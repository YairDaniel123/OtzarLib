@שו"ת תורת משה תוכן העניינים חלק יו"ד
הלכות נדרים ושבועות.
סימן א: מי שאנסוהו ע"י איום וגזום מחמת ערכאות שלא יקח אשה פלונית לאשה והוצרך לישבע על זה ולקבל עליו נזירות שמשון שלא יקחנה וקודם שנשבע מסר מודעא על הכל, ואח"כ הלך לפני ג' והתירו לו השבועה והלך וקדש אותה. ולשאול הגיעו אם יש בזה עוון אשר חטא מחומר איסור שבועה. והשיב דאונס הפחדה הוי אונס ופטור.
(אמר המגיה בעוברי דרך העברה כדי לסדר המפתחות ראיתי בסוף פסק זה דברים שאינם צודקים לענין השאלה, והוא מ"ש בדף ב' סוף ע"ב בפיסקא המתחלת גם מטעם אונס אחר וכו' עד סוף ע"ד, וכפי הנראה כל זה הלשון אינו מענין השאלה ועירוב פרשיות כתוב כאן ומחמת הבילבול נשמטו ממקומן וכעת אין בידי כתיבת הרב לראות איה מקום כבודם, אך כפי הנראה כל זה שייך לתשובה הב' הבאה. הגם שכאן כתוב כמו שבא בשאלה וזה הלשון אינו בשאלה ב' מ"מ הענין צודק שפיר ואפשר שגם זה נשמט מן השאלה, דוק ותשכח.
ושייך להלכות שותפין.
סימן ב: ראובן ושמעון שנשתתפו יחד באומנותם במלאכת שזירות המשי לזמן מה בשבועה וקנס שלא לבטל השותפות עד זמן המוגבל, והן עתה רוצה ראובן לבטל השותפות בט' שאומר הוא ששמעון שותפו אינו מתנהג כשורה בשותפות הנזכרת, ובעלי המשי לוחצים את ראובן ואינם רוצים לתת לו מלאכה לעשות ועל דעת כן לא נשבע, והשיב דראובן זה נאמן בטענתו ופטור משבועתו וגם לענין הקנס הוא פטור דכיון דאנוס הוא, שבועה אין כאן, וקנס אין כאן.
הלכות הקדשות ושייך להלכות צואה.
סימן ג: ראובן שהקדיש מנכסיו סך מה שיתנו פרותיו לד' ת"ח שבצפת תוב"ב שילמדו שם ד' אמות של הלכה בתוך ההסגר וחילוק ההספקה יהיה ע"י אחד מקרוביו העומד שם בצפת, וציוה שלא ישנו מקום הישיבה הנזכרת משם, אם לא שלא ימצאו שם תלמידי חכמים לומדים. והן עתה קם קרוב המקדיש ועקר דירתו מצפת ועלה לירושלים, והוציא הקדש ההסגר משם והוליכו עמו לירושלים, ושאל השואל אם יש כח ביד הקרוב לשנותו. ובא בתשובה שאין כח ביד הקרוב לשנות ההקדש ממקומו הראשון כל עת וזמן שיש שם תלמידי חכמים לומדים, יען שכן היה דעת המקדיש כפי הנראה מלשון הצואה.
סימן ד: ק"ק אחד שיש בו כמה יחידים, ויש להקהל ההוא בתים ידועים שמפירותיהם מקיימים ההקדש הנזכר, וקמו יו"ד אנשים מהיחידים ומכרו הבתים הנזכרים שלא ברצון שאר יחידי הק"ק הנזכר. מה דינו של המכר הנזכר. העלה שאם קבלום עליהם מעיקרא לאותם יו"ד אנשים לפקח על ענינם אפילו שלא פירשו בפירוש גם על ענין המכר עם כ"ז מכרם קיים.
הלכות שחרור עבדים.
סימן ד (ב): על ענין שפחה אחת שהוציאה מתחת ידה גט שחרור כדת וכהלכה, ואמרה שמסרו האדון בידה בפני העדים החתומים בו והעדים מכחישים בזה ואומרים שלא ראו המסירה אך כל מה שכתוב בגט הוא אמת, ושכתב ידם הוא זה, והאריך בכל הפיקפוקים ואין ולאו ורפיא בידיה, אך יותר נטה דעתו להתיר אם יסכימו עמו בעלי הוראה.
סימן ה: שכיב מרע שאמר בזה הלשון הוו עלי עדים שזאת השפחה שרה לא פאגו פ'ורה העלה דמהני האי לישנא להוציאה לחירות וכופין את היורשין שיכתבו לה גט שחרור, ואם הם קטנים יעמידו להם אפטרופוס והם כותבין לה הגט שחרור.
הלכות כבוד ספר תורה.
סימן ו: על מקום שמתפללין בו ואין שם הספר תורה מונח אלא במקום אחר, ועלה ונסתפק איזה מהצדדין יכשר אם להביא הספר תורה מהבוקר קודם שיתפללו או יביאו אותו בשעת התפילה דוקא. ועל זה שקיל וטרי עם חד מן חבריא, והסכימו דטפי עדיף לאתויי מצפרא משום טורח ציבור.
זה נשמט מהלכות נדרים ושבועות.
סימן ז: ראובן ששידך אשה כמנהג קושטא והשביעוהו שאינו יכול לקדש אשה כי אם למשודכתו, ואח"ז מחמת ששמע ראובן הנזכר עירעורי דברים אשר לא טובים על משודכתו, קם בחמתו ואמר בזה הלשון, הריני אוסר הנאת תשמיש ארוסתי עלי כקרבן ואם אשאל שום התר על איסור זה אהא נזיר כשמשון בן מנוח בכל תנאיו, אח"כ שמע שאמרו לו קצת אנשים תהיה נזיר ותקחנה, קם ואמר הריני נשבע באלקי ישראל על דעת רבנים שבעיר פלוני שלא אהיה נזיר ושלא אעשה דבר המקיים לנזיר. ושאל השואל אם יש התר לנדר זה, והיתה תשובתו למצא צד התר בא' מב' פנים כפי רצון השואל אי לצד קיום הזיווג, ואי לצד ביטולו על הכל הראה לו פנים של היתר במקום שלבו חפץ.
סימן ח: גם זה סובב הולך על ענין הנזכר והוא שקיל וטרי מחד מן חבריא ע"ד הרב המ' אך לעיקר הדין אזיל ומודה.
 
 
 
@שו"ת תורת משה תוכן העניינים חלק אה"ע
הלכות אישות.
סימן א: לענין מתנות וסבלונות השולח החתן לכלה או אבי הכלה לחתן בשעת השידוכין, או אח"כ קודם הנישואין, ונתבטלו השידוכין מחמת סיבה, מה דינם של המתנות לענין החזרה. עיין בפנים איזה מהן חוזרות ואיזה מהם אינן חוזרות.
סימן זה שייך לענין ירושה ומתנה ותפיסת האלמנה.
סימן ב: לענין כתובת בנין דכרין אי נוהגת בזמן הזה או לא, ולמ"ד דנוהגת באיזה אופן היא נוהגת אם כשמתו ב' או אפי' א' מהן קיימת, וגם לענין הממון מאיזה ממון היא נגבית, ועוד שאר חילוקי דינים האמורים בזה, עיין בפנים הכל באורך וברוחב.
עוד בא בשאלה לענין היכא שתפסה האלמנה כפלי כפלים מכתובתה ואינה רוצה לגבות כתובה כי אם לעמוד בבית בעלה בכבוד עם בניה, ובני הראשונה רוצים לתת לה כתובתה ע"כ, והעלה שהדין עם האלמנה ואין היורשין יכולים לסלקה בעל כרחה.
ועוד בא באותה שאלה על מה ששידך אביהם את בתו בחיים חיותו ופסק לתת לה סך מה, ועכשיו אין היורשים רוצים לתת לה כל אותו הסך בטענה שלא נתחייב אביהם באותו הסך בקנין גמור כי אם בדברים בעלמא ולא קנתה, וגם ע"ז השיב דזכתה הבת בכל אותו הסך.
עוד שאלו היורשים בענין הנזכר שראובן אביהם בעודו בחוליו שידך את בנו עם יתומה אחת בת טובים ובעודו שוכב על מטתו רצה שיעשו הקניינים מבנו הנזכר בפניו כדי לראות שמחת בנו וכן עשו, ובאותה שעה לקח ראובן חפצי זהב ונתנן ביד האפטרופוס של היתומה המשודכת, ואמר זה אני נותן במתנה לכלתי לחש' בני זה המשודך, ואחר עבור ב' ימים מת ראובן הנזכר מאותו חולי ועתה אינם רוצים לקיים המתנה מטעם שהיה חולה וכו'. והשיב שגם בזה זכה הבן המקבל אעפ"י שהיא מתנת שכיב מרע במקצת ובלא קנין.
סימן ג: סובב הולך על ענין הנזכר בדין כתובה בנין דכרין, והוא שקלא וטריא עם הר' חסדאי הכהן זלה"ה, ומיתפרד לכמה ענינים כגון תפיסה ודין קי"ל וכיוצא.
סימן ד: בענין שומרת יבם שמתה ולא נשבעה על כתובתה ויש נאמנות בכתובה ונמצאו קצת נכסי הבעל ביד שליש, הביא בזה כל מחלוקת הפוסקים והכריע שראוי לתפוס כסברת המסייעים ליורשי הבעל ולענין תנאי השייור בזה העלה דאזלינן בתר המוחזק ואם אינם מוחזקים שום אחד מהם אז יחלוקו במחצית ההשבון וכל זה בנדונייא אך במנ' וק"ק ותוס' ונ"מ הכל הוא ליורשי הבעל.
סימן ה: על ענין גרושה מנקת אם מותרת לינשא תוך כ"ד חודש או לא, העלה דהגם שנראה שמצד הדין יש להקל מ"מ טוב להחמיר ולאסור.
סימן ו: גם זה סובב הולך על ענין הנזכר, והיא הסכמה מהר' חסדאי הכהן זלה"ה ונטה דעתו להקל כיון דמידי דרבנן הוא.
סימן ז: השאלה ליתא אך מתוך התשו' נראה שהוא על מי שגירש את אשתו והיו דרים בשכונה אחת ושקלא וטריא בזה מה נקרא שכונה ובאיזה מקום יכולים לדור ובאיזה מקום אינו יכול, וכן לענין אם אח"כ נשאת לאחר מה דינו. ועוד שאר חלוקי דינים השייכים בענין זה עיין באורך בפנים.
סימן ח: לענין תנאי השיור אם יכולה האשה למוחלו לבעלה או לא, העלה דלפי לשון התנאי הנהוג פה שאלוניקי יע"א אין כח בידה למחול.
הלכות גיטין.
סימן ט: בגט שכיב מרע שנתנו כהלכתו ואח"כ באו ב' עדים שאינם לא מעידי החתימה ולא מהסופר שכתבו והעידו שתנאי היה בגט זה שנתנו לה על מנת שלא תנשא לראובן והאשה הזאת כבר נתקדשה לראובן, מה דינה של אשה זאת, והעלה שהיא מותרת לראובן מספק ספיקא ועל ענין השבועה שהעידו העדים שהאשה נשבעה לקיים התנאי הנזכר גם בזה העלה דאין ממש באותה שבועה דחשבינן לה כאנוסה ועל צד היותר טוב יתירו לה ע"י שאלה ודי בזה.
סימן י: השאלה ליתא אך מתוך התשובה נלמד שהוא על ענין גט הניתן ע"י שליח ונפל ספק לב"ד בשם אבי המתגרשת אם שמו אליה או אליהו ולא נמצא בירור לזה כיצד יעשו. ובא בתשובה שיכתבו ב' גיטין ויכולים לעשות באחד מב' פנים או שיתנו ב' בבת אחת ביד השליח ויכוונו בגט הכשר שהוא השם האמיתי שיגרש בו אם יתנום בזה אחר זה ביד השליח בתוך כדי דיבור וגם זה יכוונו כמ"ש ואין בזה משום חומרא דאין ברירה. ויש בכאן פלפול זך וישר פועלו עם חד מבני גילו.
הלכות חליצה.
סימן יא: על יבם אטר רגל שנחלץ מיבמתו מרגל אחד והיה לו ליבם אח אחר וקודם המעשה הסכימו שיחלוץ מב' רגליו כדי לצאת מספק חליצה פסולה וכו', אלא שבשעת המעשה מחמת בלבול שאירע באותה שעה שכחו ונחלץ מרגל אחד לבד, ואחר עבור ימים מועטים נזכרו ב"ד מהדבר ושלחו אחר היבם ונחלץ מרגל האחר ג"כ, וע"ז היו מרננים קצת אנשים להוציא לעז על החליצה לומר שהיתה צריכה לחזור על כל האחין. והרב ז"ל נטה ידו בנידון להעמיד ולקיים המעשה דשפיר עביד.
 
 
 
@שו"ת תורת משה תוכן העניינים חלק חו"מ
שייך להלכות שטרות.
סימן א: על ענין ראובן שהוציא שטר מתנה מתחת ידו עשוי כדת וכהלכה ויורשי הנותן טוענים שתנאי היה בדבר והביאו עדים על זה. כדבריהם העלה שטוב לפשר ביניהם.
שייך להלכות הלוואות.
סימן ב: על ב' שותפין שליוה אחד מהם שלא מדעת חבירו אם חייב השותף הב' לפרוע בעדו או לא. עוד בא בשאלה אם יכולה האשה לתפוס כל חפציו ומטלטליו בעד סכי כתובתה, וכן לענין מלבושיו ותכשיטין שעשה לה בעלה אחר שנשאה אם יכול הבעל חוב לגבות מהסכום. עוד בא בשאלה שאם טעה הדיין ודן את הדין והוציא מיד האשה מה שתפסה שנעלם ממנו שיש בזה קי"ל וחייב לראובן שיפרע לזמנים אם יכול לטעון עתה אם הייתי יודע שיש מרבוותא שמסייעין לי לא הייתי מחייב עצמי. ודן את הדין לשאלה א' בפטור השותף לשלם בעד חבירו וממילא יותר השאלה הב' ועד השלום לו בא דאם נודע לו קודם ששילם לא מפקינן מניה ואם אחר ששילם קם דינא ומה שעשה עשוי.
סימן ג: על ראובן שנתחייב בכתב ידולתת לשמעון סך מה למאה ממה שירויח ממה שיתפשר עם בעלי חובותיו בההיא הנאה ששמעון היה ערב בעדו על החובות והכי נמי רוצה ראובן להפטר עצמו מהחיוב בב' טענות, חדא שזה הוי דבר שאין לא קצבה, ועוד שלא היה החיוב בקנין אלא דברים בעלמא כתב ונתן בידו ואע"ג שכתוב בכתב יד שהיה בקנין מ"מ הרי נאמן במיגו, והשיב על השאלה הא' דלא מקרי זה דבר שאין לו קצבה. ועיין בפנים מ"ש בזה המגיה. ועל השאלה הב' העלה דטוב לפשר ביניהם.
סימן ד: שמעון ולוי ויאודה שותפים שהיה להם חוב אצל ראובן והוצרכו לפשר עמו בעד סך מסוים בעד חובם שכן אמר להם יאודה אחד מהשותפים שמה בידנו לעשות כיון שאין לו ושוב נודע שיאודה עשה קנונייא עם ראובן ופרע לו כל חלקו משלם, ועל זה טוענים שמעון ולוי שהפשרה היא בטעות שהיטעם יאודה, ועוד טוענים שאין בקנין זה ממש במה שקנו מידם שלא לנוגשו בעד חובו דהו"ל קנין דברים. ועוד טוען שמעון שבחלקו המגיע לו יש לו שותף אחר עימו והוא נתפשר שלא מדעת חבירו וחבירו אינו מרוצה בפשר זה. והיתה תשובתו על ב' טענות הא' שהדין עם ראובן והפשרה קיימת אמנם על הטענה הג' של שמעון בזה רצה לזכות לשמעון מהטעם האמור בפנים ועיין מה שכתב המגיה.
סימן ה: גם זה סובב הולך על ענין הנזכר בנ"א דומה לזה והוא בא בהסכמה על מ"ש הרב פמ"א בחלק א' סימן פ"ט והרב עדות ביעקב סימן ס"א.
סימן ו: השאלה היא ארוכה מאר'ש ועיקר הענין הוא על ראובן ושמעון שהיו שותפין ולא היה כתוב בשטר השותפות כמה היה סך הקרן של כל אחד מהם רק היה להם כתב יד מזה לזה בנאמנות גמורה שהאמינו זה לזה, ושוב חלה ראובן וחיים לכל שבק, ובעודו בחוליו עשה שטר צוואה ובכלל הצוואה מינה לאפטרופוס לאביו ולאשתו ולשמעון שותפו והאמין לשמעון שותפו ע"כ מה שיאמר שנתן לו ופירוש דבריו שזה הנאמנות הוא לבד מהשותפות, וה"נ הוציא שמעון חשבון מהשותפות ואמר שנתן סך מה לראובן המנוח שותפו ושאר האפטרופסים טוענים שיברר דבריו איך האמת אתו ושמעון טוען כיון שיש לו נאמנות אינו צריך לברר.
עוד שאלו על מה שקבלו עליהם פשרנים דהיינו יעקב אפטרופוס הא' אבי המנוח עם שמעון האפטרופוס הב' שותף המנ' על אודות ענין השותף ומינוי זה היה ברשות האשה ג"כ אשת המנ' שנתנה רשות לחמיה וה"ע רוצה האשה לבטל הפשר בטענה שהיא לא ביררה אלו הפשרנים ומה שנתנה רשות לחמיה אין בזה כלום דנתינת רשות הוא דבר שאין בו ממש ואינו נקנה בקנין סודר. ועוד יש שאלות אחרות בזה ולא רמזתי אותם לפי שלא באה התשובה עליהם כי לא פורש מה דינם יען לא נמצא הפסק שלם וחבל על דאבדין. והעלה על השאלה א' דנאמן שמעון בחשבונו ובשבועה דוקא. ועל השאלה הב' פסק דהפשרה קיימת ואין בטענת האשה ממש.
סימן ז: ראובן שתבע משמעון שהיה אפטרופוס במעות שהניח לו אביו והשיב לו שמעון שלא היו דברים מעולם וראובן הביא עדים שהוא כדבריו מה דינו של שמעון כיון שהוחזק כפרן בטענה. העלה שחייב שמעון לתת לו חשבון ונאמן בשבועה.
סימן ח: הולך ומסכים עם חד מבני גילו והוא על ענין אי מהני תפיסה מיתומים קטנים לגבות חובו. והעלה דמהני היכא דאית ליה מיגו.
סימן ט: שקיל וטרי עם חד מבני גילו על ענין יורד ברשות אם יש לו חזקה אחר שכלו ימי רשותו או לא וגם מי מקרי המוחזק בזה מארי קמא או המוחזק עתה.
עוד שם בסוף התשובה עלה ונסתפק אי נשבעין שבועת היסת על הקרקעות או לא.
סימן י: על ראובן שהיה לו קרקע ונטלו הגוי ממנו באלמות ושוב מכר ראובן חזקתו ללוי ואח"כ בא יאודה לקנות הקרקע מהגוי ושאל את פי לוי מה לבו חפץ והשיב לו בזה הלשון מירקה קולאי שירה ושוב רוצה לוי לזכות בו מכח חזקתו. והעלה דלפי נסח לשון ההסכמות אין לו ללוי אלא דמי החזקה בלבד.
סימן יא: בני אדם שהחזיקו בכפרים לקנות מהם הצמר היוצא להם מהגיזה בכל שנה ושנה אם יכולים בני אדם אחרים לבוא בגבולם מטעם כיון שהגוים נמי הולכים שם ולוקחים מהם ואין בידם למחות. והעלה דאפילו הכי אסור אי מצד הדין ואי מצד התקנות וההסכמות.
סימן יב: לענין שוכר שקנה הבית שהיה דר בה בקנין גמור ואח"כ בא המצרן להוציאו משום דינא דבר מצרא. העלה דהדין עם הלוקח ואין כח ביד המצרן לסלקו לא משום דינא דבר מצרא ולא משום אחי ושותפי.
סימן יג: ב' שוכרים שהיו דרים זה בבית אחד וזה בבית אחד ונמכרו ב' לשוכר אחד אם יש לשוכר הב' לעכבו על יד חבירו משום דינא דבר מצרא והעלה דזכה השוכר במקחו.
סימן יד: על ענין הסכמה שהסכימו קהל א' שלא לשום עליהם רב או מורה שהוא קרוב לאחד מבני העיר אם יכולים לקיים לרב אחד שהיה רחוק ונתקרב. ועוד צדדים אחרים בענין קיום ההסכמה וביטולה.
סימן טו: השאלה היא ארוכה ביותר ועיקר הענין על תרי אחי ושותפי שהיו בחנות אחת גם יחד זמן רב ומת אחד מהם ונשאר הב' והלך בסתמיות זמן רב אחר מיתת אחיו והיה זן ומפרנס לאלמנותו ויתומיו והן עתה רוצה להוציאן נקי מנכסיהם באומרו שלא נשאר כלום בידו מממון אחיו וכל מה שזן ופרנס אותם עד עתה היה על צד החסד והאלמנה תובעת שיראה לה חשבון מכל מה שנשא ונתן מיום שמת בעלה ועד עתה שעל הכל יש לה חלק במה שהרויח. והעלה שהדין עם האלמנה דכל זמן שלא פירש שרוצה לחלוק השותפות נמשך והולך אפילו אחר שמת השותף.
שייך להלכות נזקי שכנים.
סימן טז: על מי שבא לפתוח חלון נגד חבירו ומזיק לו בראיה אם יוכל לפותחה ע"י שיעשה כנגדה מחיצה של נסרים. העלה שאם כבר פתחה די בזה דאזלינן בתר רובא.
סימן יז: שקל וטרי עם הר' מהר"א די בוטון על ענין קניית קרקע בב' קניינים אם מהני או לא. והעלה דלא מהני אם לא בשיש נתינת המעות.
סימן חי: על ראובן ושמעון שהיו שותפין יחד וראובן נהג בו מנהג רמאות והראה את עצמו כאילו נשבר ונשאר חייב כמה חובות ריקם ועל זה הוצרך שמעון לפשר עימו בדבר מה ונתן לו שטר פיטור ואח"כ נגלה ערמימותו שהיה לו ממון רב ועל זה שאל ממנו שמעון לאמר איה דבריך שהיית אומר ומאין לך כל הממון הזה והשיב לו ראובן על זה איני רוצה להשיב לך כלום כי כבר יש לי מחילה ממך ושמעון צועק במרה מה דינה של מחילה זאת. והעמיק הרחיב בכל הצדדים בזה והעלה דהדין עם שמעון והפשרה אינה כלום מתרי טעמי אי משום טעות ואי משום אונס.
הלכות צוואת שכיב מרע.
סימן יט: שכיב מרע שנתן נכסיו למי שראוי ליורשו בלשון ירושה ואמר ואחריך להקדש דלא זכה ההקדש משום דירושה אין לה הפסק אפילו לגבי הקדש. עוד שם על ראובן שנתן קצת מנכסיו במתנת בריא מהיום לבן בנו הראוי ליורשו ואין לו יורש אחר קודם לו וקצתם לפרטים והק' וכתב שטר על זה ואחר זמן חזר וכתב במתנת שכיב מרע ואמר שהוא מקיים כל מה שכתוב מאחורי הדף אך אם ח"ו ימות נכדו שיתנו אחריו להקדש ולבתו ועתה שמת היורש ובתו הנזכרת מתה ג"כ בחיי היורש ובא יורש בתו לתבוע מכח הצוואה. והשיב דאין למקבלי המתנה שום זכות בזה.
סימן כ: שכיב מרע שציוה בז"ה שילך החכם הרב פלוני למקום פלוני ויקח משם מיד ערל אחד סך כך וכך ממשי שהוא ממון שלו ועוד ציוה שמינה אפוטרופוס וכו' וציוה ג"כ שתנשא בתו עם בן החכם פלוני. והעלה לענין המתנה דזה החכם פלוני מכח ההודאה כדין מתנת בריא דאפילו עמד אינו חוזר ולשאר הצואה העלה דמצוה לקיים דבריו.
סימן כא: השאלה נאבדה ועיין בפנים מה שרמוז בזה והוא על ענין שכיב מרע שהיה לו בן אחד מאשתו אחת וג' בנים אחרים מאשתו שניה וציוה מחמת חוליו בז"ה שהוא נותן חנות אחת לבנו הג' מאשתו ראשונה ושאר נכסיו אמר שהם לאשתו שתהיה אדונית ופטרונית על הכל בחייה ואחריה יהיה לבניה ג' שהם פלוני ופלוני ואחר זה מתה האשה הנזכרת ובא בנה הראשון של האשה הנזכרת שהיה לה מבעלה הראשון לירש חלקו מכתובת אמו ויורשי הבעל שהם הג' אחים האחרים טוענים שכבר מחלה אמם כתובתה מחמת המתנה שנתנה לה אביהם עם התנאי של ואחריך וכו' ואין לבן מבעלה הראשון כלום בחלק הכתובה. והעלה דהדין עם האחים מג' מטעם שהם מוחזקים.
הלכות מסים.
סימן כב: השגות על פסק אחד של הרב החבי"ב שחולק על הרב מר אביו מהרח"ש זלה"ה והוא יצא לישע אביו להעמיד ולקיים דבריו והוא על ענין מעשה שהיה מקצת אנשים שברחו להם מן העיר בעבור המס מעשיית הבגדים מן המלך יר"ה והעלה דאע"ג דהלכו מן העיר עם כל זה לא נפטרו מידי חיובן וחייבים לשלם עול המס המוטל עליהם מהבגדים בכל מקום שהם.
שייך להלכות שכירות.
סימן כג: על ענין הבאטאנירוש שיש להם שכיר אחד להשתדל ולטרוח לשלוח הבגדים להבאטאניש והתרו להשכיר הנזכר שלא יעשה דבר פלוני וכו' כדי שלא יארע תקלה על הבגדים והשכיר כנזכר עבר על ההתראה ומזה נמשך שנאבדו כמה בגדים ובעלי הבגדים תובעים אותם מהבאטאנירוש והבאטאנירוש תובעים אותם מהקארגאדור שהוא השני' הנזכר אי מדין שומר שכר ואי מדין שומר חנם כיון שפשע ושינא מהציווי. והעלה שאם לא נודע בבירור שהגנבה בא מחמת הפשיעה פטור הגארגאדור מלשלם.
שייך להלכות שלוחין.
סימן כג (ב): והוא על ענין ראובן שהיה פאטור משמעון ושינה למעליותא ואירע אונס שנטרפה הספינה בים והעלה דכיון דהאונס לא בא מחמת הפשיעה פטור ואפילו למאן דאמר תחילתו בפשיעה וסופו באונס חייב.
עוד בא בשאלה על ענין ששינא הפאטור בטענתו ממ"ש בכתב ידו למה שטען פה אל פה בפני ב"ד והעלה דאם הוי השינוי מפיטור לפיטור אין כך כלום.
סימן כד: קהל קדוש שקבלו עליהם חכם אחד לשוחט ומלמד וש"צ לסך מסוים לשנה לזמן חמש שנים והתנו ביניהם שאפילו אם יוציאוהו משירותו עם כל זה חייבים לתת לו שכרו משלם עד סך פרוטה אחרונה והן עתה השליכו אותם מעליהם בתוך הזמן הנזכר ולשאול הגיעו מה דינו לענין הפירעון והשיב שמצד הדין חייבים לשלם לו לפי ראות ב"ד מטעם פועל בטל אך מצד התנאי חייבים לשלם עד סך פרוטה אחרונה ויכול לגבות חובו ממי שירצה מדין ערב.
שייך להלכות שותפים.
סימן כה: על ענין שותף שבא לחלוק שלא מדעת חבירו שאע"ג שכל ממון השותפות עם כל זה צריך לחלוק בפני ב'.
עוד בא בשאלה על ראובן שהחזיק בקרקע אביו אם נאמן לומר ששמעון אחיו נטל כנגדו מעות מעזבון אביו במיגו דאי בעי אמר לקוח הוא בידי והעלה דאם יש דין חלוקה בקרקע מהני לו החזקה מטעם מיגו.
שייך להלכות שטרות.
סימן כו: על ראובן שהיה בידו שטר חוב גמור בכל תוקף ובשטר חוב שנתחייבו לו שמעון ולוי לתת לו סך מה ועתה טוענין שמעון ולוי החייבים שהחיוב היה על תנאי פלוני והוא עבר על התנאי ונתבטל החיוב ועידי השטר החתומים בו מעידים כדבריהם אך ראובן מכחיש בזה ועלה נסתפק אם יכולים שמעון ולוי לפטור את עצמם בטענת קי"ל כיון שיש כאן חומר איסור שבועה ועל זה שקיל וטרי באורך וברוחב וסוף דבר אין ולאו ורפיא בידיה אלא דאם כתב בשטר בלי שום שיור תנאי וכו' בזה פשיטא ליה דאין נאמנים.
סימן כז: והוא הסכמה על דברי הר' חיים מבורך על ענין חזקת נזקי שכנים.
 
 
 
@
 
 
@שו"ת תורת משה חלק יורה דעה סימן א
נשאלתי על דבר ראובן שהיה רוצה לישא אשה אלמנה, ושמעון קרוב של האלמנה היה מוחה בו, והגזים לראובן שאם יקחנה לאשה יעשה לו רעה ע"י ערכאות ככל הבא מידו, ולפי הנשמע היה לו לשמעון יד ושם בתוגרמים, וגם שעל פי דיניהם של ערכאות לא היה לראובן ליקח אותה לאשה, עד שהוכרח ראובן לישבע שלא לישא אותה לאשה, וגם קבל עליו נזירות שמשון בכל תנאיו שלא ליקח לאשה. ועתה הוציא ראובן מתחת ידו שטר מודעה עשויה כדת וכהלכה קודם שקבל הנזירות וכתוב בה שמפני שהיה אנוס בין בגופו בין בממונו מוכרח לעשות ולקיים ככל אשר מצוה לו שמעון הנזכר ואח"כ הלך ראובן לפני ג' אנשים והתירו לו את השבועה והלך וקדש את האלמנה הנזכרת, וכשראה שמעון כן הלך והכניס הדברים באזני ערכאות ונמשך הדבר עד שהוציא ממון רב כדי להמלט נפשו כאשר באו הדברים ארוכים לידי על פי כתב, ועתה שואל ראובן אם יש לו צד היתר להשיאה לאלמנה הנזכרת ואין בו חטא ועון.
תשובה, איברא דידעתי כמה צריך האדם לברוח מליטפל בעניני נדרים ושבועות, ובפרט בענין נזירות דליתיה בשאלה, ואם באנו לכתוב ראשי פרקים ממה שהטיבו אשר דברו והאריכו הפוסקים למעניתם דקדוקיהם ופרטיהם בעניני נזירות שמשון, יהיו למשא ולטורח וילאו הקוראים, אשר על כן אדלג כחומה על הגחלים בקוצר כפי מה שאוכל.
והנה אם נניח דבנדון דידן הנדר והשבועה היה צריך התרה ולא נעקור מעיקרו יש ספק אם כבר לכד ברשת הנזירות ולשמור כל תורת הנזיר, מפני שכבר עבר על הדבר שנדר שלא ליקח אותה לאשה, דכיון דקדש אותה כאשר בא בשאלה הו"ל כמי שנכנסה לחופה קדושין הוו כנשואין, כמו שנסתפק בזה הרב מהר"י קארו בתשובותיו סימן י"ב מגיטין וכתב ז"ל, ולענין מה ששאלתם על מי שגירש אשתו על מנת שלא תנשא לפלוני והלכה ונתקדשה לאותו פלוני, אם עברה על תנאו ובטל הגט למפרע וכו'. לכאורה נראה דלא עברה על תנאו כל זמן שלא נכנסה עמו לחופה שעל זה מורה לשון נשואין, אבל להיותי מיראי הוראה ומה גם לדבר ערוה החמורה לא מלאני לבי להתיר וכו' ע"כ. והגם שרוב הפוסקים כתבו כנגד זה ויש כמה ראיות דקדושין לא הוו כנשואין דשם קדושין לחוד ושם נשואין לחוד, אלא דאיני מטפל בזה משום דבלאו הכי בנדון דידן יש היתר להשיאה אותה לאשה ואין כאן נדר ואין כאן שבועה מעיקרו כאשר נבאר בס"ד.
וקודם כל דבר רוצה אני לברר ההיא דקי"ל ספק נזירות להקל גם אם הוא כולל נזירות שמשון וגם אם הוא כולל כל ספיקות אפילו ספיקא דפלוגתא דרבוותא או לא. וזה אני עושה לפי שאין להמלט ברוב השאלות הנופלות בעניינים האלו מספיקא דפלוגתא דרבוותא ואם נטה לצד קולא או לצד חומרא.
דעיקרא דהאי מילתא איתא בפ"ב דנדרים גבי מתני' סתם נדרים להחמיר ופירושן להקל, פריך בגמרא והא תניא ספק נזירות להקל, ומסיק הא ר"י הא רבנן דתניא הריני נזיר אם יש בכרי זה מאה כורים והלך ומצאו שאבד ר"י מתיר ור"ש אוסר. והיינו טעמא דר"י משום דכל שספיקו חמור מודאו לא מעייל איניש נפשיה לספיקא וכו', משמע דכשאין ספיקו חמור מודאו כגון נזירות שמשון מעייל נפשיה לספיקא ואזלינן לחומרא בכל ספיקא דאיסורא. והאמת שהיה בזה מקום להאריך טובא אך ראוי לקצר במקום שאמרו להאריך מפני הצורך והשעה.
והנה הרב מהריב"ל בח"א סימן מ' האריך בזה הרבה בטוב טעם ודעת, ומה שהעלה בדבריו ז"ל, דאע"ג דתנן ספק נזירות להקל וכן הרמב"ם פסק להלכה, מ"מ כד מעיינן אשכחן דלאו מילתא היא מכח סוגיא דגמרא דתירצו דשאני קדושה הבאה מאליה לקדושה הבאה בידי אדם, וכתב דמילתא דפשיטא היא דספק פלוגתא דרבוותא לא דמי לקדושה הבאה בידי אדם ולא אזלינן ביה לקולא וכו'. ועם שדבריו לכאורה צריכין עיון ובלתי מובנים אצלי דמה איכפת לן אם הספק הוא בידי שמים או בידי אדם ואנן בין קדושה לקדושה מחלקינן וכיון דהקדושה הוא בידי אדם לא גמר לעיולי נפשיה לספיקא.
גם לענין נזירות שמשון אי אמרינן בספיקו להקל כתב הרב הנזכר בסימן הנזכר דלא אמרינן ספק נזירות להקל רק בשאר נזירות דעלמא אבל בספק נזירות שמשון דאין ספיקו חמור מודאו לא אזלינן ביה לקולא. וכתב הוא ז"ל, זכינו לדין דהוי ספיקא דנזירות שמשון בפלוגתא דרבוותא כשאר ספיקי דאורייתא ואין להקל בו כלל משום האי דתנן ספק נזירות להקל, ואע"ג דהלכתא היא מהטעמים שכתבתי ע"כ. הגם שדבריו בזה סותרות לכאורה למה שכתב בסימן מ"א דהביא שם ראיה לדבריו מדברי הרמב"ם וכתב וכ"ש בנזירות שהרי אמרו בגמרא ספק נזירות להקל וכו'. ואין לומר דהתם איירי הרב ז"ל בסתם נזירות דעלמא, דהא מריש התשובה שם נראה דבנזירות שמשון איירי. ואפשר שכוונתו לומר דכיון דבסתם נזירות ספיקו להקל אם כן בנזירות שמשון היכא דאיכא תרי ספיקא יש להקל ודי לנו להחמיר בספיקא חדא.
גם הרב מהרשד"ם ביו"ד סימן קל"א פסק כן דמה שכתב הרמב"ם בספק נזירות להקל דוקא בשאר נדרי נזירות דספיקו חמור מודאו אבל בנזירות שמשון דלא חמיר ספיקו מודאו לא אמרינן ביה ספק נזירות להקל. ועוד כתב שם דאפילו בשאר נדרי נזירות בספק פלוגתא דרבוותא לא אמרינן להקל ולא אזלינן בספק נזירות לקולא אלא בספק גמור דהוי ספק לכל העולם אם כוונת הנודר היה כן או לא, או דהוי ספק לכל העולם כגון ההיא דב' שהיו מהלכים בדרך וראו א' בא כנגדן ואמר א' הריני נזיר אם יהיה ראובן וכו' ונעלם, דלכו"ע אי אפשר לידע אם חל הנדר או לא הוי נזיר, אבל בנדון דידן דאיכא הרבה מרבוותא דסברי דהוי נזיר ואין בו ספק, ודאי דחזר הדין ויש להחמיר כשאר איסורין של תורה וכו', יע"ש.
גם הרב מהר"י אדרבי בסימן ס"ז דבריו נוטין בהדיא לדברי הרבנים האלה.
איברא דהרב הגדול ראש הפסקנים מהרא"ם ז"ל סימן נ' נראה דעתו להקל גם בספק נזירות שמשון, ובסימן נ"א ג"כ על נזירות הנגיד כתוב שכל חכמי מצרים נתקבצו לבקש היתר והסכימו בספק נזירות להקל כולל כל נזירות אפילו נזירות שמשון, יע"ש. ואף דלאו מר חתים עליה, הנה הרב הגדול אדוני אבי זלה"ה כתב בצד הספר שמצא כתוב שהפסק ההוא מהגאון מהר"י בי רב זלה"ה הוא, הרי בזה איכא כמה אריותא זה לעומת זה הללו אוסרין והללו מתירין ומי יכניס ראשו להכריע ביניהם.
אך זה לבד אני אומר שאם באולי יהיה בנדון ספיקי אחריני וסניפי יש להקל אפילו בספק נזירות שמשון ובפלוגתא דרבוותא, כדכתיבנא לעיל ליישב דברי מהריב"ל שלא יהיו סותרות ממה שכתב בסימן מ' למה שכתב בסימן מ"א דבדאיכא תרי ספיקי יש להתיר.
ויש להביא ראיה מדברי הרמב"ם ז"ל דאפילו בדבר שאין ספיקו חמור מודאו אמרינן ספק נזירות להקל, שכתב בפ"ד דנזיר, האומר הריני נזיר ביום שבן דוד בא בו אם בחול נדר הרי זה אסור לעולם, ואם בשבת או ביו"ט נדר אותו שבת או אותו יו"ט מותר מכאן ואילך אסור לעולם, שהדבר ספק אם יבא בשבת או ביו"ט אם לא יבא, והואיל והוא ספק ביום שנדר לא חלה עליו נזירות שספק נזירות להקל מכאן ואילך חלה עליו נזירות, ושבת הבאה שהיא ספק אינה מפקעת נזירות שחלה עליו, ע"כ. הנך רואה שממחרת השבת תחול עליו נזירות בלי ספק, וא"כ אף אם תחול ביום השבת שבו נדר אין ספיקא חמור מודאה דסוף סוף למחר תחול עליו הנזירות, ואפילו הכי כתב דביום השבת שבו נדר לא חיילה עליה מפני שספק נזירות להקל. שמעינן מהכא דספק נזירות להקל אף בדבר שאין ספיקו חמור מודאו.
ואחר ההצעה הזאת נבא על עסקי שאלתינו. וראשונה יש ללמד היתר כפי נוסח לשון הנזירות הבא אלי שכתוב וז"ל, וגם מקבל אני עלי נדר ונזירות שמשון בר מנוח בעל דלילה שעקר דלתות עזה וכו' שלא ליקח לפלונית לאשה, וזה הלשון מורה נדר בלשון שבועה, ולפי רוב הפוסקים נדר בלשון שבועה או שבועה בלשון נדר אינו כלום, וזה דגבי דתנן בריש נדרים כל כנויי נדרים כנדרים וכו', ופריך בגמרא וליתני כינוי שבועות בתר נדרים ומשני איידי דתנא נדרים דאסתר חפצא עליה וכו', כתב הר"ן וז"ל ומהא משמע דאין שבועה בלשון נדר ואין נדר בלשון שבועה הלכך כל שהחליף של זה בזה אין דבריו כלום וכו'. וכן דעת ר"ח והרב ן' מיגאש ז"ל ולזה הסכים הרשב"א ז"ל. ובירושלמי איפליגו בהאי דר' יודן ור' מונא סברי אין נדר בלשון שבועה ואין שבועה בלשון נדר ור' יוסי פליג עליהו, ומשמע דקי"ל כרבים ע"כ. גם דעת הרא"ש נוטה לזה שכתב בפסקיו בריש נדרים וזה לשונו, אבל אם אמר אני נודר שלא אוכל עמך או שאוכל עמך אפילו יד לא הוי, דדוקא כשאמר מודרני ממך אסר על עצמו הנאת חבירו ואעפ"י שלא התפיס בנדר הנדור יד מיהא הוי, אבל אם אמר אני נודר זה הלשון לשון שבועה הוא שאוסר את עצמו בשבועה ולא לשון נדר וכו'.
איברא דהר"ן ז"ל הביא בסוף דבריו ז"ל, אבל הרמב"ן כתב דליכא לשבושי הנך סוגיי וכו' אלא נדר שאמרו בלשון שבועה ושבועה בלשון נדר מהנו מיהו לאו מעיקר נדר ועיקר שבועה אלא מדין ידות הוא דמהני וכו' ע"כ. ומשמע מדהביא הר"ן דעת הרמב"ן לבסוף סתם אפשר דס"ל הכי. וכן ראיתי כתוב לאדוני אבי הרב זלה"ה בצד הספר שראה בתשובות מכתיבת הרבנים כמוה"ר שמואל הלוי ומהרי"ט זלה"ה שכתבו שדעת רש"י והר"ן כסברת הרמב"ן להחמיר, ע"כ. גם הרב מהריב"ל בח"א סימן מ"ז שהר"ן כתב להחמיר כדעת הרמב"ן. גם הרב מהרשד"ם יו"ד סימן ע"ה כתב דמדברי הר"ן על ההלכות במסכת שבועות נראה דאע"ג דפליג על פירוש הרמב"ן בשיטת ההלכה מ"מ מודה בפירוש דנדר במקום שבועה יד הוי. נמצא דהוי פלוגתא דרבוותא אם נדר בלשון שבועה מהני או לא, ואין להקלבנזירות שמשון בחד ספיקא לחוד כדהוכחתי בראשית דברי. ותו דאף לפי סברא זו דאין נדר בלשון שבועה יש ספק בדברי הפוסקים ולחלק דדוקא בדבר קונם אמרו הכי אבל בנזירות אפשר דלא הוו דינו כנדר אלא כשבועה.
וכן ראיתי להרב מהר"י מטראני ח"א סימן נ"ג שתמה על הרב מהריב"ל ועל הרב מר אביו זלה"ה, דבמקום שבאו לומר דנדר בלשון שבועה לאו כלום הוא ממקומו מוכרח דנזירות בלשון שבועה מהני, דכי פריך בגמרא ליתני כינויי שבועות בתר נדרים ומשני איידי דתנא נדרים דמיתסר חפצא עליה תנא חרמים וכו'. ודון מינה דמדתנא נזירות בתר שבועות ולא בתר נדרים שמע מינה דנזירות דומיא דשבועות הוא, ע"כ. ויפה כיון הרב ז"ל לדעת גדולים הרב מהרשד"ם ביו"ד סימן ע"ה שדקדק נמי הכי מלשון הגמרא וכתב דאם איתא דנזיר הוי' נדר הו"ל לתנא למיתניי לנזיר בתר חרמים קודם שבועות, אלא דמשמע דהוי כשבועות.
זה כתבתי כפי נוסח לשון הנזירות הנ"ל. אמנם כפי נוסח לשון הנזירות שראיתי כתוב בנדון דידן ז"ל, וגם מקבל אני עלי נדר ונזירות שמשון וכו' אם יקחנה לפלונית לאשה, וכפי נוסח זה אינו נדר בלשון שבועה, אך לזה ג"כ יש צד היתר משום דהוי לשון אסמכתא.
והגם שבדיני אסמכתא רבו הדעות והחילוקים ונתחבטו כל המפרשים ולא הסכים אחד את חבירו, וכגוונא דנדון דידן בדיני ממונות כל שתלה התנאי בדעת עצמו ולא בדעת אחרים לדעת רובא דרבוותא הויא אסמכתא, אמנם בענין נדר ונזירות איכא פלוגתא רבה. ועיקרא דהאי מילתא יצא מדאיפליגו בפרק זה בורר רמי בר חמא ורב ששת בטעמא דמשחקין בקוביא פסולין לעדות, דלרמי בר חמא משום דהוי אסמכתא ולרב ששת לית ביה משום אסמכתא אלא טעמא משום שאינו עוסק בישובו של עולם, והקשה לרב ששת מדתניא כיון שאין אומנות וכו', ומשני דהיא ר"י משום ר' טרפון דאמר לא ניתנה נזירות אלא להפלאה, ומשמע התם דטעמא דר' טרפון משום דהויא אסמכתא דמספקא לא גמר ומשתעבד נפשיה להיות נזיר. וכן נראה מדברי הרמב"ם בפירוש המשנה. ועד כאן לא פליגי רבנן עליה דר' טרפון אלא בההוא גוונא דבעלמא נמי לא הוי אסמכתא או משום שתולה בדעת אחרת כדפירש רש"י התם, או משום שאינו דרך קנס שהוא עיקר דאסמכתא כדכתב הרשב"א בתשובה הביאה הרב ב"י ז"ל חו"מ סימן ר"ז, אלא בגוונא דנדון דידן שתלה בדעת עצמו ולא בדעת אחרים והוא דרך קנס כולי עלמא מודו דשייכא ביה אסמכתא. וכן משמע מדברי רבינו ירוחם שכתב בריש נתיב י"ט וזה לשונו, מי שנדר ואמר אם לא אעשה כך אשב בתענית וכו' הוי אסמכתא ויש ג' חלוקים בדבר וכו' יע"ש. והאי דנדון דידן הוא מהחלוקה הראשונה ושייכא ביה אסמכתא, וכן כתוב בהגה"ה אשירי"ת בפרק זה בורר בשם מהרי"ח דבנדר ובצדקה שייכה אסמכתא דלא עדיף אמירה לגבוה ממסירה להדיוט וכו' יע"ש.
איברא דבהגהות מיימון פי"א מהלכות מכירה כתוב וזה לשונו, וכתב הר"מ דנדר ושבועה ותקיעת כף מהנו אפילו באסמכתא.
גם במרדכי סוף פרק שנגח ד' וה' כתב דאסמכתא מועלת בהקדש דאמירה לגבוה כמסירה להדיוט היינו במסירה המועלת להדיוט, וכן פסק ר"מ דברי שכיב מרע ככתובין וכמסורין דמו פירוש כמסירה המועלת בכל מקום באיזה צד שתועיל, שהרי כל דברי שכיב מרע מצוה מחמת מיתה אסמכתא הוא אם אמות תנו ואפילו הכי קנו. וכתב עוד ומצאתי בשם רבינו נתנאל דאסמכתא קניא לגבי הקדש וצדקה והביא ראיה לדבריו.
והיה אפשר לומר דדברי המרדכי בשם מהר"ם לא פליגי ארבינו ירוחם, דדברי מהר"ם הם בשתי החלוקות שכתב רבינו ירוחם דלא שייך בהו אסמכתא, אבל בחלוקה הראשונה שהיה כשמתנה בדבר הרשות מודה מהר"ם דשייך בהו אסמכתא.
והנה דעת הרא"ש בתשובה ג"כ נראה שנוטה לזה, שכתב בכלל י"ד סימן ב' על מי שנתערב עמו שמעון שאם לא יבא לב"ד לזמן שיתחייב ראובן אלף זוז להקדש, והשיב שחייב לפורען אפילו שבא דרך אסמכתא דאמירה לגבוה וכו' יע"ש.
וזה ג"כ חזיתי להריב"ש ז"ל שהוא בתרא טובא ועינו ראה בסברות כולם, וכתב בסימן רפ"א שמי שנתחייב לעניים דרך קנס אם יעבור על שבועתו ויצחק שאינו מחוייב בקנס, שאעפ"י שכתב הרמב"ם דאדם מקנה להקדש או לעניים דבר שלא בא לעולם, היינו שכיון שבלב שלם נדר מתחייב ליתן מחמת נדרו, אבל כאן שלא נדר בלב שלם שבשעת הנדר לא היתה כוונתו שיצחק ויעבור על שבועתו ויתחייב בקנס אף לעניים אינו חייב ליתן. הנה כתב בפירוש דאסמכתא שייכא בנדר וצדקה, ואע"פ שדבריו כאן סותרות למה שכתב בסימן של"ה ובסימן שמ"א שהנשבע על דבר שיש בו אסמכתא חייב לקיים שבועתו וכו', אפשר ליישב בדוחק באחד מתרי אנפי, הא' שמה שכתב בסימן של"ה דשמא לדבריו של שואל קאמר שהיה סבור שהשבועה מקיימת הקניין כתב כן, כלומר אף אם תמצא לומר דלא שייכא אסמכתא בשבועה היינו שתאמר שמחוייב לקיים שבועתו אבל אין השבועה מקיים הקנין. א"נ אפשר דשאני שבועה שהשביעו חבירו שעל דעת חבירו נשבע ואין דעת הנשבע מעלה ומוריד.
ובר מן דין אני אומר דיש סמך בגמרא, דהא מצינו בכמה מקומות מהתלמוד לישני דאסמכתא כנזירות ומהני, כגון ההיא דפ"ב דנדרים דתניא הריני נזיר אם יש בכרי הזה מאה כור ר' יאודה מתיר ור"ש אוסר ולא מטעם אסמכתא. ועוד בפ"ב דנזיר דתנן אמר אמרה פרה זו הריני נזירה אם עומדת אני אומר הדלת הריני נזיר אם אפתח ב"ש אומרים נזיר וב"ה אומרים אינו נזיר וכו'. גם מדברי הרמב"ם משמע הכי שכתב בפ"ב דנזירות, שנים שהיו מהלכים בדרך וראו אחד בא כנגדן ואמר אחד הריני נזיר אם יהיה שמעון וכו' כמי שלא נתקיימו דבריו הוי נזיר, ודין זה לא הובא בגמרא בלשון אם אלא בשי"ן, אמר אחד מהם הריני נזיר שזה ראובן ואחד מהם הריני נזיר שזה שמעון, והרמב"ם שינה בלישניה ונקט לשון אם לומר דאף לשון אסמכתא בנזירות מהני. וקצת קשה לי בדברי הרמב"ם דלקמן באותו פרק כתב וז"ל, וכן אם ראו אנשים באים כנגדן ואמר אחד הריני נזיר שאלו פקחין ואמר אחד הריני נזיר שאין אלו פקחין וכו', ונקט בלישניה בשי"ן. ומ"ש מדלעיל דנקט לשון אם אע"ג דבגמרא איתא בשי"ן כדכתבתי ולא ידעתי לחלק. סוף דבר שבענין נזירות אם יש בו משום אסמכתא או לא מידי פלוגתא דרבוותא לא נפיק, וכבר כתבתי דבנזירות שמשון אין להקל בחד ספיקא, ולכן אני בעניי איני סומך להקל בנדון דידן כאחד מהצדדים האלו לבד.
אמנם יראה דיש היתר בנזירות בנדון דידן מטעם אחר שהיה הכל באונס גמור, שהיה לו למוחה שיכולת לעשות לו רעה ע"י ערכאות ובשביל כך הוכרח לישבע ולקבל נזירות וכו' כמו שבא בשאלה, והא ודאי אין באותו נזירות ממש, דהאדם בשבועה בעינן פרט לאנוס, ואע"ג דגבי נודרים להרגין מצרכינן דלימא בלבו היום, באונסא דגופא כמו בנדון דידן לא בעינן כלום. והדבר מוכרח לומר כן בנדון דידן, דאי לא תימא הכי איכא נפקותא טובא דהא בגמרא משמע וכן כתבו תוספות והר"ן דהא דמהני מה שחושב בלבו היום דוקא באומר סתם יאסור פירות עלי, אבל אם פירש יאסרו פירות עלי לעולם אין דברים שבלבו מבטלין מה שהוציא מפיו, ובנדון דידן דנזירות שמשון היינו לעולם אין דברים שבליבו מבטלין מה שהוציא מפיו אלא דבאונס דגופא לא בעינן כלום. וכן איתא בהדיא בתשובות הגהות מיימוניות בשם הר"ם הובאו דבריו בבית יוסף סימן רל"ב על אדם שאנס את חבירו ויסרו במיני יסורין עד שנשבע לתת לו כך ממון דאין באותה שבועה או נדר ממש, ואע"ג דגבי נודרין להרגין ולמוכסין מצריכין דלימא בלבו היום, שאני התם דההרג והמוכס אין מייסרין את האדם כלל אלא רוצה לחטוף מידו הפירות, אבל הכא דאיכא יסורין והכאות בטל הנדר והשבועה לגמרי, ואע"פ שתלו דעתן בדעת אחרים כיון דאנוסין היו בטלה דעתן והאריך בראיות, ותשובה זו כתבה המרדכי ג"כ פרק הניזקין.
גדולה מזו כתב הרשב"א בתשובה והביאה הרב בית יוסף בסימן רכ"ח דף רע"ד וז"ל, אפילו לא מסר מודעה וראינו שנאנס האונס מבטל הנדר ועוקרו מעיקרו, ולא עוד אלא אפילו לא הכרנו באונסו כלל אלא שהוא אומר עכשיו שהיה אנוס באותה שעה אונס גמור נאמן על עצמו וכו' כל שכן בנדון דידן שמסר מודעה כדין וכהלכה כאשר בא בשאלה דודאי אין לפקפק בה.
איברא דיש לפקפק בזה אם איום וגזום הוי אונס, דעביד איניש דגזים ולא עביד, והנה לזה מהרי"ק בשורש קפ"ו הביא בשם ר"ח דכיון שהפחידו במה שבידו לעשות מקרי אונס, והגם שהוא סותר דבריו מפני סברת ראבי"ה והרא"ש דסברי דגזום ואיום לא הוי, הנה הרב מהריב"ל ח"א סימן ק"ו אחר דברי ר"ח ודרבינו האיי דסברי דבהפחדה לחוד הוי אונס כתב שראבי"ה לא יחלוק על דברי ר"ח כמו שיראה המעיין שם, וכן פסק הוא ז"ל לענין הדין דגזום והפחדה הוי אונס אפילו לאפוקי ממונא. וכן הרב מהרשד"ם בסימן קל"ב מיו"ד פסק כן, והביא ראיה ממהרי"ק ז"ל שורש קס"ו דשקיל וטרי אם מניעת טובא לא חשיב אונס אבל כל דאיכא איום וגזום שרוצים לפגוע בכבודו חשיב אונס ע"כ, כל שכן בדאיכא טפי מפגיעת בכבודו כמו בנדון דידן דאיכא צערא דגופא, דודאי חשיב אונס.
וגדולה מזו כתב הרב הנזכר בסימן ק"א דמלשון המרדכי בפרק הנזיקין נראה דאדרבה יותר שייך טענת אונס בגזום ואיום ממעשה בעצמו וכשמגזים הישראל איכא למימר דהוי אונס ואין בשבועה או בחרם ממש, אבל כשנמסר ביד הגוי איכא למימר אגב אונסא גמר ומקניה.
גם הר' מהר"ר בצלאל אשכנזי סימן י"ז מתשובותיו האריך בזה ומסקנת דבריו ז"ל דנמצא דבדעת רבינו האיי גאון ור"ח והרמב"ם ואחרים רבים שהביא הוא ז"ל אפילו באונס סגי בהפחדה ובהגזמה לבד, ולדעת הר"י החסיד והרשב"א ז"ל אפילו ב"ד עצמו דקא מאיימי והיכולת בידן הרי זה אונס, ומאחר דכולהו הני רבוותא אשר המה עמודי ההוראה הכין סבירא להו להם שומעין וליכא למינדא מינייהו, ואם יחיד חולק כאשר כתב מהר"י קולון ז"ל אין שומעין לו וכו' יע"ש.
הרי כל הני אריותא דפסקו הכי ודאי דהכי נקטינן, ואע"ג דהרב מהר"י אדרב"י ז"ל בסימן ס"ז אין דעתו נוטה לזה שכתב דהאונס דאיום וגזום לא הויא אונס משום דלא כל ההולכים בערכאות מצליחים, ודאי דלא שבקינן כל הני מפני סברתו דיחידאה היא, וכ"ש דבנדון דידן אף הוא ז"ל יודה דסופו מוכיח על תחלתו דהיה לאל ידו לעשות ולהצליח בכל אשר היה רצונו.
גם מטעם אונס אחר דלבסוף דהיתה שריפה בעיר ובאו שוללים בביתו ונטלו כל אשר יש לו ויצאו בניו ערומים, וראה העני כי אין לו יכולת וקיום אם לא יחזור למלאכתו הראשונה וכו' כמו שבא בשאלה, ודאי דדמי לנדרי אונסין, כגון מי שנדר לאכול עם חבירו וארעו אונס דאין צריך התרה, ולא גרע זה מאם חלה בנו, שהרי התם הוי אונס ממון שאם רצה שוכר לו משמשין ואפילו הכי הוי אונס גמור. ואף לדברי הריב"ש שכתב דאונס ממון לא הוי אונס, שכתב בסימן שפ"א הובאו דבריו בבית יוסף סימן רל"ב וז"ל, ולענין טענת האונס שטוען בעל דין שהיה אנוס לפי שהסוכן עכבו ואם יעבור על מצותו ינזק בממון וכו' אפילו לא היה יכול אנסו אלא ע"י ממון הרבה נ"ל שחייב ולא יעבור, ואם יביא ראיה מדתנן נדרי אונסין כיצד וכו' וזה אונס ממון, שלש תשובות בדבר, חדא דחולי בנו קרוב לסכנה הוא וכו', הרי דלדברי הריב"ש אונס ממון לא הוי אונס, אפילו הכי הכא בנדון דידן הוי יותר ויותר קרוב לסכנה שימותו בניו ברעב וטובים היו חללי חרב מחללי רעב. ואם שדבריו נראים קצת לכאורה שסותרות למה שכתב בסימן ת"ס וז"ל, דאם מחמת ציווי הגזבר היו נמנעים מלתתם הרי הקהל היו אנוסין מחמת הציווי וגם לא היו מחוייבים לפזר ממון ולמיתב תרקבא דדינרי כדי לבטל הציווי וכו', שמא יש לחלק דהכא שאני שהיו מחוייבים למיתב תרקבא דדינרי שהוא ממון רב וכו'.
וכל זה שכתבנו אף לדברי הריב"ש כל שכן לדברי הרשב"א שהביא הרב הפוסק במי שהיה חייב לפרוע מנה לחבירו בשבועה לזמן והמלוה היה חייב לאחר ואדוני הארץ התפיס ביד אותו לוה מנה עד שיפרע המלוה לזה שחייב לו, ופטרו הרשב"א משבועתו, דאנוס הוא שאינו רשאי לעבור על ציווי האדון ואע"פ שאין כאן קנס גוף אלא שיפרע מאתים על מנה וכו'. ודברי הרשב"א אלו הביאם הריב"ש ז"ל בסימן ת"ס וכתב בסוף דבריו, ועוד שכל ציווי שלטון ליהודי אפילו הוא קנס ממון יש פקוח נפש וכו'. וקצת קשה מאי פקוח נפש יש, דהא אם יפרע מנה אחר ויתפיס המנה האחר בשביל ציווי השלטון יציל ואין לו אלא שיפרע מאתים על מנה ועל דעת כן לא נשבע, והיינו טעם הראשון ומאי ועוד, מ"מ הא דאתינא למילף ילפינן דבנדון דידן דאירעה אונס דשריפה ועניות הו"ל נדרי אונסין.
וא"ת דהרי כתב רבינו ירוחם בההיא דמתני' דעכבו נהר פירוש שגדל הנהר ממי שלגים דאונסא דלא שכיח הוה דאי הוה דבר מצוי הו"ל לאסוקי אדעתיה ולאתנויי ואם לא התנה הו"ל בכלל הנדר. ואני הצעיר אם לא דמסתפינא אמינא דנדון דידן הוי בכלל דבר דלא שכיח, דהרי הרא"ש בפסקיו בפ"ד דנדרים פירש ג"כ כדברי רבינו ירוחם בההיא דעכבו נהר פירוש שגדל הנהר ממי שלגים דאונסא דלא שכיח הוא ולא איבעי ליה לאסוקי אדעתיה וכו', והרי הוא עצמו בתשובותיו כלל א' כתב על ראובן ששידך בתו לשמעון ונשבע שיתן עמה חמשת אלפים זהובים והיה לראובן ממון רב בחובות ועל סמך שיגבה חובותיו נדר, ועתה נתקלקלו החובות אם הוא אנוס, והשיב דפטור ראובן משבועתו ואינו עובר עליה, דאין לך אונס גדול מזה שהיה לו ממון רב בשעת שנשבע ועתה הפסידו ואדעתא דהכי לא נשבע ללון ברחוב ולמות ברעב ע"כ, אלא ודאי כדי שלא יהיה סתירה בדבריו דס"ל להרא"ש ז"ל דעניות והפסד חובות בכדי שלא נשאר לו מאומה רק מטלטלי הבית בכלל אונסא ולא שכיח הוא.
גם היה נראה דאפשר לסמוך להקל בנדון דידן מטעמא דהוי כנדרי שגגות, שהרי הלכה רווחת כי בנדרים ושבועות אמרינן דעת הנודר או הנשבע על מה היתה כוונתו בגלוי דעת לבד כל שכן באומדנא דמוכח, וכתב הרא"ש בתשובה על ענין ראובן ששידך בתו לבן שמעון וקבעו זמן ליום החופה והתנו ביניהם שכל מי שיעבור הזמן שיתן לחבירו סכום ידוע, וקודם שהגיע זמן החופה יצאה בת ראובן אחות המשודכת מן הכלל וכפרה בעיקר, ושמעון אומר דאדעתא דאונס גדול כזה שישא בנו אחות משומד להסתיר נחלתו ולפגום משפחתו לא אתני, והשיב יראה שהדין עם שמעון, כיון שאונס גדול כזה אירע אנן סהדי שאם היה יודע שדבר זה עתיד לעשות לא היה משדך בנו לבתו והו"ל כאילו התנה מעיקרא, הרי בפירוש שאעפ"י שלא התנה שום תנאי בשעת השבועה אמדינן דעתו אח"כ ונאמר שאילו היה הדבר כך לא היה נשבע.
גם ההיא תשובה שהביאנו לעיל שנדר לבנו ונתקלקלו החובות וכו' משמע בפירוש דכל היכא דאיכא שיש אומדן דעת דאדעתא דהכי לא נשבע הוי כאילו התנה אותו בשעת הנדר, א"כ בנדון דידן ג"כ אית לן למימר הכי דאומדנא דדעתא הוא דאם היה יודע שיהיה שריפה בעיר ויבואו שוללים בביתו ויטלו כל אשר יש לו וימות ברעב הוא וכל בני ביתו ודאי לא היה נודר. והעבודה שאחרי כותבי כל זה למאי דכתבתי לעיל דעניות הוי בכלל דבר דלא שכיח ראיתי דברי מהרש"ך ח"ב סימן מ"ה שהביא הרב הפוסק וכו' ורצה להוכיח דס"ל להרא"ש ז"ל דאפילו אונס דשכיח הוי אונס מההיא שכתב בתשובותיו על מי שנדר לבתו ונתקלקלו החובות וכו', דאל"כ דברי הרא"ש סותרות אהדדי, דבפסקיו פירש כדברי רבינו ירוחם דההיא שעכבו נהר היינו שגדל הנהר מהפשרת שלגים דהוי דבר דלא שכיח וכו', ומשמע מדבריו בהדיא דעניות שכיח, והוא דלא כדברי. אבל מ"מ נקטינן מדבריו דאפילו באונס דשכיח הוי אונס ופטור משבועתו ומנדר כמו שתראה המעיין שם.
ודע שפסק זה של הרב מהרש"ך העתיקו אות באות הרב מהר"ר אהרן ששון בתשובותיו סימן ס' ובסימן ס"א כתב עליו ותפס על דבריו ועל דברי הרב מהריב"ל ז"ל אם יראה המעיין לראותו יע"ש.
ואני כמצטער בצער הדבר הזה וחותר ומבקש אני צדדים ומקומות להתיר הייתי אומר שהיה צד אחר להקל בנודר הזה, מההיא דכתבו המורים להתיר בנדרים ושבועות והוא מהביטול שמבטל בערב יום הכיפורים או בזמן אחר ורבים מהגאונים סמכו להתיר מטעם זה. אבל מסתפק אני שטעם זה אינו מועיל אצלינו, דהא לדברי הכל זה דוקא בנדרים ושבועות שנדר ונשבע לעצמו אבל מי שהשביעו חבירו או הדירו אין ביטול זה מועיל לו כלום שעל דעת חבירו הוא נשבע ונודר, ונדון דידן דמי כמי שהדירוהו לו בית דין ועל דעתם הדיר, או דילמא כיון שבית דין לא אמרו לו כלום זולת שאחד מתוכם ענה ואמר לו כן כמו עצה טובה הכל כמו שבא בשאלה הו"ל כמי שנדר לעצמו, ולא ידעתי להכריע.
כלל הדברים דבנדון דידן איכא כמה צדדים להקל כמו שכתב הרב הפוסק אי מטעם האסמכתא, ואעפ"י דאיכא פלוגתא דרבוותא, ספק נזירות להקל אף בנזירות שמשון כדהוכחנו, אם מטעם האונסין דמעיקרא ולבסוף ועוד סניפים המסתעפים עמהם, וכל אחד מהם היה מספיק, כל שכן בהוסדם יחד והיו לאחדים.
וכל זה אני אומר להלכה אבל למעשה יהיה אם יראה בעיני הרב הגדול אבי התעודה אדוני אבי נר"ו וסמך ידיו על ראש הצעי"ר משה כמוהר"ר חיים שבתי נר"ו
 
 
@שו"ת תורת משה חלק יורה דעה סימן ב
שאלה, ראובן ושמעון נשתתפו יחד במלאכתם מלאכת שזירת המשי ג'ולאליק, והתנו ביניהם שבהמשך שמנה שנים רצופות יקח ראובן הנזכר שני שלישי הריוח אשר יזמין ה' לידם במלאכתם הנזכרת והשליש האחר לשמעון הנזכר, ונתחייבו שני השותפים בשטר בקנין ובשבועה להעמיד ולקיים שותפותם הנזכרת בנאמנות וביראת ה' על פניהם. ועוד התנו ביניהם כדברים האלה, ואם חס ושלום איזה מהחברים הנזכרים לא יקיים את כל דברי השטר, מלבד שעבריין גמור יקרא מעתה נתחייב לפרוע לחבירו חמשים ריאליש. והנה קרה מקרה שיום אחד נכנס ראובן הנזכר בבית שמעון לעשות במלאכתו כי שם בבית שמעון מושב הטורנו שבו שוזרים המשי הנזכר, וראה ראובן את שמעון שוקל כמו עשרה מאדיש'יקאס משי כל אחת ואחת מהמאדיש'יקאס משונה בצבעה מחברתה, באופן שהכיר ראובן בבירור ששמעון הנזכר גנב אותם מתוך פארטידש ממשי בעתים משונים, וכבר היה ראובן הנזכר מתבהל ומשתאה ולבו נוקפו בראותו שכל פארטידה ופארטידה ממשי היה מוצא בה פחת, זאת ועוד שהתוגרים בעלי המשי וכן הנעלה הר' אהרן עפ'ייא התרו התראה רבה ועצומה לראובן הנזכר בפני עדים כשרים שאם לא יפרד מעל שמעון הנזכר ולא יתעסק הוא לבדו במלאכתו הנזכרת אין רצונם לתת לו שום משי לשזור, וכנראה מתוך זכרון עדות העדים אשר בפניהם היתה ההתראה הנזכרת. עתה טוען ראובן שעל פי הדברים והאמת האלה פטור הוא משבועתו וכן נפקע מעליו חיוב הקנס יען כחש בו עמיתו וגנב וטרף ואין מציל, ועוד שחייו תלויים לו מנגד על אודות ההתראה הנזכרת. יורנו נא מורה לצדקה אם פטור ראובן מקשר שבועתו וקנסו הנזכרת, ואם נאמן הוא ראובן על נפשו ועל יהדותו שמצא בשמעון חבירו המעלה הנזכרת ושכרו כפול מן השמים.
תשובה, איברא דאין מדרך המוסר להורות בדבר הריב אם לא בהיותו נשאל מאת ב' הכתות ביחד כמו שכתבו הראשונים פן יטעים הכת האחת דבריו לחכם וצדיק הראשון בריבו ובא רעהו וחקרו ואולי צריך לסתור את הדין ואיכא זילותא בדבר, גם שהדבר קשה להאמין ימצא איש מוחזק לאדם כשר יעבור על שבועת דברי אלוקים ואוהב בבצע, אמנם בשביל שהשואל הפציר בי עד מאד אמרתי לחוות דעי לפי הנחת השאלה, וגם שהאיש ראובן השואל בעל הריב ידעתיו הכרתיו היותו איש תם וישר ירא אלוקים וסר מכל ערמה ואין בפיהו אלא נכונה.
והנה לענין שטר השותפות שנעשה בקנין לזמן קצוב, אם לא היו התנאים ההם בשבועה כאשר בא בשאלה אפשר דלא היו התנאים קיימים לפי הדין דהלכה פסוקה דאין אדם מקנה דבר שלא בא לעולם, ובאומנים שנשתתפו יחד באומנותם כתב הרמב"ם ז"ל פרק רביעי משותפין, האומנים שנשתתפו באומנות אע"פ שקנה מידם אינן שותפין, כיצד, חייטים או אורגים שהתנו ביניהם שכל מה שירויחו במלאכתם שיהיה ביניהם בשוה אין כאן שותפות כלל שאין אדם מקנה דבר שלא בא לעולם, גם להרמב"ן בחידושיו היכא דהתנו שכל מה שישתכרו באומנותם יהא לאמצע מהני לפי שנעשו כשכירים זה לזה אבל הוא יכול לחזור בו כל שעה שירצה דהא פועלים הם זה לזה ופועל יכול לחזור בו אפילו בחצי היום וכו'. ואף לדעת הראב"ד דס"ל דמתקיים אפילו בדבר שלא בא לעולם, טעמא דמילתא משום דאדם יכול להקנות עצמו בקנין כעבדים וכמו שאמרו יקדשו ידי לעושיהן, ובנדון דידן לא מהניא ולא מידי, דלא התנו הכי אלא שכל מה שירויחו באומנותם יחלקו ביניהם כפי התנאים, והגם דאיכא כמה רבוותא דס"ל דמתקיים אפילו בדבר שלא בא לעולם, מצי ראובן לומר קים לי כהני רבוותא אפילו דהוו מיעוט נגד רוב הפוסקים. וכזה הוקשה לי מה שכתב מהרי"ק בשורש קפ"ב דלא קי"ל כהרמב"ם והרמב"ן בזה כיון דכל הני רבוותא פליגי עלייכו וכו', וצ"ע דבריו דהא איהו גופיה פסק דמצי המוחזק למימר קים לי וכו' היכא דאיכא תרי רבוותא אפילו נגד רוב הפוסקים.
מ"מ זהו לענין הדין אי לא היה בכאן שבועה, אבל בנדון דידן שיש בו שבועה אין ספק שצריך להשלים מכח שבועתו. ולזה ראיתי דברי השאלה וטענות ראובן השואל לפטור את עצמו מעונש השבועה והם טענות מספיקות כאשר אבאר, דשבועות אונסין מותרות כשם שנדרי אונסין מותרין בין כשהוא אנוס בשעת השבועה בין כשהוא אנוס בקיומה כמו שכתב הרמב"ם פ"ג משבועות, וכשהוא אנוס בקיומה כנדון דידן הוא פטור משום דאנוס רחמנא פטריה מקרא דולנערה לא תעשה דבר. אך צריך לבאר איזה אונס מקרי אונס לדבר זה, אי צריך אונס גדול או באונס כל דהוא אף אונס דממון סגי.
תנן פ"ד נדרים, הדירו חבירו שיאכל אצלו וחלה הוא או חלה בנו או שעכבו נהר הרי אלו נדרי אונסין. ופירשו שם המפרשים משום דמעיקרא לא היה בדעתו שיחול הנדר אם יעכב אונס ודברים שבלב כי הא דמוכיחי וידיעי לכל הויין דברים ע"כ. והרי חלה בנו דמתניתן אונס ממון הוא שאם רצה שוכר לו מי שישמשנו, גם נראה כן מדברי הר"ן בפירושו דמתני' שכתב וז"ל, או שחלה בנו, כלומר דאע"ג דלאו אונס גמור הרי אלו נדרי אונסין, לפי שלא עלה על דעתו לאסור נכסיו על חבירו אם לא יאכל עמו אלא כשיוכל לבא בלא אונס כלל ולא יבא, אבל כל שנאנס קצת כגון שחלה בנו וצריך לשמרו מותר דלאו אדעתא דהכי אדריה וכו'. כיוצא בדבר כתב הרשב"א בתשובה הביאה הריב"ש בתשובותיו סימן ת"ס שנשאל הרשב"א במי שהיה חייב לפרוע מנה לחבירו בשבועה לזמן פלוני והמלוה היה חייב לאחר מנה ואדוני הארץ התפיס ביד אותו לוה זה אותו מנה עד יפרע המלוה לזה שחייב לו, אם הוא נפטר מן השבועה, והשיב שאנוס הוא זה שאינו רשאי לעבור על צואת האדון, ואעפ"י שידוע שאין בכאן קנס גוף אלא שהיה חייב לפרוע מנה אחר, אע"פ כן לא על דעת כן נשבע שיפרע מאתים בעד מנה, ובאומדנא דמוכח כזה דברים שבלב הויין דברים, הרי בהדיא דס"ל דאונס דהפסד ממון בשעת ביטול השבועה הוי אונס. וכן נראה דעת הרא"ש בתשובה כלל ח' על ראובן ששידך בתו לשמעון ונשבע לו שיתן עמה ה' אלפים זהובים לזמן קצוב, והיה לראובן ממון רב בחובות ועל סמך שיגבה מחובותיו נדר, ועתה נתקלקלו החובות אם הוא אנוס, והשיב דאם אין לראובן ממה לפרוע לא מחובותיו לא מחפצים חוץ מבית דירתו וכלי תשמישו דהוי פטור משבועתו, דאין לך אונס גדול מזה כי היה לו ממון רב בשעת שנשבע ועתה הפסידו ואנוס גמור הוא, ואינו מחוייב למכור בית דירתו וכלי תשמישו לקיים שבועתו, דאדעתא דהכי לא נשבע ללון ברחוב ולמות ברעב, ע"כ.
וכן פסק הלכה למעשה מהרשד"ם ז"ל ביו"ד סימן ק"מ, ובסימן ק"ד כתב על מה שנשאל בחור שקדש אשה ונשבע לקחה לו לאשה וליכנס לחופה ושלא לקדש אשה אחרת בחייה וכו' ושאם ח"ו יעבור קבל נזירות שמשון וכו', ויהי אחרי ששמעה האלמנה אמו של הבחור השידוכין צעקה במרה וקול בכיה עד אשר אמרה שכל נכסיה תתן לאבוד כדי שלא יתהנה בנה וכו', והשיב שאפשר לסמוך על זה מטעמא דהוי כנדרי שגגות, שהרי הלכה רווחת דאמדינן דעתיה דנודר או הנשבע כדכתב הרשב"א לא נתכוונה זו אלא להגון לה, ושכן כתב הרא"ש בתשובה על ענין ראובן ששידך בתו לבן שמעון וקבעו זמן ליום החופה והתנו ביניהם שכל מי שיעבור הזמן שיתן לחבירו סכום ידוע, וקודם שהגיע זמן החופה יצאת בת ראובן אחות המשודכת מן הכלל וכפרה בעיקר, ושמעון טוען דאדעתא דאונס גדול כזה שישא בנו אחות משומדת להשחית נחלתו ולפגום משפחתו לא אתני, והשיב הרא"ש שהדין עם שמעון כיון דאונס גדול כזה אירע אנן סהדי שאם היה יודע שדבר זה עתיד ליעשות לא היה משדך בנו לבתו והו"ל כאילו התנה מעיקרא, וא"כ כתב באותו נדון דאיכא למימר דאומדנא דדעתא הוא דאי היה יודע הבחור שהגברת אמו היתה מפלגת לעשות כדברים האלה ושהיתה מאבדת בידים כל מה שיש לה כדי שלא יתהנה הוא מנכסיה כלל ודאי לא הוה נודר והוי נדר טעות וכו' ע"כ. הרי דמצינו דאע"פ שלא התנה שום תנאי בשעת השבועה אמדינן דעת הנודר או הנשבע אח"כ ונאמר שאילו היה יודע אונס זה לא היה נשבע, א"כ בנדון דידן נמי אית לן למימר הכי דאומדנא דמוכח שאילו היה יודע ראובן שהסוחרים בעלי המשי יגביהו ידיהן ויסתלקו מלתת לו מלאכה לעשות אם לא בהפרד לו השותפות מאת שמעון ועוד שאר הדברים כאשר באו בשאלה, לא היה נשבע ואין לך אונס גדול מזה, שאם לא יתעסק במלאכה הנזכרת לבדו ח"ו ימות הוא ובני ביתו ברעב, ומה יעשה היגזול או יגנוב כדי לקיים שבועתו.
איברא דיש לפקפק בזה מדברי הריב"ש שנראה דסובר דאונסא דממונא בשעת ביטול השבועה כנדון דידן לא הוי אונס לבטל חיוב השבועה, וזה שכתב בסימן שפ"ז וז"ל, ולענין טענת האונס שטוען בעל דין שהיה אנוס לפי שהסוכן עכבו ואם יעבור מצותו ינזק בממון מה וכו' אינו אנוס, ולא עוד אלא אפילו לא היה יכול לבטל אונסו אלא ע"י ממון הרבה שיצטער בנתינתו נראה לי שחייב לתת ולא יעבור על מצות לא תעשה, שלא מצינו בשום מקום היתר לעבור על מצות לא תעשה מחמת הפסד ממון וכו', ואם יביא ראיה בעל דין מדתנן נדרי אונסין כיצד הדירו חבירו וכו' וחלה בנו וכו', ג' תשובות בדבר, חדא דחולי בנו עדיף מאונס ממון וקרוב לסכנה אם יניחנו אביו, ועוד דאפילו אם תמצא לומר אונס ממון הוא אין זה אלא אונס בשעת חלות הנדר דהיינו קיום התנאי ואין למדין ממנו לשעת ביטול השבועה, הרי דסובר ז"ל דאונס ממון בשעת ביטול השבועה לא הויא אונס. והוקשה לי דהוא עצמו בסימן ת"ס הביא דברי הרשב"א דכתיבנא לעיל כנראה דס"ל הכי, וכן כתב במסקנת דבריו באותו נדון שמחמת ציווי הנזכר בקנס ידיע לכל הקהל אם אינם עושין מאמרו דהם אנוסין מחמת הציווי ואינם מחוייבים לפזר ממון ולמיהב תרקבא דדינרי כדי לבטל הציווי ההוא, ולזה היה אפשר לומר בדוחק דהתם שאני משום דהוי ממון רב, דהיינו תרקבא דדינרי וחשיב אונס אף דהוי ממון, אבל מה שכתב וחלק דההיא דתנן חלה בנו וכו' דאין זה אלא אונס בשעת חלות הנדר וכו', לכאורה דבריו בלתי מובנים אצלי, דהרי התם איירי כשחלה עליו הנדר בלי שום אונס כלל שנדר לאכול עם חבירו ואח"כ בשעת קיום השבועה נתחדש לו אונס שחלה בנו או עכבו נהר וכו' ואינו יכול לקיימה.
ואפשר לומר דהריב"ש סובר דבין אם בשעת נדרו היה אנוס בין אם בשעה שהיה הנדר ראוי לחול היה אנוס חשיב אונס, אבל אם הנדר כבר חל עליו בלא אונס אלא שאח"כ נולד דבר אונס בהא לא אמרינן האדם בשבועה פרט לאנוס, וההיא דחלה בנו או הפסיקו נהר היינו אונס בשעה שהיה ראוי לחול הנדר, זה אפשר בביאור דבריו במה שאמר דההיא דתנן חלה בנו וכו' היינו אונס בשעת חלות הנדר, וכן משמע דמפרש הרמב"ן בתשובה ההיא דחלה בנו והביאו הרב מהרשד"ם בסימן ק"מ, וז"ל התשובה להרמב"ן, ואם תאמר כיון דטעמא דפותחין בנולד דשכיח היינו משום דהוי כנדר טעות א"כ לא היה מצרכינן לישאל לחכם וכו', י"ל דכנדר טעות הוי לא נדר טעות ממש, דנדרי שגגות דתנן היינו שיש בעיקר הנדר שגגה באומר שאין אשתי נהנית לי שגנבה את כיסי ונמצא שלא גנבה אי נמי שיש אונס שהפסיקו נהר או חלה בנו וזה מן הסתם כמתנה בנדרו, אבל כל שאין בעיקרו שום שגגה ושום אונס אלא שנדר משופי הלב, אם יש לו פתח של אונס או שגגה הרי נדר זה חל שאין כאן שגגה ולא אונס, הרי דלהריב"ש וגם להרמב"ן ההיא דחלה בנו היינו בשעת חלות הנדר, אבל אם חל הנדר בשופי אלא שאח"כ נולד אונס דממון בשעת ביטול השבועה לא חשיב אונס.
ותו צריך לעמוד בזה ולברר בההיא דפרק ד' דנדרים גבי מתני' דהדירו חבירו ועכבו נהר אמרינן בגמרא ההוא גברא דאתפיס זכוותא בבי דינא ואמר אי לא אתינא עד תלתין יומין ליבטלון, איתניס ולא אתא אמר רבא אונס רחמנא פטריה, ופריך מההיא דגיטין דאמר אי לא אתינא מכאן עד תלתין יומין ליהוי גיטא אתא ופסקיה מעברא ואמר חזו דאתאי וכו' ואמר שמואל דלא שמיה אתיא והוי גט, ואמאי מינס אניס, ומשני דילמא אונסא דמיגליא שאני ומעברא מיגלי אונסיה, כלומר ואיבעי ליה לאסוקי אדעתיה, וכיון דלא התנה גמר בדעתיה דליהוי גט אפילו עיכבו אונס זה וכו', ופירש הרא"ש שאני מעברא דאונסא דשכיחא הוא, ועכבו נהר דמתני' היינו שגדל הנהר מהפשרת שלגים ואי אפשר לעבור בו דלא שכיח, משמע דס"ל להרא"ש ז"ל דדוקא באונסא דלא שכיח הוי אונס להתרת הנדר אבל באונס דשכיח דהו"ל לאסוקי אדעתיה ולאתנויי לא. וכן נראה דעת התוס' שכתבו וז"ל, ואם תאמר באיזה אונס מיירי, אי אונס דשכיח איבעי ליה לאתנויי ולא אתני כדמוכח בכתובות גבי גט, וי"ל דמיירי באונס דלא שכיח כלל ע"כ. גם דעת רבינו ירוחם נוטה לזה הובאו דבריו בבית יוסף סימן רל"ב וז"ל, ודע דמתני' דתנן עכבו נהר הוי אונס וכתב רבינו ירוחם פירוש שגדל הנהר ממי שלגים דאונסא דלא שכיח, דאי הוי דבר מצוי הו"ל לאסוקי אדעתיה ולאתנויי ואם לא התנה הו"ל בכלל הנדר ע"כ, הרי לכל הני פירושים דאפילו בנדרים והוא הדין בשבועות אונס דשכיח לא הוי אונס לבטל הנדר והשבועה.
וראיתי למהריב"ל בח"ג והביאו מהרש"ך בח"ב סימן מ"ה שהקשה על הרב מהרא"ם זלה"ה על מה שכתב דכל אפין שוין דאומדנא דדעתא דכל הנודרין וכו', מהאי דפרק קמא דכתובות גבי גט דכתיבנא ההוא דאמר אי לא אתינא מכאן עד תלתין יומין ליהוי גיטא וכו' ופסקי מעברא דלא מקרי אתיא משום דאונסא דשכיח הוא והו"ל לאתנויי ולא אתני ואיהו הוא דאפסיד אנפשיה, ותירץ הרב דשאני התם ודוקא לענין נדרים אזלינן בתר אומדנא ועיקרא דמילתא תליא באומדנא ואמדינן דעתיה דלכך נתכוון ולא אצטריך לאתנויי דכו"ע ידעי דלכך מתכוין. ובזה תמה הרב מהרש"ך לרבינו ירוחם ולהרא"ש דלמה הוצרכו לפרש דההיא דמתני' דעכבו נהר הוי שעלה מהפשרת שלגים דהוי אונס דלא שכיח, והא במה שחלק הרב מהריב"ל לההיא דמהרא"ם ניחא, ואע"ג דנימא דההיא דמתני' דנדרי אונסין דמאי דקתני דעכבו נהר היינו עכוב דשכיחליכא לאקשויי מגיטין, דשאני הכא לענין נדרים דאזלינן בתר אומדנא ואמדינן דעתיה דלא נתכוון ולא עלה על דעתו לאסור נכסיו על חבירו אם לא יאכל עמו אלא כשיוכל לבא בלא אונס כלל ולא יבא וכו'. והעולה מדברי מהרש"ך דלקושטא דמילתא ולמסקנא דגמרא ודאי דאף להרא"ש מתני' דקתני או שעכבו נהר הוי אפילו עכוב דשכיח ואין צריך לפרש שעלה הנהר מהפשרת שלגים, וההיא דגיטין היינו משום דאין אונס בגיטין כדמסיק בכתובות משום צנועות ומשום פרוצות ולא מטעמא דהוי אונסא דשכיח דאיבעי ליה לאתנויי. והוכיח כן מדברי הרא"ש בתשובה שהביאנו לעיל על ראובן שנדר לתת לבתו ה' אלפים זהובים ונתקלקלו חובותיו וכו' ואין ממה לפרוע דהוי אנוס ופטור, ובודאי עניות הוי מילתא דשכיח ואפילו הכי כתב דאינו חייב למכור דירתו וכלי תשמישו לקיים שבועתו, כנראה דסבירא ליה להרא"ש דאונסא דשכיח נמי סגי לפטור מהשבועה ולא אמרינן דהו"ל לאתנויי, ומה שפירש הרא"ש בפירושא דשמעתא צ"ל דהיינו לפי סברת המקשה אבל לקושטא דמילתא מתני' דקתני שעכבו נהר הוי אפילו עכוב דשכיח וכו', זהו תורף דבריו ז"ל.
ואני כמוסיף על דבריו אומר דאדרבא לא מצינן למימר דבנדרים אזלינן בתר אומדנא אלא דוקא באונסא דשכיח אבל באונסא דלא שכיח לא, דהא הלכה רווחת דאין פותחין בנולד אבל פותחין בנולד דשכיח משום דהוי כנדרי שגגה והטעם כמו שכתב הרא"ש דטעמא דחרטה שעל ידי חרטה נעקר הנדר מעיקרו, ובדבר דלא שכיח ואינו מצוי אינו נעשה נדר טעות מעיקרו כי בשביל זה לא היה מניח מלידור כי היה סבור שלא יבא לעולם, ולפיכך כתב הרא"ש באותה תשובה שנתקלקלו חובותיו שפטור משבועתו משום דעניות הוי מילתא דשכיח ובמילתא דשכיח אזלינן בתר אומדנא דאדעתא דהכי לא נשבע למכור ביתו וכלי תשמישו ולא אמרינן הו"ל לאתנויי, אבל באונסא דלא שכיח לא דאין פותחין בנולד דלא שכיח. ובזה תמה אני על הרב מהרש"ך שנראה מרהיטת לשונו דבאונסא דשכיח סגי וכנראה דמשמע ליה דכל שכן באונסא דלא שכיח, וזה אינו כמו שכתבתי וכמו שהרב עצמו פסק בסוף סימן קי"ט יעי"ש.
ואיברא דהרב מהרא"ש בסימן ס' המתיק תשובה זו של מהרש"ך ובסימן ס"א תפס עליו על כמה דברים, והכריח דהרא"ש ורבינו ירוחם דפירשו ההיא דמתני' דעכבו נהר דהיינו הפשרת שלגים הוי גם לקושטא ומסקנא דמילתא, כאשר יראה המעיין וכפי מה שכתבתי אי אפשר לומר הכי, וכעת אין לי פנאי ללבן הדברים, והמעיין יעמיק עוד.
אמנם מ"מ לענין פסקא דדינא לנדון שלפנינו נראה דכל אפין שוין דראובן אנוס גמור הוא ופטור משבועתו, וזה דאף להריב"ש שסובר דאונסא דממונא שנתחדש בשעת ביטול השבועה לא חשיב אונס, הכא בנדון דידן שאני דאי אפשר לו לקיים שבועתו בשום ענין, שהרי אין נותנין לו הסוחרים מלאכה לעשות אם לא יפרד מאת שמעון השותפות, ובמה יקיים שבועתו והרי הוי כנערה המאורסה שאי אפשר לה לינצל מן העבירה בשום ענין דקרקע עולם היא, ולכך פטרה הכתוב ולנערה לא תעשה דבר, וכל אונס שהוא כיוצא בו שאי אפשר לקיים השבועה בשום פנים מחמת אותו האונס אנו למדין משום שהוא פטור, אבל ההיא דכתב הריב"ש היינו שיכול לקיים השבועה ועובר עליה מחמת פחד הפסד ממון שיגיע לו ממנה אם יקיימנה, וזה ברור בדברי הריב"ש כאשר יראה המעיין שם. ותו דלדברי הריב"ש התם כשחלה בנו כתב דעדיף מאונס ממון וקרוב לסכנה אם יניחנו אביו ועזב את אביו ומת, והכא נמי בנדון דידן יותר ויותר קרוב הדבר לסכנה שאם לא יתנו לו מלאכת המשי ויבטל מלעסוק במלאכתו ח"ו ימותו הוא ובניו ברעב וטובים היו חלליה חרב מחללי רעב. ובזה ג"כ ניחא אם לחשך אדם לומר דבנדון דידן הוי אונס דלא שכיח, דהא לפירוש רבינו ירוחם והרא"ש מתני' דנדרי אונסין איירי באונסא דלא שכיח, ובין לפי דברי מהרש"ך בין לפי דברי הרב מה"ר אהרן ששון באונסא דלא שכיח הוי אונס, ואף לפי דברי שכתבתי דבאונס דלא שכיח לא אזלינן בתר אומדנא משום דאין פותחין בנולד כמו שכתב הרא"ש דאינו נעשה נדר טעות משום דבשביל זה לא היה מניח מלידור כי היה סבור שלא יבא לעולם, הנה בנדון דידן לא שייך הא כמו שכתבתי דשאני הכא דאי אפשר לקיים שבועתו בשום פנים ואונס גדול כי האי לכו"ע פטור ומותר, כל שכן לפי דברי מהרש"ך בסימן מ"ה דאסיק בנדון ההוא דבכל אונס סגי להתיר הנדר ואפילו שלא יהיה אונס גמור ואע"ג דלא אתני וכתב דבאונס גדול כל אפין שוין דהנדר והשבועה נתרין אפילו בלא שאלת חכם.
ולרווחא דמילתא הייתי אומר לשואל ראובן שילך בפני ג' אנשים ויתירו שבועתו, ואל יקניטני ממה שכתבו הפוסקים דהנשבע לדעת חבירו ולתועלתו דאין מתירין שלא מדעתו מההיא דמשה וצדקיהו, דשאני נדון דידן ולא דמיא לא לדמשה ולא לדצדקיהו משום דהשתא אין לשמעון שותפו שום תועלת בקיומה של שבועה. ויש לי ראיה על זה כתוב אצלי גבי נדון הבא אלי זה ימים ולאהבת הקצור לא כתבתי, ואם יצטרך אכתוב הדברים למי שירצה לערער.
ולמה שבא בשאלה אם נאמן ראובן במה שיאמר שמצא מעל בשמעון שותפו וכו', הנה ודאי זה אין צריך לפנים דלפטור עצמו משבועתו נאמן אפילו שחבירו מכחישו, ובכמה מקומות שנינו נאמן אדם על עצמו באיסורין, והרי נשאל הרא"ש בתשובה כלל עשירי על ראובן שנשבע לאשתו שלא יצא ממנה בלי רשותה, דנאמן ראובן לומר פטרתני מן השבועה כי הדברים הללו בינו לבין יוצרו, ואם היא תטעון אתה עובר על השבועה אינה נאמנת לפוסלו, דלא עדיף ממה שהיה חייב לה ממון ואומר שפטרה אותו מן הממון יע"ש, וכן הסכים הרב מהרש"ך בסימן קצ"א דאפילו בשבועה שנוגע בינו לבין חבירו ובדבר שיש מקום להכחישו יראה דדין הוא להאמינו ושלא להחזיקו לעבריין, והביא האי תשובה דהרא"ש ז"ל לראיה.
ואם יפקפק אדם בזה מדברי מהרשד"ם ביו"ד סימן ק"ס דדקדק מהאי תשובות הרא"ש ז"ל דדוקא משום הכי נאמן בעלה לומר שאשתו התירתו השבועה משום שלא כתב לה נאמנות, הא אי כתב לה נאמנות לא היה נאמן שנתנה לו רשות, והביא ראיה ממה שכתב הריב"ש לענין גט שנותן לה נאמנות לומר שלא בא שאז הו"ל כאילו אמר יהא גט אפילו אם באתי כל שתאמר היא שלא באתי הכא נמי הו"ל כאילו אמר הכי אני בשבועתי כל שתאמר שלא נתן לי רשות. הא ודאי לא מילתא היא וכמה תשובות בדבר, חדא דבנדון דידן בשטר השותפות שביניהם אין כתוב בו נאמנות, ואף לדברי הטור חו"מ סימן ס"א בשם אביו הרא"ש ז"ל דמשמע בכל דבר שנהגו לכתוב הן נאמנות הן שאר שופרי דשטרי אפילו לא צוהו הלוה לכתוב בפירוש העדים כותבין אותו וסומכין עליו, אפשר לחלק דאין כל השטרות שוין בכגון זה שאינו שטר חוב אין רגילות לכתוב נאמנות, כמו שכתב חילוק זה הרב כמה"ר בצלאל אשכנזי זלה"ה בסימן כ"ה בדף פ' סוף היריעה השניה בשם הרב מהרשד"ם עצמו. וכן משמע דס"ל להרב מהריב"ל ז"ל, שהרי בסוף סימן ל"ז מח"א חשב להתיר שבועת השליח ציבור מטעם שאומר שנתנו לו רשות הק"ק, והביא האי תשובת הרא"ש שכתבנו דכיון שלא האמינו עליו נאמן לומר פטרתני מן השבועה וכו', הרי לא חש הרב לומר דרגילות הוא לכתוב נאמנות כשאר שופרי דשטרי משמע דס"ל דלא כל השטרות שוין בזה. ותו דאף אם היה כתוב נאמנות היה אפשר לומר שהנאמנות חוזר לשאר התנאים הכתובים בשטר ונאמן עצמו בענין השבועה, כמו שכתב זה הרב מהרשד"ם עצמו בתשובות דשייכי לאבן העזר סימן קצ"ח וכן כתב הר"ר בצלאל בסימן הנ"ל דנאמנים העדים לומר דלא חתמו על הנאמנות.
ותו דאעיקרא דמילתא הראיה שמביא הרב מהרשד"ם מההיא דגיטין לאו ראיה גמורה היא לענ"ד, דשאני ההיא דגיטין הנ"ל גם כל שתאמר היא שלא בא כיון שהתנה הכי אבל לענין שבועה אף שהתנה הכי, בשבועתו נאמן הוא דדבר בינו לבין יוצרו הוא והיוצר יתברך יודע האמת אם התירו לו אם לא. וכן ראיתי כתוב להרב אדוני אבי זלה"ה בגליון וז"ל, בזה יש לי גמגום דנראה דאינו דומה לההיא דגיטין וק"ל עכ"ל, ודי בזה לחלק זה.
ומעתה על מה שבא בשאלה אם נפקע מעל ראובן חיוב הקנס אין צורך להאריך בזה, דכיון דהוא אנוס ולא חלה עליו חיוב השבועה לקיים השותפות, ממילא נמי נתבטל חיוב הקנס מחמת שהוא אנוס ואדעתא דהכי לא נשבע כל שכן דאין מפורש בשטר השותפות שנשבע לפרוע הקנס, אבל לשון השטר הוא כנהוג בשאר שטרות שיש בהם שבועה וקנס שאומר נשבעו לקיים התנאים בקנס כך ואין במשמע שהוא נשבע לפרוע. וכבר חשבתי לומר דבנדון דידן אין חיוב השבועה חלה עליו, דיש מקום לומר דדילמא טעה וחשב דאליבא דכולי עלמא חייב לקיים השותפות מצד דין הקנין, ומה שנשבע היה לזרזו ולהטריחו שלא יעבור ולא יצטרך להעמידו בדין, וכיון דאיגלאי מילתא דמן הדין אינו חייב משום דהוי דבר שבא לעולם דכתיבנא בראשונה א"כ השבועה היתה בטעות, כמו שכתב זה הרב מהריב"ל והביא ראיה מדברי מהרי"ק שורש פ"ב בשם הרשב"א על הנשבע לחבירו שיפרענו לזמן פלוני והגיע זמן השמיטה קודם הפרעון ונאמר ממון אין כאן שבועה אין כאן וכו' ולא נשבע זה אלא כל זמן שהוא חייב וכו', אלא שאין הפנאי מסכים לברר וללבן הדברים. ובלאו הכי בנדון דידן פטור ומותר ממש כדכתיבנא שהוא אנוס ורחמנא פטריה.
ומ"מ דע ממני אתה ראובן השואל דכל האי דכתיבנא היינו בהודע לך בודאי ששותפך ידו במעל כאשר אמרת בשאלה ושהסוחרים שהתרו לך שלא יתנו לך מלאכה לעשות אם לא בהפרד מעל שמעון, שמדרך האמת אומרים כן ולא לאיימך כדי שתמנע מלעשות שותפות עמו, דאי לאו הכי לא חשיב אונס, והאדם יראה לעינים וה' יראה ללבב, ואם הדבר כן שידעת בודאי ובאמת אין לך עון ולא חטא לא בעולם הזה ולא בעולם הבא.
ולהיות שמיראי הוראה אני כתבתי זה להלכה לבד ולא למעשה, זולת אם ב' בעלי הוראה מהרבנים שבעירנו יסכימו בזה או לפחות אחד מהם, מיניה ומני תסתיים שמעתתא. והמאיר בהלכה עינים מנדות יצילני משגיאות וידריכני בנתיבות.
הקטן משה בכמוה"ר חיים שבתי זלה"ה
 
 
@שו"ת תורת משה חלק יורה דעה סימן ג
על דבר לאחד איש צדיק וכו' שהקדיש סך לכמה מקומות ובכללן הקדיש כך וכך גסים שיתנו פירותיהן לד' בעלי תורה בצפת שילמדו בקביעות בכל יום בד' אמות של הלכה ושאר ספרי קדש בהסגר מחצי היום עד הלילה. וכתוב בשטר ונוסח הצואה וז"ל, ועל כל פנים ההסגר לא יבטל לעולם בשום זמן, ואם בשום סבה בעולם שלא יהיו נמצאין בצפת ד' חכמים שירצו ללמוד בהסגר הנזכר אזי מחוייבים האפוטרופסים הנזכרים למצוא מקום מנוחה ולבקש שם בצפת דוקא שיהיו ד' חכמים לומדים בהסגר הנזכר וכו', וכן חילוק ההספקות יהיו דוקא ע"י קרוביו הנמצאים שם בצפת, ואם יעבור אחד מהלומדים בהסגר הנזכר בצפת יבררו אחר במקום הנעבר שלא יחסר מד' לומדים הנזכרים, ואם יבא הסבה שלא יהיה שם בצפת כלל מי שירצה ללמוד בהסגר הנזכר אזי יראו להעמיד הלימוד הנזכר במקום אחר אשר יכשר בעיניהם, אמנם כל זמן שיהיה נמצא ללמוד כנזכר בצפת יהיה הלימוד הנזכר ולא יבטל לעולם דוקא שם בצפת הנזכר וכנזכר. ועוד הקדיש קדש אחר שיחלקו הפירות ג' חלקים לכוללות צפת וחלק ד' לישיבת אשכנזים ועניים שבירושלים, וחילוק הקדש זה יהיה ע"י אחותם פלונית בהיותה בחיים, ואם ח"ו תמות היא ישלחו האפוטרופסים ליד חתנה כהר' יעקב והוא הוא יחלק אותו עפ"י ידיעת והסכמת ראשי ישיבות ספרדים ואשכנזים ומחוייבים לבא קבלה מידם. זהו מה שהוצרך להעתיק מנוסח הצואה השייך לעניינינו. ואחר זמן נפל הפרש ומריבה בין מהר"ר יעקב חתן אחות המקדיש ובין אנשי קהלו שבצפת ועקר דירתו מצפת ועלה לירושלים והוציא ההסגר הנזכר מצפת והעלהו עמו לירושלים, על פי שאלה אחת שסדר לפי רצונו אז ועל פי שאלתו הורו המורים דשפיר מצי לשנות ההסגר הנזכר.
תשובה, למען ציון לא אחשה ולמען ירושלים לא אשקוט, ואף כי קשה להשיב על דבר ריב ממון בלי שמוע בין אחיכם, אכן בדבר דיש דררא דמתא לא שתו רבותינו ז"ל. ואני יצאתי לישע חכמי יושבי צפת ת"ו על פי סדר השאלה והעתק הצואה אשר הציגו לפני. והלא לאמונה שבענין כיוצא אם יוכל לשנותם זכות הקדש ממקום למקום היה מקום להאריך בדברי הגמרא והפוסקים ראשונים גם אחרונים, אך החכמים השלמים שלוחי דרחמנא יושבי צפת ת"ו הי"ו אשר הם המפקחים ודורשים על הנדון הם חפצים ללכת לדרך הישרה למקום חפצם והשעה נחוצה ואין בידינו לעשות תשובה שלמה רק מה שנוגע לענין דינא לבד.
והנה בזה ראיתי חבל נביאים עולים בסגנון אחד ואני לא לטפויי קא אתינא רק לומר יישר כח האריכות ואני כמותם, והדבר ברור שבהקדש ההסגר הזה אשר הקדישו לחכמי צפת ת"ו אינן יכולים לשנותו למקום אחר, ומי שבא לשנותו הרי גוזל את החכמים הלומדים בהסגר הנזכר, וההיא דאמרינן בסוף פרק קמא דערכין מי שהתנדב נר או מנורה לבית הכנסת שיכולים הציבור לשנותה, כבר כתב מהר"י קולון בשורש קכ"ח בשם תשובת הרשב"א דהיינו דוקא כשיש נרות ומנורות כדי הצורך לבית הכנסת אבל אם אין ספק אין הצבור רשאין לשנות, וכמו שכתב הרב בית יוסף תשובת הרשב"א באורך בסוף סימן רנ"ט, על שאלת המקדיש שדה לעניים וצוה שיחלקו הפירות לעניים בכל שנה, ורצו הצבור לשנות ולהוציא הפירות לדברים אחרים, והשיב ז"ל דאין רשות בידם ואפילו הסכימו בכך טובי העיר וכו' שכיון שציוה שיחלקו הפירות לעניים גילה דעתו שאינו רוצה שישנו בזה כלל, ואינו דומה לרשאין לעשות קופה תמחוי ולשנותה לכל מה שירצו, דהתם בצדקה שהיה נגבית בכל יום וכל הנותן על דעת גבאים נותן והגבאים גובים ליום או יומיים כדי ספוקם ואם יצטרכו יותר יחזרו ויגבו, והוא הדין למי שהתנדב נר או מנורה וכו', אבל כשעמד היחיד והקדיש לעניים להוסיף על הקצבה שנותנים להם הצבור אין ספק שאין הצבור רשאי לשנות הקדש ואם עשו כן הרי אלו גוזלים את העניים ע"כ. וכנראה לפי נוסח העתק הצואה הדברים ברורים וכאילו חיפש המקדיש שלא לשנות לעולם ההסגר הנזכר מצפת ת"ו בכל צד שאפשר להיות, וכנראה דדעת המקדיש וכל חפצו ורשותו היה דבק בעיר צפת וכמו שנראה מפרק אחד שבצואה שכתוב שצוה שישלחו לאחותו סך מה ולבתה סך מה בהיות בחיים וכל שהיו יושבת בצפת וכו', הרי כוונתו מוכיח שאף לבת אחותו לא יתנו אם לא שיהיה יושבת בצפת ולא אי זזה משם, וגם מפרק אחר מהצואה נראה כך שכתוב שהקדיש סך מהג' חלקים לכוללות צפת וחלק ד' לישיבת אשכנזים ועניים שבירושלים, נראה כוונתו רצויה ונפשו נקשרה בעיר צפת שלא הניח רק חלק א' לירושלים וזו דוקא לעניים וישיבת אשכנזים.
ומה שכתוב בשאלה המסודרת על פי מהר"ר יעקב חתן אחות המקדיש אשר הציגו לפני דכל כוונת המקדיש היתה לעשות תועלת והנאה וספוק לקרובו, ובזה הרבה דבריו כמה פעמים בשאלה עד שהפקידו ממונה ואמרכל ועל פיו יחנו ועל פיו יסעו והוא היה המוציא והמביא וכו', לא ראיתי רמז מכל זה בנוסח הצואה, אדרבא ואיפכא נראה מפרק זה האמור שהניח ג' חלקים לצפת ת"ו וחלק ד' לירושלים ת"ו וכו', כתוב עוד שם וחילוק הקדש זה יהיה ע"י אחותי בהיותה בחיים ואם ח"ו תמות ישלחו האפוטרופוס ליד חתנה כמה"ר יעקב והוא יחלק על פי ידיעת והסכמת ראשי ישיבות ספרדים ואשכנזים ומחוייב לבא קבלה מידם וכו', כן נראה שלא נתן כח ורשות ויכולת מספיק לכמה"ר יעקב אלא בידיעת והסכמת ראשי ישיבות ה"י, באופן שלא נתן המקדיש כח מעולם זולת לאפוטרופוס ועל פיהם יחנו ויסעו כל הדברים, ואף בהקדש שההסגר שבצפת הנזכר כתוב שחולק ההספקה הנזכרת והנה דוקא ע"י קרוביו הנמצאים שם בצפת היינו מפני שהוא דבר קצוב כ"כ מעות מהפינות לד' חכמים הקבועים בהסגר הנזכר ואין בזה שום חשש מעל והסתר, ועשה זה לכבוד ולתפארת של קרוביו שיחלקום על ידיהם, אך בדבר שאין לו קצבה דהיינו בפירות ההקדש לכוללות צפת וירושלים בהא קא חזינן דקפיד ואמר שיהיה ג"כ על פי ידיעת והסכמת ראשי ישיבות ה"י ולא על פי חתן אחות המקדיש לבד, באופן שמעולם לא נתן המקדיש כח ויד לכמה"ר יעקב לסלק ולשנות ההסגר הנזכר מצפת ולהעמידו למקום אחר רק לאפטרופסים לבד, והם ג"כ יעשו זה אחר שיראו וידעו שאין בצפת כלל מי שירצה ללמוד בהסגר אזי יעמידו אותו במקום אשר יכשר בעיניהם.
ומעתה מה שנתרצו ויאותו האפוטרופסים בהסתלקות ההסגר הנזכר מצפת ולא מיחו בדבר, לא היה אחר החקירה והידיעה שנעברו מצפת מכל וכל ד' חכמים ח"ו, רק על פי הוראת המורים ה"י שכתבו זכות ללומדים בהסגר בתוככי ירושלים על פי סדר השאלה אשר הציג השואל לפניהם כאשר יטב בעיניו, כל שכן דלא יהיה דעל פי ידיעת וחקירת האפוטרופסים היה סילוק ההסגר מצפת לירושלים בסבת העבר ב' חכמים שירצו ללמוד בהסגר הנזכר בצפת, הנה מ"מ כוונת המקדיש היה וגילה דעתו שכל זמן שיהיה נמצא אח"כ בצפת ד' חכמים שירצו ללמוד בהסגר הנזכר יחזור ההסגר למקומו הראשון דהיינו בצפת כמו שהיה, וכמו שהטיבו המורים ה"י באשר דקדקו מלשון הצואה שאחר שכתוב בתחילה שאם בשום סבה בעולם לא יהיו נמצאין בצפת ד' חכמים וכו' אזי מחוייבים האפוטרופסים למצוא מקום מנוחה ולבקש שם בצפת דוקא שיהיו ד' חכמים לומדים בהסגר הנזכר וכו', והיינו הכוונה ודאי שיבקשו ד' חכמים אפילו שיהיו ממקום אחר שילכו לצפת ללמוד שם בהסגר הנזכר אחד שלא ימצאון בצפת עצמו, חוזר להלן וכתוב ואם יבא הסבה שלא יהיה שם בצפת כלל מי שירצה ללמוד בהסגר הנזכר אזי יראו האפוטרופסים להעמיד הלימוד הנזכר במקום אחר וכו', אמנם כל זמן שיהיה נמצא ללמוד כנזכר שם בצפת יהיה הלימוד הנזכר ולא יבטל לעולם דוקא בצפת וכו', דהיינו הכוונה ודאי שיחזור קביעות הלימוד ההסגר הנזכר בצפת כאשר בראשונה כל זמן שיהיה המצוה ללמוד בצפת. ואין הדברים הללו סובלין פירוש אחר, דאי לא תימא הכי הם בלתי מובנים ושוללי הבנה, דאין לפרש דהיינו בתחילת עשית ההסגר שיהיה הלמוד הנזכר בצפת כל זמן שיהיה נמצא שם ללמוד, דטפי מזו קאמר מקמי הני דאפילו ממקום אחר יבקשו שילכו לצפת אם אפשר כדכתיבנא.
ויש להוכיח זה ג"כ מפרק אחר הכתוב שם בצואה הנזכר שהפריש מנכסיו סך מה שמהפירות יפרעו לג' חכמים הנקובים בשמות שכבום בעבור שהם לומדים בקביעות בכל יום שעה אחת, וכתוב שם וז"ל, אם ח"ו יבטל הלמוד הנזכר ע"י עצמן שלא ירצו ללמוד הקביעות הנזכר או אם ח"ו יעברו כולם אזי מ"מ יהיה ההקדש וכח הספקת הלמוד הנזכר על מקומו דהיינו שמחוייבים וכו' להשתדל שיהיה קביעות הנזכר במקום אחר עד ירחיב השי"ת גבול עיר בודון ויהיו נמצאין פה ג' בעלי תורה יושבי אהלים ללמוד הקביעות הנזכר וכו' ע"כ. הרי פירש המקדיש בפירוש וגילה דעתו דכוונתו שכל מה שעושה בתחילת מעשהו הלימוד שנקט קיים וקבוע לעד ובאותו מקום דוקא, ואם יהיה סבה מה תעקר הלימוד משם ויעמידוהו למקום אחר מ"מ כשירחיב השי"ת גבול מקום הראשון וחזרו הלימוד והקביעות לשם, ואף שבהסגר הזה של צפת לא פירש רק בפירוש הלמוד סתום מן המפורש כל שכן שאין הדברים הללו סובלין פירוש אחר בדכתיבנא.
וזה נראה פשוט לענ"ד, כה דברי הקטן משה
 
 
@שו"ת תורת משה חלק יורה דעה סימן ד
ק"ן יחידים הם מק"ק ויש להקדש בתים שמפירותיהם מקיימים להקדש, ובאו עשרה מהיחידים ורצו למכור אותם לפרט אחד ונטלו סך מעות לחשבון טוב, וכשהגיד הדבר לכל היחידים קמו כולם ומחו בידם בטענה כי מהבתים הנזכרים נמשך תועלת להקדש ואין צורך להקדש ליטול מעות כי שבח לאל יש לאל ידם, והאנשים המוכרים הנזכרים על כרחם שלא בטובתם של כל יחידי הק"ק מכרו אותם לאיש הקונה היותו אוהבים, על זה יורינו רבינו אם המכירה הוייא מכירה היות כי אין לצורך ההקדש, או תחזור המכירה להקדש כי מעולם לא נתרצו היחידים למוכרם, ע"ז יורנו מורינו הדין עם מי ושכרו כפול מן השמים.
תשובה, לא פורש בשאלה אם אותם העשרה יחידים שמכרו בתים של הקדש היו פרנסים וממונים שמינו אותם כל הקהל לפקח על עסקי צבור, או לא היו ממונים שמינו הקהל אלא היו יחידים מטובי הקהל, ולכן אני אומר שאם היו שמינו אותם כל הקהל לפקח על עסקי הקהל, הנה בזה איתא בירושלמי הביאה הר"ן ז"ל במגילה ריש פרק בני העיר ז"ל, ג' מבית הכנסת כב"ה שבעה מב"ה כעיר מה הן קיימין אם כשקבלו עליהם אפילו אחד ואי בשלא קבלו עליהם אפילו כמה אלא בסתם וכו', והכי פירושו אי כשקבלו עליהם בני העיר, כל מה שיעשו במכר זה אפילו אחד, ואי בשלא קבלו עליהם כלל בזה אפילו היו כמה שמכרו אין ממכרן ממכר, והעמידוה בסתם כלומר שהעמידו עליהם סתם ז' טובי העיר לפקח על עסקי צבור הילכך אעפ"י שלא קבלועליהם בפירוש מכר דברים אלו אפילו הכי ממכרם ממכר, שלא תאמר דברים של תשמישי קדושה ובית הכנסת לא עלתה על לב דעת בני העיר שימכרו שלא מדעתן ולא מועיל מכירתן אלא א"כ נטלו רשות מבני העיר, בפירוש קמ"ל.
הרי בפירוש בנדון דידן דאם קבלו עליהם בני הקהל לעשרה אנשים אלו לפקח על עסקי צבור אעפ"י שלא קבלו עליהם בפירוש למכר זה מעשיהם קיימים וממכרם ממכר, ואין לזה סתירה ממאי דאמרינן בגמרתינו פרק בני העיר, אמר אבא לא שנו אלא שלא מכרו שבעה טובי העיר במעמד אנשי העיר אבל מכרו טובי העיר במעמד אנשי העיר וכו', דמשמע דז' טובי העיר שיש להם כח למכור היינו דוקא כשהיה במעמד אנשי העיר. וליתא ושתי תשובות בדבר, חדא דההיא דרבא היינו כז' טובי העיר שלא מינו אותם הקהל בשם דבר מ"מ עדיפא כחם להיות ממכרם ממכר כשעשו הדבר במעמד אנשי העיר. אי נמי ההיא דרבא היינו כדי שיהיה כח בז' טובי העיר לשנות ולהוציא מעות המכר לכל מה שירצו כיון שהיה הדבר במעמד אנשי העיר, דאם לא היה המכר במעמד אנשי העיר אינם רשאים להוציא המעות לכל מה שירצו רק לעילויא כגון מבית הכנסת תיבה ומתיבה מטפחת וכיוצא, באופן דאנשי הקהל שמינו אותם הקהל לפקח על עסקי צבור יש להם כח למכור אע"פ שלא קבלו אותם עליהם בפירוש על דבר זה.
וזה ג"כ חזיתי למהרשד"ם יו"ד בדף קנ"ה ע"ג על דבר הקהל שקמו ובטלו דבר ממה שיצא מהסכמת הממונים אשר נתבררו מן הקהלות לפקח על עסקי הקהלות, וכתב שרע המעשה לעשות כן והביא מדברי הרא"ש שכתב ז"ל, כבר השבתי לך שכל דבר שהקהל או טובי העיר שנתנו מדעת הקהל מסכימים אין צריך לא קנין ולא שטר אלא דבריהם ככתובים וכמסורים דמו ע"כ. וכתב הרב דמכאן משמע בפירוש שאין לקהל כח לבטל מה שיסכימו הברורים שהרי כתב שדבריהם ככתובים וכמסורים ואחר כתיבה ומסירה שוב אין תקנה. עוד הביא הרב ז"ל מדברי הר"ן ז"ל שהביא הרב בית יוסף בהלכות בית הכנסת והיינו מה שהבאנו לעיל במה שהעמידו עליהם ז' טובי העיר לפקח על עסקי צבור והילכך אפילו שלא קבלו בפירוש מכר דברים אלו אפילו הכי ממכרם ממכר. ועוד הביא מתשובות הרשב"א ז"ל הצבור יכולים למנות עליהם ב"ד אעפ"י שאין ראוי מדין תורה כערכאות שבסוריא ע"כ. א"כ אחר שיכולים פשיטא שמה שעשו עשוי, שאם לא כן מה הועילו הצבור בתקנתם כיון שאם יעשו הברורים ויבטלו הצבור אח"כ נמצא מעשה הברורים כקוף בעלמא.
ואיברא דהרב כמה"ר מאיר מלמד בח"ב דף צ"ו הוקשה לו דמה ראיה מייתי הרב אי מדברי הרא"ש אי מדברי הר"ן אי מדברי הרשב"א, די"ל דכל זה נאמר כשנתרצו הקהל או שתקו במה שתקנו הממונים דמכירתם מכירה ואין צורך ליטול רשות מהקהל, אבל אם ימחו הקהל מנ"ל שחייבים לקיים דבריהם וכו', ומ"מ כתב דהרב מהרשד"ם גדול והוא בקי בדבריהם של ראשונים יותר מינן.
מ"מ למדנו מהאמור שכל זה יהיה כשהמוכרים אנשי הקהל הובררו מאת כל הקהל תחילה לפקח על עסקי צבור, אבל אם לא יהיו מנויים וברורים מן הקהל אלא שהם מעצמם תקנו או מכרו בלי רשות ומעמד אנשי כל הקהל לא מהנו, וכמו שנראה בפירוש מדברי הירושלמי שהביא הר"ן שהבאנו לעיל דז' בני העיר כעיר במה הן קיימין אי בשאין קבלו עליהם כלל אפילו היו כמה שמכרו אין ממכרם ממכר וכו'. וכך היא סברת ראבי"ה בתשובה הביאה המרדכי בפרק קמא דב"ב סימן תפ"ב והביא ראיה מהירושלמי שכתבנו לעיל ז"ל, מה שטען האפוטרופוס וכו' על זה אשיב אם הובררו טובי העיר מתחילה להנהיג בכל דבר אפילו יחיד שבררו מה שעשה עשוי בתקנת הקהל, ואע"ג דבפרק בני העיר אמר רבא לא שנו אלא שלא מכרו ז' טובי העיר במעמד אנשי העיר אבל מכרו וכו' הני מלי בסתם וכו' אבל אם בררו מהני אפילו יחיד כדגרסינן בירושלמי וכו', ופירוש במעמד אנשי העיר שעושים בפרהסייא ואין מוחה וכו', ונראה שאם אחד מהקהל מוחה וכו' ואם לא הסכימו רוב הקהל ומיחו אך הראשים עשו יכולים למחות דמה לי קבלו בתחילה מה לי בסוף וכו'. והרב אדוני אבי ז"ל כתב בצד הספר ז"ל, דברים אלו סתומים ובלתי מובנים ובעיני דילוג סופר יש כאן וצריך להיות כך, ואם לא הסכימו רוב הקהל אך הראשים עשו יכולים למחות אבל אם לא מיחו שוב אין יכולים למחות דמה לי קבלו בתחילה מה לי בסוף, פירוש דאי כששמעו ההסכמה שעשו הראשים לא מיחו שוב אינם יכולים, דמה לי קבלו בתחילה קודם ההסכמה מה לי בסוף אחר ההסכמה וכו' דכיון דסברו וקבלו מה שעשו שוב אינם יכולים למחות עכ"ל. ואיך שיהיה הנה דעת ראבי"ה דכשלא הובררו הז' טובי העיר מהקהל מתחילה אלא שהם עשו והסכימו, על זה כתב ראבי"ה דיכולים רוב הקהל למחות במה שעשו, דעלה דקאמר רבא בגמרא במעמד אנשי העיר קאי דברי ראבי"ה, וקאמר דפירוש במעמד אנשי העיר שעושים בפרהסיא ואין מוחה וכו', וההיא דרבא היינו בשלא הובררו מהקהל דאי הובררו מתחילה אין צריך רשות ומעמד אנשי [העיר], א"כ בנדון דידן אי לא הובררו העשרה אנשים מהקהל אין ממכרם ממכר כיון שתיכף שידעו מהמכירה קמו כולם ומחו בדבר.
והנה הארכתי לפרש דברי ראבי"ה שהביא המרדכי מפני שראיתי להרב מאיר מלמד ז"ל בתשובה ח"ב בדף צ"ה ע"ג שהבאנו לעיל וכו' דברים תמוהים לי, שכתב דראבי"ה חולק על כל מ"ש מהרשד"ם משם הרא"ש והרשב"א וס"ל לראבי"ה דאפילו בשמינו הקהל ברורים ופרנסים לפקח על עסקי צבור דיכולים הקהל למחות במה שהסכימו ועשו הברורים, וכן נראה שהבין הרב ז"ל דברי ראבי"ה שכתב דא"ל הסכימו רוב הקהל ומיחו במה שעשו הראשים יכולים למחות וכו' דקאי או כשקבלום עליהם הקהל תחילה, וזו אינו אלא כמ"ש וכמו שיראה המעיין שם. וזה ג"כ ראיתי להרב מהרשד"ם בסימן קע"ה שכתב על דבר פרנסי תלמוד תורה שמכרו חצר הקדש ואח"כ שנתמנו פרנסים אחרים נתעוררו על המכירה הנזכרת ורוצים לבטלה, והביא הרב תשובת הרא"ש שכתב ז"ל, בתים של הקדש נמכרים לצורך הקדש ע"י שבעה טובי העיר במעמד אנשי העיר וכו', והפריז על המדה דמשמע ליה להרב דהאי תשובת הרא"ש שאין לז' טובי העיר כח אלא במעמד אנשי העיר אפילו שז' טובי העיר נמנו מאנשי העיר כמו בנדון ההוא שהפרנסים מתלמוד תורה הם נמנים מהעיר לפקח על עסקי תלמוד תורה ואפילו הכי כתב דיכולים לבטל המכירה שעשו הפרנסים, ותימא דהא הוא עצמו ז"ל הביא בדף קנ"ו משם הרא"ש הבאנו לעיל ז"ל, כבר השבתי לך שכל דבר שהקהל או טובי העיר שנתנו מדעת הקהל מסכימים וכו' דבריהם ככתובים וכו', משמע דלהרא"ש שאין לבטל מה שטובי העיר מסכימים כשהובררו ונתנו מדעת הקהל וכו' אבל הא מיהא כשטובי העיר לא קבלו עליהם העיר מה שעשו שלא במעמד העיר אינו עשוי.
באופן שבנדון דידן אם העשרה האנשים שמכרו הבתים מהקדש הקהל אם לא קבלום עליהם הקהל מתחילה לפקח על עסקי צבור כלל, אין ממכרם ממכר ויכולים למחות, והכי הויא בנדון דידן שתיכף שידעו בני הקהל והגידו להם מהמכירה קמו כולם ומחו בידם כאשר בא בשאלה. ועוד מטעם אחר כתב מהרשד"ם דיכולים לבטל מכירת הפרנסים של תלמוד תורה מההיא תשובת הרא"ש שכתב בתים של הקדש נמכרים לצורך הקדש וכו', משמע שצריך שיהיה המכר לצורך הקדש, הא אם לא היה צורך להקדש וכו' המכר לא הוי מכר וידוע שהתלמוד תורה לא היתה צריכה למכירת קרקע כזה וכו' ע"כ. א"כ הכי נמי בנדון דידן לפי דברי השאלה שלא היה צורך להקדש הקהל למכור וליטול מעות כי שבח לאל יש לאל ידם, ואדרבא מפירות הבתים הנזכרים היה נמשך תועלת להקדש הקהל ככתוב בשאלה דודאי המכר בטל וכו'.
כלל העולה בנדון דידן דאם העשרה אנשים שמכרו חצר ההקדש לא הובררו מתחילה מרוב הקהל לפקח על עסקי צבור, וכשידעו בני הקהל מהמכירה קמו ומחו בדבר כמו שבא בשאלה בודאי אין ממכרם מכר וכל שכן אם המכר לא היה לצורך הקהל כמ"ש בשאלה.
 
 
@שו"ת תורת משה חלק יורה דעה סימן ד (ב)
נשאלתי לעמוד ולראות לענין דינא על דבר השפחה הבאה אחרי מות רבה וגט חירותא בידה בעידי חתימה ונוסח הגט כדין וכהלכה וזה נוסחו, בכך בשבת וכו' אמר פלוני בר פלוני וכו' עד כדת משה וישראל ואנן סהדי דחתימין לתתא אמרנא לפלוני בר פלוני הנ"ל נקנה מינך ונחתום ונכתוב גט חירות לשפחתך פלונית ואמר הן וקנינא אנן סהדי מפלוני בר פלוני הנ"ל אכל מאי דכתיב ומפורש לעיל קנין גמור ושלם מעכשיו כראוי במנא דכשר וכו' והכל שריר ובריר וקיים, עד כאן נוסח שטר שחרור. ועל זה עמדה השפחה בפני דיין אחד מדייני עירנו עם היורש, והדיין חקר הדבר איך היה המעשה ואם נמסר השטר לה בחיי רבה ואמרה שבפני העדים החתומים בו נמסר לה מיד רבה, ובאו העדים והעידו לפני הדיין הנ"ל שכל מה שכתוב בשטר הזה אמת והם חתימותיהם אבל לא בפניהם נמסר השטר בידה, מה דינה של השפחה הנזכרת בשטר זה לאפקועי שיעבודא ממנה.
תשובה, תחילת הכל יש לעמוד ולראות אם זכתה השפחה וקנתה את עצמה מכח הקנין, וזה מההיא עובדא דפרק השולח ההיא אמתא דהוה שכיב מרה אתיא בכיה קמיה א"ל עד אימת תשתעבד ותיזיל ההיא איתתא שקל כומתיה שדא בה א"ל זיל קני הא וקני נפשך וכו', ומסיק בגמרא דלא עשה כלום משום דהו"ל כליו של מקנה, וכתבו התוס' וז"ל אבל אם היה כליו של קונה היתה זוכה עצמה בחליפין דתניא בהדיא בפרק קמא דקדושין דעבד כנעני נקנה בחליפין משום דחליפין דומה לכסף.
והנה במאי דמייתו ראיה מההיא דפרק קמא דקדושין צריך התבוננות לכאורה דאדרבה משם ראיה להיפך, דתנן התם עבד כנעני נקנה בכסף ובשטר ובחזקה וקונה את עצמו בכסף ובשטר, ואמרינן בגמרא תנא אף בחליפין וכו', ופירוש דקאי לרישא דמתני' דקאמר נקנה בכסף ובשטר ובחזקה תנא אף בחליפין נקנה, ומדלא תני כן בסיפא משמע דאינו קונה עצמו בחליפין, וכן משמע מדברי הרא"ש דמייתי האי עובדא דההיא אמתא וכו', וכתב מכאן משמע דעבד קונה עצמו בחליפין וכו', הרי דמשמע ליה דמהתם בפרק קמא דקדושין אין ראיה מדלא מייתי ליה דעדיפא יותר.
ואחר העיון ראיתי להריטב"א ז"ל דמשמע ליה כן דסברי התוספות דאין העבד קונה עצמו בחליפין מההיא דפרק קמא דקדושין, וז"ל הריטב"א ז"ל יש סבורים דכיון דקתני מתני' דלקני בחליפין ולא קתני בסופא דקונה עצמו בחליפין אלמא אינו קונה עצמו בחליפין אע"פ שקונה עצמו בכסף חליפין אינו מתורתכסף כדמוכח בפרקין דלעיל, וקשיא להו הא דאמרינן בהשולח בעובדא דההיא אמתא דשקל רבה כומתיה ושדר לה ואמר לה קני הא וקני נפשיך ואמר רבא לא עשה ולא כלום, והיינו משום דהו"ל כליו של מקנה הא אילו היה בכליו של קונה קניה נפשה בחליפין, ויש מי שפירש דודאי כיון שנקנה בחליפין ה"ה דקניא נפשה בחליפין כי ההיא דהתם וכו', אבל בתוספות אמרו שאינו קונה עצמו בחליפין כדאמרן דלא תני ליה הכא בסיפא ודין חליפין לא תלי בדין כסף כלל, וההיא דהתם בהשולח לאו מדין חליפין הוא דנקט כליו של מקנה אלא מדין כסף וכאילו אמר משום דהו"ל כספו של מקנה וכו' ע"כ.
הרי להריטב"א ז"ל שהביא משם התוספות דס"ל דאין העבד קונה עצמו בחליפין אע"פ שקונה עצמו בכסף דחליפין אינה מתורת כסף, והוא הפך ממה שכתבו בהשולח, אלא דיש לומר שחזרו התוספות. וכן ראיתי בהדיא כדברי הרשב"א שהביא הרב בית יוסף ביו"ד סימן רס"ז וז"ל וכתב הרשב"א ובתוספות כתבו שאפשר לומר דהכא לאו בתורת חליפין היה אלא בתורת דמים וכיון שכן אילו היה בכליו של קונה ובתורת דמים יצאה שהרי כסף גמר בה, וכן דעת הרמב"ם דאין העבד קונה עצמו בחליפין כלל ואינו יוצא בו מידי שעבוד כדעת התוספות ומיהו בתוספות חזרו לומר כלשון הראשון מהא דאמרינן בפ"ק דקדושין ולרב הונא דאמר חופה קונה וכו' ע"כ.
והריטב"א ז"ל הביא עוד דעת עצמו והיא סברא אמצעית, וזה דודאי עבד קונה עצמו לקנין ממון שבו אבל לא לקנין איסור, שאין הקנין אלא לקיים הדברים ודברים לא מהנו בעבד כנעני לקנין איסור שבו אלא בעינן שטר או כסף ומשום הכי לא קתני לה תנא ברא וכו' ע"כ.
וזו היא דעת ר"ח ג"כ כמו שהביאו הרא"ש בפסקיו דגיטין שכתב שהעבד נקנה בחליפין בענין מקח וממכר ואעפ"כ אינו קונה עצמו בחליפין אלא צריכה נמי גט חירות. ומפרש הרמב"ן דברי ר"ח כיון דהויא כליו של מקנה לא עשה ולא כלום אף להוציאה מידי שעבוד, אבל אם הויא כליו של קונה יצאתה מידי שעבוד וצריכה גט חירות, וכן היא דעת הרמ"ה שהביא הטור ז"ל, ורבינו ירוחם ג"כ כתב כדעת ר"ח. והגם שהרב בית יוסף הביא משם רבינו ירוחם דכתב כדעת ר"ת דסובר העבד קונה עצמו בחליפין סתם, אמנם לא דק דבהדיא כתב במשרים נתיב י"ג וז"ל, עבד קונה עצמו בחליפין כלומר בקנין סודר אם היה של קונה כמו דין חליפין ואסור בבת ישראל כי אינו משוחרר לבד בחליפין כי צריך גט שחרור וכו'.
נמצא דג' מחלוקות בדבר, חדא סברת ר"ת שהביא הטור ז"ל דהעבד קונה עצמו בחליפין אם יש לו כלי שנתנו לו על מנת שיצא בו לחירות, ומשמע סתם דמהני בין לאפקועי לענין שעבודא בין לאפקועי איסורא. הסברא השנית דעת הרמב"ם שכתב בפ"ה מעבדים וז"ל אעפ"י שהעידו עליו עדים בב"ד ואפילו שקנו מידו עדיין לא נשתחרר שאין העבד יוצא לחירות אלא בכסף או בשטר או בראשי אברים וכו' ע"כ, הרי דכתב דלא מהני כלל דין חליפין משמע דס"ל כדעת הראשון של התוספות דדין חליפין לא תלוי בדין כסף כלל, וזו היא סברא יחידאה. הסברא הג' מכרעת והיא דעת ר"ח והרמ"ה והריטב"א ורבינו ירוחם דעבד קונה עצמו בחליפין ומהני דוקא לאפקועי שעבודא אבל לא לאפקועי איסורא, ואף לדעת זו ס"ל דכייפינן לאדון או ליורשיו אם מת למכתב ליה גט שחרור, מידי דהוה אמפקיר את עבדו דכיון דיצא לחירות צריך גט שחרור וכייפנין למיכתב גט שחרור.
ומעתה בנדון דידן היה נראה לכאורה שזכתה השפחה מכח הקנין כיון שהיא תפוסה בעצמה שהרי גופה אצלה היא זכתה בעצמה, כמו שמבואר כל זה בדברי הטור ובית יוסף גבי דין יציאת העבד בראשי אברים דהוי קנס ואם יודה מעצמו פטור אם דנין בזמן הזה וכו', ומצי קאמר השפחה קים לי כהני דסברי דקונה עצמו בחליפין לפחות לאפקועי שעבודא מינה וכל שכן דכולי עלמא מודו בזה, זולת הרמב"ם והיא סברא יחידאה ולא עבדינן כוותיה היכא דכל שאר חכמי ישראל חלוקים עליו.
אמנם כל זה אינו שוה ומבוטל הוא ממה שכתב רבינו ירוחם שם בנתיב י"ג, וזה דהאי שקונה העבד עצמו בקנין חליפין דוקא שיהיה הקנין ע"י עצמו אבל ע"י אחרים לא מהני ואם טבל אף ע"י אחרים מהני ע"כ, ויראה הטעם משום דאין שליחות לגוי, וכמו שכתבו התוספות בריש קדושין דף ג' גבי אשה דלא מקניא בחליפין דהיה רגיל ר"ת לשלוח הרשאה ביד גוי והיה מקנה בחליפין, ומיהו בזה צריך ליזהר שלא לכתוב וקנינא מיניה דאין שליחות וזכיה לגוי וכו' אלא וקנה הגוי כתבינן ע"כ דברי התוספות, ודברים הללו הביאם הטור חושן משפט ובית יוסף ז"ל בסימן קכ"ג עי"ש. א"כ בנדון דידן שכתוב בשטר שבידה וקנינא וכו' דמשמע ע"י העדים החתומים לתתא לא מהני לה קנין חליפין כיון שלא טבלה מקודם כנודע לנו.
ואגב עיוני ראיתי לרבינו ירוחם בחלק אדם וחוה נתיב כ"ג שהביא הנוסח גט שחרור והיא אות באות כגט דנדון דידן כנראה דזה דנדון דידן נעתק ממנו, והוקשה לי לרבינו ירוחם דס"ל דע"י אחרים לא מהני קנין חליפין, איך כתב בחיבורו זה הנוסח וקנינא וכו' דגריע ולא כתב וקנה דמהני אף בשלא טבל. ועוד דכיון דכתב נוסח הגט והלשונות המועילים למאי אצטריך הקנין אדרבא אתיא לגריעותא כדכתיבנא. ואפשר דרבינו ירוחם איירי בדטבל, ונקט תרתי כתיבת הגט וגם הקנין בשביל שמהני בלא מסירת הגט ליד העבד, ואי בקנין לבד לא מהני אלא לאפקועי השיעבוד ואף שיכתוב וקנה אבל לא לאפקועי מאיסורא, ואי בכתיבת הגט לבד לא מהני אם לא מסר לו, אבל בדאיכא קנין להפקיע מהשעבוד בכתיבת הגט לבד סגיא לאפקועי מאיסורא אף בלא מסירה.
ואיברא ג"כ לראות אם זכתה השפחה וקנתה עצמה בשטר שחרור היוצא מתחת ידה הלא לאמונה דלא מהניא לה שטותה שאמרה שמסר לה האדון הגט בפני פלוני ופלוני, ואדרבה היה עדיפא לה טובא השתיקה יותר מדבורה ואם היתה מוציאה השטר שחרור מתחת ידה וחתומים בו שני עדים, על הסתם אנו תולין שכדין נמסר כמו שהביא הטור יו"ד סימן רס"ז שפסקו התוספות דעדי מסירה כרתי וצריך שימסרנו בפני עדים, ומיהו כשאנו מוצאין אותו חתום אין צריך שיבואו לפנינו עדי מסירה שאנו תולין שבדין נמסר, וכן הוא דעת הרא"ש ז"ל בהמגרש גבי גט אשה, אמנם עכשיו שאמרה שבפני פלוני ופלוני נמסרה לה ובאו העדים והעידו שלא כדבריה, גריע דבורא ואיהי אפסידה אנפשה. ואם תאמר השפחה שיש לה עדים שאחר מת האדון מסרה האלמנה השטר שחרור בפני עדים כאשר שמעתי אומרים, זה אינו כלום, דזולת שיש לעיין אם היה לה כח לאלמנה לתת קודם גבית כתובתה וגם שבנדון דידן היה זקוקה ליבם, אמנם בר מדין בנתינת השטר לידה לא עשה ולא כלום כיון שהיה כתוב על שם בעלה.
אמנם מסתפק אני בנדון דידן אפשר היה לומר שזכתה השפחה, שהרי כתב הרי"ף ז"ל בהמגרש גבי מאי דתנן ר' אליעזר אומר אע"פ שאין עליו עדים אלא שנתנו לו בפני עדים כשר שאין העדים חותמים אלא מפני תיקון העולם, כתב הרי"ף ומהא שמעינן דלא בעינן עידי מסירה היכא דאיכא עידי חתימה וגם היכא דאיכא עידי מסירה לא בעינן עידי חתימה ובחד מנייהו סגיא בדיעבד וכו'. וכן היא דעת הרמב"ם שכתב בפ"א מגירושין, חתמו בו שנים עבר ונתנו בינו לבינה הרי זה כשר הואיל ועדים שבו כשרים והרי הוא יוצא מתחת ידה וכו'. וכן נראה דעת הרשב"א בהמגרש וכן הר"ן ורבינו ירוחם מסכימים לדעת הרי"ף, כמו שהובא כל זה בדברי הרב ב"י באבן העזר סימן קל"ג, ובדין עבד עצמו הביאו הרמב"ם פ"ב מעבדים וזה לשונו, מוסר את השטר בפני ב' עדים או שהיו העדים חתומים בו ומסרו לו בינו לבינו הרי זה יצא לחרות שהרי גיטו וידו באים כאחד.
וא"כ בנדון דידן אף שנמסר לה השטר שחרור בינו לבינה הוא כשר לפי דעת הרי"ף והרמב"ם ודעימיה, ואף שאמרה איהי תחילה שבפני העדים נמסר לה ולא נמצא כן, לא בשביל זה אמרינן דהפסידה שהרי העדות חשבינן כמאן דליתא ובינו לבינה נמסר והוא כשר לדעת הרי"ף והרמב"ם ומצי תאמר קים לי וכו', ואין זה דומה לאומר לא לויתי ואח"כ אומר לויתי ופרעתי דלא מהני, דשאני הכא דמעולם לא אמר לא לויתי, שהרי טענה שלה היא שלעולם נמסר השטר בידה וליפוי כח אמרה שהמסירה ראוהו ב' עדים ואם לא הועילה לא הפסידה. ועוד אני מגמגם אם יכולה היא לטעון בפני ב"ד שבינו לבינה מסר לה. ועוד יש גמגום דכפי מה ששמעתי מפי מי שראה נוסח קבלת העדות איהי לא אמרה כלום זולת הדיין הוא שמעצמו רצה לחקור ולדרוש בדבר ולידע מפי העדים האמת איך היה ללא צורך, דהא כשאנו מוצאין אותו חתום אין צריך שיבואו לפנינו עידי מסירה שאנו תולין שבדין נמסר, וא"כ בנדון דידן על הסתם אמרינן לפחות שבינו לבינה נמסר לה, ואם באולי יטעון היורש כאשר שמעתי שיש עדים שבשעת מיתת מורישו והיה גוסס היתה תובעת השפחה מרבה שיתן לה השטר שחרור שהיה ברשות רבה כתוב וחתום ומת ולא הספיק ליתנו לה, זה אינה ראיה דאפשר שמסרו לה בחייו וחזרה היא ונתנו לו לפקדון מיהא שמור אצלו, או על תנאי כך נתרצה לשחררה מעיקרא שאחר מסירת השטר שחרור בידה יהיה תחת ידו בחייו כדי שלא תהא היא יצאנית לבית אחר.
ועל כן אני אומר מכח כל הגמגומים והפקפוקים הללו אין ולאו ורפיא בידי ואיני סומך על דעתי בזה, זולתי שבכל מה שיסכימו בזה רבני עירנו אני אהיה עמהם וידי אשים להחתים עמהם לאפושי גברא.
נאם הקטן משה בכמה"ר חיים שבתי
 
 
@שו"ת תורת משה חלק יורה דעה סימן ה
נשאול נשאל מעמדי על דבר צוואת הגביר המעולה כמהר"ר יעקב לוביל נ"ע שאמר בשעת מיתתו וז"ל, הוו עדים שזאת השפחה שרה לה פ'אגו פ'ורה.
איברא דיש לעמוד על זה תחילה אם מקבלים עדות בפני קטן דכשלא בפניו דמו, מ"מ נ"ל לומר דבנדון דידן מקבלינן העדות, דכיון דבזה איפליגו רבוותא קמאי כעידי צוואה שאמר תנו, להראב"ד והרא"ש ושאר רבוותא אין מקבלין עדות בפני האפוטרופוס, ולהרמב"ן והרמב"ם והר"ן ושאר רבוותא מקבלין בפני האפוטרופוס, וכיון שהוא מחלוקת השפחה שהיא מוחזקת בעצמה יכולה היא שתאמר קים לי כהני רבוותא דס"ל דמקבלים עדות צוואה בפני האפוטרופוסים, כל שכן לדברי הרב מהרשד"ם חו"מ סימן קמ"ז שפסק דמקבלים עידי צוואה בפני קטן בכל מקום לאפוקי ממון מינייהו וז"ל, ואע"ג דבעלמא אמרינן דיכול הנתבע לומר קים לי ואנן טענינן ליתמי, איכא לחלק דדוקא התם בטענת הנתבע זוכה בה שלא יוציא ממנו לעולם אבל הכא בטענת שמה לכשיגדלו ימצא היתום טענה לבטל הצוואה אין לומר קים לי ע"כ. ודכוותא מצאתי כתוב בתשובות הרב אדוני אבי זלה"ה על שטר היוצא על היתומים והוא תוך זמנו וכו', ואין לי להטריח להעתיקו כאן כי כבר העתקתי אותו במקום אחר שכתבתי על זה (עיין בחו"מ סי' י"ט), ואף למי שלבו נוקפו ולא ימלא לבו לעשות מעשה כדבריהם לקבל עדות צוואה להוציא מן היתומים ולא טענינן ליתמי לומר קים לי וכו', מ"מ בנדון דידן שהשפחה היא מוחזקת בעצמה הא מיהא לכולי עלמא מקבלים עדי צוואה בפני קטן, כנ"ל פשוט.
ומעתה אחר שיקבלו העדות האי לישנא שכתוב בשאלה הוי שפיר לישנא דחירותא להפקיע שעבודא, שהרי בגמרא פרק השולח דף מ' תניא האומר עשיתי פלוני עבדי בעל חוב עשוי בעל חוב הרי הוא בעל חוב הרי זה בעל חוב אעשנו בעל חוב לא יצא לחירות, וכתב הטור יו"ד סימן רס"ז בשם הרמ"ה דדוקא אעשנו דהוי לישנא דהבטחה להבא אבל יהא בעל חוב קנה דלאו הבטחה הוא אלא לשון שחרור ע"כ. ואם כן לישנא דנדון דידן שאמר לה פ'אגו פ'ורה הוי כלשון הרי הוא בעל חוב או יהא בעל חוב, כלומר שהוא עושה אותה בעל חוב עתה בחייו, ואע"פ שאם אמר אחד מהלשונות המועילים לחירות על פה אינו כלום אלא צריך לכותבו בשטר, וכדתניא שם בהשולח גבי האומר עשיתי פלוני עבדי בעל חוב וכו' א"ר יוחנן וכולם בשטר, ופירש רש"י דהאי האומר דקתני כותב הוא שכתב אחד מהלשונות הללו מסר לו אבל באמירה בעלמא לא הוי בעל חוב ולא פקע ממוניה מיניה וכו' ע"כ, זהו דוקא בבריא אבל בשכיב מרע שדבריו ככתובים וכמסורין הם הו"ל כשטר וכמ"ש רש"י ז"ל לשם בפירוש והר"ן. וכ"כ הטור סוף סימן הנ"ל בשם הרמ"ה וכתב הרמ"ה הני מילי בבריא אבל שכיב מרע שאומר אחד מהלשונות אלו כיון שמשמעות לשון שחרור זכה מיד בגופו ואינו יכול לשעבד בו וצריך גט שחרור להתירו בבת חורין וכו' ע"כ, ופירוש דבריו שכתב וצריך גט שחרור להתירו היינו שכופין לרבו כשיעמוד לכתוב לו גט שחרור, וכמ"ש כן בפירוש בעל הלבוש, ואע"ג דקי"ל שכיב מרע שעומד חוזר במתנתו כמחלו השעבוד אינו יכול לחזור שכבר זכה בו העבד וכו', וכן כתב הרב ב"י בהדיא.
וראיתי להרב ב"י ז"ל כתב דברים בלתי מחוורים או בלתי מובנים אצלי, שכתב על דברי הרמ"ה ז"ל נראה דכשעמד השכיב מרע מיירי דאי כשמת גט שחרור למה לי ומאן כתיב ליה בתר מיתת רבו וכו', ולא קשיא היא דדברי שכיב מרע ככתובים וכמסורין הוא מדרבנן ומ"מ צריך גט חרות להתירו בבת חורין והיורש כותב לו, מידי דהוה המפקיר עבדו שיצא לחירות וצריך גט שחרור, וכתב הטור ואם מת רבו קודם שחרורו היורש כותב גט שחרור וכן איתא בהשולח (דף מ') במי שאמר בשעת מיתתו פלונית שפחתי אל ישתעבדו בה וכו', ומסקינן דאי אמר לשון שחרור כופין את היורשין לכתוב לו גט שחרור וכו'. והיה אפשר לומר דכל זה דוקא כשלא שחררו האדון אלא שמצוה לבניו שישחררו לו וכן בהפקיר עבדו לא שחררו רק הפקיר אותו וזכה בעצמו, אבל הא מיהא צריך גט שחרור ממנו או מבניו, אבל כששחררו האדון כגון כההיא דאמר עשיתי לו בעל חוב או הרי הוא בעל חוב וכו' בהא כתב הרמ"ה דכשמת למה ליה גט שחרור מהיורשין כיון שהוא שחררו, באופן שלדברי הרב ב"י בשכיב מרע שאמר לשון שחרור דבריו ככתובין וכמסורין ותו לא צריך גט שחרור מיורשיו.
ומיהו קשיא לי שראיתי להרב ב"י עצמו שכתב בספר השולחן ופסק היפך זה אי ביו"ד אי בחו"מ סימן רנ"ו וז"ל, אמר פלוני עבדי עשו אותו בן חורין או עשיתי אותו או הרי הוא בן חורין כופין את היורשין ומשחררין אותו, וכן הוא לשון הרמב"ם בפ"ט מזכיה אמר פלוני עבדי עשו אותו בן חורין או עשיתי וכו' או הרי הוא בן חורין כופין את היורשין ומשחררין אותו.
ובכן בנדון דידן שהאדון צוה בלשון חירות ובלשון המועיל להפקיע שעבודה כופין את היורשין לכתוב גט שחרור להפקיע איסורא ולהתירה בבן חורין וכלשון הרמב"ם, וכדמצינן להטור שכתב גבי העבד שקנה עצמו בכסף וכו' דאיפליגו רבוותא אי בחליפין נמי קונה עצמו מיד האדון דלר"ת קונה עצמו ולהרמ"ה לא מהני אלא לאפקועי שעבודא אבל לא לאפקועי איסורא, ובסתם חליפין הניתנים על מנת להחזיר כתב הטור בשם הרמ"ה דכיון דמספקא לן אי כשוה כסף דמי ומהני אף לאפקועי איסורא או לא, עבדינן לחומרא דאיסורא הוא וכייפינן לאדון או ליורשיו אם מת למיכתב גט שחרור ע"כ. ואין לפקפק בנדון דידן מטעמא דהויא מתנת שכיב מרע במקצת והו"ל כמתנת בריא דצריך קנין וכדכתבו התוספות בהשולח דף ל"ט גבי שקל כומתיה וכו' בד"ה אמר להם לא עשה כלום וז"ל, ולא שייך להזכיר כאן מתנת שכיב מרע דהויא ליה במקצת וכו' ולמצוה לקיים דברי המת איכא לדמויי ע"כ. אי מהא לא איריא, שהרי במצוה מחמת מיתה אפילו מתנה במקצת נקנית באמירה, ופירשו המפרשים דאפילו לא פירש אלא שנראה מדבריו שהוא מחמת מיתה שמתאונן על מיתתו וכו' וגם המסוכן או שהכביד עליו חוליו וכיוצא, מצוה מחמת מיתה הם ודבריו ככתובין וכמסורין דמו, ובנדון דידן כן היה כנודע ומפורסם וגם מפי העדים, ועוד שלדברי התוספות נמי הא איכא לדמויי הכא למצוה לקיים דברי המת.
ואף למאן דאמר דלא אמרינן מצוה לקיים דברי המת אלא כשמוציא הדבר מרשותו ומניחו ביד אחרים כי האי דמשליש מעות לבתו והאי דתנו שקל לבני בשבת וכו', הנה בנדון דידן גבי שפחה הויא כהוציאה מרשותו שהרי היא זכתה בעצמה, וכמ"ש זה הר"ן ז"ל בפירוש פרק המביא גט גבי מתני' האומר תנו גט זה לאשתי ושטר שחרור זה לעבדי ז"ל, וכי תימא והא שפחה לא הוציאה מרשותו ואפילו הכי אמרינן בה דמצוה לקיים דברי המת, יש לומר דשניא הוא דזכו בה שמיא וזכתה היא בעצמה ועדיפא ממוציא דבר מרשותו ומניחו ביד אחרים ע"כ.
והנה פש לן גבן לברר בנדון דידן שהם יתומים קטנים מי יכתוב הגט שחרור, הרי מצינו להרב בעל הטורים גבי עבד של שני שותפין ששחרר אחד מהם חלקו שכופין גם את השני לשחרר חלקו, ואם ידע מחבירו שרצה לשחרר חלקו וקדם והקנה חלקו לבנו קטן ואח"כ שחרר חבירו אין בית דין יכולים לכוף לקטן אבל מעמידין לו אפוטרופוס שיכתוב השטר שחרור על שמו, ולפי פירוש רובא דרבוותא היינו על שמו דאפוטרופוס לאפוקי לפירש"י שפירש על שמו דקטן, וכבר תמהו כל הפוסקים על פירושו, והעלו הרשב"א והר"ן והרי"ף והרמב"ם דעל שמיה דאפוטרופוסו ונותנים קצת דמים לקטן כדי שיתרצה בשחרורו וכו', והיינו מההיא עובדא דמייתי בהשולח דהוה עבדא דבי תרי קם חד מינייהו וכו', ופירש"י דמקרקש להו בזוזי דבלא קרקושי זוזי לא אפשר דאפוטורופסין אין רשאין להוציא עבדים לחירות ולא לחוב ליתומים וכו', ולדברי התוספות בשם ר"ח בדין היה יכול האפוטרופוס לשחררו אפילו בלא קרקושי זוזי אלא דמחזי כחוכא ואיטלולא שהתינוק עומד וצוח שלא למכור לפי שאביו מלמדו לצוח ואיכא לזות שפתים וכשמקרקש ליה זוזי לא יחוש לדברי האב וכו' ע"כ. א"כ מכאן דבנדון דידן שכבר הופקע ממנה שעבודא כשכבר שחררה השכיב מרע ולא נשאר ליתומים זכות בה מממונא, ואם היתומים היו גדולים כופין אותם לכתוב לה גט שחרור להתירה בבן חורין, השתא שהם קטנים האפוטרופוסין שכבר הניח אביהם יכולים לכתוב הגט שחרור על שמם דאין לחוב ליתומים, שהרי אין ליתומים זכות בה כי כבר עשאה אביהן משוחררת והופקע ממנה שעבודה ומעשה ידיה לעצמה ואין צריך כאן לקרקש להם בזוזי, דדוקא התם גבי עבד של שני שותפין שהקנה לבנו הקטן והתינוק כדי שלא יחוש לדברי אביו שמלמדו לצוח מקרקשין לו זוזי כדכתב ר"ת. אמנם הכא לא שייך כלל וכותבין האפוטרופוסין הגט שחרור ויקיימו היתומים בזה המצוה המוטל עליהם לקיים דברי המת אביהן, וכל מצות עשה בין מדאורייתא בין מדרבנן האפוטרופוס עושה לקטן כגון סוכה ושופר ולולב ותפלין וכו' וכמ"ש הטור חו"מ סימן ר"צ.
ועדיין נשאר עלינו לברר דכל זה דוקא בעבד שהוא מצווה על פריה ורביה אבל שפחה תשאר כמו שהיא ועובדת את עצמה, וכמ"ש הטור גבי מי שחציו עבד וחציו בן חורין דבשפחה אין כופין לאדון לשחררה אלא תשאר כמו שהיתה ועובדת את עצמה יום אחד ואת רבה יום אחד וכו'. גם זו לא תיברא דאיכא נמי הכא טעמא אחרינא משום מצוה דרבים שלא ינהגו בה מנהג הפקר, וכשם דבחציו עבד וחציו בן חורין כופין לרבו לשחררו משום מצוה דלא תוהו בראה לשבת יצרה כך בשפחה משום מצוה דרבים שלא ינהגו בה מנהג הפקר כופין, וכדאיתא בהשולח דף ל"ח ההיא אמתא דהוה בפומבדיתא דהוו קא עבדי בה אינשי איסורא אמר אביי אי לא דאמר רב יהודה אמר שמואל כל המשחרר עבדו עובר בעשה הוה כייפינן למריה וכתיב לה גיטא דחירות רבינא אמר כי הא מודה רב יאודה משום מילתא דאיסורא ופסקו הפוסקים הלכה כרבינא. ועוד דלאביי נמי משמע דאי לא היה משום דהמשחרר עבדו עובר בעשה כייפינן ליה למריה וכתיב לה גיטא, בנדון דידן דכבר היה משוחררת מרבה ואין היורשין רשאין להשתעבד בה לא קרינן בה לעולם בהם תעבודו, דמשום נתינת גט לחודיה ליכא איסור עשה, וכמ"ש התוספות זה לשם.
ואם מי שירצה לחלוק בזה יאמר שזה אינו שוה כ"כ משום די"ל דמאי דאמרינן בגמרא דכייפינן למריה לשחררה כשידוע בודאי שנוהגים בה הפקר וכדאמר דפומבדיתא קא מעבדי בה אינשי איסורא, אבל בסתם אשה דלא ידעינן בה כלום אינם מחוייבים לשחרר, וכן נראה לקמן בגמרא (דף מ"ג) דאמרינן מעשה באמה אחת שחציה שפחה וחציה בת חורין וכפו את רבה ועשאה בת חורין והוה קס"ד לומר כמאן כר"י בן ברוקה דאמר על ב' הוא אומר ויברך אותם אלוהים ויאמר פרו ורבו וכו' ואמר ר"נ לא תפשוט מינה אלא מנהג הפקר נהגו בה, ופירש"י מנהג הפקר היו נוהגין בה בזנות וכו' ע"כ, ולהכי הטור ז"ל החליט דין זה ואמר גבי מי שחציו עבד וחציו בן חורין דבאשה אין כופין לשחררה אלא תשאר כמו שהיתה וכו' ולא אמר שבאשה נמי כופין אותו מטעם שלא ינהגו בה מנהג הפקר משום דבסתם אשה דלא ידעינן בה זנות אין כופין לשחררה. הנה למי שלבו נוקפו בטעם זה יש לי לומר טעם אחר, ומצאתי בשלטי הגבורים בפרק הבא על יבמתו גבי דתנן לא יבטל אדם מפריה ורביה וכו' זה לשונו בשם ריא"ז, אבל לעמוד בלא אשה כלעיקר אסור שנאמר לא טוב היות האדם לבדו וכן לא תעמוד אשה בלא איש שלא תחשד כמבואר בתוספתא ע"כ, א"כ נראה דבנדון דידן בשפחה איכא חשדה יותר לעמוד בלא איש.
הנלע"ד כתבתי משה
 
 
@שו"ת תורת משה חלק יורה דעה סימן ו
על מקום שאין הספר תורה במקום שמתפללין אלא מונח במקום אחר, אם מביאין אותו ביום שקורין ספר תורה בבוקר קודם שיתחילו להתפלל או מביאין אותו בשעת הקריאה דוקא.
הן כל ראתה עיני דברי החכם השלם ועוקר הרים וכולם הם מיוסדים על אדני האמת והצדק, ומה שהליץ הוא נר"ו על החולק דבהבטה ראשונה נראה כדבריו אין סמך בעיני, וזה שהליץ בעדו מההיא דפ"ב דתעניות והביאו הטור או"ח סימן תקע"ט מוציאין התיבה לרחובה של עיר וכו', ואמרו בגמרא דטעמא איהו לומר כלי צנוע היה בינינו ונתבזה בעונינו, ואם איתא דספר תורה צריך שיביאוהו קודם התפלה מאי בעי מאי טעמא מוציאין התיבה לרחובה וכו', הלא כיון דצריכין לקרות בתורה אותו היום צריך להביא הספר תורה קודם. הנה משם אין ראיה דמוציאין התיבה קאמר ושם תיבה לחוד וספר תורה לחוד, וכן כתבו הרמב"ם והטור ונותנין אפר מקלה על גבי התיבה ועל גבי ספר תורה, הרי התיבה דבר אחד והספר תורה דבר אחר. ותו דלעולם פירכת תלמודא מאי טעמא מוציאין לרחובא בפרהסייא וכמו שכתב מעכ"ת וזה פשוט. גם מה שכתב שהיה נראה להביא ראיה מלישנא דרבינו ירוחם הביאו הרב בית יוסף סימן קמ"ד וזה לשונו, אין גוללין ספר תורה בצבור נראה שזה היה בימיהם שהספר תורה חוץ מהבית שמתפללין בו אבל בזמן הזה אין חשש וכו', ופירוש דברי רבינו ירוחם בלתי מובנים וכמו שהוקשה להרב ב"י. וכדי להליץ בעד החולק היה נראה למעכ"ת לפרש דברי רבינו ירוחם דהיינו לומר דבזמנם בשביל שהיו מביאין הספר תורה ממקום שהיה משתמר בשעת הקריאה וכבר הקהל ישבו דוממין על כן אין גוללין שלא להטריחן עוד שיהו דוממין ומצפין. וזהו היפך דעת הב"ח שפירש כוונת רבינו ירוחם בעבור טורח היציאה שצריכין ללוותו, וא"כ לדעת הב"ח מוכרח הוא שהיו מביאין הספר תורה לבית הכנסת שמתפללין בבוקר ולא היו ממתינין עד שעת הקריאה, שהרי אמרו בפרק אלו נאמרין והביאו הטור סימן קמ"ח שאין שליח צבור רשאי להפשיט התיבה בצבור, ופירש רש"י שהיו רגילין להביא ספר תורה מבית אחר שהוא משתמר בו לבית הכנסת ופורשין בגדים נאים סביב התיבה ומניח אותו על התיבה וכו', ואם איתא דהספר תורה היו מביאין אותו בשעת הקריאה למאי איצטריך תיבה זו ולפרוש עליה בגדים נאים וכו', והא בשעת הקריאה היו מביאין אותו וקורין בו ובגמר הקריאה היו מוליכין אותו למקומו שהוא משתמר שם לדעת הב"ח שפירש דברי ר"י שבעבור טורח היציאה שצריכין ללוותו ולפיכך אין גוללין אותו בצבור שלא להטריח ג"כ, אלא ודאי שהיו מביאין אותו בבוקר וביני וביני עד שעת הקריאה היה מונח על התיבה ופורשין בגדים נאים עליה וכו'.
הן אמת שגם דברי הב"ח אינם מוכרחים ואינם מחוורים בעיני, שהרי מדברי הטור משמע שאחרי גמר כל התפילה היו מוליכין אותו הספר תורה למקומו, שכן כתב וכשיוצאין משם ונוטלין הספר תורה ליתנו בבית שמשתמר בו לא יפשיט התיבה בפני הצבור שטורח צבור הוא אלא מוליך ספר תורה ואח"כ בא השליח צבור ומפשיט התיבה, הלשון הזה מורה שהיה אחר שיוצאין מהתפילה חוזר השליח צבור לבדו ומפשיט התיבה, א"כ חזרנו לדברי רבינו ירוחם שקשה לפרשם כפירוש הב"ח דהיינו בעבור היציאה שהיו מלוין אותו תיכף אחר הקריאה, זה אינו נראה מדברי הטור כמו שכתבתי. ופירוש מעכ"ת שהיה רוצה לפרש היפך הב"ח והיינו שהיו מביאין בשעת הקריאה והיה טורח צבור מאד להיות דוממין בשעת הבאת הספר תורה וגם בשעת הגלילה, זה ג"כ אינו נראה מפשט דברי הטור אלו שהיו פורשין בגדים נאים סביב התיבה והיו מניחין הספר תורה עליה משמע בבוקר קודם התפילה וכמו שכתב מעכ"ת. ולי היה נראה לומר שרבינו ירוחם לא נחית לזה דהיינו בשביל טורח השהייה שיהיו דוממין כ"כ אם בגלילה אם בהבאת הספר תורה ממקומו או אחר קריאתו בהולכת הספר תורה למקומו לדעת הב"ח, אלא כוונת רבינו ירוחם שבזמנם שהיו הבית הכנסת בשדה ולכך לא היה הספר תורה שם שאינו מקום המשתמר אמר בגמרא דאין גוללין בצבור ספר תורה משום טורח צבור שהם בשדה חוץ לבתיהם, אבל בזמן הזה שהם תוך לעיר אין חשש אם שוהין זמן מה וגוללין אותו בצבור. ומה שכתב מעכ"ת דהרשב"א לא פליג אהגהות מרדכי דגיטין דמשום מנהג הוא, הנה זה הוא מחלוקת ראשונים דאין קורין בחומש בצבור ולדעת ר"ת אסור כמו שהביא הרב ב"י סימן קמ"ג.
וחזיתי למעכ"ת שהביא ראיה לנדון דידן מההיא דאין גוללין ספר תורה בצבור מקל וחומר התם כדי שלא יהיו הצבור דוממין רגע קטן דהיינו בשעת הגלילה בנדון דידן שהצבור יושבין דוממין שיעור רב עד שיביאו ממקום שהוא מונח לבית הכנסת שמתפללין כ"ש, ולי אינו קל וחומר שהרי לדברי רבינו ירוחם היא עצמו מה שאין גוללין אותו בצבור מפני טורח הצבור אינו בשביל אותו זמן מועט של הגלילה אלא בעבור שצריכין אח"כ להיות דוממין ללוות הספר תורה למקומו אלא לפירוש רש"י ניחא, וראיה ברורה היא דמפני טורח צבור שלא יהו דוממין ומצפין אין גוללין הכא נמי אין ראוי להיות הצבור מצפין ודוממין עד שיביאו הספר תורה ממקומו שהוא מונח.
ואף גם זאת ראיתי להחכם השלם דמחדדן שמעתיה שהביא ההיא דירושלמי פרק בא לו ומשם למד המרדכי הביאו הרב ב"י סימן תקע"ד דבני אדם החבושים בבית האסורים אין מביאין להם ספר תורה לקרות וכו', וכמה פירושין אמר בו מתקו לחכי דבריו מדבש ונופת צופים וכולם נכוחין לפני כל מעיין, ומה נמלצו לחכי ג"כ אמרותיו אמרות טהורות אשר הביא מדברי קבלה מההיא דכתוב בדברי הרב הקדוש ר"ש בן יוחאי זלה"ה כד מפקין ספר תורה בצבורא מפתחי תרעי דרחמי וכו' ואיבעי לבר נש דלימא הכי בריך שמיה וכו', ומכאן ראיה דאי בשעת הקריאה דוקא יביאו הספר תורה ממקומו אנשי הקהל אינם יודעין בעת שמוציאין אותו מן ההיכל ונמצא שנועלין דלת התפילה וכו'. הכלל שהדין כמו שפסק החכם השלם סיני ועוקר הרים ואין צריך להאריך בדברים פשוטים.
נאם הקטן משה בכמה"ר חיים שבתי
 
 
@שו"ת תורת משה חלק יורה דעה סימן ז
שאלה, ראובן שידך אשה כמנהג קושטא והשביעוהו שלא לקדש שום אשה כי אם ללאה בת יעקב ולהכניסה לחופה כמנהג, ואחר זה שלח סבלונות כמנהג המדינה, ואחר עבור זמן מה שמע ראובן ממהדורי מילי דברים אשר לא טובים על לאה משודכתו דברים של פריצות, לא עדות גמורה עד מפי עד ששמע מפי שפחה ששכבה לאה משודכתו עם שמעון תחת שמיכה אחת, ואשה מפי אשה שאמרה שראתה אותה איך נשק אותה זה האיש שמעון שהועד עליו עד מפי עד ששכבה עמו תחת שמיכה אחת וכאלה דברים הרעים של אמתלאות, והגיש ראובן את משפטו לפני שני חכמי שלומי אמוני ישראל וחפשו בהם ולא ראו עדות מספיק לפוטרו משבועתו לישא אשה עליה, ואחר כמו חמשה חדשים בזה האיש עצמו שחשדו את לאה באו לפני ממוני הזמן עידי כיעור על אם לאה עם החשד על לאה, וכשומעו ראובן את הדבר הזה שהוא רואה הדברים שמתגלגלין ובאין היות שמועת אמה ובתה אמת ויציב, קם בחמתו ואמר הריני אוסר הנאת תשמישי ארוסתי עלי כקרבן ואם אשאל שום היתר על איסור זה אהא נזיר כשמשון בן מנוח בכל תנאיו, אחר כן שמע מרבים שהיו אומרים עליו תהיה נזיר ותקחנה, קם ואמר הריני נשבע באלקי ישראל על דעת רבים מפורשים ה"ה הרב הגדול כמה"ר יוסף אשקאפה נר"ו מאיזמיר והרב כמה"ר ברוך ברזילי נר"ו מצפת תוב"ב והרב כמה"ר ברוך אנג'יל משאלוניקי שלא אהיה נזיר ולא אעשה דבר המקיים חיוב לנזירות, יורנו מורנו אם איסור כזה יש לו היתר ואם יכפוהו מחמת שבועתו שלא לקדש שום אשה. עוד יורנו מורנו שבתוך הדברים נודע שאם לאה עוסקת בחתוך המטבעות והיא סכנה גדולה ובפרט במלכותינו זאת שקרוב שיעלילו עליו ויתפס בעד חבירו, וטוען ראובן המשודך שאינו רוצה להיות בכל עת במונא שלא ילכד בשחיתותם, על הכל יבא נא דברו. עוד טוען ראובן שבשעת השידוכין קבעו זמן בשבועה לתת לו המדודים תוך שני חדשים ועבר הזמן עד שלא השלימו חוקם, והוא אומר מעיקרא לא נשבעתי אלא אדעתא שיקיימו כל התנאים ועכשיו שבועתי זאת הוחלה כיון שלא קיימו התנאי הנזכר לעיל, על הכל יורנו מורנו ורבינו משפט ראובן ומעשהו ושכרו כפול מן השמים.
תשובה, ראיתי לענ"ד לעמוד לפני השואל ב' דרכים והטוב בעיניו יכשר ויבחר, האחד אם רצונו לישא ולכנוס את ארוסתו והאחד להפכו.
והנה אם רצונו לישא אותה משנים או שלשה צדדים יש להתיר נדריו, וזה בתחילת עיוני עלה בדעתי להתיר נדרו ונזירותו ממה שכתב הריב"ש בתשובה הביאה הרב ב"י ביו"ד סימן רל"ד דאהא דאמרינן בגמרא דאי אמר הנאת תשמישך עלי אין מאכילין לאדם דבר האסור לו, הוקשה למפרשים דהנאה דבר שאין בו ממש הוא ואין נדרים חלין על דבר שאין בו ממש, והתוספות תירצו כפשטה דמתרצים לישניה לחומרא ונעשה כאומר גופך להנאת תשמיש עלי, והרשב"א העמידה דוקא באומר גופך להנאת תשמיש עלי וכן נראה עיקר ע"כ. הרי בנדון דידן דלא אמר גופך להנאת תשמיש וכו' להרשב"א והריב"ש ז"ל הוי דבר שאין בו ממש ולא חל הנדר, ובנדון דידן כיון דלא חל הנדר והאיסור אשר אסר עליו ואין צריך שאלה לחכם תו לא חל עליו נזירות, דהא איהו לא אמר אלא אם אשאל שום היתר על איסור זה אהא נזיר וכו' וכשאינו צריך שאלה אין תורת נזירות עליו.
איברא דמטעם זה לחוד אין היתר, דהא לדברי התוספות שהביא הריב"ש ז"ל דמתרצים לישניה לחומרא ונעשה כאומר גופך להנאת תשמיש וחל הנדר, וא"כ הוי ספיקא דרבוותא בדבר איסור ואזלינן לחומרא, אך בהצטרפות טעם אחר להתירו וכמו שיבא וזה מהביטול שנעשה בראש השנה ויוה"כ לדעת רוב הפוסקים מההיא דתנן פרק ד' נדרים הרוצה שלא יתקיימו נדריו כל השנה יעמוד בראש השנה ויאמר כל נדרי שאני עתיד לידור יהא בטל ובלבד שיהא זכור בשעת הנדר, ופריך בגמרא אדרבה זכור עקריה לתנאיה וקיים לנדריה, ומשני אמר אביי תני ובלבד שלא יהא זכור בשעת הנדר, ורבא אמר לעולם כדאמרינן מעיקרא פירוש שיהא זכור בשעת הנדר והכא במאי עסקינן כגון שהתנה בראש השנה ולא ידע במה התנה והשתא קא נדר, אי זכור בשעת הנדר ואמר על דעת הראשונה אני נודר נדריה לית ביה מששא, לא אמר על דעת הראשונה אני נודר עקריה לתנאיה וקיים לנדריה, ופירשו הרא"ש והר"ן דרבא לא פליג עליה דאביי אלא כדי שלא להגיה המשנה אוקמה כששכח מקצת התנאי, וכן היא דעת הרשב"א והרמב"ם.
והנה בזה יש באורך בדינים הללו בדברי הפוסקים, אך העולה מדבריהם לענין הלכה במה שנוגע לעניינינו היינו דאם לא זכור התנאי כלל בשעת הנדר הסכימו רוב הפוסקים הלא המה תוספות בשם ר"ת והם הסכימו לדעתו והרמב"ם והראב"ד וסמ"ג והרשב"א והרא"ש והר"ן והטור ורבינו ירוחם שהתנאי קיים והנדר בטל, זולת לדעת ר"י שכתבו תוספות בשמו דרבא פליג עליה דאביי וכשאינו זכור התנאי כלל בשעת הנדר לא מהני התנאי והנדר קיים, והלכה כרבא קי"ל. והנה בנדון דידן אף אם יהיה שלא זכר התנאי בשעת הנדר אין להתיר ג"כ מטעם זה לחוד, כיון דהוי פלוגתא דרבוותא דספיקא דאיסורא לחומרא, אך בהצטרפות הטעם הא' שכתבנו מקמי הכי הוי ספק ספיקא ואזלינן לקולא אף בדבר איסורא.
איברא דבזו יש לגמגם טובא ואין מקום לסמוך להיתר, משום דהאי דהנדרים אין חלין על דבר שאין בו ממש הוי דוקא מדאורייתא אבל מדרבנן מיהא צריך שאלה, כדאיתא בפ"ב דנדרים גבי קונם עיני בשינה דלרבינא אע"ג דשינה אין בו ממש איכא בל יחל מדרבנן ופסק הרא"ש כרבינא, וכן פסק הרמב"ם פ"ג דנדרים והטור ז"ל סימן רי"ג, וכן דעת הרשב"א בתשובה כמו שהביאה הרב ב"י שכתב שהאוסר עליו שמיעת תפילת שמעון דבר שאין בו ממש הוא ואסור מדרבנן, באופן דאף להרשב"א והריב"ש צריך שאלה מדרבנן וליכא ספק ספיקא. גם אין להתיר מצד זה באופן אחר, והיינו דכיון דלהרשב"א והריב"ש דהוי נדר שאין בו ממש לא חל אלא מדרבנן כנראה אם איכא התנאי שעשה בראש השנה שרינן ואף דאיכא פלוגתא דלדעת ר"י הלכה כרבא וכו' הו"ל ספיקא דרבנן ואזלינן לקולא, דהא לדברי התוספות שהביא הריב"ש דמתרצין לישניה לחומרא חל הנדר מדאורייתא והוי ספיקא דאורייתא. באופן דאיני תוקע עצמי להתיר מצד הזה אם לא שיסכימו הרבים בעלי ההוראה.
ואולם יש מקום להתיר בנדון דידן מצד אחר, וזה דהנודר אמר הריני אוסר הנאת תשמיש ארוסתי עלי והוציא מפיו דוקא ארוסתי אבל לא אחר שישאנה בנשואין ובנדרים אחר לשון בני אדם אזלינן, ואף שבלבו וכוונתו לא היה אלא לשם אישות מפני הלעז שיצא עליה, ובנדרים אחר כוונת הנודר אזלינן, וכאותה ששנינו בפרק הנודר הביאו הטור סימן רי"ח קונם צמר עולה עלי ר' יאודה אומר טען והזיע והיה ריחו קשה ואמר קונם צמר ופשתים עולה עלי מותר להתכסות ואסור להפשיל לאחוריו, ובגמרא ג"כ לר' יאודה היה לבוש צמר ונצטער בו ואמר קונם צמר עולה עלי אסור ללבוש ומותר לטעון וכו'. מהא לא איריא דהא בנדרים פיו ולבו שוים בעינן וכדתנן סוף פרק קונם יין היה חבירו מפציר בו שיאכל עמו ואמר קונם ביתך שאני נכנס, טפת צונן שאני טועם מותר ליכנס לביתו ולשתות עמו טפת צונן שלא נתכוין אלא לשם אכילה ושתיה, וכתב הרא"ש דמותר גם באכילה ושתיה כיון שלא הוציאו בפיו, ולא דמי לרישא דמתני' דהיו מפצירין בו ליקח בת אחותו ואמר קונם שהיא נהנית לי לעולם מותר ליהנות שלא נתכוון אלא לשם אישות וכו', דהרי אישות בכלל הנאה היא.
איברא דצריך להבין בזה מה שכתב הר"ש בר צמח הביאו הרב ב"י על מי שנשבע שלא יעשה יין למכור מפני שהעלילו עליו שמכר לישמעאלים, אם היין העשוי כבר קודם שנשבע אסור למכרו, ופסק דאע"פ שנשבע שלא יעשה וזה היה עשוי אזלינן בתר דעת הנודר שנדר מחמת העלילה ואסור למוכרו כדשנינו קונם צמר עולה עלי וכו' ע"כ. ותימא דפיו ולבו שוים בעינן והכא לא נדר בפיו רק שלא לעשות ולא העשוי כבר, וההיא דקונם צמר עולה עלי אינה ראיה דהתם פיו ולבו שוים הם דצמר עולה עלי וכו' הכל בכלל בין ללבוש לבוש צמר בין לטעון טעינה על גביו. וי"ל דהכא נמי כשהזכיר למכור היין העשוי כבר נמי בכלל ואף שאמר שלא יעשה.
נחזור לעניינינו דאם לא הוציא בפיו מה שמכוין בלבו מותר, הכא נמי בנדון דידן מותר בהנאת תשמיש אשתו אחר הנשואין, כיון שלא הוציא בפיו אלא ארוסתי ונשואה לאו בכלל ארוסה היא, ואף דהרמב"ם פליג על הרא"ש בזה, דנראה מדבריו פ"ח דנדרים דאסור באכילה ושתיה, בנדון דידן יודה להרא"ש, דהתם דוקא פליג מטעם דס"ל להרמב"ם דאכילה ושתיה נמי בכלל מה שהוציא בפיו טפת צונן שאני טועם, אבל בנדון דידן ודאי יודה משום דנשואה לאו בכלל ארוסה והיינו כההיא דנדר והוציא בפיו פת חיטין ובלבו היה פת שעורין או להיפך, וזה יראה לי נכון אם יראה בעיני הרבנים ה"י.
וכדמות ראיה נראה לזה מדברי הרשב"א הובאו בב"י סימן רכ"ח מיו"ד על אשה המשודכת שנשבע החתן שלא ישא אשה אחרת עליה, ופסק הרשב"א דמן הדין אין כאן איסור שבועה שהרי לא נשבע זה אלא שלא ישא אחרת עליה ואין במשמע עליה אלא לאחר נשואין, אבל קודם שישאנה לא נשבע זה ויכול לישא אחרת וכו', הרי דהמשודכת לא נכנס בכלל הנשואה, הכא נמי הנשואה לא נכנס בכלל הארוסה.
ואף גם זאת יש מקום היתר בנדון דידן לנזירותו אף בשישאל התרה על האיסור שאסר הנאת תשמיש ארוסתו עליו מטעם שהזכרנו לעיל מהביטול שעשה בראש השנה ויוה"כ, ולענין נזירות היה אפשר לומר שיש להקל כדתניא ספק נזירות להקל ונזירות שמשון בכלל. והנה מהריב"ל ח"א סימן מ' האריך בזה בטוב טעם ודעת, ומה שהעלה בדבריו ז"ל דאע"ג דתנן ספק נזירות להקל וכן הרמב"ם פסק להלכה, מ"מ כד מעיינין אשכחן דלאו מילתא וכו' וכתב דלא אמרינן ספק נזירות להקל רק בשאר נזירות דעלמא אבל בספק נזירות שמשון דאין ספיקו חמור מודאו לא אזלינן ביה לקולא, וכתב הוא ז"ל אם כן זכינו לדין דהוי ספיקא דנזירות שמשון בפלוגתא דרבוותא כשאר ספיקי דאורייתא ואין להקל בו כלל משום האי דתנן ספק נזירות להקל. והגם שדבריו ז"ל בזה סותרות לכאורה למה שכתב בסימן מ"א, דהביא שם ראיה לדבריו מדברי הרמב"ם וכתב וכל שכן בנזירות שהרי אמרו בגמרא ספק נזירות להקל וכו', והתם הוא ז"ל בנזירות שמשון איירי הנדון ההוא כדמוכח מריש התשובה. ואפשר דכוונתו לומר דכיון דבסתם נזירות ספיקו להקל א"כ בנזירות שמשון היכא דאיכא תרי ספיקי יש להקל ודי לנו להחמיר בספיקא חדא. גם הרב מהרשד"ם יו"ד סימן קל"א פסק כן דמה שכתב הרמב"ם דספק נזירות להקל דוקא בשאר נדרי נזירות דספיקו חמור מודאו אבל בנזירות שמשון לא אמרינן ביה ספק נזירות להקל. גם הרב מהר"י אדרבי סימן ס"ז נוטין דבריו בהדיא כדברי הרבנים האלו, אמנם הרב מהרא"ם זלה"ה סימן ג' נראה דעתו להקל גם בספק נזירות שמשון, ובסימן נ"א ג"כ על נזירות הנגיד כתוב שכל חכמי מצרים נתקבצו לבקש היתר והסכימו דספק נזירות להקל כולל כל נזירות אפילו נזירות שמשון. הרי בזה איכא אריותא זה לעומת זה הללו אוסרין והללו מתירין מי יכניס ראשו כדי להקל. באופן דמטעם זה לחוד מהביטול בראש השנה אין להקל בנזירות שמשון, ומה גם שכתב הרמב"ם פ"ד דנדרים גבי תנאי ביטול הנדר יש מן הגאונים שאומרים שאין כל אלו הדברים נוהגים אלא בנדרים בלבד לא בשבועות, ויש מי שמורה שדין הנדרים והשבועות בעניינות אלו אחד ויש לו להקדים תנאי לשבועתו כדרך שאמרו בנדרים ע"כ, ואיכא פלוגתא דרבוותא אם נזירות הוי כדין נדר או כדין שבועה, ואיני רוצה להאריך במקום שאמרו לקצר דהא בלאו הכי איני סומך בנדון דידן על טעם זה לחוד.
אך אמנם בהצטרף לזה טעם אחר להיתר ויהיו תרי ספיקא יש להקל אף בנזירות שמשון וכדכתיבנא לעיל בסמוך כדי ליישב דברי הרב מהריב"ל שלא יהיו דברים סותרות ממקום למקום דבדאיכא תרי ספיקי יש להתיר בנזירות שמשון. ולזה אני אומר דיש טעם אחר בדברי הפוסקים להקל ושייך בנדון דידן, דהוי הנזירות דרך אסמכתא דאמר אם ישאל התרה אהא נזיר וכו', והנה בגוונא דנדון דידן בדיני ממונות כל שתלה התנאי בדעת עצמו ולא בדעת אחרים לדעת רובא דרבוותא הוי אסמכתא, אמנם בענין נדר ונזירות איכא פלוגתא רבה, ועיקרא דהאי מילתא איתא בפרק זה בורר דאיפליגו רמי בר חמא ורב ששת בטעמא דמשחקי בקוביא פסולין לעדות, דלרמי בר חמא משום דהוי אסמכתא ולרב ששת לית ביה משום אסמכתא אלא טעמא משום שאינו עוסק בישובו של עולם, והקשו לרב ששת מדתניא כיון שאין לו אומנות וכו', ומשני ההיא ר' יאודה משום ר' טרפון דאמר לא ניתנה נזירות אלא להפלאה וכו', ומשמע התם דטעמא דר' טרפון משום דהויא אסמכתא דמספיקא לא גמר ומשתעבד נפשיה להיות נזיר, וכן נראה מדברי הרמב"ם בפירוש המשנה, ועד כאן לא פליגי רבנן עליה דר' טרפון אלא בההוא גוונא דבעלמא נמי לאו אסמכתא או משום שתולה בדעת אחרים כדפירש רש"י התם או משום שאינו דרך קנס שהוא עיקר דאסמכתא כדכתב הרשב"א בתשובה הביאה הרב ב"י חו"מ סימן ר"ז, אבל בכי האי גוונא דנדון דידן שתלה בדעת עצמו ולא בדעת אחרים והוא דרך קנס כולי עלמא מודו דשייכי ביה אסמכתא, וכן משמע מדברי רבינו ירוחם שכתב בריש נתיב י"ט גבי מי שנדר אם לא אעשה כך אשב בתענית הוי אסמכתא ויש ג' חילוקים וכו' יע"ש, והאי דנדון דידן הוא מהחלוקה הראשונה ושייכא בה אסמכתא, וכן כתוב בהגה"ה אשירית פרק זה בורר בשם מהרי"א דבנדר וצדקה שייכא אסמכתא דלא עדיף אמירה לגבוה ממסירה להדיוט וכו' יע"ש.
איברא דבהגהות מיימון פי"א מהלכות מכירה כתוב בשם הר"מ דנדר ושבועה ותקיעת כף מהנו אפילו באסמכתא, גם במרדכי סוף פרק שנגח ד' וה' כתב דאסמכתא מועלת בהקדש דאמירה לגבוה כמסירה להדיוט היינו כמסירה המועלת בהדיוט, וכן פירש ר"מ דברי שכיב מרע ככתובין וכמסורין דמו פירוש כמסירה המועלת בכל מקום באיזה צד שתועיל שהרי כל דברי שכיב מרע מצוה מחמת מיתה אסמכתא הוא אם אמות תנו ואפילו הכי קנו, והיה אפשר לומר דדברי המרדכי בשם מהר"ם לא פליגי אדברי רבינו ירוחם, דדברי מהר"ם הם בשתי חלוקות שכתב רבינו ירוחם אבל בחלוקה הראשונה ההיא כשמתנה בדבר הרשות מודה מהר"ם דשייך בה אסמכתא.
וזה ג"כ חזיתי להריב"ש ז"ל שהוא בתרא טובא ועינו ראה בכל הסברות, וכתב בסימן רפ"א במי שנתחייב לעניים דרך קנס אם יעבור על שבועתו ושחק שאינו מחוייב בקנס, שאע"פ שכתב הרמב"ם דאדם מקנה להקדש או לענים דבר שלא בא לעולם, היינו שבלב שלם נדר ומתחייב ליתן מחמת נדרו אבל כאן שלא נדר בלב שלם שבשעת הנדר לא היתה כוונתו שיצחוק ויעבור על שבועתו ויתחייב בקנס אף לעניים אינו חייב ליתן, הנה כתב בפירוש דאסמכתא שייכא בנדר וצדקה, ואע"פ שדבריו כאן סותרות למה שכתב בסימן של"ה וסימן שמ"א שהנשבע על דבר שיש בו אסמכתא חייב לקיים שבועתו, אפשר ליישב בדוחק באחד מתרי אנפי, הא' שמה שכתב בסימן של"ה ושמ"א לדבריו של שואל קאמר שהיה סבור שהשבועה מקיימת הקנין כתב כן, כלומר אף אם תמצא לומר דלא שייכא אסמכתא בשבועה היינו שתאמר שמחוייב לקיים שבועתו אבל אין השבועה מקיימת הקנין, או אפשר דשאני שבועה שהשביעו חבירו שעל דעת חבירו נשבע ואין דעת הנשבע מעלה ומוריד.
ובגמרא יש סמך דלא שייכא אסמכתא בנדרים, דהא מצינו בכמה מקומות מהתלמוד לישני דאסמכתא בנזירות ומהני, כגון ההיא דפ"ב דנדרים דתניא הריני נזיר אם יש בכרי הזה מאה כור וכו' ר' יהודה מתיר ור' שמעון אוסר ולאו מטעם אסמכתא, ועוד בפ"ב דנזיר דתנן אמר אמרה פרה זו הריני נזירה אם עומדת אני אומר הדלת הריני נזיר אם אפתח ב"ש אומרים נזיר וב"ה אומרים אינו נזיר וכו'.
גם מדברי הרמב"ם משמע הכי, שכתב פ"ב דנזירות שנים שהיו מהלכים בדרך וראו אחד בא כנגדן ואמר אחד הריני נזיר אם יהיה שמעון מי שלא נתקיימו דבריו הוי נזיר, ודין זה לא הובא בגמרא בלשון אם אלא בשי"ן, אמר אחד מהם הריני נזיר שזה ראובן ואחד אחד מהם הריני נזיר שזה שמעון. והרמב"ם שינה בלישניה ונקט לשון אם לומר דאף בלשון אסמכתא בנזירות מהני. וקצת קשה בדברי הרמב"ם דלקמן באותו פרק כתב וכן אי ראו אנשים באים כנגדן ואמר אחד הריני נזיר שאלו פקחין ואמר אחד הריני נזיר שאין אלו פקחין וכו', ונקט בלישניה בשי"ן, ומאי שנא מדלעיל דנקט לשון אם אע"ג דבגמ' איתא בשי"ן כדכתבתי, ולא ידעתי לחלק.
סוף דבר שהנזירות הזה אם יש בו משום אסמכתא או לא מידי פלוגתא דרבוותא לא נפיק, ובנדון דידן דאיכא טעמא אחרינא להתירה מטעם הביטול דראש השנה לרוב המורים כן, ואף דיהיה ספק בדבר, ספק ספיקא הויא ואזלינן לקולא.
הנה זה כתבנו דרך לשואל אם רצונו וחפצו להשיא את ארוסתו וליכנס אותה לחופה. אמנם אם רצונו להרחיק ממנה ולקדש אחרת נראה לענ"ד דיש לו מקום פטור לשבועתו שנטל שלא לקדש אשה אחרת כי אם לפלונית, וזהו הדרך הטוב והישר יותר כדי שלא להכניס עצמנו בחומרת הנזירות שמשון שהמית אחר מותו יותר וכו', וזה דנראה דהוי כנדרי שגגות, שהרי הלכה רווחת כי בנדרים ושבועות אמדינן דעת הנודר או הנשבע על מה היתה כוונתו בגילוי דעת לבד כל שכן באומדנא דמוכח. וכתב הרא"ש בתשובה על ענין ראובן ששידך בתו לבן שמעון וקבעו זמן והתנו ביניהם שכל מי שיעבור הזמן שיתן לחבירו סכום ידוע, וקודם שהגיע זמן החופה יצאה בת ראובן אחות המשודכת מן הכלל וכפרה בעיקר, ושמעון אומר דאדעתא דהכי שישא בנו אחות משומדת להשחית נחלתו ולפגום משפחתו לא אתני, והשיב יראה שהדין עם שמעון דאנן סהדי שאם היה יודע שדבר זה עתיד לעשות לא היה משדך בנו לבתו והו"ל כאילו התנה מעיקרא הכי בפירוש, שאע"פ שלא התנה שום תנאי בשעת השבועה אמדינן דעתו אחר כך ונאמר שאילו היה הדבר הכי לא היה נשבע. וכמו כן כתב הרשב"א בתשובה הביאה הרב ב"י סימן רכ"ח מיו"ד על מי ששידך בתו לשמעון וקבעו זמן לנשואין בשבועה ותוך הזמן קלקל המשודך מעשיו ומפני כך אין אבי הבת רוצה לתת לו בתו, שהדין עם אבי הבת כדאמרינן לא נתכוונה זו אלא להגון לה ע"כ, הכא נמי בנדון דידן לא נתכוון ראובן זה אלא להוגנת לו, ואילו היה יודע שלעז זו היה יוצא על ארוסתו לא היה נשבע, ואין לך פגם גדול יותר מזו שיטילו על פניו כל הימים, ואילו לא היתה פרוצה ביותר לא היתה יוצא עליה שם רע כזה ופרוצה קפדי בה אינשי, ואם היתה נשואה מצוה לגרשה כל שכן שאינה נשואה שלא תנשא.
וכעין זה מצאתי מפורש בתשובה הרב מהר"י מטראני חלק יו"ד סימן מ"ט על נדון ממש כנדון דידן, על אודות האיש שנשבע שלא לקדש אשה אחרת זולתי לפלוני לזמן ידוע, ויהי בהפנותו שכמו שמע דיבת אומרים שהאשה הזאת יצא עליה שם רע ונחשדה בדבר וכו', ופסק הרב ז"ל שהדין עם האיש ההוא דהיכא דנשבע לישא אותה והוא לא ידע פגם זה איכא למימר דאדעתא דהכי לא נשבע, והביא ראיה מתשובת הרא"ש והרשב"א שהזכרנו לעיל יע"ש. וגדולה מזו ראיתי בדברי הרב מהרשד"ם יו"ד בסימן ק"ד על מי ששידך בתו עם הבחור פלוני בהחבא שלא ידעה מזה אם הבחור אשר ילדתו אחר מות בעלה וגדלה אותו, ויהי כשמעה אם הבחור ענין השדוכין הנזכר צעקה במרה וקול יללה כי בנה בגד בה להעלים ממנה נשואין, סוף דבר שהבחור נהפך לבו בקרבו ואמר מה אני יכול לעשות כי נתקשרתי בקשר חזק בשבועה על דעת רבים ונזירות שלא לקדש אשה אחרת, ופסק הרב ז"ל דאית לן למימר דאומדנא דדעתא הוא דאי היה יודע הבחור שאמו היתה מפלגת לעשות כדברים האלה שעשתה ושלא היתה מתפייסת בשום דבר ודאי לא היה נודר והו"ל כאילו התנה בשעת הנדר כן ונמצא הנדר בטעות ולא הוי נדר כלל, והביא ההיא תשובת הרא"ש ותשובת הרשב"א שכתבנו לעיל דנלמד משם בפירוש שאע"פ שאדם נשבע לעשות דבר פלוני סתם ולא שם שום תנאי, אמדינן דעת הנשבע אח"כ ונאמר דהדעת נותן שאילו היה הדבר כך לא היה נשבע והוי למפרע כאילו התנה בשעת השבועה שעל תנאי כך נשבע וכו'. ועוד הביא הרב ז"ל גדולה מזו מתשובת הרא"ש שכתב על מי ששידך בתו לפלוני ונשבע שיתן לו סך רב, והיו לראובן ממון רב בחובות ועתה נתקלקלו החובות, והשיב הרא"ש דאין מחוייב למכור ביתו וכלי תשמישו לקיים שבועתו דאדעתא דהכי לא נשבע. ועוד כתב מהררי"ק שורש י"ז על מי שנשבע לפרוע למלוה בלי בקשה שהוא חייב להוליכו אחריו כשלא נשתנה מקומו מיום ההלואה אבל אם נשתנה אינו חייב להוליכם לידו, משום דאמדינן דעתיה דאדעתא דהכי שישנה מקום קביעות דירתו לא נשבע.
נמצינו למדים דכל היכא שיש אומדן דעת דאדעתא דהכי לא נשבע הוי כאילו התנה בשעת השבועה, ואפילו שהאומדנא אינו מוכחת כ"כ כמו שינוי מקום המלוה כמ"ש הרב ז"ל, כל שכן בנדון דידן דאית לן למימר דאומדן דעת הוא שאילו היה יודע ראובן השם רע הזה שיצא על ארוסתו וחמותו לא היה נשבע והוי כאילו התנה בשעת הנדר כך ונמצא הנדר בטעות.
והא לן עוד מצינו דאזלי בתר אומדנא בנדרים, דתנן פ"ד דנדרים והביאו הטור יו"ד סימן רל"ב ראה מרחוק אנשים שאוכלים פירותיו ולא הכירם ואומר הרי עליכם כקרבן וכשקרב ראה אביו ואחיו אינו נדר, הרי דאזלינן בתר אומדנא ואע"פ שלא פירש בהן כיון שהדבר מוכיח שאין אדם אוסר פירותיו על אביו ואחיו אינו נדר.
והנה יש מקום לגמגם בכל זה ממה שראיתי בדברי הרב מהר' שלמה ן' חסון הובאו דבריו בתוך תשובות הרב כמה"ר מאיר מלמד ח"א סימן ס"א שהקשה על הרב מהרשד"ם בכל אותם הראיות שהביא דאמדינן דעת הנודר ואדעתא דהכי לא נדר וכו', ובכללם הוקשה לו ז"ל ממה דאמרינן קונם אשתי נהנית לי שגנבה כיסי ושהכתה בני וכו' ראה אותם אוכלים תאנים ואמר הרי עליכם כקרבן ונמצאו אביו ואחיו וכו', וכתב הר"ן שהטעם שכיון שאילו היה יודע שאביו ואחיו עמהם היה מוציאן מן הכלל הרי זה מוטעה בעיקר הנדר שלא היה דעתו מעולם על אביו וכל שיש בעיקר הנדר טעות אין פיו ולבו שוים והוא בטל, ומשום הכי בקונם שאין אשתי נהנית לי בעינן שיאמר בפיו שגנבה כיסי וכו', דאי לא אעפ"י שהיה בדעתו בשביל כך מ"מ כיון שלהדיר אשתו נתכוין ליכא טעות בעיקר הנדר וכו', וכתב הרב הנזכר דהכי נראה מדברי הר"ן שאם ראה את אשתו שהיה מכה תינוק וסבור שהוא בנו והדירה והוא אומר שודאי שלא נדר אלא אדעתא דהכי ואנן סהדי ג"כ בזה וכו' חל הנדר אחר שמעיקרא היתה כוונתו להדירה אעפ"י שהיה טעות בטעם הנדר מ"מ לא היה בעיקר הנדר דהיינו האשה המודרת ע"כ. ולכאורה נראה ראיה חזקה דנראה דלא אמדינן דעת הנודר לומר אדעתא דהכי לא נשבע ולא הוי נדרי טעות רק כשהוא מוטעה בעיקר הנדר, ובנדון דידן דליכא טעות בעיקר הנדר שהרי נשבע ליקח את ארוסתו ולא אחרת ואף עפ"י שהיה בדעתו כשיהיה צנועה ולא פרוצה ליכא טעות בעיקר הנדר ואינו בטל.
וראיתי אח"כ להרב מהר"י מטראני ביו"ד סימן כ"ז שעמד ג"כ על דברי הר"ן אלו והביא ראיות חזקות מכמה מקומות היפך דברי הר"ן דמשמע שעל הסתם יאמר הנודר אילו הייתי יודע וכו' לא הייתי נודר, כגון גבי נזיר דרבנן פרק כ"ש מי שנדר בנזיר והלך להביא את בהמתו ומצאה שנגנבה אם משנגנבה בהמה דבר אינו נזיר, הרי שלא חלה הנזירות שיאמר אילו הייתי יודע שנגנבה לא הייתי נודר אעפ"י שאין הדבר מוכיח כ"כ. ועוד הביא ראיות אחרות ומדברי הרמב"ם ז"ל כאשר יראה המעיין, וכתב ז"ל, דהאי דנקט במתני' שגנבה את כיסי וכו' ה"ה אם לא פירש הטעם אלא רבותא אשמעינן דאפילו שפירש הטעם שבשבילו ניכר טעמא דנודע שלא גנבה אבל אם החזירו לו כיסו אח"כ לא, ולא תימא דהוי כתולה נדרו בדבר כגון קונם שאיני נושא את פלוני שאביה רע שאם מת או עשה תשובה מותר, והוכיח כן מדברי הרמב"ם, ועוד שנויא אחרינא כתב שם יע"ש. ומסיק הרב דנראה דמה שהזכיר הר"ן טעות בעיקר הנדר לא שהוקשה לו רישא לסיפא, דלזה שפיר הוה מצוי לשנויי דבסיפא ברור לנו הדבר אעפ"י שלא פירש הטעם כלומר שהדבר ידוע שלא היה מקפיד על אביו ואחיו דברשות קא עבדי וברישא לא היינו יודעים הטעם אם לא שהוא עצמו פירש בלשונו שהיה מפני שגנבה את כיסו וכו' ע"כ. והדברים הם מחוורים כאשר יראה המעיין שם כתוב באורך.
באופן דנחזור לעניינינו ונקיים דברינו דאמדינן דעת הנודר לומר אילו הייתי יודע וכו' לא הייתי נודר ואדעתא דהכי לא נדרתי. וכי תימא התינח אם הטעות היה בשעת הנדר כגון ההיא דראה אוכלים תאנים וכו' ונמצאו אביו ואחיו, וכגון קונם אשתי שגנבה את כיסי ונמצא שלא גנבה וכו', וכיוצא בשאר המקומות שבשעת הנדר נמצא שלא היה כן, דהא ודאי אמרינן אילו הייתי יודע שבשעת הנדר לא היה כן לא הייתי נודר, אבל בדבר המתחדש אחר הנדר כגון בנדון שאחר הנדר נתחדש שיצא עליו לעז לא שבשעת הנדר היה פרוצה, דהא לא אמרינן אדעתא דהכי לא נדר וכדאמרינן אמר קונם לי שאשא את פלונית שהיא כעורה והיתה יפה בשעת הנדר לא חל הנדר אבל אם היתה כעורה ויפוה חל הנדר אף אתה וכו', דכבר מצינו באומר קונם שאיני נושא את פלונית שאביה רע ושמע שמת או עשה תשובה מותר אעפ"י שאחר הנדר מת או עשה תשובה, וההיא דהיתה כעורה ויפוה כבר תרגמה הרשב"א דשניא היא לפי שאין אשה כעורה עשויה להיות נאה לכך לא היה בדעתו שתהא מותרת לו לכשתהיה נאה, אבל באביה רע עשוי הוא לעשות תשובה ועשוי הוא למות, הלכך אומדין דעתו דכי אמר שאביה רע כל זמן שאביה רע קאמר ע"כ, הרי דאמדינן דעת הנודר אף בדבר שנעשה אחר הנדר. גם ההיא תשובת הרשב"א של המשודך שקלקל מעשיו וההיא שהמירה אחות המשודכת שהזכרנו לעיל, הוי דבר שנתחדש אחר הנדר ואזלינן בתר אומדנא דלא נתכוונה זו אלא להגון לה.
שוב ראיתי בדברי הרב מהר"י מטראני סימן מ"ט שנראה שנתעורר בזה וכתב דכיון שהבושה והפגם בשעת נשואין תו היאך ישא אשה שאחותה מומרת ואיך ימסור בתו למי שמעשיו מקולקלים, וכל שהאונס בא קודם המעשה דהיינו הנשואין אמדינן לדעתיה דאדעתא דהכי לא נתחייב ולא נשבע שיעשה דבר שאין ראוי לעשותו ולישא אשה שאינה הוגנת לו, ודמי זה לההיא דאמרינן באשה שהיתה גדולה בנוי ונשבעה שכל מי שיתבענה אינה מחזירתו וקפצו עליה אנשים שאינם מהוגנים אמרו חכמים לא נתכוונה זו אלא להגון לה, הכא נמי בנדון דידן לא נתכוון ראובן אלא להגונה לו בשעת הנשואין. ועוד אפשר לי לומר דהכא נמי הוי טעות בשעת הנדר דאיתגלאי למפרע בלעז זו שיצא עליה שפרוצה היתה מקודם בשעת הנדר.
הנה עד הנה ערכתי דברי כתלמידים המחדדים זה את זה בהלכה לא כמשיב אני לשואל הלכה למעשה רק הגדתי מה שנראה לי לפי קוצר שכלי, ואם הרבנים בעלי ההוראה ימצאו בדברי אלה שום טעם ויראה בעיניהם להסכים למעשה על פיהם יקום דבר.
כה דברי הקטון משה כמהר"ר חיים שבתי זלה"ה
 
 
@שו"ת תורת משה חלק יורה דעה סימן ח
ראיתי דברי הרב המובהק כמה"ר משה חיים נר"ו על מי שידע אשה בקושטאנדינא יע"א ואח"כ חשדו לנערה עם ראובן וכו' וגם חשדו לאם הנערה עם אותו האיש, ומחמת כן קם המשדך בחמתו ואמר הריני אוסר הנאת תשמיש ארוסתי עלי כקרבן וכו' ואם אשאל שום היתר על איסור זה אהא נזיר כשמשון בן מנוח בכל תנאי וכו' אח"כ שמע מרבים שהיו אומרים עליו תהיה נזיר ויקחנה קם ואמר הריני נשבע באלוהי ישראל על דעת רבים מפורשים ה"ה וכו' שלא אהיה נזיר ולא אעשה דבר המקיים חיוב לנזירות, שכתב וז"ל ראיתי לענ"ד לעמוד לפני השואל ב' דרכים והטוב בעיניו יכשר ויבחר, האחד אם רצונו לישא ולכנוס את ארוסתו והאחר להופכו, והנה אם רצונו לישא אותה מב' או ג' נדרים יש להתיר נדריו וכו'.
והנה בצד זה אני נושא ונותן בו כמי שנושא ונותן בדבר הלכה, משום דאף אמנם שהיה לו היתר ברור הייתי מסכים שישא אותה משום דודאי דמי שעשה כל ההשתדלות גדול כזה במיני שבועות ונזירות שלא לישא אותה ודאי שנכנס טינא בלבו וא"כ איך נתיר לו שישאנה.
והנה הצד הא' שכתב הרב נר"ו להתיר משום שכתב הריב"ש בתשובה הביאה הב"י ביו"ד סימן רל"ד דהא דאמרינן בגמרא דאי אמר הנאת תשמישך עלי וכו' הוקשה למפרשים דהנאה דבר שאין בו ממש הוא וכו', והתוספות תירצו כפשטא דמתרצים לישניה לחומרא ונעשה כאומר גופך להנאת תשמיש עלי, והרשב"א העמידה דוקא באומר גופך להנאת תשמיש עלי וכן עיקר ע"כ. הרי בנדון דידן דלא אמר גופך להנאת תשמיש וכו' להרשב"א והריב"ש ז"ל הוי דבר שאין בו ממש ולא חל הנדר, ובנדון דידן כיון דלא חל הנדר והאיסור אשר אסר עליו ואין צריך שאלת חכם תו לא חל נזירות. איברא דמטעם זה לחוד אין היתר, דהא לדברי התוספות שהביא הריב"ש ז"ל דמתרצים לישני לחומרא וכו' חל הנדר, וא"כ הוי ספק דרבוותא בדבר איסור ואזלינן לחומרא ע"כ.
והנה דברי הריב"ש שכתב בשם בעלי התוספות דמתרצין לישנא לחומרא, לא ראיתים במקומם לראות אם היה אפשר לחלק בדבר והוא דאנן לא מתרצינן לישנא לחומרא אלא במקום שהנודר אפשר לקיים נדרו ואפשר לקיים המצוה המוטלת עליו שהוא מצוה על פריה ורביה ע"י אשה אחרת, אבל בנדון דידן שהנודר הזה יש לו [סיבה] שלא לקדש אשה אחרת והמשודכת לו כבר אסרה בתשמיש א"כ אין לו תיקון לקיים המצוה של פריה ורביה, ושמא בנדון כזה לא מתרצין לישנא אלא דנאמר דלא חל הנדר כיון שלא אמר גופך להנאת תשמיש עלי. הן אמת שמצינו להר"ן ז"ל שכתב ואם תאמר והא האי נדרא דרבנן הוא דהנאת תשמיש לית בה ממשא וכו' וכיון דמדרבנן הוא בעלמא היכי חייל נדרא דיליה וכו' לאפקועי מצות עונה ומצות פריה ורביה, י"ל כיון דנדרא מיהא חייל ממילא פקעי להו הנך מצות דחכמים מתני' לעקור דבר מן התורה בשב ואל תעשה. אמנם עדיין אפשר לחלק שלא כתב הר"ן כן אלא לגבי האשה הזאת שנדרה עליה ומשום דאפשר לו לקיים המצוה ע"י אשה אחרת, אבל פריה ורביה דאי אפשר לו לקיים המצוה בשום אשה דעלמא לא אמרי דחל הנדר מדרבנן ושלא יקיים הנודר כל ימיו המצוה של פריה ורביה וכו', איך שיהיה אע"פ שהיה אפשר לחלק איך להקשות בדבר וכל שכן בנדון דידן מהטעם שכתבתי.
והנה הרב הפוסק נר"ו כתב אך בהצטרפות טעם אחר להתירה וכמו שיבא, וזה מהביטול שנעשה בראש השנה ויוה"כ לדעת רוב הפוסקים מההיא דתנן פרק ד' נדרים הרוצה שלא יקיימו נדריו כל השנה יעמוד בראש השנה וכו', ולענ"ד מלבד מה שאכתוב בזה נראה לדקדק דמי אמר ליה להרב שהנודר הזה מסר מודעה בראש השנה או ביוה"כ על הנדרים שידור כדי לעשות הצטרפות להתירה, ולא הו"ל להרב נר"ו לומר כדבר בדבר פשוט שיש טעם אחר להצטרפות וכו', אלא הו"ל לומר ואם הנודר הזה מסר מודעה על נדריו בר"ה וכו' יש טעם אחר בהצטרפות להתירה. ועוד מי יאמר שלא נזכר מהתנאי בשעת שנדר דאימא שנזכר מהתנאי עם כל זה קיים הנדר ועקר התנאי. ואי מ"ש הר' נר"ו הוי משום מה שאנו נוהגים לומר בליל יוה"כ כל נדרי ואסרי וכו' כפי הנוסחא הכתובה במחזורים והוא מנהגינו לומר כן, מורה שבאנו להתיר כל נדרים והסכמות והחרמים שנדרנו לשעבר שכך היו אומרים כל נדרי ואסרי ושבועי וכו' די נדרנא ודי אשתבענא וכו' וכל זה ר"ל די נדרנא לשעבר, ומה גם שאנו אומרים מיום הכפורים שעבר עד יום הכפורים הזה שבא עלינו לשלום וכו', כל זה מורה באצבע שבאנו להתיר הנדרים שנדרנו וכו' ואין אנו מוסרים מודעא על הנדרים שידירו לעתיד. הן אמת שראיתי בבעלי התוספות במסכת נדרים שכתבו דבר שהוא מחודש בשם ר"ת מחמת כמה קושיות וז"ל, לכך נ"ל להגיה מיום הכפורים זה עד יום הכפורים הבא עלינו לטובה ונדרים של שנה הבאה הוא דשריא, וסמך לדבר דתנן הרוצה שלא יקיימו נדרים וכו', והא דאומרים בכל נדרים דנדרנא דמשמע לשעבר וכו' י"ל דנדרנא משמע ב' לשונות כמו אמרי פי וכו', ועוד האריך שם יע"ש, באופן דמה שהיו אומרים דנדרנא וכו' יש לו ב' משמעיות אם לא היינו אומרים מיום הכפורים שעבר עד יוה"כ הזה וכו', אבל אנו שמנהגינו הוא לומר מיום הכפורים שעבר וכו' ודאי שאנו באים להתיר הנדרים שנדרנו ואין אנו מוסרים בזה מודעה על הנדרים הבאים, וכיון שכך חזרנו למה שכתבנו דמנא ליה להרב שהנודר הזה דבנדון דידן מסר מודעה שכתב בפשיטות ויש טעם אחר להתירא והוא בהצטרפות הביטול שביטל בר"ה ויוה"כ, דשמא זה לא ביטל ועוד מי יאמר שלא נזכר וכו'.
והנה הרב נר"ו הביא בענין ביטול זה דעומד אדם בר"ה ויוה"כ הפלוגתא דרבוותא אם צריך שיהא זכור בשעת הנדר התנאי שעשה, וכתב אך העולה מדבריהם לענין הלכה במה שנוגע לעניינינו היינו דאם לא זכר התנאי כלל בשעת הנדר הסכימו רוב הפוסקים הלא הם תוס' בשם ר"ת והם הסכימו לדעתו והרמב"ם והראב"ד וסמ"ג והרשב"א והרא"ש והר"ן והטור ורבינו ירוחם שהתנאי קיים והנדר בטל, זולת לדעת ר"י שכתבו התוספות בשמו דרבא פליג עליה דאביי וכשאינו זכר התנאי כלל בשעת הנדר לא מהני התנאי והנדר קיים. והנה בנדון דידן אף אם יהיה שלא זכר התנאי בשעת הנדר אין להתיר ג"כ מטעם זה לחוד כיון דהוי פלוגתא דרבוותא וספיקא דאיסורא לחומרא, אך בהצטרפות הטעם הראשון שכתבנו הוי ספק ספיקא ואזלינן לקולא.
והנה הספק ספיקא הוי ספק ספיקא המתהפך ובזה האופן, ספק דכיון שלא אמר הנאת גופך אסור עלי לא חל האיסור וכו', ואם תמצא לומר שחל האיסור ספק אם הביטול שעשה ר"ה או יוה"כ יבטל את האיסור היכא שלא נזכר בשעת הנדר התנאי או לא, וזה הספק הוא מתהפך ספק אם הביטול בר"ה או ביוה"כ יבטל הנדר או לא, ואם תמצא לומר שלא יבטל הנדר ספק אם הנדר חל כיון שלא אמר הנאת גופך אסור עלי וכו'. והנה מצאתי כתוב במזכרת אחת שכתבתי על ענין הביטול שמבטל בערב ר"ה או ביוה"כ אי מהני לבטל הנדר שנודר אח"כ שהוי פלוגתא דרבוותא והוי גרוע מספק אחד משום שיש תרי ספיקי להחמיר ואכתוב אותו לקמן בעזה"י אחר שאבאר לשון הרמב"ם שכתב בפ"ב דנדרים.
והנה הרב הפוסק נר"ו כתב איברא דבזה יש לגמגם טובא ואין מקום לסמוך להתר משום דהאי דהנדרים אינם חלים על דבר שאין בו ממש הוי דוקא מדאורייתא אבל מדרבנן מיהא צריך שאלה, כדאיתא בפ"ד דנדרים גבי קונם עיני בשינה דלרבינא אע"ג דשינה הוי דבר שאין בו ממש איכא בל יחל מדרבנן, ופסק הרא"ש כרבינא, וכן פסק הרמב"ם פ"ה דנדרים והטור סימן רי"ג, וכן דעת הרשב"א בתשובותיו כמו שהביאה הרב ב"י שכתב שהאוסר עליה שמיעת תפילת שמעון דבר שאין בו ממש הוא ואסור מדרבנן וליכא ספק ספיקא ע"כ.
והנה החכם הפוסק נר"ו לא בירר דבריו אמאי ליכא ספק ספיקא דהא איכא ספק ספיקא המתהפך כמ"ש, ואי משום דבספק ההיפוך ליכא היתר לגמרי משום דאפילו מי שמיקל בדבר אינו מיקל אלא מדאורייתא אבל מדרבנן צריך שאלה, נראה שיש לגמגם בדבר, משום דכל היכא דאיכא ספק ספיקא יש מי שמיקל אפילו שהספק ספיקא אינו מתהפך כלל, כל שכן בנדון דידן דאיכא ספק ספיקא כדי להקל והספק ספיקא מתהפך אלא דבספק ההיפוך ליכא היתר לגמרי.
ועוד שנראה לענ"ד להקל ולא מטעם ספק ספיקא בדרך אם תמצא לומר, אלא דמקלינן מטעם דאיכא בנדון דידן ב' ספיקי ספק חל הנדר וספק דמהני הביטול ובזה האופן, דעד כאן לא קאמרינן דחל הנדר אפילו בדבר שאין בו ממש אלא דליכא גרעון אחר אבל היכא דאיכא גרעון אחר שכבר בטלו ראש השנה או יוה"כ יודה שלא חל הנדר, וכן עד כאן לא קאמרינן מי שסובר דלא מהני הביטול שביטל בערב ר"ה או ביוה"כ אלא היכא שהנדר הוא נדר גמור לכו"ע, אבל היכא שיש גרעון בנדר שהוי נדר על דבר שאין בו ממש שיש מי שסובר דלא מהני אם לא אמר הנאת גופך אסור עלי לכו"ע מהני הביטול. אח"כ ראיתי בדברי הרב הפוסק נר"ו שרמז קצת מזה אבל המעיין יראה שאינו על דרך שכתבתי.
או אפשר להקל מהטעם שכתבתי, והוא כיון שעל ידי נדרים אלו אם הם קיימים הוא בטל ממצות פריה ורביה ואיכא בנדון דידן ספק ספיקא והוא מתהפך אלא שבהיפוך יש עליו שבועה מדרבנן, בדבר כזה כופין אותו שיקיים המצוה של פריה ורביה ומתירין לו האיסור, כיון דאיכא סברא דמדאורייתא לא חל האיסור ולא חל אלא מדרבנן ויהיה מותר לישא למשודכתו ויקיים המצוה של פריה ורביה, ולא חל עליו שום נזירות משום שהוא אמר ואם אשאל שום היתר על איסור זה אהא נזיר, וכאן אינו שואל הוא שום היתר אלא שאנו כופין אותו שייקים המצוה של פריה ורביה, ואנו מתירין לו האיסור כיון דאיכא ספק ספיקא, ובספק המתהפך אין עליו אלא איסור דרבנן וכמ"ש, באופן שנל"ע דאיכא טעמא כדי להקל, אלא שכבר כתבתי שכל מה שאני כותב אינו אלא כמי שנושא ונותן בדבר הלכה ואינו להתיר בדבר משום שמא נכנס טינא בלבו.
ומעתה אבא לבאר מ"ש הרמב"ם בפ"ב על מי שאמר כל נדר שאדרנה מכאן ועד י' שנים הריני חוזר בהם וכו' עד ויש מי שמורה להחמיר ואומר והוא שיזכור התנאי אחר שנדר בתוך כדי דיבור.
ולענ"ד נראה לבאר האי סברת הרמב"ם שכתב ויש מי שמורה להחמיר אם הוא ספק ר"י שכתבו בעלי התוספות או הוא ספק ג', והוא שהרמב"ם וסיעתיה פסקו כאביי שאם אינו זכור התנאי בשעת שנדר שהנדר הוא בטל, וסברת ר"י הוי שפסק כרבא וכשאינו זוכר התנאי בשעת שנדר הנדר הוא קיים וכו', והיש מי שמורה להחמיר סובר שלעולם שהלכה הוי כאביי דכשאינו זוכר התנאי בשעה שנדר שהוי הנדר בטל, אמנם צריך תנאי והוא שיזכור לתנאי שהתנה קודם תוך כדי דיבור לנדרו שאז הנדר הוא בטל כיון שתוך כדי דיבור נזכר מהתנאי וכו'.
וראיתי להרב בעל לחם משנה שכתב ז"ל בפסק אחד של כתב יד שכתב על דברי הרב בעל כסף משנה וזה לשונו, אבל במחילה מכבוד רבנות ר' ז"ל שכתב ויש מי שמורה להחמיר הם דברים כפשוטן וכו', וטעמא משום דלית ליה כדברים שכתבו שם בעלי התוספות דס"ל דרבא פליג אאביי ודוקא זכור בשעת הנדר וכו', וזו היא דעת יש מי שאומר אלא שהוסיף דדי בזכירה תוך כדי דבור וטעמו כיון דאם חזר בו תוך כדי דבור סגי וכו'. ולענ"ד דבעל סברא זאת שכתב הרמב"ם בלשון יש מי שאומר לא הוי סברת ר"י שהביאו בעלי התוספות, משום שסברת ר"י לא הוי מטעם חומרא אלא שסובר שרבא פליג אאביי וסובר שהכל תלוי אם זכר בשעת שנדר הביטול שעשה בר"ה שאם זכר הוי הנדר בטל ואם לא זכר אותו הוי הנדר קיים.
ועוד אפילו דכוונת דברי היש מי שהורה להחמיר שהכוונה הוא שהוסיף דדי בזכירה תוך כדי דבור וכו', אם כן כפי זה הסברא דיש מי שהורה הוי שמיקל יותר מדברי ר"י של ר"מ, ר"י דוקא בשזכר התנאי בשעת הנדר הוא דביטל הנדר וכו', וכפי סברא זו דיש מי שמורה אפילו שלא זכר התנאי בשעת הנדר אלא שזכר תוך כדי דיבור בוטל הנדר, ואין זה במשמעות לשונו שכתב ויש מי שמורה להחמיר וכו'.
לכך נלע"ד שמ"ש הרמב"ם ויש מי שמורה להחמיר הכוונה הוא שהרמב"ם סובר שרבא לא פליג אאביי אלא סובר שאם לא זכר התנאי בשעת שנדר אלא אחר שנדר שהנדר בטל וכו' ומשמע אפילו שעבר אחר כמה שעות וכו', ולזה כתב ויש מי שמורה להחמיר שהזכירה יהיה תוך כדי דבור שאז יהיה הנדר בטל אבל אם לא זכר את התנאי תוך כדי דבור הוי הנדר קיים. וכן משמע שטחיות הלשון מהטור ז"ל שכתב ואם אינו זוכר לתנאו בשעת הנדר התנאי קיים והנדר בטל, וכתב הרמב"ם יש אומרים שאין התנאי קיים וכו' דמשמע דעל סברא עצמה שסובר שאם אינו זוכר התנאי בשעת הנדר דהתנאי קיים והנדר בטל כתב הרמב"ם בשם יש מי שמורה להחמיר וכו', כלומר שצריך תנאי אחר כדי שיהא בטל הנדר והוא שיזכרנו התנאי תוך כדי דיבור וכו'. וכ"כ הרב בעל הפרישה וז"ל אלא א"כ יזכירנו תוך כדי דיבור פירוש שהוא מפרש התלמוד מה שאמר אם לא זכר בשעת הנדר תנאו קיים אמר שזוכר התנאי אחר הנדר תוך כדי דיבור ואז בטל הנדר אפילו לא דיבר כלום אלא זכר התנאי בליבו, דאם לא כן קשה תנאי הראשון למה לי כיון דצריך אח"כ לחזור ולבטל תוך כדי דבור אבל לא זוכר אח"כ תוך כדי דבור אף שלא זוכר בשעת הנדר אין התנאי קיים וכו', הרי שכתב שדברי היש מי שמורה וכו' הם אמורים על דברי אביי, וא"כ משמע שפוסק כאביי ולא כסברת ר"י שכתבו בעלי התוספות בשמו שפוסק כרבא וכו'.
ומעתה אבא לענין דינא ואומר דכפי זה שכתבתי א"כ הפלוגתא דרבוותא דיש מי שסובר דלא פליג רבא על דברי אביי וההלכה הוי כאביי, ויש מי שסובר דרבא פליג על אביי והלכה כרבא וכו', ופלוגתא זו הוי גרוע מספק אחד והנדר הוי קיים, משום שיש תרי ספיקי להחמיר ולומר שהנדר הוי קיים, ובזה האופן ספק אי ההלכה כמי שסובר שרבא חולק על אביי והלכה כרבא שאם לא זכר התנאי בשעת שנדר שהוי הנדר קיים וכו', ואם תמצא לומר שהלכה הוי אביי שאם לא זכר התנאי בשעת שנדר שהוי הנדר בטל מדאורייתא צריך תנאי אחר והוא שיזכרנו אח"כ תוך כדי דבור ואם לא זכרו אח"כ תוך כדי דבור הוי הנדר קיים כו'. וכיון שכן יש לשאול לנודר אם זכרו תוך כדי דבור, שאם לא זכרו נלענ"ד שיש להחמיר משום דאיכא ב' ספיקי להחמיר, וכיון שכן אין ראוי להקל מטעם הביטול שביטל בערב ר"ה אפילו בהצטרפות ספק אחר, משום שהספק אם מהני הביטול לענ"ד לא הוי ספק מהטעם שכתבתי דאיכא ב' ספיקי להחמיר. אבל מה אעשה שכל רבוותא בתראי כתבו להקל בהצטרפות טעם זה שבטלו בערב ר"ה עם ספק אחר וכו', וכיון שכן בנדון דידן אם עשה תנאי בערב ר"ה ליבטל הנדרים שידור יש להקל מטעם ספק ספיקא, משום דבין אם נזכר מהתנאי בשעת שנדר בין שלא נזכר איכא פלוגתא מרבוותא אי הוי הנדר קיים ואיכא ספק אחר אם חל הנדר כל זמן שלא אמר הנאת גופך אסור עלי וכו' כמ"ש. אמנם כבר כתבתי שכל זה שאני כותב לא הוי אלא כמי שנושא ונותן בדבר הלכה ובנדון דידן אין להקל מהטעם שכתבתי. הן אמת שהיה עדיין מקום להאריך וליישב הסוגיא לדעת ר"י ממה שהקשה בעל התוספות כמו שהאריך על זה הרב מהראד"ב יע"ש, אלא שאין הזמן מסכים.
עוד כתב הרב הפוסק נר"ו ואולם יש מקום להתיר בנדון דידן מצד אחר, והוא דהנודר אמר הריני אוסר הנאת תשמיש ארוסתי עלי והוציא מפיו דוקא ארוסתי אבל לא אחר שישאנה בנישואין, ובנדרים אחר לשון בני אדם אזלינן ואף שבלבו וכוונתו לא היה אלא לשם אישות מפני הלעז שיצא עליה ובנדרים אחר כוונת הנודר אזלינן, וכאותה ששנינו בפרק הנודר הביאו הטור בסימן רי"ח קונם צמר עולה עלי וכו', מהא לא איריא דהא נדרים פיו ולבו שוים בעינן, וכדרבין סוף פרק קונם יין היה חבירו מפציר בו שיאכל עמו וכו' אמר קונם ביתך שאני נכנס וכו', וכתב הרא"ש וכו' דמותר גם באכילה ושתיה כיון שלא הוציאו מפיו וכו', הכי נמי בנדון דידן מותר בהנאת תשמיש אשתו אחר הנשואין כיון שלא הוציא בפיו אלא ארוסתי ונשואה לאו ארוסה היא, ואף דהרמב"ם פליג על הרא"ש בזה כנראה מדבריו פ"ח באסור באכילה ושתיה, בנידון דידן יודה להרא"ש דנשואה לאו בכלל ארוסה והיינו כההיא דנדר והוציא בפיו פת חטין ובלבו היה פת שעורים וכו'.
וקודם שאבא לזה אומר שעלה על דעתי לומר דבנדון דידן לא חל הנדר וכו', והטעם הוא דמאי דאמרינן שאם אמר הריני אוסר הנאת תשמיש עלי שחל הנדר הוי שאומר כן לאשתו ואשתו הוי מותרת לו בתשמיש וא"כ אוסר עליו מה שהוא מותר לו, אבל האוסר הנאת תשמיש ארוסתו עליו שכבר הארוסה הוי אסורה לענין תשמיש עד שיכניסנה לחופה, א"כ בזה נאמר שלא חל הנדר ואין איסור חל על איסור כיון דבלאו הכי היה אסורה לו לתשמיש.
אמנם אח"כ ראיתי שאין הדבר כן, משום שמצינו שקאמר בגמרא וכתבו ג"כ הטור בסימן רל"ד ואם אמרה קונם תשמישי על כל העולם יפר חלקו ותהא מותרת לו עד שתנשא ואז אסורה לו ג"כ יע"ש והיה קצת להאריך בזה ועיין בפרישה, הרי שהתם כשאמרה קונם תשמישי על כל העולם היתה היא אשת איש והיתה אסורה על כל העולם ומאי האי דאמרה קונם תשמישי על כל העולם ואיך חל הנדר, אלא שנאמר דכשאמרה קונם תשמישי על כל העולם ר"ל כשיבא שעת היתר תשמיש והיינו כשתתגרש או תתאלמן היא אוסרת הנאת תשמיש לכל העולם וחל הנדר על כל העולם וחל גם על העם בכולל כמ"ש הפרישה ומשום הכי יפר חלקו יע"ש, א"כ ג"כ בנדון דידן נאמר כשאסר הארוס הנאת תשמיש עליו ר"ל כשיבא זמן שהיא מותרת לו לתשמיש שהוא אחר הנשואין אז אסר עליו הנאת תשמיש, וא"כ הוי כמו אם הוציא בפיו בפירוש שאוסר עליו הנאת תשמיש כשיהיה מותרת לו ומשום הכי חל הנדר והיא אסורה לו וכו'. וכיון שכן נראה שיש לגמגם בהיתר שכתב הרב הפוסק נר"ו, משום דאע"ג שהוציא בפיו הנאת ארוסתי עלי אי אפשר לאסור עליו בעודה ארוסה שכבר אסורה לו, אלא שאוסר עליו הנאת תשמיש כשיהיה מותרת לו שהוא לאחר הנישואין ואמר הנאת תשמיש ארוסתי משום שכעת היא ארוסתו ואמר מה שהוא אמת שכעת היא ארוסתו, והוי כאומר הנאת פלונית אסורה עלי שחל הנדר לאוסרה עליו, הכי נמי בנידון דידן רצה לומר הנאת ארוסתי שכעת היא ארוסתי אוסר עליו כשיבא זמן ההיתר, ולא הוי שאוסר עליו הנאת תשמיש בעודה ארוסה ויהיה מותרת אחר הנשואין, משום דכשהיא ארוסה כבר היא אסורה ואין צורך לנדרו לאוסרה עליו, והוי כהוציא בפיו הנאת תשמיש כשיהיה מותרת לי אוסרה עליו וחל הנדר, ולא דמי להוציא חטין בפיו ובכוונתו היתה שעורין, משום דהתם מה שהוציא בפיו חטין היא אפילו שבא לאסור עליו חטין אלא שכוונתו היה שעורין ולא הוציא מפיו שעורין, אבל בנדון דידן כשאמר הנאת ארוסתי לא הוי שהוציא מפיו לאוסרה כשהיא ארוסה, שכבר היא אסורה,ומה שהוציא מפיו לאסור הוי לאסור כשיהיה מותרת לו אלא שאמר ארוסתי משום שכעת היא ארוסה לו כמ"ש.
והנה הרב הפוסק נר"ו כתב ולענין כזה היה אפשר לומר שיש להקל כדתניא ספק נזירות להקל ונזירות שמשון בכלל, והנה מהריב"ל בח"א סימן מ' האריך בזה והביא דברי רבוותא בתראי שחלקו בענין זה, ואני ההדיוט הארכתי במקומות רבות על ענין זה וגם על ענין אי אמרינן בפלוגתא דרבוותא בענין נזירות ונזירות שמשון ספק נזירות להקל, והבאתי דברי רבוותא בתראי שחלקו וכתבו להחמיר והביאו ראיות לדבריהם, ואני דחיתי ראייתם וכתבתי בסוף דברי, הכלל העולה כפי מ"ש דאין ראיה לדבר לחלק בין ספק הפלוגתא דרבוותא לספק נזירות וגם אין ראיה לחלק בין נזירות שמשון לנזירות דעלמא, ובכל מיני נזירות י"ל בהם ספק נזירות להקל, ואני הבאתי ראיה לדברי, ואני מעיד שראיתי הפסק של ר"י מהרב הגדול כמה"ר חיים שבתי ז"ל שהסכים דאמרינן ספק נזירות להקל אפילו בנזירות שמשון, גם הסכים שאין לחלק בין ספק נזירות לפלוגתא דרבוותא והקל בנדון שלו שהיה נזירות שמשון בספק אחד משום דאמרינן ספק נזירות להקל, והרב הפוסק נר"ו כתב להחמיר וכתב אך אמנם בהצטרף לזה טעם אחר להיתר תרי ספיקי יש להקל גם בנזירות שמשון, ולזה אני אומר דיש טעם אחר בדברי הפוסקים להקל ושייך בנדון דידן דהוי הנזירות בדרך אסמכתא דאמר אם ישאל התרה אהא נזיר וכו', והאריך בענין זה ואין הזמן מסכים להעמיק העיון ולהאריך, אמנם בעוברי דבריו דרך העברה וראיתי שהביא ראיה לדבריו מדברי הריב"ש ממה שכתב בסימן רפ"א ואח"כ כתב שדברי הריב"ש סתרין להדדי ממה שכתב בסימן רפ"א למה שכתב בסימן של"ה וסימן שמ"א, והרב הפוסק נראה מעיד שמ"ש ליישב דברי הריב"ש הספק בדוחק, ובודאי דאשנויי דחיקא לא סמכינן.
אמנם לפום ריהטא נראה דאין שום סתירה בדבר, משום דמה שכתב בסימן רפ"א הוא דמה שנשבע שלא לצחוק ואח"כ קבל עליו קנס שאם יצחוק ויעבור על שבועתו שיתן כ"כ קנס לעניים ולזה כתב שלא זכו העניים בקנס ולא אמרינן דאמירתו לגבוה וכו', והתם לא נשבע לתת הקנס לעניים כדי לומר שיקיים שבועתו, אמנם בההיא דסימן של"ה וסימן שמ"א הוי שכבר עשה הסחורה ועשה הקנס ואח"כ נשבע לקיים הקנס אם לא יקיים את התנאי לתת הסחורה לאחיו, ולזה כתב שחייב לקיים שבועתו לתת הקנס, ואע"ג שאינו חייב מחמת התנאי משום שהיה בדרך קנס, כיון שנשבע לתת הקנס הוי חייב לקיים שבועתו וכו', וזה לענ"ד שהוא פשוט יע"ש, וכיון שכן נראה דאין ראיה מדברי הריב"ש לענין אם השבועה עצמה או הנזירות הוא באסמכתא כגון דנדון דידן או כיוצא בזה שהוא שאומר אם אעשה דבר פלוני אהא נזיר או אני נשבע שאם אעשה דבר פלוני שאתן כך וכך לצדקה או כיוצא בזה אם יהיה נזיר או שיהיה חייב מחמת שבועתו, לזה אין גילוי בדברי הריב"ש יע"ש.
והנה אני במקום אחר הארכתי על דברי חכם שלם שכתב עוד יש טעם אחר להקל בנדון דידן דהוא בתנאי אם ילמוד דהוא אסמכתא, וכן ראיתי למהר"ש ז"ל בסימן קנ"ד בשם אחד מהגדולים והאריך בכמה מיני ראיות, וכפי מ"ש שם בנדון דידן אין בו משום אסמכתא, ואכתוב בקיצור נמרץ וזה לשונו שם, ואומר דבשלמא נזירות שהכריחוהו למקבל שיקבל עליו נזירות ולא הכריחוהו בתנאי והוא קבל אותו התנאי, דרך משל שהכריחוהו לקבל עליו נזירות והוא קבל אותו על תנאי ואמר הריני נזיר וכו'. אם יהיה דבר פלוני כגון אם ירדו גשמים או כיוצא בזה, אז יש לומר שהוא לא קבל עליו הנזירות ברצונו ולכך תלאו באותו תנאי משום שסמכה דעתו שלא ירדו גשמים או לא יהיה התנאי שתלה הנזירות בו וא"כ קבל הנזירות באסמכתא, ויש בנזירות משום אסמכתא כיון שקבלו ותלאו בתנאי שלא קבלו אלא על תנאי וסמכא דעתו שלא יתקיים התנאי, אבל בנדון דידן דכפי מה שכתוב בשאלה הממונים לא הכריחוהו על קבלת הנזירות אלא שקנסוהו שלא ילמד תלמידים י' שנים, וכדי לקיים ולחזק הקנס עשו שיקבל עליו נזירות שלא ילמד תינוקות י' שנים, א"כ אין כאן קבלת נזירות על תנאי כדי לומר שיש בו אסמכתא משום שסמכא דעתיה שלא יתקיים התנאי אלא שקבלת הנזירות הוי לקיים ולחזק התנאי וזה נראה לי ברור וכו'. ושם תמהתי על דברי מוהר"א ששון במה שכתב בסימן קנ"ד והבאתי ראיה לחילוק זה מתשובת הרמב"ן סימן רנ"ה וכו', והבאתי ג"כ ראיה מדברי רבינו ירוחם בנתיב י"ט אחר שישבתי דבריו וכו', והארכתי לבאר המקומות שהביא אותו חכם שלם שהיה נראה היפך שמועיל החילוק זה, והעליתי דכל נזירות דמשמע שבא לזרוזי לנפשיה שלא לעשות איזה דבר אין בו משום אסמכתא וכו', וא"כ בנדון דידן הנזירות שקבל עליו לא קבלו על תנאי ולא קבלו בדרך קנס אלא דלזרוזי לנפשיה הוא דמכר, והוא שלא היה רוצה לשאול שום התרה לשבועה שנשבע ולזורזי נפשיה שלא יפתוהו לשאול התרה אמר אם אשאל התרה אהא נזיר, דלא בא אלא לחזק שבועתו ולזרוזי נפשיה שלא יפתוהו לשאול התרה וכו', נלענ"ד דאין בו משום אסמכתא וכו'. והרב הפוסק נר"ו כתב אבל בכה"ג הוא שתלה בדעת עצמו ולא בדעת אחרים והוא דרך קנס כו"ע מודו דשייכא ביה אסמכתא, אמנם לענ"ד דנדון דידן לא הוי דרך קנס אלא לזרוזי נפשיה כמ"ש ואין בו משום אסמכתא כמ"ש.
אמנם כבר כתבתי דאפילו בספק אחד יש להקל אפילו נזירות שמשון יכולים להקל והרוצה להקל, אלא שכתבתי דהיכא שהספק הוא אי מהני הביטול שביטל בערב ר"ה או ביוה"כ שנראה לענ"ד שאין להקל משום דאיכא תרי ספיקי להחמיר והוי גרוע מספק אחד כמ"ש, אמנם ראיתי להרב הגדול מוהרח"ש באותו פסק שהיה רוצה להקל אפילו בנזירות שמשון מטעם ספק זה, אלא שכתב ואיברא שדעתי נוטה יותר לומר דלהרמב"ם אין חילוק כיון שכתב סתם ספק נזירות להקל ולא חילק, אך מ"ש אין ראוי לסמוך על זה להקל כ"ש דלהרא"ש והר"ן ז"ל בפירוש הגמרא נראה שהדבר מוכרח בעצמו וס"ל דבנזירות שמשון ספיקו להחמיר וכו', וכעת אין הפנאי מסכים לראות דברי הרא"ש והר"ן במקומם וכו', אמנם כבר הרב ז"ל כתב להחמיר אלא דכוונתו שלא כתב להקל מטעם שהוא אסמכתא בדבר, ובנדון דידן כבר כתבתי שלענ"ד אין בו משום אסמכתא וכו'.
ומעתה אבוא לחלוקה האחרת שכתב הרב הפוסק נר"ו והוא אם ירצה לקדש אחרת דיש לו מקום פטור לשבועתו, והביא ראיה ממה שכתב הרא"ש בתשובה על ענין ראובן ששידך בתו לבן שמעון וקבעו זמן וכו', ונראה לגמגם בראיה זו, שאותה תשובה של הרא"ש לא היה בדבר שבועה וא"כ איך כתב הרב הפוסק הכי בפירוש שאף על פי שלא התנה שום תנאי בשעת השבועה אמדינן דעתיה אח"כ ונאמר שאילו היה הדבר הכי לא היה נשבע, דהא אפשר דהיכא דאיכא שבועה לא נאמר הכי וכו', הן אמת דמתשובה שהביא בשם הרשב"א שהביא הרב מהרי"ק ביו"ד סימן רכ"ח על מי ששידך בתו לשמעון וכו' ותוך הזמן קלקל המשודך מעשיו ומפני כך אין אבי הנערה רוצה לתת לו בתו שהדין עם אבי הבת וכו' היה בדבר שבועה ועם כ"ז כתב שהדין עם אבי הבת וכו', הוא הדין בנדון דידן שאומר שלא על דעת אשתו א"כ.
הן אמת שעלה על דעתי לגמגם גם בראיה זו דשאני התם שאבי הבת עומד בשב ואל תעשה ועובר על השבועה בשב ואל תעשה ואומר שאינו רוצה לתת בתו למי שאינו הגון, אבל בנדון דידן שנשבע שלא לגרש שום אשה אחרת וכו' איך נאמר ליה שילך בקום עשה לקדש אשה אחרת ושיעבור על שבועתו מטעם דאמדינן דעתיה וכו', דזה לא מצינו בדברי הרשב"א וכו'.
מ"ה עלה על דעת ג"כ קצת לגמגם והוא דהתם האומר דעת של הקלקול הוא על השבועה עצמה והוא שהאב נשבע לתת בתו לאותו שנתקלקל ואומר האב שעל מנת כן שלא יהא הגון לא נשבע, אבל בנדון דידן אינו כן אלא הוי גרוע מזה, והוא שהוא נשבע שלא לקדש אשה אחרת כי אם ללאה בת יעקב, וא"כ צריכים אנו לומר שיכול לקדש אשה אחרת משום שהוא לא נשבע שלא לקדש אלא על דעת לקדש את בת יעקב, ובת יעקב אינו רוצה לקדשה האף שיש לו שבועה לקדשה, משום שלא נשבע אלא על דעת שתהיה הגונה, ובדבר כזה עלה על דעתי לגמגם דאין ראיה לזה לא מדברי הרא"ש משום שאין בנדון שלו שבועה, ולא מדברי הרשב"א האף אמנם שיש בנדון שלו שבועה. ואח"כ התבוננתי בדבר וראיתי שאין צורך לכל זה, אלא כיון שאנו אומרים שהשבועה שנשבע ליקח אותה היה בטעות משום שהוא לא נשבע אלא ליקח אשה ההוגנת לו, ממילא הוא מותר ליקח אשה אחרת כמ"ש בסוף דברי, וכיון שכן יש להקל, כמו שמצינו להרב הגדול מהר"י מטראני ז"ל ביו"ד סימן מ"ט שמקל בדבר מן הראיות אלו, והאי נדון שלו כנדון דידן ממש שנשבע שלא לקדש אשה אחרת זולתי את פלונית וכו' יע"ש וכו'. גם הרב מהרשד"ם ביו"ד סימן ק"ה היה נדון שלו שלא לקדש אשה אחרת וכו' ומיקל בדבר יע"ש.
וכתב הרב הפוסק נר"ו והנה יש לגמגם בכל זה ממה שראיתי להרב הר"ש ן' חסון הובאו דבריו בתוך תשובת הרב כמהר"ם מלמד ח"א סימן ס"א, והנה ראיתי דברי הרב כיצד ממה שגמגמתי. והנה הרב הוקשה אליו מ"ש הר"ן דמשמע מדבריו שצריך שהטעות יהיה בנדר עצמו או בשבועה עצמה וכו', אמנם עיין במ"ש על דבריו הרב כמה"ר מאיר מלמד בסימן ס"ב ובהרב מהר"י מטרני ז"ל בסימן כ"ז שהביא דברי הר"נ ועמד עליו, והיה בכל זה מקום להאריך אלא שאין הזמן מסכים ונקטינן מדבריהם שהסכימו להקל.
הכלל העולה שיש מקום להקל ולומר שיקדש אשה אחרת ואין עליו איסור שבועה שנשבע שלא לקדש אשה אחרת כמו שהסכימו רבוותא בתראי שהביא דברי הרב הפוסק נר"ו, אמנם יתירו לו השבועה כמ"ש הרב מוהר"י מטרני ז"ל בשתי התשובות הנזכרים, ולענ"ד שיש מצוה כמ"ש שייקים מצות פריה ורביה, משום שלענד"נ שלארוסתו אין לו היתר גמור לקחתה, ואפילו שהיה לו היתר גמור מר"ה לא הוי ראוי להתירה משום הטעם דודאי נכנס לו טינא בלבו ואפשר ג"כ שלא ביטל שום ביטול בערב ר"ה ויוה"כ, וכיון שכן שאין לו היתר ליקח לארוסתו אם לא יתירו לו השבועה שנשבע שלא לקדש אשה אחרת א"כ לא יוכל לקיים המצוה מפריה ורביה וכו' וגם יתירו לו השבועה שנשבע ליקח לארוסתו, שהשבועה יכולים להתירה לו בבירור משום שלא נשבע ליקח אותה אלא על דעת שתהא הגונה לו, וכיון שיצא לעז עליה ועל אמה על דעת זה לא נשבע וב"ד יתירו לו כדי שיוכל לקיים המצוה של פריה ורביה כמו שאכתוב, וכיון שב"ד יתירו לו מעצמם השבועה שלא ע"י שאלתו א"כ לא חל עליו הנזירות משום שהוא לא הזיר עליו אלא אם היה שואל שיתירו לו השבועה, אבל הוא אינו שואל התרה אלא ב"ד הוא שמתירין לו ולא חל עליו הנזירות כמ"ש, וכיון שמתירין לו השבועה זו ממילא הוא מותר ליקח לו אשה אחרת לקיים מצות פריה ורביה, משום ששבועתו שנשבע לקדש אשה אחרת לא היה אלא שלא יקדש אשה אחרת על ארוסתו, אמנם אם היה מגרש לארוסתו או אם היתה מתה ודאי שהיה מותר לקדש אשה אחרת, כמו כן היכא שהתירו לו השבועה ואין חיוב עליו ליקח אותה ואדרבא היא אסורה לו משום שאסרה עליו ואמר לה הנאת תשמישך אסורה עלי כקרבן וכו', א"כ ממילא הותרה לו השבועה שנשבע שלא לקדש אשה אחרת, אלא שכתבתי שמתירין לו אותה שבועה כדי שלא יזלזלו בשבועה.
הנראה לענ"ד
 
 
@
 
 
@שו"ת תורת משה חלק אבן העזר סימן א
שאלה, ראובן שידך את בתו לשמעון, ועשו שטר שידוכין ביניהם בקנין ושבועה שאין אחד מהם יכול לחזור בו מהשידוכין הנזכרים כמנהג העיר, ושלח ראובן הנזכר לשמעון הנזכר סבלונות מכסף וזהב סך מה, ואחר זמן מה הוכרח ראובן הנזכר להתחרט מהשידוכין הנזכרים בעבור אונס שהיה לו, ובא לפני חכמי העיר וביקש שיתירו לו משבועתו מפני אונס כאשר בירר אונסו לפני החכמים הנזכרים ה"י, והתירו לו שבועתו והלך ראובן הנזכר ושידך את בתו לאיש אחר, ועכשיו בא ראובן הנזכר לתבוע משמעון שיחזיר לו הסבלונות ששלח לו ואומר שכששלח לו הסבלונות לא שלחם לו אלא על מנת שתנשא לבתו, עכשיו שנתבטלו השידוכין ולא נשא את בתו יחזיר לו הסבלונות כאשר נהוג בכל תפוצות ישראל, אחר שבשטר השידוכין לא קבעו קנס ביניהם לא יחזיר לו הסבלונות, ושמעון טוען שהסבלונות אין חוזרים והוא בלי טעם, יורנו מורינו הדין עם מי ושכרו כפול ומכופל מן השמים.
תשובה, איברא דאין מדרך המוסר להשיב על ריב אם לא נשאלו מאת שתי הכתות פן יבא הכת המנגדת לסתור הטענות ואיכא זילותא דבי דינא כדכתבו הראשונים. אמנם בראותי שהשאלה באה מארץ חמדה המהוללה שכפי הנראה מסודרת מב"ד הצדק ילין בה הדיינים המצויינים בהלכה ה"י אשר התירו לראובן שבועתו והרי כאילו באה מב' הכתות, ונוסף על זה שנשאלתי ממי שאיני יכול להשיב פניו ריקם ועל זה אני כותב כנושא ונותן בהלכה לענין הדין וגם למעשה בקוצר נמרץ.
והנה דין זה שורשו פתוח בפרק מי שמת דף קמ"ו משנה וברייתא תנן השולח סבלונות לבית חמיו שלח מאה מנה ואכל שם סעודת חתן אפילו בדינר אין נגבים, לא אכל סעודת חתן הרי אלו נגבים, שלח סבלונות מרובים שיחזרו עמה לבית בעלה הרי אלו נגבים, סבלונות מועטים שתשמש בהם בבית אביה אין נגבים. ובגמרא ג"כ אמרינן סבלונות העשויין לבלות אין נגבים ושאין עשויין לבלות נגבים, ותו אסיקנא בגמרא רבין סבא אמר בין שמתה היא בין שמת הוא בין הדר הוא בה סבלונות הדרי מאכל ומשתה לא הדר.
והנה בפירושא דהאי שמעתתא דעות כל אינם שוות, וזה לדעת רשב"ם האי דאמרינן סבלונות העשויין להבלות אין נגבים ושאין עשויין להבלות נגבים איירי כשאכל סעודת חתן, דהכי פירושו בגמרא סבלונות העשויין להבלות אינן נגבין דהנהו מחולין בסעודת חתן בדינר כדפרישית במתני' וכו', והיינו מה שפירש ברישא דמתניתין דתני דאם אכל סעודת חתן אינן נגבין דהיינו בסבלונות העשויין להבלות דמחמת חיבה שאכל ושתה ושמח עמהם מחל אותם דוקא אבל אין עשויין להבלות הדרי וכל זה כששלח אותם סתם, ומאי דתני בסיפא דמתניתין כששלח סבלונות מרובים הרי אלו נגבים ומועטים אינן נגבין, איירי כשפירש בפירוש על מנת שיחזרו עמה לבית בעלה, או שפירש בהיפך שתשתמש בהם בבית אביה, ומרובים ומועטים לאו דוקא דבין מרובים בין מועטים אם פירש שיחזרו עמה בבית בעלה נגבים ואם פירש שתשתמש בהם בבית אביה אינן נגבין, וכן ההיא דרבין סבא דאמר סבלונות הדרי מאכל ומשתה לא הדרי איירי בסבלונות שאינן עשויין להבלות, וכששלח סתם דאם פירש על מנת שיחזרו לי הדרי בין סבלונות מרובים בין סבלונות מועטים, באופן דלדעת רשב"ם השולח סבלונות לבית חמיו סתם ולא פירש כלום אפילו סבלונות העשויין להבלות אם לא אכל סעודת חתן הדרי, וסבלונות שאין עשויין להבלות אפילו שאכל סעודת חתן הדרי וכשפירש שיחזרו עמה לבית בעלה נראה דבין שאכל סעודת חתן בין שלא אכל בין עשוין להבלות בין שאין עשויין להבלות בין מרובים בין מועטים הרי אלו נגבין.
והתוספות כתבו וז"ל סבלונות העשויין להבלות אין נגבין, והא דתנא מרובים שתביא עמה לבית בעלה נגבין היינו אין עשויין להבלות ומועטים היינו עשויין להבלות ובמועטין בעינן וכו', ודבריהם לכאורה צריכין ביאור, ואין כוונת דבריהם ז"ל במאי דקאמרי דהא דתנא מרובין נגבין היינו אין עשויין להבלות וכו' לומר דאיירי כשאין עשויין להבלות ומועטים איירי כשעשויין להבלות, דהא אסיקו ז"ל דבמרובין אפילו בבלות נמי נגבין. אלא נראה דהכי פירוש דבריהם, דמעיקרא הרגישו דבברייתא מחלקינן בין עשויין להבלות לאין עשויין להבלות ובמתניתן מחלקינן בין מרובין למועטים, ולזה תירצו דמרובין דמתני' אע"ג דמיירי בעשויין להבלות חשיבי כאין עשויין דכיון דהם מרובין אין דרך להבלות כל כך אבל במועטים דדרך להבלות ועשויין לכך אין נגבין, ובברייתא דבעי עשויין כדי שלא תגבה הוא דוקא במועטים אבל במרובין אפילו בעשויין לבלות נגבין כדתנן במתני'. אי נמי אפשר דכוונת התוספות לתרץ מה שהרגישו ולומר הכי דהא דתנא במתני' מרובין נגבין היינו אין עשויין לבלות דתני בברייתא, ומאי דתני מועטים אין נגבין היינו אידך גיסא דתני בברייתא עשויין להבלות אין נגבין, ומאי דכתבו ובמעוטות בעינן וכו', כלומר דמאי דאיבעיא לן בגמרא סבלונות העשויות להבלות ולא בלו מהו במעוטות דוקא איבעיא, דבמרובין אפילו בבלות כלומר אפילו בדבלו נמי נגבין משום דמרובין על הסתם אינן עשויין להבלות, ואפילו בדבלו נגבין כל שכן כשלא בלו ועדיין קיימים דהן נגבין, אבל במעוטות דעל הסתם הם עשויות להבלות בהא קמבעיא לן כשלא בלו אם הן נגבין.
(עיין במהרש"א שפירש כן כפירוש ב' של הרב, וכפי הנראה מריהטת לשונם משמע שלא היה כתוב בנוסחאות שלהם לשון א"נ בדברי הקושיא ומשום הכי הוצרכו לדחוק עצמם בכוונת דבריהם. ועיין ג"כ בהרב נתיבות המשפט דף ק"ח ע"ד אכן לגירסא דידן שכתוב א"נ וכו' דבריהם מבוארים ודוק).
מ"מ לענין דינא, לדעת התוספות הכל תלוי במרובין ומועטים, ומאי דתני בברייתא העשויין להבלות ושאינן עשויין להבלות היינו פירוש דמרובים ומועטים דתני במתניתין והשולח סבלונות מרובים על הסתם הוא שאינן עשויין להבלות וכדי שיחזרו עמה בבית בעלה והרי אלו נגבים, והשולח מועטים על הסתם הן עשויין להבלות וכדי שתשתמש בהן בבית אביה ואינן נגבין ונראה לי לומר דלפירוש התוספות סיפא דמתניתין היינו פירושא דרישא ותנא והדר מפרש והכי קאמר, השולח סבלונות אם אכל סעודת חתן אין נגבין ואם לא אכל שם הרי אלו נגבים, והדר מפרש דהאי דקאמר דאם אכל סעודת חתן דנגבים הני מילי בסבלונות מועטים דהיינו עשויין להבלות שדעתו הוא שתשתמש בבית אביה, אבל בסבלונות מרובים דהיינו שאינם עשויין להבלות ודעתו שיחזרו עמה לבית בעלה נגבים אפילו שאכל סעודת חתן. ולפי זה י"ל ג"כ דמאי דאסיקו בגמרא רבין סבא דאמר סבלונות הדרי מאכל ומשתה לא הדר קמ"ל דמאכל ומשתה אפילו במרובים לא הדרי, ומאי דתני במתני' מרובים נגבים דוקא סבלונות דאילו מאכל ומשתה אפילו במרובים מועטים מיקרי ועשויין להבלות ולא הדרי וכו', אי נמי קא משמע לן דהדרה בה איהי אפילו רישא דירקא הדרא, באופן דלדעת התוספות נמי השולח סבלונות לבית חמיו כשאין עשויין להבלות דהיינו מרובים בין אכל סעודת חתן בין לא אכל נגבין, וכשעשויין להבלות נמי דהיינו מועטים דוקא אם אכל סעודת חתן אין נגבין אבל אם לא אכל סעודת חתן נגבין, ולפי מאי דכתיבנא נפקא מינה לדעת התוספות כששלח סבלונות מרובים אפילו כשעשוין להבלות חשיבי כאין עשויין ונגבין.
והר"ן ז"ל כתב דסבלונות מרובים ומעוטים דקתני במתני' פירוש מרובים כלומר דברים המתקיימים זמן מרובה כגון כלי זהב ואע"ג שהיו מועטים מרובים מיקרו, ומועטים היינו דברים שאינם מתקיימים כגון מיני מאכל ומשתה דאעפ"י שהיו מרובים מועטים מיקרו, באופן דלדעת הר"ן סבלונות המתקיימים ואינן עשויין להבלות אעפ"י שהיו מועטים נגבים. ודעת הרמב"ם בפ"ו מהלכות זכיה דהשולח סבלונות לבית חמיו בין מרובים בין מועטים בין שאכל בין שלא אכל יחזרו הסבלונות כולן אפילו שחזר בו האיש חוץ ממאכל ומשתה, וכן גם כן כתב דכלים מועטים ששלח לה להשתמש שם בבית אביה דוקא אם כלו אינן משתלמים אבל אם לא כלו והם קיימין חוזרים. וכתב הרב המגיד דדעת הרמב"ם כדעת רבו ן' מיגש שפירש דהא דרבין דאמר סבלונות הדרי מאכל ומשתה לא הדרי בין אכל בין לא אכל היא ואידחיא מתני' מקמיה הא דרבין. ועוד כתב דכי אמר סבלונות הדרי דוקא היכא דלא כלו אבל היכא דכלו לא הדרי. וכ"כ הריב"ש בסימן ש"א (כתב) שהסבלונות שנותן החתן לכלה אין זו מתנה, ואע"פ ששולח המכריז זה נותן החתן לכלה אין הכוונה למתנה גמורה, דהא קי"ל דבין מת הוא ובין מתה היא ואפילו הדר ביה איהו מהדר הדרין ואפילו אכל שם סעודת חתן כל שאינם מאכל ומשתה, והטעם הוא משום דלאו למתנה גמורה מכוין אלא להתנאות בהן בין בעודה בבית אביה בין אחר שתבא לבית בעלה ושכן נראה מדברי הרמב"ם, והכריח כן שאם היה לשם מתנה כלל היה לנו לומר דאי הדר ביה איהו לא הדרי וכו' יע"ש.
ומעתה אחר שנתבאר כל זה אבא לענין פסקא דדינא בנדון דידן, דראובן אבי הבת ששלח לחתנו סבלונות דכסף וזהב והדרא בה איהי, דודאי מסתברא דדין סבלונות ששלח אבי הכלה לחתנו כדין הסבלונות ששלח החתן לבית חמיו ודינם שוה לענין חזרה, וכ"כ הרשב"א בתשובה בהדיא הביאה הרב ב"י באבן העזר סימן נ' וז"ל, המשדך בתו לחבירו ושלח לו בגדים ותכשיטין ואח"כ נתבטלו השידוכין בין שחזר בו האב בין שחזר בו החתן חייב להחזיר לו, דכי היכי דהדרי סבלונות דשלח איהו לה הכי נמי הדרי מאי דשלחה איהי לדידיה, דאומדן דעת שלא שלחה אלאעל מנת שיכניסנה לחופה וכו' ע"כ. ובתשובה אחרת ג"כ כתב דהא דתנן בשולח סבלונות לבית חמיו ולא תנן נמי בשולח אבי כלה לחתן אורחא דמילתא נקט דאורחא דחתן לשלוח לכלתו ולא לשלוח הכלה לבית החתן, ולפיכך תנן לה בכל דוכתא בשולח לבית חמיו.
והנה לפי מאי דכתיבנא דלדברי המפרשים כולם בין לרשב"ם בין לתוספות בין להר"ן בסבלונות שאין עשויין להבלות אפילו אכל סעודת חתן נגבין ולא חלק ברישא דמתניתין בין אכל ללא אכל אלא דוקא בסבלונות דעשויין להבלות, וראיה מההיא מעשה דמייתי בגמרא במי ששיגר לבית חמיו מאה קרנות של כדי יין ושמן וכלי כסף וזהב וכו' ושתה שם ומת ואמרו שם דבסבלונות שאין עשויין להבלות נגבין, הרי דאפילו שתה שם בסבלונות שאין עשויין להבלות נגבין, א"כ בנדון דידן דשלחו לו הסבלונות דכסף וזהב ודאי דאין עשויין להבלות הן ואפילו שהיו מועטים היה חייב להחזירם לכל הפירושים, אם לפירוש רשב"ם דמאי דתני בסיפא דמתני' מועטים אין נגבים דוקא כשפירש ואמר שתשתמש בבית אביה, אבל בסתם היינו מאי דתני בברייתא בסבלונות שאין עשויין להבלות נגבים וזה בין אכל סעודת חתן בין לא אכל, ומאי דחילק ברישא דמתניתין דאם אכל סעודת חתן אינה נגבין דוקא בסבלונות העשויין להבלות, ואם לפירוש התוספות דתני מאי דכתיבנא מאי דתני במתני' מועטים אין נגבין היינו העשויות להבלות דקתני בברייתא, אם לפירוש הר"ן דפירש במרובים היינו דמתקיימים זמן הרבה כגון כלי כסף וזהב וכו' ואף שיהיו מועטים מרובים מיקרו, באופן דלכו"ע בסבלונות דכסף וזהב כנדון דידן אפילו שיהיו מועטים חוזרים, כל שכן כשיהיו מרובים כנדון דידן כמו שבא בשאלה ששלח ראובן לשמעון סבלונות דכסף וזהב סך מה, דודאי חוזרים, שהרי לפי דברי התוספות בסבלונות מרובים אפילו בעשויין להבלות חשיבי כאין עשויות להבלות כיון דאין דרך לבלותם כל כך לפי פירוש ראשון שפירשנו בדבריהם, וגם לפי פירוש השני שפירשנו דבריהם במרובים אפילו בבלו נמי נגבים כל שכן בדלא בלו, ולהרמב"ם ז"ל ג"כ אפילו במועטים ששלח לה להשתמש בהם אם לא בלו והם קיימים חוזרים, א"כ כל שכן וקל וחומר במרובים ושאין עשויין להבלות והן קיימים כנדון דידן, פשיטא ודאי דחייב שמעון להחזירם לראובן משלם בלי שום פקפוק כלל.
ואכתי צריך לעיוני בנדון דידן אם יהיו ביד החתן מעות ששלח לו אבי הכלה לחשבון מה שפסק לתת לבתו מה אדון בהו. והנה ראיתי להרב הנמוקי שכתב בפרק מי שמת בשם רבינו יונה דמעות דין עשויין להבלות יש להן דלהוצאה נתנו, אמנם יראה דאי מהא לא אירייא בנדון דידן מכמה אנפי, חדא דאפילו לרבינו יונה דבמעות חשיבי כעשויין להבלות, הנה כבר הוכחנו דאפילו בסבלונות העשויין להבלות לא מחל אלא כשאכל סעודת חתן אבל לא אכל שם סעודת חתן נגבים. ועוד דנראה לי לומר ומסתברא הכי דבסבלונות ששלחן איהי לדידיה אפילו דאכל סעודת חתן הדרי, דהא טעמא דסבלונות העשויין להבלות לא הדרי כשאכל סעודת חתן משום שמחמת חיבת שאכל ושתה ושמח עמהם מחל הסבלונות העשויין להבלות כדפירש רשב"ם, וזה לא שייך באבי הכלה דבשביל שהחתן אכל ושתה שם לא מפני זה מוחל הוא הסבלונות ששלח לחתנו, ועוד דבנכסים מרובים אף לרבינו יונה הדרי, והרי אפילו במלבושים כתב רבינו יונה דמסתברא דאם שלח שלשה או ארבע זוגות מלבושים שאין דרך לבלותם דודאי יש להם דין סבלונות מרובים ונגבים, והא דתנן שלח שם אפילו מאה מנה ואכל סעודת חתן אפילו דינר הרי מחל ואין נגבין איירי בדבר מאכל או בתכשיטין מועטין שערכם מרובה אבל במרובים ודאי נגבים, וא"כ כל שכן במעות מרובין דודאי מסתברא דהדרי.
ותו דלא צריכנא לכל האי ובלאו הכי ליכא קושיא וליכא תיובתא מההיא דרבינו יונה לנדון דידן, משום דרבינו יונה איירי במעות ששלח אבי הכלה לחתנו במתנה דרך סבלונות כנהוג, ובמקום כלים ותכשיטין שלח לו סך מעות בעין, אבל במעות שנותן לחתנו מוקדמים לחשבון מה שנדר ופסק לנדונית בתו, בהא ודאי לא איירי רבינו יונה וכו"ע מודו דצריך להחזירם, ולא שייך הכא לומר עשויין להבלות אי אין עשויין להבלות, וראיה שכשנותן אותם הוא כדי שבשעת הנישואין יכתוב עליו שטר כתובה עליהן ומאי עשויין להבלות שייך הכא, וזה נראה פשוט בעיני ואין צורך להאריך בזה. וכ"כ הרא"ש בתשובה הביאה בנו הטור סימן נ' על ראובן ששידך בתו לשמעון, ופסק עמו ליתן סכום ידוע ומאותו סכום נתן לו ג' מאות זהובים, והשיב הוא ז"ל שיחזיר שמעון הג' מאות זהובים לראובן, שידוע שלא נתנם לו אלא אדעתא שתנשא לו בתו וכיון שנתקדשה לאחר צריך להחזיר וכו'. הרי בהדיא להרא"ש שכתב דאפילו במעות שנתנו להוצאה שחייב להחזירם והיינו ודאי מטעמא דכתיבנא, ותו לא מידי בזה.
וכל שכן דכל הני מילי דשקלו וטרו בגמרא היינו בסבלונות ששלחו לאחר קידושין, אבל בדליכא קידושין ליכא מתנה כלל, וכן פירש רשב"ם במתני' השולח סבלונות מנהג חתנים לאחר קידושין למחרת שולח לבית חמיו לכבוד אשתו תכשיטין וכו', וכן פירש נמוקי יוסף בשם הריטב"א פירוש לאחר קידושין דבלא קידושין ודאי לא מחל כלום ואפילו אכל שם ואע"ג דאיכא שידוכין כיון דמצי למהדר בהו, ולהכי נקט בית חמיו.
(אמר המגיה הנה הרב ז"ל פסק לדינו זה מענין המתנות שנותנת הכלה לחתן בסכינא חריפא בלי שום פיקפוק ע"פ סברת הרשב"א ז"ל, ולא עוד אלא שהאלים כוחו יותר מהמתנות שנותן החתן לכלה לענין שאפילו אם אכל שם החתן בבית חמיו עם כל זה המתנות חוזרים וכדמסיק בסוף דבריו, גם הרב מהר"י אדרבי ז"ל בסימן העלה כמו כן בנדון דידן בהסכמת הרב המחבר ז"ל עיין עלינו, והיינו טעמם לפי שלא ראו שום חולק בסברא זאת של הרשב"א ז"ל, אמנם כבר השיגו עליו על הרב מהרי"א גדולי אחרוני זמנינו ה"ה הר' מהר"מ די בוטון והרב מהר"ם ששון ז"ל הובאו דבריהם בספר הרב מהרימ"ט חלק אבן העזר סימן כ' וכ"א וכ"ב ושדו ביה נרגא מההיא תשובה שהביא הרא"ם ז"ל בסימן י"ו משם רבינו קלונימוס שנראה שהוא חולק עם סברא זאת של הרשב"א, וא"כ מידי פלוגתא לא נפקא, ואע"ג שהרב מהרימ"ט רצה להליץ בעד מהרי"א, מ"מ כבר השיגו תלמידו הרב מהר"ח אלגאזי בספר נתיבות משפט דף ק"ח ע"א ותמה עליו בזה כמו שיראה המעיין שם. ומלבד מה שתמה עליו הרב ז"ל עוד יש להקשות דלפי דברי הרא"ם שם נראה שלא הבין בכוונת ר' קלונימוס כפירוש הר' מהרימ"ט, מדהביא לסיועי נפשיה לענין נדונו דקאי על ענין המתנות שמקבל החתן מקרובי הכלה דהגם דאיכא אומדן דעת וכו' עם כ"ז אמרינן שהם מתנה גמורה ולא דמי לסבלונות וכו' כמו שיראה המעיין שם, ואם כפירוש הרב מהרימ"ט מאי סיעתא מייתי מתשובה זאת של רבינו קלונימוס. אכן יש להוכיח מדקדוק דבריו של רבינו קלונימוס דקאמר בסוף דבריו וז"ל וכל שכן מן החתן לכלה שמתנה גמורה הם ע"כ, שלשון זה מורה שמטעם מתנה הוא ולא משום דין סבלונות האמור בש"ס וכמו שהבין הרא"ם, וא"כ אפילו לפי דברי הרב מהרימ"ט שרצה להשוות הדיעות בזה מ"מ כיון שהרא"ם לא ס"ל הכי בכוונת רבינו קלונימוס ז"ל שפיר מצי המוחזק לומר קים לי כסברת רבינו קלונימוס כפי פירוש הרא"ם ז"ל, וכן העלה הרב נתיבות משפט שם מסברא דנפשיה מטעם דפשיטות דברי רבינו קלונימוס אינם מורים כפירוש רבו מהרימ"ט, וכן הסכים הרב הכנסת [הגדולה] באבן העזר סימן נ' הגהות ב"י אות ט"ו בפירוש דברי רבינו קלונימוס עי"ש, ולא ידעתי למה לא רמזו מזה שגם מדברי הרא"ם מוכח כן כמ"ש, סוף דבר דלפי מ"ש דהדרא דינא של הרב המ' ז"ל ויכול המוחזק לו [מר] קים לי.
שוב ראיתי להרב פרח מטה אהרן בח"א סימן ס"ג שעמד בזה והביא תשובת הרא"ם הנזכר משם רבינו קלונימוס ודברי מהרימ"ט ג"כ ומ"ש עליו הרב נתיבות משפט, והוא רצה לקיים תירוץ מהרימ"ט שרצה להשוות דעת רבינו קלונימוס עם הרשב"א בהצעה א' וכו', ולענ"ד לא הבנתי דבריו כי לא פורש מהו הצעתו, ונראה שטעות סופר נפל בדפוס ויש חיסור לשון בדבריו כמו שיראה המעיין שם גם בשאר דבריו הקודמים לזה שאינם מובנים בלתי הגה"ה, עיין עליו בדף ק"כ ע"ג מאמצע העמוד ודוק. ודרך אגב תמהתי על הרב המחבר איך לא הביא מכל זה כלום כיון שכבר עמדו עליו חכמי דורו בזה, ומה גם הרב מר אביו ז"ל בחלק אבן העזר שנדפס בימיו וכמו שהביאו הרב פרח מטה אהרן והוא תימה. ואיך שיהיה בין הכי ובין הכי אכתי מידי פלוגתא לא נפקא וכמ"ש).
וכ"כ הריב"ש בסימן ש"א וז"ל, וגם לפעמים שולחים קודם אירוסין שאין שם אלא שידוכין לבד ואומרים ומכריזין שנותן החתן לכלה, ובודאי קודם האירוסין שאין שם מתנה כלל, ומתני' בסבלונות לבית חמיו תנן דמשמע שיש שם אירוסין הא לאו הכי לאו כלום הוא אפילו אכל שם (עיין בספר נתיבות משפט דף ק"ו ע"ד ובמהר"ש גאון בספר משפטים ישרים סימן ג' ועיין בספר מגן גבורים סימן ע"ד).
סוף דבר דבנדון דידן הדבר פשוט ששמעון החתן חייב להחזיר כל המתנות והכלים ששלחו לו מבית חמיו וגם המעות שיש לו ממנו כיון שנתבטלו השדוכין, ואפילו הדרא בה איהי בלא שום טענה הדין כן כל שכן שנתחרט מחמת שום אונס כאשר בא בשאלה, ולרווחא דמילתא התירו לו החכמים שבועתו, דודאי בזה אין שום צד פקפוק כלל ולאו כל כמיניה דשמעון להחזיק בממון חבירו שלא כדין בלי שום טענה ואמתלא כלל, ומי שיערער על זה אין רוח חכמים נוחה הימנו.
נאם הקטן משה בכמהר"ר חיים שבתי זלה"ה
 
 
@שו"ת תורת משה חלק אבן העזר סימן ב
שאלה, ראובן היו לו ב' נשים ראשונות, ומתו זה ימים ושנים ומכל אחת מהנה נשאר בן זכר, ועכשיו מת ראובן והניח ברכה אחריו נכסים בשפע וכו' יתר על כתובת אשתו זאת אשר היא בחיים על האדמה, ובאים היתומים מהב' נשים הראשונות לגבות כתובת אמם מדין כתובת בנין דכרין, ילמדנו רבינו אם יש להם דין.
עוד שאל השואל שאלמנת ראובן הנזכרת אינה רוצה לגבות כתובתה עכשיו אלא וכו' שרוצה לישב בתוך בית בעלה עם בניה יוצאי מעיה בכבוד וכשתרצה תגבה כתובתה, אם יכולים היתומים להכריחה שתטול כתובתה עכשיו או לא, שהנה האלמנה הזאת תפסה שיעור רב כפלי כפלים מכדי כתובתה בעד מזונותיה ולכך היורשים מוחים בידה, יורנו מורינו הדין עם מי.
עוד ילמדנו רבינו שהנה ראובן שידך את בתו בחיים חיותו עם בן אחיו ופסק לתת לו כך וכך, ועכשיו אין היורשים רוצים לת לה אותו שיעור אעפ"י שכך פסק אביהם, וטוענים שלא נתחייב אביהם בחייו באותו שיעור שפסק לא בקנין ולא בשבועה רק בדברים בלבד ולא קנה.
עוד שאל השואל שראובן הנזכר חלה את חוליו אשר מת בו, ושני ימים קודם שמת בעודו שפוי בדעתו נשתדך בן אחד עם יתומה אחת בת טובים וחלה את פני אחיו וקרוביו ומריעיו שיעשו דברי הקניינים בכנופיא שיראהו בעינו וישמח לבבו ושב ורפא לו, וכן עשו, ובאותו פרק באותו מקום לקח בידו חפצי זהב ידועים ונתנם ביד האפוטרופוס של היתומה המשודכת בפני בנו המשודך, ואמר לו החפצים אלו אני נותן לך במתנה לחשבון בני זה המשודך למשודכתו כלתי זאת, ואחר שני ימים מת ראובן מאותו חולי, ועכשיו באים בני ראובן האחרים ואומרים שאינם רוצים באותה מתנה לפי שהיא מתנת שכיב מרע הואיל ומת מאותו חולי, ילמדנו רבינו אם מתנתו מתנה או לא.
תשובה, ראיתי דברי השאלה, ואף כי הם רבים מהפוסקים נשאול נשאלו על ענין כיוצא לנדון דידן עד כי כמעט שעברתי מלהטפל בנדון דידן, כי אמרתי לית דין צריך בשש כי אם להעתיק התשובות ההם ומתוכם ילמדו לנדון דידן, אך עיני יחזו לא כל האצבעות שוות, אשר על כן אשיב ידי בנדון דידן, ואף כי השואל נחוץ ואין בידי לעשות תשובה שלימה, על כן יהיו דברי אלה מועטים במה שנוגע לענין הדין לבד ולא אלך אנה ואנה לענין שקלא וטריא בהויות דאביי ורבא. וזה החלי בס"ד כל חלקי השאלה אחת לאחת כתובה כסדר כתיבתן.
והנה לשאלה הראשונה לענין גביית כתובת בנין דכרין איכא פלוגתא רבה דרבוותא קמאי ובתראי זה לעומת זה בתלתא מילי. הא' אם כתובת בנין דכרין נוהג בזמן הזה. והב' אם כתובת בנין דכרין נגבית אף ממטלטלי. והג' אם כתובת בנין דכרין איתא נמי כשהשניה קיימת.
ועיקרא דהאי מילתא איתא בפרק מי שהיה נשוי דף צ"א מ"ש נשוי שתי נשים ומתו ואח"כ מת הוא והיתומים מבקשים כתובת אמן ואין שם אלא כדי ב' כתובות חולקים בשוה, היה שם מותר דינר אלו נוטלין כתובת אמן ואלו נוטלין כתובת אמן ר"ש אומר אפילו יש שם נכסים שאין להם אחריות אינו כלום עד שיהא שם נכסים שיש להם אחריות יותר על ב' הכתובות דינר. וכן אמרו בגמרא בפרק נערה שנתפתתה דף נ"ב מפני מה התקינו כתובת בנין דכרין, כדי שיקפוץ אדם ויכתוב לבתו כבנו וכו', ופריך וניגבי מטלטלי, ומשני ככתובה שויוה רבנן. הרי בפירוש סתמא דתלמודא דכתובת בנין דכרין דינה ככתובה דאינה נגבית מקרקעי.
ואע"ג דכתבו התוספות שם בפרק נערה דהשתא שתקנו הגאונים שכתובתה גובה ממטלטלי כתובת בנין דכרין נמי וכו' גובה ממטלטלי דהא ככתובה שוייוה רבנן, כבר דחו סברא זו שאר כל הפוסקים בפירוש הלא המה הרא"ש והרמב"ם ז"ל ורבים אחריהם, וז"ל הרא"ש בפסקיו פרק מי שהיה נשוי על הא דר"ש דקאמר במתני' עד שיהא שם נכסים שיש להם אחריות וכו' כתב, ולרבנן אפילו מטלטלי הוי מותר אבל מודו רבנן לר' שמעון דשיעור ב' כתובות בעינן מקרקעי ודוקא ממקרקעי גביה כתובת בנין דכרין, ואע"ג דתקינו רבנן למגבי כתובה ממטלטלי לכתובת בנין דכרין לא תקנו עכ"ל. וכן כתב בפרק נערה בשם הרמ"ה ורבינו יונה ז"ל דכתובת בנין דכרין נעמדינן בחזקתה מעיקרא ולא מטלטלי, ולענין מה שתקינו הגאונים דכתובה גבי ממטלטלי ואמר דלענין זה לא יעשו כתובת בנין דכרין ככתובתה וכן עיקר עכ"ל הרא"ש ז"ל. וכן הוא דעת הרמב"ם ז"ל בפירוש שכתב בפ"ו מהלכות אישות וז"ל, תקנו הגאונים בכל הישיבות שתהיה האשה גובה כתובתה אף ממטלטלי ופשטה תקנה זו ברוב ישראל וכן שאר תנאי כתובה כולן ככתובה הן וישנן במטלטלין ומקרקעי חוץ מכתובת בנין דכרין שלא מצאנו מנהג ירושתן פשוט בכל הישיבות לפיכך מעמידין אותה על דין התלמוד שאין יורשין אלא מן הקרקע וכו'.
והנה לכאורה דברי הרמב"ם אלו סתומים ובלתי מובנים אצלי. וצריך אני למודעי דכתב הרמב"ם שם בתר הכי וז"ל הרי שלא כתב כך בשטר הכתובה אלא נשא סתם מתיישבים בדבר הרבה שאין כח בתקנת הגאונים לדון בה אע"ג שלא נתפרשה כדין תנאי כתובה שהם תקנת הסנהדריה גדולה עד שנוציא ממון מן היורשים ע"כ. משמע דלא מהני תקנת הגאונים אם לא כתבו כך בכתובה א"כ למאי מהני תקנתם ולמה תקנו, דהא בלאו הכי כשיכתוב בכתובה בפירוש מהניא משום דהוי תנאי שבממון וכל תנאי שבממון תנאו קיים, ונפקא לן דינא דאי התנה בשעת נישואין שיגבו כתובת בנין דכרין אף ממטלטלי מהניא דהוי תנאי שבממון, והכי כתב הטור ז"ל באבן העזר סימן קי"א מי שצוה בשעת מיתה שלא ירשו בניו כתובת בנין דכרין אין שומעין לו שאי אפשר לבטל תקנת חכמים, אבל אם התנה כן בשעת נשואין הוי תנאי שבממון וקיים ע"כ. וה"ה אם התנה בשעת נשואין שכתובת בנין דכרין יגבה אף ממטלטלי וכתב כך בכתובה הוי תנאי שבממון וקיים, וא"כ איך כתב הרמב"ם ז"ל דכל תנאי כתובה ככתובה וישנן במטלטלי חוץ מכתובת בנין דכרין מאי שנא הא מהא, והא תקנת הגאונים בכתובה שגובה ממטלטלין לא מהניא אלא כשיכתוב כך בכתובה גם כתובת בנין דכרין גובה ממטלטלים כשיכתוב כך בכתובה אע"ג שלא תקנו הגאונים.
ובדוחק אפשר לחלק ולומר דדוקא גבי שלא ירשו בניו כתובת בנין דכרין מהניא אם התנה בשעת נשואין, משום דמפני מה התקינו תקנה זו אלא לטובת האשה שיתן לה אביה כבנו, ואיהי עצמה רוצה להתנות בשעת נשואין שלא ירשו בניה כתובת בנין דכרין, אבל תנאי שירשו כתובת בנין דכרין אף מטלטלי ודאי לא מהניא תנאה כדי להפסיד לבני האשה השניה, דמטלטלי דיתמי לא משתעבדי לכתובת בנין דכרין, וה"ה לכתובה דלא מהניא תנאה אם לא שתקנו הגאונים שתגבה אף ממטלטלי, מ"מ בין הכי ובין הכי הרי בפירוש דעת הרמב"ם שאין כתובת בנין דכרין נגבית אלא מקרקעי.
והרי"ף בהלכות פרק מי שהיה נשוי הביא מתני' ולא כתב כמ"ש הרא"ש, אבל בפרק נערה הביא לישנא דתלמוד סתם דמפני מה התקינו כתובת בנין דכרין וכו' ופריך ממטלטלי ומשני ככתובה שויוה רבנן, משמע דסובר הוא ז"ל דקודם תקנת חכמים דכתובה גביה ממטלטלי כתובת בנין דכרין ככתובה שויוה וכשם שכתובה אינה אלא מקרקעי כך כתובת בנין דכרין אינה אלא ממקרקעי.
ובזה נשאר לי תימה על הרב מהר"י קארו ז"ל שכתב בחיבורו סימן קי"א דמשמע להרי"ף ז"ל דס"ל דרבנן פליגי אר"ש ואמר דבמטלטלי נמי איתא כתובת בנין דכרין אע"ג דכתובה ליתא במטלטלי וכו', וזו אי אפשר לאומרו דהא סתמא דתלמודא פרק נערה קאמר דכתובת בנין דכרין ככתובה שויוה רבנן, וכן הביאו הרי"ף סתם ז"ל כמ"ש. ואין לומר דכוונת דברי הרב שכתב דס"ל להרי"ף דרבנן פליגי אר"ש ואמרי דמטלטלי נמי איתא קאי למותר דינר, והכוונה דלרבנן אפילו במטלטלי הוי מותר, דא"כ היינו דעת הרא"ש שהביא מקמי הכי בסמוך ומאי האי דקאמר אבל הרי"ף לא כתב כן, והא לזה פירוש הרי"ף והרא"ש שוים הם ותיבת אבל אינו מתיישב לזה.
(אמר המגיה לכאורה דברי הרב אלו לא יכולתי להולמם, דמלבד שאין דבריו מכוונים שנראה דלאו רישיה סיפיה, דמעיקרא קאמר למאי מהניא תקנתם ולמה תקנו וכו', דמשמע דכוונתו להקשות להרמב"ם דלמאי מהני תקנת הגאונים כיון דלא מהני אלא היכא שכתב כן בפירוש בכתובה, ולבסוף קאמר דמאי שנא בב"ד מתקנת הגאונים וכו' דמשמע דכוונתו להקשות דהיכי קאמר חוץ מכתובת בנין דכרין שאינו נידון כשאר תנאי כתובה, ואין זה קושיתו דמעיקרא זאת. ועוד דמאי מקשה מעיקרא דלמאי מהניא וכו' דהא מהניא ומהניא להיכא דידיע להו תקנתם דמהני אע"ג דלא נכתב כמ"ש הרמב"ם בפירוש אם היה יודע בתקנה זו של גאונים גובה וכו', ולפ"ז גם מה שהקשה בסוף דבריו דמאי שנא וכו' לא קשיא דהא שנא ושנא כמ"ש דהיינו לאתרא דידיע להו תקנת הגאונים דלענין עיקר הכתב ושאר תנאיה מהניא לגבות מן המטלטלין הגם שלא נכתב ולענין כתובת בנין דכרין לא מהני אם לא שכתב כן בכתובה בפירוש, ומה שנראה מרהיטת לשונו הוא שהבין בכוונת הרמב"ם דתקנה זו שתקנו הגאונים לא מהני לשום דוכתא אם לא שיכתבנו ג"כ בכתובה ולהכי הקשה מה שהקשה, וכן נראה מתוך תירוצו במה שרצה לחלק בין תקנת הגאונים לכתובת בנין דכרין, ואם כך היתה כוונתו קשה שדברי הרמב"ם ברור מללו דהיכא דידיע להו תקנה זו דמהני אף בלא כתיבה, אם לא שנאמר דגירסא אחרת היה לו להרב המחבר בדברי הרמב"ם שלא היה כתוב בו אם היה יודע בתקנה זו וכו', וכן נראה מתוך לשונו דכשבא להעתיק לשון הרמב"ם השמיט כל זה הלשון דאחר שכתב נשא סתם כתב מתיישבים בדבר הרבה ולא כתב כל זה הלשון דביני ביני ולא כתב אפילו תיבת וכו' כדרך הקוצרים, משמע דכל זה היה חסר מספרו ולהכי הקשה מה שהקשה, ואתי כל דבריו על נכון וק"ל).
גם מ"ש הרב שם דלדעת הרי"ף אם תמצא לומר דס"ל דלרבנן נמי ליתא אלא במקרקעי מ"מ למאי דתקינו רבנן דכתובה גביה ממטלטלי כתובת בנין דכרין נמי איתא במטלטלי, גם בזה מצינו לדחוק ולומר דאינו כן אלא דעתו כדעת הרא"ש דאע"ג דתקינו רבנן למגבי כתובה ממטלטלי היכא דתקינו תקינו לכתובת בנין דכרין דלא תקינו לא אמר ככתובה הויא, וזה דכתב הרי"ף ז"ל בפרק נערה שנתפתתה דרש ר' אלעזר ב"ר עזריה וכו' כשם שאין הבנים יורשים כתובת בנין דכרין אלא מן הקרקע כך אין הבנות ניזונות אלא מן הקרקע והאידנא תקון רבנן בתראי למיזן אפילו מן המטלטלי ע"כ וכו', ואם דעתו היה שאחר תקנת הגאונים גם כתובת בנין דכרין ניגבי ממטלטלי היה לו לפרש ולהשוותם יחד בסיפא כמו ברישא ולומר דהאידנא תקנת רבנן בתראי למיזן אפילו ממטלטלי וכן כתובת בנין דכרין.
ואם יחלוק הבעל דין בזה מדברי הריב"ש בתשובה סימן ק"ו דאחר שהביא דברי הרא"ש והרמב"ם ושאר כל הפוסקים כתב וז"ל, אבל נראה שעתה שכותבין בכתובות מטלטלי אגב מקרקעי וכו' גם כתובת בנין דכרין ניגבין ממטלטלי וכו', והרב מהרש"ך בח"א סימן ק"נ תפס סברת ריב"ש עיקר וכו'. הנה הרב מהרשד"ם ז"ל בסימן קנ"א מאבן העזר עומד לנגדו שראה דברי הריב"ש ז"ל ועכ"ז פסק ותפס בפשוט ובמושלם דלא מהני מ"ש האידנא מטלטלי אגב מקרקעי לענין כתובת בנין דכרין, והביא ראיות ברורות שכן משמע מדברי הרמב"ם והרא"ש ז"ל יע"ש, וכן יראה שהיא דעת מהר"י אדרב"י ז"ל בסימן רס"ג מתשובותיו, שאחר שהביא דברי כל הפוסקים בזה והביא דברי הריב"ש אלו עם כל זה במסקנת דבריו כתב וז"ל, וכיון שכן בנדון דידן דאיכא מותר דינר ממקרקעי ודאי דמגבינן להו וכו', הרי דדייק בלישניה משום דאיכא ממקרקעי אע"ג דראה דברי הריב"ש שהביאם שם. וגם להרב מהרש"ך איכא למימר דמאי דתפס סברת הריב"ש עיקר משום שבאותו נדון הבנים דכרין תפוסים ומוחזקים, וכן נראה מדבריו שם בהדיא.
נמצינו למדין דאין כתובת בנין דכרין נגבית ממטלטלי ואפילו עתה שכותבין מטלטלי אגב מקרקעי אבל מקרקעי מיהא גובין. ואע"ג שרבים מהגאונים כתבו דאין כתובת בנין דכרין עתה נוהג כלל, הנה שאר כל הגאונים וגדולי הפוסקים כולם סברי שהיא נוהגת שאין כח לבטל תקנת חכמים כמ"ש הטור ז"ל בסוף סימן קי"א והרא"ש בפסקיו פרק נערה שנתפתתה דלא אמר ר' האי והרמ"ה ורבינו יונה וריב"א ור' שמשון כתב שנוהגין אף במטלטלין, וגם דהרי"ף והרמב"ם כתבוהו בהלכותיו. ועוד דמצינו לגדול הפוסקים הרשב"א ז"ל בתשובה הביאה הרב ב"י סוף סימן קי"א וז"ל, אחר שרוב הגאונים כתבו והשיבו הלכה למעשה שהיא ניגבית, והרי"ף והרמב"ם והרמב"ן לא הזכירו תקנת שום גאון כנגדה דבר, נראה שלא חשו לדבריו אותם הגאונים שאמרו שאין לגבותה ואם כן אם יבא אדם לגבותה מנכין ליה ע"כ. וכיון דהרשב"א אחד מגדולי הפוסקים עינו ראה בסברת כל הגאונים וכתב כן, וכן ג"כ הריב"ש שהוא בתרא טובא כתב כן בסימן ק"ו ודאי דהכי נקטינן.
ועוד אפשר לי לומר דאף לאותם הגאונים שכתבו דהשתא בטלה כתובת בנין דכרין וכו' הטעם שלהם כתב הרא"ש בפי' וז"ל תשו' לרב חנניא בר יהודה היום כמה שנים וכו' בטלו כתובת בנין דכרין מישנתנו ולמה בטלה לפ' שצריך לדקדק בנכסים בראוי ובמוחזק ובמותר דינר וכו', אבל כשנשאר מן המת הרבה נכסים ויש מותר דינר כנדון דידן שהניח ברכה כמ"ש בשאלה ודאי מודו דגובין ולא בטלה התקנה. ועוד טעם אחר כתב הרא"ש ז"ל שם וגם הטור ז"ל שאין דנין כתובת בנין דכרין בזמן הזה משום שעיקר התקנה היתה כדי שיתן אדם לבתו כבנו ועכשיו נוהגים ליתן יותר וכו', ולטעם זה לכאורה מצינן למישדי בה נרגא ולומר דאם נוהגים עכשיו ליתן היינו מפני שתקנו כתובת בנין דכרין אמנם אם יבטלו התקנה ודאי דלא יתנו לבתו כבנו, אלא יש לומר דהכרח סברתם היינו משום דעכשיו נהגו ליתן יותר בריבוי מהבנים, ואם היה משום תקנת כתובת בנין דכרין לרוב היה להם ליתן לבנות כבנים ולא יותר וק"ל.
וזה ג"כ חזיתי להרב מהר"י אדרב"י בתשובה סימן רס"ג דפסק דמגבינן כתובת בנין דכרין אפילו שאין ידוע מנהג העיר כיון שרוב הפוסקים ראשונים גם אחרונים מסכימים כן. ואע"ג דלכאורה דבריו נראין סותרין למ"ש בסימן רי"ו וז"ל, נראה שהדין עם בן הב' דטעמא שמלמד כמה סברות איכא בענין כתובת בנין דכרין אי נהיגי האידנא באופן שבן הב' יוכל לומר קים לי כפלוני וכו', הרי דתפס סברת אותם הגאונים עיקר, י"ל דאותו נדון איירי כשמוחזק בן הב', כמ"ש שם בשאלה דחלקו הבנים בשוה בלי שום פוצה פה ומצפצף ומזכה לבן הב', ואחר עבור שנתים ימים ויותר קם בן הראשונה ותובע כתובת בנין דכרין דבזה ודאי ליכא מאן דפליג, וכן פסק הרב מהרשד"ם בסימן קנ"ו הלכה למעשה דדנין כתובת בנין דכרין בזמן הזה עי"ש. וכן כתוב בהגה"ה של הרב בסימן קכ"ט, וכן הרב מהרש"ך בסימן ק"נ וז"ל באופן דיש טעם גדול לזכות בן לאה ואפילו לא היה מוחזק וכ"ש וכו'.
הרי כל הני פוסקים אחרונים דסברי דגובין כתובת בנין דכרין בזמן הזה ולא מצו היורשים לומר קים לן כאותם הגאונים דאין כתובת בנין דכרין נוהגת בזמן הזה היכא שהנכסים אינם תחת ידם.
ולענין אם גובין כתובת בנין דכרין גם בחיי השניה בזה ג"כ רבו המחלוקות בין הפוסקים, דאיכא דאמרי דאם גם הב' שנשארה אחריו מתה יש להם כתובת בנין דכרין אבל כדאיתא בחיים לא אשכח, וזו היא דעת רבינו חננאל וגאונים עמו וכן היא דעת רבינו בעל העיטור ובעל הלכות גדולות שהביא המרדכי, וזו דעת התוספות וכמ"ש בהגהת מייימוניות פ"ט מה' אישות. ואיכא דאמרי שאף בחיי הב' גובין כתובת בנין דכרין וזו ג"כ היא דעת גאונים, וטעמם דדייקינן שניה קודמת ליורשי ראשונה הא משקל שקיל כדדייקינן על יורשיה מקדם הוא דקדמי הא משקל שקיל וכו', וכן העלו הרא"ש והרמב"ן והרשב"א והר"ן והרב המגיד.
איברא דלכאורה איכא למידק קצת לכל אחד משתי הסברות, וזה דלדעת הגדולים דסברי שאפילו בחיי השניה גובין כתובת בנין דכרין, ודייקי מדקתני מתני' שנייה ויורשיה קודמים וכי היכי דדייקינן על יורשיה דייקינן עליה, ולדעתם אמאי אמרו בגמרא ש"מ אחת בחייו ואחת במותו יש כתובת בנין דכרין, לאשמועינן רבותא ולימא ש"מ ממתניתין דאחת בחייו ואחת קיימת יש כתובת בנין דכרין ולא חיישינן לאנצויי. ותו איכא למידק דהא דיוק זה כבר דחה תלמודא ואמר דלעולם אחד בחייו ואחד במותו אין כתובת בנין דכרין וקודמין לנחלה קתני ומשני דתנאי היא וכו', ומסיק בגמרא אמר מר זוטרא הלכתא אחד בחייו ואחד במותו יש להם כתובת בנין דכרין ולא משום דיוקא דמתניתין.
גם לדעת הגאונים דסברי דבחיי השניה אין גובין כתובת בנין דכרין איכא לאקשויי קצת, דהא זיל בתר טעמא מפני מה התקינו כתובת בנין דכרין לא כדי שיקפוץ אדם ויתן לבתו כבנו אם כן האי טעמא שייך נמי בחיי השניה, ותו דלדעתם אמאי לא פריך תלמודא בפרק נערה ג"כ ואימא אף בחיי הב' ניגבת כדפריך באידך כולהו ואימא אף מטלטלי וכו' ואימא אע"ג דליכא מותר דינר וכו', אלא ודאי דפשיטא ליה לתלמודא דאף בחיי הב' ניגבית מטעם דכדי שיקפוץ אדם וכו' ולכך לא פריך ליה.
הרי לפניו כל אחד מהסברות ודעות בזה ואנחנו לא נדע מה נעשה ולהיכן לנטות אם על ימין או על שמאל שלא להכניס ראשינו בין הרים הגבוהים כי אלו ואלו גאוני וגדולי עולם.
אמנם אחר אשר ראיתי סברת מוהרשד"ם שהוא אחרון שבכולם ועינו ראה בכל הסברות, וכתב בסוף סימן קנ"א דעתו למעשה שאין לנהוג כתובת בנין דכרין אלא כשמתו שתיהן, אבל כשהאחת קיימת לא. וכן פסק ג"כ בסימן קמ"ז שלא לעשות מעשה לגבות כתובת בנין דכרין אלא במיתת שתיהן אבל כאשר השניה בחיים אין בני הראשונה גובין כתובת בנין דכרין יע"ש. וכיון שכן אמרינן כבר הורה זקן והכי נקטינן. איברא דהרב מהר"י אדרב"י ז"ל בסימן רס"ג פסק להיפך שכתב וז"ל, ואע"ג דבנדון דידן אשתו השניה קיימת וכתב ר"ח דבנדון כי האי ליכא כתובת בנין דכרין כבר כתב הרא"ש שהרבה גאונים דחו דבריו, ועוד שהרב המגיד כתב שאין זה עיקר אלא דבכל גוונא נוטלין כתובת בנין דכרין, וכן העלו הרמב"ן והרשב"א וכו', הרי לך כולם חולקים על סברת ר"ח ולא שבקינן כל הני ועבדינן כיחידאה ע"כ דבריו. ותמהתי איך כתב דסברת ר"ח היא יחידאה והרי הרבה גאונים עמו וגם בעל העיטור ובעל הלכות גדולות והתוספות וכמו שהבאתי לעיל, והואיל וכן הוא דאיכא פלוגתא דרבוותא ראשונים גם אחרונים לא עבדינן בה עובדא למיפק מן היורשים שהוא נחלה דאורייתא לכתובת בנין דכרין שהיא תקנת חכמים.
נקטינן מכל האי דכתיבנא דהיכא דליכא קרקע לשתי הכתובות והשניה קיימת לכולי עלמא, אין כח ביד בני האשה הראשונה שמתה לגבות כתובת בנין דכרין, דהא אפילו לדעת הרא"ש שסובר דאף בחיי השניה איכא כתובת בנין דכרין, וכן לדעת הרב מהר"י אדרב ב"י דתפס כמותו הם עצמם סברי דוקא מקרקעי, ואף למי שסובר דכתובת בנין דכרין ניגבית אף ממטלטלי אמרינן דהיינו דוקא כשמתו שתיהן אבל כשהשנייה קיימת לא דברו, ונוסף על זה המחלוקת שיש אם נוהגין כתובת בנין דיכרין בזמן הזה.
ולכאורה יש מקום לבעל דין לחלוק ולומר דבדאיכא מותר דינר על ב' כתובות יש כתובת בנין דכרין בחיי השניה אף לר"ח, אי דיקינן דברי הרא"ש שכתב דטעם ר"ח כדאיתא בחיים ליתא כתובת בנין דכרין משום דאתו לאנצויי, כי האי ודאי חיישינן לפי שאין בני השניה נוטלין כלום אלא אמן ובני הראשונה נוטלין כל הנכסים והם יוצאים נקיים לגמרי וכו', דמשמע דאם יהיה מותר לב' כתובות שלא יהיו בני השניה יוצאים נקיים לגמרי גובין כתובת בנין דכרין, אע"ג דזו איכא למידחי קצת דאי בדליכא לב' כתובות דוקא איירי ר"ח אמאי כשמתו ב' יש כתובת בנין דכרין, והא משנה ערוכה תנן היה שם מותר דינר אלו נוטלין כתובת אמן ואלו נוטלים כתובת אמן ואם לאו חולקים בשוה ואע"ג דזו אינה בחיה. אבל ראיתי בדברי המרדכי שכתב בפירוש כשהשניה קיימת ליכא כתובת בנין דכרין אפילו איכא מותר דינר, אמנם מ"מ בין הכי ובין הכי בדליכא קרקע.
אמור מעתה בנדון דידן דאיכא תרתי מילי לרעותא לבני הנשים הראשונות שמתו, א' דליכא קרקע לג' כתובות וגם שהאשה השניה קיימת, וכל אחד מהם היה מספיק כדכתיבנא כל שכן בהווסדם יחד והיו לאחדים דודאי לא מגבי להו כתובת בנין דכרין.
וכל האי דכתיבנא היינו אם כתובת אמן של בני הראשונה יוצאה מתחת ידם, דאם אין כתובת אמן יוצאה מתחת ידם לא צריכנא לכולי האי, דבפירוש כתב הרמב"ם בפ"ט מהלכות אישות וז"ל אין הבנים יורשין כתובת אמן ולא הבנות נזונות בתנאים אלו עד שיהיה שטר הכתובה מתחת ידם, אבל אם אין שם שטר הכתובה אין להם כלום שמא מחלה אמם וכו'. וכן פסק הרב מהרשד"ם בסימן תמ"ז מהאי לישנא דהרמב"ם, וכתב עוד שם דהראב"ד לא השיג עליו אלא על דין מזונות הבנות.
והנה הרב מהריב"ל בח"ג סימן כ"ה דף כ"ג העתיק תשובה אחת להרב הגדול מהרא"ם ז"ל שפסק בהדיא דפשיטא דאין צריכין בנין דכרין להביא שטר כתובת אמן לגבות כתובתה, דאע"ג דאמן עצמה לא היתה יכולה לגבות כתובתה אלא כשתביא שטר כתובתה, שאני אמן דרמיא עלה למנטר שטר כתובתה מידי דהוה אכל שטרי חובות דעלמא, אבל בנדון דידן מי רמיא עלייהו למינטר שטר כתובת אמן דהא מאותה שעה שמתה אמן מיד ירש אותה בעלה ונמחל שעבודא דההוא שטרא, ותמה הרב מהריב"ל על תשובה זו מהאי לישנא דהרמב"ם דכתיבנא, ועל האמת שתשובה זו למהרא"ם לא מצאתיה בתשובותיו, וכ"כ הרב מהריב"ל שכמדומה לו שלא ראה אותה בספר שהודפס מתשובותיו, ומאי דאיכא לאסתפוקי בענין זה אם תפסו בני הראשונה והם מוחזקים, דהא מצינו בריש אלמנה ניזונית דאסיקו בהדייה לענין מזונות האלמנה דאם תפסה מטלטלים מה שתפסה תפסה ואף דמדינא מזונות לא מגבינן אלא מקרקעי אפילו הכי אם תפסה מהנייא, כל שכן הכא דכתובת בנין דכרין היא מחלוקת הפוסקים אם גובין אף ממטלטלי והם מוחזקים דיכולים לומר קים לי כהריב"ש דסובר דעתה שכותבין בכתובות מטלטלי אגב מקרקעי גם כתובת בנין דכרין ואגביה מטלטלי וקים לי כרבים מהגאונים דסברי דאף בחיי הב' ניגבית כתובת בנין דכרין. ומצינו להרב מוהרשד"ם סימן ק"ט דפסק כן למעשה ותפס סברת הריב"ש עיקר וכתב דזכה בן האשה הראשונה מכח כתובת בנין דכרין, ולכאורה דבריו סותרין למה שכתב בסימן קנ"א שדחה סברת הריב"ש בב' ידות בראיות ברורות וכמ"ש לעיל, אלא כדי להשוות דבריו יחד י"ל דמ"ש בסימן ק"ט היינו משום שבן האשה הראשונה תפס והוא מוחזק ולכן תפס סברת הריב"ש עיקר.
גם הרב מהרש"ך סימן ק"ץ פסק כן הלכה למעשה כסברת הריב"ש וכתב דיש וכו' לזכותו לבן האשה הראשונה מכח חזקתו ותפיסתו, ואע"ג דנקטינן גבי כתובת אלמנה דהיורשים הם המוחזקים, היינו כשאלמנה לא תפסה אבל כשאלמנה תפסה בהא לא אמרינן דהיורשים הם המוחזקים, וא"כ ה"ה בהא דאם תפסו יורש כתובת בנין דכרין לא אמרינן בהאי דהיורשים ירושה של תורה הם המוחזקים.
וספק זה נראה לי דאיתיה אף שאין כתובת אמן יוצא מתחת ידם, דדילמא מה שכתב הרמב"ם דאין הבנים יורשים כתובת אמן עד שיהיה שטר הכתובה יוצא מתחת ידם אינו אלא כשאינם תפוסים דאז הנכסים בחזקת יורש ירושה של תורה, אבל כשהבנים בני הראשונה מוחזקים בהא לא איירי הרמב"ם ז"ל.
ואיברא דלכאורה היה מקום וצדדים לחלוק שלא לזכות לבני הראשונה מזה הטעם דתפיסה משום דהוי תפיסה לאחר שנולד הספק ואיכא פלוגתא דרבוותא אי תפיסה לאחר שנולד הספק מהני או לאו, ואם תמצא לומר דמהני אי הוי כטענת שמא ועוד חילוקים אחרים רבים בענין תפיסה לאחר שנולד הספק. אמנם כבר הסכימו כל הפוסקים דתפיסה לאחר שנולד הספק מהניא, ולהעתיק כל אחד מתשובות הפוסקים שדברו בזה נאריך הענין ולא יספיקו ניירות רבות לכתוב והיו למשא, לכן לא אביא דברי הרב הגדול כמה"ר אהרון ששון שהוא אחרון טובא שראה כל הסברות וכתב בסוף סימן כ"ג וז"ל, ואע"ג דאיכא פלוגתא דרבוותא בתפיסה לאחר שנולד הספק אי מהניא אפילו בטוען בריא היכא דתפס הוא בלא בית דין, מ"מ כיון דאיכא רבוותא אחריני דס"ל דמהני וס"ל דספיקא דדינא ופלוגתא דרבוותא חשיב כטוען טענת בריא, ואף אם נאמר דהוי כשמא אכתי הרי הרי"ף ורבינו שמואל בר ברוך דס"ל דאפילו היכא דאיכא תרתי לריעותא תפיסה לאחר שנולד הספק וטענת שמא אין מוציאין מיד התופס ומצי לטעון קים לי כהני רבוותא וכו' עכ"ל. וכמדומה לי שזה ימים ראיתי בפסקי הרב הגדול אבי התעודה ה"ה אדוני אבי שהסכים ופסק כן וכתב שהוא נכון ומסתבר.
אמנם יש מקום וצד אחר לפקפק לכאורה שלא לזכות בני הראשונה מזה הטעם דתפיסה, והיינו מההאי דכתב מהרשד"ם ז"ל דכל היכא דאיכא ספק ספיקא מהני לאפוקי ממונא מיד המוחזק, אע"ג דמהרש"ך בח"ב בתשובות האחרונות סימן י"ז כתב דכל ספק ספיקא כשיהיה בפלוגתא דרבוותא א"ל דחד ספיקא מיקרי כמ"ש הריב"ל בספרו ע"כ, וכן בסימן צ"א ובסימן מ"א, כבר הרב מהריב"ל עצמו בח"ג סימן ל"ג עשה ג' ספיקות בפלוגתא דרבוותא, וגם שהרב מהרש"ך עצמו פסק כן בח"א סימן ס' ואין להביא ראיה ממנו, וא"כ נדחו דברי הרב מהרש"ך ונאמר דסברת מהרשד"ם דספק ספיקא בפלוגתא תרי ספיקי מקרי ומהני לאפוקי מן המוחזק.
וכבר היה מקום וצד אחר בנדון דידן לחלוק שלא לזכות לבני הנשים הראשונות אף בדתפסי מן הטעם דכתבתי לעיל דבנדון דידן לכולי עלמא אין להם כתובת בנין דכרין, דאם טוענים קים לי כהרא"ש דסובר דכתובת בנין דכרין ניגבים אף בחיי הב', והא הרא"ש ז"ל עצמו סובר דאין נגבין אלא כשיש קרקע לב' כתובות. והנה בנדון דידן דליכא קרקע לג' כתובות לא מגבינן ואם יאמרו קים לי כאותם דסברי דנגבית אף ממטלטלי, והרי הם לא כתבו רק כשב' מתו אבל בחיי הב' כנדון דידן לא דברו ולא מגבינן להו.
אמנם זה אי אפשר לחלוק, דהא כתבו הפוסקים ז"ל דמצי המוחזק למימר קים לי כפוסק זה בהא ולא בהא, א"כ בנדון דידן מצו היורשים כתו' בב"ד אם יהיו מוחזקים למימר קים לי כהרא"ש וסייעתו דסברי דאף בחיי הב' נגבית כתובת בנין דכרין ולא כאותם בענין גביית מקרקעי דוקא אלא כאותם דסברי דאף מטלטלי נגבית, אבל כבר הוכחתי לעיל דזו סברא יחידאה היא דכל הפוסקים סוברים דוקא מקרקעי ועבדינן כוותיהו. אבל מ"מ בנדון דידן יש מקום קצת לחלוק ושלא לזכות לבני הנשים הראשונות אע"ג דתפיסי מההיא דכתבתי דספק ספיקא מהני אף לאפוקי מן המוחזק.
ודע דכל מאי דכתיבנא לענין אם תפסו היינו בדתפסו יותר מחלק ירושתן, דאי לא הו"ל כאילו לא תפסו כלום דבשביל חלק ירושתן הם יטלו אותו וזה פשוט.
זאת תורת העולה מדברינו אלה דכתיבנא, שבנדון דידן אין לבני הנשים הראשונות זכות לגבות כתובת בנין דכרין אם מצד שאין קרקע לג' כתובות, אם שהשניה קיימת, ואם לא יהיה כתובן אמן יוצא מתחת ידם כל שכן וקל וחומר דבהא אפילו דתפסו נראה לי דלא מהני וגם מהטעם שכתבתי, זהו מה שנראה לענ"ד, ובזה נשלם ונתבאר החלק הראשון מהשאלה.
אחר כמה ימים ושנים נשאלתי על נדון כזה ואז נדפסו תשובות הרב הגדול אבי התעודה אדוני אבי זלה"ה וכתבתי רוב הדברים הכתובין כאן, ועוד נוסף כל הצורך ובאופן אחר יע"ש בסימן י"ד (עיין בספר בעי חיי חלק אבן העזר סימן כ' נחלה ליהושע סימן י"ט).
ולשאלה הב' אם יכולים היורשים לפרוע כתובת אלמנה שלא ברצונה ולסלקה ממזונותיה, זה אין צריך לפנים, ופלוגתא דאנשי יאודה ואנשי גליל היא בפרק נערה שנתפתתה דתנן לא כתב לה את תהא יתבה בביתי ומתזנא מנכסי כל ימי משך אלמנותיך חייב שהוא תנאי ב"ד כך היו אנשי ירושלים כותבין, ואנשי גליל היו כותבין כאנשי ירושלים ואנשי יאודה היו כותבין עד שירצו היורשין ליתן לך כתובתיך לפיכך אם רצו היורשין נותנין לה כתובתה ופוטרין אותה, ובגמרא מחלוקת רב ושמואל רב אמר הלכה כאנשי יאודה וכו' ושמואל אמר הלכה כאנשי גליל וכו', וכתבו התוספות דפירש ר"ח דבמקום שאין מנהג יעשו כשמואל דהלכתא כוותיה, והא דבעיא בגמרא עד היכן נהרדעא וכו' לאו משום דאין הלכה כשמואל אלא משום וכו' ע"כ. וכן הרא"ש בפסקיו הביא פירש ר"ח כדברי התוספות דבמקום שאין מנהג ידוע יעשו כשמואל דהלכתא כוותיה בדיני, וכתב דכן הוא דעת רב שרירא גאון ז"ל דבמקום שאין מנהג ידוע יש לעשות כאנשי ירושלים וכשמואל ע"כ. וכן פסק הרי"ף ז"ל וכתב וז"ל איכא מאן דאמר מדקא יהבינן קיצותא לנהרדעא מכלל דכולי עלמא כרב עבידי והלכתא כוותיה. ואנן לא חזינן להאי סברא דהא דקא יהבינן קיצותא לנהרדעא לאו למימרא דכולי עלמא עבדי כרב אלא למימר וכו' כדקי"ל הלכה כשמואל בדיניה ע"כ.
ואף גם זאת הביאו הרי"ף והרא"ש משם מר בר רב אשר גאון ז"ל דהכי ס"ל דהלכה כשמואל, ואייתי סייעתא להאי סברא מההיא דאסיק בפרק אלמנה ניזונית דנזונית תנן וכאנשי גליל ולא אנזונית וכאנשי יאודה וכו', ועוד ראיות אחרות עי"ש. ואע"ג דהרא"ש ז"ל דחה אותם וכתב דמהם ליכא ראיה, אבל מ"מ סברא מיהא איכא והלכה כשמואל, ומה גם דכתב במסקנת דבריו שם וז"ל ובתוספתא תניא כל הארצות כותבין כאנשי ירושלים ובירושלמי גרסינן קסרין כיאודה ושאר כל המקומות כירושלים, וכן משמע מהא דתנן האשה שאמרה מת בעלי רצתה נזונית רצתה גובה כתובתה ע"כ.
איברא דהרב בעל המאור ז"ל כתב בראיות מר בר רב אשר גאון שהביא הרי"ף כולם הם דחויות כמו שהאריך שם בפירושו וכתב במסקנת דבריו וז"ל, הלכך מסתברא לן באתרא דליתא מנהגא למעבד כרב כאנשי יאודה מפני שתלמודנו תלמודא דבכל דין הוא שיהא מנהגינו לכתחילה מנהג בכל. ועוד מצינו שתפסו להם רבותינו בכל מקום מקולי כתובה. וראיתי לנגיד ז"ל משם גאוני עולם ז"ל שפסקו כולם ועשו מעשה כרב ודעתי נוטה לדבריהם עכ"ל. אמנם כבר הרמב"ן ז"ל שם בספר המלחמות השיג עליו וכתב דהוא לא הבין דעת הגאון, והחזיק ראיות הגאון וכתב במסקנת דבריו דאיך נחלוק על הכלל המסור בידינו ומוחזק בתלמודינו דכל היכא דאפליגו רב ושמואל הלכה כרב באיסורי וכשמואל בדיני, ומקצת הגאונים שחלקו בזה לא [פליגי] אלא מההיא טעמא דכיון דיהיבין קיצותא לנהרדעא וכו', וכבר דחאה רבינו הגדול ז"ל בטעם נכון והפורש ממנו כפורש מחייו, ורבינו שרירא ורבינו האי בנו ז"ל כי הוא שקול כרובא של סנהדרין כך כתבו כדברי רבינו הגדול ז"ל עכ"ל. וכן כתוב בשלטי הגבורים בשם ריא"ז בהדיא וז"ל אין היורשין יכולים לתת לה כתובתה ולבטל מזונותיה כל זמן שאינה רוצה לתבוע כתובתה לפי שהרשות בידה לתבוע או מזונות או כתובה ע"כ. וכן היא דעת הרמב"ם ז"ל בפי"ח מהלכות אישות, וכתב הרב המגיד וכן הסכימו האחרונים ע"כ, וכן פסק הריב"ש בסימן ק"ז עי"ש.
והן אמת כי לכאורה נתקשיתי קצת בעיקרא דמילתא בדברי הגמרא דמהי תיתי לומר לאנשי יאודה לא היתה התנאי ב"ד שתקנת מזונות לאלמנה אלא עד שירצו היורשין ליתן לה כתובתה ופוטרין ממזונותיה, ואי משום דכך היו כותבין בכתובה עד שירצו היורשין ליתן לך כתובתיך וכו', והא אדרבה משם ראיה להיפך דמדאיצטריך לכתוב כן בכתובה בפירוש משמע דהיינו משום דס"ל לאנשי יאודה דהתנאי ב"ד מעיקרא היה כל זמן שהאלמנה רוצה במזונותיה לא לרצון היורשין, ולכך כשעשו תנאי בשעת הנשואין דמזונותיה יהיו עד שירצו היורשין היו כותבין בכתובה כן בפירוש כדי שמהני מכח תנאי שבממון שהוא קיים, אבל כשאינו מפורש בכתובה גם לאנשי יאודה לא יוכלו היורשין לפרוע כתובתה לפוטרה ממזונותיה.
ומעתה כיון דאיכא כל הני גאוני גדולי הפוסקים הלא המה הרי"ף והרמב"ם והרא"ש והרמב"ן והתוספות וכל השאר אחריהם שפסקו כן הלכה כשמואל זולת דעת בעל המאור, לא שבקינן כל הני למעבד כוותיה שהוא סברא יחידיאה אע"ג דלא היתה האלמנה תפוסה, כל שכן בנדון דידן דהאלמנה תפסה כפלי כפלים ככתוב בשאלה, דבהא פשיטא כביעתא בכותחא דאין ליורשין שום זכות בזה, אם לא שיהיה שום מנהג בעיר דאז הולכים אחר המנהג, שהכותב על דעת המנהג הוא כותב כמ"ש הריב"ש סוף סימן ק"ז, וכן כתב המרדכי דנהגו לפסוק כרב אלפס בדבר שלא נחלקו עליו התוספות, כל שכן בנדון זה שהתוספות פסקו בהדיא דהלכה כאנשי גליל ופשוט הוא.
(אמר המגיה מה שדייק הרב ז"ל ממתני' וכו' לענ"ד לא ידעתי מאי קא קשיא ליה מכח דיוק זה דמאי אולמיה סיפא מרישא, ואדרבה אדדייק מסיפא הכי תידוק מרישא איפכא דהא גבי אנשי ירושלים נמי נקט הכי דהיו כותבין וכו', ואם כדיוק הרב א"כ מוכרח לומר דגם לאנשי ירושלים היה התקנה להיפך, וזה אינו דא"כ במאי פליגי, אלא ודאי דכוונת מתני' דקאמר כותבין היינו לומר דהכי היה להם התקנה מעיקר, וכן משמע ג"כ מלישנא דגמרא דקאמר רב אמר הלכה כאנשי יאודה ושמואל אמר הלכה כאנשי גליל, וזה מוכרח דהוא משום התקנה דאי לאו הכי למאי צריך הלכה והא לכולי עלמא כשכותבין מהני משום תנאי שבממון וקיים, אלא ודאי מוכרחין אנו לומר דכוונת מתני' הוא כמ"ש ואין כאן מקום למה שדייק הרב הנ"ל וק"ל).
ועדיין יש לחקור בדין זה דאם תמצא לומר שאין היורשין יכולין להכריח לאלמנה לפרוע כתובתה ולפוטרה ממזונותיה, מהו להפקיע ממנה כל נכסי היורשין שיש תחת ידה יותר מכדי כתובתה, דאין סברא לומר שתקח כל ממון היורשין ולא יתבע לעולם ותתפוס הכל בעד מזונות, דא"כ כל אשה תטול כל הממון תחת ידה ותאמר בעד מזונותיה, וכמ"ש הטור ז"ל סימן צ"ג בשם הרא"ש ז"ל גבי אשה שמחלה כתובתה או מכרה או משכנה אבל שיירה מקצתה כתב הרא"ש ז"ל דאם ירצו היורשין יפרעו לה אותו המותר ומסלקין אותה ואפילו לאנשי גליל, דאם לא כן כל אשה תגבה כתובתה עד תשלום דינר ותתפרנס כל ימיה בשביל הדינר החסר ע"כ. ואין להקשות בדברי הרא"ש דמאי קא מתמה דאם לא כן כל אשה תגבה כתובתה עד תשלום דינר וכו', והא יש תקנה לזה בשאין היורשין יתנו לה כתובתה אם לא שתגבה כולה בלא שייור דינר, דהא בדתפסה האשה ליכא תקנה מ"מ הרי קמתמה הרא"ש ז"ל דאם לא כן כל אשה תגבה כתובתה עד תשלום דינר וכו', וכל שכן הכא בנדון דידן דאיכא למתמה טובא דא"כ כל אשה תתפוס כל הממון בידה ותאמר בעד מזונותיה ולא שבקי חיי לכל היתומים, וכן כתב הרא"ש בפסקיו בריש אלמנה נזונית בשם ריצב"א שכתב לרבינו שמעון אחיו וז"ל מ"ש אחי דאלמנה דתפסה למזונותיה כל מה שתפסה יכולה לעכב לא שבקי חיי לכל בריה נשים גבירות ושולטות בממון בעלים יקחו כל הממון ולא יתבעו כתובה לעולם ויתפסו הכל בעד מזונות וכו' עד ומוציאין מידה כל המותר למזונותיה לי"ב חדש וכו' עי"ש.
אמנם כבר כל גדולי הפוסקים פסקו דאפילו תפסה יותר מכדי כתובה אין מוציאין מידה. הנה הרמב"ם ז"ל בפרק י"ח מהלכות אישות כתב וז"ל אלמנה שתפסה מטלטלין כדי שתיזון מהם וכו' אפילו תפסה ככר זהב אין מוציאין מידה אלא כותבין ב"ד מה שתפסה ופוסקים לה מזונות והיא ניזונת ממה שבידה עד שלא יהיו לה מזונות ע"כ, הרי דכתב בפירוש דאפילו תפסה ככר זהב אין מוציאין מידה, וכתב הרב המגיד דאיתא בפרק אלמנה ניזונת ומעשה היה שתפסה אשה דסקיא מלאה מעות ולא הוציאו מידה וכו', ועוד הביא דבירושלמי נחלקו מהו מימר לה חוי מה שבידיך, תלמידי רבינו יונה אמרין אמרי לה חוי מה שבידך אמר ר' בון מכיון שהיא עתידה לישבע בסוף אפילו חוי מה שבידך לא אמרינן לה ופסק רבינו כתלמידי רבינו יונה שמחשבים עמה וכו', והרא"ש בפסקיו בריש אלמנה ניזונית גבי מאי דאמרו אלמנה שתפסה מטלטלים במזונותיה מה שתפסה תפסה כתב בשם רבי מאיר דלדברי ר' שמעון אפילו בתפסה יותר מכדי כתובתה אין מוציאין מידה ואין משביעין אותה, ודכן משמע מדברי הרמב"ם דכתב אפילו תפסה ככר זהב וכו', ופשט הירושלמי דקאמר אלמנה שתפסה אלף זוז במזונותיה אין מוציאין מידה וגם גמרא דידן דקאמר דסקייא מלאה מעות וכו', משמע נמי הכי דאפילו טובא יותר מכדי כתובתה לא מפקינן מינה, וטעמא משום דלא ידעינן כמה תחיה וכמה תצטרך למזונות, וכיון שכן למה לנו להשביעה השתא וכו', ובמסקנת דבריו כתב עוד וז"ל ומתוך דברי הרמב"ם משמע שפסק כתלמידי רבינו יונה דאמרינן לה חוי מה שבידך וכן מסתבר ע"כ. הרי דמסתבר ליה להרא"ש ז"ל כתלמידי רבינו יונה דאמרינן לה חוי מה שבידך וכו' חוי מה דבידך הוא דאמר' לה הא מפיק לא מפקינן.
ומ"מ עדיין אינם מתיישבים לי דברי הטור שכתב בשם הרא"ש ז"ל גבי מחלה או מכרה או משכנה כתובתה ושיירה מקצתה דאם ירצו היורשים יפרעו לה המותר ומסלקים אותה ממזונות אפילו לאנשי גליל דאם לא כן כל אשה תגבה כתובתה עד תשלום דינר וכו', ולדעת הרא"ש מאי שנא הכא גבי תפסה למזונותיה אפילו יותר מכדי כתובתה דלא מפקינן מינה לדעת הרא"ש משום דאל"כ כל אשה תטול כל הממון ותאמר שהיא מעכבת בעד מזונות, אבל מ"מ בין הכי ובין הכי הרי כולם פוסקים דלא מפקינן מינה כל מה שתפסה בעד מזונותיה. וכן השיב הריב"ש לשואל בסימן ק"ז וז"ל, ומה שאמרת שהדין הזה שתוכל האלמנה לתפוס כמה אלפים למזונות ולהפקיע ירושת היורשין שהוא רחוק וזר בעיני השומעים וגם בעיניך יפלא, אני אגלה לך טעם הדבר וכו', עד מה שכתב כך עתה כשתפסה מן היתומים כיון שגובה מזונותיה ממטלטלים שלהם כפי תקנת הגאונים חזרו היתומים להיות כבעל ומוציאין אותן מידה וכו', זה היה נראה לכאורה מסברא, אבל מה אעשה שלא מצאתי כן לאחד מהראשונים והאחרונים שיאמר כן, וכן נראה מדברי הרמב"ם, ולכן לא אסמוך על סברתי להוציא מידה ואני מבטל דעתי למעשה עכ"ל.
הרי לך מכל מאי דכתיבנא לנדון דידן שאין כח ליורשים להכריח לפרוע כתובתה לאלמנה ולהפקיעה ממזונות ואפילו תפסה יותר מכדי כתובתה כפלים שאין מוציאין מידה, אבל מיהא אמר לה חוי מה שבידך כדכתבו הרמב"ם והרא"ש והר"ן שעל האמת שבצד הא' מהשאלה שלא להכריח לאלמנה לפרוע כתובתה ולהפקיע ממזונות, כך דעתי נוטה בפשוט, אך הצד הב' להניח לה בכל מה שתפסה יותר על כדי כתובתה בזה ודאי נראה זר בעיני ואיני כדאי להכריח. אמנם ראיתי בספרי האחרונים ז"ל ג"כ שהסכימו בזה שלא להוציא מה שתפסה אפילו יותר מכדי כתובתה.
איברא דבענין מהות התפיסה היה מקום לספק ולעיין ולהעמיק קצת, דמדברי הגהה אשירית בריש אלמנה ניזונת משמע דאפילו האידנא דכתובת אשה גובה ממטלטלי לא מהניא תפיסה לאחר מיתה, והטעם משום דלא מהנייא תפיסה אלא היכא שצבורים ומונחין ברשות הרבים או בסימטא, אבל כשהנכסים מונחים ברשות המת מיד כשמת נכסנים בחזקת היורשין ע"כ, וא"כ בתפיסת מזונות האלמנה נמי היכא דתפסה יותר משיעור דאיתא בגמרא שיעור י"ב חדש וכל שכן כשתפסה יותר מכדי כתובתה כנדון דידן, דלא מהניא תפיסה אלא כשהנכסים בסימטא או ברשות הרבים אבל כשהיו ברשות המת אינו מועיל תפיסתה. וכן הוא דעת רבינו ירוחם שהביא הרב בית יוסף סימן צ"ג וז"ל הרב ב"י ז"ל רבינו ירוחם כתב הרי"ף בתשובה שהאשה שתפסה מטלטלים למזונות וכו' ואינה רוצה לישבע ולא לגבות כתובתה ויש שם יורשין אין מוציאין מידה בין תפסה רב או מעט ע"כ. ונראה דאין מוציאין מידה לתת ביד היורשין אבל נותנין אותו ביד נאמן עכ"ל. ונראה מפני שתפיסה לאחר מיתה היא, ואפילו למאן דאמר תפיסה לאחר מיתה מהנייא הני מילי במונחים ברשות הרבים או בסימטא אבל מרשות המת לאו תפיסה היא וכמובאר במרדכי פרק אלמנה ניזונית עכ"ל הרב ב"י.
אמנם כבר דבר זה אשכחינן מפורש בתשובות הריב"ש סימן ק"ז דכתב דזכתה האלמנה בתפיסתה אם עשתה אחד מדרכי הקניות, וכתב דאם פקח המוריש כשיהיה מסוכן ואין רצונו שתתפוס אלמנתו מטלטלים, יעשה שיסגרו הכל באוצרות וגם היורשין עצמן יכולים לסגור הכל בין מיתה לקבורה ולקחת המפתחות וכו', ואם לא עשו כן אינהו דאפסידו אנפשייהו ומהניא תפסיתה וכו' ע"כ, ודי בזה לשאלה השנית.
ולשאלה השלישית אם יש ליורשין שלא לתת לנשואי אחותם אותו שיעור שפסק אביהם בחייו, דבר זה נפתח ונסתיים בגדולים, ומילתא דא עיקרא בכתובות פרק מציאת האשה במשנה ר' יאודה אומר אם השיא את הבת ראשונה ינתן לשניה כדרך שנתן לראשונה, ובגמרא אמר שמואל לפרנסה שמין באב, ואסיקו שם דשמואל דאמר כר' יאודה ולא אמר הלכה כר' יאודה דהו"א דוקא השיאה בחייו קמ"ל טעמא דר' יאודה דאזלינן בתר אומדנא דאב לא שנא השיא בת בחייו לא שנא לא השיאה, ופריך בגמרא דאמר רבא הלכה כרב דבת נוטלת עישור נכסים ומשני הא דאמידניה הא דלא אמידניה, ופירש רש"י דלא אמידניה לאב שלא דר בינינו ולא עמדנו על סוף דעתו אם ותרן אם קמצן וכו'.
והנה בפרק נערה שנתפתתה עלה דאמר שמואל לפרנסה שמין באב וכו', כתבו התוספות ז"ל פירש ר"ח דהא דאמר שמואל שמין באב לא ליפות כח האשה ליתן לה יותר מעישור נכסים אם האב היה ותרן, אלא לגרוע כחה ליתן לה פחות מעישור, והביאו ראיות על זה ואסיקו דלעולם לא קאמר ר"י ינתן לשניה כדרך שנתן לראשונה אלא דוקא כשנתן לראשונה עישור נכסים או פחות ע"כ. והרי"ף בהלכות הביא סברא זו משם הגאון, והביא ג"כ סברת גאון אחר להיפך כמ"ש ר"י ינתן לשנייה כדרך שנתן לראשונה סתמא קאמר ואזלינן בתר אומדנא בדעתיה דאב בין להוסיף בין לגרוע, וכיון דאפסיקא הלכתא כר"י בהדיא כוותיה עבדינן, והיכא דידעינן אומדן דעתיה דאב יהבינן לה בין להוסיף בין לגרוע ואי לא ידעינן דעתיה דאב יהבינן לה עישור נכסים וכו' ע"כ, ולא הכריע ביניהם. והרא"ש ז"ל כתב שתי הסברות, ובמסקנת דבריו כתב דכיון דאיכא פלוגתא דרבוותא לא מפקינן מיתמי יותר מעישור נכסים ע"כ. ואע"ג דהרמב"ם והראב"ד ורש"י ז"ל נוטים לסברת האומרים דאומדן דעת האב בין להוסיף בין לגרוע, כבר הר"ן ז"ל אחרון שבכולם כתב דאעפ"י שדחה ראיות התוספות כולם והיה מסתברא דאומדן דעת האב בין להוסיף בין לגרוע ושכן הוא דעת הרמב"ם והראב"ד ורש"י, והרמב"ן במסקנת דבריו כתב דכיון דבפרנסת הבת יותר מעישור איכא עבורי אחסנתא וכו' כיון שכן אם האב עשה שלא כהוגן להוסיף על העישור בבת הראשונה אנחנו לא נכוף היורשין בכך לאחרות וכו' עי"ש.
הרי כל הני גדולים דכתבו כן, וכן האחרונים ז"ל הרב מהריב"ל בח"א דף צ"ד ובח"ג סימן ק' והרב מהרשד"ם אבן העזר סימן קל"ט וסימן קפ"ח והרב מהר"י אדרב"י סימן כ"ו כולם הסכימו כן למעשה כפירוש ר"ח דאומדן דעת האב אינו אלא לגרוע כוחה ליתן לה פחות מעישור לא ליפות כחה להוסיף, וא"כ מכל זה היה נראה בנדון דידן לקיים ולאשר טענת בני ראובן וכו' ואמדינן דעת האב לגרוע מעישור ולא להוסיף.
אמנם יראה לענ"ד דבנדון דידן מצינן לבטל טענת בני ראובן ולחלק מתרי טעמי, הטעם הא' דשאני הכא בנדון דידן שפסק אביה בחייו בפירוש כמה היה בדעתו ורצונו ליתן לה ולא שביק טורח לב"ד שיהיו אומדין דעתו דאין לך גלוי דעת גדול מזה, דודאי כל הפוסקים יודו בזה דאין לנו רשות להפקיע רשות הבת מה שנתנה לה אביה בחייו, ואי לא דמסתפינא אמינא דהרי זה כעובר על דברי המת, דאם היה דעתו לגרוע ממה שפסקה לה בחייו היה לו לצוות בשעת מותו. ואע"ג דלא מצינו חילוק זה מפורש בספרים הכי מסתברא. ואפשר לי דיש סמך לזה בהרב רבינו נסים על הלכות אי דייקינן לישניה דאחר שנטה דעתו כפירוש ר"ח דלהוסיף על עישור לא אמדינן דעת האב כתב, וכיון שכן אם האב עשה שלא כהוגן להוסיף על עישור בבת ראשונה היאך נכוף היתומים בכך באחרו' וכי זכה אותן האב מחיים או לאחר מיתה ע"כ. הרי דמשמע מדבריו דאם זכה אותן האב מחיים כמו בנדון דידן דפסקה לה מחיים דזכתה בה הבת.
ועוד יש לי לומר דבנדון דידן איכא חשש זילזול וכבוד בריות, שאם לא יתנו לחתן מה שפסק לו חמיו בחייו יאמר לה החתן שתשב עד שתלבין ראשה, וזה דכתב הרא"ש בראש פרק הנושא והביאו הרב ב"י סימן נ"א מאבן העזר כתב הרא"ש ואם תאמר הא דתנן לקמן הפוסק מעות לחתנו פשט לו הרגל תהא יושבת עד שתלבין ראשה וכיון שהם דברים הנקנים באמירה יוציא ממנו בבית דין מה שפסק לו, ותירץ הרמ"ה ז"ל דמיירי כשאין לו מעות לפרוע הפסיקתא עכ"ל. הרי דמשמע לתירוץ הרמ"ה דממה נפשך זכתה הבת במה שפסקו לחתן דאפילו בדאין לו מעות לפרוע הפסיקתא מצי למימר תשב עד שתלבין ולפחות יחזור בו ואיכא זלזול כבוד, ובדאיכא מעות לפרוע הפסיקתא יוציא ממנו בבית דין, וכל שכן בנדון דידן דאיכא מעות ונכסים לפרוע הפסיקתא והותר דודאי ראוי הוא להוציא מהם השיעור שפסק אביהם בחייו, ואע"ג דאיכא פלוגתא אחריתי אי פרנסה איתא גם במטלטלים ויש אומרים דוקא במקרקעי ולא מטלטלי, הכא בנדון דידן אין לפקפק בזה, דהא לא נאמר זה אלא כשנותנין לה עישור נכסים אמנם כשנותנים לפי אומד דעתו וכל שכן כשפסק בחייו כמו בנדון דידן בזה ודאי אין חילוק בין מקרקעי למטלטלי.
ובמאי דכתיבנא ממילא נסתלק טענת היורשים שמה שפסק האב לא היה קנין ושבועה כמ"ש בשאלה, דהא אין כח בידם שלא לתת מה שפסק לה אביהם, דאפילו אם היה אביהם אי אפשר דלא היה יכול לטעון כך דמהדברים הנקנים באמירה הם, ואין להאריך וליטפל בזה כיון דלא צריכנא להאי בנדון דידן כדכתבינא.
ועוד יש טעם לבטל טענת בני ראובן בנדון דידן, משום דכל הפוסקים לא כתבו אלא דכיון דאיכא פלוגתא דרבוותא לא מפקינן מיתמי טפי מעישור, אמנם בנדון דידן דתפסה הבת בנכסים י"ל דזכתה בהם ולא מפקינן מינה ומצי היא למימר קים לי כהני רבים גדולים דפסקי דאומדן דעת האב בין להוסיף בין לגרוע, ובנדון דידן לא צריכין אומד כיון דפסק האב בחייו. ואע"ג דהרב מהריב"ל בח"א דף צ"ב פסק דאפילו נשאת הבת אחר שמת אביה לא מהניא תפיסה, היינו לסברתו דסובר שם שתפיסה לאחר שנולד הספק לא הויא תפיסה, וכבר נדחו דבריו בזה משום דבמקומות אחרים מפסקיו כתב להיפך דתפיסה לאחר שנולד הספק מהניא, הרי כיון דיש סתירה אין להביא ראיה ממנו, וכבר כתבתי לעיל דהסכימו אחרונים דתפיסה לאחר שנולד הספק מהניא וזכתה הבת במה שתפסה, ודי בזה והותר לשאלה השלישית. ואחר שכתבתי זה הראוני תשובה אחת ממהרשד"ם בחו"מ סימן שי"ג דכשפסק האב בחייו אין לגרוע ממנו עי"ש.
ולשאלה הד' בענין המתנה שנתן ראובן חפצי זהב לבנו המשודך ושאר בני ראובן אינם רוצים באותה מתנה לפי שהיא מתנת שכיב מרע וכו', באמת כי איני מבין דברי השואל, ובנטותו אחר המליצה לא ביאר הדבר ולא הודיעני במה נסתפק, כי תמהני במה שכתב דנגרע המתנת שכיב מרע הואיל שמת מאותו חולי, ואדרבא היא הנותנת להיות קיימת, ולכן אני אומר לשואל דיבאר דבריו ויודיעני במה נסתפק וגם אני אשיבני מילין. ואין לומר דנסתפק השואל מההיא לישנא דהרמב"ם דכתב בפ"ח מהלכות זכיה וז"ל מתנת שכיב מרע אינה קונה אלא לאחר מיתה לפיכך מוציאין לכתובת אשה ומזון אלמנה והבנות מיד אלו שצווה לתת להם וכו'. וכתב הרב המגיד פירוש כתובת אשה כתובת בנין דכרין דלכתובת אלמנה אפילו ממשועבדים גמורה טורפת וכו' ע"כ. ואם מההיא נסתפק השואל כדי שיוציאו בני ראובן האחרים כתובת בנין דכרין ממקבל מתנה, הא לא איריא דהא זו לא נאמרה אלא דוקא כשאין שם מנכסי המת אלא המתנה זו, אמנם כשיש לזה ולזה כמו בנדון דידן דאיכא ברכה טובא מנכסי המת בהא ליכא שאלה. וכ"כ הרב הנמוקי בפירוש בסוף פרק יש נוחלין הביאו הרב ב"י סוף סימן רנ"ב מטור חו"מ וז"ל, כתב נמוקי יוסף מכאן אתה למד שאין אלמנה ניזונת ממקבל מתנת שכיב מרע אלא באין נכסים אצל היורישן וכ"כ ר"י עכ"ל.
ובר מן דין ליכא טענת לבני ראובן האחרים בזה כמש"ל דבנדון דידן אין להם זכות לגבות כתובת בנין דכרין כדלעיל, אמנם אם באולי יהיה כוונת השואל משום שהיא מתנת שכיב מרע במקצת ולא היה בה קנין, וזו היא טענת בני ראובן האחרים לפי שהיא מתנת שכיב מרע וכו', כלומר לאפוקי שאינו מצוה מחמת מיתה דלא בעיא קנין, והיינו מההיא דכתב הטור חו"מ בסימן רנ"ג וז"ל שכיב מרע שאמר תנו מנה לפלוני נותנים, והרמ"ה כתב דוקא במצוה מחמת מיתה שקונה באמירה או במחלק כל נכסיו להרבה בני אדם וצוה לתת מכללן מנה לזה, אבל היכא דלא אקני אלא חד מנה וכו' לא קני באמירה דהוי מתנת שכיב מרע במקצת ובעיא קנין כמו מתנת בריא וכו' ע"כ. ודין זה היינו מההיא דפרק מי שמת דאסיקא והלכתא מתנת שכיב מרע במקצת בעיא קנין ואע"ג דמת אבל מצוה מחמת מיתה לא בעיא קנין והוא דמת עמד חוזר ואע"ג דקנו מיניה וכו'. ואם באולי יהיה זה כוונת השואל מהאי נמי ליכא תפיסה לזכות בני ראובן האחרים, דהא בהדיא כתב הטור שם דאפילו מטבע דלא מהני קנין משום דמטבע אינו נקנה בחליפין אי מסר השכיב מרע ממונא ליד שליח מחיים כמו בנדון דידן שמסר מחיים החפצי זהב ביד אפוטרופוס מהני. וכן מצאתי כתוב בהדיא בהגהות מיימוניות פי"ו מהלכות אישות וז"ל, כתב רש"י בתשובה אעפ"י שאמרו חכמים כתובה נגבית ממתנת שכיב מרע אם קבל המקבל מתנה את הממון ובא לידו מידו של שכיב מרע אינה נגבית ממנו ע"כ.
ועוד נוסף על זה דמצאתי להרשב"א שכתב בתשובה הביאו הרב ב"י בסימן ר"ן וז"ל, אין צריך שיאמר המצוה שהוא מצוה מחמת שהוא חולה אלא כל שהוא מוטל בערש דוי וצוה על נכסיו הרי זה מתנת שכיב מרע, ואם חלק כל נכסיו הרי כמצוה מחמת מיתה ואפילו חילק מקצתן והוא מסוכן אעפ"י שלא הזכיר שם מיתה אנו דנים אותם כמצוה מחמת מיתה עכ"ל. הרי דכשהוא מסוכן אפילו חולק מקצתן הוי כמצוה מחמת מיתה, והרי בנדון דידן אין לך מסוכן גדול שמת תוך שני ימים לצואתו דודאי הוי כמצוה מחמת מיתה ולא בעיא קנין ודי בזה לשאלה הד'.
וכל זה כתבתי להלכה לא למעשה עד ישקיף וירא דברי הרב הגדול אבי התעודה הלא אדוני אבי ה"י וסמך ידו על ראש הצעיר משה בכמהר"ר חיים שבתי נר"ו
 
 
@שו"ת תורת משה חלק אבן העזר סימן ג
ראיתי אלהים עולה מן הארץ הלא הוא החכם השלם הדיין המצויין כמה"ר חסדאי הכהן נר"ו בסימן צ"ה ובידו מגילה עפה מעולפת ספירים מגלה עמוקות בדברי הפוסקים ראשונים ואחרונים, ומה אני הדיוט שבהדיוטים לבא אחריו, אלא שברוב ענותנותו הגדולה נתן לי רשות להשתעשע באמרותיו הטהורות, ומשום אין מסרבין לגדול שכמותו באתי אשר לא כדת לכתוב שנים או שלשה גרגרים כחותה על הגחלים הדברים שהניח לפשוטים.
ואומר כי הנה ראיתי להחכם השלם הפוסק נר"ו שראשית אמריו ותחילת דבריו כתב וז"ל, כי לכאורה נראה דלא נפיק מספק פלוגתא דרבוותא, וכתב המרדכי בפרק מי שהיה נשוי בשם מהר"ם דכיון דאיכא פלוגתא דרבוותא לא עבדינן עובדא, ועוד כתוב שם שיש גאונים דפסקו לבטל כתובת בנין דכרין בזמן הזה לגמרי, וכ"כ הטור באבן העזר סימן קי"א. ומיהו מצד זה נראה דאין לחוש לספיקות אלו הגאונים יען ראינו לכל הפוסקים ראשונים ואחרונים שהאריכו למעניתם בענין דין בנין דכרין גם בזמן הזה, נראה שלא פשטה הוראת אלו הגאונים במקומותינו, וכל כיוצא בזה יש לילך אחר מנהג המקום כמ"ש הרשב"א ז"ל בתשובה הביאה הרב ב"י ז"ל באבן העזר סימן הנזכר עכ"ל.
נראה דכוונת החכם השלם הפוסק נר"ו הוא להבליע השני מחלוקות ולעשותם מחלוקת אחת, דתופס במושלם דכתובת בנין דכרין נוהג בזמן הזה אלא דהספק הוא אם נוהג במטלטלי או במקרקעות, ואני בער ולא אדע דאיך כתב במושלם דבמקומותינו ובזמן הזה לא פשטה הוראות אלו הגאונים, דהרי הטור ז"ל שהוא בזמנינו כתב והחכם השלם הפוסק נר"ו הביאו וז"ל ורבים מהגאונים כתבו שאין כתובת בנין דכרין עתה נוהג כלל עד וכ"כ בעל העיטור ז"ל, ורבינו האי כתב שהיא נוהגת וכ"כ הרמב"ם ז"ל. והנה הרשב"א ז"ל כתב בתשובה ולענין כתובת בנין דכרין כבר ידעתם שנחלקו בה הגאונים דיש מהם מי שאומר שאינה נוהגת אלא שרבינו האי אומר שהיא נוהגת וגם הרי"ף, והרמב"ם כתבוה בהלכותיהם וכו', כלומר דכיון דהרי"ף והרמב"ם לא פירשו אם בזמן הזה נוהג או לא מספק דסבירא להו כגאונים דיש כתובת בנין דכרין בזמן הזה, עד ומ"מ אני רואה שפשט המנהג ביניכם לגבותה וכל כיוצא בדברים אלו הכל הולך אחר המנהג עכ"ל. הרי דלפי שידע שפשט המנהג ביניהם לגבותה הורה להם לגבותה אך במקום שלא פשט המנהג נשאר הדבר במחלוקת, וכן פירש יותר דבריו בתשובה הסמוכה לה דהרי"ף והרמב"ם והרמב"ן ז"ל לא הזכירו תקנת שום גאון כנגדה נראה שלא חשו לדברי אותם הגאונים שאמרו שאין לגבותה ואנן אם יבא שום אדם לגבותה מגבין לה. הרי דלא החליט הדבר דבכל מקום המנהג לגבותה כמ"ש החכם השלם הפוסק נר"ו.
והנה הריב"ש כתב במחלוקת וז"ל, ולענין כתובת בנין דכרין אם נוהגת בזמן הזה אם לא, מקצת הגאונים אמרו שאינה נוהגת ולא מגבינן לה, וכ"כ הרא"ה ז"ל וז"ל מר רב חנינא גאון בר רב יהודה גאון ז"ל אביו של רבינו שרירא גאון ז"ל היום כמה שנים בטלה כתובת בנין דכרין בישיבתנו ואין אנו דנין בה, אבל לרבינו שרירא גאון ז"ל ורבינו האיי בני גאונים ז"ל נמצא שנוהגת היא עד אלא שאנו לא הגבינו מעולם וכו', עד ומ"מ בארצותינו אלה לא ראינו בעינינו ולא אבותינו ספרו לנו מי שתבע בב"ד כתובת בנין דכרין עכ"ל. הרי דהריב"ש ז"ל העיד שלא פשט המנהג לגבות כתובת בנין דכרין אלא שכתב שמפני שרוב הגאונים ס"ל שהיא נגבית, וגם הרמב"ן והרשב"א ז"ל לא הזכירו תקנת שום גאון כנגדה נראה שלא חשו לדברי הגאונים האחרים שאמרו שאין לגבותה, לכן אם יבא שוה אדם לתבוע אותה מגבין על פי דין התלמוד עכ"ל. והנה במ"ש דהרשב"א לא הזכיר תקנת שום גאון כלל ק"ל דהרי בתשובה שכתבנו כתב והביא סברת הגאונים שכתבו שאינה נגבית וכו', ואולי מ"ש שהרשב"א ז"ל לא כתב שום תקנת גאון כנגדה היינו בחבורו אך בתשובות לא נתפשט ביניהם, וכעין תירוץ זה ראיתי בדברי האחרונים ז"ל.
סוף דבר הרי מחלוקת אחת אי כתובת בנין דכרין נוהגת בזמן הזה או לא, ועוד יש מחלוקת אחת דאפילו מאן דאמר דנוהגת בזמן הזה היינו במקרקעי כדין התלמוד, וכמ"ש הטור וז"ל ור"י והרמ"ה כתבו דאפילו לפי תקנת הגאונים לענין כתובת בנין דכרין נעמידנה בחזקתה דמעיקרא דוקא במקרקעי, וכ"כ הרשב"א ז"ל דדי לתקנתא דתוקמא אדינא והבו דלא נוסיף עליו, וכן השיב הגאון חנניה בר יהודה והרמ"ה ובעל העיטור ז"ל דוקא במקרקעי וכן רבינו יונה ז"ל ולכן אם יבא שום אדם וכו' עפ"י דין התלמוד, וכן הרא"ש והטור בנו נר"ו ופוסקים אחרים כתבו דהשתא עם תקנת הגאונים ז"ל דגביא כתובת בנין דכרין אף ממטלטלי, והיא סברת ריב"א ורבינו שמשון ז"ל, וכן היא סברת ס"ה הביאה הגהה מיימונית פרק י"ז מה' אישות, וכן מצאתי בתשובות השייכי להלכות אישות שכתב בסימן כ"ו וז"ל במקום אחר מצאתי בשם מורי ז"ל כתובת בנין דכרין נוהגת בזמן הזה בין מקרקעי בין מטלטלי דהשתא אפילו תקנת ר"ת נהגא כל שכן מה שהוא תקנת חכמי התלמוד וכו' הרי מחלוקת שני, וכן ראיתי להרב הגדול מהר"י מלמד שהוא מזמנינו ולא כתב שנתפשט מנהג כתובת בנין דכרין בזמן הזה אלא שהביא השני מחלוקות כמ"ש יע"ש בספרו בסימן כ"ט.
והנה על מחלוקת זה יש עוד מחלוקת אחר למה שאנו כותבין עתה בכתובה מטלטלי אגב מקרקעי, דהריב"ש ז"ל כתב לפשוט דבזמנינו זה שכותבין מטלטלי אגב מקרקעי גם כתובת בנין דכרין נגבית מן המטלטלי.
והנה על דברי הריב"ש ז"ל יש לדקדק דהכא כתב מהרח"ש ז"ל סימן י"ד וז"ל, ואף שהריב"ש כתב שעכשיו שכותבין מטלטלי אגב מקרקעי שגובין כתובת בנין דכרין אף ממטלטלין, מ"מ נראה שאר הפוסקים שסתמו ולא חלקו וגם הרא"ש והטור מסתמא היו כותבין בזמנם מטלטלין אגב מקרקעי ולא חלקו, משמע דבכל גוונא אין גובין כתובת בנין דכרין ממטלטלין ע"כ. וגם הרב הגדול מהריק"א ז"ל כתב על דברי הרמב"ם ז"ל וז"ל ואעפ"י שאפשר לומר דהשתא דנהיגי למכתב בכתובה דמשעבד ליה מטלטלין אגב מקרקעי כל תנאי כתובה בכלל ואפילו כתובת בנין דכרין נמי נגבית מן המטלטלין, מ"מ מדתלה הטעם בשאין מנהג ירושת כתובת בנין דכרין פשוט בכל הישיבות שרבים מהגאונים אומרים שאינו נוהג עתה וכו' ולפיכך העמידה על דין התלמוד, משמע שאפילו שעבד בכתובה מטלטלין מעמידין על דין התלמוד, וכן נראה מדברי הרא"ש שלא חלק בין שעבד ללא שעבד כן היה נ"ל עכ"ל.
וכן היה נראה לי ההדיוט, והטעם משום דהרמב"ם כתב דאף לתקנת הגאונים לענין כתובת בנין דכרין שלא מצאנו מנהג ירושתם פשוט בכל הישיבות לפיכך אני אומר מעמידין אותה על דין התלמוד, ואם כן יש לנו לומר דאף שנהגו בזמנינו זה לכתוב מטלטלי אגב מקרקעי לא יועיל תיקון שלנו יותר מתקנת הגאונים, ולכן הרמב"ם לא הוצרך לפרש מה יהיה דין כתובת בנין דכרין בזמן הזה, ולכן בזה המנהג שלנו לא כתב שיועיל זה לכל תנאי כתובה דעדיפא מאד תקנת הגאונים מתקון שלנו, ולכן לא כתב בענין זה אלא ונמצא האלמנה גובה מן המטלטלין בתנאי זה לא בתקנת האחרונים ולא הזכיר תנאי כתובה כלל ועיקר כמ"ש בתקנת הגאונים דמהני לכל תנאי כתובה וכו', וכאן לא כתב המנהג שנהגו עתה אלא דין אלמנה וכו', ובפרט עם תשובת הרשב"א ז"ל הביאה הרב ב"י ז"ל בסימן נ"ג על ענין אם האלמנה גובה מזונות מן המשועבדין, והשיב דבשקנו מידו ניזונת מהמשועבדים ולפי שהורגלו עכשיו לקנות מידו למזונות האשה כתבתי כן ומ"מ אפשר שאין בכלל קנינו סתם אלא למזונות שבחייו אבל לא למזונות שיש לה מחמת תנאי כתובה את תהא יתבא בביתי וכו' שתנאי כתובה לא נכתבו בכתובה ועד שיקנו ממנו לזון מנכסיו אחריו כל ימי אלמנותה אינה נזונת מהמשועבדים עכ"ל. אם כן גם אנו נאמר דאף אם כתב מטלטלי אגב מקרקעי זה יועיל למ"ש בכתובה אבל למה שאינו כתוב בכתובה לא יועיל, ואם כן נראה שחולק לזה דהריב"ש ז"ל.
והנה לזה י"ל דמ"ש הרשב"א ז"ל זה היינו משום שהאשה באה להוציא מהמשועבדים שהם אנשים אחרים שלקחו ואין מוציאין מהם אלא בראיה ברורה. וגם הרשב"א ז"ל לא כתב כן אלא באפשר אבל בכתובת בנין דכרין שהוא חיוב לבעל מנכסיו יודה הרשב"א ז"ל דכל החיוב שנתחייב לאשה דהיינו מטלטלי אגב מקרקעי גם זה החיוב נתחייב לבני אשתו. וכן להרמב"ם ז"ל י"ל דאם הוצרך לומר דיועיל תקנת הגאונים לכל תנאי כתובה ולא לכתובת בנין דכרין, היינו משום דתקנת שהאלמנה יגבה ממטלטלין היא תקנת גאונים ומהגאונים עצמם יש שסוברים שבזמן הזה לא דיינינן דין כתובת בנין דכרין, לכן אמר כיון שלא מצינו מנהג ירושתם פשוט בכל הישיבות מעמידין אותו על דין התלמוד אבל התנאי שהבעל עצמו עושה מעצמו מטלטלי אגב מקרקעי ודאי שהוא רוצה להתחייב בכל תנאי כתובה ככתובה. ובספר הריב"ש ז"ל שהוא אחרון הפוסקים רב וגדול שמו ודעתו כפתחו של אולם אין לנו לזוז מסברתו.
והנה הריב"ש ז"ל כתב דינו אף להוציא, ובנדון דידן שהוא מוחזק ובא במה שבידו להחזיק ודאי דכולי עלמא יודו דהבא להוציא מיד המוחזק עליו הראיה להוכיח דלית הלכתא כהריב"ש ז"ל.
והנה בני גבריאל יצ"ו שיחיה אמר לי חילוק אחר לענין תשובת הרשב"א ז"ל שאינו חולק על הריב"ש ז"ל, והטעם הוא דבשלמא בנדון הרשב"א ז"ל שמזונות האשה לא טרפה ממשועבדים אמרינן דיועיל הקנין לשהיא עצמה טורפת ממשועבדים בחיי הבעל אך לא יחול הקנין לאחר מיתה כיון שיש לקנין במה לחול, אבל בענין כתובת מטלטלין אגב מקרקעי אמרי דיחול לכתובת בנין דכרין, דלמה אנו כותבין זה אם לאשה עצמה שתגבה ממטלטלין כבר יש תקנת הגאונים, אלא ודאי שנכתב לשיועיל לכתובת בנין דכרין והוא נכון. וגם הרב הגדול מהריק"א ז"ל שהיה מגמגם בדין זה שאנו כותבין מטלטלין אגב מקרקעי אם יועיל לכתובת בנין דכרין אם לא, בסוף דבריו כתב אלא שמצאתי להריב"ש ז"ל שנראה שהסכים לדברי הריב"ש ז"ל, זה היה נראה לי.
אך עדיין לא נפקא מידי ספיקא ובפרט שכבר יצא הדבר מפי מהרח"ש ז"ל שהוא רב וגדול ואחרון מזמנינו שהסכים וכתב דאף שכתב הריב"ש ז"ל כן מדשאר הפוסקים סתמו ולא חלקו וגם הרא"ש והטור ומסתמא היו כותבין בזמנם כן ולא חלקו משמע דבכל גוונא אין גובין כתובת בנין דכרין אלא מקרקעי, וכן הוכיח הרב מדברי מהרי"א בסימן רס"ג שאף שהביא דברי הריב"ש כתב בסוף, וכיון דבנדון דידן איכא מותר מקרקעי על שתי הכתובות משמע דוקא מקרקעות ולא מטלטלין.
וגם לי ההדיוט יש קצת ראיה לזה דאפשר דאף בזמנינו שאנו כותבין כן לא גביא אלא ממקרקעי, והוא דהנה על מ"ש הרמב"ם ז"ל תקנת הגאונים בפרק י"ו בתחלת דבריו כתוב בהגה"ה וז"ל אבל רבינו תם היה אומר דאין צריכין לתקנת הגאונים לענין כתובה דאנן מקרקעי אגב מטלטלין מקנינן, ובסוף דבריו כשכתב הרמב"ם ז"ל חוץ מכתובת בנין דכרין שלא מצאנו מנהג ירושתה פשוט מעמידין אותה על דין התלמוד, כתב בהגהה סברת רבינו שמשון ז"ל דנגבית מן המטלטלין, אם איתא דר"ת ס"ל כן היה לו לכתוב וכן כתב ר"ת, אלא ודאי דנראה דר"ת ס"ל דאף דלא הוצרך לתקנת הגאונים. עם כל זה שאנו כותבין כן לא אהני לכתובת בנין דכרין וכמ"ש הרמב"ם ז"ל לתקנת הגאונים. וגם ראיתי להרב הגדול מהר"ם מלמד ז"ל שכתב שלא נראו לו דברי הריב"ש ז"ל אלא אם היה ברור להריב"ש ז"ל שנתפשט המנהג לגבות כתובת בנין דכרין בכל המקומות, ובודאי דכוונתו לומר דהרי הוא עצמו כתב בתחלת דבריו דיש גאונים שאמרו דלא נהגין בזמן הזה, וכן העיד הוא עצמו ז"ל שלא ראה מי שתבע כתובת בנין דכרין, וכן ראיתי להרשד"ם בסימן קנ"א שחלק על דברי הריב"ש וכתב דאולי להלכה אמרו ולא למעשה, אם כן מידי ספיקא לא נפקא אם הלכה כהריב"ש או כהחולקים עליו.
עוד יש מחלוקת ג' כשהשניה קיימת, ולהבין עיקר זה המחלוקת אומר דעיקרא דהאי דינא איתא בפרק מי שהיה נשוי מתני' נשא את הראשונה ומתה נשא שניה ומת הוא שניה ויורשיה קודמין ליורשי הראשונה שמע מינה תלת, שמע מינה אחת בחייו ואחת במותו יש להן כתובת בנין דכרין ולא חיישינן לאנצויי, ופירש רש"י שמע מינה כו' עד ואחת במותו יש להן לראשונה כתובת בנין דכרין ולא אמרינן וכו' עד ולא אתי לאינצויי אבל אחת בחייו ואחת במותו דיורשי שניה באין על כתובת אמם בתורת ירושת חוב אמם ולא מאביהם בא להם וכו' עד דילמא אתו לאנצויי ולומר לא תטלו בירושת אבינו יותר ממנו לא אמרינן ע"כ. הנה דפירוש אחת בחייו ואחת במותו דהיינו שמתו שניהם והיורשים באין לגבות אך לא פירש"י ז"ל אם השניה קיימת אם יש כתובת בנין דכרין או לא.
הן אמת דלישנא דמתני' דאמר שניה ויורשיה משמע דשוין הם דהרי השוה השניה ליורשיה, והדיוק דהאיכא שקלי קאי לשניהם, הן אמת דלישנא דגמרא אחת בחייו ואחת במותו משמע דמיירי דוקא בשמתו שתיהן האחת מתה בחייו והאחת מתה אחר מותו של בעלה ובשעת הגבייה באים יורשים ויורשים, אז לא חיישינן לאנצויי כיון דכולהו שקלי אף שיורשי השניה באים מחמת אמם והיורשים מהראשונה שקלי מחמת ומכח ירושת אביהם וכדפירש רש"י ז"ל, אך כשהשניה קיימת אז חיישינן ודאי לאנצויי לפישאין בני השניה נוטלין כלום ובני הראשונה נוטלין כל הנכסים, וזו היא סברת ר"ח ז"ל שכתב ומהאי סוגיא שמעינן וכו' עד והם יוצאין נקיים מהם לגמרי וכו'.
והנה רש"י ז"ל לא גלה דעתו בזה אי מיירי שיש שם מותר דינר וכו' אך מכח הסתם מיירו עם שיש מותר דינר, דהרי עדיין בזאת החלוקה לא גלה לנו דינא דכתובה נעשה מותר לחברתה, וא"כ ודאי דמיירי עם הדין דצריך שיהיה שם מותר, והכי דייקינן דברי רש"י ז"ל שכתב דלמא אתו לאנצויי ולומר לא תטלו בירושת אבינו יותר ממנו, דמשמע דגם בני השניה נוטלין מן המותר אלא שבני הראשונה נוטלין יותר מהם דהם נטלו כתובת בנין דכרין דהוא ירושת אביהם וגם מחצית המותר והם אינן נוטלין כמו הם אלא כתובת אמם ומחצית המותר וכו' א"כ אינן שוין, להא לא חיישינן, אך מדברי ר"ח משמע דס"ל דבזאת החלוקה מיירי אף שאין שם מותר, שכתב ושמעינן מהאי שמעתתא דאם מתה גם זו שנשארה אחריו יש להן כתובת בנין דכרין לבני הראשונה אבל בדאיכא בחיים לא אשכחן, וטעמא דמלתא משום דאנצויי כי האי ודאי חיישינן לפי שאין בני השניה נוטלין כלום אלא אמם ובני הראשונה נוטלין כל נכסים והם יוצאין נקיים מהם לגמרי ע"כ.
הרי בפירוש שכתב שאין בני השניה נוטלין כלום ואם איתא דיש מותר הרי נוטלין מחצית המותר, וכן קאמר ובני הראשונה נוטלין כל הנכסים והם יוצאין נקיים לגמרי. וכן נראה שהבין הרב מהרי"א ז"ל בסימן רס"ג שכתב ועוד בר מן דין דאפשר דאפילו ר"ח מודה בנדון דידן עד משמע טעם משום שיוצאין נקיים לגמרי הא לאו הכי כגון בנדון דידן שיש נכסים יותר ויותר על שתי הכתובות שהרי חולקין עם אחיהם בני הראשונה המותר, ודאי דאפילו ר"ח מודה שגובין בני הראשונה כתובת אמם מתקנת בנין דכרין, וכן נראה מדברי הרב הגדול מהרח"ש בסימן י"ד שהסכים לזה.
והנה אני בעוניי איני כחולק עליהם אלא שתורה היא וללמוד אני צריך, שאדרבא נראה לדקדק מדברי ר"ח היפך זה, והוא מדכתב ושמעינן מהאי שמעתתא דהיינו שבכל הסוגיא מיירי ביורשים עם יורשים דהיינו בני הראשונה עם בני השניה אך בשנייה לא אשכחן שנשא ונתן בזה, משמע דס"ל דבחיי השניה כשהיא באה לגבות לא תקינו כתובת בנין דכרין וא"כ מה לי שיש מותר או אם אין מותר. וכן נראה מדברי רש"י ז"ל דמי שס"ל דלא תקנו כתובת בנין דכרין דהיינו לר"ע דס"ל דבאחת בחייו ואחת במותו לא אתקן כתובת בנין דכרין כתירוץ רש"י ז"ל, ואפילו היה הכא מותר דינר לא שקלי בני הראשונה כתובת בנין דכרין וכו', א"כ גם לר"ח דס"ל דבחיי השניה לא אשכחן כתובת בנין דכרין אף אם יהיה שם מותר עם כל זה איכא למיחש לאנצויי, והיינו דאם יש קטטה בין בני הראשונה ובני השניה על ענין כתובת אמם דבנכסים המותרים דשוין הם אין להם יתרון זה על זה ולעולם שוין הם, ולכך כתב ר"ח ז"ל דבשלמא כשמתו שניהן דאז נוטלין בני השניה כתובת אמם ובני הראשונה כתובת בנין דכרין אז ליכא לאנצויי שהב' נגבית בתורת חוב כולם פורעין חוב אביהם, ואף שבני הראשונה נוטלין משום כתובת בנין דכרין ואף שלא יהיה שם מותר דכתובה נעשה מותר לחברתה, אך כשהשניה קיימת אז כפי' השניה אינם נוטלין כלום מנכסי כתובת אמם ובני הראשונה נוטלין כתובת בנין דכרין דהיא כתובת אמם, נמצא שבני השניה יוצאין נקיים מנכסי אמם, ואף שיש להם חלק עם אחיהם בנכסי אביהם המותרים עם כל זה הם יוצאין נקיים לגמרי מנכסי כתובת אמם. והכי דייקי דברי ר"ח שכתב בסוף דבריו ובני הראשונה נוטלין כל הנכסים והם יוצאין נקיים מהם לגמרי, זה יובן על כל נכסי הכתובות של אמם והיינו תיבת מהם דהיינו מאותם הנכסים של שתי כתובות, דאם איתא דקאמר שאינו נוטל כלום מנכסי אביהם הל"ל והם יוצאין נקיים לגמרי, תיבת מהם בא להודיעני דקאי אנכסי הב' הכתובות וכו'.
ועוד נ"ל להכריח דאף אם יהיה מותר לר"ח לית דינא דכתובת בנין דכרין, והוא דהרי ר"ח קאי השתא לפסק הלכה והרי כבר פסק מר זוטרא דכתובה נעשה מותר לחברתה, ואם איתא דר"ח מודה דבשיש מותר על שתי הכתובות דיש כתובת בנין דכרין, א"כ עתה דכתובת נעשית מותר לחברתה שהשניה ניגבית בתורת חוב לא מעקרא נחלה דאורייתא, ואי משום אנצויי דכשיש שם מותר דינר ליכא אנצויי, אם כן לא היה לו להחליט ולומר דכשהב' קיימת לא נתקן כתובת בנין דכרין דהרי אם יש מותר דינר אף שהב' קיימת אתקן, אלא ודאי דלר"ח כיון דס"ל דכשהשניה קיימת לא אתקן דינא דכתובת בנין דכרין מה לי אם ישאר מותר מאלף אלפים מה לי אם לא ישאר כלל וכשהשניה קיימת לא נעשה מותר לחברתה כיון דליכא בה דינא דכתובת בנין דכרין. אחר כך מצאתי למרדכי בריש פרק מי שהיה נשוי שהביא לשם ר"ח וז"ל כתב בעל העיטור ז"ל דוקא במתה זו השניה אחר מיתת בעלה הוא דיש בניהן כתובת בנין דכרין, אבל אם לא מתה הראשונה שבמותו אין לבני הראשונה כתובת בנין דכרין אע"ג דאיכא מותר דינר, וכן פירשו רבינו חננאל והגאונים עכ"ל. הרי בפירוש דכתב בשם ר"ח ואפילו יש מותר דינר, ודוחק לומר תרי תנאי אליבא דר"ח. וכן ראיתי מאחי וראש החכם השלם הכולל חסדאי הכהן נראה שכן הבין בדברי ר"ח, וששתי כעל כל הון.
והנה ראיתי להחכם השלם הנ"ל שדחק עצמו לתקן סוף דברי ר"ח שכתב והם יוצאין נקיים מהם לגמרי, ר"ל דלפעמים יצאו בני השניה נקיים אם אין שם אלא כתובה ראשונה ומותר דינר שיפרעו להשניה כתובתה ויקחו בני הראשונה כל יותר הנכסים ובני השניה לא יקחו כלל אי דייקינן ב' דומיא דיורשיה כדדייקו הנהו גאונים אחרים דפליגי עליהם עכ"ל. וזה דוחק דסוף דבריו דוהם יוצאים נקיים קאי לתחלת דבריו דהיינו כשהשניה נוטלת כתובתה ובני הראשונה נוטלין כתובת בנין דכרין בשלמות, וכבר כתבתי מה שנראה לי נכון.
והנה ראיתי להרב הגדול מהרשד"ם ז"ל בסימן ק"ט והרב הגדול מהרש"ך ז"ל בסימן ק"ן ששאלת שניהם היתה ענין אחד דהיינו אחת בחייו ואחת במותו, וענין שניהם אחד הוא שהראשונה גבתה כתובתה ואח"כ מתה, ולא הזכירו שניהם בתשובתם למה דימו דין זה הענין אם דימו אותו למ"ש ר"ח ז"ל דאם השניה בחיים אין לה כתובת בנין דכרין ואם כן זו שגבתה בחיים אף שאח"כ נפטרה כיון דבני השניה לא גבו כתובת אמם מ"מ איכא לאנצויי, א"כ למה לא הזכירו שניהם סברת ר"ח והגאונים כלל ועיקר. ואם דימו אותו לאחת בחייו ואחת במותו כיון דלבסוף נפטרה ואפשר דבזה יודה ר"ח ז"ל דליכא אנצויי כיון דבני השניה כבר יורשים את אמם, וזה נראה יותר וכמ"ש החכם השלם הפוסק נר"ו והביא ראיות טובות ונכוחות לזה, ואף שלכל הראיות שהביא שערי דחייה לא ננעלו, דאם מה שהביא מן הגאון שנשאל אם נשא אשה ומתה בחייו ונשא אשה אחרת ומת הוא לזה בנים ולזה בנים ונטלה כתובה ועודה בחיים יש לראשונה דין כתובת בנין דכרין, ועל זה השיב לא שמענו מי שנתן כתובת בנין דכרין לבנים ואשת אביהם קיימת, משמע הא מתה אפילו נטלה כתובה קודם מותה כמו שהיה נדון השאלה היו בני הראשונה נוטלין כתובת בנין דכרין, כבר אפשר לדחות במ"ש ונטלה כתובה ועודה בחיים, ר"ל כיון שגבתה הכתובה בעודה בחיים כשהיא קיימת אף שלבסוף נפטרה הא איכא אנצויי כיון דבשעת גביית הכתובה בני השניה אינן נוטלין כלום. וכן התשובה שהשיב לא שמענו מי שנתן כתובת בנין דכרין לבנים ואשת אביהם קיימת, לאו לאפוקי אם מתה אח"כ אלא דמסתמא כשנותנין לשניה כתובה הוא ההרגל ליתן ג"כ הכתובת בנין דכרין לבני הראשונה, אך הכל תלוי אם האשה השניה קיימת בשעת גביית הכתובה וכו'. ומ"ש אשת השניה קיימת היינו שהיא קיימת אחר מיתת בעלה כשגבתה כתובה וכו', וכיון דבשעת גביית הכתובה היא קיימת עדיין איכא אנצויי דאז בני השניה אינן נוטלין כלום, ואף שאח"כ מתה ויורשים את אמה כיון דבשעת הגבייה אינן נוטלין כלום איכא קפידא רבה וכו'. וגם הראיה שהביא מהרמב"ם שכתב ונשבעה ומסתמא אז גובה אותה וכו', כבר אפשר שנשבעה קודם שגבתה, והטעם כי לענין גביית הכתובה צריך זמן לשום הנכסים ולהגבותם וכו' ולא הגבו אותה כשנשבעה מיד, והראיה שהכל תלוי בגביית הכתובה שכ"כ הרב מהרשד"ם עצמו בסימן קמ"ז וז"ל מ"מ אגלה לך דעתי והוא שלא לגבות כתובת בנין דכרין אלא במיתת שתיהן או שמתו בחייו ואח"כ מת הוא או שמתה אחת בחייו ואחת אחר מותו קודם שתגבה כתובתה, דמשמע דאם מתה לאחר שגבתה הו"ל כאילו היא בחיים עדיין, והביא סברת ר"ח יע"ש.
ואף שהיה אפשר לדחות כל זה, עם כל זה נראה לי האמת כמ"ש החכם השלם הפוסק נר"ו, דודאי כיון שמתה השניה קודם שיגבו בני הראשונה כתובת בנין דכרין הו"ל כאילו מתה השניה קודם שתגבה כתובתה, דבזה יודה ר"ח דליכא אנצויי כיון דבני השניה יורשין את אמם וכו', ולכך סתמו הרבנים הנ"ל דבריהם ולא הביאו סברת ר"ח. ומ"ש מהרשד"ם ז"ל קודם שתגבה כתובתה לאו דוקא דהוא הדין אם גבתה ונפטרה אח"כ וכנדון הגאון ז"ל. באופן דאין ראיה מהרבנים הנ"ל לנדון שלנו שהשניה לא נפטרה ולסברת ר"ח וסייעתו איכא אנצויי וכו'.
ובזה יתורץ דנראה דמהרשד"ם קשה מיניה וביה, דבסימן ק"ט לא הזכיר סברת ר"ח ובסימן קמ"ז פסק כר"ח, דהיינו דבסימן קמ"ז מיירי דהשנייה קיימת, אך בסימן ק"ט כיון שנפטרה שניה קודם שתגבה הראשונה כתובת בנין דכרין הו"ל כאילו מתה קודם שתגבה דבזה יודה ר"ח. אך מה שקשה להרשד"ם הוא דבסימן ק"ט פסק כהריב"ש ואמר שכיון שהוא אחרון הפוסקים עינו ראה כל הסברות וכו', ובסימן קנ"א פסק דלא כהריב"ש ואמר דכיון דירושה הוא דאורייתא וכתובת בנין דכרין היא תקנה וכו', וכתב ואף שכתב הריב"ש וכו' אפשר דלהלכה אמרה ולא למעשה שכן אמר אבל נראה ולא אמר אבל עתה וכו', והסכים היפך הריב"ש ז"ל דלא גביא אלא מן הקרקע וכו'.
ואף שהרב הגדול מהרח"ש בסימן י"ד רצה לחלק במוחזק לשאינו מוחזק לתקן דברי מהרשד"ם, מי שיראה לשון מהרשד"ם יראה דפליג מדידיה אדידיה דבסימן ק"ט אמר דהריב"ש היה אחרון וראוי לפסוק כמותו ובסימן קנ"א חלק עליו. ואולי דגם הרב מהרח"ש לא אמר זה אלא לתקן למה שיראה דבסימן ק"ט לא הזכיר סברת ר"ח ובסימן קנ"א הזכירו, ולזה אמר דבסימן ק"ט להיותו מוחזק יאמר קים לי דלא כר"ח וכו'. אבל להא דקשה דפסק דלא כהריב"ש דוחק הוא לומר כן, דשם בסימן ק"ט שהוא מוחזק יכול לומר קים לי כהריב"ש וכו', דמי שיראה לשונו יראה ממש דחזר בו ממ"ש ראשונה דהוא סימן ק"ט, ובסימן קנ"א שהוא אחרון כתב אמיתות הענין מה שנ"ל. וכן י"ל למהרש"ך ז"ל בסימן ק"ן שלא הזכיר שם סברת ר"ח, משמע דס"ל כהרשד"ם דכיון דנפטרה השניה קודם שתגבה הראשונה כתובת בנין דכרין ובני השניה יורשים את אמם בזה יודה ר"ח ז"ל, הן אמת דבסוף דבריו קשה מה שדקדק החכם השלם הפוסק נר"ו ולי צ"ע.
איברא דראיתי להחכם השלם הפוסק נר"ו שכתב וז"ל, ועתה אבא לענין פסקא דדינא ואומר דלא מבעיא לדעת מהרי"א ומורי הרב הגדול שכתבו אפילו לדעת ר"ח אם יש שם נכסים שיוכלו לחלוק עם בני השניה דיש לבני הראשונה כתובת בנין דכרין, אלא אפילו לדעת הרשד"ם שנראה מדבריו דאפילו שיש שם נכסים רבים אין דין כתובת בנין דכרין, היכא שהשניה קיימת זכה זה האיש בדינו וכו', עד שהרי מהרשד"ם עצמו שהביא דברי ר"ח וחש לסברתו כתב בסימן ק"ט וזכה לבני הראשונה מטעם תפיסה עכ"ל. ואני אומר דכבר כתבנו לעיל דבסימן ק"ט דכיון שנפטרה השניה בזה יודה ר"ח. ואולי דמ"ש החכם השלם כן הוא לדעת רבו הרב מהרח"ש דהכל תלוי אם הוא מוחזק, וא"כ כוונתו הו"ל לפרושי.
עוד כתב החכם השלם הפוסק נר"ו וז"ל וראיתי לכתוב כאן אגב גררא דשייך כאן מה שכתבתי במקום אחר וז"ל שם וראיתי להרב מהרש"ך ז"ל בסוף סימן ל"ז דהקשה על דברי מהריב"ל מ"ש ח"ב סימן מ"א עם מ"ש בסימן נ"ה סתירה בדבריו ע"כ. והנה הסתירה נראה בעיני פשוטה דהיינו דשם בסימן מ"א גם אם יש מצרן בחוקות שלנו כתב ועוד אני צריך להודיע דהיכא דאיכא פלוגתא דרבוותא בדיני מצרנות כעין דנדון דידן דאיכא מאן דאמר דאית דבר מצרא בשכירות ואיכא מאן דאמר דלית דבר מצרא אלא במוכר יד הלוקח על העליונה והוא מוחזק ויכול לומר קים לי כהני רבוותא דאמרי דלית דינא דבר מצרא בשכירות אלא במכר, והביא לזה כמה ראיות דהקרקע ברשות לוקח הוא ומספיקא לא מפקינן ממונא, ואח"כ כתב ולא מצינו מי שחולק בזה אלא הרמ"ה ז"ל דסבר דארעא בחזקת מצרן קיימא וכו', עד ובנדון דידן אפילו דנימא דהרמ"ה הוא סבור דלגבי פלוגתא דרבוותא דהמצרן הוא המוחזק מ"מ הוי יחידאה ולא עבדינן כוותיה, ואע"ג דלאו יחידאה הוה הוה לן למיזל בתר רובא בהך דינא כיון דליכא מוחזק דהא בהא פליגי וכדכתיבנא ע"כ. הרי דכתב הרב דאפילו אם היו עם הרמ"ה פוסקים אחרים דמסייעי ליה הוה לן למיזל בהאי דינא דליכא מוחזק משום דבהא פליגי מי הוא מוחזק בתר רובא וכו'. וכ"כ בסימן ס"ב וז"ל אבל מלתא דפשיטא היא דלא מצי ראובן למימר קים לי כדפירש"י בחדא פלוגתא, וקים לי נמי כהרא"ש והרמב"ם באידך פלוגתא ואפילו דמוחזק איכא לאסתפוקי אי מצי המוחזק למימר קים לי מההיא דכתבו התוספות ומ"ש בשאר פסקים וכן עשה מעשה וכ"כ בסימן מ"ו יע"ש. באופן דבכל הני כתב דבמקום שהמחלוקת הוא אי הוי מוחזק או לא אין לומר קים לי דאני מוחזק דס"ל במעוטא אלא דוקא בתר רובא אזלינן, א"כ איך כתב בסימן ז' כלל י"ב ובנדון דידן כל אפין שוין זולת הרמב"ם ז"ל, וכבר כתב הר"י קולון דמשמע דאם היה פוסק אחר עם הרמב"ם הו"א קים לי וכבר למדנו רבינו דבכה"ג לא אמרינן קים לי.
והנה ראיתי להחכם השלם הפוסק נר"ו שכתב דאחר המחילה רבה דלא קשה, דמה ענין תפיסת מטלטלין לענין דינא דבר מצרא דהוי קרקע ושם אזלינן בתר רובא, אבל במטלטלין ודאי דמצי לומר קים לי דסוף סוף מוחזק הוא וק"ל. ולא זכיתי להבין דבריו דמה לי אם הוא קרקע או מטלטלין לענין דלא מקרי מוחזק כיון דבהא פליגי אם הוא מוחזק או לא. ומה שנראה לי נכון לומר דהרב מהריב"ל שם בסימן נ"ה רצה לומר על צד היותר טוב דסברא יחידאה היא ולהיותו טרוד לא טרח לבקש אם יש פוסקים אחרים דס"ל כהרמב"ם, והסיבה היה כי לא היה מעלה לו ומוריד אם היה סברא אחרת עם הרמב"ם כיון דליכא רובא דרבוותא דס"ל דהוא מוחזק לית לן למיזל בתר מעוטא, וסמך על מה שכתב כן בכמה פסקים וכמו שאמר הוא בעצמו שהיה טרוד, ואם היה מעלה לו לענין דינא אעפ"י שהיה טרוד היה מבקש חבר אחר להרמב"ם, אלא משום דאף אם היה לו להרמב"ם לשטתו הולך דבכה"ג דפלוגתא דרבוותא דהספק מי המוחזק וכו' אזלינן בתר רובא.
הגם הלום ראיתי בדברי החכם השלם הפוסק נר"ו שתמה על הרב מהרח"ש שכתב בסוף סימן מ"ו ענין זה דהרב מהריב"ל, ותמה עליו וכתב ולולי שאמר הרב הגדול הייתי משיב שאין טעם בפשרה זו. והנה דברים אלו הם מדברי מהריב"ל ז"ל והם דברים ראויים למי שאמרם וכל האחרונים שהביאו דבריהם שבחו אותו דהיא סברא ראויה ונכונה, דהיינו דהן אמת דבשאר דיני יכול לומר המוחזק קים לי בתרי רבוותא, אך כאן שהספק הוא אם הוא מוחזק צריך שיהיה התפיסה שיהיה מוחזק אליבא דרובא דרבוותא, וזאת היא החומרא שנתנו לזה שצריך שיהיה רובא.
סוף דבר דיש בזה שלשה מחלוקות. תחלת כל דבר אי דיינינן בזמן הזה כתובת בנין דכרין או לא. מחלוקת ב' דאף מי שאומר שנוהגת בזמן הזה זה אם יהיה במקום כדין התלמוד, ויש מי שאומר דאף במטלטלין עם תקנת הגאונים, וגם הריב"ש ז"ל כתב דכולי עלמא מודי בזמנינו זה דגביא מטלטלין משום דמבטלי תקנת הגאונים אנו כותבין מטלטלי ממקרקעי. מחלוקת ג' כשהשניה קיימת יש כתובת בנין דכרין. באופן שהם תלתא ספיקי דדינא ובתלת ספיקי דדינא כולי עלמא מודי דמפקינן מיד המוחזק, וכמ"ש הרב מהריב"ל בח"ג סימן ג"ל וז"ל מההיא דתוספות משמע בהדיא דהיכא דאיכא תרי ספיקי דמסייעי למוציא מחבירו מפקינן ממונא מיד המוחזק, וכל שכן בנדון דידן דאיכא תלת ספיקי, ואע"ג דבתרי ספיקי דפלוגתא דרבוותא כתב הרב מהריב"ל ז"ל בח"ג בסימן מ"א דכמו שאמרו התוספות דשם אונס חד הוא, א"כ בנדון דידן מצינו למימר דשם פלוגתא דרבוותא חד הוא.
וכ"כ הרב הגדול מהרש"ך ז"ל בקונטרס שבח"ב סימן כ"ד וז"ל ואין לומר כיון שהמוכר אין לו כח בחזקתו כי אם מכח תרי קים לי, חד קים לי כהנהו דס"ל דמלוה אינה קונה בקרקע, וחדא דאצטריך לומר קים לי כהנהו רבוותא דס"ל דהנך שטרי דידן שטרי ראיה נינהו, וא"כ איכא תרי ספיקי דמסייעי למוציא, וכ"כ מהריב"ל דכיון דאיכא ספק ספיקא מהניא לאפוקי ממון מיד המוחזק וכמו שהוכיח מהתוס' בסוגיא דכתובות יע"ש, מ"מ כיון דהנך תרי ספיקי דכתבינן תרוייהו הוו ספיקא דדינא ופלוגתא דרבוותא איכא למימר דכולה חדא אפילו היא, עד והביא ראיה ממ"ש בשאלה בסימן מ"א מח"ג שכתב שם שפירוש התוספות דשם אונס חד הוא בין בתרי קים לי דפלוגתא דרבוותא, ולמד הרב מהרש"ך ז"ל וכתב דאי נמי איכא למימר בנדון דידן נמי בהנך תרי ספיקי חדא ספיקא הוא וזה תפס לעיקר, ואעפ"י שכתב אח"כ ורצה לומר דאין כאן תרי קים לי כי אם חד דהיינו קים לי כהרא"ש והטור בנו דסברי במעות מלוה אינם קונים וגם הם ס"ל דשטרי דידן שטרי ראיה וכו', ולא נעלם ממני דיש מקום ואפשר לדחות דכיון שהם דינין מחולקים מ"מ קרי תרי קים לי, לכן אומר דמ"מ דמכח הטעם הראשון במה שכתבתי דפלוגתא דרבוותא חד הוא עכ"ל.
ואני ההדיוט לא הבנתי כוונת הרב מהריב"ל במה שרצה להוכיח ממ"ש התוס' דשם אונס חד הוא לתרי פלוגתא דרבוותא, דהרי שם התוספות הקשו למה שתרץ הגמרא ואמאי ספק ספיקא הוא, ותירץ דאשת ישראל שקיבל אביה קדושין, והקשה התוספות דאכתי איכא ספק ספיקא דהיינו ספק באונס ספק ברצון ואם תמצא לומר ברצון ספק כשהיא קטנה ופתוי קטנה אונס הוא, על זה תרצו התוספות דלעולם חד ספק הוא דבאונס נכנס ג"כ כשהיא קטנה אף שהיה ברצון אונס איקראי וא"כ ליכא אלא חד ספק ולכך נאמן לאוסרה, אך בתרי פלוגתא דרבוותא דהיינו שצריך לומר תרי קים לי קים לי כמאן דאמר דמעות מלוה אינם קונים וגם קים לי דשטרי דידן שטרי ראיה, כבר אפשר לקיים התרי ספיקי דהיינו דאפשר דבמחלוקת הראשונה הלכה כמאן דאמר דמעות מלוה אינן קונים, אך במחלוקת האחר אפשר דהלכה כמאן דאמר דהני שטרי דידן שטרי קנין אינון או להיפך דהלכה כמאן דאמר דשטרי דידן שטרי ראיה והלכה כמאן דאמר דמעות מלוה קונים קרקע.
איך שיהיה הרי ראינו שהריב"ל ומהרש"ך ז"ל חלקו ואמרו דתרי פלוגתא דרבוותא חד ספיקא אקרי, וגם הרב הגדול מהרח"ש שהוא בזמנינו כתב על דברי מהר"י בן לב שכתב בהרבה מקומות מתשובותיו דכל דאיכא תרי ספיקי דמסייעי למוציא מפקינן מיד המוחזק והוכיח זה מדברי התוספות בההיא סוגייא דפתח פתוח וז"ל, אך אני הדיוט כבר כתבתי במקום אחר שיש להוכיח מדברי הרא"ש ז"ל מפסקיו בפרק כיצד הרגל בתרי ספיקי לא מפקינן מיד המוחזק וגם נתפשט המנהג דמצי המוחזק לומר תרי קים לי וכו' עכ"ל.
ונחזור לנדון דידן ונאמר דאיכא בנדון דידן תלתא פלוגתא דרבוותא מפקינן מיד המוחזק לכולי עלמא, אך אמנם יראה לעניות דעתי דאפשר בנדון דידן לעשות השלשה ספיקות תרי ספיקין, דהיינו דיאמר המוחזק קים לי כמאן דאמר דכתובת בנין דכרין נוהגת בזמן הזה וגביא מטלטלין כתקנת הגאונים ולדעת הריב"ש ז"ל ככולי עלמא דבזמן הזה דכותבין מטלטלי אגב מקרקעי גובה לכו"ע, הרי חד קים לי, וקים לי כאותם הגאונים שחולקים על ר"ח ז"ל וס"ל דאך כשהשניה קיימת גובה כתובת בנין דכרין ולא חיישינן לאנצויי, ובתרי קים לי כבר נתפשט המנהג שיכול לומר המוחזק תרי קים לי. וזה שעשינו השלשה מחלוקות תרי הוו כמ"ש החכם השלם הפוסק נר"ו ולא מטעמיה, דהחכם הפוסק רצה לומר דבזמן הזה לא פשטה הוראת הגאונים שאומרים דלא דיינין בזמן הזה כתובת בנין דכרין ורצה לעשות הדבר מנהג, וכבר נודע כשבאנו מכח מנהג שצריך כמה דברים ובפרט שמנהג זה לא שמענו ולא ראינו מי שתובע בזמן הזה כתובת בנין דכרין רק בעיר אחת או בתרי כמוריאה, וכן בשאלה שנישאל עליה מוהרי"א בסימן רס"ג כתוב שם ומנהג העיר לגבות כתובת בנין דכרין וכו' דמשמע דיש מקום שנהגו כך, ויש מקום שלא נהגו כך ואני בעיני עשיתי הכל פלוגתא חדא דהיינו דיש גאונים שסוברים דבזמן הזה לא דיינין כתובת בנין דכרין ופוסקים אחרים ס"ל דדיינין השתא כדין התלמוד ופוסקים אחרים אומרים דדיינין אפילו במטלטלין כתקנת הגאונים, א"כ הו"ל הכל פלוגתא חדא ויוכל המוחזק לומר קים לי כאותם הפוסקים דס"ל דגביא מטלטלין וכדכתבנו, וקים לי בשניה כפוסקים החולקים על ר"ח ז"ל, והו"ל תרי קים לי והמנהג שיכול המוחזק לומר תרי קים לי.
איברא דעדיין איכא בנדון דידן ספק ג' מצד שהתפיסה היא מסופקת שהיא תפיסה לאחר שנולד הספק והוי פלוגתא דרבוותא אי חשיב תפיסה או לא, וא"כ די לנו שנאמר דמצי המוחזק לומר קים לי כסברת המעוט נגד הרוב היכא שהוא מוחזק בודאי, אבל היכא שהוא ספק אם הוי מוחזק או לא לא אמרינן ליה, דלא שייך לומר דמצי לומר המוחזק קים לי כמאן דאמר דהיא תפיסה דמנא ליה שהוא מוחזק הרי הספק בעצמו הוא אי חשיב תפיסה והוי מוחזק או לא, וא"כ בהא ודאי אזלינן בתר רוב הפוסקים, ובזה הסכים הרב מהרח"ש ז"ל בסימן מ"ו יע"ש. ומי שסובר דהויא תפיסה הויא מעוט הפוסקים דהיינו הרי"ף כפי דברי הרא"ש, וכן דעת רבינו שמואל בר ברוך לדעת בעל תרומת הדשן ז"ל והפוסקים שפסקו דתפיסה לאחר שנולד הספק לא הויא תפיסה הם רובא דרובא מרבוותא. ואף שהרב מהרח"ש ז"ל בסימן ק' הביא פוסקים אחרים דס"ל דבספיקא דדינא אם תפס שכנגדו אף אם תפס אחד אין מוציאין מידו כן דעת הרמב"ם וכן דעתו של הראב"ד כמ"ש הרב המגיד בפרק ב' דגניבה וכן נוטה שם דעת הרב המגיד וכן נראה דעת הטור, עם כל זה הפוסקים דלא הויא תפיסה הם רבים כפי מה שהביא הרב מהרח"ש ז"ל בסימן הנ"ל וז"ל אבל רוב הפוסקים חולקים על זה דעת הרא"ש ז"ל דלא מהני תפיסה מספק אלא בטענת בריא, והתוספות וסמ"ג והגהות אשירי ס"ל דבתפס קודם שנולד הספק מהני אבל אם תפס לאחר שנולד הספק לא, ודעת הרב הנמוקי יוסף דאפילו באלו לא מהני תפיסה וכן דעת הרמ"ה ורבינו יונה והרמב"ן ז"ל עכ"ל, אם כן בנדון דידן הו"ל תלת ספיקי דדינא ובתלתא ספיקי כו"ע מודו דמוציאין מיד המוחזק וכמ"ש הרב הגדול מהר"ר אליהו ן' חיים ז"ל בסימן ק"ט דבשלוש ספיקות לכו"ע מהני.
והנה אחר העיון נלע"ד דבנדון דידן יש רובא דרבוותא דס"ל דמהני התפיסה אפילו שהיא לאחר שנולד הספק, והוא דעד כאן לא קאמרי התוספות וסמ"ג והגהות אשירי דתפיסה לאחר שנולד הספק לא מהני אלא בההוא נדון דאיירו אינהו דהגהות אשירי מיירי בטומטום שנקרע ונמצא בכור וכן סמ"ג מיירי גבי ספק בכורות.
והנה הרב מהרח"ש ז"ל הקשה על סמ"ג ז"ל מדידיה אדידיה, דבשני מקומת פסק כאותם בעיות דפרק כיצד הרגל דתפיסה לאחר שנולד הספק מהני יע"ש, וכן התוספות איירו גבי ההיא דפ"ג דכתובות דהיינו שנים החתומים על השטר וראו אחרים ואמרו אנוסים היו וכו' דא' אוקי תרי לגבי תרי וכו' ושם כתבו שתפיסה קודם שנולד הספק לא מפקינן יע"ש, בפ"ק דמציעא בדף ו' ע"ב בהנהו גווני קאמר דאם תפס לאחר שנולד הספק, אבל בנדון הרבנים הנזכרים יודו דהכל שוה לאחר שנולד הספק כמו קודם שנולד הספק, והטעם דהנה בההיא מתני' דהכותב דנחלקו ר"ע ורבי טרפון דלר"ע בעינן תפיסה מחיים ולרבי טרפון מהניא תפיסה לאחר מיתה דהיינו בכתובה ובעל חוב, ופסקו הפוסקים כרבי עקיבא, וכתבו הרי"ף והרא"ש והרמב"ם ז"ל וזה לשונם ואע"ג דאפסיקא הלכה כר"ע הוצרכנו לפרש דברי ר' טרפון לפי דבתר תקנת רבנן בתראי גובה ממטלטלי ועבדינן כר' טרפון וכו', וכ"כ הר"ן ז"ל וז"ל ומיהו השתא לדידן דתקינו רבנן בתראי דמטלטלי דיתמי משתעבדי לבעל חוב הילכך אפילו תפיסה דלאחר מיתה בכל מקום מהניא, וכ"כ הטור בסימן קצ"ב ובסימן ס"ד יע"ש, א"כ זכינו לדין דלאותם הרבנים דס"ל דבזמן הזה גביא אף ממטלטלי הם ריב"א ורבינו שמשון וס"ה הביאה הגהה מיימונית דף י"ח, וכן בתשובה השייכי להלכות אישות בסימן כ"ו בשם מהר"י ז"ל דכתובת בנין דכרין נוהגת בזמן הזה בין מקרקעי בין מטלטלי, ובפרט לסברת הריב"ש ז"ל בסימן ק"ו דהשתא דנהיגי לכתוב וכולי דאליבא דכו"ע גביא ממטלטלי דודאי דאליבא דהריב"ש ז"ל בנדון דידן כו"ע מודו דמהניא תפיסה לאחר שנולד הספק, דהנה הרב כתב דינו אפילו להוציא כל שכן להחזיק.
עד כאן נמצא וחבל על דאבדין.
 
 
@שו"ת תורת משה חלק אבן העזר סימן ד
שאלה, שומרת יבם שמתה ולא נשבעה על כתובתה ונמצאו קצת מנכסי הבעל ביד שליש שאינם מוחזקים לא היבם ולא יורשי היבמה ויש נאמנות בכתובה, מה יהיה הדין בכתובה.
תשובה, דבר זה נפתח ונסתיים בגדולים בענין שומרת יבם שמתה מי יורשה במחלוקת היא שנויה בפרק החולץ ובהאשה שנפלו, שומרת יבם שמתה מה יעשו בכתובתה ובנכסין הנכנסים והיוצאים עמה, ב"ש אומרים יחלוקו יורשי הבעל עם יורשי האב וב"ה אומרים נכסים בחזקתן וכתובה בחזקת יורשי הבעל נכסים הנכנסים והיוצאים עמה בחזקת יורשי האב.
והנה רש"י ז"ל כאב הבנות מהפך בזכותן משמע ליה, הכי דאיכא פלוגתא דאמוראי בפרק מי שמת גבי דינא דנפל הבית עליו ועל אשתו דקתני התם נכסים בחזקתן, ופריך בגמרא בחזקת מי ואיכא מאן דאמר בחזקת יורשי הבעל ואיכא מאן דאמר בחזקת יורשי האשה ואיכא מאן דאמר בחזקת ב', ה"נ בשומרת יבם איכא האי פלוגתא, ולפי שיטה זו גרסינן במתנה וכתובה בחזקת יורשי הבעל בוא"ו וג' מיני נכסים הן נכסים דהיינו נכסי צאן ברזל בחזקתן וכתובה דהיינו מנה מאתים ותוספת בחזקת יורשי הבעל ונכסים הנכנסים דהיינו נכסי מלוג בחזקת יורשי האשה, וכ"כ רשב"ם בפרק מי שמת דגרסינן וכתובה בחזקת יורשי הבעל דהיינו מנה מאתים ותוספת והני נכסים דקאמרי ב"ה היינו נכסי צאן ברזל, ואע"ג דרש"י בהאשה שנפלו כתב הלכות גדולות כתובתה בחזקת יורשי הבעל טעות סופר הוא וצ"ל וכתובתה בוא"ו, א"כ י"ל דכוונת רש"י לאפוקי גירסת גאונים שהביא הרב המגיד פרק כ"ב מהלכות אישות דגרסי הכתובה בה"א דהוה משמע דתני והדר מפרש הנכסים בחזקתן כיצד הכתובה בחזקת יורשי הבעל ונכסים הנכנסים וכו' בחזקת יורשי האשה, והיינו ב' מיני נכסים לבד הכתובה דהיינו נכסי צאן ברזל הם ומנה מאתים ותוספת והנכנסים דהיינו נכסי מלוג, אלא גרסינן כתובתה וכו' וג' מיני נכסים הם, ולזה בין אם גרסי כתובתה בין אם גרסי וכתובתה חדא משמעותא היא, וכההיא פלוגתא דאמוראי דפרק מי שמת פסקו הפוסקים ז"ל דהלכה כבר קפרא דאמר בחזקת שני' ויחלוקו משום דבר קפרא רביה דר' יוחנן הוא ואין הלכה כתלמיד במקום הרב, א"כ לפי דעת רש"י ז"ל בשומרת יבם שמתה נכסי צאן ברזל יחלוקו יורשי הבעל עם יורשי האשה, וכן הוא דעת הרמב"ם בפכ"ב מהלכות אישות שכתב וז"ל מתה כשהיא שומרת יבם יורשיה מאביה יורשים בנכסי מלוג שלה וחצי נכסי צאן ברזל ויורשי הבעל יורשים כתובתה וחצי נכסי צאן ברזל.
אמנם לפי שיטת ר"ת שהביאו התוספות ס"ל דבשומרת יבם שמתה כו"ע מודו דנכסי צאן ברזל בחזקת יורשי הבעל משום שהיבם כבר היה וכו' בנכסים קודם מיתתה משעת מיתה אחיו שהוא יורש דאין לו ליקח כתובה כלל קודם חליצה, ובהא ליכא פלוגתא דאמוראי, ובההיא דפרק מי שמת דנפל הבית עליו ועל אשתו דוקא פליגי הני אמוראי בחזקת מי משום דמוחזקים יורשי האשה בנכסים כמו יורשי הבעל דהללו באים לירש והללו באים לירש ועדיין לא הוחזקו בנכסים לא אלו ולא אלו, ועוד דאי פליגי הכא בנכסי צאן ברזל כי התם א"כ למאן דאמר בחזקת יורשי האשה הוי נכסי צאן ברזל לא כל שכן בחזקת יורשי האשה טפי מנכסי מלוג דבנכסי מלוג יחלוקו ובנכסי צאן ברזל מודה ב"ש לב"ה כדדייקינן בהחולץ מדתנא יחלוקו יורשי הבעל עם יורשי האב וכאשר האריכו התוספות שם, ומשמע מדברי התוספות דלר"ת נמי ג' בבי וג' מיני נכסים תני במתניתן, א' נכסים שהם נכסי צאן ברזל בחזקתן דהיינו בחזקת יורשי הבעל, ב' כתובה דהיינו מנה מאתים ותוספת בחזקת יורשי הבעל ג"כ, ג' נכסים הנכנסים והיוצאים דהיינו נכסי מלוג בחזקת יורשי האשה, והא דלא ערבינהו נכסי צאן ברזל עם כתובה ולתני נכסים וכתובה בחזקת יורשי הבעל כדי ליתן טעם לדבר ולומר הנכסים שהם צאן ברזל בחזקתן כלומר בחזקת מי שהיו עד עתה דהיינו הבעל אבל הכתובה דהיינו מנה מאתים ותוספת בחזקת יורשי הבעל, ולא הוצרך טעם דדבר פשוט שהם בחזקת יורשי הבעל טפי מנכסי צאן ברזל. ויראה לי דלר"ת אין צורך לדחוק בזה דלדידיה דס"ל דהכא לא פליגי אמוראי אימא דלא קתני במתני' אלא ב' מיני נכסים ותני, והדר מפרש הנכסים בחזקתן כיצד כתובה דהיינו נכסי צאן ברזל וגם מנה מאתים ותוספת בחזקת יורשי הבעל והנכסים הנכנסים דהיינו נכסי מלוג בחזקת יורשי האשה.
איברא דאפשר למידחי ולומר דגרסת ר"ת ז"ל הו"ל וכתובה בוא"ו ולכך פירשו התוספות כך, וכדעת זו ג"כ היא דעת הגאונים ז"ל פרק כ"ב מהל' אישות והבאתיו לעיל דס"ל דבשומרת יבם שמתה לא פליגי אמוראי אלא כו"ע מודו דנכסי צאן ברזל בחזקת יורשי הבעל וגורסין במתני' הכתובה ופירושה תני והדר מפרש כדכתבתי. ויש לי סעד וראיה לשיטה זו מדלא תני במתני' אלא מה יעשה בכתובתה ובנכסים הנכנסים והיוצאים, ואי לשיטת רש"י והרמב"ם ז"ל דס"ל דהכא ג"כ פליגי אמוראי וג' מיני נכסים תני במתני' וגרסינן וכתובתה בוא"ו הו"ל למתני מה יעשה בכתובה ובנכסי צאן ברזל ובנכסים הנכנסים וכו', אלא ודאי דבמילת כתובה נכנס הכל נכסי צאן ברזל ומנה מאתים ותוספות, וכן אמרו בכתובות יורשיה יורשי כתובתה חייבים בקבורתה דהיינו נכסי צאן ברזל, וכן ג"כ אמרו קבורתה תחת כתובתה, ובכמה מקומות בתלמוד משמע דבמילת כתובה נכנס נכסי צאן ברזל כדכתב נמוקי יוסף בהחולץ, ולהראב"ד ז"ל ג"כ אע"ג דיש לו שיטה אחרת בנכסי מלוג דלא כשיטת הגאונים דלשיטת הגאונים נכסי מלוג שנפלו לה בחיי הבעל כולם ליורשי אביה ולשיטת הראב"ד יחלוקו עם יורשי הבעל.
אמנם בנכסי צאן ברזל דעתו ג"כ כדעת הגאונים שכולם ליבם כמ"ש הרב המגיד שם, וכן ג"כ הרא"ש בפסקיו בפרק החולץ הביא תחילה פירוש רש"י ואח"כ פירוש ר"ת וכתב דר' מאיר נדחק ליישב פירוש רש"י, אבל מ"מ לפירוש ר"ת רווחא שמעתא והוא עיקר ע"כ. וזה הלשון בעצמו הובא בשלטי הגבורים פרק החולץ וכתב דלר"ת רווחא שמעתא והוא עיקר.
והנה הרי"ף ז"ל בהלכותיו בהאשה שנפלו ובהחולץ הביא המשנה כצורתה ולא פירש דעתו היכן נוטה, וגם הר"ן בהאשה שנפלו כתב פירוש רש"י ופירוש הגאונים ודעת הרי"ף לא קאמר, אמנם הרב הנמוקי בהחולץ כתב בשם הריטב"א וז"ל לפי שיטת הגאונים אשר הסכימו בה גדולי רבותינו ז"ל והוא הנכון נמצאת למד דנכסי צאן ברזל לעולם בחזקת יבם וכו', ולפי שיטת רש"י נכסי צאן ברזל בחזקת שניהם כדפסק בר קפרא במי שמת, וכן הדין בנכסי מלוג שנפלו כשהיא תחתיו דבעל, וזהו ההפרש שיש לענין הפסק בין שיטת רש"י ז"ל לשיטת הר"י אלפסי אבל בשאר הדינין הכל דין אחד עכ"ל. הרי דמשמע ליה להריטב"א דדעת הרי"ף כשיטת הגאונים אשר הסכימו בה גדולים והוא הנכון דנכסי צאן ברזל ג"כ בחזקת היבם וכן לעולם. וכן ג"כ ראיתי להר"ן בהאשה שנפלו אחר שהאריך הרבה בגופא דשמעתא בסיום דבריו כתב וז"ל, ונמצא פסקן של דברים דשומרת יבם שנפלו לה נכסים כשהיא תחתיו דבעל ומתה דיבם יורש הכל וכן כתובה ונכסי צאן ברזל בחזקת יורשי הבעל לעולם, אבל הרמב"ם כתב דמשפחת בית אביה יורשים נכסי מלוג שלה וחצי נכסי צאן ברזל ויורשי הבעל יורשים כתובתה וחצי נכסי צאן ברזל, והוא מפרש נכסין בחזקתן נכסי צאן ברזל כדפרש"י ומאי בחזקתן יחלוקו, וכתב שהרמב"ן נראה שמסכים לדברי הרמב"ם והראב"ד סוברים שנכסי צאן ברזל כולם ליבם וכו' ע"כ, הרי שהביא כל הסברות כולם בשם מי שאמרם ודעת הרי"ף ולא גילה, משמע שפסקן של דברים שכתב סתם לדעת הרי"ף הם, והכי מסתברא דלעולם הר"ן לפרש דברי הרי"ף בא ולא לסתום. ואחר שכתבתי כל זה ראיתי להרב ב"י שכתב בשם הר"ן שדקדק מדברי הרי"ף ממ"ש בפרק הכותב דמפרש המשנה כפירוש הגאונים דנכסי צאן ברזל בחזקת יורשי הבעל ע"כ, והיינו משום דס"ל דמאי דתני במתני' מחלוקת ב"ש וב"ה לענין נכסי מלוג היינו כשנפלו לה כשהיא שומרת יבם אבל אם נפלו כשהיא תחתיו דבעל היבם נוטל את כולם, ואם כן לא גרע נכסי צאן ברזל מנכסי מלוג שנפלו תחתיו דבעל.
וראיתי להרב מהרש"ך בח"ב סימן קנ"ד שהקשה לדר' אלעזר דס"ל דנכסים בחזקתן היינו בחזקת יורשי האשה, א"כ אמאי פליג מתני' לבבא דנכסים הנכנסים לבבא אחריתי ליערבינהו וכו' והניח בצ"ע. וכנראה שנעלמו ממנו דברי התוספות פרק מי שמת ד"ה נפל הבית עליו דהקשו למ"ד בגמרא בחזקת יורשי האשה אמאי לא חשיב להו בהדי נכסים הנכנסים והיוצאים וגם למ"ד בחזקת יורשי הבעל, אמאי לא תני לה בהדי כתובה ותירצו משום דלא שוו בטעמיהו יעויין שם.
נקטינן ממאי דכתיבנא דבנכסי צאן ברזל של שומרת יבם, לרש"י והרמב"ם בחזקת יורשי הבעל ויורשי האשה הם ויחלוקו, ולדעת שאר רבוותא כולם הלא הם הגאונים והרי"ף והרא"ש ור"ת והראב"ד והריטב"א והר"ן ונמוקי יוסף והרשב"א כולם ס"ל דנכסי צאן ברזל כולם ליבם. באופן דההפרש והמחלוקת שיש בין היבם ויורשי היבמה בנכסי צאן ברזל לעולם אינו אלא במחציתם, דבמחצית האחרת לדעת כולם אף לרש"י והרמב"ם מהיבם הם, וא"כ כשהנכסים אינם מוחזקין לשום אחד מהם אלא ביד שליש כנדון דידן, מסתברא דפשיטא שהיבם נוטל ג' חלקים ויורשי היבמה רביע, ולא ימצא שום חולק בזה.
ואי לא דמסתפינא אמינא דבנדון דידן שהן ביד שליש דאין לאחד מהם לומר קים לי אמרינן, דכיון דאיכא כל הני אריוותא ובכללם מהגדולים המפורסמים הרי"ף והרא"ש והראב"ד והרשב"א עבדינן כוותייהו ולא כרש"י והרמב"ם, וכבר נודע מ"ש הרב ב"י בהקדמתו דכשחולקים הרי"ף והרא"ש והרמב"ם אזלי אחר הסכמת תרי מנייהו, ואע"ג דכבר שמענו דתפסו עליו רבים ונחלקו על אופן זה הפסק, מ"מ היכא דגם כל שאר רבוותא או רובם ג"כ כוותיהו כנדון דידן דהו"ל רוב מנין ורוב בנין ודאי לא נחלקו עליו. וגדולה מזו ראינו בדברי הרב מהרשד"ם באבן העזר סימן מ"ה שהביא שורש הדין והמחלוקת שנפל בנדון ההוא כתב וז"ל, ידוע לכל כי לרוב עוננו כמעט אין הלכה שאין בה מחלוקת הן רב הן מעט וכו', עד מ"ש מהרי"ק ז"ל שורש נ"ב וז"ל ח"ו לא באתי למעט כבוד התוס' כי גדול הוא יותר עד לא יכולתי להבין מה זה שכתבת שיהיה התוס' עיקר לילך אחריהם להקל בשל תורה, דאע"ג דבמקום שחולקים על הרי"ף אנו חוששים לדבריהם להיותינו מסופקים הלכה כדברי מי, מ"מ לא יוכיח לומר דלענין פסק הלכה נסמוך עליהם כאשר אנו סומכים על הרי"ף, דיותר יש לסמוך על פסק רי"ף מאשר נסמוך על דברי התוספות כאשר היו דבריו דברי קבלה מ"מ ראוי לחוש על דבריהם בהיותם חולקים עליו. סוף דבר נראה ברור מלשונו דגדול כבוד הרי"ף אלא שראוי לחוש לדברי התוספות להיותם אחרונים עכ"ל, כל שכן בנדון דידן דדעת הרי"ף והתוספות אחד ואיכא כמה ארייוותא דנמשכו אחריהם דעבדינן כוותייהו. וכן איתא להר"ן בתשובה סימן מ"ו הביאה הרב ב"י בסימן ק"ס אחר שהביא סברת רש"י והגאונים לנדון דידן כתב וכן אני דן שנכסי צאן ברזל שהאשה באה להוציא מיד יורשי הבעל לאו כל הימנו שאין עושין מעשה להוציא כנגד הגאונים, ואין לדייק מדבריו שכתב שהאשה באה להוציא לומר דדוקא בזה שהנכסים מוחזקין ביד יורשי הבעל כתב שאין עושים מעשה נגד הגאונים, אבל אם לא היו מוחזקים ביד לא, דהא בזמן הר"ן לא היה דן מכח כלל קים לי, דמדברי מהר"י קולון הוא שלמדנו כן ועושים מעשה, והכרעת הר"ן היא דבין אם יורשי הבעל מוחזקין בין שאינם מוחזקין אין ראוי לעשות מעשה ליטול נכסים נגד הגאונים ויפה כחם לעשות כוותיהו נגד רש"י ז"ל.
אמנם עדיין יש לעמוד ולראות בנדון דידן, וזה דכל האי דכתיבנא היינו לפי דיני התלמוד דהבעל יורש את אשתו מדין תורה והיבם קאי במקום בעל, אמנם עכשיו בזמנינו שנתפשט המנהג שכותבין בכתובה תנאי השיור שאם תמות היא בלא זרע שיחזיר הבעל ליורשיה מחצית הכתובה ודאי תנאה מהני לכו"ע כיון שעושה אותו בעת נישואין, כאשר נתבאר כל זה בדברי הטור וב"י בסימן ס"ט וסימן צ"ב, צריך לעמוד מה דינו בנדון דידן.
איברא דהר"ן ז"ל בתשובה סימן נ"ד והביא הרב ב"י בסימן ק"ס השיב למה ששאלו אותו לענין שיור הכתובה, ובנדון דידן שהשואל היה חכם גדול וסובר דאפילו לסברת האומרים נכסי צאן ברזל ליבם אפילו הכי אין היבם יכול לערער על השיור, מטעם שעיקר מנהג השיור הוא תחת נדונייתה ליורשיה ושכתב הרשב"א שלעולם שגובה בסתם שליש הנדוניא ואעפ"י שלא נכתב הרי הוא כאילו נכתב דדרשינן לשון הדיוט וכו' והשיב הוא ז"ל דאינו מסכים לדעת השואל דדין השיור אינו מתקנת חכמים אלא תנאי ממון שקבל על עצמו ואין לך להוסיף על תנאו כלל והרי הוא לא התנה אלא אם תמות אשתו בחייו אבל בחיי היבם אין לנו ע"כ.
וכן נראה שנוטה דעת הרלב"ח בסוף סימן ל"ו בדין ב' גבי אם יורשה היבם כשתמות שכתב וז"ל גם מדין תורת ההשבון הכתוב בכתובה אין ליורשיה מהאב כלל כשתמות, וכ"כ הר"ן בהדיא בתשובה, עם היות שאין אנו צריכין לאותה תשובה בנדון שלפנינו וכו' ע"כ. וכן הרב מוהרש"ך ח"ב סימן קנ"ד תפס במושלם וכתב דעתה שנתפשט לכתוב בכתובת האשה שאם תמות בחיי בעלה בלי שישאר זרע וכו' יראה דקושטא דמילתא דאיכא לפלוגי מיבם לבעל, דאע"ג דהבעל אינו זוכה בירושת אשתו אם מתה בחייו אלא מחצית הנדוניא כמו שהתנה, מ"מ היבם זוכה בכל לסברת הפוסקים דס"ל דבחזקתן היינו בחזקת יורשי הבעל כמו שחילק הוא שם יע"ש. וכן משמע מדברי המבי"ט ח"ב סימן ר"א אע"ג דדבריו שם באו בערבוביא וכנראה שיש טעות סופר, אמנם כללות דבריו שבנדון ההוא שנעלם הבעל ונשארה זקוקה דיש ספק אם הבעל הוא חי ואינה זקוקה ליבם ומתה בחיי הבעל יורש הוא כפי התנאי, ואם הוא מת יורש כפי דין שומרת יבם שמתה לר"ת כולה ולרש"י חציה, מפני ספק זה כתב דיחלוקו בזה ההפרש שיש בין אם יורש כפי שומרת יבם שהיא חציה לכשיורש מכח התנאי שהוא פחות מחציה או יותר, משמע דס"ל דתנאי החזרה הכתוב בכתובה אינו על היבם דאם לא כן מה ספק יש בההוא נדון, דהא בין אם הוא חי ואינה זקוקה בין אם הוא מת יורש היבם כפי התנאי לבד וליכא הפרש כדי לחלוק ביניהם, וכן בסוף דבריו הביא תשובת הר"ן שתנאי החזרה אינה אלא על הבעל ולא על היבם.
אמנם הרב מהרשד"ם באבן העזר סימן קצ"ט כתב דברי הר"ן בתשובה שנכסי צאן ברזל שהאשה באה להוציא מיורשי הבעל אין עושין מעשה נגד הגאונים, ולדעתם הכל ליורשי הבעל שהוא היבם, ואעפ"י שלדעת רש"י והרמב"ם הדין שיחלוקו, נראה דדעת הר"ן למעשה כדברי הגאונים. ולענין התנאי שנהגו לכתוב בכתובה להחזיר וכו' היה נראה לומר דלא עדיף יבם מבעל, אבל נראה שגם זה סתר הר"ן ז"ל שכתב ודוקא הבעל שהתנה אבל היבם שלא התנה הכל ליבם, אלא לבי אומר לי שאין הדבר כ"כ ברור וכו', ולכן הייתי אומר כמפשר שיקחו יורשי האשה רביע ואם תפס אחד מהם ואמר קים לי לא הייתי מוציא, ולכן אם הם ביד שליש או במקום שאינם מוחזקים לא זה ולא זה הייתי אומר דיחלוקו יורשי האשה עם יורשי הבעל דהיינו רביע ליורשי האשה עכ"ל.
ובסימן קל"ב כתב גדולה מזו דאחר שראה תשובת הרשב"א שהביא הרב ב"י סימן שע"ג ביו"ד וז"ל על שומרת יבם כהן שמתה, דכיון שאמרו שהוא יורש כל כתובתה ואפילו נכסי מלוג שנפלו בחיי הבעל הרי עשינו כבעל לגמרי ליורשה ונעשה כבעל לקבור משום מת מצוה, ואפילו לאותם שכותבים אם מתה בלא בנים תהדר כתובה לבי נשא מסתברא כן משום דהא נכסי מלוג דנפלו לה תחתיו דבעל הוא יורש וכו' ע"כ. משמע דלהרשב"א ס"ל דלא כהר"ן אלא דיבם דינו כבעל דאינו יורש אלא מה שהיה יורש הבעל אם מתה בחייו עכ"ל הרשד"ם. ופירוש דבריו דאי הרשב"א ס"ל כדעת הר"ן דתנאי השיור אינו על היבם, אמאי איצטריך לתת טעם דהא נכסי מלוג הוא יורש. באופן דמתשובה זו של הרשב"א ז"ל פסק הרב דהכי יש לנו לעשות הלכה למעשה ואפילו באותו נדון שהיבם מוחזק בנכסים פסק דחולקים היבם עם יורשי האשה, וכן בסימן קע"ב אחר שראה תשובת הרשב"א כתב הלכה למעשה דיחלוקו יורשי הבעל עם יורשי האשה, ואין סתירה לדבריו שכתב שם וז"ל ועתה שיורשי האשה מוחזקים בנכסים שאין להוציא מהם הכל רק שיחלוקו בנכסי צאן ברזל, דמשמע דוקא משום שיורשי האשה מוחזקין הא לאו הכי לא, והא למ"ש בסימן קע"ג אפילו שהיבם מוחזק מוציאין ממנו וחולקים עם יורשי האשה לפי דברי הרשב"א, דיש לפרש כוונת דבריו הכי והייתי אומר כמפשר שיקחו יורשי האשה רביע אבל אם תפס אחד מהם ואמר קים לי לא הייתי מוציא, וא"כ עתה שיורשי האשה מוחזקת נראה ודאי שאין להוציא מהם הכל רק יחלוקו, וכל שכן אחר שראיתי דברי הרשב"א בתשובה דלדידיה אף שהיבם מוחזק בנכסים מוציאין ממנו ויחלוקוכל שכן שיורשי האשה מוחזקין דאין להוציא אלא יחלוקו, וכן בסימן קכ"ח פסק כן מהאי תשובה דהרשב"א.
ולדידי הוקשה דמנ"ל להרשב"א לומר כן בלי ראיה וסמך, והא דברי הר"ן דברים של טעם דהבעל תנאי ממון הוא שקבל על עצמו ואין לך להוסיף על תנאו כלל, והרי הוא לא התנה אלא שאם תמות אשתו בחייו אבל בחיי היבם לא אמר. לכן נראה לי לומר דאפשר דהרשב"א ז"ל לא פליג אדברי הר"ן, והתם גבי שומרת יבם כהן לא נחית הרשב"א ז"ל לענין ירושת כתובתה רק לענין אם יטמא לה כמת מצוה כיון דיורש הוא הכתובה, ואפילו אם יהיה במקום שכותבים שאם תמות תהדר לבי נשא, כלומר במקום שכותבין בפירוש דאם תמות היא בלא בנים אף אחר מיתת הבעל דתהדר כתובה לבי נשא דאז אין היבם יורש כלום מצד התנאי, אפילו הכי יטמא לה דהא יש לו נכסי מלוג וכו'. ודברים אלו נראין קצת מדחזינן להרב ב"י דאחר שראה דברי הרשב"א שהביאם ביו"ד הביא הכא באבן העזר דברי הר"ן סתם בלא שום חולק, אלא משמע דס"ל דהרשב"א לא פליג עליה דהר"ן ואפשר דמודה לו והתם גבי כהן לא נחית על זה, ואיירי הרשב"א באופן דליכא ספק דהיבם אינו יורש כלום כגון במקום שכותבין בפירוש כדכתבתי.
וכן נראה כי דייקינן דברי הרשב"א שכתב במקום שכותבים שאם תמות בלא בנים תהדר, ולא קאמר אם תמות בחייו בלא בנים אלא אם תמות בלא בנים סתם, דמשמע בין בחייו בין בחיי היבם, ובההיא קאמר הרשב"א דהיבם אינו יורש כלום אבל בתנאי שאנו כותבין בפירוש שאם תמות בחייו תהדר, בהא אפשר דמודה הרשב"א לדברי הר"ן דהתנאי אינו אלא בחיי הבעל אבל בחיי היבם אין לנו.
ואחר שכתבתי זה מצאתי ראיתי להרב מהר"י מטראני ז"ל שבאבן העזר סימן מ"ה שהביא תשובות הר"ן ותשובת הרשב"א וכתב שנראה בעיניו שהרשב"א והר"ן לא פליגי אלא שהתנאים חלוקים זה מזה, שהתנאי שהזכיר הרשב"א היינו סילוק ירושה שנסתלק הבעל מאותו זכות דכל מה שתמצא מדילה תהדר לבי נשא, וכיון שהבעל נסתלק מאותו זכות היאך יזכה היבם הבא מחמתו, אבל השיור שהזכיר הר"ן הוא חיוב שנתחייב הבעל לתת ליורשיה סך מה אפילו שלא נשאר מהשבון הנדוניא כלום, ועל זה כתב הר"ן דאין לך להוסיף על תנאו כלל שהרי הוא לא התנה אלא אם תמות אשתו בחייו, וכתב הוא ז"ל שבמקום שנוהגין לכתוב בתורת חיוב כמו שהוא המנהג בשאלוניקי שחייב לפרוע מחצית הנדוניא ליורשיה מגלימה דאכתפא אעפ"י שלא השאירה אחריה כלום יש לדון נדונו של הר"ן ז"ל, ע"כ דברי הרב.
א"כ בנדון דידן יראה כיון דאיכא סברת הר"ן ז"ל דס"ל דאין תנאי השיור על היבם, וגם שאר הפוסקים מהאחרונים דכתיבנא דסוברים כן, אם יהיו הנכסים ביד היבם ובחזקתו מצי למימר קים לי כהר"ן ודעימיה, ואם יהיו ביד יורשיה מצו למימר קים לי כהרשב"א לדעת מהרשד"ם ז"ל, ואם יהיו ביד אחר שאינם מוחזקין לא זה ולא זה יחלוקו ביניהם ונוטלין יורשי האשה רביע מנכסי צאן ברזל, וכל שכן דאינו ברור כ"כ דהרשב"א פליג אדברי הר"ן לפי דברי הרב מהר"י מטראני ולפי מאי דכתיבנא.
וגדולה מזו הייתי אומר לכאורה דלעולם היבם הוי מוחזק כיון דהוא בא לירש מכח אחיו ואחיו כבר זכה בכל מן התורה דהבעל יורש את אשתו, אלא שהיא באה מכח התנאי, א"כ מי שאמר שהתנאי הוי גם על היבם עליו להביא ראיה, כמו שנראה כן מדברי הרשב"א בתשובה הכתובה תוך תשו' הרמב"ן ז"ל והביאה הרב מוהרא"ש סימן י"ט, וז"ל הרשב"א שנשאל על כתובה שהתנו בה שיור ליורשיה אם לא ישאר ממנה ולד של קיימא ומתה ואח"כ מת הולד תוך ל' יום, והיורשים טוענים שכיון שמת תוך ל' יום הרי זה בכלל נפל, והשיב שאין בדבריהם כלום, ואילו היה התנאי כל שישאר ממנה ולד של קיימא לא יחזיר כלום ליורשיה היה על הבעל להביא ראיה, אבל כבר זכה הבעל בכל ממון הנדוניא אלא שהתנה שאם לא ישאר ממנה ולד של קיימא שיחזיר, א"כ מי שאמר שלא היה ולד של קיימא עליו להביא ראיה ע"כ.
אלא שיש לדחוק קצת ולומר דההיא דהרשב"א כשהנכסים מוחזקים תחת ידו של בעל, אבל אם יהיו ביד שליש לא, ואל יאמר האומר דאם היו הנכסים ביד שליש כנדון דידן דיורשים מיקרי מוחזקים לומר קים לי והביא ראיה מדברי בעל תרומת הדשן בסוף סימן ש"ל שכתב גבי אלמנה שנפטרה ולא נשבעה על כתובתה וז"ל, חוזרני לנדון דידן דאם אין היורשים משני צדדין מוחזקין אלא הממון מונח ביד ב"ד היה נראה דזכו יורשי האשה הואיל ואינה צריכה להוציא דבחזקתיהו נמי מונח, ואע"ג דלאו מוחזקין אינון מ"מ בטעם מועט דחינן, דאין אדם מוריש שבועה לבניו בדאמר הבו דלא לוסיף עלה וכו'. ותו דמהר"ם מקל בכה"ג משום דהאידנא לא שכיח התפסת צררי ע"כ. הא ליתא וצא תאמר לו אדרבא משם ראיה דדוקא התם גבי שבועת אלמנה דאמרינן אין אדם מוריש שבועה לבניו כתב הרב בעל תרומת הדשן דבממון שהוא מונח ביד ב"ד נמי זכו יורשי האשה אע"ג דלאו מוחזקין אינון, משום דבטעם מועט דחינן הא דאין אדם מוריש שבועה לבניו, אי נמי משאר טעמי דכתב דהאידנא התפסת צררי לא שכיח וגם דלא אמיד, אבל בשאר הפרש דעלמא ודאי דלא חשבינן להו מוחזקין אלא כשהיו תחתיהם ממש אבל אם יהיו ביד שליש לחשבון שניהם לא מיקרי מוחזק לא זה ולא זה.
ועוד נסתפקתי בענין זה דמאי דאמ' יחלקו ביניהם ונוטלין יורשים רביע הנכסים אם הוי אפילו אם לא יהיה ביד שליש אלא הרביע לבד יהיה הכל ליורשים, או דילמא כיון דאם היו הנכסים כולם ביד היבם דמצי למימר קים לי כהר"ן יורש הכל ובשביל שהן ביד שליש יחלקו ביניהם באותו המחצית של תנאי החזרה א"כ באותם הנכסים שהן ביד שליש לבד חולקים ולא יותר, וכשלא יהיו ביד שליש אלא רביע הנכסים או פחות או יותר חולקים בהם היבם עם יורשים, והכי מסתברא, והכי דייקינן מדברי מוהרשד"ם באבן העזר סימן קצ"ט כשכתב שהיה מפשר שיקחו יורשי האשה רביע כתב וז"ל, ובנדון שלפנינו אני אומר כי במה שיורשי הבעל מוחזקין אין להוציא מידם, אבל אם הן ביד שליש יחלוקו ובמה שנשאר ולא נכנס ביד יורשי הבעל אם היה שיורשי האשה מוחזקים אין מוציאין מידם, ומדכתב ובמה שנשאר אם הן ביד שליש יחלוקו משמע דבין שהם מרובים בין שהם מועטים יחלוקו.
וראיתי לאחד מהמעינים שכתב בנדון זה וחילק בין כשהונחו נכסים מעיקרא ביד שליש על פי ב"ד לחשבון שניהם לכשהבעל עצמו הניח הנכסים ביד אחד בפיקדון או למכור אותם, דדוקא כשהונחו על פי ב"ד לחשבון שניהם בהא ודאי אמרינן דיורשי היבמה נקראים מוחזקים כמ"ש הרב בתרומת הדשן, אך כשהנכסים הבעל עצמו שם אותם ביד אחר לפקדון או למכור אותם כנדון דידן, לעולם דאמרינן דיורשי הבעל הם נקראים מוחזקים ויורשי האשה נקראים מוציאים מיד היבם, והביא ראיה מההיא דתנן בפרק הכותב מי שמת והניח אשה ובעל חוב ויורשים יתנו לכושל שבהם ר' עקיבא אומר אין מרחמין בדין אלא ינתנו ליורשים שכולם צריכין שבועה, ובגמרא גבי סיפא דמתנית' פריך מאי אירייא מותר אפילו כולהו נמי דיורשים ה"נ ואיידי, ופרש"י כלהו נמי דיורשים כיון דטעם דר"י משום דלא נשבע כי תפסי נמי אמאי זכו הרי זכו בהם משעת מיתה ונכסי דיתמי תפסי, הרי בפירוש דאע"ג דהנכסים היו פקדון או מלוה ביד אחרים הן בחזקת היורשים עכ"ד.
ואני ההדיוט דבריו בלתי מובנים אצלי כלל ולא ידעתי מאי קאמר ואדרבא משם ראיה להיפך, ותחילה יש להקשות לדבריו דאי מהתם א"כ אף כשתפסה היא ממש מוציאין ממנה ליתן ליורשים דההכי התם סתם סיפא דמתניתין גבי פירות תלושין כל הקודם בהן זכה זכתה אשה ובעל חוב יתר על חובם ינתנו ליורשים, ופריך בגמרא מאי איריא מותר אפילו כולהו נמי דיורשים וכל מה שתפסו לא מהניא ומוציאין מהם, ומשני דאין הכי נמי אלא איידי דר"ט, א"כ לדעתו שהביא ראיה משם אפילו אם תפסה ממש כההיא דהתם מוציאין ממנה, וזו ליתא דאפילו אם יהיו ביד שליש יורשיה נקראין מוחזקין לדעת בעל תרומת הדשן וכל שכן כשהיא תפוסה. אלא דההיא דהכותב מיירי באלמנה דעלמא דוקא, ולר"ע דס"ל דתפיסה לא מהניא דביבמה אפילו לר"ע מהניא לה תפיסה, כמו שהביאו התוספות שם מדתנן בההיא פרקא דלעיל גבי שומרת יבם קדמה היא זכתה וביורשים אפילו שלא תפסי ממש אלא שהן ביד שליש נקראים מוחזקין לדעת בעל תרומת הדשן. והשתא נבא לומר דמרישא דמתני' איכא למפשט בהיפך דכשהנכסים יהיו ביד אחר ששם אותם הבעל לפקדון או למכור אותם כנדון דידן דלא הוו יורשי הבעל מוחזקין, מהאי מתני' מי שמת והניח אשה ובעל חוב והיו לו פקדון או מלוה ביד אחרים ר"ט אומר ינתנו לכושל שבהם, ופירש"י משום דכיון דלאו ברשותייהו דיתמי מנחי ס"ל לר"ט דמוציאין מיד מי שהפקדון אצלו ונותנין לכושל דהיינו לכתוב' לו לבעל חוב, הרי דמשמע בהדיא דכשהיו לפקדון ביד אחרים ומת לאו ברשותייהו דיתמי קיימי כדי שיהיו נקראין מוחזקין, דאל"כ אמאי מוציאין מהם ליתן לכתובה או לבעל חוב והא מטלטלי דיתמי לא משתעבדי לבעל חוב כנ"ל, ודי זה לחלק הא' שבא בשאלה.
ועתה אבוא לחלק האחר שבא בשאלה שהיבמה לא נשבעה על כתובתה. והנה בזה היה מקום להאריך הרבה אמנם בנדון דידן אין צורך כ"כ כמו שיבא, וזה דאיברא דבפרק כל הנשבעין גבי מתני' דתני וכן היתומים לא יפרעו אלא בשבועה אמרינן בגמרא דהכי קאמר וכן היתומים מן היתומים לא יפרעו אלא בשבועה, רב ושמואל דאמרי תרוייהו לא שנא אלא שמת מלוה בחיי לוה אבל מת לוה בחיי מלוה כבר נתחייב מלוה לבני לוה שבועה ואין אדם מוריש שבועה לבניו, ומדפריך תלמודא להא דרב ושמואל מדתנן מתה יורשיה מזכירין כתובתה ומדתנן אבל יורשי' משביעין אותה ואת יורשי', משמע דה"ה בכתובה איתא להאי חידוש' דרב ושמואל דאם מתה קודם שנשבעה דאין יורש' כלום כיון שכבר נתחייבה היא שבועה מיורשי הבעל ואין מוריש שבועה לבניו.
אמנם אם פטרה הבעל לאשתו משבועה ופירש בין ממנו בין מיורשיו גובה כתובתה בלא שבועה, כדתנן בפרק הכותב כתב לה נדר ושבועה אין לי עליך הוא אינו יכול להשביעה אבל יורשיו משביעין אותה נדר ושבועה, אין לי ולא ליורשי עליך אינו יכול להשביעה לא הוא ולא יורשיו, ובגמרא רבו החולקין על לשון שפטרה משבועה באיזה לשון יועיל ובאיזה לא יועיל, עד דמסיק רב נחמן אמר שמואל משום אבא שאול בין דלא נדר בין נקי נדר בין מנכסי בין מנכסיא אלין בין הוא בין יורשיו אין משביעין אותה אבל מה אעשה שאמרו חכמים הבא ליפרע מנכסי יתומים לא יפרע אלא בשבועה, ופסק תלמודא אמר שמואל הלכה כאבא שאול.
והנה הרי"ף ז"ל סובר כנראה מפשט דבריו וכדפירש הר"ן, דהא דאבא שאול היינו דוקא בדכתב לה אחד מן הלשונות הללו תהיה דלא נדר או נקי נדר בנכסי או בנכסיא אלין בהא דוקא אמר אבא שאול דאעפ"י דמשורת הדין ליהוי פטורה בין ממנו בין מיורשיו, מ"מ כיון שלא פטרה בפירוש כן אין עוקרין מפני לשון זה הסתום תקנה דרבנן דאמרי הבא ליפרע מנכסי יתומים לא יפרע אלא בשבועה, אבל היכא דכתב לה בפירוש בין ממנו בין מיורשי הלכה כסתמא דמתניתן דנאמנת בלא שבועה אפילו באה לגבות מהיתומים. וכתב הר"ן דזה ג"כ הוא דעת הרמב"ם והגאונים והרמב"ן ז"ל אבל לדעת ר"ח וכל חכמי נרבונא אפילו נאמנות מפורש לא מהני כדמשמע מפשטא מילתיה דאבא שאול דאמר אבל מה אעשה, ויש להם ראיות מדמוקמינן מתני' לקמן דלא כר"ש ור"ש כאבא שאול כלומר דמשמע דאבא שאול דלא כמתני' ע"כ. והרא"ש בפסקיו הביא הא דאבא שאול וכתב וז"ל, והני מילי בדכתב לה אחד מלשונות הללו ולא כתב לה בין ממני בין מיורשי אחרי, אבל אם כתב לה בין ממני בין מיורשי גובה בלא שבועה כסתם מתני'. וקשה להאי פסקא מדאמרינן לקמן דר"ש פליג אמתני' אלמא דאבא שאול מחייב שבועה בכל ענין, ויראה שכך היתה דעת הרי"ף דאבא שאול ס"ל כשאמר אחד מלשונות הללו פטורה אבל מה אעשה שחכמים הזקיקוה שבועה כשאמר בלשון הזה, ומיהו אף היכא דפטרה בהדיא מן היורשים מודה אבא שאול, והא דלקמן דר"ש כאבא שאול פירוש כשיטת אבא שאול קאמר, ועדיפא מיניה כי היכי דלאבא שאול כי אמר אחד מלשונות הללו משמע בין ממנו בין מיורשיו ואפילו הכי קאמר שחכמים הזקיקוה לישבע, ה"נ לר"ש אפילו פטרה בהדיא מן היורשים ס"ל דהזקיקוה חכמים לישבע, מיהו ר"ח פסק כאבא שאול אפילו פטרה בהדיא מן היורשים וכן דעת התוספות. ובשלטי הגבורים כתוב וז"ל ר"ת ור"י פסקו כאבא שאול דלא מהני כלל גבי יורשים אפילו פירש לו וליורשיו ולזה הסכים הרא"ש, וכ"כ טור אבן העזר דלדעת ר"ח ור"י הסכים אביו הרא"ש, ומשמע להו הכי מדהקשה הרא"ש בפסקיו לשיטת הרי"ף מההיא דר"ש פליג אמתני' וסובר כאבא שאול, ואע"ג דרבא מתרץ ופריך לה וכתב דמאי דקאמר ר"ש כאבא שאול פירוש כשיטת אבא שאול ועדיפא מניה קאמר כדהבאתי לשונו לעיל, עם כל זה מדהביא סברת ר"ח באחרונה משמע להו דהכי ס"ל. ואע"ג דלכאורה מי שיראה דברי הרב ב"י בחו"מ סימן ק"ח מחודש ח' שהביא דברי הרא"ש בתשובה יבין דסותר לזה, וז"ל כתב הרא"ש אם פטר הלוה את המלוה משבועה ממנו ומיורשיו גובין בני המלוה מיורשי הלוה אף אם המלוה נתחייב ללוה שבועה על עסק תביעה אחרת ע"כ, משמע דס"ל להרא"ש דנאמנות מהניא, והא ליתא דהתם היינו שהשיב לפי דברו של שואל דס"ל כהרי"ף וליה לא ס"ל, ובהדיא כתב הרא"ש ז"ל מקמי הכי בסימן ג' מכלל ע"א דדברי הרי"ף אינם מחוורין בעיניו, ולקמן בעז"ה איישב זה בענין אחר.
ואולם עדיין נשאר לי תמיהא מדברי הטור בחו"מ סימן ק"ח שכתב וז"ל, במה דברים אמורים שאין יורשין נוטלין כשמת לוה בחיי מלוה כשאין נאמנות אבל יש נאמנות נשבעין יורשין ונוטלין שהרי אביהן לא היה צריך לישבע ע"כ. ודברים אלו לכאורה סתרי לדעת אביו הרא"ש ז"ל דס"ל שלא כדעת הרי"ף ז"ל אלא דנאמנות לא מהני על היתומים. ודברי הרב ב"י בזה אינן מחוורין שכתב בזה דהיינו דגבי בעל המאור דכתב לעיל דאפילו לדברי החולקים על הרי"ף לבני המלוה מהני משום דתרי קולי לא עבדינן, ואחר המחילה זה אי אפשר בדברי הטור דכתב בהדיא שהרי אביהן לא היה חייב שבועה, ואילו לדברי הרב בעל המאור לדברי החולקים על הרי"ף לגבי אביהן מיהא לא מהני הנאמנות, ודעת הרשב"א ז"ל כדעת הרי"ף שכתב בתשובה והביאה הרב ב"י באבן העזר סימן צ"ח וז"ל ואם יש נאמנות בכתובה ופטרה הבעל בפירוש מיורשיו נוטלת היא בלא שבועה כמשנתנו בפרק הכותב ודאבא שאול דאמר מה אעשה שאמרו חכמים וכו' לא אמרו אלא בנקי נדר שלא האמינה בפי' על היתומים, וכן דעת הרי"ף וכ"כ ר"ח וכ"כ הרמב"ן וכן מורי הר' יונה ז"ל וכן דעתי נוטה, ואעפ"י שבעל המאור כתב כאבא שאול וכו' אין משם ראיה גמורה. ויש לי ראיה מדאמרינן גבי מתני' דהא דר"ש פליג אמתני' ור"ש כאבא שאול וכו', אין משם ראיה גמורה דהתם הכי קאמר ומיהו הא דר"ש עדיפא מאבא שאול וכו' עכ"ל. ודעת הראב"ד נראה כדעת הרי"ף מדלא השיג על הרמב"ם כדרכו כמ"ש בפי"ו מהלכות אישות דאם התנה הבעל אם אשתו שתגבה כתובתה בלא שבועה אף מיורשים דנוטלת מהם בלא שבועה, ואפילו לגבי לקוחות שסובר הרמב"ם דלא מהני הנאמנות בפירוש סובר הראב"ד דמהני אם קדם הנאמנות למקח כמו שהשיג שם להרמב"ם.
והנה לדעת הרי"ף ז"ל וסיעתיה דס"ל דהיכא דכתב לה בפירוש בין ממני בין מיורשי אחרי גובה בלא שבועה אפילו באה לגבות מיורשים כסתמא, דמתני' הוקשה לי דכי פריך תלמודא בפרק כל הנשבעין לההיא דרב ושמואל מההיא דתנן מתה יורשיה מזכירין כתובתה עד כ"ה שנה, ומההיא דתנן נשא ראשונה ומתה נשא שניה ומת הוא שניה ויורשיה קודמין ליורשי הראשונה, דהוה מצי לשנויי דהתם בדפטרה הבעל בפירוש, וכדחזינן טפי לפירוש ר"ח דס"ל דלאבא שאול אפילו נאמנות מפורש לא מהני, מ"מ סתמא דמתני' הא תני דאם פטרה בפירוש מהני, וא"כ קשיא דמאי פריך דהתם איירי בדפטרה בפירוש דמהני כסתמא דמתני', ועוד הוקשה לי טובא אגב עיוני דכי פריך תלמודא מההיא דנשא אשה ומתה נשא שניה ומת וכו', אמאי לא פריך מרישא דמתני' דקתני מי שהיה נשוי שתי נשים ומתה הראשונה קודמת לשניה ויורשי ראשונה קודמין ליורשי שניה, וכעת צריך לי עיון.
נחזור לעניינינו באופן דאם יש נאמנות מפורש ממנו ומיורשיו באנו למחלוקת הפוסקים הכתובים לעיל, דלדעת הרי"ף והרמב"ם והרמב"ן והרשב"א והר' יונה מהני לה לגבות אף מן היורשים בלא שבועה, ולדעת ר"ח וחכמי נרבונה והרא"ש ובעל המאור לא מהני, ובנדון דידן דאיכא בכתובות דידן נאמנות. וכתב הרב מהרשד"ם ומהרש"ך דאפילו לא כתב בפירוש נאמנות גם ליורשיו אלא שכתב נאמנות הו"ל כאילו כתוב בפירוש נאמנות גם ליורשיו, והרב מוהרש"ך כתב עוד דאפילו לא כתב נאמנות כלל כיון שרגילות עכשיו לכתוב נאמנות בכל הכתובות ושטרות אמרינן דאפילו לא נכתב כנכתב דמי, א"כ בנכסים דהם מונחים ביד שליש ואינן מוחזקין לא זה ולא זה כנדון דידן היה נראה לכאורה דיחלוקו בין היבם ויורשי האשה כדכתיבנא לעיל מצד שהיא שומרת יבם, ואולם מצד שלא נשבעה דאמרינן אין אדם מוריש שבועה לא שייך חלוקה ביניהם כשהם ביד שליש אלא יורשי האשה נקראים מוחזקים, כדכתבתי לעיל מדברי בעל תרומת הדשן דכיון דבדבר מועט דחינן להא דרב ושמואל דאין אדם מוריש שבועה, דהבו דלא לוסיף עלה ומצו למימר קים לי כהרי"ף וסייעתיה דאית ליה דאף לאבא שאול בדאיכא נאמנות מפורש מהני לגבות אף מן היורשים בלא שבועה, כל שכן דאפילו לדעת ר"ח וחכמי נרבונה והרא"ש דס"ל דלא מהני נאמנות מפורש לאבא שאול, דהיינו דוקא כשהמלוה הוא חי ובא ליפרע מנכסי יתומים שצריך לישבע, אבל כשמת מלוה אין יורשים מפסידים זכותם כאשר הסכים לזה הרשב"א והר"ן והריב"ש.
וז"ל הרשב"א סימן אלף וק"ס, מ"מ אם לא היה נאמנות בשטר לא היה בן שמעון גובה כלל, שהרי מת לוה בחיי מלוה וכבר נתחייב המלוה שבועה, וכיון שמת הפסידו את הכל לפי שאין אדם מוריש שבועה לבניו, ומיהו כיון שיש נאמנות בשטר אין כאן שבועה, ואפילו לדברי חכמים האחרונים שאמרו שאין נאמנות מועיל גבי יתומים משום ההיא דאבא שאול, מודים הם דלגבי מת מלוה מועיל נאמנות זה כדי שלא יאבד החוב, משום דההיא דרב ושמואל הבו דלא לוסיף עלה וכיון שהאמינו הלוה למלוה הבו דלא לוסיף עלה הוא וכו' עכ"ל. ולזה הסכים הר"ן בתשובה סימן ל"א וז"ל, ואולי יבא ב"ד ויחוש וכו' מפני שאין אדם מוריש שבועה הא ליתא כלל, ולא עוד אלא שבכתובות שלנו שכתוב בהן נאמנות מפורש בין ממני בין מיורשי דעתי מסכמת שאפילו מת הבעל בחיי האשה ואח"כ מתה האשה בלא שבועה אפילו הכי לא הפסידה, דלא מקילינן תרי קולי, קולא דאבא שאול דאמר דאין נאמנות מועיל גבי יתומים, וקולא דרב ושמואל דאמר אין אדם מוריש וכו', הילכך לכתחילה עבדינן כר' אלעזר. וכ"כ הר"ש הלוי בשם חכמי נרבונה הגדולים ולזה הסכים הרשב"א פרק הכותב עכ"ל. וכדברים האלו כתב הריב"ש בסימן ק"ח וסימן קס"ט וסימן תצ"ב והביאו הרב ב"י באבן העזר סימן צ"ח וז"ל אפילו לדעת אותם שפוסקים שאין נאמנות מועיל לעקור תקנת חכמים ואפילו התנה כן בפירוש, מ"מ זהו כשהמתנה הוא חי בא ליפרע מנכסי יתומים שצריך לישבע, אבל כשמת מלוה אין יורשיו מפסידין ולא דיינינן להו כדינא דרב ושמואל, דכיון דדיינא דעבד כר"א עבד הכא שיש בו נאמנות עבדינן לכתחילה כר"א, דכיון דמדינא מהני נאמנות אלא דרבנן עשו חזוק לדבריהם שלא לעקור תקנתם, הכא לא דיינינן ליה בתרי קולי, וכן דעת בעל המאור בשם חכמי נרבונא וסברא נכונה היא עכ"ל. וכן דעת בעל העיטור בשער י"ד וז"ל, ואפילו לדברי החולקים על הרי"ף וסוברים דהלכה כאבא שאול שאין הנאמנות מועיל על היתומים, מודו דלכתחלה כיון דאית נאמנות דיינינן כר"א, ובשבועה מיהא גבי לא מקילינן תרי קולי.
ואני מוסיף נופך משלי ואומר דממקום אחר אפשר לקיים ולהחזיק דברי הגדולים האלה הריב"ש והרשב"א והר"ן, וזה דמצינו דאע"ג דהרא"ש ס"ל דלאו כפיסקת הרי"ף אלא כדעת ר"ח ור"י דנאמנות מפורש לא מהני לאבא שאול, אפילו הכי כתב בתשובה שהביאה הרב ב"י בחו"מ סימן ק"ח וכתבתיה לעיל אם פטר הלוה למלוה ממנו ומיורשיו גובין בני המלוה מיורשי הלוה אף אם המלוה נתחייב ללוה שבועה, הא קמן דס"ל להרא"ש דלא אמרו שאין נאמנות מועיל לגבי יתומים אלא כשבא מלוה עצמו לגבות, אבל כשמת מלוה אין יורשיו מפסידין, וכבר כתבתי לעיל דדברי הרא"ש אלו הם לדבריו של שואל דס"ל כהרי"ף, והראשון נראה יותר ועיקר.
וזה ג"כ חזיתי להר"ן פרק הכותב כשהביא דעת ר"ח וחכמי נרבונא שהבאתי לעיל דאפילו נאמנות מפורש לא מהני כדמשמע מפשט מילתיה דאבא שאול דאמר מה אעשה, כתב וז"ל לפיכך האשה או המלוה כשבאו לגבות מהיתומים חייבים לישבע, הילכך אם מת מלוה אחד לוה אין בני המלוה יכולין לגבות כלום מבני לוה שהרי אביהם היה חייב שבועה ואין אביו מוריש שבועה לבניו. ותמהני דמנא ליה להר"ן להוליד מדבריהם כן, והא מצינו לחכמי נרבונא ולבעל המאור עצמם דס"ל דאין נאמנות מפורש מהני לגבי יתומים ואפילו הכי מודים הם דלגבי מת מלוה ובאים יורשים לגבות מועיל נאמנות זה כדי שלא יאבד החוב כדכתב הר"ן עצמו בתשובה שהבאתי מקמי הכי וכן להרשב"א וכן להריב"ש.
נמצא מכל האי דכתיבנא דלכו"ע מהני נאמנות מפורש לגבי יורשי המלוה לגבות אף מן היתומים בשבועה שלא פקדנו.
והנה ראיתי לאחד מיוחד מהמורים שחילק חילוק אחד בענין זה ואלו דבריו נר"ו, מ"מ נראה דלו יהי כדברי הריב"ש בשם חכמי נרבונא דלא עבדינן תרי קולי, זה יהיה דוקא כשמעיקרא היה החוב ודאי כמו בני המלוה שבאים לגבות חוב אביהם מבני הלוה או יורשי האלמנה דהיא ודאי אלא דחכמים הטילו שבועה משום הבא ליפרע מנכסי יתומים וכו', אבל בנדון דידן חזרת הנדוניא מכח התנאי דמהדין הבעל יורש את אשתו אלא שהוא מתנה להחזיר השיור וביבם יש ספק אם חייב להחזיר, אם לא דלהרשב"א היבם נמי חייב להחזיר כמו הבעל דבמקום בעל קאי וישנו בתקנה, ולהר"ן אינו חייב להחזיר דהבעל התנה הוא לא התנה ועל הסתם אינו בתקנה, וכיון שאין חוב ודאי אלא הוי ספק בזה ודאי אמרינן תרי קולי, ולא אמרו חכמי נרבונא דתרי קולי לא עבדינן אלא היכא דאיכא חוב ודאי מעיקרא, ואף לדברי הרשב"א דסובר דהיבם ג"כ חייב להשלים התנאי היינו כשנשבעה אבל בנדון דידן דלא נשבעה והיתה חייבת שבועה ואין אדם מוריש שבועה לבניו גם הנאמנות לא מהני כאבא שאול, א"כ מן הדין אינן יכולין יורשי האשה לגבות מהיבם כלום עכ"ל.
והביא סעד לדבריו לחילוק זה מדברי הרא"ש בפסקיו פרק כל הנשבעין בשמעתא דחזרה שבועה למקומה, שכתב הרא"ש וז"ל וקשה דהיכי מונח דמדאמר רב ושמואל דאין אדם מוריש פליגי אדר' אבא וכו', אדרבא היא הנותנת ויש להם להפסיד כמו שמפסידין בני המלוה. ולכך נראה לפרש שכך היה סברת התלמוד דאי הוו סברי רב ושמואל דר' אבא דהמחוייב שבועה ואינו יכול לישבע משלם, א"כ בני מלוה כיון שיש להם שטר על היתומים ראויים מן הדין לגבות שטרם אלא שחכמים תקנו הבא ליפרע מנכסי יתומים סברא היא שיגבו שטרם בלא שבועה, דלא אמרה תורה שבועה למחוייב לה ואם אינו יכול לישבע מפסיד אלא היכא דעיקר הממון תלוי בשבועה כדין חשוד, אבל בני המלוה שעיקר הממון תלוי בשטר והשבועה אינה אלא כי אם תקנת חכמים בני הלוה אינם יכולים להכחיש השטר וליפטר אלא בשבועה שפרע אביהם, ואותה שבועה אינם יכולים לישבע וחייבים לשלם אי אית להו דר' אבא, אלא דפליגי אדרבי אבא וכו'.
הרי דכתב הרא"ש דלר' אבא דאמר מתוך שאינו יכול לישבע משלם גם כשמת מלוה אחר לוה היה ראוי שיפסידו כיון שאינם יכולים, אלא דאמר הוא ז"ל כיון שיש להם שטר והתורה ודאי ראוי לגבות חובם והשבועה אינה אלא תקנת חכמים משום הבא ליפרע, ולא משגחינן אלא אדרבא אמרינן כיון דהן אינם יכולים ליפטר אלא בשבועה שפרע אביהם ואינם יכולים משלמים, הרי בפירוש דכתב דכיון דהחוב היה מעיקרו ודאי היה מן הראוי שיגבו חובם אלא דלא רצו לעשות מעשה נגד רב ושמואל, ובודאי דאמרינן דכשבאו חכמי נרבונא ואמרו דתרי קולי לא עבדינן דוקא כשהיה עיקר החוב ודאי שהיה מן הראוי שיגבו חובם בלא שבועה אלא שלא רצו לעשות מעשה נגד רב ושמואל, אבל כשעיקר הממון ספק בהא ודאי דאמרינן כרב ושמואל דאין אדם מוריש ועבדינן תרי קולי, אלו דבריו נר"ו.
והגם שחילוק מסתבר טפי ויש לו טעם וריח אמנם ראיה לא ראיתי. ותחילה ראיתי להשתעשע בדבריו כי חביבין לי ואח"כ אבוא לפסקא דדינא. והנה ראשונה במ"ש דאף לדברי הרשב"א שסובר דהיבם ג"כ חייב להשלים תנאי אמרינן תרי קולי, זה אי אפשר מתרי אנפי, חדא דלהרשב"א ליכא קולא דאבא שאול דהוא ס"ל כדעת הרי"ף דאבא שאול דאמר מה אעשה לא אמר אלא בנקי נדר אבל אם יש נאמנות בפירוש נוטלת בלא שבועה כמשנתינו. ועוד דלדבריו דמר נמי דכשאינו חוב ודאי אלא ספק אמרינן תרי קולי, והא דהרשב"א אינו ספק חוב דלדעתו ז"ל התנאי חל ג"כ על היבם כמו בעל דבמקום בעל קאי וישנה בתקנה והוי חוב ודאי. גם במה שהביא סעד מדברי הרא"ש לא כן אנכי מבין ואיכא למשדי נרגא מכמה אנפי, חדא דלדברי הרא"ש אין חילוק אלא בין היכא דעיקר הממון תלוי בשבועה כמו חשוד להיכא דעיקר הממון תלוי בשטר שהיה מן הראוי שיגבו חובם בלא שבועה, וה"נ בנדון דידן חזרת ההשבון ממון התלוי בשטר בלא שבועה הוא והיה ראוי שיגבו אותו בלא שבועה מכח התנאי אלא שחכמים תקנו דלא יפרע מנכסי יתומים אלא בשבועה, ובהא אתו חכמי נרבונה ואמרו דתרי קולי לא אמרינן. ועוד דלו יהי כדברי דמר מסתברא לומר דהא דרב ושמואל איירי דוקא בממון ודאי ולא בממון ספק דכל שכן הוא, ומדברי הרא"ש ע"כ משמע הכי דהא רב ושמואל איירי בין כשהממון תלוי בשטר בין כשאין הממון תלוי בשטר וראוי מן הדין לגבותו, ושעור הלשון כך הוא להרא"ש, אי הוו סברי רב ושמואל דר' אבא דמתוך שאינו יכול לישבע משלם א"כ במת לוה בחיי מלוה כשיש לבני מלוה שטר שראוי לגבות מן הדין בלא שבועה והשבועה אינה אלא תקנת חכמים, סברא היא דלא אמרינן אין אדם מוריש ויפסידו יורשי מלוה, אלא אדרבא אמרינן דכיון דבני הלוה אינם יכולים ליפטר מהשטר אלא בטענת פירעון וצריך שבועה שפרע אביהן מתוך שאינו יכול לישבע משלם, ובשלמא בממון שאינו תלוי עיקרו בשטר אתי שפיר דאמרינן אין אדם מוריש שבועה כדר' אבא דמתוך שאינו יכול לישבע יפסיד וישלם, אך בממון שתלוי בשטר אי אית ליה לדר' אבא היה ראוי לגבותו, אלא ודאי דרב ושמואל לית להו דרבי אבא ולכך אף בממון ודאי אמרינן אין אדם מוריש וכו', משמע דהא דאין אדם מוריש וכו' בכל ממון איירי, ועל זה ראו חכמי נרבונא ואמרו דתרי קולי לא עבדינן. וכן חזינן למוהרשד"ם בסימן קצ"ט כנדון דידן ממש שהיתה זקוקה ליבם גם לא נשבעה ופסיק דבנכסים שהן ביד שליש יחלוקו, ולא חילק מטעם דהוי ממון ספק, ואף שאיירו שם קודם שראה תשובת הרשב"א דהוי ממון ספק יותר.
ועתה אבוא לענין פסקא דדינא מצד זה שלא נשבעה האלמנה היה אפשר לומר דאין זכות ליבם בנדון דידן שהנכסים ביד שליש מכמה טעמי, חדא דהא דרב ושמואל היינו דוקא להוציא ממון אבל לא להחזיק במה שבידו כמ"ש הרשב"א הביאה הרב ב"י בחו"מ סימן ק"ס באורך וז"ל, שאלת ראובן היה מחזיק במקום ב"ה, תשובה הדין עם יורשי ראובן וכו', ואם תאמר והלא האב לא היה נאמן אלא בשבועה וקי"ל דאין אדם מוריש שבועה לבניו, דעו שלא אמרו אין אדם מוריש שבועה לבניו אלא להוציא ממון וכאן כיון שממון הישיבה בחזקתו של ראובן ויורשיו אין מוציאין מידו, וכ"כ מוהרי"ק שורש כ"א בשם המרדכי דאע"ג דקי"ל כרב ושמואל הני מילי להוציא ממון אבל היכא שהיורשים מוחזקים בממון לא יוציא שכנגדם הממון מידם, וכבר כתבנו לעיל מ"ש הרב בעל תרומת הדשן בסימן ש"ל דכשאין היורשין מוחזקין משני צדדין אלא הממון מונח ביד שליש דזכו יורשי האשה הואיל ואינם צריכים להוציא, ואע"ג דלאו מוחזק ממש אינון מ"מ בטעם מועט דחינן אין אדם מוריש שבועה לבניו כדאמרינן הבו דלא לוסיף עלה, וא"כ בנדון דידן שהנכסים אינם ביד יורשי הבעל שאין יורשי האשה באים להוציא הו"ל כאילו הנכסים בחזקת יורשי האשה, כיון דטעמא דאין אדם מוריש שבועה לבניו וכו' נאמר דוקא היכא שהיורש צריך להוציא מיורשי הבעל. וכן הסכים בזה מוהרשד"ם סימן רכ"ט מדברי הרב בעל תרומת הדשן הנזכר. ועוד גדולה מזו דנראה ממ"ש בהגה אשירית פרק מי שמת דבחצי נכסי צאן ברזל לעולם בחזקת יורשי האשה למ"ד גבי נפל הבית עליו ועל אשתו יחלוקו, ולא אמרינן בהו אין אדם מוריש שבועה לבניו וכו' אלא יורשיה גובין חצי נכסי צאן ברזל אעפ"י שמורישם היה חייב שבועה, והן הן ג"כ דברי תוספות בפרק מי שמת בד"ה וב"ה, קשיא לר"י למאן דאמר דהקשו למה לי טעמא דחזקתן תיפוק לי לפי שהיא צריכה שבועה ואין אדם מוריש שבועה לבניו, ותירצו דהיא הנותנת משום שהנכסים בחזקת יורשי הבעל ואינם בחזקת יורשי האשה לא יוכל להוריש לבניו, אבל למי שסובר בחזקת יורשי האשה אז יש להם הכל, דהא כיון שהיו מוחזקין בממון שבועה כזו יכולה להוריש, דבזה לא אמרינן אין מוריש שבועה לבניו ע"כ וכו'. ומינה דלמ"ד בחזקת שניהם דהלכה כוותיה דבחצי לא אמרינן אין אדם מוריש שבועה וכו', הא קמן דאפילו יהיו הנכסים ביד יורשי הבעל חולקים בנכסי צאן ברזל עם יורשי האשה למ"ד יחלוקו והלכה כוותיה, זה כתבתי במעט העיון.
אמנם אחר ההתישבות והעיון יראה דהא ליתא הכי, וזה דדברי ההגה אשירית וכן דברי התוספות וכן מ"ש הרב בעל תרומת הדשן היינו דוקא בשאר אלמנה דעלמא, אבל בשומרת יבם אינו כן דהא ס"ל להתוספות עצמן כסברת ר"ת דבשומרת יבם שמתה ליכא פלוגתא דאמוראי בחזקת מי אלא לכו"ע נכסי צאן ברזל הם בחזקת יורשי הבעל, וכיון שהם בחזקת יורשי הבעל ואינם בחזקת יורשי האשה לא יוכל להוריש לבניו, ובשאר אלמנה דעלמא דוקא ס"ל דאיכא פלוגתא ולמ"ד בחזקת יורשי האשה או למ"ד בחזקת שניהם לא אמרינן אין אדם מוריש, וכ"כ בהדיא בהגהה בסוף דבריו דבשומרת יבם שמתה לכו"ע גם נכסי צאן ברזל בחזקת יבם.
ואיברא דאפשר דלרש"י דס"ל דגם בשומרת יבם שמתה פליגי הני אמוראי נמצא דלמ"ד בחזקת שניהם יחלוקו יורשי האשה עם היבם ולא אמרינן אין אדם מוריש שבועה לבניו, אבל מ"מ חזרנו למחלוקת ראשונה דר"ת ורש"י, דלרש"י דס"ל דגם בשומרת יבם פליגי הני אמוראי, למאן דאמר בחזקת שניהם יחלוקו ולא אמרינן אין אדם מוריש שבועה לבניו, ולר"ת דס"ל דלא פליגי בשומרת יבם לכו"ע כלם בחזקת יורשי הבעל ואמרינן אין אדם מוריש שבועה, וא"כ כשהנכסים ביד שליש יחלוקו ביניהם.
אמנם מ"מ לבי הומה לי, דהא דרב ושמואל דאין אדם מוריש שבועה לבניו פלוגתא דרבוותא היא אם הלכה כמותה או לא, כדכתב מהריק"ו שורש צ"א דרב אלפס ור"ח פסקו כרב ושמואל ואולם ראבי"ה ורוב הגאונים פסקו כר"א דאין יורשין נשבעין ונוטלין, וא"כ איכא תרי ספקי דמסייעי ליורשי האשה, ספק אם הלכה כר"א דיורשים נשבעין ונוטלין, ואם תמצא לומר דהלכה כרב ושמואל דילמא הלכה כהרי"ף וסיעתיה דבדאיכא נאמנות מפורש אף לאבא שאול מהני ולא היה מוריש' צריך שבועה, ותרי ספיקי דמסייעי למוציא מהני כמו שיבא לקמן בעז"ה, וכל שכן לדברי הריב"ש והרשב"א והר"ן שכתבו לעיל דס"ל דתרי קולי לא עבדינן ולא אמרינן אין אדם מוריש שבועה.
סוף דבר הנלע"ד מכל האי דכתיבנא דבנדון דידן הגם דמצד שלא נשבעה האלמנה אין זכות ליבם, אמנם מהצדדין האחרים מצד שהיא שומרת יבם וגם מצד תנאי השיור הכתוב בכתובה במה שנמצא ביד שליש יחלוקו בין היבם ויורשי האשה אם מעט ואם הרבה יהיו ביד שליש עד כדי חצי הנדוניא, דבחצי האחר לעולם של יבם הוא לכו"ע אפילו שהיו תחת ידם של יורשי האשה כל שכן אם יהיו ביד שליש. וכל זה אמרתי להיות נושא ונותן בהלכה אך לא כפוסק החותך הדין כי לא אנכי עמדי.
אחר שכתבתי כל זה זכרתי לי שכתב אדוני אבי ז"ל בנדון כזה ובקשתי ומצאתי, וראיתי להביא דבריו נגד דברי כדי שלא אהיה נדון כדין הכובש עדות מה שראה, וז"ל זלה"ה השייך לענינינו, הך מילתא פלוגתא דרבוותא היא וקצרן של דברים בשומרת יבם עיקר כתובתה והוא מנה מאתים ותוספת לכו"ע בחזקת יורשי הבעל, אמנם בנכסי צאן ברזל והם הנכסים שהכניסה לבעל ושמאן בכתובתה והוא הנדון שלפנינו למעשה, נראה כפי דינא דגמרא דבמחצית צאן ברזל לכו"ע הם בחזקת יורשי הבעל ואפילו תפסו יורשי האשה מוציאין מידם ובזה כל אנפין שוין, אמנם במחצית האחר הוא דאיכא פלוגתא, ולכן אם יורשי הבעל מוחזקים אין מוציאין מידם וזכו בכל, וכן אם יורשי האשה מוחזקין אין מוציאין מידם אותו המחצית וזכו במחצית דמצו לומר קים לן, אמנם אם אינן מוחזקין שום אחד מהכתות אלא שהם ביד ב"ד או ביד שליש בזה יראה למעשה דיחלוקו באותו מחצית כדין ממון המוטל בספק, באופן דיטלו יורשי האשה בכל הנכסים רביע אחד ויורשי הבעל ג' חלקים הנשארים, כל זה כפי דין התלמוד.
אמנם עתה שכותבין בכתובות שלנו תנאי השיור שאם תמות האשה בחיי בעלה שיחזיר מחצית סכום הנדוניא ליורשיה מבית אביה הוא שצריך לבאר, וגם בזה הוי פלוגתא דרבוותא, דהר"ן ז"ל כתב בתשובה דאינו אלא אם תמות אשתו בחייו אבל בחיי היבם אין לנו, ונראה מדבריו שחכם בדורו נחלק עליו על זה, וגם נראה שהוא דעת הרשב"א הביאה ב"י ביו"ד סימן שע"ג והרב מוהרשד"ם סימן קכ"ח המתחלת שומרת יבם כהן שמתה וכו', וכיון שכן צריך לבאר למעשה מה דינו.
והנה אם מוחזקים יורשי האשה לא תיבעי לי דודאי מצו למימר קים לן כהרשב"א, וגם אם אינן מוחזקין שום אחד מהכתות נ"ל דודאי זכו יורשי האשה במחצית ומצד התנאי, וטעמא דמילתא דאיכא תרי ספיקי המסייעי להו ספק דילמא זכו יורשי האשה אף מדין התלמוד כסברת רש"י והרמב"ם, ואם תמצא לומר דהלכה כר"ת והרא"ש דילמא זכו מצד תנאי השיור כדברי הרשב"א, ואע"ג דהרב מוהריב"ל בתשובה כתב דתרי פלוגתי דרבוותא לא חשיבי תרי ספיקי דשם פלוגתא דרבוותא חד הוא, כבר הארכנו בזה במקום אחר דאיכא למישדי נרגא והעלנו דתרי ספיקי חשיבי וכו'.
אמנם אם מוחזקין יורשין הבעל נראה שאין מוציאין מידם וזכו בכל דמצי למימר קים לן כהר"ן, ואיברא שהרב מהריב"ל כתב דכל דאיכא תרי ספיקי דמסייעי למוציא מפקינן מיד המוחזק והביא ראיה מדברי התוספות, כבר הוכחתי וכתבתי במקום אחר שהרא"ש חולק וסובר דבכל גוונא אין מוציאין מיד המוחזק, וגם כי פשט המנהג לומר תרי קים לי, עכ"ל לענינינו.
וכבר אפשר לי לומר דמדבריו נלמוד בנדון דידן זכות ליבם בנכסים שהן ביד שליש מטעמא דאיכא תרי ספיקי דמסייעי ליה, ספק דילמא הלכה כרב ושמואל דאין אדם מוריש שבועה לבניו ואפילו דאיכא נאמנות כאבא שאול לדעת ר"ח וסייעתיה דכתיבנא לעיל, ואם תמצא לומר דהלכה כר' אלעזר ספק דילמא זכה בכל מדינא דגמרא כסברת ר"ת והרא"ש, ואע"ג דלדברי הריב"ש והרשב"א בשם חכמי נרבונא דלא עבדינן תרי קולי אין ליבם אלא ספק אחד, אולם בהצטרפות חילוק הרב המורה שכתבנו לעיל דכשהממון אינו חוב ודאי אלא ספק דלא דברו בזה חכמי נרבונא, יועיל שיחלקו ביניהם מה שיש ביד שליש כדכתיבנא לעיל, הגם שיש ליורשי האשה תרי ספיקי דמסייעי להו להוציא כדכתיבנא אמרינן מאי אולמיה דהאי מהאי ויחלוקו ביניהם במה שימצא ביד שליש עד חצי נכסי צאן ברזל כדכתיבנא.
כל זה אם יראה בעיני בעלי ההוראה ובפרט הרב הגדול הזקן שבדורנו נר"ו.
הצעיר משה בכמה"ר חיים שבתי זלה"ה
 
 
@שו"ת תורת משה חלק אבן העזר סימן ה
שאלוני על דבר מינקת גרושה אם מותרת להנשא תוך כ"ד חדש לוולדה.
תשובה, הא פלוגתא דרבוותא היא, הנה התוספות פרק החולץ (דף מ"ב) ובפרק אע"פ (דף ס') הביאו מחלוקת ר' שמשון ור"ת בזה הגם שבאו דבריהם בשינוי לשון ובשינוי טעם, הנה בפרק החולץ כתבו וז"ל ר' שמשון היה אומר דגרושה מינקת מותרת להנשא משום דלא משעבדא להניק כדאמרינן נתגרשה אינה כופה, ואין נראה לר"ת דהא למאי דהוה בעי למימר דטעמא משום סנדל ומשום דחסא לא היה חילוק בין אלמנה לגרושה, וה"ה להאי טעמא דאינו חוזר בו אלא מהטעם א' בלבד. ובפרק אע"פ כתבו ור"ת אומר דאסורה להנשא דתניא בפרק החולץ מעוברת ומינקת חבירו לא ישא וקא פסיק ותני לא שנא נתאלמנה לא שנא נתגרשה, וכן איתא בשאלתות.
והנה אני הדיוט נראה דהאי דחיה לאו דחיה היא, דאיברא דלמאי דהוה בעי למימר טעמא משום סנדל ומשום דחסא לא היה חילוק במעוברת בין אלמנה למגורשת, מ"מ במינקת מיהא היה חילוק בין אלמנה לגרושה מההיא דר"ש, וכשחזר בו מאותו הטעם והיינו טעמא דסתם מעוברת ליניקה קיימא גם במעוברת יש חילוק בין אלמנה לגרושה, גם ההיא ראיה דאייתי מפרק אע"פ מדקא פסיק ותני לא שנא נתאלמנה לא שנא נתגרשה וכו' אינה ראיה, שהרי בפרק אע"פ תני בפירוש מינקת שמת בעלה תוך כ"ד חדש לא תנשא.
והרב הנמוקי הביא התם פלוגתא דר"ת ור"ש בשינוי טעמא, וז"ל ר"ש כתב דוקא אלמנה שהיא בושה לתבוע ליורשים איכא למיחש שאם תתעבר מעכר חלבה וקטלה ליה דמי יהביה לה בצים וחלב למסמס ליה לתינוק, אבל גרושה מעוברת ומניקה מותרת להנשא דלא כסיפא למתבע לבעל וכו', אבל ר"ת אפילו בגרושה וכו' שאף היא בושה לתבוע ע"י שליח וכו'. ולכאורה קשיא לי על הדברים הללו דמשמע דלר"ת מ"ש בגמרא באלמנה שהיא בושה היינו מהיורשים ולכן ס"ל דאין חילוק בין אלמנה לגרושה, דכשם שבאלמנה היא בושה מהיורשים גם בגרושה היא בושה לתבוע ע"י שליח, וזה אינו דבגמרא אמרו טעמא דהאשה בושה לבא לב"ד דמשמע דאינה בושה לתבוע מהיורשים רק דהיורשים אינם רוצים ליתן אם לא שיתבעם בפני ב"ד והיא בושה לבא בב"ד, וזהו סברת ר"ש שכתב הרב הנמוקי שחלק בין אלמנה לגרושה, דדוקא באלמנה שאין לתינוק אב לחוש שתתעבר האם וקשה ליה דמי יהביה ליה בצים וחלב, ואם תאמר תתבע מהיורשים, אין היורשים נותנים מרצונם אם לא שתתבע מהם בפני ב"ד והיא בושה לתבוע ליורשים כלומר לבא לב"ד לתבוע ליורשים, מה שאין כן בגרושה דכל שהיא תתן הודעה לבעלה הראשון שהיא מעוברת מבעלה השני חייס איהו על בריה למסמוסיה בבצים וחלב, וזה נ"ל טעם ברור ונכון.
גם בדברי המרדכי פרק אע"פ ראיתי שהביא הך פלוגתא דר"ת ור"ש בשינוי לשון קצת וז"ל, אבל בשאלתות דר"ת פסקו דכל שכן גרושה שצריך להמתין וכו', שהרי באלמנה אין הטעם אלא שבושה לבא לב"ד והורגת את בנה וכל שכן גרושה שבושה לבא לב"ד לתבוע הבעל וכו', והרי קשה עלי כמו שהקשיתם ללישנא דהרב הנמוקי שהרי האשה אינה צריכא רק הודעה לבעל איך היא מעוברת והבעל יחוס על בנו למסמס בצים וחלב.
והנה הרב המגיד פי"א מהלכות גירושין כתב דהרשב"א מסכים לדעת רב אחא משבחא דהיינו דעת ר"ת, וכתב ומיהו בגרושה דוקא בשהנקתו עד שהכירה אבל קודם הזמן הזה מותרת להנשא דהא אי בעית לא תניק אותו כלל ואפילו בשכר, וכנראה מדברי הרב המגיד דהיש מפרשים דפליג אר"ת ואשאלתות וסבורים דבגרושה לא גזרו חכמים דאפילו בשהניקה עד שהכירה ס"ל הכי, ולא כן אנוכי עמדי דהרי ר"ש דס"ל דיש חילוק בין אלמנה לגרושה ראיתו היינו ממאי דאמרינן בגמרא נתגרשה אינה כופה, ואי בשהכירה הא קתני סיפא דכופה לה בשכר, אלא דלר"ש דוקא בשלא הכירה פליג על סברת ר"ת. וכן ג"כ פשט לשון המרדכי בפרק אע"פ פסק ר"ש מפלייזא דגרושה מותרת, אע"פ שאם מכירה כופה, מ"מ אין שיעבוד כל זמן שלא כפו אותה, כלומר כל זמן שלא כפו דהיינו שאינו מכירה אין שעבוד עליה, ומי שירצה לדחוק לשון המרדכי ולפרש שכל זמן שלא כפו ב"ד היינו אף אחר שמכירה כיון שעדיין לא כפו אותה ב"ד אינה משועבדת מאי ומותרת לינשא דהיינו לכתחילה ומי מתירה, והא ב"ד חייבים לכוף אותה להנשא וממילא מעכבים אותה שלא להנשא אלא ב"ד וכו', דוקא כשאינה מכירה איירי ר"ש. באופן דדעת הרשב"א ז"ל מסכים לדעת ר"ש דיש חילוק בין אלמנה לגרושה ובגרושה כל שעדיין אינה מכירה מותרת להנשא.
וכן דעת מז"ה שהובא בשלטי הגבורים בשם ריא"ז בפרק החולץ שהגרושה אינה צריכה להמתין אלא א"כ היה התינוק מכירה שהיא חייבת להניק אותו בשכר וכו'. אמנם מדברי הר"ן פרק אע"פ נראה כדברי הרב המגיד, שכן כתב דבנתגרשה בא מעשה לפני ר"ש והתירה לאחר ג' חדשים וג' חדשים היינו מכירה לכו"ע כדאיתא בגמרא, וזו היא סברת ריא"ז שכתב ואני אומר אע"פ שהיה התינוק מכיר את אמו אינה צריכה להמתין אלא באלמנה שהיא משועבדת להניק הבן אפילו לאחר מיתת האב, אבל הגרושה אע"פ שהבן מכירה אינה מניקתו אלא בשכר כאשה נכרית, ולפיכך אינה צריכה להמתין כמו שאין הנכרית צריכה להמתין כמבואר בקונטרס הראיות ע"כ. ולכאורה אצלי הדיוט לאו ראיה היא, דשאני הכא בגרושה דבשכר וכו' מיהא כופה אותה להניק בנה, מה שאין כן באשה נכרית דאפילו בשכר אין כפיה בה אלא ברצונה ודוק. אח"כ מצאתי ראיתי בדברי ריא"ז פרק אע"פ גבי גרושה אם מכירה כופין אותה שכתב וז"ל, וכן נראה בעיני שאפילו אשה שקבלה בן להניקה והניקתו עד שהוא מכירה כופין אותה להניק אותה בשכר מפני סכנת הולד עכ"ל, א"כ הכא בהחולץ דמייתי ראיה מאשה נכרית אזיל לשיטתיה דס"ל דבאשה נכרית ג"כ כשהולד מכירה כופין אותה להניק ואפילו הכי אינה צריכה להמתין כ"ד חודש כדי להנשא, א"כ מכאן ראיה דבגרושה נמי דאינה מניקה אלא בשכר כאשה נכרית אינה צריכה להמתין וכו'.
ובזה נשאר עלי תהיהא רבא על מה שראיתי כתוב בספר חוסן ישועות סימן פ"ב משם מורי הרב כמהר"ר דניאל איש חמודות ז"ל שהורה במינקת שנתנו לה ילד להניק דאינה יכולה להנשא תוך כ"ד חדש לולד וב"ד או אביו של תינוק מעכבין בידה אם הולד מכיר אותה, והוכיח כן מהאי לישנא דריא"ז דפרק אע"פ שכתב דכופין אותה להניק בשכר, ואיך תלה החכם בעל הספר הזה הוראה כזו במורי הרב ז"ל מדברי ריא"ז שאם כופין אותה להניק אותו בשכר לא בשביל זה משועבדת כדי שאינה יכולה להנשא וכמ"ש ריא"ז, ומשם הביא ראיה גם לגרושה דאינה צריכה להמתין, ואולי שהחכם בעל הספר ראה או שמע מפי מורי הרב שהורה במינקת שנתנו לה ילד להניק והכירה דכופין אותה להניק אותה בשכר מפני סכנת הולד, והורה כן מדברי ריא"ז דפרק אע"פ וחשב החכם דההוראה היה לשלא תנשא.
נחזור לענינינו דלדעת ר"ש והרשב"א וריא"ז בשם מז"ה דמגורשת כל שאינו מכירה אותה יכולה להנשא תוך כ"ד חדש, והיה נראה דגם מסברא זו הוא ר' שמואל שהביא המרדכי פרק אע"פ, וזה אינו דהמדפיס טעה וראה ר"ש והניח ר' שמואל שהרי המרדכי כתב ר' שמואל מפילייז"ה והסמ"ג וגם הגהות מרדכי פרק החולץ הביא בפירוש רבי שמשון מפילייזה.
מעתה לענין דינא דנדון דידן, כיון דלדעת הנהו רבוותא אנשי שם הלא הם ר"ש והרשב"א וריא"ז סבירא להו דבגרושה כל שהתינוק עדיין לא הכירה לאמו מותרת, הכא נמי בנדון דידן דתוך ארבעים יום לולד נתגרשה הייתי מורה לה היתר להנשא, ולו יהיה מחלוקת שקול הנה בדבר דרבנן כי האי אזלינן לקולא, והיה לי ג"כ אילן גדול על מה לסמוך הוא הרב הגדול ב"י סימן י"ג מאבן העזר שכתב שראה מורים עושים מעשה כדברי הרשב"א ולא מיחה בידם כיון שיש להם על מה שיסמוכו ועוד דמידי דרבנן ע"כ.
אמנם הלא לאמונה כי ירא אנכי מלהורות היתר לכתחילה נגד ר"ת והשאלתות דרב אחאי גאון ומ"ז, כי ראיתי כל המדברים והנוגעים בדבר הזה הם מחמירים, הנה הריב"ש ז"ל שהוא בתראי ועינו ראה בשל אחרים כולם ופסק להחמיר, הנה בסימן תס"ג כתב שכבר הסכימו האחרונים דמינקת שמת בעלה לאו דוקא ה"ה נתגרשה דלא פלוג רבנן וכמ"ש רב אחאי בשאלתות וכן דעת ר"ת ע"כ, גם בסימן י"ג כתב בפירוש וז"ל, כבר ידעת שהגאון רב אחאי בשאלתות דלאו דוקא מינקת שמת בעלה אלא ה"ה לגרושה שהרי בכלל מינקת חבירו היא ולא פלוג רבנן ור"ת הביא ראיה וכו', אבל כל האחרונים הסכימו שאפילו גרושה צריכה להמתין דלא פלוג רבנן וכו'. ובסיום דבריו כתב עוד וז"ל, וראיתי שיש מן החכמים שהתירו בגרושה דאין מכירה מפני שאינה משועבדת לו להניקו, ואני מה שנראה לי כתבתי והאמת יורה דרכו ע"כ. הרי להריב"ש ז"ל שראה כל הסברות כולם ועם כל זה החמיר בדבר, ומ"ש בדברי הרב ב"י דמשמע מדברי הריב"ש דה"ה לגרושה קאי למאי דכתב בשם הריב"ש דמעוברת שילדה ולא הניקה את בנה כלל שצריכה להמתין ג"כ כ"ד חודש, ולזה כתב הרב ב"י דמשמע מדבריו דה"ה לגרושה דאילו לגרושה שהניקה בפירוש כתבו הריב"ש דדינה כאלמנה.
גם בתשובות הרב מאיר פדוואה סימן ה' מהרב מינץ יראה דירא להקל בדבר, מדהוצרך שם בנדון דידיה לבקש היתר מפני שרבו שם פריצי הדור בעוונותינו ובאו אצל האשה קצת מהפריצים לפתותה להיות מופקרת לכל, ובשביל להציל ב' נפשות מישראל שלא יצאו לתרבות רעה או לדראון עולם הורה להתיר מינקת חבירו, וכה"ג סמך על ר"ש ואמר דגם ר"ת והשאלתות מודים דכה"ג דנדון דידן משמע דבלאו הכי לא היה סומך על ר"ש להקל. ונוסף על זה כתב בסיום דבריו דהורה היתר בשעת הדחק והאריך בדבר יען שלדעתו דבר חדוש הוא כמו שיראה המעיין שם. גם הרב הגדול משה ן' אלשקאר הורה בזה להחמיר ותפס במושלם ובהחלט כסברת ר"ת דאף שיראה שראה ספר הרשב"א שהביא סברתו שם ועכ"ז עשה מעשה דלא כוותיה וכתב שכן דעת הרמב"ן והריטב"א ושכן כתבו הרבה מן האחרונים, וכיון שכל הני אשלי רברבי החמירו בדבר מי יבא אחריהם להקל, ואף שהוא מידי דרבנן וספיקו להקל, אפשר שכל הנהו רבוותא מה שלא הקילו היינו מההיא סברא דר' ברוך שהביא המרדכי ריש פרק החולץ דמצינו בכמה מקומות שהחמירו מספיקא מההיא סברא דר' ברוך ז"ל, ומ"מ אם הרבנים בעלי ההוראה המצא תמצא שום חילוק כדי להקל בנדון דידן, אני ג"כ אהיה מסכים ומצטרף עמהם.
משה בכמה"ר חיים שבתי
 
 
@שו"ת תורת משה חלק אבן העזר סימן ו
מהחכם השלם רב ועצום כמהר"ר חסדאי פרחיא הכהן נר"ו
בפרק אע"פ שנינו מינקת שמת בעלה תוך כ"ד חדש הרי זו לא תארס ולא תנשא דברי ר"מ ור"י אומר וכו', ופסקו בגמרא רב ושמואל הלכה כר"מ, וכתבו שם התוספות דר"ש הזקן אומר דגרושה מותרת להנשא דלא משעבדא ליה להניק ור"ת אומר דאסורה וכו'. ומי שיעיין בדברי התוספות יראה דמאן דמתיר בגרושה בכל ענין הוא בין מכירה בין אינו מכירה מדלא מפליג בגרושה, וכ"נ מבואר מדברי ר' שמואל מפליזה הביאה המרדכי שם שהיא נמי כסברת ר"ש וז"ל, אע"פ שאם מכירה כופה אותה בב"ד להניק מ"מ אין שיעבוד עליה כל זמן שלא כפו אותה בב"ד מותרת להנשא וכו'. גם בהגהות שלטי הגבורים פרק החולץ כתב משם ריא"ז ז"ל ואני אומר שאע"פ שהתינוק מכיר את אמו אינה צריכה להמתין אלא כשמת בעלה שהיא משועבדת להניק הבן אפילו לאחר מיתה, אבל הגרושה אע"פ שהבן מכירה אינו מניקתו אלא בשכר כאשה נכרית, ולפיכך אינה צריכה להמתין כמו שאין הנכרית צריכה להמתין כמבואר בקונטרס הראיות, הרי שאלו הגדולים הסכימו לדעת ר"ש הזקן ויישבו סיפא דברייתא דלא תיקשי ליה, ולפי הנראה נתחלפו בתירוצם, דלפי מ"ש המרדכי משמע דאחר כפיה מיהא הוי דינא כדין אלמנה ואין מתירין אותה, מדכתב טעמא משום דאין עליה שיעבוד כל זמן שלא כפו אותה טעמא שלא כפו אותה אבל אחר כפיה מחוייבת להניק כמו אלמנה וצריכה להמתין, ולדעת ריא"ז אינה צריכה להמתין כלל אפילו אחרי כפיה, ואע"פ שיש לדחוק בדברי המרדכי ולפרש דבריו מוסכמים לדברי ריא"ז, יושר לשונו מורה מ"ש.
ואיך שיהיה מתוך דבריהם למדנו תירוץ נמי למה שהקשו תוספות וז"ל ועוד דאלמנה נמי לא משעבדא מכי תבעה כתובתה או רוצה להנשא, דלסברת הר"ש הזקן י"ל ולתרץ דאלמנה שאני שהיא מחוייבת להניק משום תקנת חז"ל, וחיוב זה אין תלוי במזונות כלל דאפילו אבדה מזונות עדיין היא מחוייבת להניק את בנה מתקנת חז"ל משום סכנת הולד, וזה מבואר ונראה מדברי המרדכי וראי"ז דגרושה אינה צריכה להמתין בין יש לבן אב או אין לו אב אין עליה חיוב תקנת חז"ל, שלא תקנו חז"ל בגרושה כלל אלא באלמנה לבד.
אבל הר"ן פרק אע"פ שכתב דברי ר"ש כתב טעמא דגרושה שרי כיון דקאי אב אם נתעברה מסמס ליה בבצים וחלב עי"ש. ולפי"ז נתקנו כל הקושיות שהקשו התוספות לדעתו באופן נאות שהכל מתורץ יפה כפי טעם זה כמו שיראה המעיין והרא"ש כתב והר"ש הזקן היה אומר וכו' אבל כשמת בעלה אע"פ שאינה מחוייבת להניקו מ"מ כיון שאין לו אב עשו חז"ל תקנה שתניק האם ע"כ. כיון בזה ליישב קושית התוספות שהקשו דאלמנה נמי לא משעבדא, ותירץ כמ"ש לעיל דשאני אלמנה שאע"פ שאין לה מזונות מ"מ מחוייבת משום תקנת חז"ל דאין חיוב ההנקה תלוי במזונות דאלמנה. ונראה דאיכא בין טעמו של הר"ן לדעת הר"ש לטעמו של מרדכי לדעת הר' שמואל מפליזה האי בנייא שמת אבי הבן, דלטעמו של הר"ן צריכא להמתין כמו אלמנה מאחר דאין לו מי שימסמס בבצים וחלב ואיכא סכנה, ולטעמו של מרדכי בגרושה לא גזרו ואינה צריכה להמתין כלל אפילו מת אבי הבן אח"כ לא חל עליה חיוב המתנה כלל, זה נראה לי מבואר.
והרשב"א בתשובה הביאה הרב ב"י אבן העזר סימן י"ג הסכים לדעת ר"ש היכא שאין מכירה אבל במכירה כתב דצריכה להמתין, ואין ספק שהרב ז"ל ידע טעם הדברים אבל אני לא ידעתי טעם נכון לזה החילוק, דמאחר שאנו מתירים אותה באין מכירה מטעמא דאין כאן סכנה דאביו ימסמס לו בבצים וחלב, אפילו מכירה נמי אית לן להתיר מהני טעמא ולא ברירא לי מילתא.
איך שיהיה דעת הרשב"א הוא מבואר שדעתו לחלק בין מכירה לאין מכירה, גם הר"ן הזכיר סברת הרשב"א שם והרב המגיד פרק י"א מהלכות גירושין, ונראה מדבריו שדעת הגאון רב אחא והרשב"א אחד הוא בדין זה מה שאינו נראה כן מדברי הרא"ש והר"ן, שאמרו שכתב בפ' וירא איתתא דפטרה בעלה או מת בעיא להמתני כל ימי מניקתה וכו', משמע דאלמנה וגרושה חד דינא לכלהו כדברי ר"ת שלא חילק בין אלמנה לגרושה, והוכיח זה מההיא דהחולץ דתניא לא ישא אדם מעוברת חבירו ומינקת חבירו קא פסיק ותני וכו', וכ"כ הריב"ש לדעת ר"ת סימן תס"ג יע"ש.
העולה מזה דג' סברות איכא בהאי דינא דגרושה ראשונה, דעת ר"ת שאין לה היתר נישואין אלא על האופן שאמרו בגמרא בדין האלמנה, והב' דעת ר"ש הזקן דמתיר בכל ענין אפילו במכירה, והדעת הג' הוא הרשב"א דמפליג בין מכירה לאין מכירה. ואלו הסברות שלשתן הביאן בעל שלטי הגבורים פרק החולץ יע"ש דיש מי שאומר כסברת ר"ת, ומז"ה הסכים לסברת הרשב"א וריא"ז לסברת ר"ש, וכיון דאיכא פלוגתא במילתא והרשב"א מכריע בין שתי הדעות נראה לומר דאין הלכה כדברי המכריע, וכן נראה מדברי הר"ן והרב המגיד שכתבתי, כן נראה להורות בדין זה כפי עניות דעתי. וכן ראיתי להרב ב"י אבן העזר סימן י"ג כתב ז"ל, וראיתי מורים עושים מעשה כדברי הרשב"א ולא מחיתי בידם כיון שיש להם אילן גדול על מה שיסמוכו ועוד דמידי דרבנן היא עכ"ל, וכל שכן וקל וחומר עתה שנתגלה לנו סברת מז"ה וריא"ז שהם מן האחרונים שהסכימו לההיא דיש לנו להקל בפה מלא, ואעפ"י שהריב"ש החמיר, כבר ראה הרב ב"י דבריו ועם כל זה כתב דהבא להתיר ולהקל אין מוחין בידו, ומה גם בנדון זה שאמרו לי שיש הפסד מרובה ואם יתעכב כל זה הזמן לא ימצא אח"כ ראוי והגון לה, כי מעט מזעיר הוא אשר הציל מבעלה וברוב הימים יפסידנו, ואע"פ שראיתי למוהרש"ך סימן ק"א נטה להחמיר לפי שסמך על דברי הריב"ש, אין לנו אלא דברי הרב ב"י שאע"ת שעל פי הוראותיו אנו חיין בדיני איסור והיתר וכל שכן במילי דרבנן, זהו דעתי נח"ה.
 
 
@שו"ת תורת משה חלק אבן העזר סימן ז
ראיתי דברי האח נפשי החכם השלם זה סיני כמוה"ר חננאל ן' חננאל נר"ו ושמעתי בזה מתירים, ואנחנו חזרנו על כל צדדים וצדדי צדדים וכמדומה דלית דין ולית דיין דאיתתא דא שגירשה בעלה ונשאת לאחר אסורה לדור עם המגרש באותו חצר והיא נדחית מפניו, זולת אם החצר שלה ואין למגרש זכות דירה בו, וכמו שפסק וצדק בדבריו החכם השלם הפוסק נר"ו.
וזה כשנעמוד ראשונה על הצד הראשון הבא בשאלה בדין המגורשת קודם שנשאת לאחר, הנה לפי גירסת הרמב"ם המגרש את אשתו לא תדור בחצרו ואם הוא כהן לא תדור עמו במבוי, נמצא בפירוש באשת ישראל המגורשת אף בזמן שלא נשאת אסורה לדור עמו בחצירו וכמ"ש הרב המגיד, ואף לגירסת ספרינו והיא ג"כ גירסת הרי"ף ורוב המפרשים שהיא המגרש את אשתו לא תנשא בשכונתו ואם היה כהן לא תדור במבוי, וא"כ לגירסא זו באשת ישראל המגורשת בזמן שלא נשאת אין לנו ראיה בגמרא שיאסור אותה לדור עמו בחצירו. הנה כבר התחיל להעיר לנו בזה הר"ן וכתב דיש ללמוד דאפילו אשת ישראל שנתגרשה ולא נשאת אסורה לדור עמו בחצר, והוכיח זה מדתניא היא נדחית מפניו ואין הוא נדחה מפניה ואם היה חצר שלה הוא נדחה מפניה, ומשמע דלא מתסר אלא בחצר. לכך נראה דברייתא באשת ישראל תיכף שנתגרשה מיירי קודם שנשאת, דאם איתא דאיירי כשנשאת חצר מאי עבידתא הא אף בשכונה אחת אין רשאין לדור אלו דברי הר"ן.
ועם היות אמת דלכאורה הוכחה זו לאו הוכחה אלימתא היא, דלשון הברייתא פירושא ה"ק דאם החצר שדרה היא הוא שלה והחצר שדר הוא אינו שלו אלא בשכירות דוקא בזה הוא נדחה מפניה, אבל אם שניהם שוים כגון שדרים בחצר שלהם וכל שכן אם שניהם דרים בשכירות בהא היא נדחית מפניו, וזו היא דקתני בחצר של שניהם כלומר ששניהם דרים כל אחד בחצר שלו.
אך לי הדיוט נראה דיש להוכיח זה שכתב הר"ן מדיוק לשון הברייתא דקאמר דבחצר של שניהם או בשכירות היא נדחית מפניו משום דטלטולא דגברא קשה מדאתתא, משמע דברייתא איירי באשת ישראל המגורשת בזמן שלא נשאת עדיין לאחר, דאם איתא דבנשאת איירי מאי האי דקאמר טעמא דהיא נדחית מפניו משום דטלטולא דגברא, והא באיהי נמי איתא טלטולא דגברא דבעל ב' ומאי שנא שנדחה זה מפני זה ובז"ה, ואדרבא הכא איתא טלטולא דגברא ודאתתא ודוק. ובזה מדוייק לשון הברייתא דקאמר המגרש את אשתו לא תנשא בשכונתו ולא קאמר המגרש את אשתו לא תדור בשכונתו, דמשמע דוקא לא תנשא דאז היא נדחית מפניו אך אחר שנשאת דאיכא בה ג"כ טלטולא דגברא דבעלה א"כ אפשר דלא. אבל מ"מ לענין דינא ודאי איני תוקע עצמו ואיני סומך על דיוק זה אלא לשון הברייתא לאו דוקא לא תנשא אלא ה"ה בשנשאת ולא תדור עמו בשכונתו.
ובזה אפשר להבין דברי ריא"ז הובא בשלטי הגבורים סוף פ"ב דכתובות וז"ל, המגרש אשתו ונשאת לא תדור בשכונתו, ולכאורה דברים הללו בלתי מובנים כלל ומאי אתא לחדש לנו והם הם דברי הגמרא ממש, ואפשר דכיון לזה דס"ל לריא"ז דאחר שנשאת נמי לא תדור עמו בשכונתו והיא נדחית מפניו, ולכך כתב לא תדור עמו ולא כתב לא ידור עמה, ובא לומר דלשון הברייתא דקאמר לא תנשא לאו דוקא אלא ה"ה אם נשאת דלא תדור וכדכתיבנא. וכבר היה אפשר לומר נמי דכוונת ריא"ז הכא לאפוקי גירסת הרמב"ם דגריס המגרש אשתו לא תדור עמו בחצר וק"ל.
נחזור לענינינו דאף לגירסא שבידינו דהוי המגרש את אשתו לא תנשא בשכונתו הנה בחצר אחד מיהא אינה רשאה לדור עמו, וכ"כ הרב המגיד דמשמע כן מהסוגיא, ואפשר דכיון הרב המגיד למאי דהוכחנו לעיל, וכן יש ללמוד זה ממאי דמצינו לר"י ז"ל שהביא הר"ן דס"ל דבגרושת ישראל שנשאת ונתאלמנה דאיכא מאן דאמר דדינא כגרושת כהן שלא נשאת שצריכה הרחקה מן המבוי, ור"י ס"ל דכיון דאסיקנא בגמרא שאם בעל ולא קדש אינו לוקה אף במבוי רשאה לדור עמו, ומ"מ כתב דבחצר ודאי אסור לדור, הרי דחילק והחמיר בחצר אע"ג דמיקל במבוי, וה"ה הכא נמי קודם שנשאת מסתברא דבחצר מיהא אסורה לדור עמו. וכמו כן אפשר לדייק מדברי רש"י דס"ל הכי שכתב גבי אם היה כהן לא תדור אבל ישראל כל זמן שלא נשאת תדור בשכונתו ע"כ, משמע ליה דוקא בשכונתו תדור אבל בחצירו מיהא לא תדור.
ואיכא למידק עוד בדברי רש"י שכתב לא תדור בשכונתו, ואמאי לא כתב שתדור במבוי שהוא קטן משכונה, שהרי לא הוזכר בברייתא אלא באשת ישראל אחר שנשאת ואשת כהן אף שלא נשאת, אבל באשת ישראל כל זמן שלא נשאת משמע דיכולה לדור אף במבוי. ואפשר לומר דרש"י אזיל לשיטת התוספות דס"ל דמבוי גדול משכונה ובמקום דחמירא טפי כגון אשת איש א"צ להרחיק אלא כדי שכונה, ובאשת כהן דקילא צריך להרחיק יותר, ולכן פירש"י דבאשת ישראל כל זמן שלא נשאת תדור בשכונתו כלומר אף בשכונתו וכל שכן במבוי שהוא גדול יותר, וכמו שרמז ג"כ בדברי החכם השלם.
ומה שדקדק החכם השלם בדברי רש"י דלא ס"ל לרש"י כתוספות דבקיל טפי מצריכינן הרחקה יתירה, מדפירש"י ז"ל ואם היה כהן אפילו לא נשאת, ואפילו משמע דלא מבעיא נשאת דלא תדור במבוי שהוא גדול, ולפירוש התוספות בנשאת אין צריך להרחיק אלא בשכונה שהיא קטנה לא קשה מידי, דכוונת רש"י לומר דבכהן אף בלא נשאת נמי אינה אסורה וצריך הרחקה כדאיתא באשת איש דישראל, וכל שכן אם נשאת דתרתי איתהנו ביה איסור דאשת איש ואיסור דכהן, אבל מ"מ בשיעור הרחקה הא כדאיתא והא כדאיתא, דבאשת איש דחמירא טפי אין צריך הרחקה יתירה אלא כדי שכונה ובכהן שלא נשאת דקילא טפי צריך הרחקה יתירה דמבוי, משא"כ במגורשת ישראל שלא נשאת דאין צריך הרחקה אף בשכונתו וכל שכן במבוי שהוא גדול יותר כפירוש התוספות.
ומ"מ בין הכי ובין הכי הוקשה לי בהאי דכתיבנא דאף במגורשת ישראל שלא נשאת בחצר מיהא משמע דפשיטא ליה לתלמודא דאסורה לדור עמו, א"כ מאי קא איבעיא ליה לאביי בגרושת כהן מהו לדור עמו בחצר לפירוש רש"י שפירש כן וכן רוב המפרשים, דכיון דפשי ליה בגרושת ישראל שלא נשאת מדלא איבעיא ליה א"כ כל שכן בגרושת כהן שלא תדור עמו בחצר ומאי קא מספקא ליה לאביי. וזה ניחא לגירסת הרמב"ם דמאי דאיבעיא ליה לאביי היינו בגרושת ישראל שלא נשאת מהו לדור עמו בחצר, ופשיט מדתנא בהדיא המגרש אשתו לא תדור עמו בחצר, אך לרש"י ושאר המפרשים מאי דאיבעיא ליה לאביי היינו בגרושת כהן, והיינו טעמם ודאי משום דגרסינן בברייתא לא תנשא בשכונתו, ואי איתא דאביי איבעיא ליה בגרושת ישראל מאי קא פשיט מברייתא דלא תנשא בשכונתו וגם מגרושת כהן שלא תדור במבוי, ולכך הוכרחו לפרש דאביי לא איבעיא ליה אלא בגרושת כהן ופשיט מסיפא דברייתא דאם היה כהן לא תדור במבוי משמע דכל שכן בחצר דלא תדור, א"כ קשה מאי קא מבעיא ומספקא ליה לאביי בגרושת כהן כיון דלא מספקא ליה בגרושת ישראל שלא נישאת דאסורה לדור בחצר.
תו הוקשה לי קצת בדברי הר"ן לכאורה דיש ללמוד שאפילו אשת ישראל שנתגרשה ולא נשאת אסורה לדור עמו בחצר אלא א"כ היו נזהרין שיהיו אחרים עמהם דומיא דאשתו של זכריה בן הקצב ע"כ. ותימא דשאני אשתו של זכריה דבשבויה הקלו מה שאין כן בגרושה, ואם איתא לדברי הר"ן ז"ל בגרושת כהן רשאה לדור עמו כשיהיו נזהרין שיהיו אחרים עמהם. ואפשר ליישב דדוקא גבי גרושת כהן דחמיר איפליגו בגמרא וחילקו משבויה דקילא, אבל גבי גרושת ישראל ס"ל להר"ן דהושוו אהדדי ולא אמרינן דבשבויה הקלו מגרושת ישראל שלא ניסת, וכשם דבשבויה היתה אשתו של זכריה כשהיו נזהרין שיהיו אחרים עמהם ה"ה בגרושת ישראל שלא נשאה, באופן דלפי מאי דכתיבנא בחצר אחד מיהא אף בגרושת ישראל שלא ניסת אסור לדור עמו.
אך מ"מ לפי דברי הירושלמי שבפרק הזורק לא הוי דינא הכי והביאו הר"ן ז"ל, וז"ל הירושלמי המגרש את אשתו לא תדור עמו באותו חצר וכו' במה דברים אמורים בזמן שנשאו הא לא נשאו לא ובכהנת אפילו לא נשאו ע"כ, הרי בפירוש דבגרושת ישראל בלא נשאת לא אמרינן הכי אלא שתדור עמו בחצר.
איברא בראותי בזה להר' מהרא"ן חיים אגב חורפיה דרצה ליישב דברי הירושלמי דלא פליגי אמאי דכתב הר"ן דמשמע מסוגיית הגמרא וכתב בסימן צ"ו דהירושלמי לא קאי אנשואי דמגורשת שנשאה אחר הגרושין, אלא קאי לחלק הא דקאמר רב נחמן באבל רבתי במה דברים אמורים שנתגרשה מן הנשואין אבל נתגרשה מן האירוסין לא דלא גייסי אהדדי. וחילוק זה שחלק הירושלמי לענין דירתם בחצר אחד, והיינו דקאמר במה דברים אמורים בזמן שנשאו כלומר שהמגרש והמגורשת הזאת נשאו והם עכשיו מגורשין מן הנשואין הא לא נשאו לא, וזו דקדק הרב מלשון הירושלמי שאמר במה דברים אמורים שנשאו בלשון רבים ולא היה לומר אלא שנשאת ובעלה מאן דכר שמיה כאן דלימא נשאו.
והגם דסוף דברי הירושלמי אינם מכוונים שפיר לזה דקאמר בכהנת אפילו לא נשאו, ומאי שנא כהנת משאר נשי דישראל לגבי דגייסי או לא גייסי דבמגורשת לא גייסי אהדדי בין כהנת בין אשת ישראל, גם דבאבל רבתי הביא לשון הירושלמי והוסיף עוד ואמר במה דברים אמורים מן הנשואין אבל מן האירוסין לא שאין לבו גס בה משמע דנשאו דמקמי הכי הוו נשואין שניים דמגורשת, וכמו שהרב עצמו הרגיש וגמגם ופקפק בזה שם. באופן דבגרושת ישראל קודם שניסת לא היתי תוקע עצמי להחמיר ולאסור לדור אף בחצר אחד כיון דמפשט דברי הירושלמי גם מהברייתא דאבל רבתי משמע בפירוש להתיר, ולא יהא ג"כ דמשמע מתלמודא דידן דאיכא איסורא בדבר כמו שדקדק הר"ן אפילו הכי היכא דקילא איסורא וליכא איסור לאו אזלינן לקולא, אך מ"מ כיון דחזינן להרב ז"ל דמחמיר גם בזה והוא רב גדול ותקיף מאד המחמיר לא הפסיד.
אמנם מ"מ במאי דכתיבנא ממילא הותר מיהא החלק הב' הבא בשאלה דהיינו בגרושה שנשאת לאחר אם רשאה לדור עמו באותו חצר, ונמצינו למדים דבשנשאת לאחר לכו"ע אסורה לדור עמו באותו חצר, דהא לגירסת הרמב"ם בפירוש אמרינן דאף בשלא נישאת עדיין לא תדור עמו בחצר וכל שכן בשנשאת, ולגירסת ספרינו דהיינו לא תנשא אפילו בשכונתו כל שכן בחצר אחד, ואף לפירוש התוספות דכל שהוא חמירא טפי מקילין בה ובנשאת אין צריך להרחיק אלא כדי ג' בתים, אין להקל בנדון דידן מצד שהם רחוקים יותר מג' בתים כאשר בא בשאלה דשאני הכא דהיינו תוך חצר אחד, והתוספות לא כתבו אלא כשהוא חוץ לחצר אז אם יהיה יותר מב' בתים ליכא איסורא בבתים, אבל כשהם בחצר אחד כנדון דידן ודאי דאפילו כמה בתים רחוקים אינה רשאה לדור עמו כיון דמשתמשין בחצר יחד.
ואולם כי דברי התוספות אלו קשה להולמם, חדא דלפירושן היינו היפך ממאי דתני באבל רבתי בסוף פ"ב והובא בב"י סוף סימן קי"ט וז"ל המגרש את אשתו לא ישרה עמה לא במבוי ולא בחצר במה דברים אמורים בזמן שנשאו משמע דבנשאת לא ישרה עמה במבוי, ולפירוש התוספות בנשאת אינה צריכה להרחיק במבוי.
ותו דהאי ראיה דמייתי התוספות מההיא דע"ז לא נהירא טובא, דהתם קאמר דאין שכונה פחות מג' בתים ומכל שכן דיותר מג' בתים מקרי שכונה כאשר יראה המעיין משם, וג"כ הכא דקאמר בגמרא דלא תדור בשכונתו היינו בכל מאי דמקרי שכונה והיינו אפילו יותר מג' בתים.
והא דאבל רבתי נראה דפליג אדהכא לכל הפירושים, דהא להרמב"ם דגריס המגרש את אשתו לא תדור עמו בחצר דמשמע אף בשלא נשאת לא תדור, ובאבל רבתי תנא לא תדור בחצר במה דברים אמורים בזמן שנשאו הא לא נשאו לא, ולפי גירסת ספרינו ג"כ פליג דתנא לא תנשא בשכונתו ושכונה גדולה ממבוי, ובאבל רבתי תנא לא במבוי ולא בחצר אבל בשכונתו לא קאמר משמע דרשאה לדור בשכונתו, ובנוסחאות שלפנינו דבאבל רבתי איתא המגרש את אשתו לא ישרה אלא במבוי ולא בחצר ואין רווחה גם בזה שהרי מדתנא לא בחצר משמע דוקא בחצר לא תדור אבל בשכונה רשאה לדור, והכא בתלמודן תני דצריך הרחקה משכונתו, ואף מ"מ מאי דתני באבל רבתי אלא במבוי טעות סופר הוא וצריך להגיה לא במבוי, דהא לא שייך לומר אח"כ ולא בחצר בוי"ו הו"ל למימר לא בחצר, אלא וי"ו זו מוסיף על הראשון לא במבוי ולא בחצר.
סוף דבר דלענין דינא דנידון דידן איתתא דא שנשאת לאחר לא תדור עמו באותו חצר והיא נדחית מפניו אם שניהם דרים בבתים שלהם וכל שכן אם דרין בשכירות, זולת אם היא דרה בחצר שלה והוא דר בשכירות אז ודאי הוא נדחה מפניה, וזה ברור כאשר פסק החכם השלם הפוסק.
זה הנלע"ד כתבתי משה בכמהר"ר חיים שבתי
 
 
@שו"ת תורת משה חלק אבן העזר סימן ח
כה הראני החכם הוותיק פלפלא חריפא נר"ו הדברים הכתובים לעיל ויישרו בעיני והייתי רוצה להשתעשע בדבריו על כל דבר ודבר אבל אין הפנאי מסכים, ולהכי לא באתי אלא לכתוב מה שנוגע לענין הדין לבד.
והנה דבר זה נפתח ונסתיים בגדולים ושורש דין זה יוצא מדברי הרא"ש בתשובה כלל נ"ה והביאו ג"כ הטור אבן העזר סימן קי"ח שנשאל על אשה שנתנה לבעלה שיקח אחרי מותה החצי שהיה ליורשיה ליקח בכח תקנת טוליטולה, והשיב ז"ל שדקדק מלשון התקנה שאין כח ביד האשה לתת בחייה לא לבעלה ולא לאחר מי שתרצה שיזכה אחרי מותה באותו החלק שראוי לירש זרעה או זוכה בירושתה כי הם דקדק על כל דבר ודבר ואין בידה לשנות מכל הכתוב בתקנה כלום.
והנה איכא מרבוותא דסברו דדוקא בהאי תקנה דטוליטולה הוא דכתב הרא"ש זה דאין בידה להפקיע הירושה ולשנות מכל הכתוב בתקנה כמו שדקדק מתוך לשונו, אבל בתקנה אחרת ובתנאי דמתנים הבעל עם האשה בהא ודאי יכולה האשה לתת ולמכור, דזה הוא דעת הרב מוהרנ"א בתשובה סימן י"א, וכן הוא דעת הרב ב"י אבן העזר שכתב שלא כתב כן הרא"ש אלא לפי לשון תקנת טוליטולה ואין ללמוד מזה לתקנה אחרת שאינה כתובה באותו סגנון, ונסתייע מדברי הרשב"ץ שכתב וז"ל, מקומות שיש להם תקנה שאם תמות האשה בחיי בעלה יחזיר מקצת הכתובה ליורשיה אם אותה מקצת רצתה האשה למוחלו לבעלה והוציא הבעל שטר מחילה מזה היא קיימת, וכל טצדקי שאנו יכולים לעשות להעמיד הנחלה במקומה אנו עושים, וכדי דלא לפלוג הרשב"ץ לדברי הרא"ש משמע להו דהרשב"ץ נמי ס"ל דלפי לשון תקנת טוליטולה ודאי דאין ביד האשה לתת לבעלה כלום, אבל במקומות שיש להם תקנה כזו ואינה באותו סגנון יכולה האשה למחול לבעלה כמו שתרצה.
ואיכא מרבוותא דסברי דההיא דהרא"ש לאו דוקא בההיא תקנת טוליטולה לבד דהוא הדין בשאר תקנות ותנאים האשה עם בעלה בעת הנישואין שאין כח ביד האשה לתת ולמחול לבעלה או לאחר ולשנות ממה שכתוב בכתובה דכל תנאי שבממון תנאו קיים, וזו היא דעת הרב מוהריב"ל ח"ב סימן כ"ד והרב מוהרשד"ם סימן רכ"ב, ולזה נוטה ג"כ דעת אדוני אבי סימן כ"ה, ומשמע להו לדברי הרשב"ץ כדי דלא לפלוג על דברי הרא"ש דאיירי כשמחלה לבעלה מעכשיו דאין דבר זה נוגע בתקנה כלל, וכמו שכתב הרא"ש עצמו סימן ג' מאותו כלל שנשאל על אשה שמחלה לבעלה כל מה שקבל על עצמו בשטר כתובה וכו', והשיב וז"ל, מדין תורה יכולה למחול לבעלה כל שטרי חובות שהחזיק לה תוספת ונדוניא וכו' ואף לפי תקנת טוליטולה יכולה למחול, כי איני זכור שכתבתי בענין התקנה אלא בענין זה שאם היתה יכולה האשה להפקיע התקנה וליתן לבעלה לאחר מותה אפשר שזה היה כנגד התקנה, אבל מה שמוחלת מעכשיו לבעלה אין דבר זה נוגע בתקנה כלום ומחילתה מחילה ע"כ. הרי דתקנת טוליטולה עצמה כתב הרא"ש דיכולה למחול לבעלה כשהיא נותנת מעכשיו, וטעמא ודאי דכשהיא נותנת מעכשיו לא שייך למימר נחת רוח עשיתי לבעלי, דודאי אין הבעל מפצירה ומפתה לה שתסלק היא מזכותה ותמחול לו בחייה מעכשיו כתובתה, שהרי אם מת הוא תחתיה או גרשה אבדה זכותה ולא מנטר לה איבה אם לא היה עושה בכך, ובודאי אם עשתה זו היתה מרצונה ולכך מחילתה מחילה, ובהני ודאי איירי הרשב"ץ וכתב דמחילתה קיימת.
ומ"ש הרב מוהריב"ל סימן הנ"ל בסיום דבריו דאין האשה יכולה למחול אליבא דכלהו רבוותא וכו', נראה לי דודאי דלא כתב זה אלא כשאינה מוחלת מעכשיו אבל כשמוחלת מעכשיו ס"ל להרב ז"ל דיכולה למחול כמו שהביא בריש דבריו בשם הרא"ש, וז"ל הכלל העולה מדברי הרא"ש מאותם התשו' דאין כח ביד האשה לסלק אותו השליש ליורשיה ולתתו לבעלה ולא לשום אדם אלא אם היתה נותנת כל נכסיה לבעלה מעכשיו מאותו ענין וכו' המתנה קיימת, אבל מה שנתנה לאחר מיתה לא הוי המתנה קיימת, והרי דברים אלו הם הם הדברים עצמם שכתב הרא"ש בסימן ג' דכתיבנא לעיל. באופן דס"ל להרב מהריב"ל דבמה שנתנה לבעלה מעכשיו המתנה קיימת, ומ"ש הרב בסוף הסימן דאין האשה יכולה למחול צריך לומר דהיינו דוקא כשהתנה לאחר מיתה, ובזה נסתלק מעל הרב מה שתמה עליו הרב אדוני אבי סימן כ"ה וז"ל ואיך כתב דאינה יכולה למחול אליבא דכולהו רבוותא דבהדיא כתב הרא"ש דדוקא ליתן לבעלה לאחר מותה שהוא נגד התקנה אינה יכולה אבל למחול לבעלה בחייה מחילתה מחילה, וכנראה שלא ראה הרב ז"ל דברי הרא"ש סימן ג' ע"כ. ואחר המחילה מעצמותיו הקדושים איך אפשר לומר שלא ראה הרב דברי הרא"ש שבסימן ג' שהרי בריש דבריו הביא דברי הרא"ש בשינוי לשון קצת כדכתיבנא.
נחזור לענינינו דלהני רבוותא דברי הרשב"א הם כשמחלה בחייה מעכשיו כדברי הרא"ש שבסימן ג', וכן נראה שהוא דעת מוהראנ"ח בתשובה סימן כ"ה דבמחילה מעכשיו הוי מחילה. וראיתי להחכם הוותיק שהפלא להקשות דאיך אפשר לומר דהרשב"ץ מיירי במחיים ומעכשיו שהרי מסיק ואומר דכל טצדקין שאנו יכולים לעשות להעמיד הנחלה במקומה אנו עושים, ואי מיירי במוחלת מעכשיו לא שייך כלל וכו' להעמדת נחלה במקומה וכו', וכיוון לדעת גדולים והן הם דברי הרב מוהרכ"א סימן הנ"ל, ויש לדחות דאף כשמוחלת לבעלה בחייה מעכשיו שייך שפיר העמדת נחלה במקומה, דכיון דמחלה לבעלה בחייה הכל ולא השאירה שיור כדי שיחזיר הבעל ליורשיה לאחר מותה, נמצא שהנחלה עומדת במקומה שהבעל יורש את אשתו ואינו נותן כלום ליורשיה.
וזה ג"כ חזיתי להחכם הוותיק שנתקשה בדברי הרב אדוני אבי ז"ל שדבריו נראין סותרים, שבסימן כ"ה נראה דס"ל דמחילה בחייה ומעכשיו מהני ובסימן ז' כתב שאף אם היתה נותנת מתנה בחיים ובמעכשיו שאין במעשה כלום. ויש לי ליישב דמ"ש בסימן כ"ה היינו מצד תקנת טוליטולה אבל בסימן ז' כתב מצד התנאי שהתנה וכתב כתובתה, וכ"כ בריש דבריו דיראה דאין ביד האשה לבטל התקנה והחיוב וכו' אם מצד התקנה ואם מצד התנאי שהתנה וכתב בכתובתה, ומסיק ואזיל דהנה מצד התקנה אין ספק שגדולי עולם תפסו ממנה זה החלק שאם תמות האשה וכו' וכמו שנתבאר מדברי הרא"ש וכו', וכתב שהאריך במקום אחר דהיינו מה שכתב בסימן כ"ה, ואח"כ אמר דגם מצד התנאי והחיוב שנתחייב הבעל בשעת הנישואין להחזיר מחצית הנדוניא ליורשיה יראה שאף אם היתה נותנת מחיים ומעכשיו דאין במעשה כלום, וטעמא דמילתא משום שבעת הנשואין זכה הבעל בנכסים וזקפן עליו במלוה, ואף אם יאבדו הוי כחוב דעלמא לפרוע בזה האופן שאם ימות הוא בחייה יפרע לה כתובתה משלם ואם תמות בחייו יחזיר ליורשיה המחצית, באופן שמעתה נתחייב ליורשיה אם תמות בחייו, וא"כ מה שנתנה בחייו ומתה אין מעשיה כלום, שהרי כשמתה נמצא שהחוב למפרע היה מהבעל ליורשיה, והרי זה כדין מוחלת ונותנת כתובתה בטובת הנאה דדוקא לכשתתאלמן או תתגרש, אבל כל שמתה בחייו אין מחילתה או מתנתה כלום, והכא נמי אין מתנתה כלום שנתנה מה שאינו שלה.
וההיא דכתב הרב מוהרשד"ם סימן הנ"ל דאין כח ביד האשה לשנות דבר מתנאי הכתובה משום שהנותן והוא אבי האשה לא נתן הנדוניא אלא על תנאי כך שיחזיר לו המחצית ואם לא יקיים התנאי בטלה המתנה מעיקרא וכו', ונסתייע מדברי הרשב"ץ והם דברי הרב ב"י על הרשב"ץ שכתב מיהו היכא שכתוב בתנאי שעל מנת כן נתן לה הנותן הנדוניא אין בידה לשנות הנדוניא ע"כ וכו'. הנה כבר דחה זה הרב אדוני אבי זלה"ה דשאני התם שהתנו בפירוש שעל מנת כן נותן, ובהא פשיטא שאם לא נתקיים התנאי המתנה בטלה, אבל כל שמתחייב סתם להחזיר ליורשי האשה אף בנדוניא שנתנו לה מבית אביה איכא למימר שיכולה למחול בחייה. וכ"כ הרב מהרי"ק בתשובה סימן ד' מכתובה על מה שכתוב בשאלה אם אמרו הואיל והנדוניא אביה נתנה לא אדעתא דהכי שהוא יזכה בירושה נתנה לה וכתב דאינה טענה, והביא ראיה מהרשב"ץ שכתבתי לעיל שבמקומות שיש להם תקנה שאם תמות בחיי בעלה יחזיר מקצת הכתובה ליורשיה והיא רצתה למוחלה לבעלה היא קיימת וכו', והרי דברים הללו לכל הנשים הן בין שאביהן נתן להןהנדוניא בין שהנדוניא משל עצמם דאל"כ הו"ל לפלוני בהכי. ועוד יש להחזיק זה מדחזינן רוב בתולות הנשואות אביהן נותן להן הנדוניא, ואם איתא דיש לפלוגי בהכי לא הו"ל למסתם למילתיה, אלא ודאי אפילו כשנותן לה האב הנדוניא איירי הרשב"ץ וכו'.
סוף דבר דבנדון דידן יראה דמה שמחלה לבעלה הוי מחילה וכמו שפסק החכם הותיק ידידינו, שהרי לפי הבא בשאלה מחלה לבעלה מהסך הכתוב בכתובה ולא נשארה לעצמה להיות גוף כתובה רק שלשת אלפים לבנים ואין להם ליורשים לחלוק אלא במה שתשייר אחר מתתה והשאר לא מיקרי נכסי עזבונה, ותו דכיון דאין ליורשים חיוב על הבעל אלא לאחר מיתתה אילו רצה לפרוע לה כתובתה והיא תעשה מהם מה שתרצה רשאי, הנה ג"כ יכולה לתת ולמחול במתנת בריא מעכשיו שאין להם ליורשים אלא במה שתשתייר, וזו לא שיכא שהרי נתנה לבעלה, ואם כתוב בכתובה זו שלא תמחול וכו' ואם תמחול שלא תועיל כמנהג שאלוניקי, בהא ודאי דאין במעשיה כלום כמ"ש הרב מהרי"ק ז"ל בתשובה הנ"ל והרב אדוני אבי ז"ל.
הנלע"ד לענין הדין כתבתי. כה דברי הצעיר משה בכמוה"ר חיים שבתי
 
 
@שו"ת תורת משה חלק אבן העזר סימן ט
נשאול נשאל מעמדי על ענין גט שכיב מרע שנמסר כדין וכהלכה בתנאי אם לא מתי וכו', ואחרי מות השכיב מרע ונתקדשה המגורשת לראובן באו אחי השכיב מרע בב"ד ואמרו שאין ראובן הנזכר יכול להנשא לה, שכך התנה אחיהם השכיב מרע ושיוברר הדבר ע"י הטלת חרם, ובכן גזרו הב"ד והטילו חרם ובא עד אחד והעיד שבעוד שהיו עוסקים בכתיבת הגט קראו השכיב מרע ואמר תראה שבתנאי זה אני מגרש את אשתי שלא תנשא לראובן, ואמר העד הנזכר לשכיב מרע תאמר התנאי על פה בשעת המסירה ויועיל, ולסוף ו' ימים חזר העד הנזכר ובא לפני ב"ד וחזר והגיד שאותו היום שהיו עוסקין בכתיבת הגט אמר לו השכיב מרע אם בכלל המודעות שהיה מבטל כשהיה אומרם לו המסדר אם בכלל ביטולם היה מתבטל זה התנאי שאמר לו והשיב לו לא. עוד בא עד אחר והוא המסדר והעיד לפני ב"ד שבעוד שהיו מיבשים הגט קראו השכיב מרע ואמר לו לך אמור לאשתי לאה שעל מנת זה אני מגרשה שלא תנשא לראובן הנזכר, ובכן אמר המסדר הנזכר שהלך לחדר אשר היא היתה שמה יחד עם אביה וגיסה אח המגרש ואמר לה דעי שעל מנת זה מגרשך שלא תנשא עם ראובן ולא קבע לה זמן בתנאי היות שהיה התנאי ע"י קנין ושבועה שלקח ממנה, וזה היה בסוד בסתר ובהחבא שלא ידע בו איש ואפילו הסופר ועידי החתימה לא ידעו ולא שמעו רמז מזה התנאי, ואח"כ אמר המסדר שיצא מהחדר וקרא לשכיב מרע המגרש כל סדר הגט וביטל כל מיני מודעות ופיסל כל עד או עדים שיעידו שום דבר שיגרום שום פסול לגט שיהיו פסולים, ונתן השכיב מרע הגט למגורשת כדין וכהלכה ולא אמר המגרש כי אם תנאי אם לא מתי וכו' ולא תנאי אחר מאש', עתה היבם טוען שהגט בטל מאחר שזה התנאי שאומרים אלו הב' עדים לא היה לזמן קצוב והגט בטל לדעת הרמב"ם עכ"ל השאלה.
ואען ואומר דלא נעלם ממני דשיעורי זוטר וצעיר אני לימים, ואמינא ולא מסתפינא דלא ידענא לאהדורי אסברא כל שכן לדון ולהורות אפילו בדיני ממונות, ונפשי יודעת מאד דלא ליסמכון להוראתי וכל שכן וקל וחומר בערוה החמורה, ומה גם בנדון דידן שראיתי בני אלוהים שלמים ורבנים שכתבו בענין הללו אוסרים והללו מתירין, ומי יוכל להכניס ראשו בין הסלעים כי אלו ואלו דברי אלוהים חיים, אך שמתי פני כחלמיש ואמינא כי לא למעשה נתכוונתי אלא להלכה ותורה היא וללמוד אני צריך.
והנה תחילת הכל אומר דהיה מקום וצד להתירה לעלמא אע"ג דנתקדשה ולא אמרינן דכבר נתבטל התנאי מטעם דעל פי העדויות המגרש לא התנה אלא על מנת שלא תנשאי לפלוני, וקדושין לא הוו כנשואין לענ"ד, ואע"ג שזה אינו מפורש בספרי הפוסקים. אמנם מצאתי סמך לזה מדכתב הטור אבן העזר סימן קמ"ג וז"ל, אמר לה על מנת שתנשא לפלוני ונשאת לו הוי גט כשאר תנאים אבל אמרו חכמים לא תנשא לא לאותו פלוני ולא לאחר, לאותו פלוני לא שמא יאמרו מחליפים נשותיהן וכו', לאחר לא תנשא כל זמן שלא נתקיים התנאי בנשואי פלוני וכו', ואם קדושין הוו כנשואין אמאי לאחר לא תנשא והא יכולה לקיים התנאי כמתקדשת לאותו פלוני ויגרשנה אח"כ ותנשא לאחר וליכא חשש שמא יאמרו מתחלפים וכו' כיון דליכא בעילה.
ועוד איכא ראיה לזה מדאמרינן בריש המגרש דעל מנת שלא תנשאי לפלוני הרי הותרה אצלו בזנות, הרי דלא תנשאי דוקא נשואין במשמע ולא זנות וה"ה קידושין דאינם בכלל נשואין. ובזה אחר המחילה רבה נשאר עלי תימא שראיתי באגרת שכתבו וחתמו רבני עיר ויניציא יע"א בנדון דידן דאינו גט להתירה לעלמא מפני שלא נתקיים התנאי שהתנה המגרש כנראה מדבריו מפני שנתקדשה לאותו פלוני ראובן, וזה אינו דמאן מוכח שלא נתקיים התנאי שהרי בידה עדיין לקיימו כשלא תנשא לו וכל שבידה לקיימו הגט אינו בטל.
אמנם השתא מיהא לא צריכנא להטפל בהאי, כי האשה הזאת כבר נשאה לראובן הנזכר ונתבטל התנאי שהתנה המגרש לא תנשאי לפלוני ראובן.
ועתה אני אומר דבנדון דידן איכא מקום להחמיר ואיכא מקום להקל, הגם שלא נתבאר בשאלה אם התנאי שאמר המגרש לעדים היה קודם התורף או לאחר התורף, דזה מבואר בפרק בתרא דגיטין דתנן המגרש את אשתו ואמר את מותרת לכל אדם אלא לפלוני ר' אליעזר מתיר וחכמים אוסרין, ואם כתבו לתוכו אע"פ שחזר ומחקו פסול. ועוד אמרו בגמרא תנו רבנן כל התנאים פוסלים בגט דברי רבי וחכמים אומרים כל שפוסל על פה פוסל בכתב וכל שאינו פוסל על פה אינו פוסל בכתב וכו', ונחלקו ר' זירא ורבא דרבא אמר דמחלוקת רבי ורבנן לאחר התורף אבל לפני התורף דברי הכל פסול, ופסקו הפוסקים הלכה כרבא, ואיני מטריח להאריך כל מה שכתבו הפוסקים בזה זולת כללות הענין לדעת רוב הפוסקים דתנאי על מנת על פה אם יהיה לפני התורף הגט פסול ולאחר התורף כשר אם נתקיים התנאי, כמו שמפורש כל זה בארוכה בדברי הרב המגיד פ"ח מהלכות גירושין.
מ"מ בין הכי ובין הכי בנדון דידן לכאורה איכא ריעותא זאת שלא תהא מותרת לראובן זה בלי חליצת יבמה, ממה נפשך דאם תנאי המגרש היה לפני התורף הרי הגט פסול מעיקרא ואיכא זיקת יבמין, ואם היה התנאי לאחר התורף היה הגט כשר ובלבד כשיתקיים התנאי אבל כשלא נתקיים התנאי בטל הגט מעיקרא ונשאת זקוקה ליבם.
ואיברא דאפשר לומר דאי משום האי לא איריא דהיה מקום קצת לחלק ולומר דבנדון דידן אפילו אם היה התנאי לפני התורף דלא פסיל הגט, משום דטעם פיסול התנאים בגט אע"ג שנתקיימו הוו מחמת שבשעת שנכתב הגט לא היה ספר כריתות, ובנדון דידן שהתנה פסוד ובהסתר והסופר ועידי הגט לא ידעו ולא שמעו רמז מזה התנאי כמו שבא בשאלה, שפיר מצינן למימר שנכתב בלא תנאי ולא איכפת לן במאי דידעי עדים אחרים.
ומ"מ בזה יש להקל מטעם דאיכא ספיקא טובא, ספק אם התנאי היה קודם התורף או לא, ואם תמצא לומר דהיה קודם התורף ספק אם הלכתא כאותם דסברי דאין לשון על מנת בעל פה פוסל אפילו לפני התורף, ואם תמצא לומר דפוסל היינו כשהיה התנאי כהלכתו מכופל כמו שיבא לקמן בעז"ה אבל אם לא יהיה התנאי כהלכתו אינו פוסל.
ואין לנו מקום להקל בנדון דידן מצד שלא הזכיר המגרש אותו בשעת מסירת הגט והו"ל כאילו גירשה בלא תנאי כלל, דהא כיון דקודם מסירת הגט אמר שעל מנת כן היה מגרשה ודאי דמסירת הגט אדעתא דהכי היה.
ועיקרא דהאי מפורש בדברי הטור אבן העזר סימן קמ"ג, ואיתא בגמרא פרק מי שאחזו, תנו רבנן א"ל בפני שנים הרי זה גיטך על מנת שתשמשי את אבא ב' שנים וחזר ואמר לה בפני שנים, על מנת שתתני לי מאתים זוז לא ביטלו דבריו האחרונים את הראשונים וכו', ופירש רש"י דמאי דאמרינן א"ל בפני שנים הרי זה גיטך וכו', דלאו היינו שמסרו לה בפניהם אלא כך אמר לה בפניהם כשאמסרנו לה הגט לא אמסרנו אלא על מנת כן וחזר ואמר לה בפני שנים ומסרו לה לא ביטל וכו', וכתב הר"ן ז"ל שעל דרך זו שנויה בתוספתא אמר לשנים תנו גט זה לאשתי על מנת שתמתין לי ג' שנים וכו' ולאו כשנתן לה גיטא בתנאו הראשון ואפילו בשעה שאמר התנאי הב' לא מסרו אלא לאחר מכאן וכו', עד ולפיכך לפי דרכו של רש"י כך יש לאומרה שאמר בפני שנים הראשונים על מנת כן אתן לה ולא מסר לה וכן בפני האחרונים ולא מסר וכשמסר לה אח"כ מסרו לה בפני כולם סתם ועל תנאי הראשונים מסר וכו', הרי בפירוש דאע"ג דבשעת המסירה מסרו סתם כיון דקודם הזכיר התנאי ואמר שעל מנת כן מגרשה אמרינן דלא ביטל התנאי והו"ל כמזכירו בשעת הנתינה.
ואע"ג דמצינן לחלק קצת דהתם מ"מ מסרו לה אח"כ סתם בפני אותם עדים שהזכיר התנאי בפניהם מקודם ולכך אמרינן דעל תנאים הראשונים מסר, אבל הכא בנדון דידן שמסרו לה סתם ועדים ששמעו התנאי מקודם לא היו שם שניהם בפניו בשעת המסירה, דילמא בהא לא אמרינן דעל דעת התנאי הראשון מסרו לה, מ"מ לא סמכינן אחילוק זה בענין ערוה החמורה.
אמנם מצינו מקום להקל בנדון דידן מטעם דהתנאי לא היה כהלכתו, שלדעת הרבה מרבוותא צריכנא שיהא התנאי כפול וגם שהתנאי קודם למעשה, מה שלא היה בנדון דידן דאמר המגרש וז"ל ראה שבתנאי זה אני מגרש את אשתי שלא תנשא לראובן הרי דהקדים המעשה לתנאי, וכך הו"ל למימר בתנאי זה שלא תנשא לראובן אני מגרש את אשתי, וכן לדברי העד השני הקדים המעשה לתנאי שאמר שעל מנת זה אני מגרשה שלא תנשא לראובן.
ואע"ג דלדעת הרמב"ם בפ"ו מהלכות אישות האומר על מנת כאומר מעכשיו דמי ואין צריך לכפול תנאו ולא להקדים התנאי למעשה, והכא בנדון דידן לדברי העד האחד היה על מנת, הרי נחלקו רוב הפוסקים עליו ואמרו דאפילו במעכשיו ובעל מנת לא הוי תנאי עד שיהיו כל דיני התנאי, והרי הרא"ש בפסקיו בפרק מי שאחזו והביאו הרב ב"י סימן ל"ח מאבן העזר כתב דלדעת ר"ח גם במעכשיו בעינן כל תנאי התנאי ושכן הסכימו חכמי ארצו ושכן עמא דבר, וכן כתב בתשובותיו כלל פ"א וז"ל אעפ"י שפסק הרי"ף דלא בעינן תנאי כפול בעל מנת משום דכל האומר על מנת כאומר מעכשיו דמי, הרי נחלקו עליו ר"ת ור"ח וראיותיהם נכוחות למבין עד כאן, וכן כתב הר"ן ז"ל שאין שיטת הרי"ף והרמב"ם מחוורת עי"ש.
והנה הרב מהרלב"ח בסימן נ"ב כתב וז"ל, לענין שלפנינו מבואר הדין שהגט כשר דבכל הדברים כולם אנו צריכין כל דיני התנאים ומן הדין ואפילו במעכשיו, ותא חזי מאן גברא רבא דאסהיד עלייהו הרא"ש בפסקיו ובתשובותיו שם וז"ל וכך היו עושים מעשה כל חכמי אשכנז וצרפת להאריך בכל התנאים כתנאי בני גד ובני ראובן ואם לאו התנאי בטל והמעשה קיים ע"כ, הרי בפירוש דתפס סברת הרא"ש עיקר.
ואיברא דבענין ערוה החמורה חיישינן לחומרא ולא סמכינן עליו, אמנם מידי ספיקא מיהא לא נפיק, והרי אית לן בנדון דידן חדא ספיקא בידי להקל.
ועוד יש מקום אחר בנדון דידן כידי עדות מיוחדת להקל מטעם דהוי עדות מיוחדת, והאמת שהיה לי מקום בזה להאריך טובא ולשאול ולהשיב בדברי הירושלמי דאיתא בזה ובפירוש דברי הירושלמי, אמנם אין מדרכי להטריח לאינשי טובא זולת נאמר מאי דנפקא לן לענין דינא, וכל זה מבורר באורך בדברי הרב בית יוסף חו"מ סימן ל'. וזה דאיתא בספ"ק דמכות דעדות מיוחדת פסולה בדיני נפשות, ובפרק מי שאחזו גבי מתניתן לא תתיחד עמו אלא בפני עדים וכו' כתב הרי"ף ראוה שנים שנתייחדה עמו צריכה הימנו גט שני א' בשחרית וא' בין הערבים זה היה מעשה ואמרו אין מצטרפים ע"כ, וכן כתב הרא"ש, והוא לשון הירושלמי, והאיר לנו הר"ן בפירושו על זה שכתב וז"ל אין מצטרפים, ואע"ג דלגבי ממון קיימא לן דמצטרפים, לגבי אישות דשייך בדיני נפשות בבת אחת בעינן להו ע"כ.
ואע"ג דהמרדכי בפרק ב' דיבמות כתב שאף עידי כיעור שראו בזה אחר זה כמאן דאתו בבת אחת דמו, וכתב הרב ב"י דבגמרא דידן פ"ב דכתובות משמע קצת כדברי המרדכי וכי היכי דמצטרפי לממון מצטרפי לענין איסור מדמצטרפי שני העדים להאכילו תרומה על פיהם, הנה כבר דחה ראיה זו הרב הגדול אדוני אבי נר"ו שכתב בצד הספק דשאני התם גבי תרומה דלא שייך בדיני נפשות אבל גבי אישות דשייך בדיני נפשות בבת אחת בעינן להו ע"כ. גם מההיא דהשולח דמייתי ראיה דאמרינן דלריב"ן אי אמר לעד אחד לחתום גט לאשתו ואח"כ אמר לחבירו מצטרפי אע"פ שלא צוה לשנים כאחד, אפשר לדחותו לומר דהתם נמי בשניהם כאחד היו שם, אבל אמר לכל אחד בפני עצמו לחתום גט לאשתו וקמ"ל דאע"ג דלא אמר לשניהם כאחד חתמו גט לאשתי מצטרפי. גם מ"ש הרב ב"י דהירושלמי שכתבו הרי"ף והרא"ש במי שאחזו בראה שנתיחדה עד אחד בשחרית ואחד בין הערבים אין מצטרפים, דהיינו טעמא משום דכיון דהבעל והאשה ראו שאין שם אלא עד אחד לא נתכוונו אלא לשם זנות וכו', גם בזה הרב הגדול אדוני אבי נר"ו דחה אותו בצד הספר שכתב וז"ל ומדברי הר"ן שכתב הרב המחבר לעיל בסמוך לא משמע הכי שתלה הטעם משום דלגבי אישות דשייך בדיני נפשות בבת אחת בעינן להו ע"כ.
אמנם אין לנו להביא ראיה לזה בעדות מיוחדת פסולה מההיא דאמרינן בסוף פרק מי שאחזו גבי אמר לה בפני שנים הרי זה גיטך על מנת שתשמשי את אבא ב' שנים וכו', דאמרינן בהדיא שם דאין עד אחד מהראשונים ואחד מהאחרונים מצטרפים וכו', דהתם לאו היינו טעמא משום דהוי עדות מיוחדת, אלא התם היינו טעמא משום דליכא שני עדים כאחד מן התנאים כדפירש"י שם, אלא כל אחד מהם מעיד על תנאי אחד ואדרבא אם ירצה החולק יאמר דמשם ראיה להיפך דעדות מיוחדת מצטרפים, מדאמרינן שם בגמרא מ"ד כל לקיומי תנאי מצטרפים ופירוש הואיל ומיקיים גיטא בחד מהני תנאי הו"ל בחד תנאי וליצטרפי, ואי עדות מיוחדת פסולה מאי איכפת לן דמעידין הב' בחד תנאי כיון שלא היו בבת אחת. איך שיהיה דבנדון דידן גם בזה הצד דעדות מיוחדת מידי ספיקא לא נפיק.
ואחר כותבי כל זה חזיתי לב' מאורות הגדולים שכתבו בענינינו וברוב חכמתם ובינתם האריכו למעניתם ה"ה הרב הגדול מהריב"ל בספרו הראשון דף נ"ז והרב כמה"ר אהרן ששון בסימן י"ז ובסימן כ"ד מתשובותיו, וכמעט שהרב מהר"ר אהרן ששון לא הניח לשום אדם לחדש בו שום דבר, ומסקנת דבריהם כדברי הר"ן דיש לחלוק בין ממון לאישות, דבאישות אין עדותן מצטרפת עד שיראו שניהם כאחת, ודוקא גבי ממון הוא דאיפסיקא הלכתא כריב"ק יע"ש.
ואע"ג דמתוך דברי הרב מהר"א ששון משמע דאיכא חילוק בין אישות וזנות לגיטין וקדושין, דדוקא עידי זנות הוו עידי נפשות אבל גיטין וקדושין לא בעינן שיראו שנים כאחת, הנה הוא ז"ל הביא דעת שאר כל הפוסקים והיא דעת הרמב"ם והטור ואחרים דאין חילוק ביניהם וס"ל בהדיא דבידי גיטין וקדושין עדות עדים שלא ראו כאחת פסול. וכן פסק הרב ב"י בהדיא בסוף סימן ל' דגיטין וקדושין בדיני נפשות שייכי ואין דנין על פי עדותן דהוה ליה עדות מיוחדת ואמרינן דפסולה כדיני נפשות עד כאן. ועם דדבריו סותרין למה שכתב מקמי הכי באותו סימן גבי היכא שלא ראו אותו המעשה כאחת, שכתב דכיון דהירושלמי מספקא ליה ותלמודא דידן משמע דכל דאינו דיני נפשות ממש אע"ג דנפ"מ לדיני נפשות מצטרפים הכי נקטינן ע"כ. כבר הרב ז"ל עצמו הרגיש בזה בספר בדק הבית, וכבר כתבתי לעיל משם אדוני אבי הרב נר"ו דראיות הרב בית יוסף אינם הכרחיות וראיות ברורות מאשר מידי ספיקא מיהא לא נפקינן בהיות ערוה החמורה כדכתבתי.
הרי זכינו לדין בנדון דידן דאשה זו מותרת לראובן הנזכר מטעם ספק ספיקא, ספק אם הלכתא כרוב הפוסקים דסברי דבתנאי על מנת ג"כ צריך שיהא כהלכתא מ"ד תנאי התנאי, וכאן בנדון דידן לא היה כפול ולא התנאי קודם למעשה כדכתיבנא לעיל, ואם תמצא לומר דלית הלכתא כוותייהו איכא ספיקא אחריתי אם עדות מיוחדת פסולה בגיטין דשייכי בדיני נפשות כדלעיל והויא ספיקא המתהפך. ולדברי הרב מהר"א ששון בסימן כ"ד איכא בנדון דידן תלתא ספיקי, וזה דהרב הנזכר עשה שם ב' ספיקות, ספק אם הלכתא כהנהו דסברי דאפילו בדיני ממונות בעינן עדות מיוחדת, ואם תמצא לומר דלא בעי אכתי ספק אם דיני אישות וכל דשייכי ביה הוו דיני נפשות ע"כ. ועם שבדבריו יש טעות סופר שכתוב דאפילו בדיני ממונות בעינן עדות מיוחדת וזה אי אפשר דהא עדות מיוחדת פסולה, וכך צריך לומר דאפילו בדיני ממונות בעינן עדות בבת אחת. הרי בנדון דידן תלתא ספיקא השנים שעשה הרב ועוד אחר דשייך בנדון דידן שמא צריך שיהא התנאי כהלכתו מכופל וכו'. ואין מקום לעשות ספק אחר בנדון דידן ולומר ספק אם הלכתא כהני דסברי דבתנאי על מנת גם כן צריך שיהא כהלכתו, ואם תמצא לומר דלית הלכתא כוותייהו בהאי אכתי ספק אם הלכתא כאותם דסברי דבתנאי, שאין בלשון על מנת צריך שיהא כהלכתו, ובנדון דידן לדברי העד האחד לא אמר התנאי בלשון על מנת כמו שבא בשאלה, אמנם זה ספק שאינו מתהפך הוא וכבר נהגו שלא לעשות ספק ספיקא בשאינו מתהפך אבל הספק ספיקא דכתיבנא לעיל הוי ספק המתהפכת.
איברא דבעינן ספק ספיקא בפלוגתא דרבוותא תרי ספיקי הוו, איכא לפקפק קצת דכתב הרב מהרש"ך בח"ב בתשובות האחרונות סימן י"ז דכל ספק ספיקא בפלוגתא דרבוותא איכא למימר דחד ספיקא הוא וכמו שכתב הרב מהריב"ל במקומות בספרו הג' ע"כ. אמנם כבר כתבתי אני הצעיר במקום אחר דהרב מהריב"ל עצמו בח"ג בכמה מקומות כתב להיפך, דבסימן ל"ג עשה ג' ספיקות בפלוגתא דרבוותא, ובסימן צ"א משמע דעשה ספק ספיקא בפלוגתא דרבוותא, וכיון שכן אין להביא ראיה ממנו ונדחו דברי הרב מהרש"ך, ועוד דבדברי הרב מהרש"ך עצמו מצינו סתירה בדבריו דבסימן ס' מספרו הראשון עשה ספק ספיקא בפלוגתא דרבוותא יע"ש. וכן שאלתי על פה לאדוני אבי הרב נר"ו ואמר לי דהשתא כך נוהגים לעשות ספק ספיקא בפלוגתא דרבוותא, וכן הרב מהרשד"ם ז"ל כן פסק דספק ספיקא בפלוגתא דרבוותא תרי ספיקי מיקרי.
וזה גם כן חזיתי לברר מה שיש לפקפק בספק ספיקא דאיסורא, דכתב הרב מהריב"ל בח"ג סימן צ"א דספק ספיקא דאיסור לקולא, דכתוב במרדכי דאשכחן בכמה דוכתי דאפילו בספק ספיקא אזלינן לחומרא, ואע"ג דדחה אותו שם, היינו מטעמא דבאותו נדון הוי חומרא דאתי לידי קולא כמו שיראה המעיין שם כנראה דבנדון אחר אפילו ספק ספיקא אזלינן לחומרא, וכיון שכן אע"ג דנדון דידן הוי ספק ספיקא אפילו אם נשאת תצא.
אמנם הא לאו מילתא היא, דהשתא כבר נהגו ועשו מעשה טובא בספק ספיקא דאיסורא לקולא, וכן הרב מהריב"ל עצמו בסימן מ"א מספרו הג' כן סתם דבריו ואמר ז"ל וכי היכי דגבי איסורא בספק ספיקא אזלינן לקולא הכי נמי בספק ספיקא דממונא אזלינן וכו'. וכן כתב הרב מהר"א ששון בסימן א' דלמה שחשש הרב מהריב"ל לההיא דמרדכי דאשכחן בכמה דוכתי בגמרא דאזלינן להחמיר אפילו בספק ספיקא, אין טעם זה מספיק שלא נתיר אשה, דהא כמה וכמה פעמים עבדינן מעשה משום ספק ספיקא להקל. ותו שהרי הרב מהריב"ל עצמו בספרו הראשון דף מ"ב כשרצה לתת טעם יצאו אותם המקומות שהביא המרדכי בשם הר' ברוך דאמרינן בהו דאפילו בספק ספיקא דאורייתא לחומרא, כתב שהטעם הוא משום דהוו ספק ספיקא דאינו מתהפך, וכיון שכן אין טעם זה מספיק להחמיר בנדון דידן דהוו ספק ספיקא המתהפכת.
ועוד איכא ריעותא אחריתי בעדויות האלו, וזה בטענת היבם שהביאה לעזרו ולא זכה בה ויהיה כנגדו, וזה שבשעת נתינת הגט אמר המגרש שמבטל כל מודעות ופוסל כל עד או עדים שיבואו לפסול גט זה או דבר שיגרום פסול בגט הכל בטל והגט זה קיים, והשתא כיון שבאים עדים הללו לומר שהגט היה על מנת שלא תנשאי לפלוני סתם הרי באים ליתן פסול בגט, מפני דלדעת הרמב"ם גט שניתן על מנת שלא תנשאי לפלוני בלא זמן קצוב הגט בטל והרי המגרש פסלם ובטלם.
ולענין מה שבא בשאלה היות התנאי בשבועה שלקח ממנה, באמת שדברי השאלה בלתי מובנים אצלי ולא ירדתי לדעת המסדר מה היא, שלא קבע זמן בתנאי מפני שהתנאי היה בקנין ובשבועה, ומי מנעו שלא לקבוע זמן בתנאי אע"פ שיהיה התנאי בשבועה ואם להנצל מדעת הרמב"ם, שבתנאי שאינו לזמן קצוב הגט בטל עשאו המסדר מה תיקן בשבועתה.
אמנם לא אטפל בהאי כי דרכי לקצר את הארוך כל שכן שלא להאריך את הקצר, אך מה שנוגע לענין הדין בענין איסור השבועה ראיתי לומר בקוצר גדול בלי ראיות דאין לאשה זו איסור שבועה, מטעם דבשעת השבועה קודם שמת בעלה המגרש אסורה היא לכו"ע, והרי זה כנשבע בדבר האיסור ולא חלה השבועה, והרי זה כההיא דתנן בפרק ואלו מותרין האומר לאשתו הרי את עלי כאימא פותחין לו פתח וכו', והכוונה שמן הדין אינו נדר אלא שמחמירין עליו להצריכו שאלה, ומטעמא דקרא דקאמר כי ידור נדר עד שידור בדבר הנדור ולא בדבר האיסור כדאיתא התם ובר"פ שבועות שתים בתרא.
ועוד אני אומר שאם תטעון האשה שאותה השבועה היה באונס מפני שלא תהא זקוקה ליבם נאמנת וגם שבשעת המעשה כשנשבעה לא אמר בפני עדים היא שנשבעה מפני האונס, אין חשש כלל כי לענין איסור אדם נאמן על עצמו, וגם תאמר האשה שמפני האונס שלא תהא זקוקה ליבם נשבעה היא נאמנת, ואם באולי ימצא מי שרוצה להחמיר בזה כח חומרתו יספיק להצריכו שאלה ואליבא דכו"ע ע"י שאלה הותרה השבועה.
סוף דבר בהא סלקינן ובהא נחתינן דבנדון דידן איתתא דא שריא לראובן הנזכר מטעם ספק ספיקא כדכתיבנא, ועוד סניף דפסל המגרש כל עדים שיבואו לגרום פיסול בגט כדכתיבנא, והרבנים השלמים דהתירוה להנשא לראובן הנזכר, נעשו שותפים להקב"ה במעשה בראשית על שדנו דין אמת לאמיתו.
זה הנראה לענ"ד ואמר לי לבי להלכה לא למעשה, עד שיראה דברי אלה הרב הגדול אור התעודה אדוני אבי נר"ו ויעלו לרצון לפניו וסמך שתי ידיו עלי.
נאם עבד כל יודעי דת ודין משה בכמוה"ר חיים שבתי
 
 
@שו"ת תורת משה חלק אבן העזר סימן י
דברי פי חכם הותיק ידיד נפשי כמהר"ר יעקב עזריה נר"ו ראיתי מה שפסק וכל דבריו האמת והצדק ובאו ביישוב העיון ובלשון זך ומזוקק, והלא לאמונה כי הייתי רוצה להשתעשע בכל דבריו כי נעמו וחביבים לי, אך מה אעשה כי אין הפנאי מסכים ואני לעשות רצונו חפצתי, וכי היכי דלא ליהוי כמאן דיליף ריקם ריקם אכתוב בקיצור.
והנה בתחילת העיון הייתי משתומם דלמה הוצרכו להכניס עצמם בספיקות וגמגומים לכתוב ב' גיטין, שהרי כתוב בתרומת הדשן סימן רל"ג כשלא נודע אם שמו אליה או אליהו שיש לכתוב אליהו ולא אליה, דרובן כתיב כך אליהו ולא אליה רק בה' מקומות ועיקר השם הוא אליהו, דכולן או רובן לא נקראו אלא על שם אליהו הנביא וכו' יע"ש, וכן פסק הרב אליהו ן' חיים ח"א סימן י"א על פי הוראה זאת של תרומת הדשן דכשיש ספק אם נקרא אליה או אליהו כותבין שם אליהו, דמסתמא את אשר ישא את שמו בשם זה הכוונה לקרא אותו בשם הנביא אליהו, הכא נמי בנדון דידן היה להם לכתוב גט אחד לבד בשם אליהו. ונפקא מכל הנהו ספיקי דאין ברירא ודביטול מעשה ראשון וכו'.
אך אחר שנתיישבתי בדבר אמרתי שודאי אין לחכמים השלמים נופלים דבריהם על צד הקרי וההזדמן והוצרכו בנדון דידן לכתוב ב' גיטין, משום דההיא דתרומת הדשן היינו דוקא כשלא נודע ולא יוכל להתברר לעולם אי שמו אליה או אליהו אז אמרינן דמסתמא הוא אליהו דכולן או רובן נקראו על שם אליהו הנביא. אמנם בנדון דידן שהספק נפל לב"ד שבעיר אחרת וספק זה יכול להתברר במקום העומדת שם האשה, ואפשר שבודאי קורין אותו אליה ולא אליהו, אי נמי שחותם בשם אליה או הש"ץ קורא אותו לספר תורה בשם אליה, בהא ודאי אין כותבין אלא אליה ולא אליהו, לזה הוצרכו לכתוב ב' גיטין אחד בשם אליה ואחד בשם אליהו, ואם במקום העומדת הארוסה שם יתברר שם אביה יתן השליח אותו הגט שיתברר השם ואם לא יתברר ג"כ שם יתן הב' גיטין, זה פשוט.
וראיתי בדברי החכם הפוסק ידיד נפשי נר"ו שכתב דלצאת ידי כל מיני פקפוק אמר החכם השלם דוד כהן דיתן לשליח תחלה הגט בשם אליה ואח"כ הגט בשם אליהו, דהשתא אפילו תימא דיש חשש דילבטל השליחות הראשון הרי הגט הב' הוא גט מעולה דלכו"ע יש לכתוב אליהו.
וממה נפשך יש לשאול להחכם הסימן הנזכר, דאי שם זה של אליהו דנדון דידן לא נודע ולא יוכל להתברר, אמאי הצריך ב' גיטין והרי בגט אחד בשם אליהו היה סגי דלכו"ע כך יש לכתוב, ואם שם זה יתברר שם במקום שהאשה עומדת אם יתברר שהוא אליה מה תיקן כשיתנו הגט בשם אליהו באחרונה והרי בטל הגט הראשון בשם אליה שהיה שמו בודאי.
ומעתה אבא לענין דינא דנדון דידן, דאיברא דלפי דברי הראב"ח איכא למיחש ואין לו תיקון בב' גיטין ע"י שליח בין שיתן בזה אחר זה בין שיתן שנים בבת אחת, וכמו שחשש ג"כ מהר"י וייל שהביא הרב בית יוסף סימן קכ"ט דכשנותנין ב' גיטין בבת אחת דילמא דעתיה ההוא דלאו גיטא הוא, וכההיא דמקדש במלוה ופרוטה דאינה מקודשת משום דדעתא אמלוה וכו', ומה שהביא הרב בית יוסף שם לעיל מיניה בשם הקונדריסין מההיא דרבינו פרץ בההוא שהיה חולה והחליפו שמו בחוליו והצריך הרב ב' גיטין ונתנם שניהם יחד וכו', אפשר דאינו חולק על זה דמהר"י ווייל דפירוש שניהם יחד דמהר"ף ר"ל זה אחר זה בלא הפסק זמן בנתיים, וכמו כן ג"כ צריכין אנו לומר בהכרח ליישב דברי בעל תרומת הדשן שכתב בסימן רל"ג גבי אם יסתפק לאחד בשם מן השמות שלא יוכל לברר בדעתו איך יכתוב כגון שמסופק אי שמו גרשום או גרשון כתב הוא ז"ל וז"ל, וכן אשרו אדם גדול בזמננו ונתן ב' גיטין ביד האשה בבת אחת או בזה אחר זה, והדברים אלו בלתי מובנים כלל אצלי דבדבר שהוא עבר וכשכבר עשה אדם גדול מה שייך לומר שנתן ב' גיטין באחד מב' דרכים בבת אחת או בזה אחר זה, וכי לא ידע הרב בעל תרומת הדשן איך נתן אותו אדם גדול הב' גיטין אי בבת אחת אי בזה אחר זה, אמנם אפשר דהכוונה בבת אחת בלא הפסק זמן בנתיים ובזה אחר זה והאל"ף דאו מיותר.
וכבר חשבתי לומר שהרב ז"ל איירי בגט ע"י שליח ובשביל שבכל אחד מהב' דרכים יש חשש, דאי בזה אחר זה איכא חששא דבמעשה הב' מבטל מעשה ראשון, ואי שניהם בבת אחת איכא חשש דאין ברירה לכן נתן על ב' דרכים בבת אחת ובזה אחר זה, וכמו שכתב הרב עצמו בסימן רל"ז גבי גט של משומד ע"י שליח שימסור הגט דרך שליח קבלה וזכיה, ובשביל שיש גמגום בדבר אם תועיל קבלה זאת תחזור ותקח הגט ותמסרנו להולכה, וממה נפשך אי בקבלה די תו לא צריכנא למידי ואי לא די נסמוך אהולכה, אע"ג דהולכה נמי איכא חששא דביטול שהוא משומד הכא נמי אי בבת אחת די תו לא צריך ואי לא די נסמוך אזה אחר זה. זה חשבתי לומר בתחילה אבל אין זה במשמע, חדא דהרב ז"ל בסימן רל"ג לא איירי בגט ע"י שליח, ועוד דיש לחלק מההיא דמשומד שכיון שנותן תחלה דרך קבלה המשומד אסח דעתיה מלבטל השליחות כי יאמר שנסמוך על הקבלה לחודיה, אבל הכא כיון שנותן בבת אחת בין בזה אחר זה איכא חששא ואין תיקון כשנתן על ב' דרכים.
אי נמי יש לפרש דברי בעל תרומת הדשן שכתב בבת אחת או בזה אחר זה דלא קאי למאי דסליק שעשה אדם גדול אלא קאי לעיל מיניה שכתב שיכתוב ב' גיטין, והכוונה שיכתוב הסופר ב' גיטין ושכן עשה אדם גדול, ובזה יצאנו ידי כל חובת וזה יהיה בין בבת אחת בין בזה אחר זה דאז מגורשת ממה נפשך, וזה הפירוש היותר נכון בדבריו, ועוד אפרש לקמן בסמוך פירוש אחר.
נחזור לעניינינו דלפי דברי הראב"ח ז"ל אין תיקון לב' גיטין ע"י שליח או שכיב מרע אמנם כבר נתפשט ודקדק רווחת בבתי דינים שנותנים ב' גיטין ע"י שליח בזה אחר זה. ועל דרך שכתב מהר"ש הלוי ז"ל שיפרש שאינו מבטל השליחות גט ראשון רק שבשביל ספק ועשה אותו ג"כ שליח לגט הב', ובזה נראה לי דבבת אחת נמי אם יפרש שמגרש בכשר שבשניהם מהניה ודלא כדברי מהראב"ח, וזה אפשר לומר שהיה כוונת הר"ם מפדווה שפעם אחת נתן בבת אחת ופעם בזה אחר זה כגון שמפרש כשנותן בבת אחת שמגרש בכשר שבשניהם וכמו שבא זה תוך דברי החכם הפוסק ידיד נפשי נר"ו.
וזה ג"כ היה אפשר לי לומר בדעת בעל תרומת הדשן שכתבנו לעיל במה שכתב בבת אחת או בזה אחר זה הכוונה בבת אחת כדינו שיפרש בכשר שבשניהם, ואע"ג דלא כתוב בהדייא כן בדבריו הנה הוא ז"ל לא נחית לומר שם באיזה דרך יתנו רק בא לומר שנותנין ב' גיטין והיא מגורשת ממה נפשך והראיה מב' גיטין שנתערבו וכו' שיתנו הב' לזו ולזו ואם יתנו בבת אחת יתנו אותם כדין כגון שיפרש בכשר בשניהם, וכבר כתבתי לעיל דפי' בבת אחת או בזה אחר זה לא קאי למאי דסליק אלא לעיל מיניה, וכדרך זה הכי נמי הוי.
והתימא מהרב מהראב"ח ז"ל איך הניח הדבר בספק ולא הכשיר בגט ע"י שליח בתיקון זה שיפרש שאינו מבטל השליחות גט א', ואי מהראיה של תרומת הדשן שחשש בגט המשומד שלא לעשות קודם השליח הולכה ואח"כ יזכנו ולא כתב תיקון שיפרש וכו', אינו ראיה דהתם לא שייך זה, שהרי התם ודאי הוא שחוזר ממעשה הראשון, דכיון שנתן לו הגט לשליח הולכה למה הוצרך לחזור ליקחו מיד השליח וליתנו דרך זיכוי ודרך קבלה אלא שבטל מעשה הראשון שנתנו להולכה וחזר ועשאו קבלה ולא הולכה, דאי אפשר לקיים שניהם שיהיה שליח הולכה ואח"כ קבלה, דהשליח הולכה לא חל עד שיגיע ליד האשה והקבלה חל מיד כשמקבלו מידו, ואעפ"י שיפרש ויאמר אחר שעשאו שליח הולכה ונותנו דרך קבלה שאינו חוזר ממעשה ראשון אלא בשביל ספק אני נותן ג"כ דרך קבלה, הני מילי דעלמא דמה ספק יש בראשון של הולכה רק שמא יבטל הבעל המשומד השליח והגט, א"כ מאי מועיל המעשה הב' של קבלה לענ"ד שהיא חובה לאשה ואין חבין לאדם שלא בפניו וכו', אמנם הכא בנתינת ב' גיטין בזה אחר זה בשיפרש שאינו חוזר ממעשה הראשון אלא בשביל ספק הוא שנותן הב' ג"כ, שפיר דמי ורוצה לקיים שניהם שליחות הגט הא' והגט הב' בשביל ספק ואינו חוזר משליחות הגט הראשון, זהו מה שכתבתי בנחיצה בענין זה ומה שעלה בדעתי.
אמנם כדי שלא להטריח את עצמי אני אכתוב מה שכתוב בפסקי הרב אדוני אבי זלה"ה מכתיבת יד שבעו"ה נשארו מלהדפיסם ולא זכיתי מחמת חסרון כיס, והנה מה שנוגע לעניינינו כתב סימן צ"ג וז"ל, והנה במה שכתב הרב מהראב"ח שאם יתן שניהם כאחד באנו לחשש ברירה נראה כפי קוצר דעתי דאיכא למישדי ביה נרגא ולידחות דבכי הא ליכא משום חשש בריר, כיון שהדבר נודע שיש שם גט כשר בודאי בעת הנתינה ומגרשה בו ליכא חשש, ובגמרא לא אמרינן אלא שבתחילת הדבר ליכא בירור לקיום הדבר ושמא אינו כמו שהוא צריך לא אמרינן במה שנעשה אח"כ דהוברר הדבר למפרע, כגון בההיא דאמרינן בפרק משילין גבי ב' שלקחו חבית ובהמה בשותפות מערב יו"ט כדי לחלקן ביו"ט והאי ערב למזרח והב' ערב למערב שאסור להוליך אלא למקום ששניהם הולכים, ואף שחלקו ביו"ט אין ברירה די"ל כחלק שבא לזה היה ראוי לחבירו ובין השמשות קנה חלק זה שביתת חבירו, ולא אמרינן כשחלקו ביו"ט הוברר הדבר למפרע שכל אחד נטל חלקו כיון שבעת השביתה היה בשותפות וי"ל שחלק שנטל זה עכשיו אתמול בעת השביתה היה של חבירו וקנה שביתת חבירו. ועל דרך זה הויא ההיא בהמה בבית ויש לו פתחים וכו', וכן בכל הנהו דפרק כל הגט עלה דמתניתן אמר ללבלר כתוב לי איזו מהם שארצה אגרש פסול לגרש בו, והיינו טעמא משום דבשעת כתיבה לא נודע לשם מי כותב, ואע"ג דאח"כ רצה באחד מהם לא אמרינן הוברר הדבר למפרע דלשם זו נכתב, כיון דבשעת כתיבה לא נודע אימור בשעת כתיבה לא נכתבה לשם זו אלא לשם האחר, ועל דרך זה הוא כל השאר דמייתי התם בגמרא ובפרק בכל מערבין כמו שיראה המעיין, אבל הכא דבשעת נתינת הגט יש גט כשר ודאי ומגרשה בו ואומר שתתגרש בכשר אין חשש.
ויש ראיה ברורה בעיני דבפרק משילין ובערובין מייתי הא דתני ר' יאודה אומר אין אדם מתנה על ב' דברים כאחת אלא אם בא חכם למזרח עירובו למזרח למערב עירובו למערב ואילו לכאן ולכאן לא, והוינן בה מאי שנא לכאן ולכאן דאין ברירה מזרח ומערב נמי אין ברירה, ומשני ואמר ר' יוחנן וכבר בא חכם פירוש דעל חכם יכול להתנות כשכבר בא בין השמשות אע"ג שאינו יודע לאיזה רוח בא יכול לערב לב' רוחות ויאמר לרוח שבא יהא עירובי ושביתתי, דהשתא אין קנייתו ע"י ברירה אלא קניה ודאית שאמר לאותו מקום שבא אע"ג שאין יודע באיזה רוח בא, הכא ג"כ אע"ג שאינו יודע איזה מהם כשר יכול לומר יהא מגורשת באותו גט שהוא כשר ודאי בעת הנתינה. גם מה שכתוב בתשובות מהר"י וויל זלה"ה דצריך ליתן זה אחר זה דאי נותן שניהם בבת אחת דילמא דעתיה ההוא דלאו גיטא הוא, יראה שכל שאומר בפירוש שתתגרש בכשר שבשניהם יוציא מידי חשש זה.
ובר מן דין יראה שהראיה שהביא מהר"י וייל ז"ל מההיא דהמקדש במלוה ופרוטה דאיכא מאן דאמר שיש לחוש דדעתיה אמלוה, יראה אחר המחילה דאיכא למידחי דהתם שאני דאיכא למימר שרוצה לקדשה במעות מרובים ולא סגי ליה בפרוטה כמו שרגילות שיש מי שמקדש בטבעת ששוה ממון הרבה, אבל הכא גבי גט הדבר נודע שהאשה מתגרשת בגט אחד ואינו נותן שנים אלא מספיקא, ואדרבא מוכח כשנותן לה שנים לפי שאינו יודע איזה כשר ונותן לה ב' כדי שתתגרש בכשר שבשניהם.
אמנם כשיש לו ב' נשים ומגרש האחת שיש ספק בשמותיה וצריך לכתוב ב' גיטין ולפרש לאשתי פלונית כשמצוה לכתוב השני נראה כמבטל מעשה הראשון, ויראה דאם בזה יש תיקון שיפרש כשמצוה לכתוב הב' שאינו מבטל הראשון אלא משום שיש ספק בשמותיה, ולכן מצוה לכתוב אחד אם אולי זה השם הב' עיקר ויהיה מגורשת בכשר שבשניהם, ויכול לומר לסופר כא' שיכתוב לאשתו שיש לה ב' שמות ב' גיטין מספק שמותיה כדי שיהיה מגורשת בכשר שבשניהם ושפיר דמי, שהרי לעולם כותב לשמה של אשתו של זה האיש אותה שיש לה ב' שמות אלא שבאופן הכתיבה של השמות בשביל שיש ספק בשמותיה כותב ב' ותתגרש בכשר שבשניהם. וכן בעת הנתינה השליח הולכה או בגט שכיב מרע בתנאי אם ימות אף שיתקדשה אחר זה יאמר כשיתן הב' שאינו מבטל הראשון רק מספק שתקבל הב' ויהיה מגורשת עם הכשר שבשניהם, כיון שיש שם גט ודאי היא מגורשת.
וראיתי להרב אליהו ז"ל שכתב בסימן הנזכר שראה בתשובות הר"ם מפדואה שכתב בסדר גיטין שפעם אחת הוצרך לב' גיטין ונתן שניהם, אע"פ שבמעשה אחר שבא לפניו כתב קודם שסידר שיתנם זה אחר זה, וכתב מהר"ר אליהו ז"ל שאפשר שבסדור של זה אחר זה היה בבריא והסדור של שניהם כאחת היה בשכיב מרע ומפני החשש שכתב. ולי הצעיר יראה דאפשר דמה שסדר זה אחר זה היה בבריא ומשום החשש של מהר"י וייל זלה"ה, אע"ג שיש תיקון בשיאמר בפירוש שתתגרש באותו שהוא כשר משניהם, מ"מ לרווחא דמילתא סידר זה אחר זה, אמנם מה שסדר ליתנם כאחת הוא בשכיב מרע דתקיף ליה עלמא דאין ראוי להטריחו שיגרש ב' פעמים ודי לו צערו, ועוד שהשעה דחוקה וצריך למהר בכל האפשרות ולכן נתנם יחד, זה מה שראיתי בעיוני החלוש אם יראה בעיני המעיינים ומורי הוראה, עכ"ל הרב אדוני אבי זלה"ה השייך לענינינו.
וזה ג"כ חזיתי להחכם ידיד נפשי שנתקשה בנתינת גט בזה אחר זה שאמר מטעם דכשבא לגרש בגט הב' מבטל הראשון וכו', דלישתרי מכח ספק ספיקא ספק אין הלכה כר"ת וסייעתו דס"ל דאינו חל הגט אלא מעת א' קודם פטירתו אלא כמ"ד דחל משעת נתינתו, ואם תמצא לומר דהלכה כוותייהו דילמא לא בטל וכו'. ולי הדיוט נראה דליכא ספק ספיקא בזה שהרי בגט הב' אנו אומרים בודאי בטל הגט הראשון כמו בגט ע"י שליח כשהוא נותן ב' גיטין זה אחר זה חיישינן שבמעשה הב' נראה ודאי כמבטל מעשה הראשון, וכמו שחושש הרב בעל תרומת הדשן בגט משומד שלא יעשה קודם השליח הולכה ואח"כ יזכנו שנראה כחוזר מהשליחות שעשה והיינו שנראה בודאי כחוזר ולא בספק.
ואף גם זאת ראיתי בדברי החכם הפוסק שגילה דעתו ואמר דלדברי הראב"ח בנתינת ב' גיטין זה אחר זה צריך כשנותן הגט הב' שיאמר בפיו ויפרש בשפתיו דהגט הראשון שנתן הוי כחספא בעלמא וכחרש הנשבר, דאי לא פירש כן איכא למיחש דילמא אותו הגט הא' אינו גט כשר ודעתיה עילויה וכשנותן הגט הב' אנן סהדי דאינו נותנו בלב שלם.
ובמחילה לא הבנתי דבריו, דלא שייך לומר דעתיה עילויה אגט שאינו כשר רק כשנותנן שתיהן ביחד וכמו שכתב מהר"י וייל, אבל כשנותן זה אחר זה בכל גט שנותן באפי נפשיה דעתיה דאיניש עילויה אאותו גט שהוא נותן וכשנתן גט ראשון וחוזר ונותן גט אחר ודאי דדעתיה עילויה אאותו גט ב' שנותן ולא אגט ראשון שכבר נתן, ומטעם זה הוא דחיישינן בגט ע"י שליח כשנותן זה אחר זה משום שבמעשה הב' ביטל מעשה הראשון דכשעושה שליח לגט הב' מבטל הגט הא', באופן שכשנותן הגט הב' ודאי דלאו דעתיה אגט הראשון שכבר נתן ואמאי צריך לפרש דהראשון כחספא וכחרש וכו' בלאו הכי לאו דעתיה עילויה, ודוקא כשנותן ב' גיטין ביחד אז יש לחוש דדילמא דעתיה עילויה אאותו גט שאינו כשר.
עוד זה ג"כ ראיתי בדברי החכם הפוסק שתמה על דברי מהר"י וייל דאיך משגחינן דאון יחשוב בלבו ויבטל לגט כשר ודעתיה עילויה בההוא גיטא דהוי חספא, דא"כ בכל גיטי דעלמא ניחוש דילמא בפה אומר הרי זה גיטיך ובקרבו ישים אורבו ויבטלנו וכו', ואין זהו קושיא דמעולם לא חיישינן שהמגרש מבטל בלבו הגט ח"ו וחששת מהר"י וייל הוי דדילמא דעתיה אההוא דלאו גיטא משום שיחשוב בלבו שאותו הוא הכשר ודעתיה עילויה ודילמא כפי הדין אותו שדעתיה עילויה הוא אותו שאינו כשר מן הדין ודוק.
ובמה שהביא החכם הפוסק והביאו ג"כ הר"ש הלוי ז"ל במ"ש הכא גבי גט ממי שמניח ב' זוגות תפילין שיצא ידי חובת כשיכוון בהנחתן באותן שהם עשויין כתקנן אליבא דהלכתא וכו', וגדולי הדור רצו לחלק בין תפילין שכוונתם תלוי בדעת הקב"ה לגט שהדבר תלוי בדעת המגרש וכתב החכם הפוסק דלא ראה חילוק כלל, ולי הדיוט ג"כ חילוק זה אינו מחוור כלל.
אמנם יראה דאפשר ליישב ולומר דבתפילין אינו מניחם וקושרן בבת אחת רק מניח האחד ומכוין בהם ואח"כ מניח האחר ומכוין בהם אם הם הכשרים והאחרים שכבר הניח הו"ל כרצועות, והו"ל זה כמי שנותן ב' גיטין זה אחר זה דמועיל, אמנם כשנותן הב' גיטין בבת אחת וביחד איכא למיחש לההיא דמהר"י ווייל ז"ל דדעתיה עילויה אההוא דלאו גיטא ודוק.
גם ראיתי דברי החכם הפוסק מה שחילק מההיא דמהרא"ם גבי שופר דלא מהני תנאה משום שעושה דבר אחד ומכוין לב' כוונות, מה שאין כן גבי תפילין שעושה ב' דברים ומכוין באיזו הכשר שבהם וכו', ויפה כיון ודברים פשוטים הם בעיני.
ואף גם זאת ראיתי שכתב החכם נר"ו דדעת ר"פ שכתב בנתינת ב' גיטין יחד דהוי מוכרח ליתנם בבת אחת דוקא ולא בזה אחר זה, וכללות דבריו נראה דכתב איכא ספיקא דתרי שמי וכו', ולא כן אנוכי עמדי שהרי התם קורין בשם אחד לגמרי ולא בשם אחר דאם היה ספיקא דתרי שמי היו כותבין בגט אחד דמתקרי, אלא דאיכא ספיקא אם השם הב' דנשתנה עיקר אע"פ שאין קורין לו כלל או השם הראשון דקורין אותו הוא העיקר והב' שנשתקע לא הוי שם כלל, לכך כותבין לדעת הרי"ף ב' גיטין וא"כ שפיר הוי אם נותנם בזה אחר זה כמו אם נותנם בבת אחת. ויותר מחוור נראה בזה אחר זה שנותן הגט א' הכותב בשם האחד ומגרש בו וחוזר ונותן הגט ב' הכתוב בשם אחר ומגרש בו ושפיר הוא מגרש בכל אחד מהשמות שיש לו כנ"ל.
ובמ"ש החכם נראה בענין דתרי ספיקי בפלוגתא דרבוותא חד הוא וכו', הנה הדברים עתיקין הם ומחלוקת בין הפוסקים, והרב מהריב"ל הביא ראיה מההיא דפרק קמא דכתובות בסוגיית דפתח פתוח דכתבו תוספות בד"ה ואי בעית אימא באשת ישראל וכו' וא"ת אכתי איכא ספק ספיקא וכו' ותירצו דשם אונס חד הוא גם שם פלוגתא דרבוותא חד הוא. והרב אדוני אבי זלה"ה בכמה מקומות מפסקיו דחה אותה ראיה וס"ל דהיכא דאיכא תרי פלוגתיה דרבוותא שפיר חשיבי תרי ספיקי.
גם בההיא דכתב מהריב"ל דבספיקא דרבנן אזלינן לחומרא מההיא דרבינו ברוך דכתב המרדכי כן נמצא בדברי הפוסקים וגם בספק ספיקא דאורייתא יש מקומות דמחמרינן, וכבר הוקשה לי הדיוט על ענין עיגונא דאיתתא שבא מעשה לידי שראיתי בכמה מקומות מתשובת הרב אדוני אבי זלה"ה שהקל בדבר ערוה בספיקא דרבנן ובספק ספיקא דאורייתא, ובמקום אחר ראיתי לו זלה"ה שחשש לסברת רבינו ברוך זו שהביא המרדכי, וכתבתי ישוב לדבריו קצת ואין כאן מקומו.
גם על ענין שכתב החכם נר"ו דהיכא דאיכא רוב בנין ומנין דלא חשבינן ספק שקול, כן היא דעת הרב א"א זלה"ה דמסתבר ספק ספיקא להתיר איסורא אלא כשהספיקות שקולות, אמנם כשרבו גאוני וגדולי עולם המפורסמים מצד אחד לא אמרינן ספק ספיקא להתיר. ומה שכתב החכם הפוסק נר"ו דלא שייך זה רק כשהם חולקין פה אל פה אבל לא בזמן הזה דאנו באים לדון מחמת הספרים זה, אין אני מודה לו ואינו נראה לי כלל ומנא ליה הא.
ומ"ש כל זה כתבתי בנחיצה רבה אף כי אני טרוד מכמה ארפתקי דעדו עלי, ואהבת החכם הפוסק אילצני. ואני תפילתי לצורי וגואלי יאריך ימיו ושנותיו כנפשו הטהורה גם חסידה וכנפש דורש ומתפלל בשלומו בלב תמים משה בכמוה"ר חיים שבתי
 
 
@שו"ת תורת משה חלק אבן העזר סימן יא
מעשה בא לידינו ביבם אטר רגל שנחלץ מיבמתו, והיה לו ליבם אח אחר, ואנחנו הדיינים נתווכחנו ונשאנו ונתנו בענין סדר החליצה וחששנו לההיא דכתב הרב ב"י בשולחנו הקצר בפירוש סדר חליצה דהשתא שנוהגין לחלוץ בשתי רגליו כשיש לו אח אחר צריכה לחלוץ שתי רגליו בבת אחת שבידה אחת תחלוץ רגל זה בעודה חולצת רגל שני בידה האחרת, שאם חולצת רגל אחד קודם חבירו איכא למיחש דילמא קי"ל כמאן דאמר שאינו חולץ אלא ברגל האחר ותהיה לה חליצה פסולה וצריכה לחזור על כל האחין. ואני הצעיר אמרתי שאין צורך לזה ואין חשש אלא שחולצים אותו זה אחר זה, וכמו שאנו עושים בנתינת ב' גיטין לאשה אחת ואומרים להם שיכוונו שאם זה רגל שהוא ימין יכוונו לפוטרה בו דווקא ולא באחר וכמ"ש הרב מאיר אשכנזי בתשובותיו סימן ט' ואמרתי שכך עשינו מעשה בחיי הרבנים אשר בארץ החיים, ואיברא דהרב אדוני אבי ז"ל בכתיבת יד ראיתי שכתב בזה וסיבב וצדד צדדים איך יעשו הטוב שבהם, וכנראה שנטה אחר סברת הרב ב"י, הגם שדחק עצמו ז"ל לומר שישב היבם על גבי ספסל שלא יפול ארצה כיון שבבת אחת מגביה היבמה השתי רגלים וכו'.
ומ"מ נראה שהרב אדוני אבי ז"ל לא ראה דברים אלו שכתב הרב אשכנזי, דאילו ראה אותם לא היה מספק עוד, שהרי הוא עצמו כתב בתשובותיו כן בנתינת שני גיטין לאשה אחת, והם הם הדברים עצמם כתובים ומודפסים מחדש בספר נחלת צבי בסימן קס"ח בסדר חליצה כתב בשם רבו וז"ל, וב"י בפירוש סדר חליצה כתב לחלוץ בשתיהן ורבותי לא נהגו כמותו אלא חולצת בזה אחר זה ושיכוונו שבאותה חליצה רגל שהדין הוא לחלוץ בו היא פטורה מזיקתה וכו' יע"ש.
והנה במעשה שאנו עסוקים בו אירע ע"י בילבול אחר שבא תוך בית הכנסת נשתכחנו בשעת מעשה ביום החליצה ולא חלצה היבמה רק הרגל אחד, ואחר ימים מועטים שבאנו לידי זכירה ושלחנו לקרא ליבם וליבמה וחלצה היבמה לרגל האחר של היבם הנזכר, אח"כ שמענו שיש מי שהרהר בדבר אחרינו ולהוציא לעז על החליצה הנזכרת מההיא דהרב ב"י דילמא קי"ל כמאן דאמר שאינו חולץ אלא ברגל האחר והו"ל חליצה פסולה והיתה צריכה לחזור על האח האחר, ומאז אמרתי אני הצעיר בלא עיון אלא דמסתברא לי דאין חשש ומטעם ספק ספיקא היא פטורה, שהרי הא דחליצה פסולה צריך לחזור על כל האחין פלוגתא דרבוותא היא אם הלכה כרב או הלכה כשמואל דאמר חליצה פסולה אינה צריכה לחזור על כל האחין, ובנדון דידן דהיבם אטר רגל ואיפליגו רבוותא אי אזלינן בתר ימין דידיה או בתר ימין כל אדם כשחלצה ברגל א' שמא אותו הרגל הוא הימין מן הדין, ואם תמצא לומר שהוא השמאל והוי חליצה פסולה דילמא הלכה כמאן דאמר דחליצה פסולה אינה צריכה לחזור וכו'.
ועתה רוצה אני להוציא מלב המפקפק שיוכל לחלוק דבר אחר ולומר שהגם שהחליצה הראשונה ברגל הא' כשירה מטעם ספק ספיקא, הנה מ"מ החליצה השניה ברגל האחר היתה פסולה לפירוש רש"י דפירש בפרק ד' אחין גבי ג' אחיות יבמות שנפלו לפני שני יבמין וכו' דכל היכא שאם רצה ליבם אינו יכול חשיבא חליצה פסולה, ובנדון דידן שלא היה יכול ליבם שכבר נחלץ מרגל אחד הויא חליצה פסולה. ולכן אני אומר דבנדון דידן ממה נפשך אינה צריכה לחזור וכו', דאי החליצה קמייתא לא היתה כשרה שלא היתה ברגל הימין כפי הדין א"כ הו"ל כמאן דליתא והחליצה השניה ברגל האחר היתה כדינה ואינה צריכה לחזור וכו', ואי החליצה קמייתא היתה כדינה שאותו הרגל היה הימין כפי הדין א"כ תו לא היה צריכה חליצה והחליצה השניה היתה כמתעסק, ובחיי ראשי שכך קיימתיו מסברתי וכתבתיו, ואח"כ ראיתי כתוב כן בספר הר' כמוהר"ר אליהו ן' חיים ז"ל סוף סימן נ"ב גבי ספק מגורשת שנשארת זקוקה ליבם וז"ל ולענין חזרה אצל האחין אע"ג שמדברי הרי"ל נראה דכל כה"ג היתה צריכה לחזור, מ"מ לענ"ד נראה שאינה צריכה לחזור, ממה נפשך בחליצה א' מהם סגי שאם הגט כשר כדברי המכשירין אינה צריכה חליצה ואם אינו כשר הרי היא עולה ליבום, וכתב שגם החכם השלם כמוה"ר יצחק אשכנזי נר"ו נחלק על הרי"ל יע"ש.
איברא דיש לי גמגום ולא דמי הא דנדון דידן לההיא דספק מגורשת, שהרי התם ודאי דממה נפשך בחליצה א' מהם סגי משום דאם הגט אינו כשר הרי היא עולה ליבום, אבל בנדון דידן אם תמצא לומר דהחליצה קמייתא לא היתה כדין דהיה ברגל השמאל הא תני במתני' חלץ ברגל שמאל חליצתו פסולה וכו' וחליצה פסולה צריכה לחזור על כל האחין.
אמנם יראה שראיתי בדברי הרב המגיד סוף פ"ד מיבום גבי מאי דכתב הרמב"ם עברה ונשאת הרי זה חולץ לה חליצה כשרה והיא תחת בעלה ואין מוציאין אותה וכו', כתב הרב המגיד כנראה ודאי שמפריש אותה עד שיחלוץ לה חליצה כשרה, ואם לא כן כוונת רבינו קשה שהרי משמע בגמרא במקומות שהזכירו חליצה פסולה שמן התורה אינה כלום וא"כ איך תעמוד עם בעלה בלא חליצה ע"כ.
באופן שכל מקום דאמרינן חליצתה פסולה היינו מדרבנן אבל מדאורייתא אינה כלום והו"ל כאילו לא חלצה כלל, והשתא גבי חלצה בשמאל דתני במתני' דחליצתה פסולה שמעינן דמן התורה אינה כלום ואינה פוסלת על האחין, וא"כ בנדון דידן אף לפירוש רש"י דפירש דכל היכא דאינו יכול ליבם מיקרי חליצה פסולה וצריך לחזור וכו', כיון דמן התורה החליצה קמייתא אינה כלום ואינה פוסלת על האחין ושרי ליבם, כה"ג אינה צריכה לחזור על האח האחר שהרי החליצה השניה היתה כשרה.
וכן ג"כ יש לי סמך וראיה לזה מדברי הרב בעל תרומת הדשן שכתב בתשובה סימן רכ"ה ששאלו על יבמה קטנה שחלצה וכשגדלה חזרה לחלוץ פעם שנית אם צריכה לחזור על כל האחין, והשיב דיראה דאפילו לדעת הגאונים דפסקו כרב דחליצה פסולה צריך לחזור על כל האחין הכא אינה צריכה לחזור, דבפרק מצות חליצה תנן קטנה שחלצה תחלוץ משתגדיל ואם לא חלצה חליצתה פסולה, והקשו התוספות אמאי תנא קטנה שחלצה תחלוץ משתגדיל כיון דתנא חליצתה פסולה, ומתרצינן דהו"א דחליצה פסולה היא מדרבנן והא דמקשינן אשה לאיש אינו דאורייתא, ולהכי תני יתור לשון לאשמועינן דחליצה קטנה אינה כלום כמו של קטן. ומיהו בירושלמי גרסינן כסדר המשנה תחלוץ משתגדיל אם לא חלצה חליצתה כשירה, משמע דהא דמקיש אשה לאיש אינו אלא מדרבנן, ומ"מ אי לגרסא דגרסי ופסולה שמעינן מיתור לשון דחליצת קטנה אינה כלום מדאורייתא ואינה פוסלת על האחין וכה"ג אינה צריכה לחזור, כדפסק באור זרוע דהיכא דטעו בחליצה דאינה חליצה כלל לא איקליש זיקא ואינה צריכה לחזור. ואף לפרש"י דמחמיר כל היכא שאינה צריכה ליבם, הכא דאינה פוסלת על האחין ושרי ליבם אינה צריכה לחזור וכו', ואי לגרסת הירושלמי דמיקרי חליצה דאורייתא אלא דמדרבנן פסולה, מ"מ כיון דתנינא דאי לא חלצה חליצתה כשרה אלא דלכתחילה צריכה לחלוץ משתגדיל, כולי האי לא מחמרינן לחזור על כל האחין הואיל וחליצה קמייתא כשרה בדיעבד ע"כ דברי הרב. הרי לדבריו ז"ל כל היכא דמדאורייתא אינה חליצה שרי ליבם ואינה צריכה לחזור על האחין, ונפקא מינה לענין דינא להתלמד במקום אחר דאפילו בכל אדם שאינו אטר שחלצה היבמה ברגל שמאל ואח"כ חלצה ברגל ימין ויש לו אחין אין צריכה לחזור על כל האחין, דכיון דתני במתני' גבי חלצה ברגל שמאל חליצתה פסולה והיינו מדרבנן, אבל מדאורייתא אינה כלום לא אקליש זיקה ואינה צריכה חזור על כל האחין.
ואע"ג דהרמב"ם ז"ל לשם בפ"ד כתב כל מקום שאמרנו אינה חליצה או לא עשה כלום וכו' הרי כאילו לא נחלצה לו ולא נאסרו קרובותיה ומותרת להתיבם, וכל מקום שאמרו חליצתה פסולה נאסרו וכו' ונאסרה על האחין ואינה מתיבמת, וגבי קטנה שחלצה לגדול כתב חליצתה פסולה וזקוקה פסולה שלא כדברי התוספות וגם חלצה ברגל שמאל כתב חליצתה פסולה, משמע דלא ס"ל כדברי תוספות דשרי ליבם. י"ל דמ"ש הרמב"ם חליצתה פסולה שנאסרה על כל האחין ואינה מתיבמת היינו מדרבנן דאילו מן התורה לאו כלום הוא, כדי דלא סתרי דברי הרב המגיד אדברי הרמב"ם אז. אי נמי י"ל דמ"ש הרב המגיד דבמקום הגמרא שהזכירו חליצה פסולה מן התורה אינה כלום, במקצת מקומות דגמ' קאמר ולא כל המקומות, ולחומרא קאמר הרב המגיד דאיך תעמוד עם בעלה בלא חליצה כיון דמן התורה אינה וכו'.
ובר מן דין איכא למימר דיש להקל בנדון דידן מטעם דהאי דאמרינן חליצה פסולה צריך לחזור על כל האחין הויא מדרבנן וכו', וכיון שכן בנדון דידן דבאטר הוי ספיקא דרבוותא איזהו הרגל של ימין, כפי הדין אזלינן לקולא. והעבודה שאחר כל הכתוב כאן מצאתי ראיתי בדברי הרב אדוני אבי זלה"ה בתשובה סימן נ"ח שכתב בעניינים הללו להקל, וגדולה מזו כתב דכיון דהך מילתא דחזור אינו אלא מדרבנן והוא עצמו היא פלוגתא דרבוותא, קי"ל ספיקא דרבנן לקולא, והביא מדברי בעל תרומת הדשן וגם מדברי הריב"ש המסכמת לדברים אלו כאשר יראה המעיין שם. ועוד כתב שם ג"כ מה שכתבנו אנו שאין בזה משום דין חליצה פסולה צריכה לחזור וכו', שלא אמר אלא כשהיא חליצה פסולה בודאי כגון ההיא דפ"ד אחין מאחיות יבמות שנפלו לפני יבמין דאסרינן להו בודאי משום אחות זקוקות והויא חליצה גרועה בודאי, אבל היכא דליכא חליצה גרועה אלא או חליצה גמורה או לא בעיא חליצה כלל דהא מספקא לן אי בעיא חליצה או לא ולכל אחת מהצדדין לא שייך לחזור דממה נפשך וכו'. שבח ותהלה לאל יתברך שכוונתי לדבריו.
ומעתה לענין דינא דנדון דידן אין ראוי לשום בר הוראה להרהר אחרינו, ואף שמטעם דממה נפשך כתבתי אני הצעיר שיש לגמגם בנדון דידן, מ"מ מהטעמים אחרים שכתבנו וכתבם הרב אדוני אבי ז"ל די והותר ופטורה היא היבמה הנזכרת מזיקתה להתנסבא לכל גבר די תצביין. הקטן
 
 
@
 
 
@שו"ת תורת משה חלק חושן משפט סימן א
נשאלתי לחוות דעי על דבר ראובן שהוציא מידו שטר מתנת קרקע מחבירו עשוי כדת וכהלכה, ויורשי הנותן טוענים שהמתנה היתה על תנאי, והביאו עדים שמעידים כדבריהם שאמר הנותן שכל זמן שיורש שלו יתן לו נ' גסים שתחזור לו הקרקע והשטר מתנה כי אין בדעתו לתת לו רק נ' גסים הנז', ועדי השטר מתנה מעידים בפירוש שלא היה שום תנאי בפניהם.
תשובה, לכאורה יפשט דין זה מההיא דמסכת כתובות פ"ב, תנו רבנן עדים שהיו חתומים על השטר ומתו ובאו שנים ואמרו כתב ידם הוא זה אבל קטנים היו פסולים היו הרי אלו נאמנים, ואם יש עדים שהוא כתב ידם או שהיה כתב ידם יוצא ממקום אחר אינם נאמנים, ופריך תלמודא ומגבינן ביה אמאי תרי ותרי נינהו אמר ר"נ אוקי תרי להדי תרי ואוקי ממונא בחזקת מאריה, ופירש רש"י אוקי ממונא בחזקת הלוה ואם קרקע היה תעמוד בחזקת המוכר, הרי הכא דכמאן דמסהדי עידי השטר בפירוש שלא היו קטנים ופסולים דחזקה אין חותמין בו אם היו פסולים, ואמרינן אוקי תרי להדי תרי ואוקי נכסי בחזקת מרייהו, ה"נ בנדון דידן אף שעידי השטר מעידים בפירוש שלא היה בו שום תנאי, כיון דאיכא סהדי אחריני דמעידין שהיה הדבר על תנאי, אוקי תרי לבהדי תרי ואוקמינן הקרקע בחזקת מאריה קמא דהיינו הנותן.
איברא דבזה מצינו להרשב"א בתשובה דנראה מדבריו דס"ל להיפך והיא בתשובות המודפסות מחדש (בתולדות אדם) סימן רכ"ט הובא בב"י סוף סימן כ"ט מחודש י"ג על ראובן שהוציא שטר על שמעון שמכר לו כרם, והלה טוען כי לא מכרו אלא על תנאי שאם יפרע לו ש' דינרים שהלוהו לזמן פלוני יחזיר לו השטר ויתבטל המכר והביא עדים מעידים כדבריו, ופסקו הברורים דאוקי תרי לבהדי תרי ואוקי נכסי בחזקת המוכר, וכתב הוא ז"ל דאין דמיונם עולה יפה דשאני הכא שלדברי כולם לוקח זה כדין ירד לכרם זה אלא שהתנה שאם יתן לו מעותיו שתתבטל המכר, הרי דס"ל להרשב"א ז"ל דהלוקח מיקרי המוחזק בזה בכל דבר דאיכא ספיקא.
והנה בזה ראיתי להחכם השלם סיני ועוקר הרים כמה"ר יצחק נר"ו בנו של הרב המובהק נר"ו שכתב ופסק בנדון הלז, והוקשה לו מהרשב"א גופיה בתשובה אחרת דנראין דברי הרשב"א דסתרין אהדדי, ראשונה הוקשה לו דבתשובה סימן ק"ן מח"ב (בח"א) הביאה הרב ב"י שם בסימן כ"ט מחודש י"ב על ראובן שכתב משכונא ת"ק דינרים על חצירו לשמעון ומתו ראובן ושמעון, ויורשי ראובן טוענים שהיתה משכונא על תנאי ויש לו עדים בתנאי זה, והשיב דנאמנים העדים, לפי שאין מכחישין לעידי השטר אלא בירור ועיקר העדות הוא ע"כ, ואמאי לא אמרינן דנאמנים עידי התנאי, דהא לפי דעת הרשב"א ז"ל הלוקח הוא המוחזק וא"כ הול"ל בעל המשכנתא הוא המוחזק וקים לי בשטר דידיה שלא היה בו תנאי, אי נמי בההיא משום דכרם הו"ל להרשב"א לפסוק דעידי התנאי הן נאמנים לפי שהם אינם מכחישין אלא בירור בעיקר העדות כדכתב הכא גבי משכנתא. והחכם השלם הפוסק נר"ו כתב ישוב לזה דשאני ההיא דשטר משכנתא היא ולא מכירה בהחלט ולעולם לא יצא מחזקת המוכר, ולכך בכל ספק שיפול הרי היא בחזקתו שהוא מאריה קמא, מה שאין כן בההיא דכרם שמכר מכירה גמורה ויצאת הקרקע מחזקת המוכר וזה אמת ונכון, והלשון של שטר משכנתא מוכיח כן.
ומיהו אכתי קשה דאם כן אמאי הצריך הרשב"א ז"ל לזכות למוכר מטעמא דהעדים שאומרים תנאי היה אינם מכחישים לעידי השטר אלא שמבררים בעיקר העדות, ולימא אפילו שהם מכחישים לעידי השטר בפירוש הו"ל תרי ותרי ואוקי הקרקע בחזקת מאריה קמא דהוא המוכר. לכן נ"ל לומר דההיא תשובה דכרם איירי כשמכחישין אלו את אלו ובפירוש אומרים עידי השטר שלא היה שום תנאי במכירה, וכמו שמבואר בתשובה בדברי הברורים וז"ל ופסקו הברורים שאפילו העידו עידי השטר בפירוש שלא היה שום תנאי משמע דבהא קאי ומיירי, ועל זה כתב הרשב"א דכיון דאין מכחישין להם הקרקע בחזקת הלוקח כיון שלדברי כולם כדין ירד, אבל בההיא דשטר משכנתא אינם באים עידי השטר בפני אלו העדים שאומרים תנאי היה, רק השטר משכונא יוצא מידו מת"ק דינרים והעדים אחרים באים לברר שאותו השטר על תנאי היה בהא פסק הרשב"א ז"ל שכיון שאינם מכחישין לעידי השטר אלא בירור ואם היו עידי השטר בפניהם היו מודים להם, בדבריהם שהיה על תנאי הם נאמנים, אבל אם היו הב' כיתי עידים מכחישין אלו לאלו בפירוש נשאר הדין לתרי ותרי, ואם המשכונא היה מכר גמור הלוקח בעל המשכונא היה המוחזק כדאיתא באותה תשובה דכרם, ואם לא היה מכר גמור רק משכון להיות בטוח במעותיו המוכר בעל החצר נקרא המוחזק מטעם מאריה קמא, וכדאיתא בתשובה אחרת של הרשב"א כמו שבא לקמן בעזה"י.
ואגב עיוני ראיתי להרב ב"י ז"ל שכתב גבי האי תשובה דמשכונא דאין זה חולק על דברי תשובה הראשונה בספר תולדות אדם סימן נ', דשאני הכא דעדים אחרים הם המעידים על התנאי פירוש דבריו שהרשב"א ס"ל לעיל דההיא דתנאי היו דברינו נאמנים היינו דוקא כשאין כתב ידם יוצא ממקום אחר, והכא כתב שנאמנים העדים אפילו שכתב ידם של עידי שטר המשכונה יוצא ממקום אחר, ועל זה כתב שאינו חולק דשאני הכא שהם עידים אחרים. וקצת קשה לזה דהרשב"א במקומו הביא ראיה לזה דנאמנים עידי התנאי כיון שהם מבררים מההיא דכתובות עדים שאמרו תנאי היו דברינו נאמנים, ומפרש טעמא משום דלא מיעקר סהדותיהו קא אתו אלא לברר עדותן הם באים שהיה על תנאי ע"כ, משמע דבעדים עצמם ג"כ ס"ל להרשב"א הכי. ואפשר דלזה כיון הרב בעל גידולי תרומה שכתב בדף ק"ח וז"ל, אני בעניי לא ידעתי היאך דברי ב' התשובות אינן חולקות ע"כ, אבל זה לאו קושיא היא דהראיה שהביא הרשב"א מההיא דכתובות היינו לומר שהרי בעדים עצמם הם נאמנים לומר על תנאי כיון שלברר עיקר עדותם הם באים, והתם דוקא כשאין כתב ידם יוצא ממקום אחר, וה"נ בעדים אחרים שבאים לברר עיקר העדות נאמנים ואפילו שכתב ידם של עידי השטר יוצא ממקום אחר, דבעדים אחרים מה לי שכתב ידם של ראשונים יוצא ממקום אחר מה לי שאינו יוצא.
(אמר המגיה דרך אגב נתקשיתי עוד בחילוק זה של מרן ז"ל דמאי שנא עדים גופייהו מעדים אחרים, דממ"נ אם בעדים אחרים אמרינן דאין זה סותר עדות השטר אלא בירור דברים וכו' א"כ גם בעדים עצמם נימא הכי, ואי בעדים גופייהו חשבינן ליה דמיעקרא סהדותייהו אם כן גם בעד אחד נימא הכי. ומהתימא על ה"ה שעמד בזה ולא נרגש מזה גם כן. וקרוב בעיני הדבר לומר שגם כוונת הרב גגדולי תרומה הוא להקשות למרן כמ"ש ולא כמו שפירשם ה"ה לפי דרכו. ושוב עיינתי בדברי הרב גידולי תרומה במקומו וראיתי שכוונתו רצויה להקשות למרן כמ"ש, שכן כתב בהדיא כמו שיראה המעיין שם. ומוכרחין אנו לומר שה"ה לא ראה דברי הרב גידולי תרומה במקומן ומשום הכי כתב עליו מה שכתב. ולעיקר הקושיא אחר החיפוש מצאתי להרב מהריט"ץ שהקשה הכי והניחה בתימא, והרב בני יעקב בדף מ"ד ע"ג יצא לישע מרן בזה עיין עליו. ושוב ראיתי להרשב"א בתשובה בסימן נ' בספר תולדות אדם שכתב הוא בעצמו בהדיא חילוק זה של מרן, וכפי הנראה אשתמיטיה מהני אשלי רברבי תשובה זו של הרשב"א, ועיין כנסת הגדולה מהדורא ב' סימן כ"ט הגהות ב"י אות ד').
תו הוקשה להחכם השלם הפוסק נר"ו תשובה זו של הרשב"א דכרם מההיא תשובה דסימן קפ"ח מח"ב הובא בב"י סוף סימן ע' וסימן ר"ז מחודש ל"ד על אחד שמסר קרקע לחבירו במנה וכתב לו שטר מכירה ומסרו בידו אבל לא החזיק בקרקע, והקונה עשה שטר הודאה למוכר שכל זמן שיפרענו שהוא חייב להחזיר אותו שטר מכירה ושאותה מכירה אינה כלום ולקץ ימים בקש הקונה לירד תוך הקרקע והוציא המוכר עליו שטר ההודאה וטוען שכבר פרעו המעות, והשיב ז"ל שהרי זה כמכר בית ואמר לכשיהיו לי מעות החזיר לי, שנמצא שאין המקח מקח אלא הלואה כההיא דאת ונוולא אחי ונאמן לומר פרעתי ובשבועה, הרי הכא דס"ל להרשב"א דהמוכר הוא המוחזק אע"ג דכתב לו שטר מכירה ומסרו בידו, וכל דאיכא ספיקא אי פרע המעות או לא ארעא בחזקת המוכר קיימא, ונאמן על המעות לומר פרעתי היפך מההיא תשובה דכרם, והא מיהא צריך לעיוני ולהתיישב בדבר.
והנה החכם השלם הפוסק נר"ו כתב ישוב לשני תשובות אלו מחד מתרי אנפי, ולפי ישובם והחילוק ביניהם הוציא דינו לאורה בנדון דידן לזכות ליורשי הנותן. החילוק הא' דשאני ההיא תשובה דכרם שהמוכר הוריד ממש ללוקח בקרקע עד אותו הזמן שקבעו ביניהם שיתן לו הדמים ולכך מקרי יורד בדין, וכיון שהורידו הוא ממש לתוך הקרקע פקע אסמכתא כמ"ש הרב ב"י בחו"מ סימן ר"ז סעיף י"ט לדעת הרמב"ם דג' עניינים הם, האחד מהם כשהחזיק המוכר את הקונה בשדה ושכן צ"ל לדעת הרשב"א, באופן שטעם הרשב"א ז"ל משום שהמוכר החזיקו ללוקח בקרקע והוא עתה בידו, אבל בההיא תשובה דסימן קפ"ח שהביא הרב ב"י בסימן ע' איירי שלא החזיקו המוכר ללוקח תוך הקרקע אלא הוא עומד עדיין בו לכך כתב שם דלא קנה כלל משום אסמכתא ע"כ.
כנראה מדברי החכם השלם נר"ו דמשמע דדברי הרשב"א ז"ל בתשובות הללו שכתב שהחזיקו בקרקע ולא החזיקו בקרקע כפשטן דהיינו חזקה ממש, והלא לאמונה שכך משמע פשטן בהבנה ראשונה. וכך נראה ג"כ שהוא דעת הרב מוהרש"ך ז"ל בסימן א' מהנוספות בח"ב על ראובן שמכר בית לשמעון בשטר חתום בעדים בלי שום שיור ותנאי, ובא שמעון לתבוע מראובן שיפנה הבתים, והשיב ראובן שהוא לא מכר כי אם לעלות לארץ ישראל ושכך אמר בפירוש בשעת המכירה, והוציא שטר חתום בעדים עצמם החתומים בשטר המכר, והשיב ז"ל דמהני האי שטר שביד ראובן לבטל שטר המכירה שביד שמעון, מטעם שכיון שעדותם זה הוא בשטר לא מיקרי חוזר ומגיד אלא חשובי כתרי ותרי דעלמא דאוקמינן ארעא בחזקת מאריה קמא, וה"נ אוקי שטרא בהדי שטרא ואוקי ארעא בחזקת מאריה. ולא דמיא לההיא תשובת הרשב"א שכתב שלדברי כולם לוקח זה בדין ירד והחזיק בו דהכא עדיין ראובן בבתים. כנראה שהבין הרב מדברי הרשב"א ז"ל דוקא משום שהלוקח החזיק בקרקע והוא בו עכשיו, אבל אם המוכר עדיין בקרקע לא, ומה שהצריך הרב משום שעדותן הוא בשטר הוי משום שהם העדים עצמם שחתומים בשטר המכר כדי דלא ליהוי חוזר ומגיד, אבל בשני עדים אחרים הוא הדין אם יהיו על פי שכך דינו.
ואני בעניי אחר ההשקפה והישוב בדקדוק נלענ"ד דדברי הרשב"א במ"ש שהחזיקו המוכר, גם מ"ש בתשובה אחרת שלא החזיקו לאו דוקא חזקה ממש, דאטו לדעת הרשב"א ז"ל אם לא החזיק הלוקח בקרקע לא הויא מכר ולא קנה, והא לדעת רוב הפוסקים ואף להרשב"א ז"ל בשני קניינים בכסף ובשטר במקום שכותבין שטר קנה ובמתנה דאין כסף בחד סגי ובקנין לכו"ע קנה, ובנדון דידן שהיה שטר וקנין ודאי קנה להרשב"א ז"ל. ומה שהביא החכם השלם נר"ו מההיא שכתב הרב ב"י בסימן כ"ז דלדעת הרמב"ם והרשב"א ג"כ דאחד מן העניינים שהחזיק המוכר את הקונה בשדה, ושלכך כתב הרשב"א ז"ל בההיא תשובה דסימן קפ"ח דלא קנה כלל משום אסמכתא כיון שלא החזיק הלוקח תוך הקרקע אלא המוכר עדיין בו, ובנדון דידן שלא החזיק לא קנה.
ואיני מבין דבריו נר"ו דאמאי לא קנה משום אסמכתא, והרי השני עניינים אחרים שכתב הרב ב"י ז"ל כי היכי דלא ליהוי אסמכתא, האחד מהם אף כשלא החזיקו אלא שקנו מידו, ובנדון דידן דהויא קנין ושטר לא הויא אסמכתא. אלא כוונת הרשב"א ז"ל בתשובות הללו נ"ל דהדבר תלוי אם מעיקרא היה מכר אבל בתנאי כך וכך אז הלוקח מיקרי מוחזק כשיפול שום ספק בדבר ואפילו שלא יהיה תוך הקרקע, אבל אם מעיקרא לא היה שום מכר רק השטר עשה לביטחון המעות לא קנה הלוקח, וכשיפול שום ספק בדבר המוכר הוא מיקרי מוחזק, וזהו שכתב הרשב"א שהמוכר החזיקו בכסף ובשטר ובחזקה, וג' קניות הללו כי שנינו במתני' היינו באחת מהן לא בכולם יחד, והכוונה כמ"ש שהמוכר החזיקו ר"ל שהחזיק הלוקח ויקנה הקרקע באחד מהקניות, וזהו שכתוב בדברי הרשב"א וכמ"ש בשטר המכירה דהיינו לומר שכתוב לך חזק וקנה או כתוב הכסף, ומ"ש ג"כ בתשובה אחרת שלא החזיקו בקרקע היינו ג"כ הכוונה שלא נתן לו רשות להחזיק בו רק עשה שטר מכר להבטיחו במעותיו, והלשון שהחזיקו ולא החזיקו מורה הכי דהול"ל שלא החזיק בקרקע מאי שלא החזיקו. ובפירוש כתב הרשב"א כן בסימן קפ"ח וז"ל אלא הנדון שלפנינו תלוי בענין אחר, והוא כי לפי מה שנראה מתוך השאלה המכר אינו מכר שכך התנו מתחילה שאם יפרע לו מעות שהלוה שיהא המכר בטל ושהמכר אינו כלום, באופן שהכל תלוי אם היה מכירה אלא שהוא על תנאי אז הלוקח מיקרי מוחזק כשיפול ספק, ואם לא יש מכר מעיקרא רק לביטחון המעות עושה השטר מכר, אבל לא להחזיק בו אז המוכר שהוא מאריה קמא הוא המוחזק. וגם בדברי הרב מוהרש"ך מצינו למימר דהכוונה דלא דמיא תשובת הרשב"א, משום דלדברי כולם לוקח זה כדין ירד והחזיק בו באחד מהקניות והיה בו מכר מעכשיו, משא"כ בנדון דידן שלא היה מכר מעכשיו שעל תנאי היה אם אלך לארץ ישראל וכשילך מאז יהיה מכירה, וזהו שאמר הרב ועדיין ראובן בבתים כלומר שלא יצא מהבתים עד שיראה אם ילך לארץ ישראל מודה שלא היה מכירה מעכשיו, ובשביל כך פסק דהמוכר הוא המוחזק שאומר על תנאי היה, כיון שהמחלוקת ביניהם היא אם מכר אם לא מכר אז אמרינן דהמוכר שהוא מאריה קמא הוא המוחזק, וזהו אף לדעת הרשב"א וכמו שיבא בסמוך.
והנה אגב עיוני נתקשיתי בתחילת העיון בהאי תשובת הרשב"א דחידש לנו דבקרקע הלוקח מיקרי מוחזק כשנפל ספק ביניהם, והוא הפך כללינו בכל התלמוד, וכההיא דכתובות פ"ב דאמרינן אוקי תרי להדי תרי אוקי נכסי בחזקת מרייהו, ופירשו כולם דאי קרקע הוו העמידהו בחזקת המוכר, ואף שנאמר שהרשב"א איירי דוקא כשהלוקח בתוכו והחזיק בו כמו שהבין החכם השלם הפוסק נר"ו עדיין לא נחה הקושיא, שהרי שם בכתובות אמרו מידי דהוי אנכסי בר שטיא דזבין נכסיה אתו בי תרי ואמרו כשהוא שוטה זבין ואתו בי תרי ואמרו כשהוא חלים זבין, אמרינן אוקי תרי לבהדי תרי ואוקי ממונא בחזקת בר שטיא, והא ההיא דבר שטיא הויא קרקע וכבר החזיק הלוקח בו, וכמו שנראה מדברי התוספות והרא"ש שכתבו דהאי ואוקי ממונא בחזקת בר שטיא דוקא בקרקע אמרינן הכי אבל במטלטלי יהיה בחזקת המוחזק, הנראה דהקרקע מחזיק בו הלוקח דאי לא מה הפרש יש בין קרקע למטלטל, אם לא ודאי דבקרקע אפילו שהחזיק בו הלוקח הוא בחזקת בר שטיא שהוא המוכר. וכן נראה מדברי הר"ן בההיא דבר שטיא דאמרינן בגמרא דהאי דאמרינן בחזקת בר שטיא לא אמרן אלא בדאית ליה חזקת אבהתיה אבל לית ליה חזקת אבהתיה אלא חזקה דנפשיה שקנאו לא מהניא ליה חזקתו לבטל מכירתו, ותמה הר"ן ז"ל דאמאי לא, והא ודאי אין עדים חותמין על השטר אלא בהרשאה ובדין הוא דליהני ליה שטרא לבר שטיא שלקח לאוקומי בחזקתיה, דמי אמרינן דמוכר קמא לפקינהו לנכסיה מבר שטיא, ודאי לא כיון דליכא ריעותא דתרי ותרי, וא"כ אפילו לית ליה חזקת אבהתיה אמאי לא מוקמינן בחזקת בר שטיא. ותירץ ז"ל דאי כשלקח בר שטיא בשטר הכי נמי, אבל הכא עסקינן כשלקח בכסף או בחזקה בפני עדים ולא דקדקו אם היה בריא או שוטה שלא היה להם לדקדק, ולפיכך אין מוציאין הנכסים מיד הלוקח דמשמע שהקרקע ביד הלוקח שהחזיק בו איירי ובדאית ליה חזקה אבהתיה אוקי ממונא בחזקת בר שטיא ומוציאין מן הלוקח, היפך דברי הרשב"א דהלוקח הוי מוחזק.
אמנם אחר העיון אין קושיא כלל, דההיא דבר שטיא היינו דבעיקר המכירה חולקים הב' כיתי עדים כת אומרת היה בריא והיה מכירה וכת אומרת שוטה היה ולא היה מכירה, בהא כו"ע לא פליגי דבחזקת מאריה קמא קאי. גם מ"ש בגמרא שם אנוסים היו פסולים היו הוי הכי דבעיקר המכירה חולקים דאם קטנים או פסולים היו לא הויא מכירה, אמנם הרשב"א איירי כשחולקים העדים בענין התנאי אבל במכירה לדברי כולם מכר לזה חדש הרשב"א ואמר דהלוקח הוא מיקרי המוחזק כשנפל ספק דאחר שמכר הקרקע הלוקח מיקרי מאריה דארעא וז"פ אין צורך להאריך יותר.
עוד ראיתי להחכם השלם נר"ו שכתב חילוק ב' בין שני תשובות הרשב"א עם מ"ש הרב בעל מאירת עינים בסימן ר"ז סעיף קטן וכן המוכר או הלוקח ויש הפרש בין כשהתנאי היה לזמן קצוב לשלא קבע לו זמן, דההיא תשובה דקפ"ח כיון שלא קבע זמן לתנאי הו"ל כאומר בית או שדה מכור לך ולכשיהיו לך מעות תחזירם לי דלא הוי מכר ואסור ללוקח לאכול פירות וזה נראה לכאורה נכון לישוב תשובת הרשב"א, ובכלל דבריו דברי שכתבתי דהכל תלוי בשאם היה מכר מעיקרא אלא שהיה על תנאי לכשלא היה מעיקרא מכר רק דעשו השטר לביטחון המעות וכשלא קבע זמן לתנאי הו"ל הלואה ולא מכר, ולפיכך אסור ללוקח לאכול פירות, אבל כשקבע לו זמן מהניא ליה דהו"ל מכר לדברי כולם שמכר לו אלא שעשה תנאי אי יפרע לו המעות שיחזירנו, אבל לענין הדין בדאיכא קנין ומעכשיו ליכא דין אסמכתא, ולהרשב"א כשהחזיקו המוכר ללוקח קנה והוי מכר, וכבר כתבתי דכוונת הרשב"א ז"ל כשהחזיקו לאו היינו חזקה כמשמעו שנכנס הלוקחו תוך הקרקע, אלא שהחזיקו ונתן לו רשות להחזיק בו שאמר לו לך חזק וקנה כמ"ש בשטר המכירה.
וכשנדקדק היטב אינו חילוק אמיתי לישוב תשובת הרשב"א, שהרי דין זה שכתב הרב בעל מאירת עינים אינו אלא גבי מוכר דיש חילוק בין כשקבע לו זמן לכשלא קבע והם דברי הרמב"ם, אבל כשהתנה הלוקח אין חילוק דבין קבע בין לא קבע התנאי קיים והלוקח אוכל פירות, והוא לשון הרמב"ם עצמו והביאו הרב בשלחנו שם בסעיף שאחר זה וז"ל, מכר לו סתם ואמר הלוקח כשיהיו לך מעות תביאם לי ואני אחזיר לך הקרקע התנאי קיים והלוקח אוכל פירות ואין בזה אבק ריבית, ותשובת הרשב"א ההיא דסימן קפ"ח שכתב שבלא קביעות זמן לא הויא מכר היינו כששמעון שהוא הלוקח התנה כן ודוק.
ואף גם זאת יש לפקפק ולראות בנדון דידן אם הב' כיתי עדים נמצאו אלו בפני אלו ביחד ומכחישין אלו את אלו, ר"ל אי בשעת הקנין וחתימת עידי השטר נמצאו הב' עדים שמעידים שעל תנאי נטלה הקנין וצוותה לעשות השטר מתנה או אלו בפני עצמם, ואלו בפני עצמם ואי כן הוה בלא ימנע אין חששה לעדות שמעידים על תנאי, שאם אמרו כן אחר שנטלה קנין שוב אין בדבורה כלום, ואם קודם שנטלה קנין בפני עידי השטר היה כן שאמרה לעידים אחרים שרצונה לעשות לבתה שטר מתנה על תנאי ואח"כ נטלה קנין בפני עידי השטר מהמתנה שלא על תנאי, א"כ י"ל שחזרה ממה שאמרה בתחילה ובשעת המעשה וחתימת העדים בשטר רצתה לתת מתנה גמורה בהחלט, וכמו שחשש בזה החכם השלם הפוסק נר"ו, אלא שדחאו וכינהו למי שירצה להתעקש ולא מי שאמר כן יהיה מן המתעקשים.
ומ"ש החכם השלם נר"ו דהכא דהויא מתנה בגילוי דעת סגי, אחר המחילה לא שייך גילוי דעת במתנה אלא שגילה דעתו קודם שאותו מעשה שעתיד לעשות הוא על צד האונס או בעל כרחו, ובנדון דידן לא אמרה לעדים שאותה מתנה שתעשה היא על צד האונס ומגלה דעתה שהוא על תנאי, דמאי אונס היה לה שלא אמרה בפירוש שנותנת מתנה זו על תנאי, אלא ודאי לפי דברי העדים אמרה שהמתנה שרצתה לעשות לבתה היתה על תנאי ואח"כ בשעת המעשה והקנין חזרה בה ונתנה בהחלט. ומה שהביא החכם השלם נר"ו מדברי מהריב"ל ח"ד דע"ח שנראה משם דס"ל להרב ז"ל והוא מדברי הרשב"א שכל שהתנאי נעשה ביניהם קודם שנגמר המכר אין לו דין מכר אלא דין הלואה והלוקח מה שאכל הוא רבית, התם היינו שנעשה מדעת שניהם המוכר והלוקח שנשאו ונתנו ביניהם קודם וגילו דעתם מעיקרא שעשו זה הענין באופן זה על תנאי, ולפיכך אף על פי שבשעת הגמר עשו סתם כבר גילו דעתם מקודם, אבל כשהמוכר לבדו יגלה דעתו שעשה על תנאי ולא ידע הלוקח מידי ואחר כך בשעת הגמר כתב סתם בלא תנאי, ודאי דיודה הרשב"א דהוייא דין מכר שעל מנת כן קנה הלוקח ושהיה מכר בהחלט והוא לא גילה דעתו שהיה על תנאי, והוא הדין הכא בנדון דידן שלדברי העדים ג"כ לא היה התנאי של הנותנת יחד עם המקבל מתנה רק היא הנותנת לבדה שגילתה דעתה שהיתה על תנאי, אבל בשעת הגמר היתה סתם בלי תנאי, דאמרינן חזרה ממה שאמרה.
סוף דבר דלמעשה אני מסתפק בנדון דידן והרבה שיקול הדעת ואומד צריך אם המתנה לבתה מעיקרא היתה דרך מתנה גמורה ושיחזיק בה רק על תנאי עד שיבא בנה ויתן הן' גסים וכשיתן הן' יחזירנו לו לפי דברי העדים על פה, או לא נתנה מתנה לפי דברי העדים על פה רק לבטחון הן' גסים עשה לו שטר מתנה, והו"ל ספיקא ואוקי ארעא בחזקת מאריה קמא דהיא הנותנת ובנה יורש אותה, ואי לדידי צייתי הייתי מפשר ביניהם דהו"ל ממון המוטל בספק דחולקין, ומ"מ כל מה שיסכימו הרבנים בעלי ההוראה ה"י אני אסכים עמהם.
כה דברי הקטן משה בכמוה"ר חיים שבתי זלה"ה
 
 
@שו"ת תורת משה חלק חושן משפט סימן ב
שאלה, ראובן ושמעון שותפין, והלך שמעון ולקח כ"כ סחורה מלוי בהקפה, והשותף ראובן לא נמצא בעת הלקיחה ולא נשתעבד לבעל הסחורה בשום קנין אפילו בהודאת כתיבת ידו, ושוב נשברו ובא בעל הסחורה לגבות חובו ותבע מראובן חלקו, וראובן ממאן לפרוע באומרו כי הוא לא נמצא שם בעת שלקח שמעון הסחורה, ואף אילו יצוייר דהיה נמצא שם ובזה כתב הרמב"ן ז"ל דחייב, מ"מ הרא"ש פליג עליה וכן בנו הטור בסימן ע"ז דאפילו נמצא שם בעת הקנין ומתברר הדבר דלצורך השותפות לקחה לא נשתעבד השותף השני כלל עד שישתעבד בגופו וממונו. ואף כי מדברי הרב מהר"י בירב ז"ל שכתב שם מהר"י קארו ז"ל יראה דמשמע ליה דהיכא דידוע מן הענין דלצורך השותפות לוה משתעבד השותף השני אע"ג דלא נמצא שם בעת הלקיחה, מ"מ סבר הרב מהרש"ך בח"ב סימן קנ"ז וסימן ר"י תמה עליו והעלה דכללא דמילתא דבכל שותפין דעלמא כל עוד שלא נשתעבד השותף השני בגופו וממונו אין בעל חוב גובה ממנו, מפני שיכול לומר קים לי כהרא"ש ובנו הטור ז"ל, ואם כן בנדון זה אף אילו יצוייר דהיה נמצא שם לא משתעבד כדעת הרא"ש ז"ל ובנו הטור, על אחת כמה וכמה שראובן לא נמצא שם ולא נשתעבד בשום קנין. ועוד כי מן הידוע הוא דשמעון בזבז מסחורה זו לפרוע לבעלי חובות אחרים חלקו שהיה חייב להם קודם שלקח סחורה זו, ובכן סופו הוכיח תחילתו דלצורך עצמו לקח הסחורה ההיא אלא שהיה מוכרה בחנות ההיא.
עוד שאל השואל הגע עצמך דראובן חייב מן הדין לפרוע ואין לו כי אם חפציו ומטלטליו, ואשתו תפסה הכל בעד סכי כתובתה, והבעל חוב אומר דאין תפיסתה תפיסה דלא נתנה כתובה להגבות מחיים, או דילמא מצי היא למימר קים לי כבעל העיטור דאמר דנתנה ליגבות מחיים אפילו גבי בעל כל שכן לגבי בעל חוב, וכתשובת הגאונים ז"ל דאמרו דאע"ג דלגבי בעל לא נתנה כתובה ליגבות מחיים לגבי בעל חוב ניתנה ליגבות, וכמו שהסכים לדעת זה הרב בעל כנסת הגדולה בחו"מ סימן צ"ז בהגהת הטור אות מ"א. אי נמי אם הבעל חוב אומר שיסדרו לו כדין מסדרין לבעל חוב, אם מוציאין מידה או מלבושין ותכשיטין שעשה לה בעלה אחר שנשאה מאחר שהיא תפוסה בהם, אם יכולה לומר קים לי כהנהו רבוותא דאמרו דאם היא מיוחסת אין בעל חוב גובה ממלבושין ותכשיטין שעשה לה בעלה אחר שנשאה אם לאו.
עוד שאל השואל הגע עצמך שראובן ולוי הקריבו את משפטן לפני דיין אחד, ודן את הדין והוציא מיד האשה מה שתפסה מחמת כי נעלם ממנו סברת בעל העיטור ותשובת הגאונים, וגם נעלם ממנו ענין הקים לי שכתב הרב מהרש"ך וחייבו לראובן שיפרע לזמנים ידועים, האם יכול ראובן לטעון אילו הייתי יודע דאיכא מרבוותא דמסייעי לי לא הייתי מחייב עצמי או אינו יכול, על הכל יורינו מורינו את דבר המשפט ויבא שכרו מן השמים.
תשובה, ראיתי השאלה כבר היותה מסודרת ממי שיודע ספר ובקי בדיני הפוסקים. והנה דין זה הביאו הטור במחלוקת הרמב"ן והרא"ש וז"ל בסימן ע"ז מחו"מ, כתב הרמב"ן שותפין שלוה אחד מהם מאחר השני משתעבד, ר"ל שהשני משועבד במה שלוה חבירו אפילו לא היה עמו בקנין, ודוקא שהוא מודה שמה שלוה שותפו הוא לצורך השותפות ואז הוא מתחייב אע"פ שלא נכנס עמו בשעת ההלואה שהשותפין כשלוחין זה לזה, אבל אם כפר השותף ואמר שמעולם לא נכנס דבר זה בשיתוף אין הודאת שותפו מזיקו לכלום עד שיתברר הדבר דלצורך השותפות לוה. ואדוני אבי הרא"ש ז"ל לא כתב כך בתשובה ששאלת ראובן ושמעון שותפין במעות ולוה ראובן מלוי ממון בשטר ובא לוי לגבות שטר חובו משמעון, כי אף אם לא הייתה בקנין מכל מקום מה שהלויתי לו בא לתועלת שניכם ששותפין הייתם בכל ממונכם וכו', הדין עם שמעון שכל זמן שלא שעבד גופו וממונו לא חל השעבוד עליו, שאין שמעון משתעבד במאמר ראובן כל זמן שהוא בעצמו לא היה בשעבוד.
והנה בדעת הרמב"ם איפליגו בה רבוותא, יש מהם דס"ל שדעת הרמב"ם נוטה לדעת הרמב"ן, ויש מהם דס"ל שדעת הרמב"ם נוטה לדעת הרא"ש, ויש וזה דעת בעל התרומות בשער מ"ד נראה בפירוש דס"ל דהרמב"ם כדעת הרמב"ן ז"ל, וז"ל ומה שכתב הרב רבי משה שהשותפין שלוה אחד מהם שהשותף האחר נשתעבד, יש לפרש בודאי דלא נאמרו הדברים אלא כשהשותף מודה למלוה שלצורך השותפות היה ובזה יתחייב מיד ואע"ג שלא נכנס לוה בדבר בשעת ההלואה, שהשותפין כשלוחין הן זה על זה, אבל אם כפר השותף וטען שמעולם לא נכנס דבר זה בשיתוף, אין הודאת שותפו מזיקו אם לא נתברר בעדים שלצורך השיתוף לוה ע"כ. והיינו מה שכתב הרמב"ם פכ"ה מהלכות מלוה והביאו הטור קודם לזה בסמוך וז"ל, שנים שלוו או שלקחו מקח אחד וכן השותפין שלוה אחד מהם או שלקח בשותפות הרי הן ערבאין זה לזה אע"פ שלא פירש, הרי לבעל התרומות שפירש דברי הרמב"ם ממש כדברי הרמב"ן שהביא הטור. ועוד כתב בעל התרומות שכן בירר דבריו הרמב"ם בספר קנין וכו', והיינו בסוף הלכות שותפין שכתב דאם שמעון טוען שיש לפלוני חוב בשותפות שאינו נאמן להוציא מראובן שותפו אם אינו מודה ראובן שיודע שחוב זה על השותפות. וזה נראה ג"כ דעת הרב ב"י, שהרי גבי מאי דכתב הטור שם על לשון הרמב"ם וכן היא מסקנת אדוני אבי הרא"ש כתב הרב דלא קאי אלא ארישא דמילתא דהיינו שנים שלוו ולא אסיפא דהיינו השותפין שלוה אחד מהם וכו', שהרי בתשובת הרא"ש שכתב רבינו כתב היפך ע"כ. ומש"ה הורה הלכה להרב אהרן מטראני ז"ל כדברי הרמב"ן ז"ל משום דהרמב"ם מסכים כן וכן הסכימו רבים מהפוסקים האחרונים ז"ל.
אך לדעת שאר הפוסקים ז"ל יחסו דעת הרמב"ם שלא כדעת הרמב"ן אלא כדעת הרא"ש למר כדאית ליה ולמר כדאית ליה, וזה לדעת מהריב"ל בח"א סימן צ' דק"ז משמע ליה דהרמב"ם שכתב הרי הן ערבאין זה לזה איירי בשנמצא השותף באותו מעמד בשעה שלוה או לקח חבירו, ואף שהוא לא לוה ולא לקח ולא נתחייב למלוה כיון שהיה שם הרי הן ערבאין זה לזה, וכתב הוא ז"ל דאפשר שהרא"ש גם הוא יודה בזה. ולפ"ז יראה שכל שלא ימצא השותף במעמד בשעת החיוב, אפילו שלוה או לקח חבירו לצורך השותפות לא חל השעבוד עליו לדעת הרא"ש, ואפשר שהרמב"ם גם כן יודה בזה, אלו תורף דבריו ז"ל מהכרח דברי הטור שהביא דברי הרמב"ם לחוד בלא מחלוקת ודברי הרמב"ן והרא"ש לחוד במחלוקת.
וזה ג"כ הוא לדעת הר"י בי רב ז"ל בתשובה שהביא שם הרב ב"י שהרמב"ם והרא"ש ז"ל שוים לדעת אחת והרמב"ן דלא כוותייהו ובאופן אחר, וז"ל הר"י בי רב, אף אם הרא"ש ז"ל נראה שחלק על הרמב"ן יראה שבנדון דידן יודה דדוקא בשלוה סתם לא ישתעבד חבירו על פיו מפני שאפשר שלא לקחו אלא לצורכו, ואף אם יאמר שותפו שלצורכו ג"כ הלוהו כיון שבזמן ההלואה היה יכול להכחיש הדין נותן שלא ישתעבד לא הוא ולא נכסיו, אבל בדבר שהוא ידוע מן הענין שלצורך השותפות היה אפילו הרא"ש ז"ל יודה. וראיה שכשהביא הטור לשון הרמב"ם לא אמר שאביו חולק אלא על הרמב"ן, מפני שהרמב"ם כתב או שהלוה אחד מהם לשותפות שפירושו להיות בו דבר הידוע לשותפות וכו', הרי שהשוה להר"ם במז"ל והרא"ש דעת אחת ולהרמב"ן דעת אחת.
והנה דברי הרב ר"י בי רב צריכין פירוש, שהרי לכאורה מריהטת לשונו שכתב כיון שבזמן ההלואה היה יכול להכחיש, משמע שמחלק הרא"ש זלה"ה בין כשמודה חבירו שמה שלוה שותפו הוא לצורך השותפות דבזה לא ישתעבד כיון דבזמן ההלואה היה יכול להכחיש, מה שאין כן בדבר הידוע שלצורך השותפות היה כגון שמתברר בעדים דבהא אפילו הרא"ש ז"ל יודה דנשתעבד השני, וכן איתא בפירוש בדברי המפה וז"ל וי"א דאם לא נתברר הדבר בעדים רק שהשותף מודה אין צריך לשלם, וכתב הרב בעל מאירת עינים שזה הוא דעת הרא"ש שהביא הטור ע"פ שפירשו הרב ר"י בי רב יע"ש.
וכן נראה שהבין הרב מהרש"ך ז"ל ח"ב סימן קנ"ז, ותמה על פסק זה של מהר"י בר רב בפירוש דברי הרא"ש, שהרי מדברי הרמב"ן יראה שמה שהשותף מתחייב הוא באחד מב' תנאים, או שיודה השותף שלוה לצורך השותפות אפילו לא היה עמו בקנין, או אם יתברר הדבר שלצורך השותפות לוה, ועל זה כתב הטור ואדוני אבי לא כתב כך בתשובה דיראה מדבריו דסברת הרא"ש היא דבין שיודה השותף בין שיתברר שלצורך השותפות לוה או לקח אינו מתחייב כל זמן שלא שעבד גופו וממונו וכו'.
אך מי שידקדק יפה בדברי הר"י בר רב על פירוש דברי הרא"ש אין הכוונה שמחלק בין כשמודה השותף לכשמתברר על פי עדים, דמה לי שמודה הוא עצמו שלצורך השותפות לוה מה לי על פי עדים דלהרא"ש ז"ל בין הכי ובין הכי לא ישתעבד השני, אבל הכוונה אם יתברר שהסחורה שלקח שותפו היא ידועה מן הסחורות הנמכרות בחנות השותפות אז מתחייב גם שותפו, וזהו שדקדק בדבריו הר"י בר רב ז"ל במה שכתב אבל בדבר שהוא ידוע מן הענין שלצורך השותפות היה יודה הרא"ש וכו', ומאי מן הענין שכתב, אלא הכוונה שידוע מהסחורה שלקח שהוא לצורך השותפות כגון שנמכרת בחנות השותפות, וכמו שזה מבואר בדברי הרא"ש בתשובות אחרות הביאה הטור ז"ל בסימן קע"ו אות י"ט, על שותפין בחנות שלקח אחד מהם להתעסק בחנות בסחורה ידועה הנמכרת בחנות וכו' אם יגבה המוכר מהשותף השני, והשיב כיון ששניהם היו שותפין בחנות ויש עדים שהסחורה שמכר הוא מהסחורות הנמכרות בחנות, דבר ברור הוא שכיון שהם שותפין בחנות הדבר ידוע שכל מה שיקנה אחד מהשותפין מהדברים הנמכרים בחנות בחזקת שניהם הוא קונה וגם נתנו בחנות וכו'. באופן דלפי זה אף דהרא"ש פליג על הרמב"ן וס"ל דכל זמן שלא שיעבד חבירו גופו וממונו לא נשתעבד בשום דבר שלקח שותפו אפילו מודה הוא שלצורך השותפות, מ"מ כשלקח סחורה הידועה שנמכרת בחנות השותפות ס"ל להרא"ש דנשתעבד שותפו האחר אפילו שלא היה בשעת הלקיחה.
ובזה נסתלקה ג"כ התמיהה שתמה הרב מהרש"ך ח"ב סימן פ"ח על תשובת הרא"ש ז"ל דסתרי אהדדי, דבתשובה זו דפליג על הרמב"ן ס"ל להרא"ש שאף על פי שהשותף מודה שמה שלוה שותפו היה לצורך השותפות כיון שלא שעבד עצמו בזמן ההלואה אינו מתחייב במאמר שותפו, ובתשובה אחרת כתב הרא"ש ז"ל הביאה הטור סוף הלכות שותפין על ראובן ושמעון שהיו שותפין לעשות מרדעות וחלקו והלך אחד מהם, בא לוי ותובע לזה שנשאר כאן נתתי לחברך בגד לעשות מרדעת תנהו לי שאתה שותפו, וזה משיב לא נתתה לי דבר אבל כן היה שראה בגד בחנות ואיני יודע מה נעשה, ופסק הרא"ש שאין ללוי כלום על זה, דדרך הוא שאחד מהשותפין מניח שלו בחנות ואין שותפו מקפיד ובשביל זה לא נתחייב השותף. ותמה הרב מהרש"ך דלמה הוצרך הרא"ש כאן לפטור את השותף מטעם דאע"ג שהיו שותפין וראה הבגד בחנות דרך הוא שאחד מהשותפין מניח שלו בחנות, דהא אפילו אם היה יודע שלקח שותפו הבגד הנזכר להתעסק ולעשות מלאכה לצורך השותפות לא נשתעבד חבירו כל שלא היה בשעת לקיחת הבגד, כדכתב באותה תשובה אחרת דפליג על הרמב"ן זלה"ה, והניח בצ"ע.
ובמאי דפירשנו דברי הרא"ש ניחא, דס"ל להרא"ש דאי מה שלקח חבירו היה סחורה הידועה שנמכרת בחנות משתעבד שותפו אע"פ שלא נמצא בשעת הלקיחה, ולכן באותה תשובה דמרדעת אילו היה מודה זה שלקחה חבירו ממנו היה חייב אע"פ שלא נמצא בשעת הלקיחה, כיון דהבגד היה למרדעת שהוא דבר הנמכר בחנות השותפות וראה אותו בחנות וק"ל. ואחר כותבי זה כן מצאתי בדברי בעל גידולי תרומה בשער מ"ד.
ומעתה לענין דינא דנדון דידן כנראה מדברי השאלה שראובן אינו מודה שלצורך השותפות לקח שמעון אלא לצורך עצמו, שכן כתוב בטענת ראובן ובכן סופו מוכיח על תחילתו דלצורך עצמו לקח הסחורה ההיא וכו'. ובזה לכו"ע בין להרמב"ם והרמב"ן בין להרא"ש אין חיוב לראובן כיון שלא נמצא בשעת ההלואה, ואם באולי יתברר שמעון בעדים שלצורך השותפות היה ולדעת הרמב"ן וגם הרמב"ם לפי דעת בעל התרומות משתעבד ראובן, הנה גם בזה נראה דאם ראובן מוחזק פטור מלשלם כיון דלהרא"ש והטור לא נשתעבד אף שיתברר שלצורך השותפות היה, שהרי אכולא מילתא דהרמב"ן קאי דברי הטור שכתב ואדוני אבי הרא"ש לא כן כתב וכו' ומצי ראובן למימר קים לי כהרא"ש והטור. ואף כי הטור לא פירש סברתו על הסתם, כל היכא שאינו חולק בפירוש לדברי אביו ס"ל כוותיה ונגרר אחריו וכמו שכתב מהר"א ששון ז"ל. ואף כי הרב ב"י כתב בסימן זה דהרא"ש והטור אינם אלא ככח אחד, הנה כל הפוסקים האחרונים כתבו להיפך דתרי כוחות נינהו, וכזה פסק הרב מהרש"ך חו"מ סימן פ"ח ומהרשד"ם סימן ק"ג מחו"מ.
(אמר המגיה אף אם נאמר דהרא"ש עם ר"י בנו הם כח אחד אע"פ כן יכול המוחזק לומר קים לי כמ"ש מהריב"ל ז"ל באותה תשובה שהביא הרב המחבר לעיל דחד לגבי תרי אמרינן קים לי כמו שיראה הרואה שם. ועיין באחרוני זמנינו בזה שיש סברות שאפילו אחד לגבי ג' מצי לומר קים לי, כמ"ש הרב חשק שלמה בכללי הקים לי בסימן כ"ה הגהות ב"י אות י"ט יע"ש).
ומ"מ יש לפקפק בנדון דידן שנראה מדברי השאלה שהסחורה שלקח שמעון מלוי היה דבר הידוע מן הענין שלצורך השותפות, שכן כתוב בטענת ראובן אלא שהיה מוכרה בחנות ההיא וכו', וכנראה שהוא מן הסחורות הנמכרות בחנות, ולדעת הרא"ש כל מה שיקנה אחד מהשותפין מהדברים הנמכרים בחנות בחזקת שניהם הוא קונה, מ"מ מצי ראובן המוחזק לומר דלא קים ליה כהרא"ש בהאי אלא כהרמב"ן דאם אינו מודה השותף שלצורך השותפות היה אינו משתעבד, וזהו ג"כ דעת הרמב"ם זלה"ה לדעת בעל התרומות ושאר האחרונים, ואם יתברר שמעון שלצורך השותפות היה יאמר ראובן קים לי כהרא"ש בהאי דפליג על הרמב"ן דס"ל אפילו יתברר דלצורך השותפות היה לא משתעבד השני כל זמן שלא נשתעבד גופו וממונו ולא קים לי כהרא"ש בהאי דדבר הנמכר בחנות משתעבד משותף האחר, כמו שהסכימו בזה רוב האחרונים ובכללם הרב אדוני אבי ז"ל בתשובה דשייכי לחו"מ מכתב יד סימן קמ"ט (א"ה תשובה זו הובאה בספר משפט צדק ח"א סימן ב' מסימן א') דמצי המוחזק לומר קים לי כפוסק זה בהאי ולא בהאי אפילו בענין אחד כנדון דידן. ותו דאפילו הרא"ש לא אמר אלא כשאותה הסחורה שלקח היא מיוחדת ומסויימת מהנמכרת בחנות, כמו בההיא תשובה דמרדעת שהשותפות היה במלאכת עשיית מרדעות והבגד שלקח הוא לעשות מרדעת שהוא מהנמכר בחנות שלהם, אבל אי בחנות השותפות ומתעסקים ומוכרים כמה סחורות וקנה אחד מהשותפין סחורה אחת כאותם הנמכרות בחנות, לא קאמר הרא"ש דמיקרי דבר הידוע מן הענין שלצורך השותפות היה.
ותו דאפילו באותה תשובה דמרדעת פתח אותו הרא"ש דאע"ג שהיו שותפין וראה הבגד בחנות דרך הוא שהשותפין מניח שלו בחנות למכור, הכא נמי בנדון דידן אם הסחורה ההיא שהיה מוכרה שמעון בחנות השותפות אינו יודע ראובן אם לקחה מלוי ואינו יודע מה עשה שמעון אעפ"י שראתה ראובן בחנות, אין ללוי כלום על ראובן, שדרך הוא שאחד מן השותפין מניח שלו בחנות למכור. (אמר המגיה עיין בהרב מעיל שמואל סימן ל"ז ומ', ובכרם שלמה בחו"מ סימן מ"א, וב"ד בחו"מ סימן כ"ג וכ"ד, פרי האדמה חלק ראשון דנ"ו ע"ד, ובספר מנחת שמואל בחו"מ סימן י"ד וט"ו, דבר משה ח"א באבן העזר סימן מ"ג דק"ס ע"ד).
מסקנא דמילתא לשאלה הראשונה, דפטור ראובן מלשלם ללוי במה שלקח שמעון שותפו, ואף שהיה מודה ראובן דלצורך השותפות היה כל שכן שטוען שלצורך עצמו לקח שמעון. ומאליו אין אנו צריכין להשיב על השאלה השנייה. ומ"מ לא נתבאר בשאלה אם יש לשמעון חפצים ומטלטלים שא"כ צריך לעמוד על דין זה והדברים ארוכים בדברי הפוסקים קמאי ובתראי וכעת אין לי פנאי, ואם יש צורך לנדון דידן לגבי שמעון יכתבו לנו ונשיבנו. ועל השאלה השלישית אם עמדו לדין וחייב הדיין את ראובן שנעלם הקים לי אם חוזר הדין או לא, לכאורה היה נראה שדומה זה לדין דיין שטעה בשיקול הדעת, כגון בדבר שהוא מחלוקת אמוראים ולא נפסקה הלכה ועשה כאחד מהני, ולא ידע הדיין שכבר פשט בכל העולם כדברי האחד, הכא נמי כבר פשט דין מהר"י קולון שהמוחזק יאמר קים לי כפלוני, והדיין נעלם ממנו זה וטעה ועשה כדברי הפוסק האחר, ובאנו למחלוקת הרי"ף והרא"ש הביאו הטור חו"מ סימן כ"ה, וקיצור הדינים היוצא מדבריהם, דלהרי"ף מומחה וקבלוהו בעלי דינים עליהם בין נשא ונתן ביד בין לא נשא ונתן ביד וטעה בשיקול הדעת פטור מלשלם והדר דינא, דכל היכא דפטור מלשלם הדר דינא וכשמשלם לא הדר דינא כי היכי שלא יפסיד בעל דין, ואם הוא מומחה ולא קבלוהו עליהם או שאינו מומחה וקבלוהו עליהם וטעה בשיקול הדעת, אם נשא ונתן ביד חייב לשלם ולא הדר דינא לא נשא ונתן ביד פטור מלשלם והדר דינא, ואם אינו מומחה ולא קבלוהו אין דינו דין בין טעה בין לא טעה, זהו לדעת הרי"ף וגם דעת הרמב"ם, אבל להרא"ש מי שאינו מומחה וקבלו עליהם וטעה בשיקול הדעת מה שעשה עשוי וישלם מביתו אפילו לא נשא ונתן ביד, ויחיד הדיוט ולא קבלוהו אפילו לא טעה אין דינו דין, ויחיד מומחה ולא קבלום עלייהו וטעה בשיקול הדעת בין נשא ונתן ביד בין לא נשא וכו' מה שעשה עשוי ומשלם מביתו, ויחיד מומחה אם קבלו עליהם וטעה בשיקול הדעת מה שעשה עשוי ופטור מלשלם, וביחיד מומחה אם יש גדול ממנו מחזיר הדין, והראב"ד כתב דאינו מחזיר, וכתב הרא"ש וכן נראה.
והשתא לענין הדין בנדון דידן, כיון דפלוגתא דרבוותא היא אי הדר דינא או אי קם דינא, וטעה הדיין וחייבו את ראובן, אם עדיין לא גבה שמעון מראובן כמו שנראה מדברי השאלה שחייבו לראובן שיפרע לזמנים ידועים, מצי ראובן למימר קים לי כהרי"ף והרמב"ם דס"ל דאם הוא מומחה ולא קבלוהו או שאינו מומחה וקבלוהו אם לא נשא ונתן ביד הדר דינא, ואם אינו מומחה ולא קבלוהו לכו"ע אין דינו דין. ועוד דמצינו בפירוש להרמ"ה ז"ל שכתב הטור בשמו בסוף הסימן דס"ל הכי וז"ל, כתב הרמ"ה דיינא שטעה ולא הספיק תובע לאפוקי מיניה דנתבע עד דאיתברר שטעה, לא שנא הדיוט לא שנא מומחה לא שנא טעה בדבר משנה לא שנא בשיקול הדעת כל כמה דלא זכי תובע הדר דינא, ואפילו זכי בפלגא ופש פלגא גבי אידך וכו' ההיא פלגא דפש גבי לא מפקינן מיניה כההיא עובדא דפרק זה בורר, והגם דמדברי הטור נראה דהרא"ש ז"ל חולק עליו וס"ל דקם דינא אע"פ שעדיין לא הוציאו, מ"מ המוחזק יאמר קים לי.
ואחר שכתבתי כל זה ראיתי להרב בעל כנסת הגדולה בסימן כ"ה בכללי הקים לי אות ל"ח שרמז בשם הרב מהר"א ששון והרב מהראד"ב דכתבו דבמילתא דיכול לומר המוחזק קים לי אם דן הדיין להיפך מה שעשה עשוי וקם דינא וכו', ואין זו סותר לדברינו דהרבנים ז"ל איירו במה שכבר הוציאו מיד הנתבע, אבל אם פש גבי דנתבע עד שנודע שטעה הדיין יודו הרבנים ז"ל דלא מפקינן מיניה דמצי למימר קים לי כדכתבינן, כן נ"ל לענ"ד. (א"ה עיין בהרב חשק שלמה בסימן כ"ה אות מ"ה).
 
 
@שו"ת תורת משה חלק חושן משפט סימן ג
שאלה, ראובן היה נושא ונותן והיה לוקח בהקפה, והיה יוצא בעדו שמעון ערב בכל מה שהיה לוקח, והיה ראובן נותן לו סך מה בשביל ערבותו, אחר שנתים ימים מטה יד ראובן ולא היה יכולת בידו לפרוע חובותיו, ושמעון היה נושה לו שיציל אותו מיד נוגשיו, וכראות ראובן את עצמו בצער ובדוחק אמר לשמעון שכוונתו לעשות פשרה עם בעלי חובותיו כפי מה שיוכל לעשות שלא ילחוץ אותו להוציא לו מערבותו ויתן לו ממה שירויח בפשרתו סך למאה, ונתרצה שמעון וכתב מכתב שמעון מה שחפץ לבו שהודה שמעון, וחתם ראובן חתימת ידו על המכתב שכתב שמעון והוא בידו, והוא כתוב בלשון חיוב שנתחייב ראובן מעתה ומעכשיו ושקנה קנין גמור וכל חזוקי סופר לקיים מה שכתוב בכתב. עתה שמעון תובע מראובן מה שנתחייב לו בכח חתימת יד ראובן שיש בידו, וראובן משיב לו שמעיקרא כשאמר לו לתת לו סך הכתוב היתה כוונתו להפליג אותו בדברים להפיס דעתו שלא ילחץ לו להוציא אותו מערבותו, ובזה לא היה יכול לעשות פשרה עם בעלי חובותיו, ודברים בעלמא נתן לו ולא קנה מידו, ואע"פ שאין אדם מקנה דבר שלא בא לעולם, עם כל זה אדם מתחייב בדבר שלא בא לעולם, הוא כשקנו מידו ובלשון חיוב, והוא לא אמר לו בלשון חיוב אלא בלשון נתינה אני נותן לך סך למאה ולא קנה מידו ומה שכתב כתב הוא ברצונו. עתה יורינו מורינו המורה לצדקה אם צדק ראובן בדבריו במיגו שהיה יכול לומר שמעולם לא חתם על הודאת חיוב זה אלא שכח וחתם על שולי היריעה ומצאה שמעון וכתב עליה מה שכתב, או במיגו שיכול לומר פרעתי ובשבועת היסת שישבע ראובן שלא נתחייב לו בלשון חיוב ולא קנה מידו, אם יזכה בדינו כמו שכתב מהרא"ם בסימן ע"ב שנאמן לומר חתמתי אבל לא נשבעתי כשיש מיגו ואמתלא לדבריו, ובנדון דידן איכא תרי מיגו ואמתלאה ואין אמתלאה גדולה מזו. עוד טוען ראובן שלו יהי כדברו, מה שנתחייב הוא בדבר שאינו קצוב שלא היו יודעים אם יתפשר עם בעלי חובותיו למחצה לשליש ולרביע, ובאנו למחלוקת הרמב"ם ורבותיו שסוברים שאע"פ שקנו מידו לא נתחייב הגם שחולקים עליהם קים לי כוותיהו, כמו שכתב מהריב"ל ז"ל בח"א כלל י"ב סימן ע"ו בהמתחייב בדבר שאינו קצוב ונשבע יכול לומר קים לי כהרמב"ם ורבותיו דלא קנה, וכיון דלא קנה קנין אין כאן שבועה אין כאן, קל וחומר בנדון דידן שלא יש שבועה, עם כל זה יורינו המורה לצדקה אם זכה ראובן ושכרוכפול מן השמים.
תשובה, ראיתי השאלה והטענות שצידד השואל לזכות וליפטור את ראובן מחיובו, ואיברא דלכאורה היה לו לראובן טעם ליפטור עצמו ממה שנתחייב בדבר שאינו קצוב, דלהרמב"ם ורבותיו המתחייב בדבר שאינו קצוב אע"פ שקנו מידו לא נשתעבד ומצי ראובן למימר קים לי כהרמב"ם ורבותיו, ואף שיש מן הפוסקים דס"ל דהרמב"ם ורבותיו הם כח אחד והו"ל כסברא יחידאה, אמנם רובם ככולם מהאחרונים העלו בזו דמצי המוחזק לומר קים לי כהרמב"ם ורבותיו.
אמנם בנדון דידן אין טענה זו מזכה לראובן, שהרי חייב עצמו ראובן לתת לשמעון ממה שירויח בפשרתו עם בעלי חוביו סך למאה כמו שבא בשאלה וזה דבר קצוב מיקרי, וכמ"ש הרשב"א ז"ל בתשובה הביאה הרב ב"י סימן ח' מחודש א' וז"ל, כתב הרשב"א שנשאל על מי שחייב עצמו לחבירו בקנין לתת לו מנה בכל שנה כל ימי היותו סופר או חזן אם הוי כדבר שאינו קצוב לדעת הרמב"ם, והשיב דהוי דבר קצוב דאפילו לא קצץ סך ידוע אלא שאמר הריני מחייב עצמי לתת לך בכל שנה מעשר פירות היוצאים בשדה זו וכיוצא בזה הרי זה כקוצץ וחייב והביא ראיה לדבר. והרי נדון דידן דומה ממש לנדון הרשב"א, שחייב מחייב עצמו לתת לשמעון מכל מה שירויח בפשרתו עם בעלי החוב כל כך למאה והוי דבר קצוב ואף לדעת הרמב"ם ז"ל חייב. וכי תימא והרי נדון דידן שדעת הרמב"ן הוא היפך מסברא זו של הרשב"א והביאו הטור וגם בעל התרומות שער ס"ד בשמו דהאומר לחבירו אתן לך כך וכך מדות של חטים חשיב דבר שאין לו קצבה, ואם כן בנדון דידן מצי ראובן לומר תרי קים לי, קים לי כהרמב"ם, וקים לי כהרמב"ן שזה אינו דבר קצוב, וכן הסכימו רוב הפוסקים ז"ל שהמוחזק יכול לומר תרי קים לי ואין שמעון יכול לאפוקי מראובן המוחזק מכח ספק ספיקא ספק דילמא אין הלכה כהרמב"ם ורבותיו אלא כשאר הפוסקים דמחייב אדם עצמו אפילו בדבר שאינו קצוב, ואם תמצא לומר דהלכה כהרמב"ם ורבותיו דילמא הלכה כהרשב"א דס"ל דבכי האי מיקרי דבר קצוב דלא כהרמב"ן ז"ל, וכן ראיתי להרב אדוני אבי ז"ל בתשובותיו שפסק כן בכמה מקומות שהמוחזק מצי לומר תרי קים לי ואי מהא לא אירייא. ונ"ל דהרמב"ן ז"ל לא פליג ההיא דהרשב"א, דמ"ש הרמב"ן ז"ל דכשאומר כך מדות של חטים אני נותן לך דבר שאינו קצוב הוא, היינו טעמא דשמא יוקרו החטים הרבה, אבל ההיא דהרשב"א שאמר לתת לו מעשר פירות היוצאים בשדה זו דבר קצוב הוא שמה שיוציא בשדה נותן לו ואם לא יוציא אינו נותן לו וזה נכון. והעבודה שאחר שכתבתי זה כך מצאתי כתוב בתשובת הר' אדוני אבי (אמר המגיה בח"ג סימן כ"ו) שהרמב"ן יודה לדברי הרשב"א, והוא הדין והוא הטעם בנדון דידן דהוי דומה לנדון של הרשב"א והוי דבר קצוב לכו"ע ואף להרמב"ם ז"ל חייב.
[אמר המגיה עיין בזה להרב החבי"ב בסימן ס' הגהת הטור אות כ"ז שסתר דברי מהרח"ש בזה, וכן מצאתי להרב גידולי תרומה דף שמ"ח שכתב ג"כ שהרמב"ן והרשב"א זלה"ה חלוקים בזה. ועיין עוד בזה בספר ראש יוסף בסימן ס' ובהרב ברוך אנג'יל ז"ל סימן כ"ז ובספר משאת משה ח"ב סימן ל"ב דצ"א שמדברי כולם משמע שהרמב"ן והרשב"א פליגי, אלא שבימי הרב המחבר ז"ל עדיין לא יצא טבעם של הרבנים הללו בעולם, ואפילו הרב החבי"ב שהיה בימיו אפשר דבזמן שכתב זה עדיין לא יצא טבעו בעולם וכל שכן שאר הרבנים הבאים אחריו, ומש"ה כתב מה שכתב, ברם האידנא שזכינו לכל הנך רבוותא שיצאו לאויר העולם דס"ל דפליגי חזר הדין דשפיר מצי למימר ראובן המוחזק קים לי.
אמנם לענ"ד יש לחייב לראובן מטעם אחר, והוא דאפילו נימא דנדון זה הוי דבר שאין לו קצבה וכבר הסכימו בזה כמה מהאחרונים שיכול לומר קים לי כהרמב"ם ורבותיו ז"ל, עם כל זה בנדון דידן אינו יכול לומר קים לי וכו', והיינו מההיא דכתב מהרש"ח בסימן ל' מתשובתיו דחדית לן מר דעד כאן לא קאמר הרמב"ם דדבר שאין לו קצבה לא קנה אלא כשמתחייב בלי שום הנאה בלא כסף ובלא מחיר כי אם דרך מתנה בעלמא, ברם אם מגיע לו שום הנאה למתחייב אז אפילו לדעת הרמב"ם אמרינן אגב זוזי גמר ומקני ומעולם לא קאמר הרמב"ם ז"ל אלא במתחייב בכדי, זה הוא תורף דבריו בקיצור. וחילוק זה כתבו הרב ז"ל בב' וג' מקומות מתשובתיו עיין עליו. גם הרב פני משה ז"ל בח"ב סימן ל' הביא חילוק זה משם הרב הנזכר וקלסו ועשה לו סמוכות לחילוק זה לומר דמוכרחים אנו לאומרו לדעת הרמב"ם ז"ל, דאם לא כן לא מצאנו ידינו ורגלינו לדעת הרמב"ם בההיא דאין מוציאין לאכילת פירות ולשבח קרקעות מנכסים משועבדים דמשמע הא מבעל חוב מוציאין, ואפילו ממשעבדי נמי מה שאין מוציאין הוא מפני תיקון העולם, הא לאו הכי מדינא היה ראוי להוציא אפילו ממשעבדי, והרי שבח קרקעות הוי דבר שאין לו קצבה והיכי גבי לדעת הרמב"ם, אם לא שנאמר כחילוק הרב מהרש"ח ז"ל דהיכא דמטי הנאה למתחייב גמר ומקנה והכא נמי איכא הנאה מהמעות שקבל מהלוקח וכו' עכ"ד. וכפי הנראה לא ראה הרב ז"ל דברי מהרש"ח בסימן יו"ד ובסימן ס' בנימוקיו על הטור ששם הרב בעצמו נסתייע מזה ג"כ.
הרי שמצאנו לב' המאורות הללו שהסכימו בזה לומר חילוק הנזכר וכעת לא מצינו שום פוסק חולק בזה. וא"כ בנדון דידן נמי כיון דאיכא הנאה למתחייב דהיינו שמרויח לו הזמן ויכול להתפשר עם בעלי חובותיו למחצה ולשליש ולרביע, אע"ג דמתחייב בדבר שאין לו קצבה עם כל זה אמרינן דבההיא הנאה דמקבל מניה גמר ומקנה. אע"ג שלא קבל שום דבר מהערב גופיה אלא הנאה דהרווחת זמן לבד, ולפי דברי הרב מהרש"ח משמע דבעינן שיקבל שום דבר מהמקבל, מ"מ נראה דלאו דוקא אלא כל היכא דמטי ליה למתחייב איזה הנאה יהיה באופן שיהיה אמרינן בההיא הנאה דמטי ליה גמר ומקני. ודבר זה אתי מקל וחומר מדברי הרב פני משה ז"ל דחשיב ליה הנאה למוכר ממה שנוטל המעות מהלוקח אע"ג דהמוכר נמי יהיב ליה הקרקע, ומה הנאה היא זאת, עם כל זה חשיב ליה הנאה כיון שהוא צריך המעות, ואם כן כל שכן בנדון דידן דאית ליה למתחייב הנאה הרווחת הזמן והנאה מה שיכול לפשר עם בעל חוב. והכי מדוקדק לשון הרב מהרש"ח דקאמר אם לא כשמתחייב בכדי. ועיין בזה להרב אדרת אליהו בסימן כ' ובספר משאת משה ח"ב סימן ל"ב דצ"א ע"ג והרב ב"ד ח"ה סימן י"ג שגם הם הסכימו כחילוק זה של הרב מהרש"ח.
גם מדברי הרב בית דוד שם מתבאר בהדיא דלא בעינן הנאה ממש מדבר הניתן מיד ליד אלא אפילו הנאה דבר מה יהיה באיזה אופן שיהיה מיקרי הנאה, שהרי נדון הרב הוי הנאת מחילת שבועה ואפילו הכי חשיב ליה הנאה, וא"כ כל שכן בנדון דידן דאיכא הנאת ממון ג"כ כמ"ש, באופן שחילוק זה נראה שהוא מוסכם מכל הפוסקים ז"ל והוא מוכרח, וכמו שמוכח מסוגיא דפרק הניזקין דלעיל. ואע"ג דהרב בני חיי בסימן ר"ז סוף הגהות ב"י שדא ביה נרגא בהך ראיה וקאמר דלא דמי, דהתם לא נתחדש שום חיוב לגזלן שהרי אם היה הקרקע בידו היה טורף הנגזל הפירות וכו', דמשמע שבא לחלוק עם הרב פני משה בעיקר החילוק, מ"מ בסימן ס' כבר תבר לגזיזיה הרב ז"ל וחזר והודה לו והביא סיוע לדבר מההיא דערב דאמרינן דבההיא הנאה דהמניא גמר ומשעבד נפשיה עי"ש.
ודרך אגב נתקשיתי בדברי הרב אלו דמאי ראיה מייתי מדין ערב, שהרי הרמב"ם גופיה בפכ"ה מהלכות מלוה הי"ג פסק וז"ל מי שלא פירש קצב הדבר שערב כגון שאמר לו כל מה שתתן תן לו ואני ערב וכו'. יראה לי שאין זה הערב חייב כלום וכו' ע"כ, וכתב שם הרב המגיד דלשיטתיה אזיל דפסק בפי"א מהלכות מכירה דהמתחייב בדבר שאינו קצוב לא קנה וכו' ע"כ. וא"כ לפי זה מאי ראיה מייתי הרב ז"ל לדינו של הר"ם במז"ל, כיון שהוא סובר להיפך בהא דערב אם לא שנאמר דכוונת הרב בזה הוא להביא ראיה מדין ערב בדבר שיש לו קצבה, דאע"ג דכל דין ערבות הוי אסמכתא ואפילו הכי אמרינן דבההיא הנאה דהימניה גמר ומשתעבד נפשיה ומסלק דין אסמכתא, וא"כ הוא הדין נמי בדבר שאין לו קצבה דאע"ג דבכדי לא מהני היכא דאית ליה הנאה אמרינן גמר ומקני, זהו נראה שהוא כוונת דברי הרב ז"ל. ואם תאמר אכתי תיקשי דאמאי לא מהני ג"כ בערב שאין לו קצבה מהאי טעמא גופיה דאמרן, אי משום הא לא אירייא דכבר עמד בזה הרב מהרש"ח בסימן ס' ועלה מן היישוב בזה עיין עליו ואפשר שעל זה סמך גם הרב ב"ח ז"ל ולהכי לא הוקשה לו מידי ודוק. באופן שזכינו לדין שגם הרב ב"ח קאי בשיטה זאת לדעת הרמב"ם דהיכא דאית ליה הנאה גמר ומקני אפילו לדעת הרמב"ם וכמו שהוכחנו במישור. ועיין ג"כ מה שכתב הרב ז"ל בסימן קל"א.
הגם הלום חזי הוית להרב גידולי תרומה בדף שמ"ז ע"ג שעמד בזה ורצה לחלק בזה בדעת הרמב"ם שיש הפרש בין מכר למתנה, דכשהוא מכר כיון דגם הלוקח אינו יודע שיעורו ויתכן שגם הוא מפסיד שאפשר שהיה פחות ממה ששיער הוא בדעתו וכו' ועם כל זה סבר וקביל א"כ גם המוכר וכו' גמר ומקני וכו' ע"כ עיין שם, והגם דלפום ריהטא נראה שזה היפך ממ"ש הוא עצמו לעיל מיניה לענין פירות דקל שרצה להשוות ולומר דכי היכי דפליגי משום דבר שלא בא לעולם הכי נמי פליגי משום דבר שאין לו קצבה וכו', ולפי דבריו בכאן דבמכר ליכא משום דבר שאין לו קצבה כמ"ש, א"כ הרי התם בפירות דקל הוי דרך מכר והיכי קאמר דגם בזה פליגי משום דבר שאין לו קצבה. מ"מ יש לומר דכוונת הרב בזה הוא לומר דמאן דס"ל דדבר שלא בא לעולם לא קנה ס"ל נמי דדבר שאין לו קצבה לא קנה בעלמא כשאינו דרך מכר, ומאן דס"ל בדבר שלא בא לעולם דקנה ס"ל בדבר שאין לו קצבה אפילו בדרך מתנה דקנה כיון דשוים הם. ואע"ג דהרב ז"ל כתב לעיל בתוך דבריו וז"ל, ובמאי דאמרן אין מקום למה שטען הרמב"ן בתחילת דבריו דלמאן דאמר אדם מקנה דבר שלא בא לעולם ליבטל משום דבר שאין לו קצבה וכו', שטענה זאת אמרה הרמב"ן לענין פירות דקל, ולפי מ"ש למה הוצרך הרב לבטל טענתו משום דשוים וכו' דעדיפא מיניה הול"ל, והיינו משום דשאני התם דהוי דרך מכר, מ"מ י"ל דלעיל דעדיין לא נחית הרב ז"ל דחילוק זה דלקמן דיש להפליג בין מכר למתנה מש"ה לא נשתמש הרב בזה, אבל אה"נ לפי מה שהעלה לקמן יש ליישב ג"כ בהכי טענת הרמב"ן, ונשתייר ליה להרב בקן קולמוסא לרמוז דבר זה לקמן, אי נמי נראה דכבר רמזו הרב לקמן בדף שמ"ח ע"ד במ"ש, ולעיל צידדנו בפנים אחרים עי"ש.
ואיך שיהיה המורם מזה שיש טעם אחר ליישב דעת הרמב"ם ואין הדבר תלוי משום הנאה, וזה מנגד לנדון דידן דמצי למימר קים לי כהרמב"ם וכו' וקים לי כחילוק הרב גידולי תרומה. אלא דכד משגחינן שפיר נראה דאין זה סותר לנדון דידן, דגם הרב גידולי תרומה אזיל ומודה בהאי חילוקא דהנאה, ומאי דלא נקט הכי בפשיטות הוא משום דעיקר קושייתו הוי מההיא דפרק איזהו נשך דהוי משום לתא דרבית, משום הכי הוצרך למנקט דהוי דבר ספק בין הלוקח והמוכר אם יפסיד או ירויח כי היכי דלא איתי ביה לתא דרבית נמי, ואה"נ היכי דהוי דבר דאית ביה הנאה למוכר לבד וליכא לתא דרבית דגם בזה אמרינן גמר ומקני, ואדרבא נראה דאתיא במכל שכן. ומוכרחין אנו לומר כן לדעת הרב גידולי תרומה, דאם לא כן קשה מה יענה לההיא דאכילת פירות ושבח קרקעות, דהתם לא שייך האי טעמא דכל חד קאי בספק הפסד ורווח, אלא ודאי שגם הרב גידולי תרומה ז"ל קאי כוותן וכל הנביאים פה אחד עולים בקנה אחד דהיכא דאית ליה הנאה למתחייב אפילו לדעת הרמב"ם אמרינן דגמר ומקני, וא"כ בנדון הרב הלז דאיכא הנאה למתחייב גמר ומשעבד ולא מצי למימר קים לי בזה כהרמב"ם ורבותיו ז"ל.
אך אמנם בחפשי עוד באמתחות הפוסקים ז"ל מסתכל הוינא במ"ש הרב תנא דבי נשיאה בפי"א מהלכות מכירה וז"ל, כתב הרב פני משה וכו', והנה אף שהרב ז"ל נחה דעתו בחילוק הרב מהרש"ח וחיזק דבריו, ראיתי להריטב"א ז"ל בחידושיו ריש פרק הנושא שהביא סברת רבינו וכתב וז"ל וסבור הייתי וכו' ואין זה בדבריו ז"ל דא"כ וכו' ע"כ עי"ש באורך. והנה מדבריו אלו נראה שהוא בא במחתרת על מהרש"ח במה שרצה לחלק ומפרק כלאחר יד לומר דחילוק זה כבר עלה בדעתו של הריטב"א לאומרו בעד הרמב"ם ולבסוף חזר בו מכח דקדוק לשון הרמב"ם, וגם מכח קושיא דין ערב וכו' והורה לו רבו ג"כ בזה, וא"כ לפי זה נפל פיתא בבירא וחזר הדין לומר דאכתי איכא טענת קים לי בזה שהרי יכול המוחזק לומר קים לי כהריטב"א ורבו דס"ל בעד הרמב"ם דאפילו בדאיכא הנאה למתחייב לא קנה. וגם אשור נלוה עמם הרב תנא מדהביא דברים אלו על דברי מהרש"ח והרב פני משה דמשמע דס"ל דהריטב"א ורבו חלוקים בזה.
אלא דעם כל זה נראה לענ"ד לקיים מאי דאמרן דלית כאן קים לי, והוא דכיון דמאי דחזר ביה הריטב"א הוא משום מאי דקשיא ליה מדקדוק לשון הרמב"ם וגם מדין ערב וכו', אם כן אית לן למימר דלעולם דחילוקו של הרב מהרש"ח אכתי בדוכתיה קאי, ומאי דקשיא ליה מדין ערב כבר עמד בזה הרב גופיה וכתב יישוב לזה. גם מאי דקשיא ליה מדקדוק לשון הרמב"ם גם זה יש ליישב כמ"ש הרב ב"ד ז"ל כמו שנביא לקמן בס"ד, ולפי זה שפיר מצינן למימר דאי הוה אסיק אדעתיה הריטב"א הני תרי יישובי לא הוה הדר ביה מסברתו הא', והשתא דאתו רבנן בתראי ותקנו להו מאי דקשיא ליה להריטב"א חזרה סברת הריטב"א לאיתנו הא' ומשוינן להריטב"א בהדן דגם הוא סובר בחילוק הרב מהרש"ח ז"ל. ועוד אין לומר דיישוב זה עלה בדעתו של הריטב"א ז"ל ולא הונח ליה, דא"כ כל כי האי הוה ליה לפרושי ולומר דאין ישוב זה מספיק, ולפי זה סמי מכאן גם כן סברא הרב משנה למלך כיון שהוא נגרר אחריהם, ובהתבטל הסיבה יבטל המסובב.
וכן נראה שהוא דעת הרב ב"ד ז"ל שם בסימן י"ג שאחר שהביא דברי הרב מהרש"ח הנזכר וגם כל הפוסקים הבאים אחריו דסברי מרנן כחילוק הרב הנזכר כתב וז"ל, אמנם מצאתי כתוב בגליון ספר הרב מהרש"ח וז"ל, כתב הריטב"א בחידושיו וכו' עד וכן א"ל רבינו, דמשמע דכוונת המגיה בזה הוא להקשות להרב מהרש"ח מההיא דהריטב"א דלא קאי כוותיה ועמו היה חילוק זה ושלחו משום מאי דקשיא ליה, והיינו ממש השגת הרב מ"ל שכתבנו לעיל, ועם כל זה כתב עליו הרב ב"ד ז"ל על דברי המגיה הנזכר דמי שכתב כן על דברי מהרש"ח הנזכר לא ראה דברי מהרש"ח בחידושיו דשם פירש הוא בעצמו שכבר נראה מדברי הפוסקים שאין כן דעת הרמב"ם ז"ל ועם כל זה סבר וקבל לומר החילוק ההוא ולא חש למה שהוקשה לו דיש ליישב וכו' עי"ש, הרי מבואר דס"ל להרב בית דוד דכבר ראה מהרש"ח ז"ל דברי הריטב"א ועם כל זה לא חזר לאחוריו מחילוק הנזכר ולא הכניסו אפילו בדגל הקים לי. ודבר גדול השמיענו הרב בזה דהשתא ליכא למידחי אם ירצה הדוחה לומר שאילו היה רואה הרב מהרש"ח דברי הריטב"א היה חוזר בו כיון שלא הזכירו בהדייא, די"ל דבכלל מה שכתב אע"פ שאין נראה כן דעת המפרשים הוי הריטב"א ורבו, ומה גם שלא מצינו להדיא לשאר מן המפרשים הראשונים דסוברין כן בדעת הרמב"ם ז"ל אלא הריטב"א ורבו ואית לן למימר דאינון אינון. ואע"ג שמדברי הרב בעל התרומות נראה שגם הרמב"ן סובר כן, מכל מקום אפשר דרבינו שהזכיר הריטב"א הוא הרמב"ן גופיה והכל אחד. אלא דעם כל זה נראה דאינו מספיק כל כך כיון שהרב זלה"ה חזר בו בסוף התשובה מסברא זאת וכתב שלבו נוקפו ואין ולאו ורפיה בידיה.
ומכל מקום אי הוה משום הא לחודיה לא הוה איכפת לן כ"כ, כיון דהרב ז"ל לא החליט מאמרו בזה ואין ולאו ורפיה בידיה כמ"ש, לא שבקינן פשיטותיה דהרב מהרש"ח ושאר פוסקים משום ספיקו דהרב ב"ד, אבל דא עקא דחזינן לגאון ה"ה הרב מר שמואל בספר הבהיר נאמן שמואל סימן ק"ב דף קמ"ד ע"ג דתפס במושלם סברא זאת והוכיח במישור מן הראשונים דהכי ס"ל בדעת הרמב"ם דבכל גוונא קאמר, אע"ג דלפי שיטה זאת קשיא להרמב"ם מכל הנך סוגיות מ"מ מידי פלוגתא לא נפקא. ואיברא שלכאורה נראה שהרב נאמן שמואל ז"ל הוא יחיד בעולמו בדבר זה, שגם הרב מר שמואל שהזכיר הרב ב"ד שם בתשובה הנזכרת נראה שהוא הוא הרב נאמן שמואל שהיה בימיו ואם כן אכתי לא מצי המוחזק לומר קים לי, מ"מ ראיתי להרב דבר משה ז"ל בח"א מחו"מ סימן נ"ח שרצה לשתף להרב מהר"י באסאן ז"ל בהדי מר שמואל ז"ל, הגם שלענ"ד לא ידענא מהיכן הציא הרב זה, שהרי הרואה יראה דברי הרב מהר"י באסאן שם במקומו דאין משם שום הוכחה כלל לומר דלא ס"ל חילוק הרב מוהרש"ח, והוא שהרב ז"ל קאמר דנדונו לא הוי דבר שאין לו קצבה כיון שבידו לידע ואיהו דאפסיד אנפשיה וכו', ואי משום דהיה יכול לחלק כחילוק הרש"ח ומזה לימד הרב דלא ס"ל וכו', הא לא איריא, משום דעדיפא מיניה רצה לאשמועינן דנדונו לא הוי דבר שאין לו קצבה, ואין הכי נמי דיסבור ג"כ כחילוק הרש"ח היכא דלא שייך לומר כפי חילוקו, ואי לא תימא הכי קשה על הרב מהר"י באסאן דמה יענה בההיא דפרק איזהו נשך ובההיא דשבח קרקעות דלא שייך לומר חילוקו, וכמו כן ראיתי להרב גידולי תרומה בדף שמ"ז ע"ד שרצה לומר מעיקרא חילוק זה של מהר"י באסאן ושוב חזר בו מכח ההיא דפרק איזהו נשך וכתב חילוק אחר הנז"ל עי"ש, אלא ודאי מוכרחין אנו לומר כדאמרן, אך מכל מקום הדבר יצא מפי המלך ואין להשיב דשפיר מצי המוחזק לומר קים לי כדעת הרב דבר משה דס"ל דגם מהר"י באסאן קאי כשיטת הרב נאמן שמואל ז"ל ואיכא תרי.
ושוב אחר החיפוש מצאתי חבר להרב נאמן שמואל ז"ל דס"ל כוותיה בהדיא, והוא הרב עדות ביעקב בסימן ס"ה שהעמיק הרחיב בזה עש"ב שתיקן כל המקומות המנגדים בזה לדעת הרמב"ם, וכבר הייתי חפץ לעמוד על כל דבריו שברובא דרובא אית לי עליו שקלא וטריא כלפי ליא, אך אמנם לקצר אני צריך כיון דלא נפקא מינה לענין דינא מידי.
ברם חזות קשה נראה לי שם בסוף דבריו שכתב וז"ל, אך ראיתי אחרי רואי שאין צריך לזה ולא לישוב אחר מזולתנו, והוא שהרמב"ן והרב בעל התרומות לא ראו אור יקרות מ"ש רבינו בפירוש המשנה, ולפיכך הקשו עליו מהתם דלפי מה שכתב הוא בפירוש המשנה בהאי דלאכילת פירות לק"מ, דאיהו מפרש כיצד ראובן גזל קרקע משמעון והיתה מליאה פירות ואכל ראובן את הפירות והפסיד הקרקע כשיבא שמעון לגבות מראובן ההפסד גובה אפילו ממשעבדי והפירות גובה מבעל חוב וכו' ע"כ. ומכח זה הוכיח הרב דלא ס"ל להרמב"ם ז"ל כפירוש שאר המפרשים דמוקמינן לה במכרה לאחר והנגזל נטלה מיד הלוקח ואחר כך בא הלוקח לגבות מן המוכר, משום דבהאי גוונא ס"ל להרמב"ם דאין הלוקח גובה פירות מן המוכר אע"ג דכתב ליה אינון ועמליהון וכו', משום דהפירות הוי דבר שאין לו קצבה, ובזה דחה הרב ז"ל חילוק מהרש"ח דלעיל בשתי ידיו, עיין עוד במקומו.
והרואה יראה כמה יש מהתימא בדברי הרב אלו, דמה יושיענו זה מה שפירש לה בכה"ג, שהרי מוכרחין אני לומר דלאו דוקא נקט כה"ג אלא הוא הדין היכא שמכרה לאחר וכו' ובא הלוקח וכו', וכמ"ש רבינו בחיבור בספר הי"ד בפ"ט מהלכות גזילה ואבידה ה"ו וז' וח' ופרק כ"א מהלכות מלוה ה"א, והאי דנקט בפירוש המשנה היא אוקימתא דרבא שם בריש מציעא והוא הדין לשאר אוקימתות דמייתי התם תלמודא, ורבינו חדא מינייהו נקט. ועוד ממקום שבא יש לתמוה עליו דמה יענה הרב ז"ל דשם באותו פרק ובאותו מקום סמוך ונראה כתב רבינו פירוש ולשבח קרקעות ומוקי לה בראובן שלווה משמעון וכו' וקאמר דבא לוקח לגבות השבח גובה מבעל חוב, הרי בהדיא דס"ל לרבינו דהשבח דהוי דבר שאינו קצוב אפילו הכי גובה מבעל חוב, ואיך אשתמיט זה מהרב והוא פלאי וצ"ע. ועיין בספר ידי אליהו דף פ"ב ע"ב.
ואיך שיהיה עלה בידינו מכל האמור שחילוק זה ממוהרש"ח במחלוקת שנוי, וס"ל בעד הרמב"ם דאפילו במידי דאית ליה הנאה לא קנה, וכבר עלה בדעתי להביא ראיה לכת הסוברת כן מההיא דאונאה דאמרינן בפרק הזהב דף נ"א המוכר דבר לחבירו על מנת שאין בו אונאה יש לו עליו אונאה ופסקו רבינו בפרק י"ג מהלכות מכירה, ואמרינן עלה בגמרא דטעמא משום דלא ידע מאי דמחיל, הרי מבואר מכאן דמשום דלא ידע קצב הדבר לא גמר ומקני הגם דהוי בדרך מכר ואית ליה הנאה, ומכאן יש תימא על הרב המגיד שכתב שם בפרק י"א הלכה ט"ז בדין המתחייב עצמו בדבר שאינו קצוב וכו' שלא מצא ראיה לרבינו לדין זה מן התלמוד, ולפי הנראה הרי מכאן ראיה נכונה לדינו של רבינו.
ואפשר דמשום שיש פירוש אחר בכוונת הסוגיא והוא כמ"ש רש"י והתוספות שם דמ"ש בגמרא לא ידע דמחיל דפירושו הוא לא ידע אם יש בו אונאה או לאו, ואע"ג דלדעת רבינו אינו מפרש כן כמו שנראה מלשונו שם וכמ"ש הרב המגיד גופיה, מ"מ כיון שאין פירושו מוכרח כפירוש הסוגיא ויש צדדין לכאן ולכאן משום הכי לא הונח לו להרב להביא ראיה לרבינו מכאן, אמנםעל הרב מהרש"ח ודעימיה קשה דמה יענו בזה לדעת הרמב"ם, כיון דלדידיה הוי משום דלא ידע מאי דמחיל והגם דהוי כמכר דלא קנה.
ובהיותי נבוך בזה ראיתי חמותי אור להרב בית חדש בסימן ר"ז שהקשה למרן מיניה וביה, דכאן בסימן ר"ז פסק דלא כהרמב"ם במתחייב עצמו בדבר שאין לו קצבה, ואילו בסימן רל"ב גבי מום דבמוכר על מנת שאין אתה חוזר עלי במום הרי זה חוזר עד שיפרש וכו' והם דברי הרמב"ם ז"ל, ופירש שם הטעם דהטעם משום דהוי דבר שאין לו קצבה ולשיטתיה אזיל דס"ל דהמחייב בדבר שאין לו קצבה לא קנה, ולפי זה קשה היכי פסק מרן הני תרי דסתרן. וכדי ליישב זה בדעת מרן יצא לידון בדבר חדש לומר שיש הפרש בין אונאה לשאר מילי, עש"ב דתירוצו עולה יפה גם לדעת מהרש"ח, ועיין בסמ"ע שם ובסימן רל"ב. ושוב מצאתי להרב מקור ברוך בסימן מ"ג בסוף התשובה שעמד בזה עיין עליו ועיין בספר שער המלך בפרק י"א מהלכות מכירה הלכה ט"ז.
ואיברא דעם כל זה נראה דלא הרווחנו כלום, דנהי דהצלנו בזה להרב מהרש"ח מיד הרמב"ם דלא תיקשי ליה כמ"ש, אבל אכתי קשה לדעת הטור דס"ל לדעת הרמב"ם דאפילו במכר אמרה, ואם כן איך החליט מאמרו לומר חילוק זה בעד הרמב"ם ולא זכר שר שהר"י בעל הטורים סובר דלא כוותיה. ואפשר שבכלל מה שכתב אע"פ שאין נראה כן דעת המפרשים הוא הטור ז"ל, ולא חש לה משום דהוא ז"ל סובר בדעת שאר המפרשים שיש הפרש מאונאה לשאר מילי, וכמו שנראה מדעת מרן דפסק להנך דאונאה ומום אע"ג דבההוא דדבר שאין לו קצבה פסק להיפך, אלמא דלא דמיין אהדדי ולא כדעת הטור שהשוה אותן, והוא דוחק. ועל כל פנים זכינו לדין שגם הטור נלוה עמם בכת הסוברים בעד הרמב"ם שאפילו במכר אמרה, ונמשכו אחריו הרב דרישה והרב מקור ברוך שם, והוא תימא על הרב נאמן שמואל והרב עדות ביעקב איך לא סייעו עצמן מדברי הר"י בעל הטורים הללו והנמשכים אחריו. באופן בהא סלקינן ובהא נחתינן שסברא זאת שכתבה בעד הרמב"ם ולאו דוקא היא מהנך תרי אריותא לחוד אלא רבים ונכבדים איכא בהדייהו ושפיר מצי המוחזק לומר קים לי בקולי קולות ואין מידו מציל.
ואחרי כותבי מצאתי להרב בני משה בסימן י"ג שהביא סייעתא להרמב"ם מההיא דאונאה כמ"ש, אלא שנראה מדבריו שם דהא דאונאה חשיב ליה כמתנה, ולפי זה ליכא ראיה מכאן לומר דהטור זל ס"ל בדעת הרמב"ם דאפילו במכר אמרה, ולא קשיא מה שהקשינו לדעת הרבנים ה"ה הרב נאמן שמואל והרב עדות ביעקב למה לא סייעו עצמן מהא דהר"י בעל הטורים וכו', די"ל שהם הבינו כדעת הרב בני משה, הגם שנראה קצת תימא דמאי שנא אונאה ממכר, כיון דבמכר חשבינן הנאה נטילת המעות הכי נמי נימא גבי אונאה, מ"מ קטנם עבה ממתנינו. ולפי"ז הדרינן לדמעיקרא דלא פש גבן בהך סברא לומר בדעת הרמב"ם דאפילו במכר אמרה כי אם הרב נאמן שמואל והרב עדות ביעקב ז"ל אלא דעם כל זה סוף סוף מידי פלוגתא לא נפקא ולא נמלט מדין קים לי.
כל זה כתבתי לענ"ד כדי להתלמד בדבר הלכה אם יסכימו בזה רבותי בעלי הוראה שהם רשאים ולא אני ותו לא מידי, עד כאן דברי המגיה).
אמנם הטענה האחרת הבא בשאלה אם יהיה נאמן ראובן לומר שלא נטל קנין במיגו שהיה יכול לומר שמעולם לא חתם על הודאת חיוב זה אלא שכח וחתם על שולי היריעה ומצאה שמעון וכתב עליה מה שרצה ובמיגו שיכול לומר פרעתי. הנה בטענה זו יש בה ממש קצת, דאיברא דאיכא פלוגתא דרבוותא בזה, והרב בעל התרומות בסוף שער י"ג הביאו הרב ב"י בסימן ס"ט כתב דכי טען ברי לי שלא לויתי אלא שחתמתי בשום מגילה זו והנחתיה ביד בעל דיני והוא כתב מה שרצה עליה הואיל ולא עקר ולא כפר כתב ידו מיגו דיכול לומר פרעתי נאמן ומיפטר בשבועת היסת, ויש חולקים בזה ומביאין ראיה מדאמרינן בפ"ב דכתובות לא ליחתים איניש אלא על רישא דמגילתא דילמא משכח לה איניש דלא מעלי וכתב עלה מה דבעי דמשמע דאינו נאמן בשבועתו, ודעת בעל התרומות והטור כסברא ראשונה שנאמן, וההיא דכתובות י"ל דחיישינן שמא ישכח ענין חתימתו ויאמר לא לויתי מעולם שכן הוא אמת וכל האומר לא לויתי כאילו אומר לא פרעתי וכשיקיים חתימת ידו יתחייב לפורעו ע"כ, ואם כן ראובן היה יכול לומר קים לי כדעת בעל התרומות והטור ונאמן לומר חתמתי בסוף היריעה ומצאה שמעון וכתב מה שרצה.
הן אמת דאף לדעת בעל התרומות דוקא כשטוען בריא שלא לוה אלא שחתם בסוף מגילה והוא הניחה ביד בעל דינו, אבל כשיאמר חתמתי שמי בסוף מגילה ואפשר שמצאה בעל דיני אינו נאמן, כיון דהחתימה ודאי וההלואה ספק ואין ספק מוציא מידי ודאי, ומדברי הטור נראה דאף בזה שאמר אפשר שמצאה וכתב עליה וכו' נאמן דלאו כדעת בעל התרומות. ובזה קשה קצת להרב ב"י ז"ל שהשוה דעת הטור לדעת בעל התרומות שכן אחר שכתב סברת בעל התרומות כתב וכן דעת רבינו. (אמר המגיה עיין בזה להרב גידולי תרומה בדף ע"ז ע"א שהקשה הכי ועלה מן הישוב עיין עליו. ועיין עוד להרב ב"ח והרב פרישה והש"ך בסימן זה מה שכתבו בזה, ומדברי כולם משמע שכשאומר בריא שלא חתם על ההלואה זו אף שאינו אומר בריא שלא לוה לא מיקרי ספק על ההלואה, ובזה השוו דעת הטור עם דעת הרב בעל התרמות, ונפ"מ לפי זה בנדון דידן של הרב המחבר דלא מיקרי ספק על ההלואה כיון שאינו אומר בפירוש איני יודע אם לויתי, ולא כמו שהבין הרב המחבר בכוונת בעל התרומות והטור ודוק).
ומ"מ במיגו דפרעתי נאמן בנידון דידן, ואם תאמר במה שטוען ראובן שלא נטל קנין הרי כופר ועוקר כתב ידו שכתוב שנטל קנין, ואינו נאמן לומר כן במיגו דפרעתי או שחתמתי בשולי היריעה ומצאה וכו', דהרי זה כמיגו במקום עדים דהודאת בעל דין כמאה עדים דמי שהודה בכתב ידו שנטל קנין. הנה לזה י"ל דאם ראובן נותן אמתלאה לדבריו כגון שאומר שנכתב קנין בתוך כתב ידו כדי לפייס את שמעון שיהיה מרוצה בכתב ידו שכתוב איך נתחייב בקנין אבל מעולם לא נטלתי קנין נאמן, וכדתניא בפ"ב דכתובות האשה שאמרה אשת איש אני ואחר כך אמרה פנויה אני אם נותנת אמתלאה לדבריה נאמנת, ומכאן למד מהרא"ם ז"ל סימן ע"ב דאם יצא כתב ידו שהודה שנשבע ואחר כך טוען שמעולם לא נשבע רק חתמתי ולא נשבעתי אם נותן אמתלאה לדבריו נאמן, אם כן הכא נמי בנדון דידן הוא הדין והוא הטעם שנאמן לומר ראובן לא נטלתי קנין מעולם וחתמתי כן כדי שיהא שמעון מפוייס ומרוצה ולא ידחוק לי ושלא יבא נזק אלי על ידו.
(אמר המגיה עיין בזה להמבי"ט בח"א סימן מ"ג שעלה בהסכמה דהיכא שטוען שבעבור שלא ידחק אותי הודיתי דנאמן במיגו דפרעתי ולא איכפת ליה מה שהוי חב לאחרים באמתלאה זו, וכן נלענ"ד להוכיח כן מדין טענת אמנה שהרי כשטוען אמנה הוי היפך מה שכתב בכתב ידו שמודה שלוה, ואפילו הכי מהמנינן ליה במיגו דפרע באמתלאה שאומר שכתב כן שמא לא ימצא סופר בשעת ההלואה ואע"ג דהוי חב לאחרים ומאי שנא זה מזה, ולפי"ז לא קשיא מה שנתקשה הרב המחבר בדבריו הכי ודוק).
הן אמת כי ליבי הומה לי דזה יהיה דוקא לענין איסור בינו למקום נאמן אדם לעצמו באיסורין אבל לאפקועי שעבוד ממון מחבירו בטענה זו קשה לי. ומצאתי סעד לדברי בדברי הר"ן שם פ"ב דכתובות שכתב בשם הרא"ה ז"ל דאם אמרה מקודשת אני לפלוני לא מהימנינן לה בשום מיגו אלא א"כ הוא מודה בדבר דכיון שהודה שנתקדש לו לאו כל כמיניה לחוב לו ולהפקיע עצמה ממנו ע"כ, וכן מצינו להרשד"ם יו"ד סימן פ' שהחמיר בזה שאינו יכול ליתן אמתלאה לדבריו היכא דחב לאחרים, ונראה מדבריו דהיינו משום דאיכא תובע שאומר לו שודאי נשבע או בדברים שבינו לבין חבירו שבא להפקיע זכות חבירו, מ"מ לענין הדין בנדון דידן נראה שהטוב וישר לעשות פשרה ביניהם ושיהא נוטה קצת לזכות ראובן.
הנלענ"ד משה בכמה"ר חיים שבתי זלה"ה
 
 
@שו"ת תורת משה חלק חושן משפט סימן ד
שאלה, ראובן תושב מגנאציא נשבר, ושמעון ולוי ויאודה תושבי איזמיר היו נושים בו, וכשומעם שנשבר ראובן שמו לדרך פעמיהם והלכו בעיר ראובן לגבות חובותיו, ולפי מה שטען ראובן אליהם ידעו שאם יגבו ממנו כל מה שיש לראובן עתה בידו ממיני סחורות שבידו לא יספיק להם, ולא זו בלבד אלא שאם יפרעו ממנו כל מה שבידו לא יהיה לו תקומה עוד לראובן להרים ראש ולפרוע להם השאר, לכן נמנו וגמרו להניחו עתה וישא ויתן במה שבידו, ועשו קצבה עמו שיתן לכל אחד מבעלי חובותיו סך מה בכל שנה ושנה עד שיפרע להם הכל, ומה גם כי יאודה אחד מבעלי חובותיו שהיה לו בידו כפלים משמעון ולוי נתרצה בזה גם שמעון ולוי נתרצו בקצבה זאת, ונטלו קנין אלו מאלו ראובן לפרוע ושמעון ולוי ויאודה לסלק ידיהם ממנו שלא ידחקו לו כל זמן שיתן להם הקצבה שקצבו עמו, ואח"כ נתברר כי יאודה עשה קנוניא עם ראובן דבתוך ב' או ג' חדשים שלח לו סך גדול מצמר גפן בעד חובו, ועתה שואלים שמעון ולוי דקנין בטעות הוה, דאם היו יודעים כך דנתפשר עם יאודה לתת לו כל מה שנתן לא היו מתרצים באותה קצבה, ויאודה הוא דהתעם דאמר מה נעשה לו שאין לו והוא כבר נתפשר עם ראובן כמו שהוכיחו מעשיו לבסוף. ועוד טוענים שמעון ולוי דמעיקרא הקנין לא הוי קנין, דמלבד דהוא קנין בטעות הוי קנין דברים דנטלו קנין לסלק ידיו ממנו שלא לנוגשו וכמו שכתב בעל העיטור בשער קנין כיוצא בו, וכן הרשב"א סימן אלף ול"ג והטור בכמה מקומות וקנין דברים אינו כלום כל זמן דהקנין לא הוי ליתן, עוד טוען שמעון דבחוב שלו יש לו שותף והשותף לא ידע כשהלך למגנציא וחבירו אינו מתרצה בפשרתו שרוצה לחזור ולעמוד בדין עם ראובן, וסומך על ההיא דפרק מי שהיה נשוי הנהו תרי שותפי וכו' דכיון דלא היה בעיר יכול לחזור ולטעון על חלקו כמו שפסקו כל הפוסקים ראשונים ואחרונים דכשאינו בעיר יכול לחזור ולטעון על חלקו, ואף לדברי מהרשד"ם ז"ל דמצא סברא אחת בהג"ה אשירי והוא מהמרדכי וכתב בנדון דידן דמצי למימר קים לי כאותה סברא דאדרבא היכא דאינו בעיר לא מצי לחזור ולטעון, והיא גירסת סמ"ג דהיה גורס בהיפך בגמרא, ומ"ש המרדכי כתוב בפרק אע"פ טעות סופר הוא ונ"ל כתוב בסמ"ג סימן פ"ב, מ"מ הוה ליה יחידאה כנגד כל הפוסקים שהיו גורסים כגירסא שלנו, ואילו היה רואה מהרשד"ם מקום מושב סברא זאת לא היה אומר דמצי לומר קים לי וכל שכן דהמרדכי והגה"ה אשירי כתבו להיפך באותו מקום בדין הסוס דנראה מדבריהם דגירסתם כגירסא שלנו וא"כ אין לחוש לגירסת סמ"ג ז"ל. ועוד דאף לגירסת סמ"ג כיון דחבירו של שמעון מיד בשמעו שהלך שמעון למגנציאה שלח לו אגרת דאם יתפשר עם ראובן לחלק עצמו יתפשר והוא אינו נכנס באותה פשרה וכל מאי דעביד לגרמיה יעביד, אם נאמר דבנדון זה אף מהרשד"ם מודה בזה, ועל כל זה בא יבא תשובתו הרמת"ה כי מפיו אנו חיים ויבא שכרו מן השמים.
תשובה, ראיתי השאלה וחצי תשובה עמה כנראה היותה מסודרת מאיש חכם ובקי בגמרא ובדברי הפוסקים ז"ל, והנלענ"ד דטענת שמעון חזקה היא לזכות בה לשותפו בחוב ההוא שאינו מתרצה בפשרתו ויכול למחות על חלקו ולחזור ולעמוד לדין כיון שלא היה בעיר ולא ידע כשהלך חבירו להתפשר עם ראובן, והיינו מההיא דפרק מי שהיה נשוי אמר רב הונא הנהו תרי שותפי דאית להו דינא בהדי חד ואזל חד מינייהו בהדי לדינא וכו' שליחותיה עביד, אקלע ר' נחמן וכו' מצי האחר לומר אילו הואי אנא טענינא טפי, ולא אמרן אלא דלא איתיה במתא אבל איתיה במתא איבעי ליה למיתיה, ולפי סברת כל המפרשים רש"י והרי"ף והרמב"ם והרא"ש והר"ן האי ולא אמרן קאי למאי דסליק מיניה דמצי האחר לחזור ולעמוד לדין ולומר אנא טענינא טפי דוקא בדלא איתיה במתא דאילו איתיה במתא מה שעשה שותפו עשוי שהרי איבעי ליה למיתיה ומדלא אתא נתרצה במה שעשה שותפו ושוב אין לו לחזור ולתבוע פעם אחרת, וכך היא דעת הרשב"א בתשובה הביאה הרב ב"י סימן קכ"ב.
והנה מצינו בהג"ה אשירי וז"ל, וכתוב בסוף פרק אע"פ אמר רב הונא שני אחין או שני שותפין שיש להם דין עם אחד וכו' והלך האחד לדון עמו מעשיו קיימים כאילו עשאו שליח אבל אם ישנו בעיר צריכים שניהם לבא וכו', ובסגנון זה ממש הביאו המרדכי כנראה שלקוח הוא ממקום אחר והיינו מדברי סמ"ג עשין פ"ב שהביא הלשון הזה בעצמו, והאי לישנא כתוב בפרק אע"פ לאו לישנא מעליא הוא דאמרינן או גרסינן בפ' וכו' הול"ל אבל כתוב במקום פ' שייך בפוסק פ' והיינו בסמ"ג ותיבת אע"פ טעות סופר וצ"ל כתוב בסמ"ג. והנה לפירוש הסמ"ג מאי דאמרינן בגמרא ולא אמרן אלא דלא איתיה במתא וכו' קאי למאי דאמר רב הונא דלא מצי אידך למימר וכו' אלא שליחותיה קא עביד, ועל זה קאמר ולא אמרן אלא דלא איתיה במתא אבל איתיה במתא איבעי ליה למיתיה, כלומר איבעי ליה לזה שעושה דין עם חבירו למיתיה ולהביא את חבירו ג"כ שיעמדו שניהם יחד לדון עם הבעל דין כיון שהיה בעיר. באופן דלפי כל המפרשים זולת לדעת סמ"ג לענין דינא כל דלא הוה האי שותף במתא כשבא חבירו לדין רשאי הוא לחזור ולעמוד בדין ולומר אנא טענינא טפי משא"כ בדאיתיה במתא, ולפירוש סמ"ג הוא להיפך דבדלא איתיה במתא לא מצי לחזור השותף ולטעון עם הבע"ד דמה שעשה חבירו עשוי מה שאין כן בדאיתיה במתא, וזו היא סברא יחידאה ולא מצי המוחזק לומר קים לי.
וההיא דהג"ה אשירית וגם דברי המרדכי כבר כתבנו שנאמר משם הסמ"ג שהעתיקו לשונו ואינהו לא ס"ל הכי, שהם הביאו בתר הכי בסמוך היפך זה לענין דינא מההיא דראובן ושמעון שלוו מלוי על סוס ואחר כך שתף שמעון את לוי עמהם, דלאו כל כמיניה דראובן להרהר דשמעון שליחותיה קא עביד דכיון דאיתיה במתא איבעי ליה למיתיה כדאמרינן הכא, וכמו שרמז זה השואל ויפה דקדק והוא אמת ויציב.
ומעתה בזה נסתלקו דברי הרב מהרשד"ם חו"מ סימן קס"ב דפסק דכיון דפלוגתא דרבוותא היא בין איתיה במתא בין ליתיה במתא המוציא מחבירו עליו הראיה, וכן נמשך אחריו הרב כ"מ מאיר מלמד בח"ב סימן נ"ב, ואחר המחילה רבה זו ליתיה אלא הויא סברא יחידאה וכדכתיבנא.
(אמר המגיה הגם שהרב קא פסיק ותני למילתיה בסכינא חריפא ודחה דברי מהרשד"ם ודברי מהר"ם מלמד דאין כאן קים לי, מ"מ היינו דוקא לדידיה דרב גובריה ורב חיליה יש כח בידו להכריח דלא כוותייהו מהטעמים שכתב, ברם אנן בדידן יד עניי אנן מאן ספין ומאן רקיע להוציא מיד המוחזק נגד תרי אריוותא אילין מהרשד"ם ומהר"ם מלמד דסברי דאיכא קים לי ושפיר מצי המוחזק לומר קים לי כהנך רבוותא דסברי דיכולים לומר קים לי. ומה גם דכפי הנראה גם הרב כנסת הגדולה ז"ל אזיל ומודה כוותייהו מדכתב בסימן קכ"ב הגהות הטור אות ל"ו על דברי מהרשד"ם וז"ל, אמר המגיה לדידי פשיטא ליה שיש לדונו כשותף דאיתיה לחבריה במתא וכו' כיון שהיו שני השותפין בעיר בזמן שעשה השותף האחד ההרשאה מסתמא ידע וסבר וקביל וכו' לדעת רש"י ולדעת המרדכי וההגהות הדין בהיפך ע"כ, אלמא דס"ל דהמרדכי וההגהות הכי ס"ל כפירוש הסמ"ג ז"ל, ומדלא השיג למהרשד"ם בזה כלום, ומה גם דעינו ראה מ"ש הרב משפט צדק ח"ב שכבר נתעורר בזה על הרב מהרשד"ם עם כל זה לא שב לאחוריו מסברתו כמו שיראה המעיין שם, הגם שמה שיישב הרב משפט צדק לפי דברי ה"ה ליתא כמו שהוכיח במישור, מ"מ נראה דהרב כנסת הגדולה נתרצה בזה מדלא נרגש מזה כמ"ש.
שבתי וראה בעיקר דברי מהרשד"ם אלו שכפי הנראה הוא סותר את עצמו ממ"ש כאן למ"ש במקום אחר, והוא דכאן הביא סברת הגהות ומרדכי דפליגי על רש"י ודעימיה ויכול המוחזק לומר קים לי וכו', ואילו בסימן ע"ו ושמ"ח נשאל הרב על נדון דומה לזה ופסק לדינו כפי סברת רש"י ז"ל ודעימיה, ולא העלה על דל שפתיו סברא זאת מההגהות והמרדכי, כנראה מדבריו שלא חש לה מטעם דחשיב יחידאה. ומלבד שלא הזכיר להגהות בזה שהוא חולק אלא אדרבא נסתייע מיניה לומר שהוא סובר ג"כ כסברת רש"י ודעימיה ממ"ש בריש דבריו ולא חש למאי דהביא בתר הכי משם המרדכי, ואע"ג דנדון הרב שם בסימן ע"ו הוי להחזיק ביד המוחזק וא"כ סגי ליה במה שהביא משם רש"י ודעימיה לבד. מ"מ היה לו להביא ג"כ סברת ההגהות וכו' ולומר דיכול המוחזק לומר קים לי וכו'. ואף שיש לדוחה לדחות כמ"ש, מ"מ מה נאמר בההיא דסימן שמ"ח דהתם הוי להוציא ואפילו הכי פסק הרב לדינו כסברת רש"י ודעימיה ולא זכר שר פלוגתא דהמרדכי וההג"ה דיכול המוחזק לומר קים לי כוותייהו ולא הי"ל להוציא מיד המוחזק לפי סברת רש"י וכו'. ואם כן לפי זה אית לן למימר כיון דהרב ז"ל סותר את עצמו בזה ליכא למילף מיניה כלום, ומה גם שבשני מקומות תפס במושלם כסברת רש"י לבד ובמקום אחד הזכיר דאיכא פלוגתא, דאית לן למימר סמי חדא מקמי תרתי. ומהתימא על הרב המאסף שציין הנך תרתי תשובות ההיא דסימן קס"ב וההיא דסימן שמ"ח ולא הרגיש בזה לומר דסתראי נינהו.
ואיך שיהיה תבנא לדיננא לומר דלפי זה אזדא ליה טענת קים לי, ואע"ג דאכתי נשאר לן הרב משפט צדק והרב כנסת הגדולה ז"ל דסברי הכי, מ"מ הם ז"ל לא כתבו כן אלא משום דסמכו על הרב מהרשד"ם ז"ל ונגררו אחריו כמו שנראה מדבריהם, ומהתימא גם כן על הרב המחבר ז"ל שלא נסתייע מזה, כנראה דאשתמיט מיניה הנך תרתי תשובות של הרב מהרשד"ם ז"ל.
באופן דלפי זה נראה דפסק הרב המחבר עיקר. אלא דעם כל זה נלענ"ד לומר דאכתי טענת הקים לי קיימת, והוא דחזינן להרב הכנסת במהדורא בתרא סימן קכ"ב הגהות ב"י אות ו' שייחס סברא זאת שהיא מהסמ"ג וראבי"ה, וא"כ אפילו נימא דהמרדכי והגהות דלא סברי הכי כמו שהוכיח הרב המחבר, מ"מ אכתי איכא תרי והוא הסמ"ג וראבי"ה, ונראה מדבריו של הרב שם שלא על הרב מהרשד"ם סמך אלא כך הוכיח מסברא דנפשיה אלא שהביא ג"כ דברי מהרשד"ם אלו שסובר כן, וא"כ אית לן למימר שאפילו היה נרגש הרב הכנסת בדברי מהרשד"ם אלו שבסימן ע"ו ושמ"ח עם כל זה לא היה חוזר בו כיון דלדידיה בלאו הכי איכא תרי כמ"ש, וכן ראיתי אח"כ להרב גופיה בתשובות חו"מ סימן ע"ז וח"א סימן קנ"ט דף קפ"ט ע"ג שכתב שם בהדיא הכי עיין עליו.
ושוב מצאתי להרב שער אפרים סימן קל"ג שתפס במושלם שיכול לומר קים לי כהסמ"ג והמרדכי עיין עליו, ואחרי כותבי זה מצאתי ג"כ להרב בנימין זאב ז"ל בסימן שצ"ט שהבין הוא ז"ל בפירוש הגמרא כפירוש הסמ"ג ואח"כ הביא סברת הסמ"ג עם הגה"ה דס"ל הכי ופליגי על רש"י ז"ל ודעימיה ודוק).
ועוד נראה לי לרווחא דמילתא דלו יהא מחלוקת שקול, הנה בנדון דידן הכל יודו דיכול השותף לחזור ולדון עם הבעל דין, וזה דנ"ל דכל האי דאמרינן דאין השותף יכול לחזור ולדון במה שכבר דן חבירו להנהו כפירושן ולהנאהו כפירושן, אינו אלא כשחבירו עמד לפני ב"ד על ההפרש שביניהם לפיכך חשבינן ליה כאילו הוא ג"כ ירד לדין ונותנין לו פסק דין ויורדין לנכסיו וכדכתב הטור סימן קע"ו, אבל כשלא עמדו בדין אלא שהם נתפשרו ביניהם וחברו מחל לו, וכעין דנדון דידן בהא ודאי יכול שותפו לדון עמו ומה שעשה חבירו אינו עשוי לחלקו, והרי כתבו הרא"ש והטור למאי דמפרשי' להו דבאיתיה במתא אינו יכול לחזור לדין, ומיהו אם הא' אמר אין לי עדים או ראיה או שהודה והפסיד בטענתו לא יפסיד השני בהודאתו, והכא נמי אם נתפשר עמו ומחל לו הוי כהודה אותו ואין לשותפו להפסיד מכח הודאתו ומחילתו ורשאי לחזור ולדון בחלקו, ודי בזה לטענה הא' אל שמעון.
(אמר המגיה עיין ג"כ בהרב מהרלב"ח ז"ל בסימן קל"ז דף ר"ם ע"ב שחילק מעין זה לענין מחילה, והוא ז"ל הביא תחילה סברת רש"י ודעימיה דבדאיתיה במתא מה שעשה עשוי, ועל זה כתב דאם מחל לו השותף האחד אין במעשיו כלום ויכול השותף השני לסתור מעשיו וכו' וכן כתב הרב שער אפרים בסימן קל"ג יע"ש, וכן מצאתי להרב פרח מטה אהרן בח"א סימן פ"ט באחד מחילוקיו שחילק כחילוק זה של הרב המחבר עיין עליו, ועיין גם כן להרב עדות ביעקב בסימן ס"א דף קמ"א שעמד בזה וגם הוא ז"ל לחלק יצא כמ"ש, באופן שחילוק זה של הרב המחבר רצוי ומקובל לדעת כל הנך רבוותא וכל הנביאים פה אחד נתנבאו בסיגנון אחד הסכימו לומר חילוק זה כל חד מסברא דנפשיה ואינו יכול המוחזק לומר שום קים לי בזה.
אך את זה ראיתי להרב מהרשד"ם בסימן קס"ב שנראה מדבריו שם שאינו מחלק בזה בין דין לפשרה, שהרי נדונו הוא בפשרה ואע"פ כן לא חילק, וכמו שכן נראה שהבין הרב הכנסת בעדו בסימן קכ"ב הגהות טור אות ל"ו עיין עליו, ולפי זה קשה לכל הנך רבוותא דלעיל הבאים אחר מהרשד"ם איך לא הרגישו מזה ולא גילו לנו דבר לומר דלפי דעת מהרשד"ם ליתא להאי חילוקא, ומה גם להרב המחבר ז"ל והרב שער אפרים יגדל התימה שהם שקלו וטרו בהאי תשובה של הרב מהרשד"ם ולא הורגשו מזה כלום.
שוב ראיתי להרב מנחת שמואל ז"ל שחילק כן בין מחילה לדין, והביא ג"כ דברי מהרלב"ח דלעיל לסיועי נפשיה, ונראה מדבריו שם שחזר בו מהאי חילוקא מכח תשובה זו של מהרשד"ם שלא חילק בין פשרה לדין, ולבסוף העלה לחלוק בין פשרה בעדים לשלא בעדים ובזה השווה דעת מהרלב"ח עם מהרשד"ם ז"ל דלא פליגי עי"ש.
ובתחילת עיוני עלה בדעתי לומר דלפי חילוק זה יתורץ ג"כ מה שהקשינו לעיל לדעת הרבנים ז"ל שהם איירו בפשרה שלא בעדים ומש"ה כתבו שיש לחלק וכו' ולא הוקשה להו מדברי מהרשד"ם במ"ש. ברם כד משגחינן שפיר אין זה עולה יפה, שהרי הרב פרח מטה אהרן דעת שפתיו ברור מללו דטעמא דמילתא משום דכל מה שעשה השותף מעצמו שלא על פי ב"ד אין צריך השותף למחות בו, הרי דאעפ"י ששמע ולא מיחה עם כל זה אין במעשה שותפו כלום מטעם שלא היה בב"ד, וא"כ כך לי בעדים כמו שלא בעדים ובכל גוונא ס"ל להרב שיש לחלק בין פשרה לדין. וגם בדברי הרב עדות ביעקב ליכא לפלוגי בהכי, הגם שמתחילת לשונו נראה שסובר דטעמא דמילתא הוי משום דכל מילתא דעביד בבי דינא איכא קלא, וא"כ לפי זה משמע דפשרה בעדים נמי שוה לדין דעדים נמי מפקי לקלא, מ"מ ממ"ש בסוף דבריו דכל מילתא דלא עביד בבי דינא מצי למימר ליה מאן פלג לך וכו', משמע שכל עיקר טעמו של הרב הוא משום שלא היה בב"ד ולא משום קלא לבד, וא"כ כל שלא היה בב"ד אע"פ שהיה בעדים אין במעשיו כלום, וכן מוכח בהדיא מהטעם הב' שכתב שם עי"ש.
ולפי"ז יש לתמוה על הרב מנחת שמואל דמנ"ל לפלוגי הכי כיון דלדעת כל הנך רבוותא משמע דליכא לפלוגי בהכי, ועוד תימא על הרב הנזכר דחילוק זה עולה יפה לדעת רש"י וסיעתו דס"ל דהיכא דאיתיה במתא צריך לבעל דינו, משום דכיון דאיתיה במתא היה לו לבא וכיון שלא בא סבר וקביל, ואם כן אית לן לחלק שפיר בין פשרה בעדים לשלא בעדים, אבל לדעת סמ"ג ודעימיה דס"ל דהיכא דליתיה במתא שליחותיה עביד, אי חשבינן ליה פשרה בדין דשליחותיה עביד כך לי בעדים כמו שלא בעדים, ואי לא חשבינן ליה מה לי הכי ומה לי הכי כיון שבין הכי ובין הכי אינו יכול לבא. אם לא שנאמר שגם הרב מנחת שמואל ז"ל לא אמרה למילתיה אלא לדעת רש"י וכו', ואה"נ דלדעת סמ"ג וכו' אין חילוק בין פשרה לדין בין שהיה בעדים ובין וכו'. וצריך אני לומר לדעת הסמ"ג ז"ל דס"ל דבכל גוונא שוה לדין דאם לא כן קשה כדאמרן.
ומיהו זהו דוקא אי מחלקינן בין פשרה בעדים לשלא בעדים דטעמא הוי משום קלא כדאמרן, ברם לדעת הרב פרח מטה אהרן והרב עדות ביעקב דלעיל שהוכחנו מדבריהם לעיל דס"ל דבכל מין פשרה אינו שוה לדין אית לן למימר שגם לדעת הסמ"ג ודעימיה ס"ל הכי דלא אמרינן שליחותיה קא עביד, כיון דעיקר טעמא הוא משום דמצי למימר לתקוני שדרתיך וכו', וכן נראה שהוא דעת הרב המחבר שכתב חילוק זה מפשרה לדין בין לדעת רש"י בין לדעת סמ"ג.
ולפ"ז צריך אני לומר דהרב המחבר אינו מחלק בין פשרה דעל ידי עדים לשלא ע"י עדים כמו שחילק הרב מנחת שמואל, וכמו שנראה ג"כ מדקדוק דבריו שהביא ראיה לדבריו ממ"ש הטור דהיכא דאיכא שינוי טענות וכו' והתם הוי אע"פ ששמע וכו', ואם כן הדרינן לקושיין דלעיל דמה יענה הרב ז"ל לדברי מהרשד"ם שנראה מדבריו שאין לחלק בין פשרה לדין, שאין לתרץ ולומר שהרב המחבר מיירי שלא בעדים והרב מהרשד"ם מיירי בעדים, שכבר הוכחנו שהרב המחבר לא סבירא ליה לפלוגי בהכי כיון שהוא אמרו אפילו לדעת הסמ"ג וכו' וכמ"ש.
אכן הנלענ"ד נכון לומר לדעת הרבנים הנזכרים כי היכי דלא תיקשי להו הא דמהרשד"ם הוא, דהם סוברים דהא דהרב מהרשד"ם לא הוי כפשרה שעשה השותף מדעתו אלא על פי ב"ד היה מה שגבה ומש"ה לא הוקשה להו מידי, ולא כמו שהבין הרב מנחת שמואל בדברי מהרשד"ם דמיירי בפשרה שעשה שותפו מדעתו. והשתא דאתינן להכי אית לן למימר דגם לדעת הרב הכנסת דנקט במילתיה לשון פשרה וכו', מיירי בפשרה שנעשית לפני דיין דחשיבא כדין ולא בשעשאה השותף מדעתו.
ולפ"ז לא פש לן כסברא זאת כי אם הרב מנחת שמואל לדעת הרב מהרשד"ם, והוא יחיד בדורו נגד כל הנך רבוותא. הגם שמדברי הרב בנימין זאב סימן שצ"ט נראה שאינו מחלק בין פשרה לדין כמו שיראה הרואה שם בדבריו, מ"מ אית לן לדחוקי נפשין ולאוקמיה ליה בפשרה ע"פ ב"ד, כי היכי דלא ליתיה נגד כל הנך רבוותא ושלא לאפושי בפלוגתא, ואם כן כיון שלא מצינו הדבר מפורש בהדיא להיפך בדברי הפוסקים הגם שמסתמיות דבריהם מורה היפך, עם כל זה לא מצי המוחזק לומר קים לי כוותייהו, כמבואר כל זה בדברי הפוסקים בכללי הקים לי כיון דאפשר לפרושי כמ"ש. ושוב בא לידי ספר משפט צדק ח"ב וראיתי שם בסוף דבריו שגם הוא ז"ל חילק כחילוק הרב המחבר דלעיל אחר שהביא דברי מהרשד"ם דלעיל ולא איכפת ליה מידי, אלמא דהכי מפרשא כדאמרן, ותו לא מידי ע"כ).
ולטענות אחרות שבאו בשאלה, הנה אנכי איני סומך עליהן לאפוקי ממונא ונפקא מיניה לענין דינא, דאי זכינו לדין לשותפו של יאודה ממה שלא נמצא הוא בעיר כשעשה חבירו הפשרה, אבל לוי וגם יאודה בעד חלקו שנתפשרו עם ראובן מה שעשו עשוי. וזה דלטענה הבא בשאלה דהקנין שנטלו לסלק ידיהם ממנו הוי קנין דברים, הנה לא כן אנוכי עמדי, והכי קי"ל בדינא דבר מצרא דאם בא הלוקח למצרן ואמר לו פלוני שאצל המצר שלך רוצה למכור לי שדהו האקנה אותו והשיב לך וקח לך, לא אבד בזה זכותו אלא א"כ לקח ממנו בקנין. ועוד כתב הטור בהלכות מצרנות בשם הרמ"ה דאם אמר בפני עדים הוו עלי עדים שנסתלקתי אין צריך יותר, שרוצה לומר נסתלקתי בדין בקנין, והרב ב"י ג"כ הביא דברי הרא"ש שכתב בשם גאון על זה דקנין דברים לא הוי כי זכות יש לו בסמיכות המצרן ואותו זכות הוא מסלק בקנין ע"כ.
ולי היה נראה לומר דבנדון דידן אפילו בלא קנין הויא מהניא, דאי אמרינן לגבי מצרן צריך למיקנה מיניה, היינו טעמא כדפרשינן דאי לא קנה מיניה מצי אמר ליה משטה הייתי בך כדי להעמידה על דמים הראויין לה, שאם באתי אני אצל הבעלים היה מעלה לי בדמים בשביל שחביבה עלי וכו'. אבל בנדון דידן דלא שייך האי טעמא, מהניא בדמסלק עצמו מהזכות שיש לו ומחל לו זכותו ושעבודו והרויח לו הזמן, ומחילה אין צריכה קנין.
ותו מצינו גבי בעל חוב ששמו לו ב"ד קרקע של לוה בחובו ואחר זמן רצה הוא או יורשיו לפדותו וליתן לו מעותיו, הדין עמו דשומא הדרא לעולם כמו שהביאו הטור סימן ק"ג, וכתב הרמב"ם פי"ג מהללכות שכנים דאם קנו מידו שלא לסלקו לא הדרא כיון שמחל, וכתב הרב ב"י שכן היא סברת בעל התרומות והרשב"א והרמב"ן. ומה שבא בשאלה מדברי הרשב"א אלף ול"ג והביאה הרב ב"י סימן קצ"ה מחודש י"ד דסילוק הוי קנין דברים, הנה דברי הרשב"א ברור מללו שם בסוף התשובה דהיינו דוקא שקנו מידו שיסלק לאחר זמן אבל כשמסלק בשעת הקנין לא הוי קנין דברים, וז"ל שם אבל במה שקנו מידו שיעשה לו שטר מחילה נראה דלא עשה ולא כלום וכו' שזהו קנין דברים בעלמא שאין מחילה אלא שעבוד ואם קנו מידו שיסלק לאחר זמן שעבוד שיש לו עליו אין זה אלא דברים בעלמא וכו' ע"כ, וזה מוכרח לומר דאי לא תימא הכי סתרי דברי הרשב"א ז"ל אהדדי, שהרי כתב בתשובה הביאה הרב ב"י סימן רמ"א מחודש ג' וזה לשונו, ראובן שהיה תופש קרקעו של שמעון ולא היה יכול שמעון להוציאו מידו עד שעשה לו שטר מחילה ונסתלק מן הקרקע, ואחר בא שמעון בטענה דלא קנה ראובן במחילה זו דהו"ל כידי מסולקות ממנה, והשיב הדין עם ראובן דכל שקנו מידו אפילו באומר דין ודברים אין לי על שדה זו קי"ל דמגופו של קרקע קנו מידו על פה. א"כ בנדון דידן שסלק שעבוד מיד בשעת הקנין, ודאי דהקנין הועיל לדעת הרשב"א ולא הוי קנין דברים, ועדיפא מינה כתב בכתבי מהר"ר איסרלן סימן קע"ו שם בב"י מחודש כ"ג על קנין סודר שנעשה בין איש לאשתו שיעשו גירושין וכו'.
דע כי אשירי כתב בכל קנין דמקניא ביה לאחר זמן צריך לומר בהדיא מעכשיו ואם לאו הכי לא קנה וכו', והיכא דמקנה סתם ולא פירש לאחר זמן נראה דהוי ממילא מעכשיו דמסתמא לא הקני מילי דכדי וכו', והכי משמע בתוספות ומרדכי ע"כ, וגם הרב ב"י מחודש כ"א מסימן קצ"ה הביא תשובת הרשב"א שכתב בשם רבו רבינו יונה דכשהקנין בא באחרונה כגון שאמר דין ודברים אין לי על שדה זו וידי מסולקות ממנה וקנו מידו אח"כ שהקנין מתקן ומקנה גוף הקרקע ע"כ, והיינו ממש כנדון דידן שנתפשרו ביניהם וסילקו עצמם מהשעבוד שהיה להם בראשונה וקנו מהם על זה, דודאי מהניא ומועיל הקנין ולא הויא קנין דברים, וכן איתא בתשובה אחרת הביאה הרב ב"י סימן שי"ו מחודש א' על ראובן שהשאיל ביתו לשמעון ואחר כך תובע ראובן השכירות שדר בה בטענה שמה שעשה לא היה בו ממש שלא הקנה לו גוף אלא דירה וכו', והשיב הוא ז"ל שכל שקנו מידו אלים כח הקנין שאינו בא על דבר שאין בו ממש אלא מגופו של קרקע קנו מידו ע"כ.
ודי בזה ג"כ לטענה זו הבא בשאלה. (אמר המגיה עיין בתשובות מהר"ש גאון סימן ס"ט והרב פרח מטה אהרן ח"א סימן ח' וט' וי"ג). ולטענה אחרת דהויא קנין בטעות נראה ג"כ דבנדון דידן לא דמי לקנין בטעות, דלא אמרינן הכי אלא בדאיכא לברורי טעותא, כגון מה שכתב הרמב"ם פ"ו מהלכות סנהדרין דיין שטעה וחייב שבועה למי שאינו חייב בה ועשה זה פשרה עם בעל דינו כדי שלא ישבע ואחר כך ידע שאינו בר שבועה אע"פ שקנו מידו אינו כלום, שלא קבל עליו למחול או ליתן אלא כדי ליפטר מהשבועה וכל קנין בטעות חוזר וכן כל כיוצא בזה, וכן נמי הפשרה שעושין מפני שאין לו ראיה או שטר ואח"כ מצא הראיה ההיא ודאי קנין בטעות הוא וחוזר, אבל בנדון דידן דליכא לברר הטעותא, דמי יברר ומי יאמר דהלוה יש לו נכסים לפרוע ושהטעה אותם כדי שנאמר שהקנין בטעות היה המוציא מחבירו עליו הראיה, והוה ליה כקנין דפשרה דלא מצי טעין חד לחבריה משום קנין בטעות ואינם יכולים לחזור וכמ"ש בעל העיטור והרשב"א ומפורש בדברי הרמב"ם פרק כ"ב מהלכות סנהדרין יע"ש.
סוף דבר בנדון דידן שותפו של שמעון זכאי בדינו ובשאלתו לחזור ולעמוד עם בעל דינו בעד חלקו כיון שלא ידע כשהלך שמעון חבירו להתפשר לעיר אחרת עם ראובן, וכל שכן שכתב לו אגרת בפירוש שלא יתפשר בעד חלקו ככתוב בשאלה. אמנם לשאר בעלי חוב כגון לוי וגם יאודה בעד חלקו הכתובים בשאלה אין להם להרהר ולחזור ממה שכבר נתפשרו בקנין ונסתלקו מהשעבוד שהיה להם בראשונה ועשו מחדש מעשיהם קיימים ואין לחזור בהם.
הנלענ"ד מ"ח
 
 
@שו"ת תורת משה חלק חושן משפט סימן ה
(אמר המגיה תשובה זו סובבת הולכת על מה שנשאל הרב פרח מטה אהרן ח"א סימן פ"ט והרב עדות ביעקב ז"ל סימן ס"א).
דברי הרב המורה נר"ו הם נכונים ופשוטים בטעמם, והלא לאמונה דאם היינו לומדים דינא דנדון דידן מההיא דסוף פרק מי שהיה נשוי היה צד לזכות לראובן שיכול למחות ולערער על החלוקה שעשה שמעון שותפו כיון דאיתיה במתא, וזה דגרסינן התם אמר רב הונא הנהו תרי שותפי דאית להו דינא בהדי חד ואזל חד מינייהו בהדיה לדינא וכו' שליחותיה קא עביד, איקלע רב נחמן וכו' מצי האחר לומר אילו הויא אנא טענינא טפי ולא אמרן אלא דלא איתיה במתא אבל איתיה במתא איבעי ליה למיתיה, ולפי דעת כל המפרשים רש"י והרי"ף והרמב"ם והרא"ש והר"ן ז"ל האי ולא אמרן קאי למאי דסליק מיניה דקאמר מצי האחר לחזור ולעמוד בדין ולומר אנא טענינא טפי דוקא בדלא איתיה במתא, דאילו איתיה במתא מה שעשה שותפו עשוי שהרי איבעי ליה למיתיה ומדלא אתא נתרצה במה שעשה שותפו ושוב אין לו לחזור ולתבוע פעם אחרת, וכך היא דעת הרשב"א ז"ל בתשובה הביאה הרב ב"י סימן קכ"ב.
האמנם דמצינו דעות היפך מזה וס"ל דאדרבא בדאיתיה במתא יכול למחות ולערער על מה שעשה שותפו משא"כ בדליתיה במתא, וזה בהגה"ה אשירית ז"ל וכתוב בסוף פרק אע"פ אמר רב הונא שני אחים או שני שותפים שיש להם דין עם אחד וכו' והלך האחד לדין עמו מעשיו קיימים כאילו עשאו שליח אבל אם ישנו בעיר צריכים שניהם לבא, ובסגנון זה ממש הביאו המרדכי סימן רל"ט והם הם דברי סמ"ג סוף עשין פ"ב ז"ל אמר רב הונא שני אחים או שני שותפים שיש להם דין עם אחד ולא היה האחד מהם בעיר והלך אותו שנשאר לדון עמו מעשיו קיימים כאילו עשאו שליח אבל אם ישנו בעיר צריכים שניהם לבא ע"כ. הנה לפירושם מאי דאמרינן בגמרא ולא אמרן אלא בדלא איתיה במתא וכו' קאי למאי דאמר רב הונא דלא מצי אידך למימר וכו' אלא שליחותיה קא עביד על זה קאמר ולא אמרן אלא דלא איתיה במתא אבל איתיה במתא איבעי ליה למיתיה, כלומר איבעי ליה לזה שעושה דין עם בעל דינו למיתיה ולהביא את שותפו ג"כ שיעמדו שניהם יחד לדון עם הבעל דין כיון ששותפו היה בעיר, באופן דלדעת סמ"ג והגה"ה אשירית והמרדכי כל דאיתיה במתא רשאי הוא לחזור ולעמוד בדין ולומר אנא טענינא טפי.
אמנם נראה דאי מהא לא איריא, ומה שכתב המרדכי וגם בהגהה אשירית הכל לקוח הוא מדברי סמ"ג, ונ"ל דטעות סופר יש בדבריהם שכתוב בפרק אע"פ וצריך לומר כתוב בסמ"ג אמר רב הונא וכו', דאילו בפרק אע"פ זה ליתיה, ועוד דלאו לישנא מעלייא היא דלא שייך לומר האי לישנא כתוב וכו' מאי דאיתא בתלמודא, דהול"ל גרסינן בפרק אע"פ אי נמי אמרינן בפרק אע"פ, אלא שהעתיקו מ"ש בסמ"ג ואינהו לא ס"ל הכי שהרי בתר הכי בסמוך כתבו היפך זה לענין דינא מההיא דראובן ושמעון שלוו מלוי על הסוס ואח"כ שיתף שמעון את לוי עמהם דלאו כל כמיניה דראובן להרהר דשמעון שליחותיה קא עביד דכיון דאיתיה במתא איבעי ליה למיתיה וכו' ע"כ, א"כ מה שכתבו מקמי הכי היינו משם סמ"ג ואינהו לא ס"ל הכי. ובזה נראה דנדחו דברי מהרשד"ם חו"מ סימן קס"ב דפסק דכיון דפלוגתא דרבוותא היא בין איתיה במתא בין דליתיה במתא המוציא מחבירו עליו הראיה, וכן נמשך אחריו הרב מאיר מלמד ח"ב סימן ב"ן. ואחר המחילה נראה דזה ליתא אלא הויא סברא יחידאה של סמ"ג לבד כדכתיבנא, וזה מועיל להתלמד במקום אחר, דאילו בנדון דידן לו יהו מחלוקת שקול הנה ראובן אינו מוחזר כדי שיכול לומר קים לי כסמ"ג וסיעתו. (אמר המגיה עיין מ"ש לעיל בפסק הקודם).
אך מ"מ לענין דינא דנדון דידן נלענ"ד לומר דזכה ראובן בדינו למחות במה שעשה שותפו לדברי הכל, וזה דכל האי דאמרינן דאין השותף יכול לחזור ולדון במה שכבר דן חבירו להנהו כפירושם ולהנהו כפירושם אינו אלא כשחבירו עמד עם בעל דין לפני ב"ד על ההפרש שביניהם, לפיכך חשבינן ליה לשותפו כאילו הוא ג"כ ירד לדין ונותנים לו פסק דין ויורדים לנכסיו וכדכתב הטור סימן קע"ו, אבל כשלא עמדו לדין אלא שנתפשרו ביניהם וחבירו מחל לו בהא ודאי יפול שותפו לדון עמו ומה שעשה חבירו אינו עשוי לחלקו, והרי כתב הטור והרא"ש לפירושם דבדאיתיה במתא אינו יכול לחזור לדון וכו', ומיהו אם האחד אמר אין לי עדים או ראיה או שהודה והפסיד בטענתו לא יפסיד השני בהודאתו וכו', והכא נמי בנדון דידן אם נתפשר שותפו עמו ומחל לאו כלום הוא. (א"ה עיין גם בזה במ"ש לעיל בפסק הקודם).
ומטעם אחר יש לו דין לראובן למחות במה שעשה שותפו שמעון כיון שלא ידע ולא נתגלה לו מה שעשו ביניהם בסתר שמעון שותפו עם לוי ושותפיו, שהרי לסברת המפרשים דבדאיתיה במתא מה שעשה שותפו עשוי היינו טעמא דאיבעי ליה למיתיה כלומר איבעי ליה לילך עם שותפו לדון שניהם יחד, ומדלא אתא נתרצה במה שעשה שותפו, וזה לא שייך לומר אלא בשיודע ששותפו עומד לדין עם הבעל דין, אבל בנדון דידן שלא ידע כלום ראובן ובלא דעתו ורצונו עשו ויוציאו את ראובן מן השותפות והכוונה לעשות שותפות מחדש ביניהם, וכשידע ראובן בזה צוח ככרוכיא על המעשים האלה ולית מאן דמשגח ביה כמו שכתוב בשאלה, ודאי דיכול הוא לתבוע חשבון מאת השותפים ומה שעשה שמעון חבירו בלי ידיעתו לאו כלום הוא. ובר מן דין נ"ל לומר דנדון דידן לא דמיא לההיא דפרק מי שהיה נשוי דהתם דוקא שהשותפים יש להם דין בהדיא חד זר הוא לגבייהו ואין לו שתוף רק העסק שעשו ביניהם, בהא איכא למימר דמה שעשה אחד מן השותפים שליחותיה קא עביד, אבל בנדון דידן שהם שותפים כל אחד ואחד מהם הוא לעצמו וצריכין לעשות חשבון כולם יחד.
וראיתי להרב המורה שיחיה שכתב דאיכא לעיוני בדברי הטור ז"ל סוף סימן קכ"ב דמשמע מדבריו דאפילו כשהוא בעיר אם יכול לשנות הטענות לא הפסיד בטענת שותפו וכו', ומסוגיא דגמרא לא משמע הכי אלא דוקא כשהשותף בעיר אחרת דאילו כשהשותף בעיר משמע דאפילו שיכול לשנות הטענות לא מהני ליה, דהרי קאמר בגמרא אילו אנא הויא הוה טענינא טפי ולא אמרן אלא דלא איתיה במתא אבל איתיה במתא לא וכו', וטענינא טפי משמע שינוי טענות. והן אמת כי הייתי חפץ להשתעשע בדבריו אלא כי אין הפנאי מסכים, אבל הקושיא אלימתא היא זאת, ומה שיישב עליה הרב נר"ו הוא אמת, ובחיי שכך היה בדעתי קודם ראות דבריו כי לשון וטענינא טפי דקאמר תלמודא לאו היינו שינוי טענות וכו'. וכבר ראיתי בדברי הטור שינוי בדבריו כאן בסימן קכ"ב ממה שכתב בסימן קע"ו סעיף כ"ט דהכא כתב דשינוי טענות היינו כגון שהודה הראשון והוא כופר או שאמר אין לו ראיה ולזה יש לו ראיה, ובסימן קע"ו כתב ז"ל אבל נתחייב מתוך טענותיו כגון שהודה או שאומר אין לו ראיה לא הפסיד שותפו וגם צריך להיות שאינו יכול לשנות בטענות וכו', משמע דשינוי טענות לאו היינו שהודה והלה כופר או שאומר אין לי ראיה ולזה יש ראיה, והפנאי אינו מסכים ללבן הדברים ועוד דברים אחרים שכתב הרב המורה נר"ו וכו'.
ומ"מ לענין הדין בנדון דידן זכה ראובן להיות רשאי למחות במה שעשה שותפו בלי רשותו וידיעתו וכמו שפסק הרב המורה נר"ו.
כה דברי הקטן.
 
 
@שו"ת תורת משה חלק חושן משפט סימן ו
שאלה, ילמדנו רבינו ראובן ושמעון היו שותפים זה כמה שנים, והיה מנהגם לכתוב שטר שותפות כראוי והיו קובעים בו זמן קצוב, ובאותו השטר לא היו כותבים סך המעות שהיה מניח כל אחד לתוך השותפות אלא כותבים כל אחד לחבירו כתב יד מהסך של כל אחד ואחד, ובשטר היו כותבים ומחזיקים לאותו הכתב יד ככל האפשר. והנה בר"ח ניסן שנת תהל"ה כלה זמן הקצוב שהיה להם בשטר שותפות הקדום ועשו חשבון כל אחד מה שהרויח ומה שלקח ומה שהוציא וכתבו שטר שותפות בפנינו עדים חתומים מטה איך אמת הוא שאנחנו נשתתפנו באופן המבואר בכתב יד של כל אחד ואחד מאתנו וקבלנו עלינו בקנין סודר שיהא תוקף וכח לכתוב וחתימת יד שביד חבירו כאילו נעשה שטר בעדים כשרים מן הקהל ובקנין סודר לגבות בו ממשעבדי ולכל יפוי כח שטר הנעשה כתיקון חז"ל, ולעולם יהא לכל אחד מאתנו השותפים ולבאי כוחנו נאמנות על חבירו ועל בני ביתו נאמנות בלי שום שבועה קלה וחמורה לומר כל כך סך מעות קרן ורוחים יש לו בתוך השותפות או היה לו בתוך השותפות באופן שלא יוכל שום אדם להשביע וקנינא והכל קים. וגם כתבו כתב יד זה לשונו מודה אני חתום מטה בהודאה גמורה שרירא וקיימת ותעיד עלי חתימת ידי דלמטה כמאה עדים כשרים ונאמנים איך אמת הוא שאני חתום מטה ופלוני בן פלוני נשתתפנו יחד מחדש בר"ח ניסן שנת תהל"ה והניח פלוני הנזכר בתוך השותפות סך כך וכך קרן ויהא לפלוני הנזכר ולבאי כוחו נאמנות מפורש בכתב יד זה כל זמן שיוצא קיים מתחת ידיהם ויהא כח ותוקף לכתב יד זה כאילו נכתב שטר בעדים כשרים ובקנין סודר כתיקון חז"ל, ולא יפסל דלא כאסמכתא ובביטול כל מודעות כתיקון חז"ל ולראיה מהימנא כתבתי וחתמתי זה לקיים וחתם השותף פלוני בן פלוני וכתב ידו יוצא ממקום אחר.
והנה ראובן אחד מהשותפים חלה את חליו אשר מת בו, ויקרא לשני עדים שיכתבו לו צוואה, וכתבו לו העדים צוואה אחת אבל לא חתמוה אלא לאחר מיתת ראובן הנזכר, ובשטר צוואה מינה לאפטרופוס את אביו ואת אשתו ואת שותפו שמעון הנזכר, והאמין לשמעון שותפו הנזכר בזה הלשון שמעון שותפי יהא נאמן על כל מה שיאמר שנתן לי מעות, ואח"כ כתוב בזה הלשון מ"ש לעיל שחבירו יהא נאמן היינו לבד על השותפות שהיה לי עמו ע"כ, ושטר צוואה זה לא נחתם ולא הגיע ליד שמעון השותף בחיי ראובן הנזכר אלא לאחר מיתתו חתמוה ונתנוה ליד השותף החי הנזכר, והן עתה בא שמעון השותף הנזכר והראה חשבון מסך אלף וק"כ גסים שנתן לראובן המנוח הנזכר, והאפטרופוסים האחרים טוענים שיברר אצלם כל דבר ודבר למה נתן ומתי נתן, והשותף טוען כיון שיש לו נאמנות בצוואה אינו צריך לברר דבריו.
עוד ילמדנו רבינו האפטרופוס אבי המנוח והשותף החי קבלו ביניהם פשרנים וכתבו שטר פשרה, וז"ל אודות טענות ותביעות שהיו בין האפוטרופוסים שמנה המנוח ז"ל דהיינו אביו ואשתו ושותפו עבור עסק השותפות שהיה בין המנוח ז"ל ובין פלוני כפי הכתב יד שיש ביד האפוטרופוסים כתוב וחתום בחתימת ידי השותף החי מסך המעות שהניח המנוח לתוך השותפות, ובכן בררו אותנו למצוא דרך נכון ביניהם ולפשר אותם ולמען שכל אחד על מקומו יבא בשלום, האפטורופסים אבי המנוח הנזכר וכן השותף קנו קנין סודר לאשר ולקיים את אשר נמצא ביניהם וגם האפוטרופוסא אשת המנוח קנתה קנין סודר ונתנה כח והרשאה לפלוני חמיה האפוטרופוס הנזכר שכל מה שיעשה בעסק השותפות יהא עשוי, ובכן מצאנו ראינו שאותו הכתב יד שביד האפוטרופוס הוא בתוקפו ובגבורתו ומחוייב השותף הנזכר לשלם סך הנזכר לזמנים מבוארים וכו', והשטר שותפות שביד היתום הוא בטל ומבוטל וכל מה שהרויחו השותפים החי והמנוח אין להיתום ולא לאפוטרופוס שום טענה ותביעה וכו', וכל הנזכר קבלו עליהם בקנין סודר ובתקיעת כף ובפ"מ ובשר"א ע"כ.
והנה טוענת האפוטרופוסא אשת המנוח שכיון שהיא לא ביררה את הפשרנים הנזכרים דכל מה שעשו הפשרנים הנזכרים וגזרו הכל בטל ומבוטל, דהקנין סודר שעשתה ונתנה כח לחמיה הנזכר אינו כלום דנתינת רשות הוא דבר שאין בו ממש ואינו נקנה בקנין סודר, ועוד וכי יש לה כח לתת את יכולתה לאחרים, הגע בעצמך אם תרצה למנות אחר תחתיה ודאי דאין לה רשות דדוקא אותה מינה בעלה אפוטרופוסא ולא שתמנה היא אחר במקומה.
גם ילמדנו רבינו אם יצא דבר מלכות מלפניו שהפשרה בטלה הרוחים שהרוח השותף שמעון האפוטורופוס הראשון הנזכר בממון היתום כל ימי היותם ברשותו האם הם של היתום או לא, וגם אם יטעון שלא היה ריוח או שהיה ריוח בצד מה והפסד בצד מה, האם נאמן השותף לומר כל כך הפסד או ריוח היה בלי שום בירור ובלי שום שבועה או צריך לברר מתי הפסיד ובמה הפסיד, וגם צריך לישבע על ככה ואיכות השבועה מה היא אם בנקיטת ספר תורה או לא.
גם אם ירצו לחלוק השטרות שיש להם על גוים האם מחוייב שמעון השותף לישבע שאלו הם כל השטרות שיש להם ושהיה להם בשותפות ושלא הסתיר שום דבר ושלא החליף טוב ברע, וגם אם מחויב שמעון לישבע כמה הניח לתוך השותפות או להראות הכתב יד שיש לו מהסך שהניח לתוך השותפות החתום בחתימת ידי המנוח כי כן כתבו וחתמו כל אחד לחבירו כתב יד מסך כל אחד כאמור, ואם יטעון שאבד כתב ידו האם מחויב לישבע כמה הניח לתוך השותפות.
גם ילמדנו רבינו, המנוח ז"ל צוה שאשתו תהיה לה יד על העליונה, והאפוטרופוסים האחרים מוציאים כתב אחד בעדים שכתוב בו ונתקשרו האפוטורפוסים שלא לעשות שום דבר אחד מהם בלא דעת חבירו הן ליתן או להלוות, ואשת המת טוענת חדא דאין בלשון זה שתפסיד את כחה שהיה לה יד על העליונה, דאין בלשון זה אלא שלא לעשות שום דבר בלי שום ידיעת האפוטרופוסים כלום אבל אין הכי נמי דתודיע להם מה שתרצה לעשות ואם הם יאמרו הן והיא תאמר לאו או איפכא דבריה קיימין דיש לה יד וכח עליהם. ועוד דהקשור היינו בקנין סודר ואין קנין חל על דבר שאין בו ממש. ועוד וכי יש לה רשות ליתן את כחה שנתן לה בעלה לאחרים, וכי אם תרצה למנות אחר תחתיה לאפוטרופוס התוכל, ודאי דלא כך ציוה בעלה שאשתו תהא לה יד על השני אפוטרופוסים, על הכל ילמדנו רבינו הדין עם מי ושכרו כפול ומכופל מן השמים.
תשובה, הזאת זה ימים לא רבים באה אלינו ומאז לא ראיתי להטפל בה מכמה סיבות שהיו מונעות בעיני, אי מצד שלא בא השאלה משני הכתות כי אם באחד מהנה, ונודע מה שבא בספרי קמאי ובתראי דאין מדרך המוסר לעשות כן, דאיכא למיחש פן יהא הכת האחרת ויסתור הטענות שכתב שכנגדו ואיכא זילותא דבי דינא, ועוד דבמדינה ההיא איכא מארי דאתרא רב גדול ראוי להוראת ומכירו הייתי לשעבר ועכשיו ביותר ועליו היה מוטל להורות בזה כפי הדין או פשרה, ועוד סיבות הטרדות והעול גדול דאיכא במקומינו מכמה הרפתקי דעדו עלינו, ומאז כתבו שני צנתרות הזהב בעלי הוראה ה"י בזה הלא המה הרב כמוהר"ר אהרן נר"ו וחתני הרב כמהר"ר אליהו נר"ו ואנחנו כתבנו לשם דראויים הם וכדאים לסמוך על דבריהם, וכנראה שלא עשו דברינו פירות ועתה חזרו על הראשונות ושלחו שליח שני ע"ז, כנראה שרצונם לראות את דברינו, ואני אף שאין לי שעת הכושר להעמיק בדבר, וידעתי שהרב מארי דאתרא נר"ו הוא קרוב לכת הא' ולכן לא רצה להטפל בה, מה גם שעל טענות השאלה ראיתי כי לא ערערו בהם הכת האחרת בשקבלו הפסקים מהמורים כנראה שאין הכחשה ביניהם, ולכן לא באתי רק הנוגע לענין הדין לבד וזה החלי. לטענה הראשונה הבא בשאלה שצוה המת שיהא נאמן שותפו על מה שיאמר שנתן לו מהשותפות.
גרסינן בסוף פרק יש נוחלין דף קל"ח שכיב מרע שאמר תנו מאתים זוז לפלוני בעל חובי כראוי לו נוטלן ונוטל את חובו, ופריך ודילמא כראוי לו בחובו קאמר, ומשני הא מני ר"ע היא דדייק לישנא יתירא וכו' וכל דלא צריך וקאמר לטפויי מילתא קאתי. והכי הלכתא. ומכאן פסקו הפוסקים והביאו הרב בעל התרומות בשער כ"ו והטור ז"ל סימן ע"א מחו"מ דאם הלוה כתב למלוה בשטרא ואת מהימנת עלי לומר לא נפרעתי וטעין לוה פרעתי לא משגחינין ליה וגובה המלוה בלא שבועה כיון דמהמני ליה, דאם איתא דקאמרינן דמהמני ליה בשבועה דוקא, הא אע"ג דלא המניה הכי הוי דינא כיון דקא נקיט שטרא בידי דינא הוא דלישתבע על שטרא ושקיל, ונאמנות כי האי לא מצריך ליה למכתב ולאתנויי, אלא ודאי דטפויי מילתא קאמר ולאפטורי משבועה קא מהמניה.
הרי מבואר דכשכתב דבר ללא צורך משמע ליה דלהוסיף על הדין אתא ואמרינן דלמפטריה אף משבועה הימניה, אבל כשאינו ללא צורך לא, וכגון במקום דאם לא היה נאמנות אף בשבועה לא היה נאמן, מ"מ כי כתב נאמנות יהיה נאמן בשבועה. ומכאן אוליפנא לדינא בנדון דידן במה שראובן המת הימניה לשותפו החי שמעון דכל מה שיאמר שנתן לו ממעות השותפות דנאמן שמעון במה שיאמר ודוקא בשבועה, וזה דלפי נוסח שטר השותפות וכ"י הבאה בשאלה הנה כל אחד ואחד מהם הימניה לחבירו נאמנות גמורה בכל תוקף, ואף למאן דס"ל דצריך קנין מפורש אף לנאמנות ולא סגי בדכתוב וקנינא הכל מאי דכתיב לעיל, הנה זה הוא לאחר ההלואה אבל בשעת ההלואה אין צריך קנין וכל שכן לדעת בעל התרומות ורוב הפוסקים דא"צ קנין לנאמנות איך שיהיה.
באופן בנדון דידן כל אחד מהשותפים יש להם נאמנות זה מזה וזה מזה, וא"כ זה שמעון השותף החי לא היה נאמן לומר לעולם שנתן לראובן ממעות השותפות כלום אפילו בשבועה, שהרי הימניה ליה לראובן נאמנות גמורה כל אימת דיאמר לא קבלתי, מ"מ עכשיו שראובן בשעת מיתה הימניה לשמעון שיהיה נאמן על מנת שיאמר שנתן לו ממעות השותפות, הא מיהא יש מקום לפרש מאי שיהא נאמן בשבועה דבלאו הכי לא היה נאמן אפילו בשבועה, כן נראה לי.
הן אמת כי בענין זה דבמילתא יתירתא אי אמרינן לטפויי אתי או לא, מצאנו תשובה להרשב"א ז"ל דסתרי אהדדי, דבתשובה הראשונה הביאה הרב ב"י סימן ע"ב מחודש מ"ג וסימן שט"ו המתחלת ראובן שמשכן עלייתו, וכן בתשובה אחרת הביאה הרב מהריב"ל ח"א סימן ק"ה על אותם יו"ד אנשים ששכרו רב אחד וכו', יראה דס"ל דבמילתא יתירתא דלא הוה צריך לטפויי אתא, ובתשובה אחרת הביאה הרב ב"י סימן ס"א יראה להיפך דכתב דבזה אין כח בידינו לדון בדמיונות אלא דוקא במקום שאמרו אמרו ובמקום שלא אמרו לא, וכמו שתמה ע"ז הרב מהריב"ל בסימן הנ"ל, והרב מהרש"ך ז"ל ח"א סימן ב' כתב פשר הדבר והתרתו לתשובת הרשב"א ז"ל. והרב אדוני אבי בתשובה סימן צ"ז מחו"מ (תשובה זאת הובאה בח"ב סימן ל"ד ועיין בחלק הנזכר סימן כ"ז וכ"ח) הקשה דליתא להאי חלוקא וישב בדרך אחר, ומ"מ כתב דבעיקר הדין כיון שכל הפוסקים סתמו דבריהם בכל דוכתיה דאמרינן בגמרא לטפויי אתא, דלא לישתמיט חד מינייהו לומר דאין להשתמש בשאר דוכתי ושכן כתב הרב המגיד פרק כ"ה מהלכות מכירה, דמשמע שהוא דבר כולל בכל דוכתא דכל לישנא יתירא לטפויי. גם דחזינן בכמה דוכתי שכתב הרשב"א ואמרינן מילתא יתירתא לטפויי אי בשתי תשובות שכתבנו לעיל אי בתשובה אחרת הביאה הרב ב"י סוף סימן רי"ט המתחלת ומה שטען ראובן על השנות בשטר מילת לעולם זולת באותה תשובה שכתב שאין לנו להלוך בדמיונות, לכן יש להסתפק שאינו מהרשב"א, ומפני שראה להריב"ל ז"ל שכתב שמצא תשובה זו בקובץ אחד שרוב אותם התשובות אינם מהרשב"א ז"ל כנראה שקצתם לא היו מהרשב"א ז"ל, ואולי זו ג"כ אחת מהם, ע"כ בדברי אדוני אבי ז"ל בקיצור לשונו. אבל מ"מ בנדון דידן אין לנו לספק בדבר דאף לדברי הרשב"א באותה תשובה דאין להלוך בדמיונות אלא במקום שאמרו לטפויי אמרו ובמקום דלא אמרו לא, הכא בנדון דידן שהאמין ראובן לשמעון בכל מה שיאמר שנתן לו מהשותפות ודאי דלטפויי אתא, דאי לא תימא הכי אלא דאפילו בשבועה אינו נאמן אם כן למאי הימניה ליה ראובן שאמר לו יהא נאמן שותפי שמעון בכל מה שיאמר.
ואיברא דלכאורה היה מקום להוכיח דשמעון יהיה נאמן בכל מה שיאמר שנתן לשותפו ולומר דראובן למפטריה לשמעון אפילו משבועה הימניה, דסתם נאמנות לגמרי משמע ואפילו בלא שבועה, וזה מדברי הרב המגיד פט"ו מהלכות מלוה ולוה על מ"ש הרמב"ם ז"ל התנה המלוה על הלוה שיהא נאמן בכל עת שיאמר שלא פרעו הרי זה נוטל בלא שבועה כתב הרב פי' לא מיבעיא במלוה בשטר דע"כ כי הימניה בלא שבועה הימניה דאי בשבועה לא היה צריך לנאמנות אלא אפילו ממלוה על פי הדין שנוטל בלא שבועה, וכ"כ הרמב"ן בתשובה וכן נראה מדברי רבינו וכן עיקר דסתם נאמנות בלא שבועה משמע ע"כ. הרי משמע דטעמא דפטריה בלא שבועה גבי נאמנות לאו משום שלא היה צריך לכותבו, שהרי במלוה על פה ליכא למימר דאפילו בלא נאמנות היה נאמן המלוה בשבועה אלא נשבע לוה ונפטר, ומ"מ כי כתב נאמנות לדברי הרב המגיד פטור משבועה משמע דטעמא מפני דסתם נאמנות בלא שבועה משמע, א"כ בנדון דידן אף שבלא נאמנות לא היה נאמן שמעון אפילו בשבועה, מ"מ כי נתן לו ראובן נאמנות למפטרי לגמרי אפילו משבועה, זה היה נראה לכאורה.
אבל אחר העיון זה ליתא, שהרי כל זה היינו בנאמנות שנותן הלוה על המלוה אבל כשנותן המלוה על הלוה נאמנות כתבו הגאונים דלעולם הלוה צריך לישבע, ודין זה כתבו הטור ז"ל חו"מ סוף סימן ע"א וז"ל במה דברים אמורים בנאמנות סתם אינו מועיל גבי יורשים כשהאמין הלוה למלוה, אבל המלוה שהאמין ללוה שיהא נאמן לומר על השטר שהוא פרוע ומיהו הלוה צריך לישבע שהוא פרוע כיון דלא כתב ליה מהימנת לי בלא שבועה, דילמא הכי קאמר ליה מהימנת ליה לבטולי שטרא וליהוי כמלוה על פה והוי כמאן דטענו מלוה ע"כ, ואמר ליה אידך נתתיו לך דמשתבע אידך שבועת היסת דיד בעל השטר על התחתונה, ולכך מהימן שלא יועיל הנאמנות אלא כדי לבטל השטר אבל לא ליפטר מן השבועה אם לא שפירש ע"כ.
ואגב גררא אפרש אני דברי הטור במ"ש יד בעל השטר על התחתונה דמשמע דיד המלוה שהוא בעל השטר על התחתונה, וזה היפך הכוונה שהרי ידו על העליונה, דאע"ג שנתן ללוה נאמנות עם כל זה לאו לאפטורי משבועה הימניה אלא ליהוי כמלוה על פה דמשתבע הלוה, והכי פירושו דיד בעל השטר על התחתונה פירוש כיון שנאמנות הלוה כתוב תוך השטר שמוציא המלוה הו"ל יד בעל השטר על התחתונה, דהיינו שהלוה הוא בעל השטר והוי כמו יד בעל השובר על התחתונה ודוק.
ודין זה כתבו ג"כ הרמב"ם פט"ו מהלכות מלוה, וכתב הרב המגיד דדין זה לא נזכר בגמרא ולא נמצא בו דין נאמנות ללוה לפי שהוא דבר שאינו מצוי מ"מ כתבו הגאונים שהתנאי קיים וכו', וזה ג"כ דין זה הובא בספר בעל התרומות שער כ"ב ח"ב בשם הרמב"ם ז"ל אבל מ"ש הגאונים ז"ל במלוה שאמר ללוה נאמן תהא שנאמן בשבועה הרי הוא משום דאמרינן לבטולי שטרא הימניה ולכי בטיל שטרו הרי הוא מיהת בטענתו כשאר התובעים דאיכא עליהם היסת דלא קביל עליה דלא ליתבע על פה לעולם ע"כ. הרי דלהרמב"ם גופיה שכתב דאפילו במלוה על פה שהאמין הלוה למלוה לומר לא נפרעתי שנוטל בלא שבועה, כתב שבמלוה שנתן נאמנות ללוה הוי דוקא שיהא נאמן הלוה אך בשבועה.
האמנם מדברי הרמב"ם לכאורה יש להוכיח לנדון דידן דנאמן הוא אפילו בלא שבועה מדהימניה ליה שותפו ראובן בשעת מיתתו, וזה שכתב בריש פ"י מהלכות שלוחין ושותפין ז"ל שותף שטען על חבירו שכך היה התנאי ביניהם והלה אומר לא היה תנאי זה מעולם או שטען שהקרן שלי וכו' או שטען שכבר נתתי וכו' הרשות ביד התובע בשבועה ואם רצה לגלגל עליו עד ושנתת לי כך וכך ע"כ, הרי דלהרמב"ם כשהשותף טען שכבר נתן לשותפו כך מהשותפות נאמן בשבועה ואפילו בדליכא נאמנות, ומהא דבאיתא נאמנות כגון בנדון דידן בלא שבועה הימניה דאי בשבועה לא היה צריך לנאמנות לפי דברי הרמב"ם.
והנה דברי הרמב"ם אלו נתקשיתי בהם ובלתי מובנים אצלי שלא יצא במה שנכנס, שהרי פתח שהרשות ביד התובע אם רצה וכו' ואם רצה מגלגל וכו', כלומר שהנתבע ישבע היסת בפרט על הטענה שטוען התובע והוא כופר או ישבע ע"י גלגול בשבועת השותפין וסיים שהשבועה ע"י גלגול הוא שהיה בינינו תנאי ושזו הסחורה שלך ושנתת לי כך וכו' דהיינו מה שהשיב הנתבע לטוען וכפר בטענותיו או הו"ל למימר ושהסחורה מהשותפות. והרבה פירושים נאמרו לי בזה ולא נחה דעתי בשום אחד מהם. יש מי שפירש שכתב הרמב"ם בתחילה או שטען שכבר נתתי השותפות אינו טענה אחרת מהתובע אלא שהשיב הנתבע לתובע שטען שהקרן שלו היה כך וכך והלה השיב לו ב' טענות אחת שאינו אלא פחות מזה או שהודה לו שהקרן שלו כך אבל כבר נתתי לך, ופירוש זה ניחא מה שסיים הרמב"ם שנתת לי כך וכך דהיינו מה שהשיב הנתבע לטוען, אבל מ"ש ושזו הסחורה שלך אינו מתיישב שהרי זו היא טענת התובע, גם מ"ש ושהיה בינינו תנאי ג"כ לא ניחא.
הן אמת כי לפי נוסח הטור שהביא דין זה בסימן צ"ג מחו"מ יש לי ליישב פירוש זה קצת, שכתב בשבועה על ידי גלגול ושזו הסחורה מהשותפות ושנתת לי כך וכך ולא ב' החלוקות הם כסדרן, והראשונה שאמר והיה התנאי בינינו ואחד אומר לא היה כך כלומר לא היה התנאי כמו שאתה אומר אלא תנאי אחר, דעל זה כתב שהשבועה יהיה ע"י גלגול ושהיה התנאי כך. ומדוקדק בזה דברי הטור שכתב בין בתחילה בין בסוף התנאי בה"א הידיעה, בתחילה דכתב היה התנאי ובסוף ג"כ ושהיה התנאי כך כלומר לעולם היה תנאי ביניהם אלא שיש הפרש ביניהם איך היה בתנאי מה שאין כן בנוסח הרמב"ם אלא כתב התנאי בלא ה' וקשה להבינו כמו שכתבנו. ומאד אחלה למעיינים שיעיינו בהאי לישנא דהרמב"ם ז"ל ולהביאו.
ויש מי שאמר דמ"ש הרמב"ם הרשות ביד התובע הוא השותף שהשיב על מנת שטען שותפו שהיה תנאי או שהקרן שלו כך וכו' והשיב לו לא היה דברים מעולם, הוא מקרי תובע שנכסי השותף ביד שכנגדו ומעכב בידו בטעות אלו שטוען שהיה תנאי וכו' וזה כופר ושואל מה שהכניס בשותפות מממונו, ועל זה כתב שהרשות בידו להשביע לשותפו או היסת על הפרט או ע"י גלגול בשבועת השותפין וכו'. ויש מי שפירש שמ"ש הרמב"ם דהשבועה ע"י גלגול שהיה בינינו תנאי, קאי על מה שכתב מקמי הכי שנשבע שלא גזלת ועל שלא זה קאי כל הבא אחריו כלומר שלא גזלת ושלא היה בינינו תנאי ושאין הסחורה ושלא נתתה לי.
ואני הצעיר לבי אומר לי שהנכון להגיה בדברי הרמב"ם ז"ל הרשות ביד הנתבע ובשבועה, וכן ראיתי בדברי הטור שלא כתב התובע רק סתם אם ירצה ישביענו כלומר הנתבע שהרשות בידו להשביעו לתובע היסת בפרט על הטענה הזו שהנתבע כופר בה או ע"י גלגול עד כאן, אלו הדברים שטען התובע, ואתי שפיר כל החלוקות שסיים הרמב"ם. מ"מ בין הכי ובין הכי דברי הרמב"ם לא סתרין אמאי דכתיבנא לענין דינא בנדון דידן, שלא כתב הרמב"ם ז"ל דנאמן השותף לומר שנתן לחבירו כ"כ מהשותפות בשבועה אלא ברשות ורצון הנתבע אם ירצה להשביעו ואם לא ירצה ישבע הנתבע ונפטר, ובנדון דידן שנתן ראובן לשמעון נאמנות מהימניה ליה מיהא ובשבועה.
ואל תטעה אתה השואל לומר שכיון שהיה לשותף החי שהוא שמעון נאמנות גמורה בלי שום שבועה קלה וחמורה שהיה נאמן לומר שנתן לשותפו המנוח סך מהשותפות, שהרי אדרבא הנאמנות של שניהם היה שיוכל כל אחד לומר שלא נפרעו מהקרן שלהם כלום וזה פשוט. וראיתי בדברי השואל שכתב ששטר צוואה זו לא נחתם ולא הגיע ליד שמעון בחיי ראובן אלא לאחר מיתתו חתמוה ונתנוה ליד השותף החי וכו' כנראה שפקפק במאי דקי"ל דאין מקבלין עידי צוואה שלא בפני בעל דין דהיינו היתום הקטן, ואי מהא לא איריא דזהו דוקא להוציא מן היתומים, אבל בנדון דידן שהוא להחזיק בנכסי קטן מקבלין עדים וזה לכו"ע.
באופן דבנדון דידן אם ירצה שמעון לישבע במה שטוען שנתן לראובן המנוח ממעות השותפות, מהימן כיון שראובן הימניה ליה בשעת מיתתו, ואין לחלק בזה לומר דפטור שמעון משבועה ממאי דכתב הרמב"ם פ"ט משלוחין ז"ל מכאן הורו רבותיו שאם מת השותף הראשון שאין היורש יכול להשביע שותף של אביו בטענת שמא שהרי אינו יודע שחשדו אביו ואף שהרמב"ם לא ס"ל הכי אלא כמי שהורה שגם היורש משביע בטענת שמא הנה שמעון, מצי למימר קים לי לאפטורי משבועה. ואי מהא לא איריא דכל זה הוא דוקא לשבועת השותפין, ובנדון דידן בלאו הכי אפילו בחיי השותף לא היה חייב שבועה זו דהיה תנאי ביניהם בנאמנות בלי שבועה קלה וכו', אבל במה שטוען שמעון שנתן ופרע לראובן שותפו השותפות לא היה נאמן אפילו בשבועה כיון שראובן יש לו נאמנות, אם לא שבשעת מיתתו האמין לשמעון בכל מה שיאמר שפרע לו מהשותפות וזו דוקא בשבועה כדכתיבנא.
ומהאי טעמא נמי אין לשמעון לערער ולפטור עצמו מהשבועה מההיא דכתב המרדכי בהג"ה והביאו הרב ב"י בחו"מ סימן קע"ו מחודש כ"ט תרי שותפין דמית חד מנהון ולא אשתבע אי נמי אחד מינייהו חשיד דינא לאשתבועי לאידך, והם דברי העיטור ע"כ, ויש כאן במרדכי טעות סופר שהרי בעיטור כתיב לית דינא לאשתבועי ע"כ דזהו לשבועת השותפין, ובנדון דידן דאיכא נאמנות בלי שבועה קלה וחמורה בלאו הכי אפילו בחיי ראובן לא היה חייב שמעון שבועת השותפין, אבל במה שטוען שמעון שפרע לראובן שותפו מעות השותפות לא היה נאמן אפילו בשבועה כיון שהיה לראובן נאמנות אם לא שנתן ראובן לשמעון נאמנות אחר כך בשעת מיתתו וכדכתיבנא, ודי בזה לשאלה הא'.
ולשאלה הב' דהאפטרופוס אבי המנוח והשותף החי קבלו ביניהם פשרנים ועשו פשרה בקנין סודר שנטלו השני כיתות, הנה בזה נראה דאין לפקפק מטעם דהוי פשרה בטעות, וכגון ההיא דכתב הרמב"ם פ"ו מסנהדרין ז"ל דיין שטעה וחייב שבועה שאינו חייב בה ועשה זה פשרה עם בעל דין כדי שלא ישבע ואח"כ ידע שאינו בר שבועה אע"פ שקנו מידו על הפשרה אינו כלום, שלא קבל עליו ליתן או למחול אלא כדי ליפטר מן השבועה שחייבו זה הטוען וכל קנין בטעות חוזר, וכן כל כיוצא בזה ע"כ, וה"נ יש להאפטרופוס לומר שלא קבל עליו לעשות פשרה אלא שחשב ששמעון היה נאמן אפילו בלא שבועה ועכשיו שידע שחייב שבועה הו"ל קנין בטעות דחוזר.
ואי מיהא לא איריא, ואדרבא יש לקיים הפשרה בנדון דידן, מטעם דאף אם היה יודע האפטרופוס שהיה חייב שמעון שבועה היה מקבל עליו האפטרופוס ליתן או למחול דילמא ישבע שמעון ויפטר ויפסיד היתום, וכל שכן דאפילו ההיא דהרמב"ם דקנין בטעות הוא וחוזר כתב בעל העיטור בשם הרי"ף דזה הוא דוקא כשגילה דעתו שעשה הפשרה משום השבועה כמו שהביא הרב בעל המפה ז"ל בחו"מ סוף סימן ר"ז.
גם ממה שבא בשאלה שטוענת האפטרופוסא אשת המנוח לבטל הפשרה מטעם שכיון שהיא לא ביררה את הפשרנים והקנין סודר שעשתה ונתנה כח לחמיה, אינו כלום דנתינת רשות הוא דבר שאין בו ממש ואינו נקנה בקנין סודר. ועוד דאין לה כח למנות אחר תחתיה, דדוקא אותה מינה בעלה אפטרופה ולא שתמנה אחר במקומה ע"כ.
איני רואה בדבריה ממש לבטל הפשרה משני אופנין, חדא דכיון דנטל קנין אבי המנוח לקיים מה שיגזרו הפשרנים והיא ידעה בזה ונטלה קנין שכל מה שיעשה אבי המנוח בזה שיהא עשוי, הו"ל כאילו היא ג"כ נטלה קנין לקיים גזרת הפשרנים. שנית דהיא לא היתה צריכה קנין דשני האפטרופוסים שעשה אחד מהם דבר בדעת חבירו וברשותו מה שעשה עשוי, ומי גרע משני שותפין שמה שיעשה אחד מהם לתועלת השותפות ואף אם יצא תקלה והפסד ע"י אם היה ברשות חבירו ומדעתו מה שעשה עשוי, וכמו שמבואר מדברי הרמב"ם פ"ה מהלכות שותפין והביאו הטור ז"ל סימן קע"ו דין כ"א אחד מהשותפין שבא לישן פירות עד הזמן הידוע אין חבירו יכול לעכב ואם אין זמן ידוע מעכב, ופירש רש"י שכל שלא הגיע הזמן למכור אין אחד יכול למכור בלא דעת חבירו אבל משהגיע הזמן למכור יכול למכור, ואם מכרן בלא דעת חבירו ונתייקר אח"כ אין לחבירו עליו כלום. וכתב הרב ב"י ז"ל בשם ר"י שנראה שאם מכר בלא רשות חבירו באותו הזמן שאין ראוי לימכר ונתייקרה אותה סחורה חייב לשלם דהו"ל פשיעה, וכן בעיטור ע"כ. משמע דאם היה בדעת חבירו וברשותו אין לו עליו כלום. גם הרב ב"י במחודש ט' כתב בשם המרדכי ז"ל פסק רשב"ם אה"נ דשני שותפים מה שיעשה האחד בחלקו להרויח עושה בחלק חבירו וכן להפסד ובלבד שלא יהיה פושע ע"כ. וכן משמע מדברי הרמב"ם ז"ל והטור סוף סימן קכ"ב ז"ל דשני שותפין.
(אמר המגיה עד כאן נמצא מהרב המחבר ז"ל וחבל על דאבדין, והנראה מריהטת לשונו של הרב המחבר ז"ל הוא דרצה להביא ראיה ממ"ש הטור ז"ל סוף סימן קכ"ב וזה לשונו, שני שותפין שיש להן תביעה על אחד יכול אחד מהן לתבוע הכל ואין יכול לומר זה לאו בעל דברים דידי את דודאי שלוחו הוא לפיכך אם השותף שדן על זה יצא חייב צריך שותפו לקבל דינו ע"כ. והטעם הוא דאמרינן לדעת הטור דמסתמא שמע וכיון שלא מיחה סבר וקביל, וא"כ הכא נמי בנדון דידן אף שלא היינו יודעים דשמעה היינו אומרים מסתמא ידעה וסברה וקיבלה.
אלא דלכאורה נראה שאין זה מוסכם, דכל זה הוא בשני שותפין וכו' אבל כשהיא אשה כתב הרב ב"י זלה"ה בסימן קע"ו מחודש כ"ב בשם הריטב"א ז"ל דאם השותף קטן או אשה מסתברא כמאן דליתיה במתא חשיב, וא"כ בנדון דידן דהויא אשה נימא הכי ג"כ.
אלא שמדברי מור"ם ז"ל שם נראה דהא דאשה במחלוקת שנוי, דכתב וקטן כמאן דליתיה במתא דמי יש אומרים דהוא הדין אשה, ודברי מור"ם אלו הם לקוחין מהריטב"א וכמו שציין ב"י בשם הריטב"א ז"ל, וא"כ יש לדקדק בדבריו למה בקטן נקט לה סתמא ובאשה בשם יש אומרים כיון דתרוייהו הם מהריטב"א. אם לא שנאמר שסובר מור"ם ז"ל דדוקא הא דקטן הוי מוסכם לכו"ע אבל באשה יש מי שחולק ומשום הכי נקט לה בשם יש אומרים. וכן ראיתי בספר מהר"א אליגרי ז"ל סימן י"א ד"ס שהוכיח במישור דכל מקום שמור"ם כותב בלשון יש אומרים אינו אלא שיש חולק בדבר, ואפילו לדעת מי שחולק עליו שם וס"ל דלפעמים כותב בלשון יש אומרים אפילו שאין מי שחולק בזה, מ"מ כאן יודה בהכרח שהוא לומר שיש מי שחולק בזה מדלא נקט תרוייהו בשם יש אומרים כיון דשניהם כאחד מרועה אחד נאמרו, אלא ודאי שהכוונה לומר כדאמרן. וכן ראיתי להרב ש"ך ז"ל שפירש דברי מור"ם מעין זה מטעם האמור, אלא שהוא ז"ל פירש שמור"ם בעצמו הוא החולק בזה דלא סבירא ליה הכי באשה, ומש"ה נקטיה בלשון יש אומרים, גם הרב ש"ך עצמו הכי ס"ל מסברא דנפשיה דאין לחלק בין אשה לאיש, דכתב בסוף דבריו וכן עיקר וכו'.
גם מדברי הרב שער אפרים ז"ל בסימן קל"ג נראה שרצה לרמוז זו בכוונת דברי מור"ם, והוא שכתב וז"ל והנה בנדון דידן שני אפטרופוסים שהם כשני שותפין אית להו דינא וכו', ואם השותף קטן או אשה מסתבר דכמאן דליתיה במתא דמי, ועיין בב"י סימן קע"ו שמביא דברי הריטב"א הנזכרים. וא"כ לפי"ז בנדון דידן שהאפטרופוס השני היא אשה נאמר דאף שהיה בעיר כמאן דליתיה דמי, ועיין בבעל המפה שם שהביא דברי הריטב"א בשם יש אומרים עכ"ל. ומדכתב כי האי לישנא ועיין וכו' שהביא בלשון י"א משמע שנרגש מזה שהביאו בלשון יש אומרים, וכוונתו לומר דס"ל דיש חולקים כמ"ש או כפירוש הרב ש"ך שהוא עצמו הוא החולק. הגם שיש לצדד ולומר פירוש אחר בכוונת דברי הרב שער אפרים, מ"מ כיון שהדקדוק מבואר בדברי מור"ם וגם הרב ש"ך נרגש מזה, יש לנו לומר דגם כוונת הרב שער אפרים הוא כן. גם מדברי מהרשד"ם ז"ל בסימן ע"ו מחו"מ נראה לומר דגם הוא ס"ל כדעת מור"ם דאין לחלק בין אשה לאיש שהרי נדונו שם הוי באשה, ועם כל זה יהב לה דינא דאחי ושותפי ולא צידד לומר דהכא שאני דהויא אשה. אלא דבסימן שמ"ח הביא דברי הריטב"א אלו בסתם לסיועי נפשיה בנדון דידן הגם שנדונו שם הוי לענין קטן, מכל מקום מדנקט בלישניה אשה וקטן דמשמע דבתרוייהו מודה ליה להריטב"א, וכמו שציין הכנסת הגדולה ז"ל במהדורא בתרא סימן קע"ו הגהות ב"י אות קנ"ז.
ולפי"ז צריכין אנו לומר דשאני ההיא דסימן ע"ו דשם מיירי שאביה היה טוען בעדה והיא היתה עומדת בבית אביה ומשו"ה יהב לה דינא דב' אחי וכו' כמו שיראה המעיין שם, אלא דעם כל זה סוף סוף מידי פלוגתא לא נפקא דיכול המוחזק לומר קים לי כדעת מור"ם לדעת הרב ש"ך וכהרב ש"ך ז"ל בעצמו מסברא דנפשיה דהכי ס"ל. ואם ירצה הדוחה לדחות דזה אינו נכנס בדגל הקים לי כיון דהכל כח אחד הוא דהיינו הרב ש"ך דס"ל הכי בדעת מור"ם וסברת עצמו דהכי ס"ל, מ"מ יש לנו כח אחר ממ"ש מהר"א אליגרי ז"ל כמ"ש לעיל דכל מקום שאומר יש אומרים היינו לומר שיש חולק עליו, ומה גם בהצטרף ג"כ סברת הרב שער אפרים ז"ל כמ"ש, אך אם נאמר דגם נדון הרב המחבר מיירי שהאשה היתה עומדת בבית חמיה ג"כ באנו לחילוק הנזכר לעיל בעד מהרשד"ם ואין חילוק בין אשה לאיש כמ"ש.
אלא דאכתי יש לעמוד בענין זה מטעם אחר, והוא דכל זה דאמרינן שליחותיה עביד וכו' היינו דוקא בשני שותפין וכו' אבל בשני האפוטרופסים יש להסתפק אי דמי לשני שותפי או לא. והנה ראיתי להרב משפט צדק ז"ל ח"א סימן ע"ב דכתב וז"ל אחר שהביא מחלוקת דשני שותפין דיש חילוק בין איתיה במתא וכו' כתב ז"ל, ונשוב לנדון דידן שלית לן למימר הכי בנדון מב' טעמי ואחד וכו', ועוד שלו הונח כי היה שומע לוי מ"מ מאחר שאינו בעל המעות שאם היה בעל המעות הוה שייך טעמא דיהיב התם וכו', משא"כ בנדון דידן כי ראובן את לוי מינה לעיקר שליח ואפילו שליח לא יכול למנות לוי כל שלא הרשהו ראובן למנות וכו' ע"כ. הרי מבואר דכל שהוא אינו בעל המעות לא שייך טעמא דב' אחי וכו', וכל שעשה שלא ברשות חבירו אף ששמע ולא מיחה אין במעשיו כלום, וכן משמע נמי מדברי הרב המבי"ט ח"ב סימן ע"ד בב' מורשים דאם עשה האחד בלתי רשות חבירו אין מעשיו קיימין. וכן כתב הרב שער אפרים ז"ל בסימן קל"ג וז"ל ונאמר עוד דעד כאן לא קאמר בגמרא דשליחותיה עביד דוקא בשני שותפין או ב' אחי וכו' משא"כ בב' אפוטרופוסים שיש להם דין אחר ויכול לסתור הדין ע"כ, אף שדבריו ז"ל הם בלתי ראיה מ"מ הרי כתב הדבר בפשיטות ומפשט פשיטא ליה.
וא"כ נאמר בנדון דידן ג"כ שהם אפטרופוס דמה שעשה חמיה אינו כלום מטעם הנזכר. ואף שמדברי הרב משפט צדק ז"ל משמע דעיקר טעמא הוא מפני שראובן את לוי מינה לעיקר שליח, ואם לא היה טעם זה עדיין אין אנו יכולין לברר אי דמי לשני שותפין וכו', מ"מ עם כל זה נראה דאינו מנגד לנדון דידן, דגם בנדון דידן שייך טעם זה דראובן את אשתו נתן לה כח שתהיה ידה על העליונה, וא"כ דמי לנדון הרב משפט צדק דכתב ואפילו שליח אינו יכול למנות וכו'. ואומר אני שאם היינו זוכים לראות שאר דברי הרב המחבר אפשר שהיה כל זה רמוז בכלל דבריו, ואנחנו לא נדע מי בחס'ר וחבל על דאבדין.
גם לענין מ"ש עוד בשאלה שאם תרצה האשה למנות אחר תחתיה האם תוכל וכו', גם בזה לא פורש מה היה בדעתו של הרב המחבר ז"ל, הגם שמדברי השואל נראה דקא יהיב הדבר בהחלט שלא תוכל שכן מורה ריהטת לשונו, וכפי הנראה מלשון השאלה משמע דשאלת חכם היא, מ"מ לא ידענו אי הרב המחבר הודה בזה או לא.
ואשר אני אחזה ולפי מה שראיתי באמתחות הפוסקים ז"ל נראה שגם דבר זה במחלוקת שנוי, כי הנה הרב הכנסת הגדולה ז"ל בסימן ר"צ הגהות טור אות יו"ד נשאל על קרוב שהיה רוצה להיות אפוטרופוס בלי רשות ב"ד, ושקיל וטרי בזה ולבסוף הוכיח מדברי מוהרשד"ם ז"ל שבסימן של"ט שאפוטרופוס יש כח בידו למנות אחר תחתיו ובזה פשט לדינו עיין עליו. ולפי"ז צריכים אנו לחלק בין מורשה לאפוטרופוס, שהרי במורשה קי"ל שאינו יכול למנות אחר במקומו כמ"ש מרן בסימן קפ"ג, וזה מוסכם לכו"ע וכמו שמשתמש הרב גופיה בכמה מקומות מתשובות בסברא זאת, והחילוק מבואר שיש הפרש בין מורשה לאפוטרופוס, אע"ג דאפוטרופוס מדין מורשה נגעו בו מ"מ אלים כוחו שהוא ממונה ואדון על כל נכסיו, משא"כ סתם מורשה שהוא על דבר פרטי ויש בזה צד לומר שהמורה לא הרשהו אלא לו לבדו ולא הימניה ולא לאחר.
ולפי"ז הראיה שהבאנו לעיל מהרב המבי"ט ז"ל לענין שלא נאמר דינא דאחי ושותפי בשני אפוטרופוסים אינו כל כך ראיה, דיש לדחות דשאני התם דהרב מיירי במורשים, אלא שעם כל זה נראה שלענין זה אין סברא לחלק בין מורשה לאפוטרופוס, באופן שלדעת הרב מהרשד"ם והכנסת הוא דאפוטרופוס יכול למנות אחר תחתיו.
אמנם מדברי הרב מהרי"א בסימן קכ"ג נראה דס"ל דאפטורופוס אינו יכול למנות אחר תחתיו, והביא שם תשובת הרא"ש בזה דהכי ס"ל, הגם דיש לצדד ולומר מסוף לשונו להיפך מ"מ האמת יורה דרכו גם הרב כנסת הגדולה עצמו ואחר שהביא דברי מהרשד"ם דלעיל ציין עיין מוהרי"א סימן קכ"ג, כנראה שכונתו רצויה לומר שחולק עליו בזה.
באופן שדבר זה אם יכול האפטרופוס למנות אחר או לא במחלוקת שנוי בין הכנסת הגדולה ומהרשד"ם ז"ל עם מהרי"א, ושוב ראיתי להרב כנסת הגדולה באות קל"ט שהביא משם הרשב"א והרא"ש ז"ל דסוברים שאין כח ביד האפוטרופוס למנות אחר תחתיו. והשתא דאתינן להא יש לתמוה על הרב המאסף דהיכי פסק לדינו לעיל לפי דעת מהרשד"ם שהוא היפך הרשב"א והרא"ש גדולי המורים, ועוד דאיך אפשר שהמורשד"ם יחלוק עליהם מסברת עצמו בלי סיוע מהראשונים, ואדרבא אית לן למימר שאילו היה רואה אותם מהרשד"ם היה מבטל דעתו מפני דעתם. ולולא דברי הרב הכנסת הגדולה היינו יכולין לדחוקי נפשין ולומר דגם מהרשד"ם לא פליג בזה אלא דלרווחא דמילתא נקט האי טעמא דכיון דלא זכתה באפטרופוסות איך תוכל למנות וכו', דבזה אין שום צד ואופן לומר שתוכל למנות אפילו על דבר פרטי כמ"ש לקמן בס"ד כיון דרבי לא שנה וכו', ולפ"ז שפיר צדקו דברי השואל בזה דקא יהיב למילתיה בהחלט שלא היתה יכולה למנות אחר תחתיה.
אלא דעם כל זה נראה דאכתי יש לחלק ולומר דהיינו דוקא לענין שלא יוכל האפטרופוס למנות וכו' לגמרי ולהסתלק עצמו מן האפטרופוסות בזה הוא דאינו יכול מטעם הנזכר, ברם אם ירצה האפטרופוס למנות אחר לעשות לו איזה דבר פרטי מענייני האפוטרופסות בהא ודאי נראה דיכול ואין בזה משום אין שליח עושה שליח. והגם שחילוק זה נראה סבריי ונכון מצד עצמו וקיימתיהו מסברא, שוב מצאתיהו גם כן מפורש בהכנסת הגדולה במהדורא בתרא סימן קס"ג הגהות ב"י אות קי"ו שכתב חילוק זה כי היכי דלא תיקשי על הרב מהריב"ל למ"ש לענין ממוני הקהל שמינו אחרים תחתיהם שאין מינוים מינוי עם ההיא שכתב הרא"ש בנדון דומה לזה וכתב שיכולים למנות יע"ש באורך.
ודרך אגב נתקשיתי על הרב כנסת הגדולה אדמקשי להרב מהריב"ל מההיא דהרא"ש תיקשי ליה על הרא"ש מיניה וביה, והוא מההיא דכתבנו לעיל מדין אפטרופוס שסובר הרא"ש ז"ל שאינו יכול למנות אחר תחתיו ומאי שנא זה מזה, אלא דלפי חילוק האמור גם זה יתורץ כמ"ש, וגם לפי חילוק זה יצא לנו סמוכות למ"ש לעיל שיש לחלק בין מורשה שהוא על דבר פרטי לאפוטרופוס.
ולפי"ז יצא לנו לענין נדון השאלה של הרב המחבר שמה שמינתה האשה האפטרופוס לחמיה שכל מה שיעשה חמיה יהיה רצוי ומקובל עליה, הוא על דבר פרטי מהאפטרופוס שהוא על ענין השותפות לבד שמעשיה קיימים, מלבד טעמו של הרב המחבר, ודלא כדעת השואל שרצה לדמות זה לדין אפטרופוס שאינו יכול למנות אחר תחתיו, דיש לחלק כמ"ש. אלא דמ"ש עוד בסוף השאלה לענין הקשר שעשו ביניהם שלא יוכל שום אחד מהם לעשות בלי רשות חבירו, שגם בזה רצה השואל לדמותו כאילו מנה אחר תחתיו, בהא ודאי יש להסתפק אי הוי כאילו נסתלקה לגמרי מאותו כח שהיתה לה שתהיה ידה על העליונה, או דילמא לא כיון דסוף סוף אינם יכולים לעשות שום דבר בלי רשותה והויא כמי שלא נתרוקנה לגמרי מאותו זכות, וכעת הדבר ספק אצלי ולא מצאתי ראיה מפורשת בדברי הפוסקים כדי להכריע בזה ותו לא מידי, עכ"ד המגיה].
זה הלשון נמצא בכתבי הרב המחבר והוא סוף הפסק דלעיל הכתוב בשאלה הראשונה שטר בעדים ז"ל בפנינו חתומי מטה וכו' איך אמת שנשתתפו באופן המבואר בכתב יד שלכל אחד ואחד וכו' ושיהיה תוקף וכח לכתב יד שביד חבירו כאילו נעשה שטר בעדים גם בכתב יד ז"ל מודו אם וכו' ותעיד על חתימת ידם כמאה עדים איך נשתתפנו יחד וכו' והניח פלוני תוך השותפות סך כך וכך קרן דיהא לפלוני נאמנות מפורש בכתב יד זה כל זמן שיוציא קיים מתחת ידו ותוקף כתב יד זה כאילו נכתב שטר בעדים וכו', הרי שלא האמינו זה לזה אלא כל זמן שיוציאו הכתב יד מתחת ידיהם, כן נלענ"ד.
 
 
@שו"ת תורת משה חלק חושן משפט סימן ז
על השאלה שראובן תובע משמעון שהיה אפטרופוס במעות שהניח לו אביו, ושמעון טען שלא היו דברים מעולם ושישבע על זה, וראובן הביא עדים לדבריו שכל מה שהניח אביו נשאר ביד שמעון, מה דינו.
תשובה, איברא שאם ראובן לא היה לו עדים על טענתו היה שמעון פטור אף משבועה, שאין משביעין אלא א"כ טענו דבר שאם יודה בה חייב לשלם ממון, וכמ"ש הרמב"ם סוף הלכות שותפין התובע שותפו להשביעו שבועת השותפין והנתבע אומר כבר חלקנו וכו' אינו יכול להשביעו בטענת ספק שכבר חלקו או שלא נשתתפו מעולם, לפי שאין משביעין היסת אלא א"כ טענו דבר שאם יודה בה יהיה חייב לשלם ממון, אבל דבר שאפילו הודה בו אינו חייב אלא שבועה אינו נשבע עליו. ואין לטעות בזה ולומר שנדון דידן דומה למאי דקי"ל האומר לא לויתי כאומר לא פרעתי, שהרי ראובן לא טען לשמעון שהוא חייב ממון קצוב רק שנשאר נכסי אביו בידו ושיתן חשבון, ולכן בנדון דידן עכשיו שראובן הביא עדים על טענתו אחר שכפר שמעון בתחילה חייב שמעון לתת חשבון מנכסי ראובן שנשאר מאביו וישבע על מה שיאמר ולא מהניא לשמעון טענה אחרת לפטור עצמו משבועה, וכמו שזה ג"כ ביארו הרמב"ם ז"ל שם וז"ל טען שעדיין שותפין אנחנו ויש לי להשביעך בטענת ספק והלה אומר לא נשתתפנו מעולם והביא התובע עדים שהיה שותפו וחזר הנתבע ואמר חלקנו אין שומעין לו, שהרי הוחזק כפרן לשבועה זו וישבע שבועת השותפין וכו', הכא נמי בנדון דידן חייב שמעון ליתן חשבון מתורת אפטרופוס ונאמן בשבועתו.
 
 
@שו"ת תורת משה חלק חושן משפט סימן ח
לעשות נחת רוח להחכם השלם ידידינו ידיד ה' אשר בקש ודרש ממני לחוות דעי על אשר כתב וביאר עד מקום שיד כל אדם מגעת להוציא לאור משפט היתומים ולא הניח מקום להתגדר בו, לכן אני אבא על החתום לא לטפויי קא אתינא כי אם לומר יישר כחו.
והנה אמת ויציב כי דבריו לענין דינא צדקו, כי הלכה רווחת ותורה פשטה בישראל דאין נזקקין לנכסי יתומים קטנים, ואיפסקא הלכתא בגמרא בפרק גט פשוט ופרק שום היתומים כמ"ד דטעמא דמילתא דאימור צררי אתפסה ולא כמאן דאמר טעמא משום דפריעת בעל חוב מצוה ויתמי לאו בני מעבד מצוה נינהו, ואיכא בינייהו כשיהיה אחד מג' דרכים, או בשחייב מודה, אי נמי שמתוהו ומת בשמתא, אי נמי שמת תוך זמנו, דלמאן דאמר משום פריעת בעל חוב מצוה אפילו באחד מג' דרכים הללו אין נזקקין להם כיון דלא בני מצוה נינהו, ולמאן דאמר משום חשש דתפיסת צררי נזקקין להם כיון דליכא למיחש לצררי, ובשמת תוך זמנו איכא פלוגתא דרבוותא אי נזקקין כמו שהביא הרא"ש בתשובה כלל פ"ה מחלוקת רבינו יונה ור"י, דלרבינו יונה אע"ג דלא חיישינן לפרעון בגו זימניה אבל לצררי חיישינן דמשכון עביד איניש דמתפיס אפילו בתוך זימניה ואף בשעת ההלואה והביא ראיה לדבריו, מ"מ הרא"ש ז"ל דחה הראיות שהביא לדעת רבינו יונה והסכים לסברת ר"י דכשמת תוך זמנו נמי נזקקין לנכסי יתומים.
אגב אורחין ראיתי להרב מהריב"ל ח"א דף מ"ה שהביא דברי הרא"ש אלו, וכתב דצריך לעיין איך לא חשש הרא"ש לתרץ קושיא חזקה שיש לסברת ר"י ולסברתו, דאמרינן בערכין מאי בנייהו בין רב פפא ורב הונא איכא בינייהו בשחייב מודה אי נמי בשמתוהו ומת בשמתיה, ואמאי לא אמר דאיכא בנייהו כשהמלוה היא תוך הזמן, אלא ודאי דנראה כסברת רבינו יונה דאע"ג דלא עביד איניש דפרע בגו זמניה עביד איניש דמתפיס צררי בגו זמני ע"כ. וכנראה דלא ראה הרב ז"ל דברי בעל התרומות בשער י"ד הביא דבריו הרב ב"י ריש סימן ק"ח דמסתברא דחדא מינייהו נקט והוא הדין לאחריני.
ואיברא דיש לתמוה קצת על דברי בעל התרומות דאיך אפשר למימר הכי, שהרי רב הונא דאמר טעמא משום חשש התפסת צררי איהו סבר דעביד איניש דפרע בגו זמניה ואפילו ליפרע מהיתומים, דאמרינן בפרק השותפין דף ה' אמר ר"ל הקובע זמן לחבירו ואמר פרעתיך בתוך זמני אינו נאמן, אביי ורבא אמרי תרוייהו עביד איניש דפרעא תוך זמנו, רב פפא ור' הונא עבדי כאביי ורבא, והלכתא כר"ל ואפילו מיתמי ע"כ בגמרא. הרי דר' הונא סובר דעביד איניש ליפרע בגו זמניה, ואיך הוה מצי למימר התם איכא בינייהו תוך זמנו דלמאן דאמר משום חשש התפסת צררי גובה מהיתומים, והא איהו לא ס"ל כר"ל דחזקה אין אדם פורע תוך זמנו אבל מ"מ לענין דינא הלכה כר"ל ואפילו מיתמי אמרינן דחזקה לא עביד איניש דפרע בגו זימניה, ומאי דלא אמרינן התם איכא בינייהו נמי כשהמלוה היא תוך הזמן, משום דר' הונא לא ס"ל כר"ל אלא כרבא ואביי עביד איניש דפרע בגו זמניה.
(אמר המגיה עיין בזה בתוספות מסכת בתרא דף ה' ע"ב ד"ה ואפילו מיתמי ובהרב כנסת הגדולה מהדורא א' סימן ק"ח הגהות טור אות י"ד, ומה שנתקשיתי בזה ומה שעלה בדעתי ליישב בכוונת הרב מהריב"ל ז"ל כבר קדמני הרב הכנסת בעצמו בח"ב סימן הנזכר הגהות טור אות א' ובתשובות מחו"מ ח"א סימן ע"ד, אלא דאכתי מקום הניח לנו הרב הכנסת ז"ל בזה להתגדר דיש להקשות בזה להרב המחבר ז"ל במה שתמה על הרב בעל התרומות, שכפי הנראה אשתמיטתיה מיניה מ"ש לעיל מזה הרב בעל התרומות בעצמו בחלק הנזכר ששם הביא תירוץ זה של הרב המחבר ז"ל עי"ש, ושוב ראיתי להרב ברוך אנג'יל ז"ל סימן מ"ב שהביא פסק הרב המחבר ומה שעמד על זה, וגם הוא נראה דאשתמיטתיה מיניה דברי הרב בעל התרומות שכתבנו עי"ש).
נחזור לעניינינו דמ"מ כשאין אחד מהג' דרכים הידועים בנדון דידן כמו שהגיד השואל בהא ודאי אין נזקקין לנכסי יתומים קטנים לכו"ע.
אמנם מה שיש לעמוד בנדון דידן היינו ממה שתפס הבעל חוב אחר מיתת הלוה מה דינו, דילמא אמרינן אין נזקקין לנכסי יתומים תנן, כלומר דב"ד אין נזקקין להגבות חובו ולהוציא מיד היתומים הא אי תפס לא מפקינן מיניה, או דילמא כיון דלאו בני פרעון נינהו עד שיגדלו עדיין לא הגיע זמן שטריה ולא תפיסה היא ומפקינן מיניה. והנה הרב בעל התרומות בשער י"ד כתב דמההיא דפרק חזקת מעובדא דרבה בר שרשום משמע דכשתפס הבעל חוב אי ליכא עדים ולא ראה ודאי מהניא ליה התפיסה, ואי איכא עדים וראה לא מהניא ליה מידי ומוציאין ממנו ומחזירין ליתומים וכי גדלי אשתעי דינא בהדייהו, וכן כתב הטור ז"ל, וכתב בעל התרומות ולא תימה דרבה בר שרשום חוב על פה היה הא אילו הוה בידו שטר מקויים מהניא תפיסתו אע"ג דליכא מיגו, הא ליתא דהא פירשו כל המפרשים דחוב בשטר היה.
וראיתי להחכם השלם ידיד ה' שצר לו דברי הרב מהרשד"ם בסימן י"ד שכתב דמסתבר דדוקא בממון שהוא ביד היתומים אין ב"ד נזקקין להוציא מידם, אבל ממון שיהיה ביד שליש אין נותנין בידם כדי שיכלוהו אלא נאמר מזל התובע גרם כן כדי שיוכל לגבות את שלו, ולדבריו ודאי כל שכן כשהבעל חוב עצמו תפוס שאין נותנין ביד היתומים כדי שיכלהו אלא מהניא ליה לגבות מהם אפילו דליכא מיגו, וזה נגד כל שאר הפוסקים, וגם הרב מהרשד"ם עצמו בסימן תכ"ו סבירא ליה הכי, ולזה כתב החכם השלם בשם מהר"ש הלוי דדברי הרב מהרשד"ם בזה לאו מר בריה דרבינא חתים עליה.
ולי ההדיוט נראה דלא צריכנא לדחוק בזו ואין סברת הרב מהרשד"ם סותרת לשאר כל הפוסקים ולדבריו דבסימן תכ"ו, ומ"ש הרב בסימן י"ד היינו כשהממון לא הגיע מעולם ליד ורשות היתומים בשום צד אלא שנמצא ביד שום איש שהיה בידו בחיי הלוה, אז ודאי נאמר דמזל התובע גרם כן כדי שיוכל לגבות את שלו, אבל כשהגיע הממון ביד היתומים ובחזקתם אחר מיתת אביהם ואח"כ תפס הבעל חוב מהם כנדון דידן, בהא ודאי צריך להחזירו ביד היתומים אי לא היכא דאיכא מיגו.
ועוד הייתי חושב לומר ליישב דברי הרב מהרשד"ם, וזה דהרב לא כתב דאי לא יהיה הממון ביד היתומים דיהבינן ליה לתובע כדי לגבות מיד כמ"ש החכם השלם בלשונו, אלא כתב דלא יהבינן ביד היתומים כדי שיכלוהו ואדרבא נאמר מזל התובע גרם כדי שיכול לגבות את שלו, והכוונה דיהיה הממון ביד שליש או ביד ב"ד עד שיגדלו היתומים ואשתעי דינא בהדייהו ולא יכלהו היתומים, וא"כ לזה כשתפס הבעל חוב נמי אם יש לו מיגו מהניא ליה תפיסתו כדי לגבות מיד, ואם אין לו מיגו לא מהנייה ליה תפיסתו כדי לגבות מיד, אבל יהיה ביד ב"ד עד שיגדלו היתומים, ולעולם שלא יתנוהו ביד היתומים כדי שיכלוהו. זה היה אפשר לומר לכאורה ליישב דברי הרב, אך מההיא עובדא דרבה בר שרשום דא"ל זיל אהדר ליה משמע דאיהדר ביד היתומים ממש, ולכן הראשון שכתבתי נראה עיקר ונכון.
(אמר המגיה לכאורה דברי הרב אלו אינם מובנים כ"כ, והוא במה שהוקשה לפי חילוק ב' מהך עובדא דרבה בר שרשום דלמה דוקא הוקשה לו הכי לפי חילוק ב' ולא לחילוק א' ג"כ, וממה נפשך אם הוא מפליג בין קרקע למטלטלין א"כ גם לחילוק ב' לא תקשי, ואם אינו מפליג אם כן גם לתירוץ א' נמי תקשי. אם לא שנאמר דכוונת הרב בזה דלעולם אינו מפליג בין קרקע למטלטלין, אלא דלפי תירוץ א' שהוא מחלק בין תפס מחיי הלוה קודם שזכו היתומים וכו' לההיא שתפס אחר מיתת הלוה וכו' חשיב ליה להך עובדא דרבה בר שרשום כאילו תפס לאחר מיתת וכו', והיינו דכיון דאחר מיתת הלוה כלו ימי המשכונה וממילא הדרא ארעא לרשות היתומים דקרקע בחזקת בעליה עומדת, והו"ל כאילו כבר זכו היתומים והחזיקו בו ואתא לידייהו, ומה שהיה רוצה רבה בר שרשום לעכבו בידו ולהחזיק בו ושלא להחזירו ליד היתומים, הו"ל כאילו בא עכשיו מחדש לתפוס והו"ל תפיסה דלאחר מיתת הלוה, ומשום הכי לא הוקשה לו לפי תירוץ הא' מהך עובדא דרבה בר שרשום. ברם לפי תירוץ ב' דאינו מפליג בין תפס מחיים לתפס לאחר מיתה, אלא לעולם מהני ליה תפיסה דאי אית ליה מיגו גובה ואי לית ליה מיגו מהני ליה לענין להניחו ביד ב"ד או ביד שליש לעכבו כדי שלא יכלוהו, ע"ז הוקשה לו שפיר מעובדא דרבה בר שרשום דאפילו דאותה תפיסה חשבינן ליה כתפיסה דלאחר מיתה מ"מ תיהני ליה מיהא להניחו ביד ב"ד ולמה א"ל אביי שיחזירוהו ליורשים, זה נלענ"ד לומר בכוונת הרב המחבר.
אלא דעם כל זה אכתי קשיא לי בדברי הרב המחבר דלמה לא הונח לו לומר דכיון דההיא עובדא דרבה בר שרשום קרקע הוה ובקרקע לא שייך שמא יכלוהו ומש"ה לא הניחו ביד ב"ד והחזירו ליד היתומים, וכמו שכן ראיתי חילוק זה בהרב פרח מטה אהרן ובהרב ברוך אנג'יל ז"ל.
הן אמת דכד משגחינן שפיר נראה דאפילו בקרקע משכחת לה שמא יכלוהו וכגון שמא ימכרוהו לגוים ומזקי ליה לשיעבודיה כמ"ש מר"ן בסימן ק"ז, או שמא ימצא איזה בעל חוב מוקדם ממנו וכשגדלי יתמי גובין אותו מהם ולא ימצא אח"כ רבה בר שרשום מהיכן לגבות חובו, אבל השתא היה יכול לגבות חובו מהפירות של כל שנה עד שיגדלו, ולפי"ז שפיר היה יכול לעכבו ביד ב"ד בשביל הפירות.
ואפשר דהיינו טעמו של הרב המחבר שלא הונח לו לומר הכי, ואע"ג שמלשון הש"ס נראה דלא הוה איכפת ליה לרבה בר שרשום משום חששא אחרת זולת חששת השבועה לבד ואפילו משום המתנת הזמן לא הוה איכפת ליה כמ"ש שם התוספות בהדיא, וכל שכן לחששא אחרת, דכבר היה בטוח בזה רבה בר שרשום שהיו היתומים אמודים בנכסים, ושכן נראה טעמייהו של הרבנים הנזכרים שנתנו חילוק זה ולא חשו להנך חששות דכתיבנא משום דפשטא דסוגיא לא משמע הכי כמ"ש, מ"מ לדעת הרב המחבר יש ליישב בהכי ותלמודא חדא מינייהו נקט ודוק, ועיין במהר"ש הלוי סימן ל"ד ומהרח"ש ח"א סימן מ"ז והר"ב ברוך אנג'יל סימן מ"ב והרב פרח מטה אהרן ח"ב סימן כ"ח).
וזה ג"כ חזיתי בדברי החכם השלם שהביא ממהרש"ך ח"א סימן ה' שפסק דלגבי יתומים קטנים לא מהניא תפיסה אפילו במקום דאיכא מיגו, והרב מייתי ראיה לזה משום דלא מהניא מיגו טפי מעדים, ואילו היה מביא עדים שהיה חייב להם הא קי"ל דאין מקבלין עדים שלא בפני בעל דין וקטן כשלא בפניו דמי, א"כ כשתפס לאחר מיתת אביהם אע"ג דאיכא מיגו, כיון דמיגו לא אלים מעדים, ובעדים לא הוה מצינו לחיובינהו איך אפשר לומר שיועיל מיגו כנגדם.
ואחר המחילה רבה דבריו תמוהים אצלי וליכא ראיה, דאיך ילפינן לאפוקי ממונא מיד המוחזק כשיש לו מיגו לאחזוקי ממונא דקטנים מהתם שבא להוציא מהיתומים, והתם דוקא אמרינן דאין מקבלים עדות להוציא מהם דאין נזקקין לנכסיהם כשבאים להוציא מהם אבל כשהוא מוחזק ויש לו מיגו מהניא ליה ודאי. (אמר המגיה עיין בזה להרב פרח מטה אהרן שם שהקשה הכי, ועיין ג"כ בהר"ב ברוך אנג'יל שם שרצה להליץ בעד הרב מהרש"ך בזה.
ולענ"ד נראה להליץ בעד הרב מהרש"ך ג"כ, והוא דכוונת מהרש"ך הוא לפי סברתו דס"ל דמאי דקי"ל דאין מקבלין עדות לקטן הוא אפילו עדים לאחזוקי ביד התובע, ולפי זה שפיר מייתי ראיה לענין מיגו אפילו דהוי להחזיק מדין עדים דאלימי טפי ממיגו ועם כל זה אין מקבלין אפילו להחזיק וכל שכן מיגו דגריע טפי דאפילו הוי להחזיר דלא מהני, כן נראה לפרש בכוונת הרב מהרש"ך ובזה לא שייכא קושית הרב המחבר שהקשה עליו. וכן יש להוכיח מהראיה שהביא מדברי הרמב"ן דגם הרמב"ן הכי ס"ל דאין מקבלין עדות בעד הקטן אפילו במידי דהוי להחזיק ביד התובע של הקטן, והוא ממ"ש מההיא עובדא דרבה בר שרשום דהוקשה לו דלמה לא בא רבה בר שרשום לב"ד לומר דברים כהוייתן וכו', וע"ז קאמר משום דלא הוה קא מהניא ליה המיגו וכו', וקאמר דאפילו אם היה מביא עדים רבה בר שרשום דלקוחה היה בידו לא הוה מהני משום דאין מקבלין עדים וכו' וכל שכן המינו וכו' עי"ש, הרי מבואר דס"ל להרמב"ן דאפילו עדים להחזיק אין מקבלין לקטן, שהרי רבה בר שרשום מוחזק היה בקרקע ואפילו הכי קאמר דלא היה יכול להביא עדים, וא"כ גם הרב מהרש"ך הכי ס"ל שהרי עיקר ראייתו הוי מדברי הרמב"ן אלו, ואע"ג דמריהטא דלישני דמהרש"ך משמע דבעדים דלאפוקי מיירי מדקאמר ובעדים לא מצינו לחיובינהו וכו' דמשמע שהוא לחייב לקטנים ליתן, מ"מ יש לדחוק ולומר דהכי קאמר לחייב לקטן שיניחו התפיסה ביד התופס.
ודרך אגב ראיתי מה שהקשה בזה הרב משנה למלך בפרק י"א מהלכות מלוה ה"ח בד"ה כתב מהרש"ך וכו', דמאי ראיה מייתי מדברי הרמב"ן לומר דלא מהני מיגו היכא דתפס אפילו דליכא עדים וראה, דשאני התם דהוא קרקע ובקרקע לא שייך תפיסה וכו' עי"ש עכ"ל.
ולפק"ד נראה דלא קשיא מידי, דלעולם כוונת הרמב"ן נראה דאפילו אי שייך תפיסה בקרקע עם כל זה לא מהני המיגו לגבי יתומים, דאם איתא דעיקר טעמו של הרמב"ן הוי משום דהוי קרקע ובקרקע לא שייך תפיסה א"כ למה נקט טעמא משום דהמיגו לא הוי טוב למפרע, דכתב וז"ל ותמהני למ"ל לרבה בר שרשום וכו' כששלמו ימי משכנתיה ליתיה לבי דינא וכו' ויתבעו היתומים בחובו קודם שיחזירנה ליה ונאמן עד כדי דמי הקרקע וכו'. ונראה דמשום דיתמי קטנים נינהו וכי אמר משכנתא היא גבאי ונשלמו ימי משכנתא מפקינן מיניה ולא מזדקיקנן לפרוע חובו עד שיגדלו וכשיגדלו ליכא מיגו, ולא מהימן ההיא שעתא במיגו דמצי אמר כשהם קטנים וכו', ואם תאמר הרי כשבא לב"ד כשהם קטנים אמר וכו' וההיא שעתא איכא מיגו עד נהי דאיכא מיגו וכו' עכ"ל הרמב"ן, והשתא לפי דברי הרב משנה למלך דס"ל בעד הרמב"ן לומר דשאני התם דהוי קרקע ובקרקע ליכא תפיסה, א"כ למה ליה לאהדורי לכל הני טעמי, תיפוק ליה דליכא מיגו כלל שהרי כל מיגו הוי להחזיק ולא להוציא, והכא כיון דהוי קרקע ולא שייך תפיסה הו"ל מיגו להוציא, אלא ודאי מוכרחין אנו לומר בעד הרמב"ן דס"ל דאפילו דהוי קרקע שייך תפיסה ומש"ה הוצרך לכל הני טעמי כדאמרן, וא"כ שפיר מייתי ראיה מיניה הרב מהרש"ך ודוק. וכן ראיתי אח"כ להריטב"א ז"ל הביאו הרב פרח מטה אהרן שם בסימן הנזכר שהוקשה לו ג"כ קושית הרמב"ן דלעיל בהך עובדא דרבה בר שרשום, ותירץ בפשיטות לומר דשאני התם משום דארעא הוא ומחוסר גוביינא וכו' ע"כ עי"ש. הרי דנקט לשונו בקיצור והיינו משום דס"ל דבקרקע לא שייך תפיסה, משא"כ לדעת הרמב"ן דהוצרך להאריך בלישניה ולצדד כמה צדדים כדי לתרץ קושיתו והיינו משום דלא מפליג בין קרקע למטלטלין ודוק).
גם הראיה דמייתי הרב ז"ל מההיא עובדא דאמרינן גבי מלוגא דשטרי לדינא דגמרא דמטלטלי דיתמי לא משתעבדי לבעל חוב דתפיסה לאחר מיתה לאו תפיסה היא, והשוה הרב ז"ל ואמר דהשתא נמי אחר תקנת הגאונים דמטלטלי דיתמי משתעבדי לבעל חוב לגבי יתומים קטנים כיון דאין נזקקין לנכסיהם לא מהניא תפיסה דלאחר מיתה.
ואחר העיון נראה דלאו ראיה היא, דדוקא לדינא דגמרא דמטלטלי דיתמי לא משתעבדי לבעל חוב בהא ודאי אי תפס לאחר מיתה לא מהניא כיון דמדינא היתומים אינם חייבים בחובו, אבל אחר תקנת הגאונים דמטלטלי דיתמי משתעבדי אלא דאין נזקקין לנכסיהם מטעם דחשש התפסת צררי, כיון דהוא תפוס ויודע בודאי שלא נפרע כלום ויש לו מיגו, מהניא ליה התפיסה לגבות מהם וק"ל.
אמנם מ"מ לענין דינא כשאין לו מיגו מיהא בנדון דידן כפי מה שבא בשאלה, נראה דלא מהניא התפיסה כדפסק החכם השלם ידידנו, ומה נמלצו לחכי דברי החכם השלם במ"ש דאע"ג דלר' ירוחם ור' יונה בחוב בשטר אפילו תפס בעדים וראה דליכא שום מיגו מהניא התפיסה לגבי יתומים קטנים, הנה אפילו הכי היתומים מוחזקים מקרו, והביא מההיא דמהרש"ח שכתב דלתפיסה כי האי לא שייך למימר התופס קים לי כהני רבוותא לאחזוקי ממונא דיתמי, כדדיינינן בשאר עניינים דעלמא דמצי התופס לומר קים לי, דהכא שאני, דאיך יטעון התופס קים לי כמ"ד דהתפיסה מהניא שהרי בהא פליגי, וכן הסכים הרב אדוני אבי ז"ל בסימן נ"ד, וכן הרב מהר"י מטראני ח"א תוך סימן קי"ב, והביא ראיה לדבר מההיא דפרק הכותב קריביה דר' יוחנן יע"ש. (אמר המגיה עיין בהר"ב אנג'יל שם בסימן הנזכר ועיין בספר חשק שלמה בכללי הקים לי אות ל"ד ול"ח).
ומעתה על החלק הב' הבא בשאלה אם מת אחד מהבעלי חוב שתפס אם מוציאין מיד יורשיו,אין צריך לפנים, דממילא במאי דכתיבנא תפשוט מינה, דכיון דמאי דתפס מורישם לא הויא תפיסה משום דלא היה לו מיגו צריכין יורשיו להחזירו. ומההיא דהביא החכם הפוסק דאין אדם מוריש שבועה לבניו לא שייך הכא, דבשלמא אי אביהם היה לו מיגו והיה נשבע על חובו ועומד המחזיק במה שתפס אז היו אומרין אין אדם מוריש שבועה וכו', אבל כיון דלא היה לו מיגו והוא צריך להחזירו גם יורשיו כמו כן הכי הוא, ואם תאמר אין נזקקין לנכסי יתומים, הכא שאני דלא שייך הנך טעמי דחששת התפסת צררי או פרעון דכיון דאביהם תפס מיתמי דלוה שלא כדין, הורה במעשיו שכוונתו להחזיק בעד חובו או בעד ערבותו ושלדעתו כדין תפס, ואיך הו"ל ליתן להם צררי ולהפרע מה שאינו חייב לפי סברתו.
הנלענ"ד כתבתי משה בכמוהר"ר חיים שבתי
 
 
@שו"ת תורת משה חלק חושן משפט סימן ט
(תשובה זו סובב הולך על מ"ש מהר"י קאואליירו בתשובה הובאה בספר בעי חיי להרב כנסת הגדולה בחלק חו"מ ח"א סימן צ"ד).
ראיתי השאלה ומ"ש עליה האח נפשי החכם השלם סיני ועוקר הרים, ודבריו אמרי בינה אמרות טהורות שובע שמחות את פני, וחקר ודרש עד מקום שיד כל אדם מגעת. ולענין דינא כל דבריו צדקו יחדיו על הדין ועל האמת, וראיתי להשתעשע בדבריו.
הנה דבר זה נפתח ונסתיים בגדולים, ונחלקו הראשונים לענין הנכנס ברשות אם יכול לטעון אח"כ חזרתי ולקחתי, ודעת הרמב"ן הביאו הטור ז"ל סימן ק"נ דהיכא שידוע שירד בקרקע בתורת משכונא אין לו חזקה לעולם אפילו אם ידוע ששלמו ימי המשכונא והחזיק בו ג' שנים אח"כ, ודעת רשב"ם והתוספות נראה לכאורה כדעת הרמב"ן ז"ל שכתבו בפרק חזקת הבתים גבי מאי דאמרינן וצריך למחות בסוף כל ג' וג', פירש רשב"ם הטעם דלא ניהוי תלת שנין בלא מחאה דתלת שנין מזדהר איניש בשטריה אחר המחאה טפי לא מזדהר, ויש מפרשים טעמא דצריך למחות בסוף כל ג' כדי שלא יטעון אחר המחאה מכרת לי, ולי נראה דכיון דע"כ מודה דמעיקרא לאו בתורת מכירה נחית בה אינו נאמן לומר אח"כ החזקתי בה בתורת מכירה, וכתבו התוספות שם ואין לפרש דטעמא שלא יאמר לקחתי אחר המחאה, כיון דע"כ מודה דמעיקרא קודם מחאה לא בתורת מכירה נחית אינו נאמן לומר אח"כ קניתי וכו', אלא טעמא כדפירש בקונטרס. וכתבו התוספות דלהאי טעמא הא דאמרינן לעיל אבל אכלה שית שנין אין לך מחאה גדולה מזו פליגא אהך דהכא דקאמר דצריך למחות ע"כ, ומדכתבו התוספות דלהאי טעמא פליגא משמע דלטעם אחרינא שלא יאמר לקחתי אחר המחאה לא פליגי, והיינו ודאי משום דהאי דלעיל כיון דאיירי בשמכרה לאחר לא הי"ל למוכר שוב למחות לזה המחזיק שהרי מכר דינו, והלוקח ג"כ אע"פ שלא מחה אין לו הפסד שהרי המחזיק אינו טוען שלקח ממנו מן המוכר, אבל כשלא מכר המערער לאחר צריך למחות בסוף כל ג', שכל זמן שעמד זה ג' שנים ולא מיחה לא נזדהר בשטריה, וכמ"ש זה בדברי הרב המגיד פרק ט"ו מהלכות טוען. (אמר המגיה עיין בזה בהרב לשון למודים חו"מ סימן ס"ז דף ל"ט).
ודעת הרא"ש בפסקיו נראה ג"כ כדעת הרמב"ן ז"ל, שכתב בפרק חזקת הבתים גבי האי דאכלה שית שנין אין לך מחאה גדולה מזו וז"ל, ואע"ג דאמרינן לקמן וצריך למחות בסוף כל ג', התם היינו טעמא שאם ישתוק ג' שנים נראה כחוזר בו מן המחאה, אבל הכא כיון שמכרה לאחר אי אפשר לחזור בו מן המחאה, ואם איתא דס"ל להרא"ש ז"ל דמצי איניש לטעון אחר המחאה מכרת לי מאי פריך מההיא דאמר דצריך למחות בסוף כל ג', ולישני דטעמא דהתם היינו שלא יאמר לקחתי אחר המחאה, והכא שאני דכיון דמכרה לאחר שוב לא היה לו למוכר למחות לזה המחזיק שהרי מכר דינו, וכדכתיבנא בדעת התוספות דלהאי טעמא לא פליגא ההיא דאכלה שית אין לך מחאה גדולה מזו לההיא דצריך למחות בסוף כל ג'. והם הם ג"כ דברי הריב"ש בתשובה סימן שכ"ז הביאו הרב ב"י סוף סימן קמ"ט וז"ל מסורת מגדולי האחרונים שלעולם אין חזקה מועלת אלא א"כ ירד מתחילה בתורת מקח, והא דאמרינן וצריך למחות בסוף כל ג', לא מפני שיוכל לטעון חזרתי ולקחתי אחר המחאה ממך כיון שע"כ יש לו להודות שמתחילה לא בתורת מקח ירד שוב אינו נאמן, אלא טעמא דמילתא שיכול לומר כיון ששתקת ג' שנים ולא חזרת למחות לא נזדהרתי בשטרי שהייתי סבור שחזרת מהמחאה וכדכתבתי בשם הרא"ש ז"ל.
והשתא נסתלק מעלינו מה שתמה הרב מהרש"ך בח"א בכמה מקומות, ואחד מהם בסימן צ"ב, על מ"ש הטור דמדברי הרא"ש נראה כדעת הרמב"ן, תמה על זה הרב וכתב שיגע ולא מצא מהיכן נראה שהרא"ש ז"ל סובר דבכלו ימי המשכנתא לא מהניא חזקת ג' שנים, והרב מהרש"ח בתשובות סימן מ"ז כתב דמלשון הרא"ש בההיא עובדא דפרק חזקת הבתים גבי רבא בר שילת נראה כמ"ש הטור.
ואני הדיוט יראה דלפי מאי דכתיבנא נראה דמ"ש הטור דמדברי הרא"ש יראה כהרמב"ן ז"ל מדיהיב טעמא דהתם דצריך למחות בסוף כל ג' משום שאם ישתוק ג' שנים נראה כחוזר בו מהמחאה ולא קאמר משום שלא יטעון ויאמר לקחתי אחר המחאה, משמע דס"ל דאי מודה דמעיקרא קודם מחאה לא בתורת מכירה נחה בה אינו נאמן לומר אח"כ קניתי והחזקתי בה, ומאי דהוכיח הרב מהרש"ך ז"ל דאדרבא ס"ל להרא"ש דלא כהרמב"ן ממ"ש בההיא דאין מחזיקין בנכסי קטן שאע"פ שהחזיק ג' שנים אחר שהגדיל לא הוי חזקה, ויהיב טעמא למילתיה כיון שירד כשהוא קטן לא ידע שהיתה של אביו כדי למחויי, ואם איתא דס"ל דכל מידי שירד בו ברשות אע"פ שנשלם הזמן אינו נאמן לומר חזרתי ולקחתי וכמ"ש הטור בשמו, א"כ למה הוצרך לטעמו דלא ידע כדי למחויי אפילו אם ידע כדי למחויי האידנא לא מהניא ליה חזקה כיון שירד בזמן דלא שייך מחאה כדעת הרמב"ן.
ולדידי אחר המחילה דבר זה לאו הוכחה היא, דהרא"ש ז"ל הוצרך לתת טעמא בההיא דמחזיק בנכסי קטן משום דלא ידע למחויי להיכא שטוען המחזיק שלקח מאביו של קטן והחזיק אח"כ ג' שנים אף אחר שהגדיל הקטן, דבהא לא שייך טעמא דהרמב"ן שכתב גבי משכנתא דכיון שירד בזמן דלא שייך מחאה לא מהני חזקה, דלהרמב"ן ז"ל היינו שטוען לקחתי ממך אחר המחאה ואינו יכול לטעון מעיקרא בתורת מקח ירדתי כיון שידוע שבתורת משכנתא ירד, ולכך לא מהני ליה חזקה אפילו שהחזיק ג' שנים אחר ששלמו ימי המשכנתא כיון שירד בזמן דלא שייך מחאה, אמנם גבי מחזיק בנכסי קטן דמצי למימר שמאביו של קטן לקח והחזיק אחר שהגדיל הקטן ג' שנים הוה מהניא ליה חזקה, אי לא מטעמא דכתב הרא"ש דלא ידע הקטן שהיתה של אביו כדי למחויי, וזה נראה ברור בעיני. (אמר המגיה עיין בזה באסיפת זקנים על מסכת כתובות דף ט' ע"ב לשון הרא"ה, ושוב ראיתי בספר לשון למודים סימן הנזכר שהביא לשון זה עי"ש).
גם מה שהוכיח הרב ממ"ש הרא"ש גבי אומן שירד מאומנותו הרי הוא כשאר כל אדם ונאמן אפילו בכלי שבא לידו בעודו אומן והוא שנשתהא וכו', ואם איתא דס"ל דכל שירד ברשות אפילו עבר זמן הרשות לאו כל כמיניה לומר חזרתי ולקחתי א"כ מאי טעמא דאומן. הנה זה ג"כ לענ"ד לאו הוכחה היא, שהרי הרא"ש עצמו כתב שם גבי אריס ואפילו בקרקע שהיה לו בשעה שהיה אריס כמ"ש גבי אומן, ואילו לדברי הרב מהרש"ך דס"ל להרא"ש דנאמן ודלא כהרמב"ן, באריס ג"כ הו"ל לפרש דאיירי אפילו בשדה שהי"ל בשעה שהיה אריס, אלא ודאי דס"ל להרא"ש כסברת הרמב"ן דכיון שירד ברשות שוב אין לו חזקה, ובאומן דוקא אמרינן הכי, משום דמסתברא דלא היה מניח הכלי ברשות כל כך זמן אחר שירד מאומנותו אם לא שמכרו לו, אבל באריס אפשר לומר שהניחו אותו אחר שירד מאריסותו דרך שכירות וכיוצא, וזה נראה ברור למי שיעמיק וידקדק היטב בדבר. וזה מבורר בדברי התוספות שם גבי אומן שירד מאומנותו, דלתירוץ הא' דאיירי באותם כלים שנתן לו לאחר שירד מאומנותו כתבו דומיא דאריס ירד מאריסותו, ולתירוץ הב' דאיירי אפילו באותם כלים שנתנו לו בשעת שהיה עדיין אומן לא כתבו דומיא דאריס, והיינו טעמא ודאי דלתירוץ ב' שאני אומן מאריס, דבאומן ודאי אמרינן למאי הניחו הכלי ברשותו אחר שירד מאומנותו אם לא שלקחו ממנו, אבל באריס י"ל שהניחו אותו ברשותו דרך שכירות וכיוצא הגם שבזה ראיתי להחכם השלם הפוסק דרך אחרת בדברי הרא"ש וכמו שיבא לקמן בעז"ה. (אמר המגיה עיין בזה בהרב מהרש"ח סימן מ"ז ונ"ח שכתב כן בכוונת דברי התוספות, ועיין בהכנסת הגדולה בחלק ב' סימן ק"נ הגהות ב"י ובתשובות חו"מ ח"א סימן צ"ה ובהרב לשון למודים דף ל"ט).
נחזור לעניינינו לענין דינא היכא שידוע שירד בה בתורת משכנתא, לדעת הרמב"ן והרא"ש והתוספות והריב"ש ז"ל אין לו חזקה בו לעולם אפילו אם ידוע ששלמו ימי המשכנתא והחזיק בה ג' שנים אח"כ, וזה ג"כ דעת הר"ן ז"ל שהביא הרב הנמוקי. ואמנם לדעת הרמ"א והר"י ברצלוני ורבינו יונה שהביא הטור אם אכלה ג' שנים אחר שכלו ימי המשכנתא יש לו חזקה, וכן נראה דעת הרשב"א שהביא הרב הנמוקי פרק המקבל גבי מלוה אומר לה' שנים משכנת לי ולוה אומר לג' וכבר אכלת להם, נאמן המלוה במיגו דאי בעי אמר לקוחה היא בידי.
(אמר המגיה לכאורה נראה שזה היפך ממ"ש הרשב"א גופיה בתשובה ח"ב סימן ר"כ, שכתב שם על ראובן שהיה לו מקום ישיבה בבית הכנסת והשאילו לשמעון כל ימי חייו ואח"כ מת ראובן וחנוך בנו היה קטן וכו' והשיב שאין לו חזקה לשמעון ממאי דקי"ל דאין מחזיקין בנכסי קטן אפילו אחר שהגדיל, והביא עוד ראיה מעובדא דרבה בר שרשום וכתב דכל כהאי גוונא מזדהר איניש בשטרי לעולם וכו' ע"כ. ומשמע מדבריו דהמחזיק בנכסי קטן אין לו חזקה לעולם ואפילו אחר שהגדיל, והיינו טעמא משום דמעיקרא ירד ברשות והוא היפך מה שכתב הרב הנמוקי יוסף זלה"ה משמו.
ונלענ"ד לחלק ולומר דדוקא גבי קטן ס"ל להרשב"א ז"ל דאין לו חזקה לעולם, משום דמעיקרא לא ידע הקטן שהיה של אביו כדי למחויי, ומש"ה אפילו שלא מחה אחר שהגדיל והחזיק זה בפניו ג' שנים אחר שהגדיל אין לו חזקה דהא יכול לומר לא ידעתי כדי למחות, אבל שאר יורד ברשות כיון שעבר זמן הרשות והחזיק אח"כ ג' שנים מהניא ליה החזקה מטעם שלא מיחה, וזה שהביא הרב הנמוקי משם הרשב"א מיירי בשאר יורד ברשות. ושוב מצאתי להרב פרח מטה אהרן בח"א סימן כ"ו שהקשה כן להרשב"א מתשובה אחרת וחילק כמ"ש עיין עליו.
ולפי"ז אזדא ליה תירוץ הרב מהרש"ח על מה שהקשה מהרש"ך שלא מצא להרא"ש שיסבור כן שהיורד ברשות אין לו חזקה לעולם ומהיכן לימד הטור בנו כן, ועל זה תירץ הרב מהרש"ח שלמד כן ממ"ש הרא"ש בעובדא דרבה בר שרשום וז"ל שאם היה ידוע שבתורת משכונא בא לידו לא הוה מצי למימר לקוחה היא בידי לעולם ע"כ, ומדקאמר לעולם משמע אפילו שנשלם ימי המשכונא, וכן ראיתי ג"כ להרב מהר"י הלוי בכלל ז' ס"י דף קכ"ו ע"א שתירץ כן. ולפי מ"ש לחלק בעד הרשב"א אין מזה שום ראיה כלל דהתם לגבי יתמי מיירי, ושפיר קאמר מהרש"ך שלא מצא גילוי בדברי הרא"ש שיסבור כן, דאי מהא לא אירייא כמו שכתבתי וקל להבין).
ומעתה אבא לענין דינא דנדון דידן, והיה נראה דכיון דלוי היה דר עם חמיו שמעון בבתי ראובן שהיה לו בשכירות, הוה ליה יורד ברשות ושוב אין לו חזקה בהם כדי שיהא נאמן לטעון חזרתי ולקחתי לדעת הרמב"ן וסייעתו, ואע"ג דרבו הפוסקים ג"כ דפליגו עלייהו, הנה כלל גדול בידינו דלעולם קרקע בחזקת בעליה עומדת וכמ"ש הרב מהרש"ך באותו סימן הנזכר לעיל, וכתב דמילתא דפשיטא היא דאין ראובן נאמן לומר חזרתי ולקחתי כיון שירד לתוכה בתורת שכירות דכיון דהוי פלוגתא דרבוותא לא יהא אלא ספק אוקי ארעא בחזקת מאריה קמא דהיינו שמעון שיש בידו שטר שקנאה מראובן, וכן הרב מהרש"ח בתשובה סימן מ"ז ונ"ח הסכים בזה עם החכם השואל, וכתב כי לענין הדין ודאי שהוא כאשר כתב החכם הפוסק כיון דהוי פלוגתא דרבוותא.
ואני הדיוט לא כן אנכי עמדי, אף כי איני כדאי להכריע אך יש לי להוכיח ולברר מתלמודא דידן להיפך, ובדאיכא פלוגתא דרבוותא כהאי גוונא אוקמינן קרקע בחזקת המחזיק וכמו שיבא בעז"ה.
וקודם ראיתי להשתעשע בדברי החכם השלם הפוסק האח נפשי נר"ו. ראיתי שרצה בנדון דידן לזכות ללוי המחזיק, מטעם דאע"ג דביורד ברשות איכא פלוגתא אי מצי למימר לקוח, אך בבן היורד ברשות שהחזיק ג' שנים אחר שיסתלק אביו גזר אומר דנאמן לומר לקוח אע"פ שהיה דר עם אביו בחייו, והביא ראיה מדברי הטור סימן קנ"ב שכתב כל אלו שאין להם חזקה בניהם יש להם חזקה אם שהתה ביד הבן, ודקדק החכם השלם דלשון שהתה נראה שמימות אביו שהיו דרים יחד נשארו בידו. וזה הדקדוק דק מחוספס, שלשון שהתה משמעותו שנשתהא בידו ונשתמש בו שיעור ג' שנים ולא פחות, אבל אין במשמע שמקודם זה כבר היה משתמש בו, והרי מצינו לשון זה ג"כ בדברי הטור עצמו במקום אחר במקום שאינו עומד ומשתמש באותו קרקע מקודם, בסימן קמ"ט בדין האריס כתב הטור ירד האריס מאריסותו ושהתה בידו ג' שנים יש לו חזקה, הרי דנקט לשון שהתה כדין האריס, אע"ג דדין האריס שירד מאריסותו אין לו חזקה בקרקע שהיה לו בשעה שהיה עדיין אריס אלא בקרקע שבא לו לאחר שירד מאריסותו, וכמ"ש בשם התוספות והרא"ש ז"ל גבי אומן שירד מאומנותו שכתבו לפי' א' דהיינו מאותם כלים שנתנו לו לאחר שירד מאומנותו דומיא דאריס שירד מאריסותו, דמשמע דבאריס פשיטא להו דאין לו חזקה אלא בשדה שבא לו לאחר שירד מאריסותו, וכן להרא"ש דנקט באומן כפירוש ב' דתוספות, ובאריס נקט סתם דברי הגמרא ולא פירש כמ"ש גבי אומן. באופן דלשון שהתה משתמש ששהתה בידו שיעור זה ולא פחות ממנו, וכיון שכן לא מכח האי דיוקא בלשון המפרשים עבדינן עובדא, ולפרש ההיא דכל אלו שאין להם חזקה בניהם יש להם חזקה, דהיינו שדרים היו בבית עם אביהם וכשמת אביהם נשארו שם כמו שהיו בחיי אביהם, ושבקינן דברי הריב"ש ז"ל שהוא רב גדול ומפורסם ובתרא ועינו רא'ה בשל אחרים ותפס במושלם שפירושו דההיא דבניהם יש להם חזקה היינו שאביהם לבדן היו אוכלים בשדה בחייהם ואחר מיתתן באו בניהם להחזיק בשדה ההוא, וכתב דאם היו דרים בחייהם יחד האב עם הבן וכשמת נשאר הבן בבית כאשר היה דר בחייו היורד ברשות אין לו חזקה לומר חזרתי ולקחתי ממך כיון דלא ירד מתחילה בתורת מקח.
(אמר המגיה עיין בהרב מהרח"ש ח"א סימן כ"ז שהסכים בזה לסברת הריב"ש וכן בהרבה מקומות מתשו', ומן התימא על הרב המחבר למה לא נסתייע בזה מספר אביו ז"ל, ועיין במהר"א ששון סימן קט"ו ומהר"י הלוי ז"ל כלל ז' סימן ס' דף קכ"ו).
וראיתי להחכם השלם דרך אחרת בדברי הרא"ש ז"ל גבי אריס, וכתב דלהרא"ש ז"ל דין אריס ואומן כי אהדדי נינהו וכשם שבאומן שירד מאומנותו יש לו חזקה אף בכלים שנתנו לו בשעה שהיה אומן כן באריס, וכתב דמשמע הכי מדכתב הרא"ש הפירוש הב' שכתבו התוספות. וכבר הוכחנו דאדרבא איפכא מסתברא דמדכתב הפירוש הב' היינו לומר דלא הוי אומן דומיא דאריס, דדוקא לפירוש א' כתבו דהוי דומיא דאריס וכדכתבו התוספות, ועוד מדסתם הרא"ש גבי אריס שירד מאריסותו יש לו חזקה ולא פירש אף בשדה שהיה לו בשעה שהיה אריס וכדפירש גבי אומן.
ותו דלדברי החכם השלם הפוסק אי איתא דלהרא"ש גבי אריס נמי יש לו חזקה באותו שדה שהיה לו בשעה שהיה אריס אם כן דעת הרא"ש דלא כהרמב"ן, והטור בנו כתב דמדברי הרא"ש יראה כהרמב"ן וכמו שהוקשה לו זה, ומה שרצה לדחוק בזה דשאני אריס שירד מאריסותו ממשכנתא משום דהוי כשאר אריס דעלמא שאינו של בתי אבות דיש לו חזקה, משום דאמר עד האידנא פלגא והשתא כולה אע"ג דברשות בעל הבית ירד, וה"נ ביורד מאריסותו וכו', ואחר המחילה לא נהירא לי דבאריס דעלמא לא ירד ברשות בעל הבית רק בפלגא ולא בכולה, ולכך יש לו חזקה בכולה אמנם באריס שירד מאריסותו כשנכנס בשדה מעיקרא היה ברשות בעל הבית בכולה בזה אין לו חזקה וכדעת הרמב"ן.
וזה ג"כ חזיתי לך האח שרצית לזכות ללוי מטעם דאפילו להריב"ש בנדון דידן עלתה לו חזקה, ולא מיקרי יורד ברשות משום שלא ירד לוי אלא ברשות שמעון חמיו, וכי אמרינן יורד ברשות אין לו חזקה, היינו שירד ברשות הבעל הבית המערער לא שירד ברשות אדם אחר. וזה איננו שוה לי, דמה לי שירד ברשות המערער מה לי שירד ברשות הבא מחמתו דהיינו השוכר של המערער. ותו דלהריב"ש כללא כייל דאין חזקה מועלת לעולם אלא א"כ יטעון שבתורת מקח ירד מתחילה, וכל שלא ירד בתורת מקח בין שירד ברשות המערער בין ברשות אחר הבא מחמתו לא מהניא ליה חזקה. ובזה ג"כ נתיישב מה שהוקשה למעכ"ת דברי הרב מהרש"ך סימן קל"א מח"ב על לוי שנכנס לדור עם בן שמעון ודן אחיו בעוד שמעון חוץ לעיר וישב לוי גם אחר מיתת דן שני חזקה, ופסק הרב דאע"ג דלגבי דן אינו נאמן לומר חזרתי ולקחתי ממך כיון דמתחלה דר ברשותו, אמנם לשמעון יכול לטעון חזרתי ולקחתי ממך אחרי מות דן, דמה שדר ברשות אינו מועיל לבטל טענת חזרתי ולקחתי משמעון, ועל זה הוקשה למעכ"ת שהרי להריב"ש בן אריס נמי דר בבית שלא ברשות המערער, שלא מסר הבית אלא לאב והבן נמשך ודר עמו מכוחו, ועם כל זה קרי ליה הריב"ש יורד ברשות, והוצרך מעכ"ת לדחוק עצמו ולחלק בין בן האריס וכיוצא דבשעה שהוריד בעל הבית לאריס או לשוכר כאילו הוריד לאשתו ובניו וירדו ברשותו מיקרי, ולכך אין להם חזקה כיון שעמידתן נמשכת להם מהרשות הראשון שנתן גם להם, אבל אם אחר שהוריד בעל הבית בביתו בזמן שהיה לבדו דר ואח"כ נכנס לדור עמו אחר ומעולם לא הרשה לו כנדון מהרש"ך, אם החזיק אחר שנסתלק היורד הא' עלתה לו חזקה עכ"ד. וזו אינו וכמו שכתבתי דמה לי ברשות המערער מה לי ברשות הבא מחמתו. אלא דההיא נדון של מהרש"ך לא היה דן בא מחמת שמעון אלא היו שמעון ודן אחים והיה לשניהם זכות בבית כל אחד בחלקו, ובחלק שמעון לא היה לו לדן זכות בו משמעון לא דרך שכירות ולא דרך אחרת, ולכך כתב הרב דמה שדר לוי בבית בחלק שמעון ברשות דן אינו מועיל לבטל טענת חזרתי ולקחתי משמעון, והרי לוי לא ירד ברשות המערער שהוא שמעון ולא ברשות הבא מחמתו. וכמו כן נמי ראיתי בדברי מעכ"ת שרצה לחלק בין כשמת היורד ברשות דהיינו דברי הריב"ש לכשנסתלק היורד ברשות ופינה הבית והניחה והלך לו דהיינו נדון דידן, דבהא לא שייך לומר דהנשאר אחריו בתוכה מכח הראשון הוא דר, והם דברים בלתי מובנים אצלי ולא ידעתי מה יש לחלק.
ואף גם זאת ראיתי למעכ"ת כמה צדד וחבב כדי לזכות ללוי, עד שכתב שאפשר לומר דבשוכר עצמו שהרי ירד בה ברשות אם עמד בבית ג' שנים שלא פרע י"ל דיש לו חזקה, דהא עד האידנא היה פורע שכירות מידי חדש או מידי שנה ועכשיו אינו פורע, והשוה מעכ"ת זה לההיא דאמרינן בגמרא אריס שאינו של בתי אבות אלא מטעמא דעד השתא פלגא והשתא כולה והרי אריס זה ירד ברשות מתחילה ועם כל זה יש לו חזקה, הכי נמי בשוכר יש לו חזקה אע"ג דירד ברשות מטעמא דעד השתא היה פורע מידי זמנו ועכשיו אינו פורע, ולמאן דאמר דכל יורד ברשות אין לו חזקה לעולם קשה מדין זה של אריס דיש לו חזקה. וניחא ליה למעכ"ת למר דשאני אריס ושוכר דשינו מעשיהם ממה שהיה בתחילה משא"כ במשכנתא דעומד המחזיק בבית כדמעיקרא בלי שינוי. ועל זה ג"כ הוקשה למעכ"ת מדברי הרשב"א דנראה בפירוש דלאומרים דיורד ברשות אין לו חזקה לא שנא שכירות משאלה וכיוצא, וחילק מעכ"ת לזה בין שכירות לאריס שאינו של בתי אבות אע"ג דבשניהם יש שינוי במעשיהם, בשב ואל תעשה שאני, כלומר דבשכירות אינו פורע ואינו משלם וא"ל דמעולם לא מכר ולא מיחה בו לתת שכירותו שרצונו לקחת אותו בבת אחת, אבל באריס אי לאו דמכר לו לא היה מניחו לאכול כל הפירות ג' שנים בקום עשה על סמך שאח"כ יאכל הוא ג"כ ג' שנים אחרים וכו', ולא ידעתי איך נתיישבה דעת מעכ"ת בזה בדברים הללו, ואני שואל דמי אמר למעכ"ת דבשוכר נמי אינו בקום עשה כשהשכיר לו שדה אחר ואוכל הפירות.
(אמר המגיה עיין בזה במהרימ"ט ז"ל ח"ב סימן מ', ועיין בכנסת הגדולה מהדורא בתרא סימן ק"ן הגהות טור אות ב').
אמנם לי יראה דמעיקרא ליכא פירכא, ומאי קשה למעכ"ת מדין אריס שאינו של בתי אבות דיש לו חזקה למאן דאמר דיורד ברשות אין לו חזקה, דשאני אריס דמעולם לא ירד ברשות אלא בפלגא ובשאר לא ירד וכשאכל ג' שנים בכולה יש לו חזקה באותה חצייה כיון דלא מיחה בו, אבל השוכר מתחילה ירד ברשות לכולה וכל שירד ברשות שוב אין לו חזקה משום דהוי כעדים וראה, וזה פשוט בעיני.
תו זה ראיתי לאחינו החכם השלם הפוסק הנזכר שרצה להוכיח דסברת רשב"ם יראה כדעת הרמב"ן ז"ל, מההיא דכתב גבי אין לאיש חזקה בנכסי אשתו וז"ל ולא דמי למשכנתא דסורא דאינו צריך למחות בסוף כל ג', דהתם היינו טעמא שמא לסוף זמן מרובה לא יהו עדים זוכרים שבתורת משכון בא לידו ויכול לטעון לקוח הוא בידי, ומדהוצרך רשב"ם לשכיחת העדים משמע דס"ל דאי ידוע שירד ברשות שוב אין לו חזקה כהרמב"ן ודעימיה, דאל"כ אפילו יהיו זוכרים נמי דהא היורד ברשות יש לו חזקה אח"כ, עכ"ד הפוסק וכו'. ואחר המחילה, התם גבי משכנתא דסורא היינו כדי שלא יהא מחזיק בתוך זמן ימי המשכנתא, דאם יהיו העדים זוכרים שבתורת משכון בא לידו אינו יכול לטעון במכירה בא לידי כמאן דפליג אסברת הרמב"ן, היינו לאחר ששלמו ימי המשכנתא, וכמו שהביא הטור בריש סימן ק"ן וז"ל מי שירד לתוך שדה בתורת משכנתא אין לו בה חזקה במה דברים אמורים שידוע שבתורת משכנתא בא לידו, ומ"מ עצה טובה לממשכן למחות בסוף כל ג' שנים שמא אירכס זה שטר המשכונה אחר שתשכח הדבר ויטעון לקוחה וכו', והם הם דברי רשב"ם ממ"ש, ובתר הכי הביא הטור מחלוקת הרמב"ן ושכנגדו לענין היכא שידוע ששלמו ימי המשכונא), וזה פשוט ואין צריך לפנים, וכן מצאתי מפורש בדברי הרמב"ן בחידושי בתרא פרק חזקת הבתים דף ל"ה גבי משכנתא דסורא וז"ל, ופירש אירכס לשטר משכנתא עד שישתכח הדבר לגמרי ולא ידיע אי במשכנתא אתא לידו דהתם ע"כ מהימן לומר לקוח הוא בידי כדין כל החזקות, אבל אי ידוע שבתורת משכנתא ירד לא מהימן לומר לקוחה היא, וליכא לפרושי דהא גבי שטר משכונא דאמרינן בגמרא דאומן לא היה משכנתא אלא לזמן ואחר כך לקחתיה וכו' יע"ש.
איברא דמלשון אחר שכתב רשב"ם נראה דס"ל דלא כהרמב"ן והביאו הרב מהרש"ח בתשובה סימן נ"ח, ממ"ש פרק חזקת הבתים גבי ולא לאיש חזקה בנכסי אשתו יע"ש ע"כ, והיינו בגמרא בפסקא שניה גבי אין מחזיקין בנכסי אשת איש וכו' כתב רשב"ם ולא דמי לאריס שאין יכול לטעון לקחתיו אחר כן, משום דסתם אריס אין זמן לאריסותו אלא כל הימים בתורת אריסותו עומד וכו' משמע דאי היה זמן לאריס יכול לטעון אחר ששלמו ימי אריסותו לקחתי ממך, וכמו שדקדק כן הרב עצמו בסימן מ"ז.
וראיתי בזה להחכם השלם בפירוש דברי רשב"ם ז"ל דמשמע גם בזה סברת רשב"ם כדעת הרמב"ן, ותורף דבריו דאין זמן לאריסותו היינו דהמוריד אריס תוך שדהו אינו לימי חייו של בעל השדה דוקא אלא סתם אריס מורידו לכל ימי חייו של אריס אף לאחר מותו של בעל השדה וקם בנו תחתיו דאין לאריס חזקה אף בחיי בנו של בעל השדה, ודקדק שלכך בגמרא אמרינן אריס אין לו חזקה בן אריס יש לו חזקה, ולא קאמר אריס בו אין לו חזקה אבל בבנו יש לו חזקה אי מת אביו, מה שאין כן בלוקח מהבעל שבעודו הבעל חי לבד יש זכות ללוקח ובמותו תמה זכות של הלוקח דיש זמן לקנייתו, וכה"ג דעת המורידו ונשתנה הרשות ונכנס לרשות אחרת בהא דוקא יש לו חזקה, אבל בחיי המוריד ס"ל לרשב"ם דאע"ג דעבר הזמן שתבע אין לו חזקה לטעון לקחתי אח"כ כל שידוע דירד ברשות מעיקרא.
ואולם שבהבטה הראשונה נראה פירוש זה בדברי רשב"ם חריף ודק, אך האמת לא כיון רשב"ם בזה לפי יושר העיון, ותו דלפי פירוש זה מאי דהקשה רשב"ם מעיקרא מאריס דאין לו חזקה היינו פירושו דאין לו חזקה היינו לטעון לקחתי מבנו של בעל הבית, דהא לזה תירץ דלא דמי לאריס משום דאין זמן לאריסותו דכשהורידו היה אף לאחר מיתה של בעל הבית שישאר השדה לבנו, ואין זה משמע בדברי רשב"ם דבהדיא כתב רשב"ם והרי זה כאריס שירד לקרקע באריסותו שאינו יכול לטעון לקחתיה ממך, וממך משמע ממי שהורידו דהיינו הבעל הבית לא בנו.
ותו דבאריס אף אם הורידו בפירוש עד ימי חייו של בעל השדה לבד אין לו חזקה בבנו, דאפילו ירד מחדש לבנו דרך אריסות אין לו חזקה, דכללא כייל בגמרא אריס אין לו חזקה מה לי אריס בשדה של אביו מה לי בשדה של בנו. ובזה נסתלק מה שדקדק דלא קאמר בגמרא אריס בו אין לו חזקה אבל בבנו יש לו חזקה, דאיך יעלה על דעת לומר דבבנו יש לאריס חזקה, וכי אריס לבנו של בעל הבית לאו אריס מקרי.
אמנם מ"מ כדי ליישב דברי רשב"ם הכא דלא סתרי אמאי דכתב התם גבי צריך למחות בסוף כל ג' שנים, נ"ל לומר דכוונת רשב"ם הכא לחלק בין כשהיורד ברשות לתוך שדה חבירו היה לזמן מוגבל לכשהיורד ברשות הוא סתם בלי זמן קצוב, דכשיורד ברשות לזמן קצוב אם אחר שנשלמו ימי הרשות יעמוד היורד עוד שם ויחזיק בה ג' שנים הויא חזקה, משום דהרי זה כאילו יורד עכשיו מחדש אע"ג דמתחילה ירד ברשות, כיון דהיה הרשות לזמן קצוב בנשלם הזמן אע"ג דלא יצא מתוכה אלא החזיק אח"כ בה הויא כאילו יורד עכשיו מחדש לשדה זו ואיכא למימר דזבוניה מזבין ליה, אבל ביורד סתם בלי קביעות זמן כל שירד ברשות מתחילה שוב אין לו חזקה לטעון לקוח, דכל זמן שהוא עומד שם ברשות מיקרי, ואיכא למימר שהרשות שנתן לו בתחילה כשירד באותו רשות הוא דמשתמש בשדה ולכך לא מיחה בו בעל השדה, וזהו שכתב רשב"ם ז"ל דבלוקח מהבעל ופירות לבד הי"ל לבעל באותו שדה והוא מכר לו ג"כ גוף הקרקע אם ירש את אשתו, נמצא שלקחה על מנת שאם ימות הבעל יפסיד מקחו של גוף הקרקע, א"כ הו"ל כירד מתחילה לזמן קצוב דהיינו עד שימות הבעל לבד, וכשמת הבעל דהיינו נשלם זמנו ולא יצא מתוכה אלא עמד שם והחזיק הו"ל כאילו ירד מחדש לשדה האשה, וכיון שהיא שתקה ג' שנים א"ל זבוניה זבנה ליה, אבל באריס שירד בשדה דרך אריסות, על הסתם הוי יורד בלי זמן קצוב דאין זמן לאריסותו כשיורד בסתם, וכל זמן שהוא עומד בתוך השדה ברשות מקרי ואין לו חזקה לטעון לקוח. נמצא לפירוש זה דבההיא פלוגתא דהרמב"ן ושכנגדו דהיה המשכנתא לזמן קצוב אחר ששלמו אכלו ימי המשכנתא, לדעת רשב"ם יש לו חזקה ג' שנים לטעון לקחתי אח"כ, דכל שעמד עוד תוך השדה אחר שכלו ימי המשכונה הרי זה כאילו ירד מחדש ודלא כהרמב"ן, והאריס נמי אם יהיה שיעשה כפי זמן קצוב לירידתו, כל שיעמוד שם אחר שישלמו ימי הרשות הקצובים ויחזיק ג' שנים הויא חזקה לדעת רשב"ם דהרי זה כאילו ירד מחדש. נפקא מינה לדעת רשב"ם בנדון דידן אם השוכר נכנס בבית סתם בלי קביעות זמן שוב אין לו חזקה לטעון לקוח, דעל הסתם אין זמן לשכירותו וכל שלא מיחה בו ושתק ג' שנים א"ל דזבוניה זבין ליה.
ובזה ניחא מאי דפירש רשב"ם גבי עובדא דרבה בר שרשום איכא קלא דארעא דיתמי היא דהשתא שלימו ימי משכנתא, דמשמע דאם לא ידע ששלמו ימי המשכנתא מצי למימר לקחתי אחר כך, דלא כסברת הרמב"ן ז"ל כיון דהיה המשכנתא לזמן קצוב ודוק.
(אמר המגיה עיין בזה בהרב פרח מטה אהרן ז"ל סימן הנז"ל דף ס"ו ע"א ומהר"ש גאון ז"ל סימן ל"ז והרב עדות ביעקב סימן נ"ז).
נחזור לענייננו לענין דינא דנדון דידן דלוי שהיה דר עם חמיו שמעון בבתי ראובן שהו"ל בשכירות הו"ל יורד ברשות, ולהרמב"ן וסיעתו אין לו חזקה לטעון לקחתי, ואע"ג דרבו החולקים עליהם, הנה כלל מסור בידינו כל הקרקע בחזקת בעליה עומדת.
אמנם יראה אחר העיון וההתיישבות דלוי העומד בתוך הבית ומחזיק בה הוא המוחזק ומצי למימר קים לי כהנהו רבוותא דס"ל דהיורד ברשות מצי למימר חזרתי ולקחתי או נתן לי במתנה. ומסתייע לי ההיא שמעתא דפרק חזקת פלוגתא דרבה ורב יוסף גבי ההוא דאמר ליה לחבריה מאי בעית בהאי ארעא, א"ל מינך זבנת והא שטרא, א"ל שטרא זייפא הוא, גחין לחיש לרבה אין שטרא זייפא הוא מיהו שטרא מעלייא הו"ל ואירכס ואמינא אנקיט האי בידאי, אמר רבה מה לי לשקר אי בעי אמר שטרא מעלייא הוא, א"ל ר"י אמאי סמכת אהאי שטרא חספא בעלמא הוא. והדר מייתי בגמרא ההוא דא"ל לחבריה הב לי מאה זוזי דמסיקנא בך והא שטרא א"ל שטרא זייפא הוא גחין לחיש וכו' כדלעיל, ומסיק תלמודא אמר רב אידי הלכתא כוותיה דרבה בארעא והלכתא כוותיה דרב יוסף בזוזי, הלכתא כוותיה דרבה בארעא דהיכא דקיימא ארעא תיקום, והלכתא כוותיה דר"י בזוזי דהיכא דקיימי זוזי לוקמו, ופירש רשב"ם מספקא ליה לרב אידי טעם של מי משניהם נראה יותר, הילכך פוסק בראשון כרבה דאמר מה לי לשקר ויעמוד על מקחו דכיון דלא איתבררו טעמיהם של רבה ור"י המוציא מחבירו עליו הראיה וכו', דהיכא דקיימא ארעא תיקום ולא נוציא מספק וכו'.
הרי לפירוש רשב"ם כל דמספקא לן כמאן הלכתא היכא דקיימא ארעא תיקום, וכן פירש ג"כ בפרק חזקת הבתים גבי ראובן שגזל שדה משמעון ומכרה ללוי ואתא יאודה ומערער, לא לוזיל שמעון לאסהיד ללוי וכו', ומסיק כגון דאית ליה סהדי למר ואית ליה סהדי למר ואמרי רבנן ארעא היכא דקיימא תיקום, ופירש רשב"ם ואמרי רבנן בכל ספק דין קרקע היכא דקיימא ארעא תיקום, שלא יוציאו אותה ב"ד מיד המחזיק בה כדאמרינן גבי פלוגתא דרבה ור"י היכא דקיימא ארעא תיקום, לפי שנסתפק לנו הדין וכו' ע"כ.
והתוספות כתבו גבי פלוגתא דרבה ור"י, דלפירוש רשב"ם צריך לדחוק ולומר דההיא דגבי נכסי דבר שטיא דאמר אוקי תרי לגבי תרי ואוקי נכסי בחזקת בר שטיא, התם הוו תרי ותרי כמאן דליתנהו דמי ואוקי ארעא בחזקת מריה קמא, אבל הכא היינו ספיקא דדינא כמאן לא שייך למימר אוקמיה אחזקת מאריה קמא להוציא מיד המוחזק. וכנראה שנעלמו מתוספות דברי רשב"ם התם גבי גזל שדה וכו', שכתב רשב"ם וז"ל גבי נכסי דבר שטיא אמרינן נמי אוקי תרי בהדי תרי ואוקי ארעא בחזקת בר שטיא, וה"נ אי מטי לידיה דיאודה לא מצי שמעון לאפוקי מיניה בהכי סהדי, דנראה דלהרשב"ם ההיא דבר שטיא איירי כשאין השדה עדיין ברשות הלוקח, ולהכי אמרינן דאוקמינן ארעא בחזקת בר שטיא ואילו היה הלוקח בתוכה הכי נמי דהו"א אוקי ארעא בחזקתו דהיכא דקיימא ארעא תיקום.
גם לפירוש ר"י דכתבו התוספות גבי פלוגתא דרבה ור"י המחזיק בקרקע נראה דהוא המוחזק, דהיינו טעמא דהלכתא בארעא כרבה וכר"י בזוזי משום דאמרינן מיגו לאוקומי ממונא ולא אמרינן מיגו להוציא, וא"ל לאוקומי ארעא בחזקת מרא דקיימא השתא ע"כ, הרי דלר"י ג"כ דמיגו לאוקומי אמרינן מיגו להוציא לא אמרינן, והתם אוקמי ארעא בחזקת מרא דקיימא השתא ומיקרי אוקמיה בידיה, ולא אמרינן דבחזקת מארי קמא הוי מיקרי להוציא, הכא נמי בנדון דידן כיון דפלוגתא דרבוותא היא היורד ברשות מצי למימר חזרתי ולקחתי, ומספקא לן כמאן הלכתא היכא דקיימא ארעא תיקום דהוי ביד לוי המחזיק בה.
ואין להקשות לזה ממאי דקי"ל הלכתא כוותיה דרב נחמן דאמר קרקע בחזקת בעליה קיימא, ואיתא בכמה דוכתיה בפרק השואל גבי שוכר מי"ב זהובים לשנה דינר זהב לחדש ונתעברה השנה אפילו בא בסוף החדש אמרינן כולה למשכיר קרקע בחזקת בעליה קיימא, גם בסוף המקבל ההוא שטר משכונה דהוה כתיב ביה שנין סתם מלוה אומר שלש לוה אומר ב' וקדים מלוה ואכלינהו לפיריה וכו', ואי לא משום דהוי מילתא דעבידא לגלויי ואטרוחי בי דינא תרי זימניה לא מטרחינן הוה מפקינן הפירי שאכל דהלכה כר"נ דקרקע בחזקת בעליה קיימא, אין להקשות מהנהו מקומות לההיא פלוגתא דרבה ור"י, דהתם שאני שהספק נופל בפירות לבד לא בקרקע, להכי אמרינן דקרקע לעולם בחזקת בעליה עומדת, אמנם הכא בפלוגתא דרבה ור"י דהספק הוא בקרקע עצמו, בהא מסיק הלכתא היכא דקיימא ארעא תיקום ולא מפקינן מיד המחזיק וזה נראה אמת ויציב. וכן ראיתי בדברי הרשב"א הובאו דבריו בתשובות מהר"א ששון סימן קנ"ה באחד שמכר קרקע לחבירו ובאו ב' ואמרו תנאי היה בשעת המכירה שאם יחזיר לו המעות עד זמן מה שיהא המכר בטל והלה מביא עדים שמכרו בלא תנאי, השיב שאין בזה דמיון למאי דאמרינן בכתובות תרי ותרי נינהו ואוקי ממונא בחזקת מריה, דשאני הכא דלדברי כולם לוקח זה כדין ירד אלא שזה מביא עדים שיש לו להסתלק מחמת תנאי וזה מביא עדים שהמכירה לחלוטין דהקרקע בחזקת לוקח זה שהוא עכשיו בידו, ואין אומרים בזה אוקי ממונא בחזקת מארי קמי ומקרי לזה שירד בתוכה ברשות בעלים ע"כ, ה"נ בנדון דידן שלוי מחזיק בתוך הבית וברשות ירד לא בתורת גזל ומספקא לן הלכתא כמאן אי מצי למימר לקחתי או לא אמרינן היכא דקיימא ארעא תיקום.
והרב מהר"י אדרבי ז"ל סימן שכ"ו פסק כן לגבי נדון דידיה מהאי תשובה דהרשב"א, ודקדק על דברי הרשב"א דנראה שחולק עם הגמרא מההיא דהשואל שכתבנו לעיל וממקום אחר ג"כ, במה שכתבנו ניחא, דשאני בין כשהספק נופל בקרקע עצמו לכשהספק נופל לענין הפירות, אבל בקרקע אין ספק ביניהם שהוא מהבעלים. נמצינו למדין לענין דינא דנדון דידן דזכה לוי בחזקתו וטענתו שיטעון לקוח או מתנה הוא בידי וכמו שיפה זיכה ופסק המורה וכו'.
(אמר המגיה עיין בזה בהרב פרח מטה אהרן ז"ל סימן הנ"ל והרב עדות ביעקב סימן נ"ז ובעוללות הכרם סימן י"ד ובספר דבר משה ח"ב סימן ס' ובתשובות בספר מטה אשר סימן י"א וי"ג ובסימן ט' פסקים של הרב מהרש"ף ז"ל שכולם הסכימו שמי שהוא בתוך הבית הוא המוחזק ולא אמרינן בזה כחזקת מרא קמא עי"ש, ועיין בכרם שלמה אבן העזר סימן ל"ח וחו"מ סימן נ', ועיין בספר אגורה באהלך דף נ"ה והילך).
ולענין השבועה אשר בא בשאלה אי חייב לוי לישבע וכו', אפיריון נמטייה להחכם השלם הפוסק ה"י דנתגלה לנו רוב הסברות דסברין דאף שבועת היסת אין נשבעין למחזיק בקרקע, דאלו דברי הרשב"א ז"ל שהביא הרב ב"י שהמחזיק ג' שנים אין מוסרין אותו לשבועה כדברי הגאון וכו'.
הנה זה לדעתי איירי הרשב"א דוקא כשאין עדים למערער שהיה שלו, אבל כשיש עדים למערער ישבע המחזיק אף כשהחזיק שלשה שנים וכמו שכתב הטור, וזה אני מכריח מדברי הרב ב"י שכתב בספר הקצר שלו ב' הסברות הסותרות זו את זו, כי מתחילה כתב סברת הרמב"ם והטור דכשהחזיק כראוי ובטענה ישבע ועומד בשלו, ובתר הכי כתב סברת הרשב"א דאין מוסרין אותו לשבועה אלא חרם סתם. ובמאי דכתיבנא ניחא, דהאי דהרשב"א ז"ל שכתב הרב בספרו הקצר קאי למאי דסליק מיניה דהיינו ואם אין עדים לראובן שהיה שלו משום זה כתב דאין מוסרין אותו לשבועה, וכיון שכן הו"ל הרמב"ם והטור והרשב"א ז"ל דס"ל דחייב שבועה, וגם הרא"ש ז"ל נראה שהוא מסברא זו בתשובה הביאה הרב ב"י סימן קנ"ד מחודש יו"ד וז"ל בפתח חלון צר במקום שמזיק לחבירו חזקתו ג' שנים וישבע הפותח שמכר לו או נתן לו במתנה וכו'.
אמנם מ"מ כיון דהרשב"א ז"ל בתשובה כתיבת יד בהדיא הביא מהראשונים ז"ל שאין אחר חזקה כלום ומשמע דאין שום שבועה למחזיק, וגם בהגהות אשירי פ"ק דמציעא וכן בתשובות מיימוניות בספר משפטים סימן ע"א בשם רשב"ם הכל כאשר רמז החכם השלם הפוסק, ודאי הכי הוי דמצי למימר לוי בנדון דידן קים לי לאפטורי משבועה. איברא דבזה יש להסתפק קצת דמדברי הרב מהרש"ך ח"א סימן קנ"ד נראה דסובר דלא אמרינן קים לי לאפטורי משבועה, שכתב דנהי דלענין ממון אמרינן אבל לענין תביעת שבועה איכא לפלוגי לסברת הר"י הלוי דס"ל דאע"ג דטענת מיגו חשיבה לפטור למוחזק מ"מ לענין לאפטורי משבועה ס"ל דלא אמרינן מיגו לאפטורי משבועה, ואם כן אליבא דהר"י הלוי ז"ל לא אמרינן שיוכל הנתבע לפטור עצמו משבועה בטענת קים לי.
אמנם מצינו להרב מהריב"ל ח"א סימן מ"ו שכתב דאמרינן הקים לי לאפטורי משבועה, כשם שאמרינן לענין ממון. ועוד י"ל דאף לדברי מהרש"ך ז"ל דימה דין קים לי לדין מיגו דכשם דלא אמרינן מיגו לאפטורי משבועה כך לא אמרינן קים לי לאפטורי משבועה ודין מיגו אינו אלא להרמב"ם ואחרים עמו, אמנם לשאר רבותא אמרינן מיגו לאפטורי משבועה, וה"נ אמרינן קים לי ג"כ לאפטורי משבועה, ומה גם אם נדקדק בלשון מהרש"ך שלא כתב זה אלא בלשון אפשר.
וכבר ראיתי בדברי הרב אדוני אבי ז"ל דכתב דההיא דמהרש"ך ג"כ די לאומרה דלא אמרינן קים לי כדברי המיעוט לאפטורי משבועה, אבל כשהמחלוקת הוא שקול אמרינן קים לי לאפטורי משבועה, אם כן כל שכן בנדון דידן דאיכא כמה וכמה רבוותא דס"ל דאין המחזיק חייב שבועה.
סוף דבר דבנדון דידן לוי זכה בדינו ומצי למימר שבמתנה בא לידו אחר שהחזיק ג' שנים ופטור משבועה כאשר הורה וזיכה החכם השלם הפוסק אחינו נר"ו.
פה דברי הקטן משה בכמה"ר חיים שבתי זלה"ה
 
 
@שו"ת תורת משה חלק חושן משפט סימן י
שאלה, ראובן היה לו חצר ובו בתים רבים, ומכר לשמעון קצת מהבתים ומעט מהחצר עם מוצאיהם ומובאיהם, ואחר זה הלך ראובן לקושטא ומשכן החצר לגוי אחד, והגוי ההוא היה אלם ותקיף וקם עם כל החצר והבתים אף עם אותם שמכר לשמעון, וירא כי לא יכול לו שמעון ומכר החזקה ללוי, ובשטר המכירה עשה לוי שיכתוב לו איך מכר לו החזקה והמולקיי דלפי האמת המולקיי הוא שלו שהגוי לקחו בגזלנות, ועתה אירע שהגוי רוצה למכור כל החצר החזקה והמולקיי, ונמצא מי שרוצה לקנותו, ובא ליורש לוי ואמר לו איך הוא רוצה לקנותו מה לבו חפץ בזה, והשיב לו יורש לוי בלשון לעז מירקה קי קולאיי שירה, וקודם נתינת המעות הקונה לגוי אמר יורש לוי כי הוא רוצה לקנות לפחות חלקו מן הגוי רוצה לומר אותם קצת הבתים שהיו שלו.
שוב חזר השואל ושאל כי הענין היה שקהל אחד היה רוצה לקחת החצר וקראו אנשי המעמד לבן המצר זה, והשיב להם אם יחיד היה רוצה לקנות לא היה מתרצה עכשיו שהקהל רוצה לקנותו קולאיי סירה, ומעתה טוענים הקהל דאין צריך קנין ואמירתו לגבוה כמסירתו להדיוט, ובן המצר טוען דלא אמר כן רק ככתוב למעלה, יורינו המורה אם אבד זכותו יורש לוי באמירת אותם הדברים שאמר לקונה שיקנה ושכרו כפול מן השמים.
תשובה, לא ביאר השואל שאלתו במאי, אם בא יורש לוי לערער ולסלק את הלוקח מכל החצר מצד שהוא בן המצר, בזה אין צריך להשיב דמילתא דפשיטא דזכו בני הקהל בקניה מתרי טעמי, אם מצד דבזבן מגוי לית דינא דבר מצרא, כדאמרינן בהמקבל דאמר ליה אריא אברחי ממצרך ואין לך ישר וטוב מזה כדפירש רש"י ז"ל, אם מטעמא דבהקדש אין בו משום דינא דבר מצרא כדכתב הריב"ש בסימן תק"ז יע"ש.
אך אם השואל בא לערער על חלקו שהיה לו בחצר קנוי משמעון החזקה והמולקיי בהא מיהא צריך לעמוד ולבאר. ולכאורה נראה דפלוגתא דרבוותא היא כשהגוי לקח מהישראל קרקע מחמת גזל ומכרו לאחר, לרש"י והרא"ש צריך להחזירו לבעלים ולהרמב"ם ז"ל אין הבעלים יכולים להוציאו מן הלוקח וכמו שהביאו הטור ז"ל בחו"מ סימן רל"ו, ותרווייהו ממקום אחד והיינו מדגרסינן בפרק הניזקין הבא מחמת חוב ומחמת אנפרות אין בו משום סקריקון, ופירש"י ז"ל גוי הבא מחמת חוב על ישראל או מחמת אנפרות גזל דעלמא וכו', אין בו משום סקריקון להחזיק הקרקע ביד הלוקח כשיתן לו רביע לבעלים כתיקון חכמים, אלא מחזיר לו הקרקע בחנם דאין מכירתו מכירה כלל, ולדעת ר"ג שהביאו התוספות והרא"ש בפרק הכונס אין צריך להחזירו בחנם אלא שמין כמה היה רוצה ליתן לגוי כדי שיחזירנו לו וכך יתן ללוקח, וכן הסכים הרא"ש, ואע"ג דהרא"ש ז"ל הביא פסק רש"י דסבר דיקחנה בעלים בלא דמים ואח"כ כתב דברי ר"ג ולא הכריע, מדהביא סייעתא לר"ג מדברי ר"י משמע דהכי ס"ל.
אבל לדעת הרמב"ם פירושא דברייתא דהניזקין הבא מחמת חוב ומחמת אנפרות אין בו משום סקריקון, היינו שהלוקח ממנו אין צריך להמתין כלל י"ב חדש וכן אין נותנין בו דין סקריקון אלא מקחו קיים, וזהו שכתב בפרק י' מהלכות גזילה וז"ל, גוי שאנס נכסי ישראל וירד לתוך שדהו מחמת שהיה לו חוב עליו או מחמת שיש לו נזק ביד זה הישראל ואחר שתקף לו את השדה מכרה לישראל אחר אין הבעלים יכולים יכולים להוציא מיד הלוקח וכו'.
והנה הוקשה לי לכאורה דהרמב"ם בפרק ה' דגזילה נראה דס"ל כדעת ר"ג והרא"ש, שכתב וז"ל מלך שלקח חצר או שדה של אחד מבני המדינה שלא בדינין שחקק ה"ז גזלן והלוקח ממנו מוציאין הבעלים מידו, וכתוב שם בהגהה וכן פירש ר"י בגוי אלם שאנס שדה מישראל ובא ישראל אחר וקנאה שאינו יכול לעכב לעצמו לומר זכיתי בה, הרי דנראה בהדיא דדעת הרמב"ם כדעת ר"י שהוא דעת ר"ג והרא"ש.
אמנם יראה ליישב ודאי דמה שכתב הרמב"ם בפ"י דגזילה דאין הבעלים יכולים להוציא מיד הלוקח היינו כשתקף הגוי את השדה מחמת חוב או מחמת נזק שיש לו על ישראל או שהפסיד לו ממונו, דלפי דעתו זו היא פירושא דברייתא דאמרינן מחמת אנפרות אין בו משום סקריקון, כלומר מחמת טענתו שיש לו נזק שהישראל הזיקו או הפסידו וכמו שכתב הרב המגיד, אך כשאנס הגוי את השדה מחמת גזל דעלמא בהא מודה הרמב"ם דהלוקח מחזיר הקרקע לבעלים וכדעת ר"ג והרא"ש והתוספות בשם ר"י, וזהו שכתב בפ"ה דגזילה דמוציאין הבעלים מיד הלוקח משום שהרי הוא גזלן. באופן דלדעת כולם כשאנס הגוי את השדה מישראל בגזל ובאלמות כמו בנדון דידן ומכרו אח"כ לאחר צריך הלוקח להחזירו לבעלים כשיתן ללוקח הדמים שקנאה.
אמנם יראה דבנדון דידן הא ליתא, שהרי כתב הטור וז"ל ואם יש שופטים בארץ והיה אפשר להוציאו מיד הגוי בדין ולא עשה, אז ודאי נתייאש וישאר ביד הלוקח ולא יתנן לבעלים כלום ובזה אין חולק, והיינו מדאמרינן התם בהניזקין אמר רב יוסף נקטינן אין דין אנפרות בבבל, מאי טעמא כיון דאיכא בי דואר ולא אזל אימר אחולי אחיל, וכן כתב הרמב"ם שם שאם היה שם מלך או שר באותו מקום שיכול לכוף את הגוי שמכר לדין ולא תבעו הבעלים את הגוי אינם יכולים להוציא מיד הלוקח מן הגוי, שהרי אומר הלוקח לבעלים אם גזלן הוא למה לא תבעתם אותו בדיניהם.
נמצא דבנדון דידן שהוא מקום שיש שר ושופט שיכול לכוף את הגוי לדין, אין ללוקח להחזיר מה שקנה מן הגוי כיון שלא תבעו הבעלים הראשונים את הגוי בדיניהם.
ומ"מ צריך לעמוד בנדון דידן אם יחזרו לבעלים מה שקנו מן הגוי מכוח החזקה שנשאר להם כפי הסכמות החזקות הנהוגות. וצריך לחקור אם יהודי שקנה מן הגוי המולקיי שחבירו היהודי מחזיק בו עובר על ההסכמות ואין כח ויכולת לקנות אם לא ברשות בעל החזקה.
וקודם כל זה צריך אני להביא ולהזכיר מה שנמצא בזה בדברי הפוסקים זלה"ה ואח"כ אבא לענין פסקא דנדון דידן, והנה בזה הרב מהריב"ל ח"ב סימן פ' חקר בזה בשני עניינים. הא' אם יהודי שמכר המולקיי שלו אם עדיין נשאר לו זכות החזקה או לא. הב' אם יהודי קנה מיד הגוי המולקיי שמחזיק בה יהודי אחר אם חייב לשלם דמי החזקה לאותו המחזיק. והנה בחקירה הא' צדד הרב צדדים ואסיק דמסתברא דלא נשאר שום זכות לאותו היהודי המוכר המולקיי שלו לתוגר, אלא זה האיש שמכר החצר או הבית כבר נסתלק מהכל והרשות נתונה לכל אדם שיכנס בו. גם הרב מהר"א ששון בסימן קמ"ז נסתפק כי האי ספיקא גבי מי שנהרג במאמר וגזרת המלך יר"ה להיות מורד במלכות על פי דינא דמלכותא, ונלקחו ממנו כל הקרקעות לחשבון המלך ונמכרו לאנשים תוגרמים, ואחר זה קם יהודי אחד וקנה מאחד מהתוגרמים אחת מהקרקעות, נסתפק הרב אם נשאר ליורשי הנהרג חזקה באותם הקרקעות שנלקחו למלך, וצדד הרב צדדים באורך כאשר יראה המעיין, ופסק שלא נשאר לבעל שום זכות מטעמא שכיון שעל פי דינא דמלכותא נלקחו, זכה המלך בגופן ובחזקתן ואפילו בשאר החזקות לבד שהיה לנהרג רצה המלך, א"כ מאי שנא האי חזקה דהאי קרקע משאר החזקות יע"ש.
והנה בחקירה הא' הזו בנדון דידן לא נפקא לן מידי ולא צריכנא בה, שהרי יורש לוי בא לערער על הקניה מהגוי בחלקו שקנה מורישו משמעון, ובהא שמעון המוכר מעולם לא מכר המולקיי לגוי מדעתו ורצונו כההיא דמהריב"ל זלה"ה, אלא באלמות ותקיפא קם הגוי בו, ובודאי דנשאר לשמעון זכות החזקה מיהא וזהו שמכר ללוי, וכל שכן דלא דמי ג"כ כלל לההיא דמהרא"ש דעל פי דינא דמלכותא נלקח, מה שאין כן בנדון דידן דהוייא גזל ובאלמות וכמו שכתבתי.
אך מ"מ החקירה השניה שייך שפיר ואגיד בה בנדון דידן ג"כ. והנה בזה ראיתי להרב הנזכר שחקר לדעת אם מהני האומדנא להוסיף על לשון ההסכמה מה שאין כתוב בה בפירוש, דבהסכמות החזקות כתוב ששום יהודי לא יוכל לשכור בית או חצר שמחזיק בהם יהודי אחר, ומחמת לשון זה אין לנו שלא יוכל שום יהודי לקנות בית או חצר שמחזיק בהם אחר, אכן מחמת האומדנא אית לן למימר דמה לי שכירות מה לי קניה בשניהם מסיג גבול רעהו ומוציאו מביתו ומנחלתו, ואומדנא דמוכח דעל שניהם נתכוונו הרבנים מתקני ההסכמה. והביא הרב ז"ל משם הרב המובהק מהרדכ"ץ זלה"ה שפלפל בשלשה תשובות חדא דהרא"ש וחדא דמהר"ם וחדא במה שכתב תלמידו של הר"ם ז"ל, והעלה וס"ל דמהר"ם והרא"ש ותלמידו של הר"ם ז"ל כולם שוים לומר דמהניא האומדנא להוסיף על התקנה מאי דלא משמע כלל מהלשון. אך הרב מהריב"ל זלה"ה רצה להוכיח דהרא"ש ומהר"ם אמרו והסכימו בדעת אחד דאין כח באומדנא להוסיף על התקנה מאי דלא משמע כלל מהלשון, אבל מתוך מה שכתב תלמידו של הר"ם מיהא יראה איפכא וכמו שכתב מהרדכ"ץ.
ואני הדיוט אחר המחילה רבה יראה דמה שרצה הרב להוכיח מתשובת מהר"ם דס"ל דאין כח באומדנא להוסיף על התקנה אינה ראיה, דיש לדחות, וזה דראייתו היא שכתב מהר"ם על מעשה שגזרו הקהל שלא לקנות בית גוי, ושאלו למהר"ם אם החליף בית לבית אי מקרי זבני או לא, והשיב דבר ברור הוא דחילוף בית מקרי נמי זביני, והרבה בראיות להוכיח דחילוף מיקרי זביני, משמע דס"ל למהר"ם דלא מהניא האומדנא להוסיף על התקנה, דאם איתא דס"ל דאומדנא מהניא להוסיף על התקנה מאי דלא משמע כלל מהלשון, א"כ מה לו למהר"ם להרבות בראיות להוכיח דחילוף מקרי זביני, והלא אע"ג דלא היה מקרי זביני האומדנא הוה מהניא להוסיף על התקנה להביא גם חילוף בית וכו'. וזה יש לדחות, דבחילוף בית בבית לא שכיח ומילתא דלא שכיחו לא גזרו ולהכי הוצרך לומר דחילוף מקרי נמי זביני. וכעין זה מצאתי ראיתי להרב מהר"ר אהרן ששון בסימן קמ"ז שהביא מה שכתב הרב מהרדכ"ץ בשם מהר"י טאיטאצק דאין להכניס משכנתא בכלל שכירות משום אומדנא כיון שהאומדנא הוא היפך השכירות, דשכירות שכיח ומשכנתא לא שכיח, ובמלתא דלא שכיח לא גזרו ביה רבנן ולא תקנו, כדאמרינן בכולי גמרא מילתא דשכיח גזרו ביה רבנן מילתא דלא שכיח לא גזרו, וכתב דהרב מהרשד"ם ג"כ עושה עיקר מהאי טעמא. ומזה הוכיח הרב מהרא"ש הנזכר לנדון דידיה טעם שלישי משום דהויא מילתא דלא שכיח ולא גזרו ולא נכנס בכלל התקנה, וכתב הרב הנזכר שגם הרב מהריב"ל סמך בתקנות החזקות על זאת הטענה וטעמא דלא שכיח הויא טענה מעליותא, הרי העיד שהרב מהריב"ל עצמו סמך על טעמא דלא שכיח וא"כ הראיה אינה ראיה, וי"ל דס"ל למהר"ם דהאומדנא מהניא להוסיף על התקנה מאי דלא משמע כלל מהלשון, וכמו שנראה דעת תלמידו דס"ל הכי ושכן דן לפני רבו כמו שהביא זה הרב מהריב"ל.
וזה ג"כ חזיתי להרב מהר"א ששון בסימן הנ"ל שהביא מחלוקת זה מגאוני עולם אם יש להוסיף על הסכמות החזקות מכח אומדנא דבר שלא נתברר בהסכמה, וכתב משם הרב מהרשד"ם חו"מ סימן רנ"ח שכתב כי נפל מחלוקת בזה ברבני דורו, כי הרב מהרדכ"ץ דעתו דעת המסכימים והמתקנים להוסיף על מה שלא בא בפירוש, והרב מהרי"ט דעתו שהסכמות דין נדרים יש להם ופיו ולבו שוים בעינן, וא"כ הבו דלא להוסיף עלה. וכתב הרב מהרשד"ם כי להיות ששתה מים מרבו מהרי"ט היה סומך על דעתו, עם כל זה כתב דכיון דהוי ענין חזקה וחרם הדין נותן להחמיר, גם הרב מהר"א ששון שם נראה דסמך על זה, אם לא בנדון דידיה דוקא כתב דלא נכנס בכלל ההסכמה באומדנא מטעם שהאומדנא ההיא אינה טובה וחזקה, אלא אדרבה האומדנא היא שמעולם לא תקנו בעלי התקנה למי שדינו מורד במלכות.
ומעתה אבא לענין פסקא דנדון דידן, שעם היות אין לשמעון זכות במולקיי מחמת שלא תבע את הגוי בדיניהם כיון שהיה שר ושופט באותו מקום שיכול לכוף אותו לדין, מ"מ נשאר לו מיהא זכות החזקה וכמו שכתבתי בראשונה, וא"כ לדעת מהרדכ"ץ ומהרשד"ם ומהר"א ששון יש להוסיף באומדנא על ההסכמה דבר שלא נתברר בה, ואף לפי דברי הרב מהריב"ל הנה הראיה שהביא מתשובת מהר"ם כבר כתבתי מאי דאיכא למידחיה, באופן דלדעת מהר"ם תלמידו יש כח באומדנא להוסיף על ההסכמה, ולפי זה בנדון דידן היה נראה דחייבים פרנסי ההקדש להחזיר קרקע שקנו מהגוי ליורש לוי כשיקבלו ממנו הדמים שנתנו לגוי, ואם לא יעשה כן עוברים ח"ו בתקנות.
האמנם יראה ודאי דזו ליתא, והגם דאזלינן בתר אומדנא להוסיף על ההסכמות והתקנות, הכא ודאי כוונת מתקני ההסכמה לא היה אלא שלא לשכור מהגוי אבל לקנות רשאי, וכמו שהיא פשט לשון ההסכמה, וכמו שהוכיח הרב מהרש"ך ח"א סימן קפ"ט מכח ההסכמה שניה שהסכימו שאם יקנו שישימו ב' שמאין שישומו שווי החזקה, ואם איתא דלישנא דלשכור הכתוב בהסכמה הא' משמע נמי לקנות, נמצא שבהסכמה הב' שחדשו גרעו כח המחזיק מהסכמה הא', וזה כי בלי ספק אי בכלל ההסכמה הא' הוי ג"כ שלא יוכל לקנות א"כ אפילו שישומו שמאין דמי שווי החזקה ויפרענו אינו רשאי לקנותו שלא ברצון המחזיק, ואף אם יתן לו את כל הון ביתו נמצא שגרעו בהסכמה הב' מהסכמה הא', וכן לא יעשה לפי שבקיום ההסכמה הב' נמצאו עוברים על הא' המקויימת ומקובלת בכל תוקף האלות וחרמות וכו', אלא ודאי שההסכמה הא' לא נכלל שום איסור לקנות ובאו בשניה ליפות כח המחזיק ולהוסיף שאם יקנו שישומו ב' שמאין וכו', וזה יראה בעיני ראיה חזקה.
אך מ"מ בנדון דידן מכח ההסכמה השניה הזו מיהא חייבים הקונים ליפרע ליורש לוי דמי החזקה עפ"י שווי שני בקיאין, וכמו כן ראיתי בדברי מהר"א ששון ז"ל בסימן הנ"ל שהביא משם מהריב"ל שכתב בסימן ב' בתשובותיו על כיוצא מיהודי שקוני מולקיי מיתוגאר והיה ליהודי אחר חזקה באותו מולקיי, אי חייב הלוקח לפרוע לו דמי החזקה, וכתב וז"ל בזה אני אומר שרוב הקהלות קיימו וקבלו זאת ההסכמה לפרוע שווי החזקה כשקונין המולקיי אבל קצת מהקהלות לא קבלו, ואם יורשי ראובן הם מאותם הקהלות שלא קבלו ההסכמה כשיטה שאין חייב הקונה לתת להם מאומה בעד החזקה וכו' יע"ש, כנראה שגם זה תקנו בפירוש שמי שקנה המולקיי יפרע דמי החזקה ליהודי אלא שקצת מהקהלות קבלו וקצתם לא קבלו.
ומעתה לפי זה בנדון דידן אם ידוע שיורש לוי הוא מאותם הקהלות שלא קבלו ההסכמה, מילתא דפשיטא שזכה ההקדש שקנו ואין חייבים לתת ליורשי לוי מאומה, ואם אין ידוע אי יורשי לוי הם מאותם הקהלות אע"ג דהקונה המולקיי מיקרי מוחזק, וכמו שנראה למי שמעיין בתשובת הרי"ט ושאר הרבנים שבדורו, וגם שקונה המולקיי קונה גוף הקרקע ובעל החזקה אין לו רק כח הקהלות החזקה, מ"מ כיון דהוי חזקה וחרם, על הספק יש להחמיר וחייבים לתת ליורשי לוי דמי שווי החזקה על פי ב' בקיאין. כל שכן שראיתי דברי הרב אבא מארי ז"ל בפסקיו ח"א סימן ס"א דמסתבר ליה דאע"ג דהקונה זכה מדין תורה, מ"מ אחר התקנה כבר כתבו האחרונים שעשו מתקני ההסכמות לחזקות הללו כדין קרקע גמור, ונמצא שהמחזיק בהם כבעל הקרקע לגמרי זולת בענין דבר מצרא דקליש טובא וכו', אבל בשאר דברים עשו אותו כקרקע ממש וא"כ הוי המחזיק כבעל הקרקע לגמרי, עכ"ל לענייננו. באופן דכל ספק שיפול בעל החזקה הוא המוחזק, והקונה הבא להוציא עליו הראיה. ואף גם זאת ראיתי להרב מהר"א ששון סימן רל"א שנשאל על כיוצא שקנה מולקיי מהגוי ומת ובעל החזקה תובע מהיורש שיפרע לו דמי החזקה, והיורש משיב יורש אני ושמא אבי כבר פרע לך, ונסתפק הרב אם נאמן היורש לומר אבי פרעו, לא שת לבו הרב לספק ועיקרא דדינא אם היה חייב אביו לשלם דמי החזקה, כנראה דידיע ליה דאיתא בפירוש בהסכמות גם זה שהקונה המולקיי מהגוי חייב לפרוע לו דמי החזקה ליהודי, כל שכן שכבר נתפשט המנהג בקוסטנטינא ובשאלוניקי למי שקונה מולקיי מהגוי לפרוע דמי החזקה ליהודי המחזיק בה, אבל העיירות בתרייהו דהנהו גרירי ובתר מנהגם או אחר קוסטנטינא או אחר סאלוניקי.
איברא דראיתי להרב מהרש"ך ח"ב סימן קמ"ט שהעיד שתקנו מחדש כל חכמי ורבני סאלוניקי הנמצאים בזמן ההוא שלא יורשו שום בר ישראל לקנות מולקיי משום חצר או בית או חנות שישראל חברו מחזיק בה, ועל זה פסק בנדון ההוא שיש לתפוס על שמעון הקונה מכח ההסכמה. וא"כ לפי זה הסכמה חדשה שתקנו בפירוש, בנדון דידן היה נראה דצריכים הקונים לתקן את אשר עוותו בקנייתם וליקח המעות שנתנו לתוגר מיד יורש לוי ולהחזיר לו המולקיי.
אך יראה דזו ליתא בנדון דידן, אם דאפשר דהסכמה זו חדשה שהעיד הרב מהרש"ך הוא דוקא בשאלוניקי, ובני העיר איזמיר אשר משם באה השאלה אלי אפשר שאינם נגררים אחר תקנות והסכמות שאלוניקי ואדרבא נגררין יותר לעיר קוסטנטינא רבתי שסמוכה לה יותר. ועוד דבנדון דידן קנו מן הגוי ברשות יורש לוי שאמר להם בלשון לעז קולאי שירה כאשר בא כתוב בשאילה ואין לתפוס עלה' מכח ההסכמות כדי שיחזרו המקח ליורשי לוי, דאם איתא שלא היתה כוונת יורש לוי לתת רשות להם לקנות אף שיפרעו לו דמי החזקה למאי משמש ומהני הלשון שאמר להם קולאי שירה, אבל מ"מ מיהא צריכין לתת להם דמי החזקה, וזה משמע הלשון שאמר כלומר שנתן רשות לקנות המולקיי להם ובשביל החזקה יהיה בנקל ביניהם לשום אותה דמי שוויה בין רב למעט. והשתא מה שבא בשאלה דטוענין הקהל שאמירתו לגבוה כמסירתו להדיוט ממילא הותרה ואין צריך להשיב, ועם היות שאמירתו מהניא בלא קנין, ואפילו אם לא היה זה להקדש אלא להדיוט שנתן רשות בעל החזקה לקנות, אין לבעל החזקה שום תביעה אף שלא קנה קנין ממנו ע"כ. וכמו שראיתי בפסקי א"מ זלה"ה שכתב דאע"ג דלגבי מצרן שנתן רשות ללוקח לרוב המפרשים בעי קנין מהמצרן, התם שאני שאם היות שדין המצרן אינו אלא משום ועשית הטוב והישר, סוף סוף יש זכות למצרן באותו הקרקע מדין התלמוד ולכן לא בטל זכותו בדברים בלא קנין, אבל הכא דמדינא דגמרא אין זכות למחזיק אלא שראו הרבנים לתקן שלא יהא כל אחד הולך ויקנה מהתוגר ויגרש לחבירו המחזיק ולא שבקת חיי, וא"כ כל שנתן רשות המחזיק וברצונו קונה ליתא להך טעמא וכו'.
ומ"מ בנדון דידן אמירתו ורשותו היה בלשון לעז קולאי שירה, ובודאי אין משמעות לשונו שיתן רשות לחלוטין לקנות אם לא שיתנו לו קצת בעד חזקתו, וגם אין משמעות שיתנו לו ויחזרו לו הקרקע עצמו והוא יתן להם המעות, דאם כן למאי הרצה להם, אלא כוונתו ורשותו שהם יעמדו בקניית המולקיי והוא יקבל דמי החזקה בין רב למעט. וראיתי להרב מהרש"ך באותו סימן של קמ"ט מח"ב שכתב דדל מהכא ההסכמה יש לו זכות למחזיק מדין מצרנות. ואחר המחילה רבה תמהני על דבריו דזו ליתא, דהא בהסכמה הא' שלא אסרו אלא לשכור ולא לקנות ומשמע שאם קנה יוציא המחזיק מביתו, ולכך תקנו ההסכמה הב' לפי שראו שהיו קונים המולקיי מהתוגר ומוציאין המחזיק מביתו, ומשמע שאף אם רצה המחזיק לתת דמי המקנה היו מוציאין אותו מביתו, ואיך ולמה היו יכולין בזה לגרוע כוחו של המחזיק כיון שזכה מדין מצרנות. וגם בהסכמה השנית שתקנו שישוו שמאים וישאר המולקיי ביד הקונה, ואמאי יפסיד המחזיק כיון שזכה מדין מצרנות, והרי הרב עצמו בח"א סימן קפ"ט הבאתי דבריו לעיל תמה היכא שבהסכמה הב' שחדשו גרעו כח המחזיק שהיה לו בהסכמה הא' וכן לא יעשה וכו' והכא איך לא הרגיש בזה דאם היה למחזיק כח מדינא דמצרן איך יכולין לגרוע כח ולתקן שישוו שמאין דמי החזקה ויפסיד המולקיי, אלא שנראה שאין דין מצרן למחזיק, וכמו שכתוב אצלי במקום אחר מדברי מהריב"ל ז"ל שכתב בח"ב וז"ל דלפי הנשמע שזה כמה שנים נועדו יחדיו הרבנים זה כמו נ' שנה נועצו לב יחדיו רבני שאלוניקי יע"א נמנו וגמרו דליכא דינא דבר מצרן באלו החזקות. וכן ראיתי פסק דמהר"י טאיטאצק וחתמו עליו כל רבני דורו והסכימו דליכא דינא דבר מצרא באלו החזקות, וכתוב שם הטעם דקנין החזקות אינו אלא הזכות שיש למחזיק לשכור מהגוי או מהתוגר, ושכירות כתב הרמב"ם דאין בו דינא דמלכותא, הרי שלא עשו למחזיק אלא כשוכר לענין מצרנות וכו'.
סוף דבר בנדון דידן יראה דחייבים הקהל לתת ולפרוע ליורשי לוי דמי החזקה שלו על פי ב' שמאין שישומו אותה, ושיטו קצת השומא להקל כיון שנתן להם רשות ואמר בלע"ז קולאי שירה, הכוונה שבנקל יהיה הדבר ובזה פטורים ומותרין הקונים, ואין להם תפיסה על הקניה ולא שום עון אשר חטא לא מצד הדין ולא מצד חומר ההסכמות ומטעמא דכתיבנא.
הנראה לעניות דעתי כתבתי עבד כל יודעי דת ודין משה בכמוהר"ר חיים שבתי
 
 
@שו"ת תורת משה חלק חושן משפט סימן יא
(השאלה זאת נשאלה להרב מהר"ש גאון ז"ל ג"כ סימן נ"ז)
שאלה, בעיר אחת שיש כמה יהודים המסתחרים בכפרים, יש מהם עשרים שנה ויש שלשים שנה ויש ארבעים שנה שהולכים לכפרים ונותנים לגוים בני הכפרים מעות מוקדמים בעד צמר, ובבא זמן הגיזה הולכים ולוקחים הצמר מהם וגם מגוים אחרים שבכפרים ההמה שלא נצטרכו למעות מוקדמים, וקצת מהגוים אינם פורעים בשלמות ונשאר החוב עד בא זמן הגיזה של שנה אחרת, ואין שום אחד נכנס בגבול חבירו, וזהו מחייתם של אלו היהודים ומחית אנשי ביתם, ומעולם לא נמצא מי שהסיג גבולם אלא אדרבא פעמים שלש שרצו קצת יהודים להסיג גבולם והלכו לדין והבית דין מיחו בידם, כאשר נראה מהפסק דין שבידם שלא להסיג גבולם.
והנה עתה נתעורר ראובן והלך ונתן מעות לכל הגוים שחייבים ליהודים המסתחרים שם על יד שר אחד גדול מהעיר שמתייראים הימנו הגוים בני הכפרים, ונתן מעות לגוים ההם שחייבים ליהודים המסתחרים עמם בעד הצמר שנתנו כבר הדמים, יש מהם שנשאר חייב עדיין מאשתקד ויש מהם שלקח מעות זה שמנה חדשים, ובא להסיג גבולם ולקפח פרנסתם ופרנסת אנשי ביתם ביד השר הנזכר ובהעלות השער, וראובן משיב גם אני רוצה להחיות כמוכם ולכלכל נפשי ונפש ביתי כי אני זוכה מן ההפקר כמו שזכיתם אתם כי נכסי גוים הרי הם הפקר, זאת ועוד שהרי יש ערלים ולועזים שמסתחרים בצמר והרי הם הולכים ולוקחים מכל מקום שמוצאים, ואם היה הולך איזה ערל היכולים אתם לעכב בידו, ואם שאני בן ברית הפסדתי, ואם יש לכם קצת תרעומת בנותני לגוים שאתם נושים בהם לגוים אחרים שבכפרים האלו שלא לקחו מעות מכם ולא נשארו חייבים לכם כלום מישן מה לכם על זה, והם משיבים כי כבר פשט המנהג זה בישראל בכל המקומות שאין אחד נכנס בגבול חבירו, ולא בלבד על מי שלוקח מעות מוקדמים מאתנו אנו צועקים אלא גם על מי שלא לקח היום שלמחר יקח ממני ואם לא יקח מעות מוקדמים לפי שלא הוצרך בזמן הגיזה, לא ימכור להאדם אחר חוץ ממנו, לפי שכך הוא דרכם של בני הכפרים כשיש סוחר ידוע שבא בכל שנה לכפר שלהם הכל נותנים לאותו סוחר, אף מי שלא לקח מעות מוקדם הוא רוצה לתת לו, שאם להלן יצטרך שיתן לו מוקדמים. ועל מה שטען ראובן שיש סוחרים ערלים שקונים ג"כ צמר ואם היו הולכים אין בידם לעכבם, הם משיבים כי ח"ו לא נמצא כדבר הזה ביד רמה אלא בהחבא, ואם המצא ימצא כדבר הרע הזה מה לנו עם ערלים שאינם בני ברית, ברוך אלהינו שנתן לנו תורת אמת והבדילנו מן הטועים, אף אתה הקהה שיניהם ולך לכפרים שהולכים הערלים ובכח השר שלך עשה עמהם שלא כהוגן ואל תכנס בגבול חבריך בני בריתך, אשר על כן יורנו מורינו נר ישראל וקדושו את הדרך נלך בה, ושכרו כפול מן השמים לשלם שכר טוב לצדיקים.
ראיתי השאלה, ולענ"ד נראה דאין זה הבא אחר מה שקדם חבירו זוכה בה ואין במעשיו כלום שהרי יורד לחיי חבירו.
וההיא דפרק חזקת הבתים דף נ"ד דאמרינן נכסי גוים הרי הם כמדבר וכל המחזיק בהם זכה, ופירש רשב"ם דהרי הם כהפקר ואם קדם ישראל אחר והחזיק בה קנה, לא קשיא מידי ולא דמי לנדון דידן וכמה חילוקים יש בדבר לפי דברי המפרשים, חדא דהכא שאני דדמי ליורד תוך אומנות של חבירו, וכדאיתא התם פרק לא יחפור דף כ"א גבי בר מבואה דאוקי רחיא וכו' דקאמר ליה קפסקת לי לחיותאי, ואמרינן התם דמרחיקין מצודת הדג מן הדג כמלא ריצת הדג ופירש"י צייד שנתן עיניו בדג מרחיקין שאר ציידין מצודתן משם משום דאמר ליה פסקת לחיותאי וכו', ואע"ג דהוי דבר של הפקר ולפירוש ר"ת בדבר של הפקר ומציאה ליכא איסור למי שבא לזכות אחר מה שמחזיר חבירו משום שאם לא יזכה בזאת לא ימצא אחרת, מ"מ כשהוא יורד לאומנות חבירו אינו רשאי דקפסק ליה לחיותיה, ונדון דידן נמי הכי הוי וק"ל.
תרתי דהכא בנדון דידן דבר המצוי לו במקום אחר הוי ואם לא יזכה בזאת ימצא אחרת רבות ולא הוי כהפקר ומציאה, ותו דלר"ת נמי כשהלוקח שני בא במעותיו יש איסור בדבר, דאמרינן כיון דבמעות אתה קונה הניחה לעני שהופך בה ואתה קח במקום אחר כי הרבה כיוצא בזה תמצא במעותיך, וכגון ההיא דריש דף פ"ג דקדושין דרב גידל דהוה מהפך בההיא ארעא ואתי עלה וכו', ואין היתר לדעת ר"ת אלא דוקא בהפקר או מציאה שאינו נותן דמים ואז אמרינן דחייו קודמים לכל אדם דאימתי ימצא הוא אחרת כיוצא בה מן ההפקר, באופן דבנדון דידן דבדמים הוא בא ליקח אינו רשאי.
ותו דההיא דפרק חזקת דנכסי גוי הרי הם כמדבר וכל המחזיק בהם זכה, היינו טעמא משום דכי מטא זוזי לידיה איסתלק ליה הגוי וישראל לא קני עד דמטי שטר לידיה הלכך כל המחזיק בהם זכה כהפקר, וכתב הטור בסוף סימן קצ"ד בקרקע שאין דעת הלוקח לקנות אלא בשטר אבל במטלטלין קונה בנתינת המעות. וכמו כן כתוב בהגהות אשירי בפרק חזקת הבתים דדוקא בקרקע אבל במטלטלי אי ישראל קנה מטלטלי מן הגוי ונתן לו מעות ובא אחר להחזיק אינו יכול, דהלוקח קנה במעות דלא בעיא משיכה אלא מיד עמיתך, דהכי אמרינן ישראל שנתן מעות לנכרי בבהמתו בדיניהם אף על פי שלא משך קנה, וזה ג"כ חזיתי לרבינו ירוחם הביאו הרב ב"י סימן קצ"ד דהא דאמרינן נכסי גוי הרי הם כמדבר מיירי במקום שנהגו ישראל שלא להקנות אלא בשטר, דאל"כ קנה ראשון בכסף.
וכתב הרב ב"י שכן נראה מדברי רשב"ם שפירש טעמא שהם כמדבר משום דלא קני בלא שטר, וא"כ היכא דאין כותבין שטר ודאי גמר בדעתו לקנות בלא שטר. וגם הר"ן בקדושין פ"ק כתב ודאמרינן פרק חזקת נכסי גוי הרי הם כמדבר במקום שכותבים שטר ראיה ושטר קנין, דאי במקום שכותבין שטר ראיה עסקינן ומשעת נתינת הכסף קנה, היכי אמרינן דכל המחזיק בהם זכה, דהא כי כתב ליה גוי שטרא אשתכח דקניה ישראל אחר למפרע משעת נתינת הכסף, א"כ השתא דאין נהוג לקנות בשטר כל המחזיק בהם לא זכה.
ואיברא דבזה נראה דאיכא פלוגתא דרבוותא אם מעות קונות בנכסי הגוי או צריך משיכה, ודברי הטור בסימן קצ"ד מחו"מ סותרות למ"ש ביו"ד וכמו שבא זה באורך בדברי מהרש"ך ח"ב סימן קי"ו וקי"ז והיה צריך פנאי להאריך, מ"מ בנדון דידן שהלוקח הב' עדיין לא משך כמה שקנה מהגוי נראה דכל אפין שוין דלא זכה בה. ותו דההיא דפרק חזקת הבתים דנכסי גוי הרי הם כהפקר טעמא משום דכי מטו זוזי לידי איסתלק הגוי, אבל היכא דלא מטו זוזי לא איסתלק ליה ולא הוי הפקר, ובנדון דידן הכי הוי דלא מטו כל המעות לידי שכך נוהגים ליתן קצת מעות מוקדמים ואינם פורעים הכל עד שיבא עת הגזיזה. וכן מצאתי כתוב בפירוש במרדכי פרק חזקת שנשאל לר' מאיר אם ראובן קנה בית קרקע מן הגוי והמעות לא נתן לגוי עדיין, ובא שמעון תוך כך ופתח חלונותיו לאותו חצר, אי רשאי, והשיב ונראה דכל דלא מטי זוזי לגוי לא איסתלק ולא הוי הפקר. וכל האי דכתיבנא הוי אף לפירוש ר"ת, כל שכן לפירוש רש"י ורשב"ם דאפשר בדבר של הפקר ומציאה איירי ההיא דקדושין דעני המהפך בחררה וכל המחזיר אחריו נקרא רשע. ואף גם זאת אם ירצה החולק לסייע עצמו מההיא דכתב הר"ן ז"ל גבי ההיא דעני המהפך בחררה אחר שהביא סברת רש"י ור"ת, כתב דעשיר המהפך בחררה ובא אחר ונטלה ממנו אינו נקרא רשע לפי שהעשיר מצוי לו לחם בביתו ליקח משכניו, ואוקי ההיא דרב גידל דמוכח דבעשיר נמי שייך הני מילי, בלוקח קרקעות לפי שאין הקרקעות מצויין.
והנה לכאורה יקשה המעיין דלפירוש ר"ת דעני המהפך לא שייך אלא דוקא במקח וחבירו מקדים וקונה והוי דומיא דרב גידל ומזה קאמר דנקרא רשע, דלמה לו לחזור על זאת שטרח חבירו ילך במקום אחר וימצא כך, אבל בהפקר ליכא איסור דאי לא יזכה בזאת לא ימצא אחרת, והוא לסברת הר"ן, הכא נמי בדרב גידל דהוי במקח קרקע שאינם מצויים ליקח אם לא יזכה בזאת לא ימצא אחרת. אמנם יראה דדברי הר"ן ז"ל אינם אלא לפרש"י דההיא דעני המהפך איירי כשבא לזכות מן ההפקר ובהכי אמרינן דדוקא עני אבל עשיר המהפך לא מקרי רשע, ואע"ג דהאי עובדא דרב גידל איירי במקח במעות אותיבו לר' אבא מההיא דמהפך בחררה במכל שכן, דהא התם הוי הפקר ונקרא רשע, כל שכן הכא בדרב גידל דהוי מקח דראוי שיקרא רשע מפני שימצא אחרת במעותיו, והתם בעני המהפך דהוי הפקר דוקא אמרינן דבעשיר המהפך לא נקרא רשע, אבל במקח מה לי עני מה לי עשיר והא אנו רואים דיש לעני מעות שקונה בהם, וזה מוכרח בדברי הר"ן דקאי לפירוש רש"י, ואע"ג דבאו דבריו למאי דסליק מיניה שכתב קודם וזה דעת ר"ת, טעות סופר הוא דלדעת ר"ת במציאה והפקר לא מיקרי רשע, ובפירוש כתוב בשלטי הגבורים דכתב ר"ת דבמקח ושכירות בין בקרקע בין במטלטלין כשבא אחר וקדמו נקרא רשע.
האמנם מה שיש לפקפק בזה מההיא דכתב הרב הנמוקי פרק חזקת שהביא משם האחרונים דבמקום שנקרא רשע מ"מ אין מחייבין אותו ב"ד להחזיר, מדאמרינן בקדושין בההיא דרב גידל זבוני לא מזבנינא וכו', והכוונה דאי לא תימא הכי היכי אמרינן זבוני לא מזבנינא והרי מן הדין חייב להחזירו, וכן כתב הריטב"א בפירוש וז"ל מיהו מה שכתב הוא ז"ל דכל היכא שנקרא רשע ב"ד מחייבין אותו להחזיר הדמים, הא ליתא דא"כ היכי אמרינן בשמעתין לא מר נחית לה ולא מר נחית לה משום דנכסים הראשונים נינהו הרי מן הדין חייב להחזיר, והגם שמ"ש להחזיר הדמים נראה דטעות יש שם, דבההיא דרב גידל לא נתן דמים עדיין אלא היה מחזיר עליה לקנות כדפירש"י, וצ"ל מחייבין אותו להחזיר הקרקע.
ומ"מ לי הצעיר יראה דאין ראיה, משם דהרי ר' אבא כבר החזירה לה בשלא נחית לה ואמר אי בעי במתנה נשקליה ואם לא רצה ליטול הדמים היינו משום דלא מסמנא מילתא למכור מקחו הראשון כדפירש"י, ובשביל שלא רצה ליטול מעות לא חשיב שלא החזירה דרב גידל הוא דלא נחית לה משום ושונא מתנות יחיה, וא"כ לעולם כשנקרא רשע חיייבין ב"ד להחזירה.
ומכל מקום בין הכי ובין הכי אף לדעת הריטב"א יראה דבנדון דידן אין לפקפק דחייב להחזירה, משום דהתם דוקא גבי ההיא דרב גידל קאמר דאין חייב להחזירה משום דר' אבא קנאה והחזיק בה כבר וגם דרב גידל עדיין לא נתן המעות, אבל בנדון דידן שהראשון כבר נתן מעות וזכה בה לפי דברינו שכתבנו לעיל, גם שהשני עדיין לא החזיק בה רק שנתן ג"כ מעות, בהא ודאי לכולי עלמא מחייבין אותו ומעכבין אותו שלא ליטול במה שזכה חבירו.
(אמר המגיה עיין בהרב משאת משה ח"ב סימן ס"ו ובהרב ברוך אנג'יל סימן ל"ד והרב מגן גבורים סימן י"ד והרב פרח מטה אהרן ח"ב סימן ק"כ והרב מעיל שמואל בליקוטיו סימן קל"ה ובספר אדמת קודש סימן ס"ט וע' וע"א והרב כרם שלמה סימן י' ובספר מגן שאול סימן נ"ב ונ"ג ובספר מלך שלם סימן כ"ט והרב מנחת שמואל סימן י"ד).
ולרווחא דמילתא נראה דבנדון דידן זכה הלוקח הראשון לפי דברי השאלה דהחזיק בה כמה שנים, ולפי ההסכמות ותקנות קדמונינו זלה"ה כל הבא אחר מה שהחזיק חבירו בדבר הגוי, עובר ומסלקין אותו ממנו ומי שבא להסיג גבול חבירו פורץ גדר, וגם עובר בכלל חרם דרבינו גרשום שהחרים על השגת גבול בשכירות הבתים מהגוים, ומה לי שכירות בית מה לי שכירות קנית צמר, וכמ"ש הר' כמה"ר מאיר מפאדווה בסימן מ"א גבי הבאים להשיג גבולי בעלי חנויות אשר החזיקו בהלואת ברבים, דחטאם ישאו לאשר עוברים על שיטת ההלכה וגם עוברים על חרם רבינו גרשום, דמה לי שכירות בית מהגוי מה לי שכירות ההלואה יע"ש. וכן מצאתי כתוב בפסקי אבא מרי ז"ל בפירוש גבי הבא להשיג גבול לוקחי צמר מהתוגרמים אשר החזיקו בה כמה שנים, שאם מנהג אותו העיר לדון באותה חזקה כדין חזקת הבתים אם מת המחזיק נכנסו בניו במקומו ושכך נהגו פה עירינו שאלוניקי ובעל החזקה מוכר אותו בדמים וכו'. באופן דבנדון דידן מחייבין ב"ד למי שרצה להשיג גבול חבירו שיחזור בו, ולא יהא נלכד ח"ו בחרם קדמונינו ובחרם דרבינו גרשון כאשר כתבתי לעיל.
הנלענ"ד כתבתי משה בכמוהר"ר חיים שבתי זלה"ה
 
 
@שו"ת תורת משה חלק חושן משפט סימן יב
(השאלה זאת נשאלה להרב תורת חסד סימן י"ב)
הנה אני יצאתי לישע הנעלב כהר' חיים פורת יצ"ו על דבר אשר קנה בית מחכמי פרנסי ומנהיגי חברת ת"ת יע"א משום דצריכי לטובא ודחיקא ליה שעתא אשר היו דרים אב ובנו ונשותיהם בבית אחד, ואחר ימים אשר קנה הבית ופרע הדמים וגם נטל השכר מכר בידו, בא שכנו הטוב לערער וערער עליו שהוא רוצה לזכות בקניית הבית ההיא מדינא דבר מצרא, גם טוען שמדין שותף שייך בה שמתחת הבית הנמכרת יש לו זכות בית מושב קטנה, והר' חיים טוען שהוא זכה בקניית הבית מטעם שהוא יושב ודר בתוכה בשכירות זה ימים ושנים והוא קודם לכל.
וקודם כל רוצה אני לברר מי הוא הנקרא מוחזק בדבר הזה, לפי שאין להמלט מרוב השאלות הנופלות בעניינים האלו מספיקא דפלוגתא דרבוותא, ואם נטה להקל ללוקח זו להחמיר.
הנה דעת הרמב"ם ז"ל דהלוקח מקרי מוחזק לגבי המצרן, כתב בפרק י"ב מהלכות שכנים וז"ל טען הלוקח מפני המס וכיוצא מכרת לי והמצרן אומר שקר אתה טוען כדי להפסיד זכותי על המצרן להביא ראיה וכו', לפיכך אם טען הלוקח למצרן גזלן אתה בשדה זו בהא צריך המצרן להביא ראיה שהוא מצרן שקרקע בחזקת הלוקח.
וכתב הרב המגיד טעם לדברי הרמב"ם, לפי ששדה בן המצר אינו אלא מדבריהם ולפיכך נקרא מוציא ועליו הראיה ושכן דעת העיטור ע"כ. גם דעת הרא"ש כהרמב"ם שכתב בפרק המקבל גבי זבן במאה ושוה מאתים הביאו הטור ז"ל והרב ב"י בהלכות מצרנות, גבי זבן במאה ושוה מאתים חזינן אם לכו"ע קא מוזיל ומזבין יהיב ליה מאה ואי לא יהיב ליה מאתן, כתב הרא"ש וכן אם הרויח לו זמן הפרעון וכיוצא ועל המצרן להביא ראיה דהקרקע ברשות לוקח קיימא אלא שתקנת חכמים היא משום הישר והטוב ומספיקא לא מפקינן מינא, אך לדעת הרמ"ה ז"ל ארעא בחזקת מצרן ולכן אפילו אם המצרן טוען שמא ולוקח בריא על הלוקח להביא ראיה.
והנה הרב מהריב"ל בח"ב סימן מ"א האריך בפלפולו בדעתו הרחב והסכים לדעת הרמב"ם והרא"ש וכתב דכל היכא דאיכא פלוגתא דרבוותא בדיני מצרנות לא אמרינן יד המצרן על העליונה והמצרן הוא המוחזק והלוקח הוא המוציא, אלא אדרבה הלוקח הוא המוחזק, וכתב שרבינו ירוחם כתב סברת הרמב"ם לפסק הלכה, ושכן נראה דעת התוספות, וכתב שלא מצינו מי שיחלוק בזה אלא הרמ"ה שכתב בעל הטור בשמו והוי סברתו יחידאה, וכיון דכן לא עבדינן כוותיה, וכבר כתב מהר"י קולון דאפילו המוחזק אינו יכול לומר קים לי כפלוני היכא דכל חכמי ישראל חולקין וכו'.
ויש לפקפק בזה שהרי יש ג"כ חבר לסברת הרמ"ה, והיא סברת ריא"ז הובא בהגהות הרי"ף פרק המקבל גבי לכרג"א ולמזוני לית דינא דבר מצרא, וזה לשון ריא"ז ונראה בעיני שאם טען לוקח שלצורך דברים אלו מכרו המוכר אינו נאמן עד שיביא ראיה לדבריו לפי שהקרקע בחזקת בעל המצר בלא ראיה ע"כ, וכיון שכן אין ללקוח לומר קים לי כסברת הרמב"ם והרא"ש כיון דבזה עצמו הוא המחלוקת מי מקרי מוחזק כמו שהסכימו בזה כל הפוסקים הרב מוהרש"ח והרב מהר"י מטראני והרב אדוני אבי ז"ל בכמה מקומות, וא"כ כשיפול בנדון דידן איזה מחלוקת אין הלוקח מצי למימר קים לי כמאן דמסייע לי ולא המצרן מצי למימר קים לי וכו' ומה נדון ביה. אלא דלזה ודאי י"ל כיון דהמחלוקת היא מי מיקרי מוחזק, אחר רוב דעות אזלינן והלכה כדעת הרמב"ם והרא"ש והטור והמישרים והתוס' דהלוקח מקרי מוחזק, וכן כתב הרב ב"י בסוף הל' מצרנות דלענין הדין נראה כיון דקי"ל דלוקח הוי מוחזק ועל המצרן להביא ראיה וכו', כל היכא דאיכא פלוגתא דרבוותא דיינינן ביה קולא ללוקח, דכיון דהוא מוחזק יאמר דילמא כי האי פוסק או כי האי פירושא קים לי ועל המצרן להביא ראיה דקי"ל כאידך וכו', וכן הסכימו כל האחרונים הרב מהרשד"ם חו"מ סימן רכ"ח וסימן רל"ג ובסימן רע"ז כי מן הדין בכל ספק שיפול בענין זה קולא ללוקח וחומרא למצרן כיון שדין מצרנות אינו אלא מדרבנן אלא דסמכו אקרא דועשית וכו', לא אתי ספק תקנה דרבנן ומפיק דינא דאורייתא.
ומעתה אבא לענין דינא בנדון דידן ויש לזכות ללוקח מכמה אנפי וטעמי, חדא מטעמא הבא בשאלה דהלוקח היה שוכר בבית ואין למצרן להוציאו אחר שקנאה, ודין זה לא נמצא מפורש בגמרא זולת הרמב"ם ז"ל בפי"ב משכנים והביאו הטור סוף הלכות מצרן, כתב הרמב"ם השכירות אין בו דין המצר, ואדוני אבי הרא"ש ז"ל כתב שיש בו דינא דבר מצרא דשכירות דיומי ממכר הוא. ואיכא פירושים בדברי הרמב"ם, הטור ז"ל מפרש דבריו דהיינו שאם ראובן השכיר חצר לאחר לא יאמר המצרן אני רוצה לשוכרו ממך ואני קודם, אי נמי שמי שיש לו חצר בשכירות וחצר שאצלו נמכר אינו יכול להוציא מדין בן המצר. והרב המגיד כתב על דברי הרמב"ם זה לא מצאתי מבואר אבל נראה לי ק"ו ממשכונא וכמו שיתבאר. וכתב הרב ב"י דנראה דהרב המגיד ז"ל מפרש דה"ק אם השכיר ביתו לאחד ואחר כך מכרה לו אין בן המצר יכול להוציאה מידו, והק"ו היינו ממשכונא שאינה דר בה וגם אינה קנויה אם קדם וקנה זכה כל שכן שכירות שהוא דר בתוכה, וגם אם קנויה לו דשכירות ליומיה ממכר הוא דאם קדם וקנה זכה, והרא"ש גם כן מסכים לדין זה מטעם דשכירות ליומיה ממכר הוא.
לכאורה היה מקום לדחות זה ולומר דילמא גם הרב המגיד מפרש דברי הרמב"ם כדברי הטור שזכרנו, ומ"ש ק"ו ממשכונא פירוש ממאי דאמרינן בגמרא משכנתא לית בה דין דבר מצרא, ופירש הנמוקי בשם הרמב"ן שאם יבא אחד ולקח שדה אחת שהיא סמוכה לזו שהיא ממושכנת בידו, שאין הממשכן יכול לסלק משום דינא דבר מצרא, וכן נמי בכלל זה שאם אדם רוצה למשכן שדה אין בעל המצר יכול לעכב עליו למשכנו לו, וזהו הק"ו ומה אם משכונא דדמי קצת למכירה לית בה דינא דבר מצרא כדי להקדים ליקח השדה הסמוכה לו, כל שכן שכירות דלית בה דינא דבר מצרא להקדים ליקח שדה הסמוכה לאותו שדה המושכרת לו, וכן נמי לאידך גיסא ומה אם משכנתא לית בה דינא דבר מצרא כדי לעכב עליו למשכנו לו אע"ג דדמי קצת למכירה, כל שכן שכירות דלית בה דינא דבר מצרא כדי שאם השכירו חצר לאחד שיאמר המצרן אני קודם לשוכרו, ואם כן דין זה שהביא הרב ב"י בדברי הרב המגיד על הרמב"ם דהיינו אם השכיר ביתו לאחד ואחר כך מכרה לו דאין בן המצר יכול להוציא, מהיכא תיתי.
אמנם יראה ודאי דהרב ב"י פירש כן בדברי הרב המגיד, משום דהרמב"ם ז"ל אינו מפרש בההיא דמשכנתא לית בה דינא דבר מצרא שום אחד מהצדדים שכתב הרמב"ן, אלא פירש דהיינו הממשכן מקום ואחר כך מכרו לזה שהוא ממושכן בידו דאין בו דינא דבר מצרא, והרב המגיד כתב ק"ו ממשכונא וכמו שיתבאר דהיינו מה שיתבאר בפירוש משכונא שכתב הרמב"ם. באופן דלפירוש הרב המגיד המוכר חצר למי שהיה שוכר בה כמו בנדון דידן אין בן המצר יכול להוציאו, וזה לכו"ע בין להרמב"ם בין להרא"ש ז"ל לפי דברי הרב ב"י מטעם דשכירות ליומיה ממכר. ואף שיהיה ספק בפירוש דברי הרמב"ם אי הוי כפירוש הטור ולא כפירוש הרב המגיד, הנה הלוקח מוחזק כדכתיבנא ויאמר קים לי כהאי פירושא דהרב המגיד בדברי הרמב"ם ועוד דלו יהיה דברי הרמב"ם כפירוש הטור, הנה מ"מ הרא"ש ז"ל מסכים לדין זה שלדברי הרב המגיד מטעם דשכירות ליומיה ממכר ויאמר הלוקח קים לי כהרא"ש (ועיין מוהראנ"ח ח"ב סימן ק"א).
איברא דיש עיון קצת בסברת הרא"ש דבכלל צ"ז סימן י"ג משמע דס"ל דשכירות אין בו דינא דבר מצרא, שכתב גבי ההיא דפרק המקבל ארעא דחד ובתי דחד דמשמע שאין בעל הבית נקרא מצרן לבעל הקרקע וז"ל הרי חילק הרי"ף דהיינו דוקא כשאין לבעל הבית חלק בגוף הקרקע וכו' והיינו כמו שכירות ואין בו דינא דבר מצרא ע"כ, וממאי דכתב הטור בשמו משמע דס"ל דיש בשכירות דין בן המצר, והיינו מה שכתב בכלל א' סימן ב' בענין שנים ששכרו חצר בשותפות ואחד מהם רצה להשכיר חלקו לאחר ואותו שהשכיר החצר עמו בשותפות טוען כי הוא רוצה אותו חצר מטעם דינא דבר מצרא, והשיב כי הוא מצרן ושותף שייך ביה ועשית הטוב והישר וכו' כמו במכר דשכירות ליומיה ממכר הוא, וכבר הרגיש בסתירה זו הרב ב"י והניחה בצ"ע.
ולי הדיוט יראה דאפשר לומר כדי לזווגם, דהרא"ש לא פליג על הרמב"ם רק בחלוקה הראשונה שכתב ב"י שהבין הטור בדברי הרמב"ם שכתב השכירות אין בו דין המצר, דהיינו אם ראובן השכיר חצר לאחד שלא יאמר המצרן אני רוצה לשוכרו ממך וכו', בהא לבד פליג הרא"ש וס"ל דהמצרן קודם לאחר כיון שהוא מצרן גמור סמוך לבית הנשכר. אמנם בחלוקה השניה במי שיש לו חצר בשכירות וחצר שאצלו נמכר דסובר הרמב"ם דאינו יכול להוציאו מדין בן המצר, בהא גם הרא"ש יודה להרמב"ם, וזהו מה שכתב בכלל צ"ז גבי ארעא דחד דהוי כשכירות ואין לו דין המצר לבית הנמכר סמוך כיון שהוא אינו מצרן גמור רק שוכר דר בשכירות.
איברא דמצינן לדחויי זה ולומר דמדברי הרא"ש כלל א' אי אפשר לומר חילוק זה שהרי איירי שם בששניהם השכירו חצר בשותפות ואחד מהם רצה להשכיר חלקו והשיב דהשותף השוכר קודם אף שאינו מצרן גמור מרי דבתי רק שוכר דר בשכירות, וכד מעיינן שפיר אינה דחיה דהתם כיון שהוא עדיף ממצרן גמור, ואף לדברי הרב ב"י שכתב דמדיהיב הרא"ש טעמא דשכירות ליומיה ממכר והאי טעמא שייך אפילו היכא דליתיה שותף, היינו לומר דלא לימא דוקא שותף אבל מצרן לא אלא אפילו דליתיה שותף הוא קודם לאחר אם יהיה מצרן, אבל אם יהיה שוכר לבד לעולם דסובר הרא"ש ז"ל דאין בו דין מצרן להוציא מהלוקח בית הסמוך לבית הנשכר, וכן דייקינן דברי הרא"ש שכתב כי הוא מצרן ושותף שייך ביה ועשית כלומר דכיון דהוי שותף הוי מצרן ועדיף מיניה.
(אמר המגיה מה שרצה הרב לפרש בכוונת דברי הרא"ש בסתירת הב' תשובות וכו', הנה מריהטת לשונו משמע דהכי מפרשא גם לדעת מרן דהכי ס"ל ג"כ בכוונת דברי הרא"ש כדי לזווגו עם הרמב"ם, ואי להכי כיוון קשה שהרי מדקדוק לשון מרן משמע דבשוכר עם שוכר אפילו שלא יהיה שותף או מצרן גמור יש בו דינא דבר מצרא, שכתב וז"ל מדיהיב הרא"ש טעמא דשכירות ליומיה ממכר הוא האי טעמא שייך בכל שכירות וכו', והאי לישנא משמע דהוי אפילו היכא דלא הוי לא שותף ולא מצרן גמור אלא שוכר לבד עם כ"ז כיון דהוי שוכר עם שוכר יש בו משום דינא דבר מצרא.
וזה היפך מ"ש הרב המחבר בכוונת דבריו שכתב דעכ"פ בעינן שיהא או שותף או מצרן גמור אבל שוכר לבד לא, ואם נאמר דכוונת הרב המחבר הוא לומר דהכי יש לפרש כוונת דברי הרא"ש אפילו לפי דקדוק מרן שדקדק בדברי הרא"ש, והיינו כי היכי דלא תיקשיה דקדוק זה לתירוץ דלעיל אבל אין הכי נמי דלדעת מרן אינו כן, גם בזה יש להקשות דא"כ אמאי לא פירש הרב בדבריו דדעת מרן אינו כן והוא חלוק עליו בזה כמו שפירש בסברת מהר"י ן' שושן דקאי דלא כוותיה.
ומה שנראה יותר פשוט בכוונת הרב המחבר הוא כפירוש קמא דהכי מפרשא גם לדעת מרן, ולא קשיא מה שדקדקנו לעיל בלשון מרן משום דלפי הנראה לא היה כתוב לשון זה בספר הב"י של הרב המחבר, שהרי כשהביא לשונו של מרן דילג שתי תיבות אלו דהאי טעמא שייך בכל שכירות וכו' אלא נקט דהאי טעמא שייך אפילו היכא דליתי שותף ותו לא, ואם כך היה כתוב בנוסח הרב המחבר שפיר מפרשא בכוונת מרן כמ"ש.
אלא דעם כ"ז אכתי יש להקשות להרב המחבר מטעם אחר, והוא דאם איתא דהכי ס"ל למרן בכוונת הרא"ש א"כ אין מקום למה שהקשה מרן בתר הכי לקמן (מ' ל') להנך תרתי תשובות דסתרן וכו', דלימא דהתם מיירי דלא הוי לא שותף ולא מצרן גמור כחילוק הרב המחבר, אלא ודאי צא"ל דסובר מרן בעד הרא"ש דבשוכר עם שוכר בכל גוונא אית ביה דינא דבר מצרא, והוא היפך מ"ש הרב המחבר בכוונת דברי מרן.
וגם לפי תירוץ שתירץ מרן בבדק הבית לסתירה זאת נראה דהכי ס"ל למרן בעד הרא"ש כמ"ש, אלא דספר בדק הבית נראה שלא ראהו הרב המחבר, וליכא למימר דמה שהקשה מרן הוא לדעת מהר"י ן' שושן דס"ל דלא מפליגי בעד הרא"ש בין שוכר לבד לשותף או מצרן כמ"ש הרב המחבר ז"ל. ובזה כבר הודה הרב המחבר שמהר"י ן' שושן חלוק עליו בזה, משום דסוף סוף לא היה לו למרן להניחה בצ"ע ולפחות היל"ל דלפי שיטתיה דלעיל בדברי הרא"ש לא קשה מידי.
ודרך אגב נתקשיתי בתירוץ זה של מרן שכתב בבדק הבית במה שרצה לחלק בדברי הרא"ש בין היכא דהוי שוכר עם שוכר להיכא דהוי שוכר עם בעל הקרקע וכו', דלכאורה נראה שהיא סברא זרה, דכיון דהשוכר יכול לעכב ביד השוכר האחר מלהשכירה לאחר אלא הוא קודם לאחר מדין מצרן, א"כ גם לגבי מרי ארעא כשרוצה להשכירה לאחר למה לא יהא כח ביד השוכר שהוא תרי בתי לעכב ביד מרי ארעא מלהשכירה לאחר, כיון שזה האחר אינו לא שותף ולא מצרן אלא איש זר טפי עדיף תרי בתי מיניה והאי טעמא שכתב הרא"ש גבי שוכר עם שוכר משום דשכירות ליומיה וכו' שייך נמי הכא. ומשום הא עלה בדעתי לומר דכוונת מרן בזה הוא כמ"ש מוהראנ"ח ז"ל בספר מים עמוקים דהטעם דלגבי שוכר עם שוכר דאית ביה דינא דבר מצרא, הוא משום דזה השוכר לא בא לזכות אלא כפי כוחו שיש לו משכירות ותו לא, אבל גבי שוכר עם מצרן כמו מרי בתי עם מרי ארעא דהוי גבי מכר שהוא דבר יותר מכוחו, מש"ה אמרינן דלית ביה דינא דבר מצרא ולא מצי מעכב. אלא שראיתי למרן עצמו בספרו הבהיר הנדפס מחדש הנקרא אבקת רוכל בסימן קי"ז וקי"ח שהביא שם תירוץ זה של הרב מהראנ"ח משם הרב מהר"א אלישקר והוא ז"ל דקדק בדבריו בזה ותירץ הוא ז"ל כמ"ש כאן בבדק הבית, וביאר דבריו טפי שאין לפרש בכוונת דבריו כמ"ש.
וכן ראיתי להרב הכנסת הגדולה בספר בעי חיי בח"א מחו"מ סימן קי"ו כתב כן בכוונת מרן משם הרב ת"ח שיש הפרש בין חילוק מרן לחילוק מהראנ"ח, ודבר ה' בפיהו אמת שכן כתב הוא עצמו בתשובותיו כמו שכתב עיין עליו).
איברא דתשובת הרב מוהר"י בן שושן שהביא הרב ב"י לקמן נראה נגד דברי, דמשמע ליה דבין שיהיה המצרן בעל הבית הסמוך לבית הנשכר ובין שיהיה שוכר דר בשכירות, הדין שוה דלהרמב"ם יש בו דינא דבר מצרא ולהרא"ש אין בו דינא דבר מצרא, ומ"מ בין הכי ובין הכי מידי ספיקא לא נפקא זה הוא לפי דעת הטור ז"ל, אך לפי דעת הרב המגיד מפרש דברי הרמב"ם ליפות כוחו של שכיר שאם השכיר ביתו לאחד ואח"כ מכרה לו דאין המצר יכול להוציאו מידו מק"ו דמשכונה, ובדין זה מכר הבית עצמה שהשוכר בתוכה אף הרא"ש מודה בזה מק"ו דאם בבית הסמוכה לבית הנשכר שנמכר השוכר קודם לדעת הרא"ש לפי פירוש הטור, כל שכן בבית עצמו שהשוכר בתוכה שנמכר שהוא קודם, וכל שכן אחר שכבר לקחה דאין בן המצר יכול להוציאו. נחזור לענייננו דבנדון דידן זכה הלוקח במקחו לפי הרב המגיד בדברי הרמב"ם.
הצד השני שיש לזכות ללוקח בנדון דידן, מהטעם שכתבו כל הפוסקים האחרונים דבחזקות בתים וחצרות שאינם מולקיי הסכימו הרבנים הקדמונים שאין לנהוג בהם דינא דבר מצרא. הנה הרב מהרשד"ם ראש החכמים כתב בסימן רצ"ז מחו"מ וז"ל דאין לבן המצר זכות בו, מטעם שבעיר גדולה לאלוקים עיר שאלוניקי הסכימו כל החכמים קדושים אשר בארץ המה ואשר בחיים עדנה שלא לנהוג דינא דבר מצרא בחזקות וחצרות לבד חכם אחד שלא הסכימה דעתו עמהם, אבל הלכה רווחת בישראל דיחיד ורבים הלכה כרבים, ועוד היום אנו נוהגים כן בשאלוניקי על פי מה שקבלנו מרבותינו עד שלא לנהוג דינא דבר מצרא בחזקות הבתים וחצרות וחנויות וכו'. וכן ג"כ הרב עצמו בחלק אבן העזר סימן ע' כתב וז"ל על טענת מצרנות כבר הסכימו כל חכמי שאלוניקי קדושים אשר בארץ המה שלא יועיל טענת מצרנות מלבד מוהר"ר מאיר ערמה זלה"ה, עוד היום ק"ק ארגון יש להם טענות מצרנות אבל שאר הקהלות לא נהגו כן, וכן אני הדיוט אני דן כאשר בא לפני תובע מצד מצרן ע"כ, וכן כתב הרב מהר"א ששון סימן קכ"ו משם הרב הגדול מהר"י טאיטאצק דנהגו רבותינו קדושים אשר בארץ המה שלא לדון דינא דבר מצרא אלא מחזיקין הקרקע ביד הלוקח בין אם מערער הדר בבית הנמכר בשכירות בין אם מערער עליו השכן המחזיק בבית סמוך לבית הנמכר, ולא נמצא בכל בתי דינים אשר בארץ הזו מי שידין בזה הענין דינא דבר מצרא כי אם ב"ד אחד, גם אנו כן דעתינו ומנהגנו ללכת בעקבות המרובים רבנן דפקיעי שמיהו ע"כ. וכן כתב הרב מהריב"ל ח"ב סימן מ"א וז"ל וכפי הנשמע זה נ' שנה נועצו לב יחדיו רבני שאלוניקי זלה"ה ונמנו וגמרו דלית דינא, דבר מצרא בחזקות, (וכן כתב מהר"י אדרבי סימן צ"ט).
איברא דבזה יש גמגום קצת ויש למי שירצה לחלוק ולומר דכל זה דוקא יהיה בחזקות הנהוגות דיש כח לתוגר לסלק לבעל החזקה בכל עת שירצה, ולכן תקנו והסכימו הרבנים הקדושים דאין להם דינא דבר מצרא משום דהוי כשכירות וק"ו דאין במוקטעא בשכירות דינא דבר מצרא, אבל במוקטעא שהבנין הוא מבעל החזקה שאין כח לתוגר לסלקו ממנה יש ספק אם אית ליהו דינא דבר מצרא, והגם שכתב הרב מהריב"ל סימן מ"א שהיה מעשה בשאלוניקי באיש אחד שקנה מוקטעא חורבה אחת שהיתה החזקה של יהודי ונפל ספק אם המוקטעא הוי כעין שכירות ולא יוכל לקנותה שלא ברשות היהודי המחזיק, או דילמא הוי כמכר ויוכל לקנות על כרחו של המחזיק כשיפרע דמי שווי החזקה, ונמנו וגמרו כל הרבנים שהמוקטעא לא הוי כמכר אלא כשכירות.
הנה הרב ז"ל כתב בסוף דבריו דזה דוקא יהיה בארעא כמו שהיה הנדון שקנה חורבה, אבל אחר שנבנו הבתים על הקרקע כתב הר"ב ז"ל דאית ליה לבעל המוקטעא דינא דבר מצרא על הבתים הסמוכים למוקטעא, ואעפ"י שפורע טסקא וכו' דהויא כשכירות, מ"מ כיון דהבתים הם שלו לגמרי ואית ליה זכותא בארעא אף לאחר שיפלו הבתים הו"ל כמכר, והוי דומיא דארעא דחד ובתי דחד דהיכא דאית ליה זכותא בארעא כתבו רבוותא דאית ביה דינא דבר מצרא, א"כ בנדון דידן לפי הנשמע שהביא היא מוקטעא לפי דברי הרב הוי כמכר ויש בה דינא דבר מצרא.
אמנם מ"מ יראה שהרב עצמו אין ולאו ורפייא בידיה, שהרי כתב שיש לדחות דילמא ההיא דארעא דחד ובתי דחד איירי דלא יהיב טסקא, וחזר וכתב דלכאורה נראה דיהיב טסקא וכו', נראה שהרב עצמו מסופק בדבר, שכן כתב כלל העולה מהדברים דאחזקות מילתא דפשיטא דאינם אלא כשכירות וכו', משמע דוקא בחזקות שהוא הנדון דידיה פשיטא ליה אבל במוקטעא לא פשיט ולא בריר ליה. וכן הרב מהרש"ך ח"ב סימן כ"ז מקונטריס האחרון כתב להחכם הפוסק אשר ראה פסק זה של הרב מהריב"ל בענין המוקטעא, וממנו ראה לפסוק שזכה הבעל דין מדינא דבר מצרא, וכתב הרב דמזה הטעם אינו תוקע עצמו לדון ולזכות, דיש לספק בדבר כי כפי הנשמע דבר זה נפל מחלוקת בין הרבנים הקדומים, ובכל ספק שיפול בענין המצרנות הלוקח הוא המוחזק יע"ש, הרי להרב ז"ל דרצונו לזכות את המצרן ומצדדים אחרים בקש שם לזכותו, אבל מצד זה במוקטעא לא רצה ולא תקע עצמו לדון ולזכות. באופן דבנדון דידן זכה הלוקח גם מטעם זה דבחזקות אין בהם דינא דבר מצרא ואף במוקטעא שכבר קנאה הלוקח כנדון דידן.
גם יש לזכות ללוקח דאיכא כמה מרבוותא דסבירא להו דבבתים ליכא דינא דבר מצרא, וכמו שכן פסק הרב מהריב"ל שם והיא סברת ר"ת והרב מאיר אבועלפייא, והגם דרוב האחרונים והראשונים נחלקו, מ"מ פלוגתא דרבוותא היא.
עוד איכא טעמי אחריני לזכות ללוקח, אם מצד שהבית הזו צריכה ללוקח טובא כאשר בא בשאלה ולמצרן לא צריכא אלא להשכירה, וכתב הר"ן הביא דבריו הרב ב"י מחודש ל"ב גבי ההיא דאמרינן בגמרא לאשה וליתמי ולשותפי לית בו משום דינא דבר מצרא, כתב רבינו זרחיה הלוי בשם אביו דשמעינן מהכא דהיכא דללוקח לית ליה ארעא ודחיקא ליה שעתא ומצרן לא מצטרך ליה אלא לרווחא בעלמא, דלית ביה משום דינא דבר מצרא, כתבו גם כן בעל נימוקי יוסף והעיטור, וגם הגהות כתבו כן פי"ב משכנים, גם הרב בעל תרומת הדשן סימן ש"מ כתב בשם אור זרוע שאם המצרן יש לו בית דירה והלוקח אין לו שאין המצרן יכול לעכב עליו לקנות. א"כ בנדון דידן נמי דהבית היא צריכה ללוקח טובא לאביו או לבנו דלאחד מהם אין לו בית דירה כלל, להנהו רבוותא דהלוקח קודם, כל שכן בנדון דידן שכבר קנה הלוקח ולקוחה היא בידו דאין להוציאו, ואף דיש מהפוסקים דנחלקו בזה, מידי ספיקא לא נפקא. וכן הסכים הרב מהראנ"ח סימן קי"ט גבי מצרן שלקח בית ואח"כ באים השוכרים שדרים באותה הבית לסלקו ולהוציאו את הלוקח ממנה, ופסק הרב ז"ל דאיברא דמטעם זה דהשוכרים דזוכים לבית והמצרן הלוקח אינו צריך לבית אלא להרווחה בעלמא יש מקום זכות לשוכרים, אלא שזהו דוקא כשקדם וקנה אין המצרן מוציא ממנו, אבל אם קדם המצרן וקנה אין מוציאין ממנו, דכל היכא דאמרינן לית דינא דבר מצרא היינו לומר שאין המצרן מוציא מהם, הרי בפירוש פסק דמהאי טעמא אם קדם וקנה אין המצרן יכול להוציאו יע"ש.
ומטעם אחר חשבתי שקנה מקום לזכות ללוקח בנדון דידן שהבית הזו היה מתחילה של הלוקח ונקרא בעלים הראשונים ולפחות דין בעלים הראשונים, ובגמרא פרק המקבל אמרינן לבעלים הראשונים לית בו משום דינא דבר מצרא, וכתב הר"ן פירוש שאם מכר לבעלים הראשונים אין בעל המצר מוציא מידו, אבל אם באו שניהם לקנות בעל המצר קודם ע"כ. ומדכתב בעל מצר קודם משמע דוקא עם בעל המצר, אבל אם איניש דעלמא אפשר דהבעלים הראשונים קודמים.
איברא דבהג"ה אשירית הביאה הרב ב"י מחודש א' כתב הואיל וקדמו הבעלים הראשונים והתחילו לקנותה וה"ה אם אדם שאין מצרן רוצה לקנותה אין הבעלים הראשונים יכולים לעכב. אמנם מ"מ מיהא היכא דקדם הבעלים הראשונים וקנה אין המצרן מסלקו, וכן כתב הטור מכרו לבעלים הראשונים אין המצרן יכול לסלקו. ובמכרה לבן הבעלים הראשונים כתב הטור בשם בעל העיטור דהמצרן מסלקו, וכן כתבו הרא"ש וה"ה בשמו, והטעם משום דאינו קרוי בעלים הראשונים. והרב ב"י כתב וז"ל ואני בדקתי בעיטור ומצאתי שכתב וז"ל כתב הרב המחבר בן בעלים הראשונים ליתיה בכלל בעלים הראשונים ואמר דאם קדם בה מצרן וזבין מקמיה בן בעלים זביניה זביניה ע"כ.
ולפי גירסא זו דמשמע דאם קנה בן בעלים הראשונים אין המצרן מסלקו וכמו שכתב הרב ב"י וכן כתב הר"ן ומסתברא דכי היכי דאמרינן דאין בר מצרא מוציא מידי בעלים הראשונים ה"ה לבנים נמי דומיא דשומא דהדרא משום ועשית הטוב והדרא נמי ליורש לפי פירש"י. באופן דמטעם זה ג"כ היה מקום לזכות ללוקח כיון דפלוגתא דרבוותא היא, אלא שאיני סומך על זה משום דכעת אין לי שעת הכושר, דנראה דלא מיקרו בעלים הראשונים אלא שמכרו הבעלים הראשונים לאיש עצמו המוכר שמוכר עתה ולא הפסיק בנתים בלוקח אחר, מה שאין כן בנדון דידן. וכן נראה מדברי הטור שכתב וז"ל מכרה לבעלים הראשונים פירוש לאותו שקנאה הוא ממנו תחילה, וכן נראה מדברי אור זרוע הובא בהג"ה אשירי שכתב וז"ל אי ראובן מכר לשמעון ושמעון מכרה ללוי וחזר לוי ומכרה לראובן אית ביה דינא דבר מצרא, מ"מ מהטעמים אחרים זכינו לדין לזכות את הלוקח מכל אחד ואחד בעצמו, כל שכן בהוסדם יחד והיו לאחדים.
אמנם מה שיש נגדנו בזה ולכאורה יש מקום במי שירצה לחלוק וליפול כל מאי דכתיבנא, הוא דלו הונח דמכח מצרנות לית ליה זכיה דילמא מכוח שהוא שותף זכה בה כמו שבא בשאלה דיש לבן המצר ג"כ בית תשמיש קצת תחת הבית ההיא הנמכרת, והשותף עדיף ממצרן כדמשמע מההיא דפרק המקבל גבי מאי דאמרינן לשותף לית דינא דבר מצרא, פירש"י שותף שמכר חלקו לחבירו בשדה שהם שותפין בה אין לנו לסלקו משום דינא דבר מצרא, ולומר אי אתה בא בחלק חבירך אלא כאחד המצרנים ויקחנה עמך, אלא כיון שלא נתברר חלקו הרי הוא כשכן בכלה.
ודייק הרא"ש ז"ל מלשון רש"י דאם קדם בן המצר וקנה דשותף מסלקו דעדיף ממצרן, אך בהגהות פי"ב מה' שכנים כתוב הביא דבריו הרב ב"י בהלכות מצרנות דין ע"ב דלרש"י אשמועינן שאם יבא ביחד השותף והמצרן שיכול למכור לשותף דבשאר מצרנים היכא שבאים יחד פלגי בקרנזול אבל הכא יכול למכור לשותף לבדו, כך פירש רבינו לדעת רש"י ע"כ, ש"מ דאם כבר קנה המצרן אין השותף יכול לסלקו. וכן כתב הרב מהריב"ל דהאי סברא דהרא"ש ז"ל שכתב דבשותף מסלק למצרן אפשר שאינו מוסכם אליבא דכלהו רבוותא, וכתב שכן נראה שיש לדקדק מדברי הרמב"ם דלא ס"ל כהרא"ש, ממה שכתב אחד מהאחין או מן השותפין שמכר חלקו לא' וכו', ואם איתא הו"ל לאשמועינן רבותא אפילו כשמכר למצרן, אך נמי איכא כמה פירושים בהנך מימרי ולהנהו פירושי לא מוכח סברת הרא"ש יע"ש.
ותו דאף למאי דס"ל דעדיף השותף שמסלק את המצרן, לא בשביל זה הוא מוכרח דסובר דבכל מקום דאמרינן לית דינא דבר מצרא דינא דשותפין אית ליה, אלא אמרינן דכל היכא דלית דינא דבר מצרא כדי לסלק ללוקח, ה"ה דהשותף אין מסלק את הלוקח שקנה כבר.
וכבר כתב הריב"ש בסימן תפ"ג גבי שותפין בשדה א' ואפוטרופוס היתומים קנה חלק השותף הא' דאם הם ליתומים קטנים דלית בהם דינא דבר מצרא אינו יכול השותף לסלקם, כנראה דס"ל להריב"ש ז"ל בהדיא דלא עדיף השותף מהמצרן, אלא כל היכא דאמרינן בגמרא דלית ביה דינא דמצרא כמו גבי יתומים שקנו דבר דאין כח למצרן לסלקם, ה"ה נמי דלית בהו דינא דשותף כדי שיכול לסלקם מה שכבר קנו.
וכן נמי פסק הרב מהר"א ן' חיים ז"ל בסוף סימן י"ט אחר שהביא תשובת מהר"ם שכתב גבי מאי דאמרינן בגמרא לאשה וליתמי לית דינא דבר מצרא שדינא דמצרא לית לה אבל דינא דשותף אית לה, כתב דאעיקרא דדינא פירכא שזה שכתב מהר"ם לא הודו האחרונים, והביא הרב ז"ל דברי הריב"ש בתשובה שזכרנו דליתומים שקנו אין השותף יכול לסלקם משום דינא דבר מצרא אלא ישאר הקרקע ליתומים משותף עמו וכו', ובסוף דבריו כתב וז"ל והנה הרב פוסק דכשאמר ליתמי לית להו דינא דבר מצרא ה"ה דלית להו ג"כ דינא דשותפי, וזה שלא כדברי מהר"ם שכתב דבכל הני דאמרו לית להו דינא דבר מצרא דוקא דינא דבר מצרא לית להו אבל דינא דשותפי אית להו, וכיון שהוא מחלוקת הפוסקים הלוקח חשיב מוחזק וזכתה האשה בבית ההיא ע"כ.
ומינה יש להוכיח לכל שאר הדברים דלית להו דינא דמצרא כמו בנדון דידן מהצדדים שכתבנו אם מטעם דבשכרות אי מטעם דבחזקות לית להו דינא דבר מצרא, ושאר הצדדים דכתבנו דלית להו דינא דבר מצרא דה"ה דלית להו דינא דאחי ושותפי.
וכן יש להוכיח מדברי הרב מהריב"ל סוף סימן מ"א גבי מאי דכתב דלית דינא דבר מצרא באלו החזקות, כתב להחזיק דבריו וז"ל ועוד אודיע לשואל ששמעתי שבזאת המדינה כתוב בהסכמות שבחצר השותפין לא יוכל שום אחד מהשותפים למכור חלק החזקה שלו אלא לשותפו, וזו היא הוראה חזקה על כל מה שכתבנו דאין בחזקות דינא דבר מצרא, וכפי הנשמע זה עשרים שנה חדשו זה הענין מהשותפות בהסכמות, ואם איתא דיש בחזקות דינא דבר מצרא לא היו צריכין לתקן זה הענין להשותפין בהסכמות, דפשיטא דהשותף עדיף ולא גריע וכו' ע"כ.
ומכאן יש להוכיח דהיכא דאמרינן לית דינא דבר מצרא הוא הדין דלית דינא דשותפי, ולכן הצריכו לתקן ולכתוב בהסכמה זה הענין מהשותפין דלא לימא דלית דינא דשותפי ג"כ בחזקות כשם שהתקינו דלית דינא דבר מצרא, ודוקא במדינה שהתקינו וחדשו זה הענין דשותפין איתא ובמדינה דלא התקינו וחדשו, זו נכנס בכלל ההסכמה דבר מצרן שהתקינו בחזקות לית דינא דבר מצרא והוא הדין בשותפין.
והגם דהרב מהר"א ששון ז"ל בסימן קכ"ו הוקשה לו דברי הרב דאיך הוכיח מאותה התקנה דינא דבר מצרא ליתא בחזקות, דילמא לעולם ליכא דינא דבר מצרא והתקנה הוצרכה כדי שלא יוכל למכור למצרן במקום שותף, אבל לא הוצרכה כדי שלא יוכל למכור לאיש אחר במקום שותף. הנה אף לפי דברי הרב ז"ל יש להוכיח דשותף לא עדיף ממצרן, שהרי הצריכו לתקן ולחדש ענין זה מהשותפין לתת להם עדיפות מהמצרן שלא יוכל למכור למצרן במקום שותף, ומינה דבמדינה דליתא תקנה זו המצרן והשותף יהיו שוים כמו ב' מצרנים. וכן נמי הרב מהר"א ששון ז"ל בסימן קכ"ז על ראובן ושמעון שהיו להם בית ועליה ונמכר הבית ובעל העליה מוחה מדינא דמצרן דהיינו כעין נדון דידן עצמו, ואחר שהאריך וצדד וסבב לזכות למצרן מצד שהוא שותף העלה בסוף דבריו וכתב וז"ל וא"כ אע"ג דאמרינן דבשכירות אין בו דין המצר אכתי מאן לימא לן דבשכירות אין בו שותף והא קי"ל דשותף עדיף ממצרן, וא"כ אימא דזה בעל העליה יכול להוציא מיד הלוקח מטעם שותף הוא באמת בחקירה הזאת, והיא אם מה שתקנו קדמונינו דאין דינא דבר מצרא נוהג בחזקות אי ג"כ אינו נוהג באחי ושותפי. יש לי ימים כתבתי על ענין זה וחקרתי על הענין וכתבתי שמדברי הרב ב"י נראה דבשכירות נוהג דינא דאחי ושותפי אפילו למ"ד דאין דינא דבר מצרא בשכירות, אבל מדברי נראה להיפךף, גם הבאתי ראיות לכל אחד מהצדדים מההיא דלאשה וליתמי וכו', וגם מדברי הריב"ש בזה וכמו שהארכתי שם, באופן שאין ספק שהלוקח מצי למימר קים לי כהנהו דאמרי דבשכירות ליכא דינא דבר מצרא אפילו באחי ושותפי וזכה הלוקח וכו' ע"כ.
ותמהני שבסוף סימן קכ"ה פסק להיפך, שכתב וז"ל ומה שרוצה לזכות הלוקח במקחו מטעם שהוא קנה בה בתוך הבית וכו', אף שנודה שבשכירות שייך בו משום דינא דבר מצרא הנה פשיטא דאח ושותף עדיף מבן המצר וכו', וגם בסוף סימן קכ"ו כנראה שנסתפק בדבר, שהרי האריך והביא ההיא תשובת דמהר"ם דכל היכא דאמרינן בו דאין משום דינא דבר מצרא כגון לאשה וליתמי דינא דשותפי אית לה, והביא ההיא דהריב"ש סימן תפ"ג שזכרנו לעיל שהוא להיפך דברי מהר"ם, ובסוף דבריו כתב א"כ אפשר שהמוחזק מצי למימר קים לי כהריב"ש, ומ"מ לענין נדון דידן שמכר לאיש אחר פשיטא שהשותף מוציא ואפילו בחזקות ע"כ. ובסימן קכ"ז תפס במושלם דהלוקח יאמר קים לי כהנהו דאמרי דבשכירות ליכא דינא דבר מצרא אפילו באחי ושותפי, והנדון ההוא איירי בחזקות. אלא ודאי הוא שמה שכתב בסימן קכ"ז הוא באחרונה כנראה מדבריו שם, ואז אסיק וגמר דכל היכא דאמרינן לית להו דינא דבר מצרא ה"ה דלית להו דינא דאחי ושותפי. וכן פסק הרב מהר"ם מלמד בח"א סימן י"א, והוא בתרא טובא ועינו ראה בדברי כל הפוסקים, והביא דברי הרב מהרש"ך בח"א סימן מ"ג דחילק בין מצרן לשותפי, ותמה עליו וכתב דודאי לא ראה דברי מהריב"ל ואילו ראה אותם ודאי לא היה אומר כן, ובסימן י"ב הביא פסק הרב מוהר"א ן' חיים ז"ל ופסק ג"כ הכי, וראיות מהרש"ך ז"ל דחה אותם כאשר יראה המעיין שם, וכן הביא שם חתימת רבנים אחרים שהסכימו לזה יע"ש.
ועדיין אנו צריך למודעי, דדילמא יחלוק החולק ויאמר דכיון דבנדון דידן איכא תרי ספיקא דמסייע למצרן אי מדינא דשותפי אי מדינא דמצרן עצמו שהיא פלוגתא דרבוותא, יכול לסלקו ולהוציאו ללוקח כדכתבו רוב הפוסקים, וכן נראה לי שהסכים הרב אדוני אבי זלה"ה דיכול המוציא לומר הכי קים לי לאפוקי מיד המוחזק. הנה לזה אומר דמלבד דהני ספק ספיקא אינה מתהפכת, דאם מדין שותפי לא מצי לסלוקי ה"ה דמדין מצרן ג"כ לא מצי לסלוקי. אמנם בלאו הכי יראה לענ"ד הבית ועליה של שנים לאו בכלל דינא דשותפי נינהו אלא דינם כשני מצרנים, כדי שאם אחד מהם קנה דאין חבירו יכול לסלקו. וזה מבואר בדברי הרא"ש ז"ל בתשובה כלל צ"ו הביאה הרב ב"י מחודש כ' וז"ל כתב הרא"ש דבעל העליה שהקרקע משועבד להיות שם עולמית, ואף אם יפול יבנה אחר במקומו שקנה הבית שתחת עליתו אין בעל הבית שסמוך לבית שקנה מסלקו דכיון דהקרקע משועבד לעליה עולמית הוי כמו שותף בקרקע וכו', הרי מדאצטריך הר"ם ז"ל לאשמועינן שאחר שקנה בעל העליה אין המצרן יכול לסלקו משמע דהוה ס"ד דבעל העליה גרוע מהמצרן, ומה שסיים בדבריו הוי כמו שותף לאו דוקא דינא דשותף דמסלק למצרן, וזהו שכתב כמו שותף בכ"ף הדמיון. וכן הבין הרב ב"י ז"ל בדבריו שכתב היה נ"ל דכיון דכן אף אם קדם בעל הבית הסמוך לבית הנמכר וקנה בעל העליה מסלקו למ"ד שותף מסלק למצרן, אלא שאין לשון התשובה מוכיח כן, וכן ג"כ הבין מהר"ר איסרלס בעל ההגה"ה וכתוב בהדיא וז"ל בסעיף נ"א הבית והעליה של שנים ומכר ביתו למצרן אין בעל העליה יכול לסלקו דלא מקרו שותפין זה לזה רק דינם כמצרנים ע"כ.
וראיתי להרב מהר"א ששון בסימן קכ"ז שתמה על הרב ב"י שכתב על תשובת הרא"ש ממה שכתב הטור קודם לזה שנראה שכשיש לו זכות בבניינו עד עולם הנה אז אפילו שיבא המצרן שאצל זה הקרקע לקנות אחד מאלו מסלקו דחשיב כמו שותף שקודם למצרן.
ולי הדיוט יראה ליישב, דמה שכתב הטור דאחד מאלו מסלק למצרן דחשיב כמו שותף, היינו כשבאים יחד שניהם לקנות אז אחד מאלו קודם למצרן, ומדוייקים בזה דברי הטור שכתב שאף אם יבא המצרן שאצל זה הקרקע לקנות וכו', ולא כתב אם המצרן קנה אלא אם יבא לקנות, אבל דברי ההג"ה איירי שקנה כבר המצרן בהא כתב דאין בעל העליה יכול לסלקו דלא מיקרו שותפין רק מצרנים, והיינו ג"כ תשובת הרא"ש כמו שהבין ב"י. אח"כ ראיתי להרב בעל מאירת עינים דכתב ליישב דברי ההגה"ה ודברי ב"י מה שהבין בתשובת הרא"ש ממה שפסק הרב עצמו מלפני זה בספר השולחן דעדיף אחד מאלו מהמצרן ויכול לסלקו, וחילק הוא ז"ל דשאני בית ועליה מההיא דהבנין של אחד והקרקע של אחר יע"ש, ומ"מ מיהא גם לחילוק הרב ז"ל נמי בית ועליה לאו דינם כשותפין אלא כמצרנים יע"ש.
מסקנא דמילתא דמכל הני מילי וטעמי דכתיבנא נראה דזכה הלוקח במקחו ואין שכנגדו יכול לסלקו לא מדינא דמצרן גם לא מדינא דשותפי. ואני מודיע שבעודני כותב בנדון הזה שמעתי שיצא פתקא מתחת יד המצרן לזכותו, ואני כאשר שמעתי הייתי כמחריש כיון שכתבו וחתמו גדולי הארץ, אך אמרתי שרצוני לראות את דבריהם מהיכן הורו ותורה היא וללמוד אני צריך, ולא הקשיבו את דברי ולא יצא עוד הפתקא מתחת יד הבע"ד, אז אמרתי הנה אני אסיים את מלאכתי ויראו את דברי אולי ימצאו טעם בהם לענין הדין גם לענין מעשה, ואחר כל זו באו גילגולים אחרים ולסיבתם עשו פשרה ביניהם וזה יהיה למשמרת לכשיצטרך.
אלו דברי הקטן משה בכמוהר"ר חיים שבתי זלה"ה
שוב אחר ימים לא רבים בא אלי איש אחד עני ואביון שקנה בית אחת מאשה אחת אלמנה, ואחר שקנאה ובידו שטר מכירה עשוי כדת וכהלכה והחזיק בה ונכנס בתוכה ודר בה, קם וערער עליו איש אחד שרוצה לזכות בבית ההיא בתורת מצרנות שיש לו בית אחרת בצדה וגם יש לו עליה אחת על הבית ההיא, ושאל ממני אם יש לו דין עמו לסלקו, ואם תמצא לומר שיש לו דין שימתין לו קצת ימים עד שיבקש מקום ללון ולדור והמצרן יש לו בתים להרוחה ולא איכפת ליה.
ועל פי הטעמים אשר כתבתי בקונטריסי הראשון השבתי לו שהדין עמו, ואף כי בנדון הלז אין ללוקח טענת שוכר כמו התם, אבל שאר הצדדים איכא ועוד שתים נוספות איכא למעליותא, הא' שהמוכרת היא אשה, ועוד אחרת לפי דבריו שהמוכרת אימליכה במצרן מקודם אי רצונו לקנות הבית ההיא ואמר לה זיל זבין לעלמא דלא בעינא לי והלואי ימצאו לי לוקחים לבתים שיש לי.
והנה בפירושא דשמעתא פרק המקבל דאמרו לאשה וליתמי לית דינא דבר מצרא, כתבו המפרשים ז"ל דהוא הדין ללוקח מאשה דלית בה דינא דבר מצרא, דלפי שאין לאשה מי שיפקח במעשיה רצו חכמים שיהיה ממכרה קיים כדי שיקפצו בני אדם לקנות את שלה, ואין חולק בזה (אמר המגיה עיין בתשו' הראב"ח סימן ק"ו שכתב שמצא חולק בזה). ואני אומר דאף למי שירצה לחלוק באותו נדון דלעיל ולומר דאף דמטעם מצרנות זכה הלוקח אבל מדינא דשותפין לא זכה, הכא בנדון דידן יודה ובפה מלא יאמר הכא דלא שאני לן בין מצרן לשותפי, שהרי האי דמסלקי אחי ושותפי ללוקח גם בהם היינו מתקנת דרבנן משום ועשית הישר והטוב כמו שכתב ר"י גבי מאי דאמר רב נחמן סלוקי מסלוקי נמי וכו', וכבר כתבו כל הפוסקים דבמקום דאיכא פסידא למוכר לא תקנו, דמאי ועשית הישר והטוב איכא וכי כדי לעשות טוב לאח או למצרן נפסיד למוכר, וא"כ דין בר אחי ובר מצרן לסלק משום טעם אחד הוא בכל מקום דאיכא פסידא למוכר שניהם שוים ולא מסלקי ללוקח, וזה יראה פשוט.
ואף גם זאת בנדון דידן זכה הלוקח בלי פקפוק מהטענה הבאה בשאלה שאימליכה המוכרת בו אם רוצה לקנותה ולא רצה, הנה בזה כתב הטור ז"ל סעיף מ"ו לא אבד זכותו, דאע"ג דכשאימליך הלוקח במצרן ואמר לו לך וקח לך זהו דוקא דלא אימליך ביה מוכר, אבל אימליך ביה מוכר לזבוניה ליה ואמר ליה דלא בעינא ליה זיל זבין לעלמא לא צריך למיקנה מיניה, וכ"כ בהגהו"ת אשירי דאם בא המוכר למכור ולא רצה לקנות ומכר לאחר, פשיטא דלא מפקי מיניה דלא גרע מהני צרירי ושרו ואיזיל ואטרח ואייתי זוזי דלא נטרינן ליה.
גם מהטעם שכתבתי בקונטריס הא' זכה הלוקח ושייך הכא ביותר שהלוקח אין לו מקום כלל לדור וטריחא ליה מילתא טובא, ואני ידעתי הענין שבפני הוציאוהו מבית אחת שהיה לו במשכנתא לזמן קצוב, ובו ביום המציא לו המקום ברוך הוא הבית הזה וקנה ונכנס בתוכה, והמצרן הזה לפי הנשמע יש לו בתים להרווחה, דאין ספק דיותר הישר והטוב איכא לעני הלוקח הזה וכמו שכתבתי בראשונה, וזה נראה לי פשוט, ואם באולי גם בזה ימצא מי שיחלוק, והיה מפאת הרנון.
גם אלה דברי הצעיר משה
(אמר המגיה עיין בזה עוד להאחרונים ה"ה הרב משאת משה סימן ס"ו מח"ב והרב דבר משה ח"ב סימן מ"ד ובקונטריס עוללות הכרם סימן י"ד ובספר צרור הכסף סימן ז' ות' הרב מלך שלם חוה"מ סימן ל"ז).
 
 
@שו"ת תורת משה חלק חושן משפט סימן יג
חקרתי ודרשתי לענין מעשה בב' שוכרים בחצר אחד זה בבתים אלו וזה בבתים אלו ונמכרו כולם לשוכר אחד, אם יש לשוכר הראשון דינא דבר מצרא לעכב על חבירו הלוקח.
ואומר דדין זה אינו מפורש בגמרא זולת הרמב"ם ז"ל פי"ב משכנים כתב וז"ל השכירות אין בו דין המצר, ויש פירושים בדבריו, דלדעת הטור ז"ל סוף סימן קע"ה מפרש דברי הרמב"ם לגרוע כוחו של שכירות, שאם ראובן השכיר חצר לא' לא יאמר המצרן אני רוצה לשוכרו ממך ואני קודם בו, וכל שכן שמי שיש לו חצר בשכירות וחצר שאצלו נמכר אינו יכול להוציאו מדין בן המצר, וכתבו הרמב"ם בהדיא שם בפ' י"ב בתר הכי וז"ל לפיכך אם טען הלוקח גזלן אתה לשדה זו או שוכר או ממשכן וכו', כמו שכתב כל זה הרב בית יוסף. אבל הרא"ש ז"ל פליג על הרמב"ם וכתב בתשובה כלל צ"ב שיש בשכירות דין בן המצר, כמו שהביאה בית יוסף בענין שנים שהשכירו חצר בשותפות ואחד מהם רצה להשכיר חלקו לאחר ואותו שהשכיר החצר עמו בשותפות טען כי הוא רוצה אותו חצר מטעם דינא דבר מצרן, והשיב כי הוא מצרן ושותף שייך ביה ועשית וכו' כמו במכר דשכירות ליומיה ממכר הוא ע"כ.
והנה בזה יש עיון בסברת הרא"ש ז"ל, דבכלל צ"ז סימן ג' משמע דס"ל להיפך דשכירות אין בו דינא דבר מצרא, דכתב גבי ההיא דפרק המקבל ארעא דחד ובתי דחד דמשמע שאין בעל הבית נקרא מצרן לבעל הקרקע, הרי חילק הרי"ף דהיינו דוקא בשאין לבעל הבית חלק בגוף הקרקע וכו' והיינו כמו שכירות ואין בו דינא דבר מצרא וכו' ע"כ.
וכבר הרגיש סתירה זו הרב בית יוסף והניחה בצ"ע, ולי הדיוט יראה דאפשר לומר וליישב דהרא"ש לא פליג על הרמב"ם רק בחלוקה הא' שהבין הטור בדברי הרמב"ם שכתב השכירות אין בו דין המצר, דהיינו אם ראובן השכיר חצר לאחד שלא יאמר המצרן אני רוצה לשוכרו ממך, בהא לבד פליג הרא"ש וס"ל דהמצרן קודם לאחר כיון שהוא מצרן גמור סמוך לבית הנשכר. אמנם בחלוקה השנית במי שיש לו חצר בשכירות וחצר שאצלו נמכר דסובר הרמב"ם דאינו יכול להוציאו מדין בן המצר, בהא גם הרא"ש יודה בזה להרמב"ם, וזהו מה שכתב בכלל צ"ז גבי ארעא דחד דהוי כשכירות ואין לו דין המצר לבית הנמכר סמוך לו כיון שהוא אינו מצרן גמור רק שוכר דר בשכירות.
איברא דמצינן לדחויי זה ולומר דמדברי הרא"ש כלל צ"ב אי אפשר לחילוק זה, שהרי איירי שם בששניהם השכירו חצר בשותפות ואחד מהם רצה להשכיר חלקו לאחר, והשיב דהשותף השוכר קודם הגם שאינו מצרן גמור מרי דבתי רק שוכר דר בשכירות.
וכד מעיינינן שפיר אינה דחיה, דהתם כיון שהוא שותף עדיף ממצרן גמור, ואף לדברי בית יוסף שכתב דמדיהיב הרא"ש טעמא דשכירות ליומיה ממכר הוא, האי טעמא שייך אפילו היכא דליתיה שותף היינו לומר דלא לימא דוקא שותף אבל מצרן לא, אלא אפילו דליתיה שותף הוא קודם לאחר אם יהיה מצרן, אבל אם יהיה שוכר לבד לעולם דסובר הרא"ש שאין בו דין בן המצר להוציא מהלוקח בית הסמוך לביתו הנשכר לו, וכן דייקינן דברי הרא"ש שכתב כי הוא מצרן ושותף שייך ביה ועשית וכו', כלומר דכיון דהוי שותף הוי כמצרן ועדיף מיניה.
איברא דתשובת הרב מהר"י בן שושן שהביא הרב בית יוסף הוא נגד דברי, דמשמע ליה דבין שיהיה המצרן בעל הבית הסמוך לבית הנשכר ובין שיהיה שוכר דר בשכירות הדין שוה דלהרמב"ם יש בו דינא דבר מצרא ולהרא"ש אין בו דינא דבר מצרא. ומ"מ בין הכי ובין הכי לענין דינא מידי ספיקא לא נפקא, זה הוא לפי דעת הטור ז"ל.
אבל לפי דעת הרב המגיד מפרש דברי הרמב"ם שכתב השכירות אין בו דין המצר ליפות כחו של שכירות, שאם השכיר ביתו לאחד ואח"כ מכרה לו דאין בן המצר יכול להוציאה מידו, והיינו מק"ו דמשכונה שכתב הרמב"ם בתר הכי דאם מכר הבית למי שממושכן בידו דאין בו משום דינא דבר מצרא אעפ"י שאינו דר בתוכה וגם אינה קנויה לו, כל שכן שכירות שדר בתוכה וקנויה לו דשכירות ליומיה ממכר הוא דאין בו משום דינא דבר מצרא, ובדין זה אף הרא"ש ז"ל מודה דאם בבית הסמוכה לבית הנשכר שנמכר לדעת הרא"ש השוכר קודם כל שכן בבית עצמה שהשוכר בתוכה שנמכר שהוא קודם, ואף לפי מאי דכתיבנא דהרא"ש לא פליג להר"ם במז"ל בחלוקה השניה דהיינו כשנמכר הבית הסמוכה לבית השוכר, אבל מ"מ בדין זה שנמכר הבית עצמה שהשוכר בתוכה סברא היא דהשוכר קודם.
אבל יש לדעת דלפירוש הרב המגיד דשכירות אתיא מדין משכנתא, שדברי הרמב"ם ז"ל בדין זה לא משמע אלא כשנמכר כבר לשוכר דאין המצרן יכול להוציא מידו, דכן כתב גבי משכנתא אי מכר הבית למי שממושכן בידו אבל לא פורש כששניהם באים כאחד לקנות או קנאו אחר אם השוכר מוציאו מידו.
אמנם הרמב"ן והרשב"א שהביא הרב המגיד ברור מללו דכשם שאין בעל המצר יכול לעכב על המלוה כך אין המלוה יכול לעכב על בעל השדה אם רצה למכור שדהו לבן המצר או לאחר, משמע דס"ל דשוים הם השוכר עם המצרן והכל תלוי בדעת המוכר למי שהוא חפץ בו למוכרו ואין שום אחד מהם יכול לעכב בו. ואגב זה אומר דהאי דנקט הרמב"ן גבי מלוה דאין יכול לעכב על בעל השדה וגבי בעל המצר נקט דאין יכול לעכב על המלוה ולא נקט ג"כ דאין יכול לעכב על בעל השדה, משום דהמלוה אינו מעכב על בעל השדה בין שמוכר למצרן בין לאחר, אבל בעל המצר יכול לעכב על בעל השדה אם ימכור לאחר, ולא גרע כחו רק לגבי מלוה שאינו יכול לעכב עליו. ודעת הר"ן ונמוקי יוסף בפרק המקבל נוטה ג"כ לדעת הרמב"ן והרשב"א כמו שהביא הרב בית יוסף, אבל הרא"ש כתב גדולה מזו דהמלוה קודם לכולם ואפילו אם קדם המצרן וקנאו המלוה מסלקו, וכן נראה דעת המרדכי במסקנת דבריו, וכן דעת בעל העיטור וכן פסקו הגאונים כמו שהביא הרב בית יוסף.
ודעת אחרת אמצעית יש, דאם באו הממשכן והמצרן כאחד בעל משכונה קודם, ומיהו אם קדם מצרן וקנאה זכה ואם קנאה אחר בעל המשכונה מוציא מידו, וזה הוא דעת תלמידי הרשב"א שהביא הרב בית יוסף, ואעפ"י שהביאו משם רבם הרשב"א ז"ל, צ"ל דסברת דידהו הוי משום דלדעת רבם הרשב"א אף כשבאים הממשכן והמצרן כאחד אין המלוה יכול לעכב על המוכר אם רצה למכור לאחר או למצרן. באופן דג' מחלוקות בדבר, אחד להרמב"ן והרשב"א והר"ן ונמוקי יוסף כשבאו הממשכן אם המצרן או עם אחר שניהם כאחד לקנות הדבר תלוי בדעת המוכר למי שלבו חפץ למכור. ב' להרא"ש והעיטור והמרדכי והגאונים הממשכן קודם לכולם. ואף אם קנה המצרן הממשכן מסלקו. ג' לדעת תלמידי הרשב"א הממשכן והמצרן כשבאים שניהם כאחד הממשכן קודם, ואם קדם המצרן וקנה זכה, ואם קנה אחר הממשכן מוציא מידו.
ובשדה הסמוכה למשכונה שנמכרת ראיתי להרב ב"י שהביא בשם הרב המגיד פ"ב משכנים משם הרשב"א שאם אחד מבני המצר מכר שדהו למלוה שאין שאר בני המצר שלו יכולים לעכב עליו וכו', ומדברי הרמב"ם משמע שהשוכר או ממושכן בידו קרקע ונמכר קרקע הסמוך לו אין לשוכר או למי שהוא ממושכן דין בן המצר להוציאו מיד הלוקח. וחידש הרב ב"י מדברי הרמב"ם אלו דמשמע ליה דה"ה נמי אפילו קדם וקנה השוכר או הממשכן בן המצר מוציא מידו, שאם היה לו דין בן המצר לענין זה היה לו ג"כ דין בן המצר להוציאו מיד הלוקח שאינו בן המצר ע"כ.
ותמיה לי טובא בדבריו דהא לאו בהא תליא, והרי להרשב"א ז"ל דס"ל דאם קנה המלוה שדה הסמוכה לו אין שאר בתי המצר יכולים לעכב, ואפילו הכי ס"ל דשדה הממושכן לאחד אין בעל המשכונה יכול לעכב על בעל השדה אם רצה למכור אותו לאחר, וכל שכן כשהיה אותו שדה הנמכרת לאחר סמוך לשדה המשכנתא דאין בעל המשכנתא יכול לעכב.
ולענין מעשה, כשנמכר בית שהשוכר דר בתוכה לאחר והשוכר רוצה לזכות בקנית הבית הנזכר ולהוציא, ראיתי להרב בית יוסף ז"ל שכתב שנשאל על זה והשיב דמדברי הרב המגיד שכתב בשם הרשב"א גבי משכנתא וגם היא דעת הר"ן ונמוקי יוסף זכה האחר ואין השוכר יכול לעכב וכו'. וראיתי תוך דבריו שכתב דאע"ג דהמרדכי כתב שאם קדם אחר וקנה שהממשכן מוציא מידו, טפי אית לן למיסמך אהנך רבוותא שכתבתי דרוב בנין ומנין הם, והוקשה לי איך מייתי סברת המרדכי לבד והרי לדעת זו ג"כ נוטה הרא"ש ובעל העיטור והגאונים דכתבתי לעיל. ותו קשה טובא דפסק זה סותר לפסק אחר מהרב עצמו שהביא בתר הכי, על מעשה שבא לידו בבית וחנות תחתיו ואחד שכר הבית ואחד שכר החנות, והבעל הבית רוצה למכור אותם וכל אחד מהשוכרים רוצים לקנותם, ופסק דכל אחד יושב בשלו ואין בעל הבית זוכה בחנות ואין בעל החנות זוכה בבית, ואפילו קנה שוכר הבית את החנות יוציא שוכר החנות מידו מטעם מצרן וכו', והוא היפך מדברי הרב המגיד בשם הרשב"א דאם קדם וקנה אחר זכה, וכל שכן הכא דשוכר הבית קנה החנות ויש לו אחיזה בה יותר מאחר אף דלהרשב"א זכה בה.
וליישב ב' פסקים הללו אפשר לומר בפסק הראשון שפסק ממה שכתב הרב המגיד בשם הרשב"א דאם מכרה לאחר אין השוכר מוציא מידו, היינו שדעתו של מוכר למכור לאותו האחר ולא לשוכר, ובזה כתב הרשב"א דאפילו אם ב' באים כאחד הדין נופל בדעת המוכר למי שלבו חפץ, דכן כתב הרשב"א אין המלוה יכול לעכב על בעל השדה אם רצה למכור שדהו לאחר. אמנם הפסק הב' היינו שדעת המוכר שוה לשניהם ולבו חפץ למכור לכל אחד מהם למי שהדין נותן ואין לו אלא שאינו רוצה למכור הבית לבדה או החנות לבדה אלא הכל ביחד, ולזה פסק הרב דאין אחד מהם זוכה יותר מהאחר אלא שניהם שוים לעמוד בשלו, ואפילו אם קנה שוכר הבית החנות מוציאה מידו שוכר החנות וכן להיפך דשניהם שוים וקונים ביחד ושמים ביניהם וכו' זה אפשר לומר לישב ב' הפסקים כי היכי דלא סתרי אהדדי.
(אמר המגיה עיין בזה להרב מהראד"ב בסימן ק"צ והביאו הרב הכנסת הגדולה בסימן קע"ה הגהות ב"י ומה שהשיג עליו שם, ובספר בעי חיי חהו"מ סימן קי"ח האריך עוד בזה, וכל מה שהשיג הרב על הרב מהראד"ב טעמו ונימוקו עימו שכן מוכח בהדיא ממ"ש מר"ן גופיה בספרו הנקרא אבקת רוכל עיין עליו שם בתשו' סימן קי"ט, ועיין ג"כ מ"ש הרב הכנסת הגדולה מעצמו שם לישוב שתי תשובות הללו של מרן ז"ל שהוא חילוק נכון וסבריי והכי מתדייק בדברי מרן, וכן עלה בדעתי הקלושה לומר מעיקרא, אך מ"ש מרן בסוף דבריו ולא עוד אלא אפילו קדם בעה"ב וכו' בעה"ח מוציאה מידו דא עקא, ומה שרצה הרב הכנסת הגדולה ליישב לזה, הרואה יראה כמה יש מהדוחק בזה שהעיקר חסר בדברי מרן, וטפי אית לן למימר דמ"ש מרן ולא עוד אלא וכו' היא משום דכיון דמעיקרא באו שניהם כאחד לקנות הגם שקדם האחד וקנה הכל נותן חלק לחבירו מידי דהוה ארבע' מצר' וכו' כמ"ש לעיל בסימן זה ס"ק כ', ואע"ג שדין זה במחלוקת הוא שנוי כמו שיראה הרואה שם ומר"ן ז"ל לא גילה דעתו בזה כמאן ס"ל, מ"מ הסברא איתיה, ומרן ז"ל בנדון כזה רצה לתפוס כדעת הסוברים כן מרוב התלהבות שנטה דעתו לומר ששורת הדין נותן שכל אחד יזכה בשלו ובדרך גוזמא וחוזק הענין קאמר ולא עוד אלא וכו' כמ"ש, ובהכי ניחא ג"כ דלא קשיא מה שהקשה הרב דרכי משה למרן בזה עיין עליו ודוק).
ועתה אבא לענין פסקא דדינא בנדון שלפנינו, דכפי הנודע חצר זה הנמכר הוא של ב' שותפין ואחד מהם יש בחצר ב' חלקים והאחד חלק אחד, והבתים שדרים ב' השוכרים אשר רוצים לקנות הם סמוכים לצד א' של חצר, וכבר קנה השוכר הא' חלק השותף שיש לו ב' חלקים והחלק השותף האחר באים שניהם כאחד לקנותו. ולזה אומר דלענין קנית הבתים עצמם אשר דרים בהם השוכרים יש לעמוד אם אחד מהשוכרים שכבר קנה יכול לסלק את חבירו מהם, דבזה באנו למחלוקת הרשב"א והרא"ש, דלהרשב"א אי קנה אפילו אחר אין השוכר יכול לעכב, ולהרא"ש יפה כח השוכר דאפילו אם קנו המצרן השוכר מסלקו, וזה כפי פירוש הרב המגיד דשוכר אתיא מדין משכנתא. ואיברא דבנדון דידן דכבר קנה השוכר הא' קי"ל דהלוקח הוי מוחזק כמו שכתב הרמב"ם פרק י"ב משכנים ז"ל טען הלוקח מפני המס וכו' והמצרן אומר שקר אתה טוען וכו' על המצרן להביא ראיה וכו'. וכתב הרב דכן היא דעת העיטור ז"ל, וכן ג"כ היא דעת הרא"ש ז"ל כמו שהביא הטור ז"ל בסימן קע"ה דין ס"ו, וכן היא דעת הרב בעל תרומת הדשן סימן ש"מ, אמנם הביא הטור בשם הרמ"ה דלא כהרמב"ם והרא"ש אלא המצרן הוי מוחזק ובכל הפרש שיפול ביניהם על הלוקח להביא ראיה. וכבר נודע מה שכתבו כל האחרונים היכא דאיכא פלוגתא דרבוותא מי מקרי מוחזק לא מצי למימר המוחזק קים לי, כיון דבחזקה עצמה איכא פלוגתא מי מקרי מוחזק, ולזה אומר דמתרי אנפי זכה השוכר שקנה בנדון דידן, חדא דסברת הרמ"ה יחידאה היא ובטלה נגד כל הני ארייותא, ותו דאפילו לסברת הרמ"ה אינה אלא בלוקח זר דעלמא הבא עם המצרן ונפל הפרש ביניהם, אמנם בנדון דידן שהלוקח הוא שוכר אפשר דהרמ"ה יודה דהלוקח הוי מוחזק כי הוא מצרן ולוקח, ושתים טובות נמצאו בו.
ובזה נתבאר ג"כ דין חלק השותף האחר שרוצה למכור ובאים השוכרים שניהם כאחד, דודאי השוכר שקנה כבר חלק השותף הא' זכה ג"כ, דחלק השותף האחר הוא קודם ממה נפשך כאשר אומר. וזה דיש לראות בחלק השותף הא' שיש לו ב' חלקים בחצר וקנאו השוכר ואם יפול בגורלו הבתים עצמם שדר השוכר האחר בהם או לא, דאף אם לא יפול בגורלו אלו הבתים עצמם זכה בהם לקנותם מצד שהוא שותף האחד דקנה, חלק השותף הא' בא מכוחו והו"ל שותף בחצר והוא קודם בחלק השותף האחר הבא למכור, ואפילו אם קנאו השוכר הדר בתוכם השותף מסלקו, דלא עדיף שוכר ממצרן והשותף מסלקו למצרן כמו שכתב הטור בריש הלכות אלו, וז"ל אחד מהשותפים שמכר חלקו לאחר שאר השותפים מסלקין ללוקח, ואפילו אם קנאו המצרן כתב אדוני אבי הרא"ש ז"ל שהשותף מסלקו, דכל זמן שלא חלקו יש לו חלק בגוף השדה ועדיף טפי ממצרן, וכתב הבית יוסף דכתב רבינו ירוחם דכן עיקר, וכ"כ בעיטור דמסתברא דמצרן דזבן בני אחי ושותפי מסלקינן ומפקינן מיניה, ודכן כתב הרשב"א בתשובה ע"כ. ש"מ מהא דהשותף עדיף מבר מצרן, וא"כ לא עדיף שוכר ממצרן, דהא לפירוש הרב המגיד דין השוכר יוצא מדין משכנתא, ואיכא מ"ד דאין בעל המשכנתא יכול לעכב על בעל השדה אם רצה למכור שדהו לאחר והמצרן יכול לעכב על בעל השדה שלא למכור שדהו לאחר, וכל שכן אם יפול בגורלו של שוכר שקנה חלק השותף הא' הבתים עצמם שדר בהם השוכר האחר, בזה ודאי דכיון דזכה בהם מכח שקנה כבר והלוקח הוי מוחזק זכה ג"כ בחלק השותף האחר הבא למכור בתים הסמוכות לזה שיש לו בשכירות מכמה אנפי, אם מצד שהוא שותף בחצר כדאמרן, אם מצד מאי דכתיבנא לעיל בריש דברינו כדי ליישב סתירת ב' תשובות הרא"ש, דבחלוקה הב' במי שיש לו חצר בשכירות וחצר שאצלו נמכר בהא לא פליג הרא"ש על הרמב"ם אלא גם הוא יודה לסברת הרמב"ם דאין לו דינא דבר מצרא, ובזה כתב בכלל צ"ז דשכירות אין לו דינא דבר מצרא. ותו דאם יפול בגורלו של שוכר זה שקנה הבתים עצמם שדר בהם השוכר האחר ויכול להוציאו מהם מאליו זכה בחלק השותף האחר שבא למכור, משום שהאחר יצא מתורת שכירות ואין לו דין שוכר כיון שהוציאו ממנו הלוקח שהוא השוכר הא' שהיה דר בהם, והו"ל עכשיו כאחר דעלמא והשוכר הא' שלקח חלק השותף הא' מעכב על שותף האחר שלא למכור זכותו חוץ ממנו.
ויש לדעת דמדינא במה שקנה חלק השותף שיש לו ב' חלקים, נופל לו בלא גורל הבתים האלו עצמם שדר בהם השוכר האחר כיון שהם באמצע כמו שהוכחנו ראשונה, וזה דכתב הטור בסוף סימן קע"ד וז"ל בכור שבא לחלוק עם אחיו צריך ליתן לו כל חלקו ביחד, כגון אם יש להם שדה לחלוק חולקים אותו לג' חלקים ולא יכול הפשוט לומר נפיל הגורל בשלשתן ואם יעלה גורלי באמצע תקח אתה שני חלקים החיצוניים, אלא האמצעי של הבכור ממה נפשך ויפילו גורל על שני החלקים החיצונים איזה יעלה לגורלו, אבל יבם שנוטל חלקו וחלק אחיו המת אין דינו כבכור ליטול ב' חלקי ביחד אלא על פי הגורל. וכתב הרא"ש דמהכא נקטינן שנים שקנו שדה בשותפות אחד ג' ואחד שני חלקים כשחולקים נוטל שני שלישים כאחד כיון שקנאום כאחד, אבל שלשה שקנו שדה בשותפות ושוב קנה האחד חלק חבירו כשבאים לחלוק אינו נוטל שני חלקים ביחד כיון ששני החלקים לא היו מתחילה שלו אלא בא מכוחו ומכח חבירו שקנה הימנו הג', ע"כ דברי הטור. והכא בנדון דידן השוכר הא' שהוא הלוקח שקנה חלק השותף, בא מכוחו של מוכר השותף שהיה לו ב' חלקים ונוטל הב' חלקים ביחד, וממה נפשך נכנסו לו בחלקו הבתים עצמם שבהם דר השוכר האחר.
ובר מן דין יראה דאין לשוכר הדר בבתים הללו לערער ולטעון על הלוקח מדינא דבר מצרא, וזה משום דכיון דדין שכירות מדינא דמשכנתא ילפינן ליה כפי פירוש הרב המגיד, והא בדין משכונא לא אמרינן דיפה כוחו של מלוה אלא דוקא בגו זמניה של משכונא, אבל לאחר זמני הוי כאדם דעלמא ואינו יכול לעכב על בעל השדה שלא למכור שדה לכל מי שירצה. וכן נראה בהדיא בשכירות עצמו מתשובת מהר"י בן שושן שהביא בית יוסף וכתבתיו לעיל על ענין אם יש דין מצרנות בשכירות.
וצריך אני להביא לשונו כדי לפרש דבריו שכתב בתוכו, וז"ל הפשוט אצלי כי דעת הרמב"ם שמשכיר בית לראובן ובא שמעון מצרן הבית ההוא ורוצה להוציאו שלא יוכל להוציאו לפי שאין כאן מכר, ודעת הרא"ש שהשוכר הוא כקונה ויכול להוציאו, ובין שיהיה המצרן בעל הבית הסמוך לבית הנשכר ובין שיהיה שוכר דר בשכירות הדין שוה, ואם השלים ראובן זמן שכירותו והוא חפץ בו והמצרן חפץ בו ועדיין לא הסכים בעל הבית להשכיר לו ובאים שניהם כאחד, נראה שהכל תלוי בדעת בעל הבית ע"כ. ופירוש דבריו שכתב שהכל תלוי בדעת בעל הבית לכאורה צריך התבוננות, דאיך כתב שהדבר תלוי בדעת בעל הבית ומשמע בין להרמב"ם ובין להרא"ש, והלא אם ירצה להשכירו לראובן לדעת הרא"ש שכתב מקמי הכי דאפילו קנאו יכול שמעון המצרן להוציאו כל שכן קודם שהסכים להשכירו לו ובאים שניהם כאחד דיכול לעכב עליו. ונ"ל כוונת דבריו שהכל תלוי בדעת בעל הבית, כלומר דאם דעתו ליתנו לשמעון המצרן אין ראובן השוכר יכול לעכב עליו, וזו לכו"ע בין להרמב"ם בין להרא"ש, ואפילו להרא"ש דס"ל דיפה כוחו של בעל משכונה דאפילו קדם המצרן וקנאו המלוה מסלקו כמו שכתב הטור לעיל בדין פ"ח, וכתב הרב בית יוסף לעיל גבי מאי דכתב הטור בשם הרמב"ם דשכירות אין בו דינא דבר מצרא, דלפי המפרשים דהמלוה מוציא מיד בן המצר הוא הדין לשוכר שמוציא מיד בן המצר, אפ"ה הכא כיון שהשלים ראובן זמן שכירותו הוה ליה כזר דעלמא ויכול בעל הבית להשכירו למי שירצה ואין ראובן יכול לעכב עליו בשביל שהיה שוכר עד עתה, זה בירור דבריו של מההר"י ן' שושן זלה"ה. העלינו מדבריו דאין כח השוכר יפה אלא תוך זמן שכירות אם שכר לזמן מוגבל, אבל אחר שהשלים זמנו נסתלק יפוי כוחו והוי ככל איניש דעלמא.
נמצינו למדים בנדון דידן דזכה הלוקח במה שכבר קנה חלק שותף הא', וגם בחלק שותף האחר העומד למכור הוא קודם לכל אדם ואף לשוכר מהטעמים דכתבנו. ואני אומר דאם פיקח הוא הלוקח לא יעלה אותו החלק שעומד למכור אלא אדרבא יפחות מעילויו, ואם יקחנו אחר או השוכר מסלקו ותשאר לו באותו הסכום, ועידי הקנין של לוקח יכתבו השטר בשם השותף ואין צריכים קנין אחר כמו שזה פשוט. ואם באולי יהיה מי שיאשמני על זה שאני נותן עצה להפסיד ממון חבירו המוכר, יש לי להתלות בכמה גדולים שכתבו כן בספריהם ואם פקח הוא יעשה כן, וקצת מהנה ה"ה הטור בשם הרא"ש בריש סימן קע"ד ובית יוסף בשם הראב"ד בסוף סימן צ"ד יע"ש, כן נ"ל להלכה וגם למעשה אם יראה בעיני בעלי הוראה.
משה בכמוהר"ר חיים שבתי
 
 
@שו"ת תורת משה חלק חושן משפט סימן יד
ראיתי השאלה ואשר נגזר עליה מאת הרב המובהק הפוסק נר"ו, והרחיב בפלפולו ובבקיאותו בחדרי התלמוד להביא כמה ראיות, והלא לאמונה שהיה ראוי להשתעשע בכל דבריו, ומה נעשה כי אנחנו טרודים בעירנו זאת מכמה ארפתקי דעדו עלן, ונוסף על זה היות השליח המוביל החכם השלם נר"ו נחוץ ורצה ללכת קודם יכנס הקור והחורף, ואין בידי לעשות תשובה שלימה רק מה שנוגע לענין הדין לבד.
ולזה אומר דמלשון כתב גזרת החרם ממוהר"ר פייבו"ש זלה"ה ודאי משמע דוקא בשעת קבלת הרב עליהם שלא יקבלו איזה קרוב שיש לו צדדים בקהלה, אבל אם כשקבלו היה רחוק ואח"כ נתקרב לא קאמר אך מאומדנא דמוכח ודאי דכוונתו של הרב מוהר"פ היה שלא יהא קרוב בין בתחילה בין בסוף, דמה לי בשעת קבלה מה לי אח"כ כי אז יעשן אף המריבה ביניהם ח"ו כמ"ש בגזרתו.
והנה הרב הגדול מוהרדכ"ץ בתשובה בית ל"ב חקר בחקירה אם מוסיפין על לשון ההסכמה מחמת האומדנא, והביא תשובת הפוסקים וראיות נכוחות והעלה דאזלינן בהסכמה בתר אומדנא ובתר מתקניה ולא אחר הלשון, כמו שיראה המעיין שם ומסקנת דבריו וז"ל, כללא דמילתא דבהסכמות ותקנות אמדינן דעת מתקניה בין להוציא ממשמעות ההסכמה בין להוסיף מה שלא פורש בה, וכשם שהחרם חל על הדבר הנכתב והמפורש בהדיא גם על הנוסף מאומד חל. ומוהרש"ך בח"א סימן א' הסכים לדעת מוהרדכ"ץ יע"ש.
ואיברא דהרב מוהריב"ל בח"ב סימן פ' נכנס ג"כ בחקירה זו גבי הסכמת החזקות שכתוב שלא יוכל שום יהודי לשכור חנות אם נכנס ג"כ שלא יוכל לקנות, והביא מדברי מוהרדכ"ץ אלו והאריך, ומסקנת דבריו כתב דלדידיה הם סברות חלוקות ואזלינן בתר המנהג.
גם מוהר"ר יוסף טיטאצאק ז"ל בתשובותיו דף ע"ו, ואיהו הרב שהביא מוהרדכ"ץ שם והשיג עליו סבירא להו הכי, וראיתי להרב מוהר"ש טיטאצאק בפסקיו בספר שארית יהודה בדף מ"ט שהסכים לדעת מוהרדכ"ץ וכתב אריה שאג אריה דבי עילאי הכהן הגדול מי לא ירא, וכנראה שלא ראה דברי דודו הרב מוהרי"ט וגם לא ידע שהרב שהביא מוהרדכ"ץ והשיג עליו איהו הוא מוהרי"ט, כמו שיראה המעיין הדברים עצמם של הרב מוהרי"ט בספרו מועתקים בדברי מוהרדכ"ץ.
והנה מדברי הר"ש בר צמח בתשובה הביאה הרב ב"י ביו"ד סימן רי"ח משמע לכאורה סיוע וראיה לדברי מוהרדכ"ץ, שכתב ז"ל על מי שנשבע שלא יעשה יין למכור מפני שהעלילו עליו שמכר לישמעאלים, ויש לו קצת יין שעשאו קודם שנשבע, נראה שאסור למוכרו אעפ"י שנשבע שלא יעשה יין וזה היה עשוי, משום דאזלינן בתר דעת הנודר שנדר מחמת עלילה, וכמו ששנינו קונם צמר עולה עלי ע"כ. הרי דאזלינן בתר אומדנא אף להוסיף מה שלא פורש בלשון השבועה.
וכד מעיינינן נראה דמכאן אין ראיה, דהכא נמי הויא השבועה לשון כללי שלא למכור מה שיעשה וגם העשוי כבר, שכן אמר בלשונו ושלא למכור, ומה שאמר שלא לעשות למכור הכוונה שאם לעשות שלא למכור אלא לעצמו לא נשבע, אבל לשון השבועה מיהא היה שלא למכור בין העשוי כבר בין מה שיעשה, ולעולם שכשבלשון השבועה יהיה פרטי כגון שיאמר שלא לעשות יין ותו לא אמר, בכי הא ודאי לא אזלינן בתר אומדנא שלא למכור העשוי כבר וק"ל. דאי לא תימא הכי מה ראיה מביא הר"ש בר צמח מההיא דקונם צמר עולה עלי, שאני התם דלשון עולה עלי משמע שניהם בין לבישה בין טעינה. ומכח האומדנא אני תופס מה שנתכוון כיון שהלשון שאמר בפיו הוא כללי, אבל בנדר שלא לעשות שהוא פרטי דוקא לעשות אין כח באומדנא להוסיף ולאסור אף העשוי כבר, אלא ודאי דמשמע ליה להרשב"ץ דהכא נמי הוי לשון כללי שאמר לעשות למכור.
ואחרי שכתבתי זה ראיתי בדברי מוהרשד"ם חו"מ סימן ר"ט שכתב שתשובה זו של הרשב"ץ נראה שדעתו בפירוש דאמרינן שדעת המסכימים להוסיף אף בדבר שמשמעות הלשון בהיפך יע"ש. ואני מה שנלענ"ד כתבתי. ומ"ש הרשב"ץ עצמו במקום אחר והובא בב"י סוף סימן ר"ח על מי שנשבע שלא ישא אשה תוך זמן מה ועבר ונשא דאזלינן אחר לשון שאמר, אם הוי לשון שמשמעו שלא יעשה נישואין או הוי לשון שמשמעו שלא תהא אשתו ליכא סתירה בדבריו דהתם שאני דליכא אומדנא לשום אחד מהצדדים והתם איירי לענין אם מתירין אותו מיד או אחר שינהוג איסור כימים שנהג היתר ואח"כ מתירין לו. וכמו כן איתא בתשובת הרמב"ן שהובא בב"י סימן רי"ח על הקהל שהחרימו שלא ידור פלוני במגרש פלוני עד זמן מה ובתוך הזמן שכר שם חנות למכור שם לחם, וכתב דלשון דירה נופל על הכל, ולכן הכל לפי הענין שחשו הקהל שבכל הנדרים והחרמות נידונים לפי מה שהוא הענין, וכמו ששנינו ר' יאודה אומר הכל לפי הנדר, טען והזיע ואמר קונם צמר עולה עלי ע"כ.
ומ"מ בין הכי ובין הכי נראה דבנדון דידן לכו"ע מהניא אומדנא להוסיף על מה שכתוב בכתב גזרת החרם, שהרי הם לא כתבו אלא דוקא כשהאומדנא הויא מאי דלא משמע כלל מלשון ההסכמה, אבל כשלשון ההסכמה אינו סותר האומדנא אלא משמע הכי והכי אזלינן בתר האומדנא ואחר כוונת הנודר, וכמ"ש הרב מוהריב"ל שם דאזלינן בתר הכוונה לעשות מהלשון כללי פרטי כגון היה לבוש צמר, דהיינו דאזלינן בתר הכוונה שהיה בשעה שנדר היכא שהלשון שנדר הוא כללי ומשמע שניהם, דעולה עלי משמע בין ללבוש בין לטעון. וה"ה בנדון דידן דלשון שלא יקבל רב קרוב הכל במשמע שלא יהא קרוב בין בתחילה ובין אחרי כן, ובשעה שהיה קרוב שלא יקבלוהו עליהם לרב ולקצין משום חשש שלא יהא סיבה לריב ולמחלוקת ביניהם אם שום יחיד יהא קרוב לרב, ומה לי בתחילת הקבלה לרב שיהיה קרוב ומה לי אחר שקבלוהו ונעשה קרוב. ותו דאם מתירין לרב עליהם כשנעשה קרוב אח"כ, א"כ הבאים אחריהם וזרעם שלא ידעו אימתי היה הקורבה באים להתיר ג"כ לקבל רב וחכם אף שהיה קרוב מתחילה בשעת הקבלה, ואף שנודע להם ההסכמה יחשבו שכבר נתבטלה כיון שראו או שמעו שהיה להם רב קרוב לבני העיר.
איברא דלכאורה אי משום הא לא אירייא, דא"כ הויא גזרה לגזרה דגזרינן אף קורבה שבאה אף אחר שקבלוהו איזה קורבה מתחילה קודם שיקבלו אותו, וטעמא מאי אסרו לקורבה מתחילה משום גזרה שמא יפול מחלוקת ביניהם, היא גופא גזרה ואנן ניקום וניגזור גזרה לגזרה. אבל כד מעיינינן יראה דכולה חדא גזרה היא, ועוד דגזרינן גזרה לגזרה היכא דהא בהא תליא, דאם מתירין בקורבה שבאה אחר קבלת הרב מתירין ג"כ קורבה שמקודם קבלתו, וכמ"ש הרב מוהרדכ"ץ בבית הנ"ל אות ט' גבי הסכמת שלא ליטול חזקת חבירו שהוא בשכירות שנכנס ג"כ מה שהוא משכנתא וכולה חדא גזרה היא, ועוד דגזרינן גזרה לגזרה כשהא בהא תליא ואי לא קיימא הא לא קיימא הא, ואי לא קיימא משכנתא לא קיימא שכירות, דפשיטא שאם יראה האדם שהבית הממושכנת נותנים רשות לאדם לנוטלה מידו ואין לו בה חזקה ילך ג"כ ויטול בתים המושכרים ובזה תתבטל החזקה אפילו מהשכירות, וא"כ הא בהא תליא וכולה חדא גזרה היא יע"ש.
וממקום אחר היה אפשר להקל בנדון דידן ולהיות מותרים הקהל להיות עליהם הרב שהיה לו קורבה אחר שקבלוהו עליהם ולא אמרינן דאזלינן בתר אומדנא, מטעמא דהויא דבר דלא שכיח, שלא עלה על דעתו של מוהר"ף לגזור על רב אחד שאחר שיקבלוהו עליהם יתחתן בתוך העיר ודבר דלא שכיח לא גזרו בה, וכמ"ש מוהרי"ט באותה תשובה שהבאתי לעיל שבדף ע"ו וז"ל כל שכן שהאומדנא היא להיפך השכירות דשכיח תקנוהו רבנן משכנתא דלא שכיח לא תקנו רבנן, כדאמרינן בכולי מילתא דשכיח גזרו מילתא דלא שכיח לא גזרו ע"כ.
והגם שהרדכ"ץ השיג לזה באותה תשובה דלעיל, היינו מטעמא דכל היכא דאמרינן מילתא דלא שכיח לא גזרו רבנן לא משתמע אלא בדבר חומרא ונדר, אבל בנדון דלאו משום חומרא אלא מילתא באנפי נפשה לזכות את ישראל שלא להחזיק איש בחזקת חבירו על הכל תקנו ואפילו על דבר דלא שכיח יע"ש, הא מיהא בנדון דידן שהוא דבר חומרא וחרם לא פליג הרב. ועוד ג"כ כדמות ראיה היה להביא מדברי מוריק"ו סוף שורש ז' על ריב ראובן עם חבירו שיש ביניהם כתב לפרוע מה שיצטרך לצדקה כל אחד שוה בשוה אם נכנס פדיון שבויים בכלל מצות צדקה, וכתב בסוף הפסק דבר מן די'ן ודי'ן. נלענ"ד מאחר שצדקת עניים תדירה ומצויה בכל יום ופדיון שבויים לא שכיח, י"ל דכי התנו ליפרע כל אחד בשוה אמילתא דשכיח התנו דהיינו צדקת העניים, אבל לעניין פדיון שבויים לא התנו ואפילו היו פדיון שבויים כמשמעות הלשון כשאר צדקה יע"ש.
א"כ בנדון דידן נמי אף דמשמעות הלשון נכנס הכל בין קורבה דבתחילה בין קורבה דלבסוף הויא מילתא דלא שכיח כדכתבתי, אך לא ראיתי לסכן נפשי לסמוך על דבר זה, דנדון דידן ודאי דבר דשכיח הוא אם יהיו לו בנים ויתחתן בתוך העיר.
אמנם מ"מ חפשתי ומצאתי דיש צד וצדדים להקל בנדון דידן, וזה שיש ספק אם הוכרזה ההסכמה והגזרה של הרב מוהר"ף וקרוב לודאי שלא הוכרזה ולא קבלוה, מדחזינן שקבלו עליהם להרב שמחה הכהן זלה"ה לרב ולקצין כמו שבא בשאלה ולא היה מי שמיחה וצפצף בדבר, ואילו הוכרזה וקבלוה לא היה הרב הנזכר זלה"ה להכשיל העם ולא הם ג"כ היו עוברים דישראל בחזקת כשרים הם, ולו יהא ספק בדבר אם הוכרזה או לא יש ספק אחר דשמא התירוה, ואיכא הוראה חזקה לזה ממה שקבלו עליהם להרב מוהר"ר שמחה הנזכר ז"ל שהיה לו קורבה עם רבים מאנשי הקהל, וכיון שכן אף שבנדון דידן היה חרם וספק חרם להחמיר בספק ספיקא מיהא אמרינן לקולא.
והילך מ"ש מוהריב"ל בח"ב סימן פ"ח על מה שבא בשאלה בהסכמה שלא הוכרזה אדרבא אחר הזמן נתפרדו כמה קהלות ולא היה מי שמיחה בהם, מסתברא ומילתא דפשיטא היא שהסכמה הזאת היא בטלה ואין ספק שהחכמים שכתבו וחתמו אותה הסכמה נמלכו, ואין לך הוראה חזקה גדולה שלא הכריזוה ונמלכו כיון שאח"כ נתפרדו כמה קהלות והרביצו בהם חכמים שלמים ואחזוקי אינשי ברשעי לא מחזקינן, וכל שכן שנאמר שמיד הרבים וחכמי ישראל יצא תקלה מתחת ידם חלילה.
ועוד כתב הרב שם וז"ל והן אמת שאני כתבתי באחד מהפסקים שכל הסכמה שנמצאת כתובה וחתומה בחזקה שהכריזוה קיימא, בנדון דידן דאיכא הוראה חזקה דודאי דלא הכריזוה ובטלוה לא אמרינן הכי, ולא מבעיא אם נתאמת שלא הכריזוה אפילו על הסתם ואפילו דליהוו עדים שהכריזוה, כיון שכמה קהלות נתפרדו וכמה חכמים הרביצו תורה ואין מערער מחמת ההסכמה אית לן למימר דודאי התירוה עכ"ל לעניינו.
ואני מוסיף נופך משלי דבנדון דידן עדיפא טובא דליכא הסכמה חתומה משום יחיד הקהל רק דברי הרב מוהר"ף לבד, וכיון שלא יצאה הסכמה חתומה מיד בני הקהל אמרינן שלא קבלוה ובטלוה היכא דיש הוראה חזקה שעד היום לא נמצא מי שערער בדבר ואת"ל שקבלוה שמא התירוה, וספק ספיקא לקולא, וזה נ"ל פשוט.
ועל דבר הקנס שתובעין מבני הקהל, לא ידעתי במה נסתפקו, ולו יהא שהגזרה של הרב מוהר"פ הוה קיימא כפי הדין הא לא כתיבא בה קנס, ועוד דאפילו היה כתוב בה קנס שוגגין היו שלא ידעו בהסכמה אם התירוה, ורגלים לדבר מדקבלו עליהם להרב שמחה, והאדם בשבועה פרט לשוגג ואנוס וכמ"ש מוהרשד"ם ז"ל יו"ד סימן פ"א. ומ"ש הרב עצמו בסימן קי"ח גבי העובר הסכמת הקהל וטוען שפרנסי הקהל נתנו לו רשות, כתב הוא ז"ל דאין זה העובר נאמן לומר שוגג הייתי כי חשבתי שיש בידם כח להתיר, והביא ראיה מתשובות הרשב"א הובאה בב"י חו"מ סימן ל"ד על אחד שהעידו עליו שעבר על שבועתו וטוען שוגג הייתי אינו נאמן, שא"כ אין לך חשוד דיכול לומר שכחתי ע"כ. יש לחלק, דהתם איירי הרב בשיש אומדנא והוכחה שנתפרסם שאין כח אפילו לרוב הקהל להתיר כמו שיראה המעיין שם, ברם הכא מה שכתב בסימן פ"א היינו אדרבא שמלשון ההסכמה נראה שלא נכנס בה במה שעבר ראובן, והוי אומדנא דמוכח כמ"ש הוא ז"ל שם, ולכן פסק שאם יאמר ראובן שחשב שלא נכנס זאת בהסכמה והוא שוגג נאמן ופטור. והוא הדין נמי בנדון דידן דאיכא אומדנא והוכחה שלא ידעו בהסכמה אי נמי הותרה מדקבלו אח"כ עליהם רב קרוב ולא מיחו שום יחיד מהקהל, נאמנים לומר כן ושוגגין היו. אי נמי יש לחלק דההיא תשובת הרשב"א שאני שבודאי נשבע והוא הודה בכך רק שאומר שוגג הייתי וסבור הייתי כשנשבעתי שכך היה אינו נאמן דודאי אין אדם נשבע אלא באמת ובבירור, וכמו כן כתב הטור חו"מ סימן פ"א אות ל"א על מי שנשבע שמנה לפלוני בידו שאם יטעון אח"כ שכחתי והייתי סבור שהייתי חייב ועכשיו נזכרתי שאיני חייב לו אינו נאמן, דחזקה אין אדם נשבע אלא באמת ובבירור, וכתב הרב ב"י שכ"כ הרב בעל העיטור והכי סברא דקמאי.
ואגב עיוני בזה הוקשה לי מתשובת הרשב"א ז"ל עצמו הביאה הרב ב"י סימן ע"ה מחודש ב', על שמעון שנשבע לתת מזכרת כל נכסיו לגבאי המס ולא הביא במזכרת חוב פלוני וכתב דשמא שכחו, והוא היפך מההיא שהביא הרב ב"י סימן ל"ה משמו, וכמו כן הרא"ש בתשובה הביאה בנו הטור ז"ל סימן צ"ט אות ו' על ראובן שנשבע כל מה שיש לו בשביל חוב פלוני כתקנת הגאונים ועבר, כתב דדבר פשוט שעבר על שבועתו אם לא שהשאיר דבר מועט שנוכל לדונו כשוגג ע"כ. והנ"ל לישב דהרשב"א בההיא דנשבע לתת מזכרת כל נכסיו לגבאי המס שכתב דשמא שכחו, היינו דוקא לכשלא יהיה פטור לפרוע חובו בשביל טענה זו כמו שיראה המעיין שם, אבל לא איירי כדי שיהא פסול בשביל שעבר על השבועה דודאי פסול הוא ואינו נאמן לומר שכחתי, וסמך על מ"ש בבירור באותה תשובה אחרת שהביא הרב ב"י בסימן ל"ד. זה נ"ל לישב כעת ואם יגזור ה' בחיים נחזור לראות במתון וללבן הדברים, וצריך לעיין גם כן בתשובות הרשב"א מסימן תתס"ד עד תתס"ז.
נחזור לעניינינו, וכל זה היינו אם היה הדין נותן שהגזרה והחרם היה קיימת, וכבר הוכחנו שבנדון דידן פטורים ומותרים מכח אותה הגזרה והחרם שהחרים הרב מוהר"פ וחרם אין כאן קנס כל שכן שאין כאן. ולרווחא דמילתא אני אומר שאם רוב הקהל מסכימים עכשיו לקבל עליהם רב וחכם, אף שהיה לו צד דקורבה בבני הקהל וכמו שבא בשאלה, הרשות בידם ואין כח לקצת בני הקהל למחות. והילך תשובת הריב"ש סימן רע"ז הביאה הרב ב"י ביו"ד סימן רכ"ח. שאם יסכימו להתיר חכמי צבור מותר כההיא דאמרינן כל הנודרת על דעת בעלה היא נודרת, וכן הוא דעת הקהל מתחילה אלא א"כ התנו מתחילה שלא להתירו, ובסימן רמ"א כתוב שאעפ"י שמשורת הדין אין חכמי הקהל ניתרים אלא על פי אחרים ובפתחים אלא כבר נהגו בכל המקומות, וכיון שהורגלו בכך הרי הם כאילו התנו מתחילה שיהא קיים עד זמן שרצו, וכענין שאמרו בהפרת בעל ע"כ.
וכמו כן כתב הרא"ש בכלל ה' סימן ד' דבכל עת שיסכימו רוב הקהל או טובי העיר שהובררו מדעת הקהל להתיר החרם יש להם כח להתירו ע"כ, ובכלל ז' סימן ה' כתב וז"ל על קהל שרוצים להתיר הסכמה בחרם וראובן מוחה בידם יראה לי שהסכמת הקהל תלויה ברוב דעות, הילכך הקהל ראויים להתיר לעצמם בלא הסכמת ראובן ע"כ.
ומ"ש בתשובת הרשב"א בכמה מקומות שנהגו בכל המקומות שאפילו אחד מן הצבור יכול לעכב מלהתיר ההסכמה וכל שיש מוחה אי אפשר להתירו. כבר תרגמה הרב ב"י שם וכתב דהרשב"א לא פליג על הרא"ש אלא מנהג מקומותיו הוא דכתב, אבל במקום שנהגו להתיר ע"פ הסכמת הרוב שפיר דמי להתיר ע"פ הרוב ע"כ. וכ"כ מוהרשד"ם ביו"ד סימן קי"ח דלא פליג הרא"ש על הרשב"א ולא הרשב"א על הרא"ש שאלו, ואלו דברי אלהים חיים אלא נהרא נהרא ופשטה ע"כ. וכן מצאתי בהדיא להרשב"א הביאה הרב ב"י בסוף סימן רכ"ח וז"ל, אם הסכימו הקהל לעשות תקנות והסכמות עליהם ויש אחד מהקהל שמיחה. תשובה שורת הדין דהסכמת בני המדינה כל שהרוב מסכימים ומתקנים ומקבלים עליהם אין משגיחים לדברי היחיד, שרוב כל בני עיר ועיר אצל יחיד כב"ד אצל כל ישראל ואם גזרו גזרתם קיימת, אלא שמנהג המקומות שחוששין למחאת היחידים, ולא מן הדין ע"כ. הרי בפירוש לדעת רוב הפוסקים הגדולים שיכולים רוב הקהל להתיר ההסכמות והחרם כשירצו, ואפילו בתוך זמן ההסכמה כמו שראיתי בדבריהם, ואיני מאריך לאפס פנאי ולחיפזון המוביל החכם השלם נר"ו, ולו יהיה שיהיה מן הפוסקים שחלוק על זה וס"ל דצריך להתרת החרם הסכמת כל הקהל, מה שאינו כן, הו"ל פלוגתא דרבוותא ספקא א', ועוד ספק אחר בנדון דידן דשמא הותרה ההסכמה והגזרה והו"ל ספק ספיקא ולהקל כדכתיבנא בטעמא הראשון.
סוף דבר דבנדון דידן אף שיצאתה גזרת הרב מוהר"פ כמו שבא בשאלה, פטורים ומותרים הם הקהל ואין להם עון אשר חטא מהשני טעמים שכתבנו, אי מטעם ספק ספיקא, ספק אם הגזרה לא הוכרזה ובטלוה ואם תמצא לומר דהוכרזה דילמא הותרה, אי מטעם ב' שכתבתי לרווחא שכיון שרוב הקהל מסכימים לבטלה כמו שבא בשאלה הרשות בידם.
ובחיי ראשי שאחר שכתבתי כל זה לקחתי בידי פסק הרב המובהק הפוסק מאריה דאתרא נר"ו וראיתי דבריו דרך העברה אחד, וראיתי מה שנשא ונתן באותה תשובה של הרשב"ץ והפלפול שעשה עם דברי מוהרימ"ט ז"ל וראיתי שבכלל דבריו קצת דברי, ואל יאשימני הרב לומר שלא השגחתי בדבריו ח"ו ולא זכרתי שום דבר מהם, כי ראוי היה לכך ותשוקתי היה לעבור דבריו אחת לאחת, אבל מה אעשה שלא מידי היה והשליח החכם השלום נר"ו לא רצה להמתין יותר כמו שידבר פה אל פה.
משה
 
 
@שו"ת תורת משה חלק חושן משפט סימן טו
שאלה, ראובן ושמעון אחים ובאו פה העירה מעיר אישפאלאטו וישבו בחנות אחת בשותפות, ושמעון האח הקטן לקח נדונייא עם אשתו, והמעות מדודים שלקח עם אשתו שם אותם בשותפות עם אחיו, גם ראובן לקח ארבעים אלפים לבנים עם אשתו ממעות מדודים ושם אותם לצורך השותפות, וכל ימי חיותם היו אוכלים ושותים ביחד עם נשיהם וטפם בשותפות על שלחן אחד, גם כל מלבושיהם והוצאותם היה מאמצע השותפות. אחר כמה שנים נפטר ראובן לבית עולמו ונשארה אלמנתו עם שני בנים קטנים, ושמעון הנזכר היה מפרנסם על שלחנו ונותן כל הוצאתם לאלמנה וליתומים הנזכרים, אחר כמה שנים גרש אותם מעל שלחנו באומרו שלא היה יכולת בידו לפרנסם, ג"כ גרש את בן אחיו מחנותו שהיה יושב אחר מיתת אביו ביחד עמו בחנות, ובתוך זה הזמן עשו כעריכה בזאת הק"ק, ונשבע שמעון הנזכר שלא היה לו יותר מעשרים אלף לבנים וממון אחיו שלא היה יותר משנים עשר אלף לבנים בידו ועוד היום הם בידו שלא עשה שום חלוקה עם היתומים. אחר כל זאת כתב לוי תושב ויניצייאה לשמעון הנזכר שאחיו ראובן הניח בידו כ"כזירניק ומכר אותו בעד ששים דוקאטי קוריינטיש, שישלחו לו כתב מן אלמנתו של ראובן ומן היתומים עם אורדין שישלח המעות הנזכרים לשמעון שאז הוא ישלח אותם לו, ושמעון הנזכר כן עשה, ושאל מן האלמנה והיתומים יכתבו כתב אחד כנהוג שרצונם וחפצם הוא שישלח המעות הנזכרים לשמעון הנזכר ושלא ישאר להם שום תביעה עם לוי הנזכר על זאת, והאלמנה והיתומים בראותם ששמעון הנזכר היה שותף ומפקע על נכסיהם כתבו כל מה שרצה שמעון ללוי הנזכר שישלח הכל ביד שמעון, ולוי תיכף ומיד כשקבל הכתב שלח הששים דוקאטי הנזכרים לשמעון, אחר כל זאת שמעון סלק ידו מלפרנסם ולא רצה לתת לאלמנה וליתומים שום הוצאות וגרש אותם מעל שולחנו, גם גרש את בן אחיו מחנותו כאמור באומרו שלא היה רוצה לתת להם מאומה.
עכשיו האלמנה הנזכרת בראותה ששמעון הנזכר העשיר והוא אמוד בנכסים, תובעת הארבעים אלף לבנים מחושבים כתובתה משמעון הנזכר, באומרה שיוציא כל הנכסים והמלבושים ושמושי ערס שיש לו באוג'ארה מן הנכסים והמלבושים שהכניסה לבעלה מכתובה וב"ד ישומו אותם ויערכו, וכל מה שיחסר לה מכתובתה שיתן לה מנכסי בעלה, ואם יטעון שמעון הנזכר דלא יש בשותפות הנזכר שום מעות מבעלה, שיתן לה הארבעים אלף לבנים מדודים שהכניסה ששם בעלה בחנות בשותפות. השיב שמעון על מה שטוענת האלמנה ששם ראובן בעלה בשותפות ארבעים אלף לבנים לא ימצא דבר כזאת בעולם, שכל מה שלקח ראובן עם אשתו הכל פזר והוציא בשעת חופתו, ועל מה שאומרת האלמנה ששמעון שם בשותפות כל מה שלקח מאשתו בנדונייא, השיב שמעון שכן הוא האמת, ועוד אמר שמעון שאחר פטירת אחיו ראובן לבית עולמו פרנס וזן לאלמנתו וליתומים על שולחנו חמשה שנים ונתן להם כל הוצאותיהם כמו שעושה כל אשר בשם ישראל יכונה לרחם על אלמנות ויתומים וכל שכן לקרובים, ואח"כ גרש אותם מעל שולחנו באומרו שלא היה יכולת בידו לפרנסם שנית, השיב שמעון שמה שגרש את בן אחיו מחנותו כמו שטוענת האלמנה אומר שמעון שלקח אותו עמו בחנות כדי ללמדו ולחנכו למכור הסחורות בחמלתו עליו ולא שהיה לו שום שותפות עמו, עוד אמר שמעון שעשרה שנים קודם פטירת ראובן אחיו נתפרד ממנו ממה שהיו שותפים, וראיה לדבר שכל אונות ושטרות ואגרות מהסחורות וקניית חזקות בכולם נזכר שמו לבדו ולא שם ראובן אחיו, שאם היו שותפים היו חותמים שניהם יחד כדרך כל השותפים והסוחרים. עוד משיב שמעון שמה שאומרת האלמנה שכשעשו העריכה שנשבע בס"ת שלא היו לו יותר מעשרים אלפים לבנים, וממון אחיו שלא היה בידו יותר משנים עשר אלפים לבנים כן הוא אמת שהמעריכים אמרו אותו שישבע על כל אשר בידו בין משלו בין משל אחרים, וכן היה שנשבע והוא עומד על שבועותו שלא נשאר בידו מאחיו ראובן זולת השנים עשר אלפים לבנים שהיו מכ"כ סחורות ששלח לו ראובן ושכבר נתנם כולם לאלמנה וליתומים למזונותיהם ולצורכיהם. עוד אומר שמעון שהנדונייא מאשתו עצמה ששם בשותפות, כן האמת ששם בשותפות ירושת נדוניית אשתו הראשונה שמתה ואח"כ נשא שמעון אשה אחרת וגם כן שם בשותפות נדוניית אשתו השניה, נמצא כפי דברי שמעון ששתי נדונייאות משתי נשיו שם בשותפות נשי שמעון ראשונה והאחרונה. ועל מה שאומרת האלמנה מראובן שכתב לוי מעיר ויניציאה וכו' הכל כמבואר בשאלתה למעלה, משיב שמעון אמריו ששלח סחורות לראובן אחיו בהיותו בחיים בעיר ויניצייאה אחר שנתפרד החבילה מהשותפות ולא מצא ראובן למכרם ועזב אותם ביד לוי שם אם יוכל למכור אותם באיזה זמן, אחר זמן מכרם לוי הנזכר וכתב שמעון ללוי אם מכר הסחורות הנזכרים שעזב לו ראובן אחיו בעדו, השיב לוי הן אמת שעזב לו ראובן הסחורות ושמכר אותם, אבל לא היה רוצה לשלוח דמיהם בהיות שאלמנת ראובן לא יבקש ולא ידרוש אותם ממנו פעם אחרת, על כן בא שמעון וספר לאלמנה כל הענין ונתנה לו כתב מידה ללוי שישלח הכל ביד שמעון, ותיכף בא המעות ביד שמעון ולקחם שמעון כיון שהיו משלו. ועל מה שתובעת האלמנה הארבעים אלפים לבנים כתובתה משמעון, השיב שמעון שכבר נשבע בספר תורה בחיק והוא עומד על שבועתו שכל מה שנשאר לו בידו מבעלה הוא השנים עשר אלפים לבנים האמורים למעלה וכולם נתנם להם למזונותיהם.
ועל מה שתובעת עוד שיוציא כל הנכסים והמלבושים ושמושי ערסא שהכניסה לבעלה מכתובתה, השיב שמעון שכל מה שהיה בידו שממלבושים ושמושי ערסא ותכשיטים מחוט ועד שרוך נעל הכל מסר עכשיו ביד ב"ד הצדק על תביעות שיש לו עליה שנתן לה מזונות והוצאות עוד ויותר ממה שנשאר בידו מראובן בעלה עד בוא פסק דין ממורי הוראות על הכל. עוד טוענת האלמנה מראובן לשמעון שבאותו זמן שנשבע שלא היה לו מבעלה יותר משנים עשר אלפים לבנים לא היו אוכלים בשולחנו ולא נזונים משלו אלא היו נזונים היא ובניה ממה שהיה לה, השיב שמעון שיביא לה ראיה שבזמן שנשבע על שנים עשר אלפים לבנים הנזכרים שאחר השבועה פרנסם וכלכלם שתי שנים על שולחנו ונתן להם כל הוצאותם והנצרך להם. ועוד אומרת האלמנה שעל מה שהשיב שמעון שעשרה שנים קודם פטירת ראובן נתפרד מהשותפות, שיראה לה פטורים כמו שתביא היא עדים שעד פטירת בעלה היו שותפים, ועל זאת השיב שמעון שמה יש לו להראות לה פטורים כבר הוא נשבע מכל הנשאר בידו מראובן אחיו כאמור למעלה והוא עומד על שבועתו ומראה לכל אונות ושטרות ואגרות וכתבי הסחורות וקנית חזקות איך כולם חתומים משם שמעון לבדו ולא שם ראובן חתום כלל, ולא כדרך השותפים והסוחרים ששניהם יחד חתומים ולא אחד בפני עצמו כאמור למעלה את היא ראייתו. ועל מה שאומרת האלמנה למעלה ששמעון העשיר והוא אמוד בנכסים ותובעת הארבעים אלפים לבנים מחושבים כתובתה משמעון וכו', השיב שמעון שהעשיר ממה שחנן לו אלהים מארבע בנות שיש לו תחת רשותו עם חמשה נפשות אחרות לפרנס ולכלכל. כל השאלות נכתבו מהסכמת כל הגזברים למעלה על כל הרשום יורנו מורנו המורה לצדקה ושכרו מן השמים כפלי כפלים.
תשובה, נבוא בקצרה לנחיצת הרץ ונאמר מה שנראה לנו בפסק הדין לבד, והוא דזכתה האלמנה בדינא לחוב לשמעון שיברר חשבונותיו בפני ב"ד את כל אשר היה בנמצא אצלו מהממון בההיא שעתא שגרשם מביתו שעד הזמן ההוא מחזקינן השיתוף ההוא מדינא, דאיברא שדברי הרמב"ם בפ"ה מהלכות שותפין והביאם הטור בחו"מ סימן קע"ו אות ל"ה הן מוסכמים לכל הפוסקים שכל שמת אחד מהשותפין שמתבטל השתוף הגם שהתנה לזמן קצוב ולא הגיע הזמן ההוא, אך זה אינו אלא כשהחי גילה דעתו שרוצה לחלוק אי ליתומים בהיותם גדולים בני דעת אי לב"ד בהיותם קטנים ולברר חשבונותיו בפניהם, הא לאו הכי אלא שנשא ונתן סתם הא ודאי אדעתא שיהא השתוף נמשך ביניהם ויהיו הקטנים קרובים לשכר ורחוקים להפסד, מאחר שלא הודיע לב"ד ודרש מאתם אם דעתם נוחה בזה שימשך השתוף ההוא עם הקטנים, שכן העלה הרב מוהרש"ך בח"ב סימן ק"ח. והגם שאין בידנו לעת לחתוך הדין כן בפשטות לענין ההפסד שיהו רחוקים ממנו למה שלא באנו למידה זו בנדון זה, מ"מ לענין הריוח יראה בפשטות האמור שכל שלא גילה דעתו לחלקו שהריוח יהיה בינו ובין היתומים על פי התנאים שהתנה עם אביו, וכן העלו בפשיטות אי הרב מוהרשד"ם ואי הרב מהרש"ך ז"ל בכמה מקומות, והדברים נראין מעצמן שכן הדין בלי שום פקפוק.
וא"כ בנדון דידן כל שתברר האלמנה בעדים שכן היה בעלה בשיתוף עד יום מותו כמונח בשאלה, הא ודאי שהדין עמה לחוב לשמעון שיברר חשבונותיו בפני ב"ד מה שהיה מהממון בההיא שעתא שגירשה מביתו, ויהא נאמן בשבועתו במה שיאמר התנאים שהיו ביניהם לחלוק בריוח אי שוה בשוה ואי באיזה אופן שיהיה כל שאי אפשר לברורי בעדים (אמר המגיה עיין בספר בעי חיי חו"מ ח"ב סימן כ"א ובספר נאמן שמואל סימן ק"ב).
 
 
@שו"ת תורת משה חלק חושן משפט סימן טז
על דבר הבא לפתוח חלונות על חצר חבירו ומזיקו בהיזק ראיה, ועושה לפני החלונות מחיצה של קרשים אם די בזה, או דילמא מצי המערער לומר לא ניחא לי, דלמחר יפול המחיצה ואצטרך למיזל בהדך בתר דינא ודיינא כל יומא ויומא.
ראיתי בזה פסק הרב המורה, ולכאורה היה נראה נכון אצלי דאין טענת המערער טענה, ואף כי המנהג במקום ההוא שלא לעשות מחיצה של קרשים, וזה דתנן בריש פרק השותפין שיש להם לעשות מחיצה בחצר מביניהם עושין כפי מנהג בגויל או בגזית ואפילו בהוצא ודפנא, וכתב רבינו ירוחם בנתיב כ"ז ח"ג ז"ל כתבו התוספות מה שאמרנו שעושה מחיצה כמנהג המדינה דוקא כשבונים על יסוד שניהם, אבל אם רוצה אחד מהם לכנוס בתוך קרקע שלו ולעשות מחיצה משלו די לו בהוצא ודפנא וכו' כיון שמסלק היזק חבירו. והכי נמי כתב הרא"ש בפסקיו ריש פרק השותפין ז"ל יש מפרשים הא דכייפי אהרי לבנות כותל של גויל וגזית והכל כמנהג המדינה, היינו דוקא כשמעמידין הכותל על הקרקע של שניהם ואין אחד מהם רוצה להיות כונס בתוך שלו ולבנות משלו, דמצי כל חד למימר איני רוצה לוותר קרקע ולא לבנות הבנין אם לא בבנין של קיימא, אבל אם רצה האחד לבנות בתוך שלו ולעשות מחיצה בהוצא ודופנא כיון שמסלק היזק מחבירו דיו. והסכים הרא"ש ז"ל לפירוש זה, וזה ג"כ הוא דעת הרב בר צמח הביאו המרדכי פ"ק דבתרא סימן תע"ג והגהות מימוניות בפ"ג דשכנים על כותל שבין ראובן לשמעון והכותל הוא של ראובן לבדו יכול ראובן לסותרו ולעשותו של קנים, אבל אם הכותל של שניהם לא ע"כ, וכיון דאיכא כל אילין רבוותא דס"ל דכשעושה האחד לבדו מחיצה בתוך שלו יעשה כמו שירצה וכיון דמסלק היזק מחבירו דיו, הלא המה היש מפרשים שכתב הרא"ש והוא ג"כ הסכים לפירוש זה והתוספות ורבינו ירוחם והרב בר צמח והגהות מימוניות והמרדכי, ומינה לנדון דידן שעושה מחיצה בתוך שלו וההוצאה משלו כיון דמסלק ההיזק מחבירו דיו.
ואע"ג דאיכא מרבוותא דאיפליגו על זה, וז"ל הרא"ש שם היש מפרשים שאפילו אם רוצה לכנוס בתוך שלו ולגדור בהוצא ודופנא חבירו מעכב עליו לפי שאומר לו אינה מחיצה של קיימא ואצטרך לצעוק עליך תמיד כשתפול המחיצה לסלק מעלי היזק ראיתך ע"כ, וכפירוש זה הביא ג"כ הרב הנמוקי וכתב דגם הרא"ש ס"ל הכי, מ"מ יראה דלא שייך הכא לומר קים לי כהני לא המזיק ולא הניזק, שהרי מחלוקת האחרונים הוא מי מיקרי מוחזק יש אומרים דהמזיק מיקרי מוחזק ויש אומרים דהניזק מיקרי מוחזק, וכל מקום דיש ספק מי מיקרי מוחזק אזלינן בתר רובא, וכמו שכתבו האחרונים ובפרט הרב אדוני אבי ז"ל בכמה מקומות מתשובותיו, ובאבן העזר סימן מ"ו כתב גבי תפיסה אחר שנולד הספק ז"ל, מ"מ כבר כתבתי דמסתבר לי דלא מהניא תפיסה לענין שיאמר קים לי כיון דהוי פלוגתא דרבוותא אי חשיב תפיסה או לא, וטעמא דהך מילתא דקים לי כפי הנשמע לא נתפשטה אלא מקרוב מתשובת מהרי"ק, וא"כ די לנו שנאמר דמצי המוחזק לומר קים לי כסברת המיעוט נגד הרוב היכא שהוא מוחזק ודאי, אבל היכא שהוא ספק אם הוא או לא, לא אמרינן דמנ"ל שהוא מוחזק הרי הספק בעצמו הוא אי חשיב תפיסה והוי מוחזק או לא ואהא ודאי אזלינן בתר רוב סברת הפוסקים ע"כ, ומינה לנדון דידן כיון דאיכא רובא דרבוותא במחיצת קרשים דיו.
וראיתי להרב המורה שיחיה שכתב דאפשר דבנדון דידן כו"ע מודו, דבשלמא גבי היזק של שניהם שהם מזיקין זה את זה יש טענת למערער למימר כיון שמן הדין על שנינו מוטל חיוב הכותל, טפי ניחא לי שנעשה על מקום שנינו ונעשה כותל חזק של אבנים מלעשות של הוצא ודפנא ותהיה תוך רשותך, וא"כ הבא לשנות ידו על התחתונה, ומשו"ה מצי למימר לא ניחא לי למיקם בדינא ודיינא, אבל הבא ליזוק על חבירו ועליו מוטל לשלם ההיזק מצי למימר מנא לך הא שיכול לעכב בידי שלא לעשות כי אם כותל, כיון שכבר סלקתי ההיזק בהוצא ודפנא. וכיוצא בזה מצאתי להרב נתיבות משפט שחילק בדף ש"ל ע"ב.
ולי הצעיר יראה דאיפכא מסתברא וכו"ע מודו הכא גבי חלון שאין לשנות מהמנהג, וגם מאן דפליג התם גבי כותל שבין שני שותפין וס"ל דאם רצה האחד לכנוס בתוך שלו ולעשות מחיצה בהוצא ודפנא כיון דמסלק היזק מחבירו דיו, הכא גבי חלון יודה דמעכב ביד המזיק שלא לעשות בהוצא ודפנא ומכמה טעמי, האחד דשאני התם גבי כותל שבין ב' שותפין כיון ששניהם ניזוקים זה מזה וזה מזה לא שייך כ"כ טענת המערער למימר דלמחר יפול המחיצה ואצטרך למיזל בתר דינא ודיינא כל יומא, משום דכיון דחבירו ג"כ הוא ניזוק בהיזק ראיה תיכף שיפול המחיצה יחזור ויעשה לה ולא יסרב בזה, מה שא"כ הכא גבי חלון שהאחד אינו נזוק אלא הוא מזיק לחבירו שייך טפי טענת המערער דאינו רוצה למיזל למחר בתר דינא ודיינא, וזה נראה חילוק אמיתי.
השני דדוקא התם גבי כותל בין שני שותפין מצי האחד לכנוס תוך שלו ולעשות בהוצא ודפנא, משום דכיון דעל שניהם מוטל לעשות המחיצה ובקרקע של שניהם ובא אחד מהם וכונס הכל בתוך שלו וההוצאה משלו לבדו ונותן לו במתנה אם מקום הקרקע אי מעות ההוצאה, מצי למימר מאי איכפת לך ומה הפסד יש לך משלך ואם יפול המחיצה לא הפסדת כלום, מה שאין כן הכא גבי חלון שלעולם על המזיק לבדו מוטל לעשות המחיצה ומה יתרון נתן לו כדי שיעשה המחיצה בהוצא ודפנא ודוק. איברא דאיני תוקע עצמי בזה מפני שראיתי דברי רבינו ירוחם בנתיב ל"א ח"ו דנראה דס"ל דאף במקום שאינם שותפים אלא על האחד לבדו לעשות המעקה יעשה בהוצא ודפנא, ז"ל שם מי שיש לו לסלק היזק ראיה ויש לו לעשות מחיצה או מעקה משלו ובקרקעו עושה מחיצה רעועה כפי רצונו ע"כ, כנראה דס"ל דאין לחלק בניהם.
אמנם עדיין לבי הומה לי לדון כזה במי שבא לפתוח חלון על חצר חבירו שיהיה לו רשות לפתוח ולעשות היזק לו לכתחילה בטענת שיעשה לו מחיצה של קרשים וזה נראה רחוק מאד, וזה דאם נחלקו הפוסקים היינו במקום שהוא פתוח מאליו כגון בחצר השותפין שאין בה מחיצה ביניהם הבא לסתום ולעשות המחיצה תוך שלו ומשלו, בהא קא מפלגי אי די במחיצה דהוצא ודפנא או לא, אבל שיבא לפתוח חלון לכתחילה על רשות חבירו ולהזיקו בהיזק ראיה בטענה שיעשה לו מחיצה של קרשים, בהא ודאי דכולהו מודו דמצי בעל החצר למחות בו שלא לפתוח, ואפילו לרבינו ירוחם שכתב בנתיב ל"א הביאנו לעיל היינו דוקא לעשות מעקה בגגו שהוא פתוח מאיליו על חצר חבירו ודומה לחצר של שותפין שכבר הוא פתוח ופרוץ מאיליו, אבל בחלון שיבא לפתוח מחדש בהא לא נמצא שום פוסק, ואם היה כן כהאי חדושא הו"ל להודועי כמו שנשתמש בזה הרב מהריב"ל בכמה מקומות, מ"מ בנדון דידן אם כבר פתח החלון וסתם המחיצה של קרשים כאשר כתב הרב המורה בסיום דבריו שכבר סלק הזיקו במחיצה של קרשים, בהא סמכינן אמאן דס"ל הכי והם רובא דרבוותא וכדכתבינן דבממונא אזלינן בתר הרוב.
(אמר המגיה ועיין בספר דבר משה סימן ל"ח דהסכמת רבני שאלוניקי הוא שיעשה המזיק פירדי לפני חלונו ביסוד חזק ושיעשה לו שטר חיוב שבנפול הפירדי שיחזור ויעשנו).
 
 
@שו"ת תורת משה חלק חושן משפט סימן יז
(הפסק הזה סובב הולך על דברי הרב מהרר"א די בוטון ז"ל אביו של הרב עדות ביעקב ז"ל הובאו דבריו שם בסימן ס"ג, ועיין בספר הרב פרח מטה אהרן ח"א סימן ק"ו).
הן כל יקר ראתה עיני דברי הרב הכולל אחינו וחברנו אשר יצא לישע הלוקח ראשון כה"ר בונים רפאל יצ"ו מכמה טעמים, האחד מהם ממה שכתב הריב"ל ז"ל בח"א סוף סימן פ' וז"ל דעל כרחיך לא פליגי רבוותא אלא אי בקנין לחוד אי בחזקה לחוד, אבל היכא דאיכא תרתי קנין ודמים או קנין ושטר מסתברא דכל אפין שוין דמהנייא ע"כ, וא"כ בנדון דידן דאיכא תרתי קנין סודר ושטר קנה. ואין להקשות על זה מההיא דהרשב"א בתשובה הביאה הרב ב"י סימן קצ"א דמשמע בהדיא דבלא דמים לא מהני וכו', דהרב ז"ל לא אמרה אלא בדרך אפשר, וא"כ לא שבקינן פשטותייהו דכולהו רבוותא משום ספקיה דמר עכ"ד.
ואני שמעתי ולא אבין מאי קאמר דקא שבקינן פשיטותייהו דכולהו רבוותא, ומי הם כולהו רבוותא דסברי כדברי הריב"ל אלא הוא ז"ל לחוד דקאמר דמסתברא הכי בלי שום ראיה, ואדרבה כל הפוסקים האחרונים שראינו סבירא להו דבלא דמים לא מהני, הנה הרב מהרש"ך בח"א סימן ע"ג זיכה לנדון שלו מצד שהיה לו שטר ודמים בשכתוב בשטר שהודה שקבל המעות והודאת בעל דין כמאה עדים וכו', ואחריו נמשך הרש"ל בחו"מ סימן מ"ו, ואף ג"כ מצאתי בתשובות הרב אדוני אבי זלה"ה בפירוש דפסק דבקנין ודמים קנה אבל בקנין ושטר לא קנה, וא"כ לא אשכחן היפך זה אלא להריב"ל דכתב הכי מסברא דנפשיה. ואם דברי הרב הפוסק שכתב בפשטות דכולהו רבוותא מההיא דכתב הר"ן בקנין סודר והא מחלוקת היא ויש שסוברים דדינו כשטר ולא מהני בלא דמים, וכן הסכים ג"כ הר"ב העיטור, והמוכר אומר קים לי דהקרקע בחזקת מאריה קיימא כדכתבו כלהו רבוותא. ועוד דהרבנים הנזכרים ראו תשובת הריב"ל זו וכמה נתחבטו והקשו לדבריו ולא נתחוורו דבריו לענין הדין, ונחנו מה לחלק עליהם וכי אנן עדיפא מינייהו. ולמאי דכתב הרב דהרשב"א לא כתב אלא בדרך אפשר וכמסתפק, תיבת אפשר לאו דוקא, והרי הרשב"א עצמו כתב כן בהדייא בתשו' אלף ונ"ד הביאו הרב ב"י בסוף סימן ט"ל ז"ל, ובתשו' דפוס וכו' על האומר כתבו שטר לפלוני מחמת שאני ממשכן וכו' דאי מחמת המשכון קרקע אינו נקנה בשטר לבד אלא בכסף ושטר, ואי מפני הקנין שיש בשטר המשכונא יש אומרים שאפילו בשטר וקנין אינו קונה בלא כסף ע"כ, הנה בפירוש שכתב בשם יש אומרים והוא הסכים לנדון דידן ולא בדרך אפשר יע"ש, וזה ברור.
וזה ג"כ חזיתי להרב שיחיה שכתב זאת לא זאת דאשכחן להרשב"א שינה את טעמו שהרב הנמוקי יוסף פרק האומנין ההא דעייל ונפיק אזוזי כתב בשם הרשב"א היפך מה שכתב בההיא תשובה, ולא נשאר מי שסובר דבתרתי קנייני לא קנה זולת הריטב"א בחידושיו לקידושין דס"ל דלא קנה עד דאיכא תלתא, וא"כ כלל גדול בדין דאין לומר קים לי כאחד נגד כל חכמי ישראל ע"כ, וכבר כתבתי דהאמנם דרובא דרבוותא ס"ל דבתרתי קנייני מהני, אבל הא מיהא הצריכו שהאחד מהם יהיה קנין דמים, ובלאו הכי לא קשה. אמנם מה שהביא הרב הפוסק נר"ו מדברי הנמוקי יוסף בפרק האומנים והביאו הרב ב"י בסימן ק"ץ בדין י"א בשם הרשב"א היפך מהתשובה שהביא הרב ב"י הא מיהא צריך לעיוני, והן הן דבריו של הרשב"א בתשו' דפוס סימן תתקי"ו דכתב דמשעת הקנין קנה, ואין ראיה מההיא דהרשב"א בפרק האומנין. וכתב ותימא גדול דבתשובה שהביא הרב ב"י בשם הרשב"א מביא ראיה מההיא דרשב"ג ובתשובה תתקי"ו דוחה התשובה הנזכרת, ואני כתבתי ישוב נכון לתשובות אלו של הרשב"א ז"ל וכמוס הוא עמדי וכעת אינה בידי, אבל עתה יש לי עוד ליישב דלעולם ס"ל להרשב"א דבשטר וקנין סודר לא קנה עד שיתן דמים כההיא דכתב הרב ב"י וכההיא דסימן אלף ונ"ד, אך בההיא דתתקי"ו דכתב דבקנין סודר קנה, איירי בשאין המוכר צריך לעיולי ולאפיק אזוזי דכבר הם בידו מקודם שלוה המוכר, וכדמשמע מתוך השאלה שטוען לוי שהיה ראובן אביו חייב לשמעון המעות ומכר השדה באותם המעות שהיה חייב, ומשום הכי פסק דמשעת הקניה קנה ואין כסף מעכב אלא בדעייל ונפיק אזוזי, כלומר היכא דאצטרך המוכר לעייל ולשאול המעות, אבל הכא דאין המוכר צריך לעייל לשאול המעות דכבר הם בידו דרך הלואה לפי דברי לוי קנה משעת הקנין ודוק.
ואגב עיוני בההיא דהרשב"א בתשובה והביא ראיה מההיא דריש האומנין דאמר רשב"ג מלמדים אותם שלא יחזרו וכו', ולא אהיה כובש ממה שנראה לענ"ד זכות לכאורה ללוקח ראשון, מההיא דרשב"ג דאוקמינן בגמרא שם ההיא דרשב"ג בדקא עייל ונפיק אזוזי, ומשו"ה קאמר רשב"ג דאי כתיב בפירוש אני פלוני מכרתי וכו' והריני נושא וכו' לא מצי הדר ביה, אבל היכא דלא קא עייל ונפיק אזוזי אע"ג דלא כתיב הכי בפירוש קני כדתני רשב"ג עצמו מכר לו שדה באלף זוז ונתן לו מהם ת"ק זוז קנה ומחזיר לו את השאר אפילו לאחר כמה ימים דאמרינן דזקפם עליו הלוקח במלוה.
ובנדון דידן אף שלא נתן הדמים מיד כיון שהמוכרה לא עייל ונפיק אזוזי קניא דאמרינן זקפן עליו הלוקח במלוה. הן אמת דאי מהא לא איריא, דהתם איירי דוקא כשנתן קצת מהמעות, שכן אמרינן מכר לו באלף זוז ונתן לו מהם ת"ק זוז ובההיא אוקמינן דקנה בדלא עייל אשאר זוזי ומחזיר לו את השאר אפילו אחר כמה ימים, וכן משמע בהכרח מדקאמר תלמודא גבי אמר רשב"ג מלמדים וכו' כיצד כותב לו אני פלוני מכרתי שדה לפלוני באלף זוז ונתן לי מהם ק"ק זוז והריני נושה בו ת"ת זוז קנה ומחזיר את השאר אפילו אחר כמה ימים, ואם איתא הו"ל למימר אני פלוני מכרתבאלף זוז והרי נושה בהם וכו', אלא נקט ונתן לי ק"ק זוז שקבל מקצת הדמים ובאותם דמים שקבל קנה כל הקרקע בדלא עייל ונפיק. והכי דייקין לשון רש"י והר"ן דההיא דרשב"ג ז"ל מלמדים אותם לכל לוקח שאין לו מעות כולם אלא מקצתם לעשות בהם דבר קיים שלא יוכלו לחזור ע"כ, אבל בשלא נתן מעות כלל בהא ודאי ליכא חילוק בין דעייל ונפיק אזוזי אדלא עייל ונפיק אזוזי דבכל גוונא לא קנה.
והא לך דברי הר"ן בפ"ק דקידושין גבי מימרא דשמואל דבמכר לא קנה בשטר עד שיתן לו דמים וכו', ודאמרינן סתמא לא קנה עד שיתן דמים משמע דאע"ג דלא עייל ונפיק אזוזי לא קנה עד שיתן דמים אע"פ שכתב לו כבר השטר. ואיכא למידק מדאמר רבא בפרק האומנין האי מאן דמזבן מידי לחבריה ועייל ונפיק אזוזי לא קנה לא עייל ונפיק אזוזי קנה וכו', איכא למימר דהתם כגון שקנה מטלטלין במשיכה או קרקע בחזקה, דכיון שבא הדבר לרשות הלוקח ואפ"ה המוכר לא עייל ונפיק אזוזי מוכחא מילתא דגמר ומקני, אבל בקנין שטר כיון שהמקח עדיין ברשות מוכר ליכא למימר דליעול וליפוק מימר אמר כשירצה לוקח מקחו יתן מעותי, ומש"ה אע"ג דלא עייל ונפיק אזוזי לא קנה עד שיתן דמים ע"כ, ומינה ה"ה בקנין סודר שעדיין המקח ברשות המוכר לא צריך ליעול וליפוק. וגדולה מזו כתב הר"ן שם בתר הני ז"ל ודאמרינן לא קנה עד שיתן לו דמים, איכא מאן דאמר דוקא כל הדמים אבל במקצת דמים אפילו לא עייל ונפיק אזוזי לא קנה, דכי אמרינן דבמקצת דמים קנה הכל כל היכא דלא עייל ונפיק אזוזי הני מילי בנותן לשם קנין, דכיון דקבלם לשם קנין ולא עייל ונפיק אשאר גלי אדעתיה דניחא ליה דליקני בהכי, אבל הכא דמים הללו לא לשם קנין נתנם שהרי בשטר קונה אלא לשם פרעון נתנה. ולפיכך אעפ"י שקבלם י"ל דאפילו כנגד מעותיו אינו קונה, דכיון דבשטר הוא קונה אי אפשר לקנות בו מקצת השדה שעל כל השדה נכתב ולא על חציו, וכיון שביטל כח השטר במקצת בטל כולו ע"כ.
עוד כתב הרב נר"ו דמטעם אחר נראה דיש לזכות ללוקח ראשון, דבשטרות שלנו כתוב איך פלוני הודה שנטל וקבל וכו', ואף דנימא כי נוסחת השטר הוא כדברי הרשב"א אכתי לא גרע הך הודאה מכאילו אמר הרי הוא כאילו התקבלתי, וכאילו התקבלתי כפרעון גמור חשיב כמו שנראה להוכיח כן מדברי הריטב"א בפרק האומנין גבי ההיא דרשב"ג דמלמדים וכו' יע"ש כי אין להאריך ע"כ, ואף כי הריטב"א במסכת מציעא מכתיבת יד אין בידינו והרב נר"ו קצר במקום שהיה לו להאריך, מ"מ ע"כ כתבו אני משיב דהאי כאילו התקבלתי דהוי כפרעון גמור פשוט הוא, ואין צריך להוכיח מדברי הריטב"א, וכבר מצאנו לענין שבועה מי שנשבע לפרוע לחבירו לזמן ואומר הריני כאילו התקבלתי פטור מן השבועה דפרעון גמור חשיב, אבל לא דמיא לנדון דידן דלא קנה בשטר עד שיתן הדמים, כדאמרינן בגמרא והאי שכתוב בשטר שהודה שקבל היינו שכותבין השטר תחילה כדי שיהיה מוכן שיתן אח"כ הלוקח הדמים וק"ל.
עוד מטעם אחר כתב הרב נר"ו שנראה דיש לזכות ללוקח ראשון מדכתיב בשטר המכירה ויהיה לך כח וזכות למכור ולמשכן ולהוריש וכו', נראה דאין יכולין לחזור אפילו עייל ונפיק אזוזי, דהא אמר ליה דיהיה לו כח וזכות במקנה למכור ולמשכן וכו', דהיינו ודאי דמקנה ליה הקנאה לגמרי דהאיך יכול למכור ולהוריש שדה שאינו שלו, עדיין א"ל שא"ל שקנה בכך לגמרי ומעתה המעות עליו כמלוה וכו' כמ"ד ליה אי בעינא בכספא איקני אי בעינא בשטרא איקני, דומיא מה דכתב הנימוקי יוסף בפרק האומנין בשם הרשב"א גבי היכא דא"ל לך זכה וקנה ע"כ, והאי טעמא וראיה נמי נסתלקה במאי דכתיבנא מקמי הכי דכל חזוקי השטר שכתב היינו שיהא מזומן ומוכן הכל כדי שיתן הלוקח אח"כ הדמים דבמכירה לא קנה בשטר עד שיתן הדמים, והוצרך לכתוב השטר במקום שכותבין ואח"כ נותנין. ובזה ג"כ נסתלק מ"ש הרב נר"ו סמוך לזה וז"ל זאת לא זאת דכתבינן והקנית המוכרת ביד הקונה הקנאה גמורה כדת וכהלכה, אשר לשון זה דכדת וכהלכה מועיל לתקן דרכי הקנינין וכאילו אמר אי בעינא בכספא אי בעינא בשטרא וכו', וכמו שדומה לזה כתב הרש"ח סימן ל"ב מתשובותיו דכיון דנכתב בשטר כתקון רז"ל מצא מקום לתקן המתנה לנדון דידיה ע"כ. ומלבד דמההיא דהרש"ח לא הוי ראיה כלל בנדון דידן, דהרש"ח איירי במתנה דבשטרא לבד קנה ולשון רז"ל מועיל לתקן אותה, אבל במכירה דלא קנה בשטר עד שיתן דמים מה יועיל לשון כדת וכהלכה לענין הדמים, אך אפילו שיהיה בשטר מכירה ג"כ כאשר נסתייע הרש"ח מדברי הרב זקנו הרשד"ם סימן כ"ח דהיינו לענין אסמכתא, מ"מ בנדון דידן לשון זה דכדת וכהלכה מועיל בלשון כתיקון חז"ל לענין השטר ויהיה מזומן עד שיתן הלוקח הדמים.
ועוד סיים דבריו הרב הנזכר דאיברא דהיה מקום עיון בזה מדברי הרשד"ם עצמו סימן רע"א וש"ט דנראה משם שאין לשון כתיקון חז"ל מועיל לתקן המתנה ונמצא שדבריו סותרין זה, על זה כתב שמורי הרב מהר"ר דניאל איסטרומסה ז"ל הובאו דבריו בספר הרמ"ב בחלק ב' סימן י"ד שחילק בין כשהריעותא היא מחמת הלשון אז מועיל כתיקון חז"ל בההיא דסימן כ"ח, אבל כשהקנין מצד עצמו לא היה קנין המועיל כההיא דסימן רע"א וש"ט אז אין כח בהני לישני לתקן הענין ושבזה הסכים הרמ"ב, ועל פי הדברים האלה כתב הרב הפוסק דבנדון דידן דאין ריעותא בשטר מצד הקנין עצמו, דהא שטר הוי חד מד' קניינין שהקרקע ניקנית בהן, וא"כ חזינן דצוה לעדים שיכתבו בכל לשון המועיל ובכל חזוקי תורתינו הקדושה כדת וכהלכה אנן סהדי דגמר ומקני, באופן דאין מקום לפקפק על מכירת הר' בונים רפאל כי היא מכירה מעלייא שרירא וקיימא, עכ"ד הפוסק נר"ו.
ולי לא שרירין ולא קיימין ובמאי דכתיבנא נפל הכל, דכל הני לישני וחיזוקי דכתבין בשטרא הוא מועיל לאחר שיקבל הדמים וכל הני לישני צריכי למיכתב מקודם כדי שיהא מוכן ומזומן כדכתבינן, ולענ"ד שהדברים הללו אינן סובלים לכתוב בשלמות להבינם אם לא פה אל פה.
ואף גם זאת ראיתי להרב נר"ו שהחזיק השטר מכירה מטעם דהנה מנהגינו שהמוכר שדות וכרמים למחתם בשולי השטרות, ואזלא להאי חששא דהרשב"א ולא מצי למימר דנוסחת השטר הוא ובלא צווי כתבה הסופר וכו', דכיון דאיהו חתם סבר וקביל כל מאי דכתיב לעיל ואיכא למיזל ולמידק אבתריה בכל מאי דכתיב בשטרא וכמ"ש זה מהר"ר בצלאל בתשובה סימן כ"ה וכבר פסק זה פסקיה הרמ"ב בסימן הנ"ל ע"כ דבריו. ואחר המחילה לא דמיא דמאי, דכתב הרשב"א דאין זה כי אם נסחת השטר אין פירושו דכתבו הסופר בלא ידיעת המוכר, אלא פירושו דאע"פ שצוה המוכר לכתוב שקבל המעות הוי נסחת השטר שכותבין כן ע"פ המוכר וידיעתו כדי לקבל הדמים אח"כ כיון שהוא במקום שכותבין תחילה ואח"כ נותנים, דאם לא יכתוב כך שקבל אינו נותן הלוקח הדמים, ולהכי כתב הרשב"א שם דבמקום שנותנין המעות ואח"כ כותבין דהלוקח נאמן שנתן המעות שהרי העיד על עצמו המוכר שקבל המעות, ואם הויא פירוש נסחת השטר בלי ידיעתו מה ראיה איכא שכתוב שהעיד על עצמו אלא שהכל הוא בידיעתו כמצוה לסופר שיכתוב כן ויהיה מזומן כדי לקבל אח"כ המעות, אבל ההיא דמהר"ר בצלאל היינו לענין הנאמנות הכתוב בשטר דמצי אמר הלוה לא ציויתי לסופר לכתוב נאמנות אם לא כשחתם הוא עצמו ראה כל מה שכתוב בשטר וסבר וקביל, באופן שהכל הולך בדרך אחד ורוב הטעמים אשר מהם זיכה אחינו הרב ללוקח ראשון נסתלקו בדבר אחד אשר אין ראיה לנדון דידן.
עוד ראיתי להרב הפוסק נר"ו שכתב דמטעמא אחריתי רבתי קנה הלוקח ראשון, בהיות האשה המוכרת חולנית ואינה יכולה לדור בבית הזה שאין לה בנים לעשות מלאכתה ושאר תשמישים אשר צריכה לדור בקרובותיה אחותה וכו', וא"כ אין לך מוכר שדהו מפני רעתה גדולה מזו, והביא ראיה מדברי הרמ"ה שכתב הטור בסימן ק"צ וז"ל דה"ה נמי מי שמכר נכסיו מפני שרוצה לילך לדור בעיר אחרת כמוכר שדהו מפני רעתה דמי, כיון דלא ניחא ליה בהאי מתא אין לך מוכר שדהו מפני רעתה גדול מזה ע"כ, והאריך בזה הרב וכתב דבנדון דידן ק"ו מההיא דהרמ"ה ע"כ. ולא כן אנכי עמדי ולא ראי זה כראי זה, דההיא דהרמ"ה כיון שעוקר דירתו מעירו לידור בעיר אחרת חשיבא מפני רעתה דנאבדה הבית אם לא מכרה, אבל בנדון דידן בשביל שהולכת לדור עם קרובותיה בבית אחרת תוך העיר מה שייך מפני רעתה, והלא שם למקום שהולכת לדור תהיה מוכרת הבית, כיון שהיא תוך העיר מה לי שתדור תוך בית זו שהיא מוכרת מה לי שתדור בבית אחרת.
וזה ג"כ ראיתי להרב נר"ו שכתב וסיים דבריו וז"ל, ועוד לאלוה מלין מעלייתא עמקתא ומסתרתא אשר כתב החכם בני דאין לומר קים לי בנדון דידן כאשר הוכיח במשור מתשובות מהר"ש פרק שני דייני גזרות וכו' ע"כ. והיינו שהביאו מרדכי סימן רע"ז גבי מתניתין מי שהלך למדינת הים ואבדה דרך שדהו, שהקשה דאמאי אצטריך לרבנן למימר ואי לא מהדרנא וכו' תיפוק ליה טעמא משום מה מכר ראשון לשני כל זכות שתבוא לידו, וי"ל דהכא ראשונים לית להו בודאי זכות אלא מספק וכו' ע"כ, וכנראה דמכאן הוליד בנו הי"ו דבנדון דידן אין הלוקח השני מצי למימר קים לי, דדוקא המוכר כשבא לחזור מצי למימר קים לי משום דהוא המוחזק דהוי מארי קמא, אבל לא הלוקח שני שקנה ממנו, דלא אמרינן מה מכר ראשון לשני, כיון דהמוכר אינו זוכה בודאי אלא מכח ספק דקים לי דומיא דההיא דמהר"ם. ובחיי ראשי אחינו הרב רבינו החכם השלם שיחיה לא כיון לפירוש אמיתי בדברי מהר"ם, והוא הדין דהכוונה כל שהראשון אינו זוכה אלא מכח ספק הבא מכחו לא זכה, ואני מקשה לו ולטעמך מאי קאמר בגמרא בארבע דאתו מכח ארבעה כולי עלמא לא פליגי דמצו מדחו ליה וכו', ואמאי השניים מצו מדחו ליה כיון מספק דהראשון לית להו זכות אלא מספק, אלא פירוש דברי מהר"ם דהראשון מצו מדחו להו מספק דכל חד מדחיא על חבריה, אבל השני דהיינו בחד דאתי מכח ד' לא מצי למדחייא ליה מטעם מה מכר ראשון לשני וכו' דממאי נפשך דרכו של אותו האיש גביה הוא ופשוט הוא.
מסקנא דמלתא נלענ"ד דלא ראיתי בשום טעם מהטעמים שכתב הרב הכולל הפוסק נר"ו שום זכות וקניה להרב בונים רפאל, ומה שמכרה האשה להר' שמואל קוזין בארבעה קניינים המכירה קיימת, ואף שקודם מכרה להר' בונים בקנין סודר ושטר לבד, כיון דפלוגתא דרבוותא היא דלא קנה עד שיתן הדמים, רשאה המוכרת לחזור בה ולומר קים לי כהני רבוותא דהקרקע בחזקת מאריה קמא כדהעלו כל האחרונים ז"ל וכדכתבתי בקונטריסי הראשון, ותו לא מידי.
 
 
@שו"ת תורת משה חלק חושן משפט סימן יח
שאלה, ראובן ושמעון נשתתפו והוציא ראובן לקרן שבע מאות גרוש' ושמעון הוציא מאתים וחמשים גרוש', והתנו ביניהם שיטול ראובן בעל הת"ש ב' חלקים מהריוח ושמעון בעל הר"ן שני חלקים מהריוח וכן להפכו ח"ו. עוד התנו ביניהם שאפילו שישים ראובן עוד איזה סך בשותפות אפילו עד עשרה אלפים גרוש' יחלקו הריוח על הסדר הנז"ל. עוד התנו ביניהם שראובן יושב באזמיר ושמעון יושב במצרים וראובן ישלח סחורות למצרים ושמעון ימכרם וישלח הריטורנו ועל דרך זה נמשך השותפות עשר שנים. ויהי מקץ עשר שנים אש אלהים נפלה מן השמים בחאן א' שבאיזמיר ותאכל יסודותיו ואת כל רכושם אשר רכשו לא נשאר מאומה, ואחר כל זאת חזרו ונשתתפו כבראשונה אך עשו תנאי לחלוק הריוח וההפסד שוה ובשוה, ונמשך שותפות זה עשר שנים אחרות. ויהי מקץ עשר שנים בא שמעון ממצרים להיות תושב באיזמיר והביא בידו סחורות מקאב"י וסחורות אחרות שרגילים להביא באיזמיר ומסרם ביד חבירו ראובן בתום לבבו ובנקיון כפיו, כי חשב שהוא עמו כתמול שלשום כי באמונה הוא עושה, אך זה האיש ראובן רוח אחרת היתה עמו כי גמר בלבו להחזיק ולקפוץ את ידו עם כל הסחורות הנמצאות אתו, והתחיל לערוך שלחן ולפרוש רשת ליד מעגל שמעון לעשות מעשהו זר מעשהו, ויהי הם הולכים בדרך הלוך ודבר כדרך הסוחרים השותפים אמר לו בקול רם בלשון לעז קומו אישטאמוש קיב' ראדוש קי אישטו אין פ'אמה קי טינגו מיל אי ת"ק גרוש' אי טינגו מיידו קינו מימיטאן אינלה עריכה אינלוש דיטוש גרוש' אי יו נו פואידו פ' פאגאר פור קואטרו אש' קי איש לה קאוישה אי דיוו איל קואירפו מיל ריאליש, ויהי כשמוע שמעון דבריו אמר לו בלשון לעז נו יוריש' נו שיאה קי פידראש'איל קרידיטו אי קושטיווש קינזי או וינטי גורוש' קאדה אנייו אינו פירדאמוש איל קרידיטו, אז צעק ראובן בקול מר ולקח שני אבנים ויך על קדקדו ועל פניו ואמר לשמעון נו טינגו מאיור אינמיגו איניל עולם מאש קי ווש קימי דיזיש' קי פאגי אינו ג'ורי נו טיניינדו מודו די פאגאר אפי' פור קאוישאגי', וכשמוע שמעון את דברי ראובן נאלם ולא ענה אותו דבר. גם פעם אחת ראה חכם אחד מתושבי העיר לראובן שהיה מנוול ושערי' רושרין רבה, ויאמר לו למה לא תגלח את עצמך, ויען ויאמר לו אין בידי שני לבנים ליתן לספר, באופן שהן כל אלה יפעל להחזיק את עצמו כעני ונכאה רוח עד שיצא מחשבתו לפועל. ויהי כמשלש חדשים אחר הדברים האלה עשו עריכה בעיר וקודם העריכה אמר לו שמעון בא ונעשה חשבון ונראה מהיכן בא אלו החסרונות ומאיזה אופן השברת קדרת כי אני שלחתי כל (כמה) [כך] מעות וכל כך סחורות ואיך אתה אומר שאתה שבור וחייב אלף ות"ק גרוש', ויען ראובן ויאמר לך הבא ת"ק גרוש' בחזרתו שיגורו שאם תשאר חייב לי שאפרע מהם ואני אתן חשבונך, ואז לא היה לשמעון ת"ק לבנים כי כל הסחורות שהביא ממצרים מסרם ביד ראובן, וכראותו כן התפשר עמו בעד מאתים גרוש' והוכרח לכתוב לו שטר מחילה כדת וכהלכה. ויהי אחר הדברים האלה עשו עריכה והעריכו לראובן בעד ג' אלפים ושלש מאות גרוש' ונתרצה וסבר וקביל בספר פנים יפות ולא נשבע כמו שהיה אומר שהיה מוכרח להשבע שלא היה לו יכולת לפרוע בעד מאתים גרוש', וכראות שמעון כן אמר לו לראובן איך אמרת שהיית שבור והיית מוכרח להשבע שלא היית יכול לפרוע אפילו בעד מאתים גרוש' הנה שמו אותך בעד ג' אלפים וג' מאות גרוש' ולא נשבעת, ועוד כי הנה כל העם מקצה יביעון בפיהם שאתה עשיר גדול ושאין בכל העיר סוחר כמוהו ושיש לך יותר מחמשה אלפים גרוש' ואתה מוציא בכל שנה להוצאת ביתך יותר מאלף ות"ק גרוש', גם אתה השאת את בתך ונתת לה נדונייא יותר מד' אלפים גרוש' ואני לא הוצאתי כל כך, ואיך אמרת אם תרצה לעשות חשבון לך הבא ת"ק גרוש ובראותי שאין בי כח ויכולת להוציא ת"ק לבנים הוכרחתי לכתוב לך שטר מחילה, אז ענה ראובן איני יודע כלום הרי יש מחילה בידי ואיני משיב לך אפילו תשובה, ושמעון צועק בקול מר ולית דמשגח ביה, לכן יורנו מורנו מורה צדק הדין עם מי ושכרו כפול ומכופל מן השמים.
תשובה, ראיתי דברי השאלה, ואף כי הם רבים מהפוסקים קמאי ובתראי נשאול נשאלו על ענין כיוצא לנדון דידן עד כי כמעט שעברתי מלהטפל בנדון דידן כי אמרתי לית דין צריך בשש כי אם להעתיק התשובות ההם ומתוכם ילמדו לנדון דידן, אך עיני יחזו לא כל האצבעות שוות, אשר על כן אשיב ידי בנדון דידן, ואף כי השואל נחוץ ואין בידי לעשות תשובה שלמה, על כן נהיו דבריו אלה מועטים במה שנוגע לענין הדין לבד ולא אלך אנא ואנא לענין שקלא וטריא בהויות דאביי ורבא. וזה החלי בס"ד.
תחילה אומר כי הנראה מדברי השאלה שטענת שמעון היא דהוית מחילה בטעות, והיא טענה חזקה ובריאה. ועיקרא דהאי מילתא איתא בפרק חזקת הבתים דף מ"א גבי ההיא מעשה דרב ענן שקל בידקא בארעיה וכו' א"ל והא אחיל דסייע בגודא בהדאי א"ל מחילה בטעות היא וכו'.
והנה מה שיש לעמוד ולראות הוא ההוא דאיזהו נשך דף ס"ו ע"ב דאמרינן התם גבי ההיא דאמר רב נחמן הדרא ארעא והדרא פירי וכו', למימרא דסבר רב נחמן דמחילה בטעות לא הויא מחילה, והא המוכר פירות דקל לחבירו וכו' ואמר רב נחמן ומודינא דאי שמיט ואכיל לא מפקינן מיניה וכו' כלומר משום דמחילה בטעות הויא מחילה, ומשני התם זביני הכא הלואה. ובזה רבו הפירושים, ורש"י פירש הכא הלואה ומחזי כרבית שמתחילה בהלואה בא לו וכרבית קצוצה דמו וכו', משמע לפרש"י דבכל מקום דליכא טעם איסור רבית מחילה בטעות הויא מחילה.
והנה התוספות הקשו לפרש"י מההיא דחזקת גבי רב ענן, ופירש ר"ת הכא הלואה, דהלוה לא הקנה אלא בתורת מכר והמכר אינו כלום דהוי אסמכתא נמצא דמחילה בטעות לא הויא מחילה וכו', אבל התם גבי פירות דקל זביני הוא ולא מחילה בטעות דאין לו לחזור משום דליקום בהימנותיה, ולכך אית לן למימר דאפילו היה יודע שיכול לחזור לא היה חוזר וכו'. נקטינן מפירוש ר"ת דבכל מקום אמרינן דמחילה בטעות לא הויא מחילה, וההיא דפירות דקל שאני משום דלא הויא מחילה בטעות דאפילו היה יודע לא היה חוזר משום דליקום בהמנותיה.
ובהגה"ה אשירית הביא פירוש ר"ת דכל מחילה בטעות לא הויא מחילה, וכתב ג"כ פירוש ר"י דכל מחילה בטעות כעין אונאה וכגון ההיא דרב ענן שאינו יודע שהיה בונה בתוך שלו אמרינן דלא הויא מחילה, אבל במקום שיודע שמוחל משלו הויא מחילה, וכן הרא"ש ז"ל באיזהו נשך משמע כפירוש ר"י דכתב דשאני כל הני דלא ידעי דמחלי אבל בפירות דקל ידעי ומחלי כן מפליג בשמעתא גבי הונאה וכו'.
וי"ל אחר ההתישבות, דנדון דידן ג"כ לא ידע דמחיל, דודאי אין לנו לומר דשמעון היה יודע בראובן חבירו שהיה לו מהשותפות ומחל ליה, אלא איפכא מסתברא דכיון דראה אותו שהחזיק עצמו כעני ונכה רוח וצווח ככרוכיא שאין לו, סבר שמעון דכדבריו כן הוא ומה שאני נוטל ממנו מתנה הוא נותן לי מממונו, ובודאי הגמור דאילו היה יודע שמעון שראובן בערמה היה עושה כן ושהיה אמיד בממון רב כמו שיצא אח"כ לפועל ולא נשבע כמו שהיה אומר, ודאי לא היה מחיל ושביק ליה מידי.
ועתה צריך לבאר בנדון דידן אם מצי ראובן המוחזק לפטור עצמו בטענת קים לי כרש"י דסובר דמחילה בטעות הויא מחילה, ולא שייך הכא דברי מהרי"ק בשורש קמ"ט דלא מצי למימר קים לי כדברי יחיד היכא שכל חכמי ישראל חולקים עליו, דהא בנדון דידן דברי הרמב"ם משמע כפרש"י שכתב על המלוה את חבירו על השדה ואמר לו אם לא תחזיר מכאן עד ג' שנים הרי היא שלי הרי זה לא קנה לפיכך מנכה כל הפירות שאכל מפני שהוא רבית של תורה וכו'.
(אמר המגיה מ"ש הרב המחבר להשוות דעת הרמב"ם עם דעת רש"י ז"ל, לכאורה לא ידענא מהיכן הוכיח כן, דאי משום מאי דס"ל להרמב"ם ז"ל בהא דהמלוה על השדה וכו' שהוא רבית של תורה, והיינו כדעת רש"י ז"ל שפירש כן גבי התם זביני הכא הלוואה וכו', הא לא מכרעא, שהרי איכא למידחי ולומר דדוקא לענין איסור רבית ס"ל להרמב"ם ז"ל הכי משום פלוגתא דאמוראי דאתמר בש"ס ופסק הרמב"ם כמאן דאמר דהוי רבית של תורה וכמבואר כל זה בסוגיא ובפוסקים ז"ל, אבל לגבי מחילה בטעות לענין מכר אי הוי מחילה או לא מזה לא פורש בדברי הרמב"ם כלום, ומניין לנו להוכיח מדבריו שהוא קאי בשיטת רש"י ז"ל שהרי לאו הא בהא תליא. ותו יש לתמוה על הרב ז"ל דאדרבא כפי הנראה טפי היה לו להשוות דעת הרי"ף והרא"ש ז"ל עם רש"י, שהרי הרא"ש מפרש גבי מאי דאתמר בגמרא התם זביניה הכא הלוואה כפירש"י ז"ל, דגבי הלוואה איכא איסורא אבל גבי זביניה דליכא איסורא מחילתו מחילה, וזה מורה כפירש"י. אלא דלזה י"ל משום דהרב ז"ל מעיקרא היה רוצה להעמיד דברי רש"י ז"ל דהיכא דליכא איסורא אפילו דלא ידע הוי מחילתו מחילה, מש"ה לא הונח לו להשוות דעת הרא"ש עם רש"י ז"ל, כיון שהרא"ש ז"ל ברור מללו בסוף דבריו שהוה מפליג בין היכא דידע ללא ידע. ברם מלשון הרי"ף ז"ל קשיא דנקט כפרש"י ז"ל גבי תירוצא דהתם זביניה הכא הלואה וכו' ולא חילק בין ידע ללא ידע, וכמו כן קשה מלשון הר"ב התרומות שכתב כך בהדיה בשער מ"ה ח"ב סימן ח' עי"ש, וא"כ לפי הקס"ד של הרב המחבר דלא מפליג בדעת רש"י בין היכא דידע ללא ידע שפיר, היה יכול לומר דגם הרי"ף והרב בעל התרומות קיימי כוותיה ומה לו עם הרמב"ם ז"ל שאינו מוכרח כ"כ וכמ"ש. ושמא דמשום דהדר ביה הרב ז"ל מסברא זאת מש"ה לא חש הרב למיקם עלה דמילתא הדק היטב לבנות עליה דייק.
ודרך אגב ראיתי להרב פני משה ח"ב סימן כ"ו שנשאל על נדון דומה לזה, והביא סברת הפוסקים בזה ורצה להעמיד דעת רש"י דהיכא דליכא איסורא כי האי גוונא אמרינן דמחילתו מחילה, אלא דבסוף דבריו יצא לידון בדבר חדש ולפלוגי בין היכא דעביד מעשה ללא עביד מעשה, כי היכי דלא תקשי ליה לרש"י מההיא מימרא דרב דגבי הונאה וכו' עיין עליו. והרואה יראה דיש לתמוה עליו טובא, חדא דלמה הוצרך לפלוגי בהכי מסברא דנפשיה ולא קאמר האי חילוקא דידע ללא ידע שהוזכר בפירוש בהרא"ש ושאר פוסקים ז"ל, ובזה לא הוה קשה לרש"י מההיא דרב. גם על מה שרצה מעיקרא להשוות דעת הרי"ף עם רש"י ז"ל מטעם שגם הרי"ף ז"ל פירש גבי מאי דאיתמר בש"ס התם זביניה הכא הלוואה וכו' כמ"ש רש"י, ושוב חזר בו ממ"ש הנמוקי שם על דברי הרי"ף, גם זה הרואה יראה שאין הוכחה כ"כ מדברי הרב הנמוקי שם. הגם שיש לצדד ולומר בכוונת דברי הרב הנמוקי כמ"ש הוא ז"ל, מ"מ יותר פשוט נראה שכוונת דבריו הוא לתת טעם להרי"ף למה במידי דאיסורא לא אמרינן דמחילתו מחילה, וע"ז קאמר משום דאנן סהדי וכו' אמרינן דאין כאן מחילה, אבל אה"נ דבעלמא במקום דליכא איסורה יסבור הרי"ף דמחילתו מחילה כדעת רש"י, וא"כ מנ"ל לאפוקי להרי"ף ז"ל מדעת רש"י מלשון זה של הנמוקי יוסף.
ברם מההיא דכתב הנמוקי יוסף בפרק חזקת הבתים בההיא עובדא דרב ענן דמפליג לדעת הרי"ף בין ידע ללא ידע, מהתם ודאי שמעינן דלא קאי הרי"ף בשיטת רש"י ז"ל, וכנראה דאשתמיטיה מהרב דברי הנמוקי יוסף הללו דבפרק חזקת הבתים, מדלא נסתייע מהם לומר דהרי"ף לא קאי בשיטת רש"י ז"ל, ואע"ג שחילוק הרב הנמוקי דהתם בפרק חזקת הבתים לא הוי דומיא דהחילוק שהבין הרב מדברי הרב הנמוקי שבכאן, מ"מ גם חילוק זה דהתם היה עולה יפה ג"כ לענין נדונו. תו חזינן תיוהא בדברי הרב הנזכר, והוא ממה שכתב ברישא כיון דבנדון דידן שהתנו בפירוש למחול גם במה דעתיד לאתגלוי אף דלא ידיע להון בשעת המחילה והו"ל תנאי שבממון, ועל זה כתב מ"מ אמינא אף דהתנו בפירוש אפ"ה הויא מחילה בטעות, דמ"מ סבור היה שלא ימצא ולא יתגלה שום טעותא, וכההיא דפרק הזהב על מנת שאין לך עלי אונאה י"ל עליו אונאה מטעם דמי ידע דמחיל ופרש"י ז"ל מי ידע דאיכא אונאה סבור היה דליכא אונאה יע"ש. הנה כפי ריהטת לשונו נראה דחילוק זה אמרו לכו"ע אפילו לדעת רש"י ז"ל, אף דס"ל דמחילה בטעות הוי מחילה, היינו היכא דידע דאיכא מחילה, אבל היכא דסבור מעיקרא דליכא מחילה יודה רש"י ז"ל, ואילו ממ"ש אח"כ ע"ד השבועה דמה נעשה לצאת ידי חובתו לדעת רש"י, נראה דלא קאים האי חילוקא דלעיל גם לשיטת רש"י, והוא זה דקאמר דהו"ל ספק שבועה דאליבא דרש"י תלה דהוי מחילה, דאי קאים חילוקו דלעיל גם לדעת רש"י קשה דהא אף רש"י יודה בנדונו דלא הוי מחילה דכיון דסבור היה שלא יתגלה ולא ימצא, ובכה"ג דאיכא למימר מי ידע דמחילה כההיא דאונאה מודה רש"י ז"ל, וא"כ איך קאמר מה נעשה לצאת ידי חובתו לדעת רש"י, וא"כ הרי הוא נסתר מחמתו מריהטת לשונו דלעיל אם נאמר דמ"ש מה נעשה לצאת ידי חובת רש"י הוא האמת, ומ"ש לעיל כוונתו הוי למה שרצה לומר דכיון דפירש אף במה דעתיד לאתגלוי הוי כמידי דידע דהוי מחילה לדעת שאר רבוותא, ועל זה מייתי מההיא דרב דהזהב דמוכח מהתם דאף דפירש כל כמה דלא ידע מעיקרא אפ"ה חשיב דלא ידיע והוי כסתם.
ועדיין כל זה הוא לצאת ידי חובתו לדעת שאר רבוותא, אבל אה"נ לדעת רש"י דלא מפליג בין ידע ללא ידע יודה דאפילו בנדון זה דהוי מחילה, א"כ כפ"ז קשה דמשוי לרש"י ז"ל דלא ס"ל ההיא מימרא דרב דקאמר בש"ס שאני התם דלא ידע מאי דמחיל. וא"ל דאה"נ דרש"י ז"ל יסבור דההיא דרב לאו הלכתא היא, שהרי כשמעתין דהכא משמע דסתמא דתלמודא הכי ס"ל גם בעד ר"נ, מדקאמר ולא היא לא אונאה הוי תיובתיה וכו' ולא וכו' לא אונאה הוי תיובתיה דלא ידע דאיתיה אונאה דמחיל, הרי לך בהדיא דס"ד דתלמודא דהכא הכי ס"ל בעד ר"נ דמחילה בטעות כי האי דהונאה דלא הוי מחילה. וגם כפי מה שפרש"י בהא דלא ידע דאיכא הונאה וכו' דקאמר ולכך אין כאן מחילה כלל ע"כ, נראה דגם איהו הכי ס"ל, והוא דאפילו נימא דלדידיה לא מפליג בין ידע ללא ידע מ"מ בלא ידע כי האי גוונא מודה משום דזה לא נכנס בסוג מחילה בטעות כמ"ש, וא"כ היכי קאמר הרב לדעת רש"י דאפילו מחילה כי האי הויא מחילה, והוא תימא דא"כ לפ"ז לא מצאנו ידינו ורגלנו בכוונת הסוגיא לדעת רש"י.
הן אמת דקושיא זאת שייכא גם לדעת התוספות ז"ל, דכפי זה מאי מקשו לרש"י מההיא דרב ענן וכו' כיון דההיא דרב ענן הוי דלא ידע כלל דומיא דההיא דהונאה, ובלא ידע כי האי מוכרח דאפילו רש"י מודה משום דזה לא נכנס בסוג מחילה בטעות אלא לא מחל כלל מקרי, וא"כ יאמר האומר מה לנו עם הרב ז"ל דמה שנאמר בעד התוס' נאמר בעדו, מ"מ אית לן למימר ולדחוקי נפשין בעד התוס' שהם סוברים דההיא דרב ענן לא הוי ממש כההיא דהונאה דלא נכנס בסוג מחילה בטעות, משום דחזינן לתלמודא דקארי ליה לההיא דרב ענן בשם מחילה בטעות אלמא דנכנס זה בסוג מחילה, ומש"ה מקשו שפיר לרש"י מההיא דר"ע ולא מההיא דהונאה. ברם לדעת הרב דמשוי ליה לרש"י חילוק אפילו בההיא דהונאה קשיא. וכן מצאתי אח"כ בשיטה אחת למס' מציעא הנקראת מגן גבורים שצידד לומר כן בכוונת התוספות כמ"ש עיין עליו.
ולמאי דאתינן עלה מעיקרא על דברי הרב דלמה לא חילק בדעת רש"י בין ידע ללא ידע כי היכי דמפליגי שאר רבוותא לדברי הרי"ף הגם שהוא פירש כרש"י וכו', נראה דלפי מ"ש השתא על דברי התוספות דס"ל דלא מפלגינן בדברי רש"י לידע ללא ידע ניחא, דלא הונח לו להרב לפלוגי בהכי, משום דלפי חילוק זה לא הרווחנו כלום לענין השבועה כיון דסוף סוף אכתי מידי פלוגתא לא נפקא, כיון דלדעת התוספות בעד רש"י חיילא השבועה ומה יושיענו זה, וכל עצמו של הרב אינו אלא למצוא חילוק מוסכם לכו"ע משום חומר השבועה, ומש"ה יצא לידון בדבר חדש בהיכא דעביד מעשה וכו' דבזה אפשר דגם התוספות יודו בעד רש"י, ואפילו הכי הקשה לו שפיר מההיא דרב ענן. וכן ראיתי אחר כך להרב גופיה בח"א סימן נ"ז, שאחר שכתב חילוק זה בעד רש"י כתב וז"ל ואע"ג שכפי חילוק זה שאנו מחלקים וכו', היה נראה דאשכחנא פטרי למה שהקשו התוספות לדבריו מההיא דרב ענן וכו', מ"מ היד המרבה לעיין יראה דאפילו להאי חילוקא שפיר מקשו התוספות על דבריו וכו' ע"כ. נראה מדבריו אלו דאי לפי חילוק זה הוה ניחא מאי דהקשו התוספות לרש"י לא הוה הונח להרב כ"כ חילוק זה, ואמאי אדרבה נימא דניחא טפי דבזה הצלנו לרש"י ג"כ מקושית התוספות, אלא הוא הדבר אשר דברנו דכוונת הרב בזה הוא לאתויי חילוק זה ככו"ע כמ"ש, ואי הו"א דכפי חילוק זה לא מקשה התוספות מידי הוה משמע דלא סברי התוספות בעד רש"י הכי ומידי פלוגתא לא נפקא, ואע"ג דהרב ז"ל לא איירי התם בח"א לענין שבועה אפ"ה ניחא לו לומר החילוק דאתי ככו"ע גם שם.
הגם הלום חזי הוית להרב פרי חדש בקונטרס מים חיים סימן י"ג שהקשה על חילוק זה של הרב פני משה ז"ל דא"כ לפי חילוק זה מאי פריך הש"ס לרב נחמן מההיא דהונאה וכו', ונראה דכוונתו להקשות על הרב פני משה כמ"ש לעיל דמשוי ליה לרש"י חילוק בההיא דהונאה אם לא שנחלק בהיכא דעביד מעשה וכו' והתלמוד לא מפליג הכי אלא דידע ללא ידע, וע"ז הוקשה לו דאי אמרת להאי חילוקא אמאי לא מפליג התלמוד הכי, זה נראה שהוא כוונת הרב, דאי לא נימא הכי אלא דקושיתו הוי דמאי פריך וכו', א"כ מאי קושיא נימא דלשיטתיה דרבא קאמר וכמ"ש התוספות לפי דרכם והביאו הוא ז"ל לעיל בריש דבריו, אלא ודאי כוונתו לומר כדאמרן, אך מה שרצה לחלק הוא ז"ל דידע ללא ידע לדעת רש"י, כבר אמרנו דזה לא הונח לו להרב לחלק מטעמא דכתיבנא ודוק).
והיה נראה לי לומר לכאורה בנדון דידן כפי מה ששמעתי שראובן עדיין עומד בדבורו וטוען שאין בידו ממעות השותפות מאומה וכל מה שיש לו אינו מהשותפות, ולדבריו חייב שבועה. ומדברי הרב מהרש"ך בח"א סימן קכ"ד נראה שסובר דלא אמרינן קים לי לענין שבועה, שכתב וז"ל ועוד אפשר לומר דנהי דלענין תביעת ממון אמרינן דכל דאיכא תרי רבוותא וכו' יכול לומר קים לי כהנך דמסייעו לי, מ"מ לענין תביעת שבועה איכא לפלוגי לסברת הר"י הלוי דס"ל דאע"ג דטענת מיגו חשיבה לפטור למוחזק, מ"מ לענין לפטור משבועה ס"ל דלא אמרינן מיגו לאפטורי משבועה וכו', הא קמן דסובר דלא אמרינן קים לי לאפטורי משבועה.
(אמר המגיה עיין בזה בכנסת הגדולה סימן כ"ה בהגהות ב"י בכללי הקים לי אופן ע"ד ובתשובות מחו"מ ח"א סימן ט"ו דף י"ב וסימן מ"ד דף ל"ה וח"ב סימן ק"ג וק"ד שהביא כמה מרבוותא דסברי דאמרינן קים לי לאפטורי משבועה, ובחשק שלמה סימן כ"ה אות ע"ה).
אמנם נראה דלא צריכנא להא, ואפשר לי לומר דרש"י ז"ל ג"כ סובר דמחילה בטעות בנדון דידן לא הויא מחילה, וזה כשנדקדק לפירש"י איך יישב ההיא דפרק חזקת דרב ענן דמשמע בהדיא דמחילה בטעות לא הויא מחילה. אלא י"ל דפרש"י היינו ממש כפירוש דכל מחילה דלא ידעי דמחיל כעין אונאה וכגון ההיא דרב ענן המחילה לא הויא מחילה, אבל בההיא דפירות דקל דידע דמחיל הויא מחילה, וא"ת ההיא דהלואה נמי דידע דמחיל כמו פירות דקל ואפ"ה לא הויא מחילה, י"ל דהתם שאני דהיינו משום דמחזי כרבית שמתחילה בהלואה בא לו וכרבית קצוצה דמי.
וזה נראה ברור ממה שכתב הרשב"א ז"ל בחדושיו פרק חזקת על ההיא דרב ענן וז"ל, ולדידן לא קשיא מידי דהא למה זה דומה לאונאה דאמרינן התם לא ידיע דמחיל ואין מחילה אפילו בטעות, והכא נמי שלא היה יודע דבראיה אהדר גודא ליכא מחילה, אבל גבי פירות דקל איהו ידע דהאי מידי זביניה ניהליה והוא מוחל ואיכא מחילה ובטעות הויא מחילה, וכן פירש"י ע"כ. הרי דכתב פירוש ר"י דשאני בין כשידע דמחיל לשאינו יודע, וכתב בסיום דבריו דכן פירש"י, משמע בהדיא דהבין בפרש"י כפירוש ר"י דסובר דשאני בין כשידע דמחיל לשאינו יודע. וכן כתב הרשב"א ז"ל בתשובה הביאה הרב בית יוסף ז"ל בהלכות דיינים סימן י"ב מחודש י"ג שנשאל על שמעון שחייב לראובן מנה וכפר בכל ונתפשר עמו בר' זוז ועשה לו מחילת שמים ומחילת בריות וכו', דאפילו לא נאנס כלל מחילתו בטלה דכל דלא ידע לא מצי מחיל וכו' עי"ש. גם במישרים נתיב ט"ו ח"ג כתב דמחילה בטעות לא הויא מחילה, וכתב בשם החדושים דהא דאמרינן דהויא מחילה דוקא כגון פירות דקל שהוא מוכר או נותן מדעת, אבל אם בעיקר המכר או המתנה אינו מתכוין לתת מדעתו יכול לחזור ולא הויא מחילה ע"כ. ובנדון דידן ודאי כן הוא ששמעון לא נתכוון למחול מדעתו, ורצונו כן שסבר בדעתו שדברי ראובן שהיה אומר שאין לו היו אמתיים, ועתה שנודע שכדבריו לא כן הוא חוזר ולא הויא מחילה.
(אמר המגיה מה שרצה הרב לסיועי נפשיה מלשון זה של הרשב"א ז"ל לעד"נ שטעות סופר יש בלשון זה, וצ"ל וכן פר"י במקום וכן פרש"י, דאל"כ קשה מאי פריך מעיקרא לדברי רש"י כמו שיראה המעיין שם, ואם נאמר דכוונת הרשב"א לומר דבחילוק זה גם רש"י יודה, א"כ הכי הול"ל וכן דעת רש"י או וכן שיטת רש"י לא וכן פרש"י דמשמע דפירוש הכי בהדיא ואינו, לכן מוכרחים אנן לומר דהגירסא הנכונה היא וכן פר"י, ולפי"ז ליכא סיעתא כלל מהא לדברי הרב ז"ל.
אמנם מצאתי באסיפת זקנים למציעא שהביא משם הריטב"א חילוק זה דידע ללא ידע, וכתב אח"כ כל זה מיסודו של הרמב"ן והוא הנכון והיא שטתו של רש"י ע"כ, וא"כ דבר ה' בפיהו אמת של הרב המחבר במה שרצה לחלק בדעת רש"י בין ידע ללא ידע דהכי הוא האמת וכמו שכן העיד לנו הריטב"א ז"ל בעדו.
גם הרב מהרשד"ם בסימן שכ"א עלה בהסכמה להשוות דעת רש"י עם ההגהות אשירי ומינה דס"ל דיש לחלק בעד רש"י בין ידע ללא ידע כמו שמחלק ההגהות בהדיא, אלא דיש קצת גימגום בדברי הרב שם דלפי זה למה דוקא יחסו לרש"י עם ההגהות לבד ולא עם הרא"ש ג"כ דסובר הכי בהדיא, וכמו כן עם הרי"ף לדברי הנמוקי יוסף כמ"ש בפרק חזקת הבתים. ומ"מ נקטינן מדברי הרב מהרשד"ם אלו דגם הוא סובר בעד רש"י לחלק כן בין ידע וכו', וא"כ יש לתמוה על הרב המחבר שלא הביאו לסיועי נפשיה לומר דאיכא תנא דקאי כוותיה).
והנה מהרי"ק בשורש קי"א כתב דומה לנדון דידן ממש, על אודות אחד מן האחין שנתעשר עם שאר אחיו לפטור חלקו מירושת אביו באשר היה סבור שלא היו הנכסים מרובים כאשר היו, וכתב דדבר פשוט שאין באותה פשרה ממש דכל מחילה בטעות חוזר, והביא מההיא דרב ענן שקל בדקא בארעי' וכו'.
וכתב עוד שם וז"ל ולא תאמר דדוקא התם בההיא דרב ענן איכא למיתלי בטעות שהרי לא קבל מעות מרב ענן ולא עביד איניש דמחיל בכדי, אבל הכא הרי קבל מקצת כסף בשביל חלק ירושתו ואיכא למימר אגב זוזי גמר ומקני, דהא גבי מוכר פירות דקל לחבירו אמרינן דהויא מחילה בטעות כדמוכח באיזהו נשך ואע"ג דקביל זוזי.
ולכאורה דבריו בלתי מובנים אצלי קצת דנראה מעשה לסתור, דהא בההיא דאיזהו נשך גבי מוכר פירות דקל מוכח בהדיא דמחילה בטעות הויא מחילה, והוא מייתי ליה לראיה מהתם דאפילו בדמקבל זוזי מחילה בטעות לא הויא מחילה ולא אמרינן אגב זוזי גמר ומקני. ויש לישב דלא מייתי מההיא דפירות דקל כן, דאפילו בדמקבל זוזי מצינן למימר שם מחילה בטעות ושאני ההיא דפירות דקל דהויא מחילה משום דהיא זביני כדמשני תלמודא, אבל מ"מ מחילה בטעות מיקרי אע"ג דקביל זוזי (ועיין בתשו' כנסת הגדולה חו"מ ח"א סימן ע"ג דף ע"ז ע"א וב').
אמור מעתה אחר שנתבאר כל זה דבנדון דידן בין לפירוש ר"ת ורבינו ירוחם והרשב"א בין לר"י ורש"י כפי מאי דפירשנו בהו, מחילת שמעון בטעות לא הויא מחילה, ומה שיש מקום להסתפק בנדון דידן אם כתוב במחילת שמעון ככל טופס מחילות שראיתי שכותבין שלא יוכל המוחל לומר שמחילה בטעות היתה ואם יאמר אותו אין באמירתו כלום.
ויראה דאף בכל זאת לא הפסיד שמעון וזכה בדינו, דכיון דאמרינן דמעיקרא היה מחילה בטעות א"כ כל מה שכתוב במחילה אמרינן דבטעות היה. וזה נראה לי ממה שכתב הטור ז"ל חו"מ סימן ס"ו וז"ל המוכר שטר לחבירו וחזר ומחלו ללוה מחול וכו', וכתב בעל העיטור ואפילו עבד תנאה דלא מצי מחיל לא מהני, וכתב הרב המחבר בית יוסף טעם בעבור שאי אפשר להתנות שלא יוכל לעשות מה שהוא יכול לעשות. הא קמן דכיון דבעיקר הדין יכול לעשות לא מהני תנאו שלא לעשותו, כמו בנדון דידן דבעיקר הדין מחילה בטעות לא הויא מחילהף אף תנאו שעשה שלא יוכל לומר מחילה בטעות היתה הכל היה בטעות ולא מהני.
ומצאתי להרב מהרשד"ם ז"ל חו"מ סימן שמ"ח שכתב דומה ממש לנדון דידן על האחין שנפלו להם ירושה והכל היו ביד האלמנה, וכשראה הגדול מהאחין שהאלמנה היתה מבזבזת הממון הוכרח להתפשר עמה בעד חלקו וחלק אחיו וכתב לה שטר פטורין ומחילה ופסק הרב דהויא מחילה בטעות ולא הויא מחילה, ונסתפק הוא ז"ל בהאי דכתיבנא היכא דכתב שטר מחילה כמו שנוהגין עכשיו דדילמא לא מהני וכו', ותפס במושלם דכמו שגוף המחילה אינה כלום כיון שהיא בטעות, כן כל מה שכתוב היה בחשבו שהיה כן האמת כמו שהטעוהו, והביא מההיא דמהרי"ק שורש קי"א שכתבנו לעיל יע"ש.
(אמר המגיה עיין בפני משה סימן הנזכר דידיעתו מכרעת דדעתו ז"ל כדעת הרב המחבר וכ"כ הרב מנחם שמואל סימן כ"ד יע"ש, ועיין בתשו' הרב כנסת הגדולה סימן קנ"ט, אבל בתשו' הרב פרי חדש במים חיים סימן י"ג עלה בהסכמה דאם המחילה היא בכתב יכול לומר קים לי כהתוספות דהוי מחילה).
ובר מן דין ראיתי להביא ראיה לנדון דידן דמחילה בטעות לא הויא מחילה, מההיא דירושלמי הביאו הרי"ף בפרק המקבל אמתני' דהמחהו אצל חנוני, ז"ל ירושלמי ראובן היה חייב לשמעון סמפיה גבי לוי אפרסן לוי לית ראובן חייב הדא דאת אמר בשלא עשו ערמה אבל עשו ערמה חייב, ופירש שם הרב הנמוקי אבל עשו ערמה כלומר שהמחהו אצלו בחזקה שהוא עשיר ונמצא עני באותה שעה וכו', ולפי דברי הגאון ור"ת שכתבו כי פטרינן ליה כשלא עשו ערמה דוקא כגון שפטרו בפירוש ואפילו הכי אם עשו ערמה חייב. והרב בעל התרומות בראש שער כ"ח הביא הירושלמי הזה וכתב עליו ולשון אפרסן מלשון העני כלומר נתגלה שהוא עני. נמצינו למדין מכל זה שאפילו פטרו בפירוש כיון שהטעוהו לו אינו כלום, הכא נמי בנדון דידן שכל מה שעשה שמעון ופטרו לראובן בחזקת שהיה עני כמו שהיה צווח ובוכה, ולבסוף נתגלה להיפך דבאותה שעה עשיר היה, דודאי חוזר. ואין לומר דמטעם קנין שנטל שמעון פטרו לראובן ואמרינן דהקנין בא להוסיף עליו, שלא יחזור אפילו אם יתגלה שהיה ראובן עשיר באותה שעה דהקנין אינו מוסיף פטור, מידי דהוה אהנהו גינאי דספ"ק דגיטין שאע"פ שקנו מידו קאמר התם רבא דקנין בטעות הוה והודה רב נחמן לדבריו, ולא אמרינן דהקנין בא להוסיף שאפילו שימצא טעות בחשבונם ודלא פש גביה מידי יתחייב ליתן, אלא ודאי כל שיש טעות בדבר אין הקנין מועיל כלום וכמאן דליתי דמי.
ועוד יש מקום לזכות לשמעון בנדון דידן מטעם דכל מה שעשה ומחל לראובן היה באונס גמור וניכר, כפי מה שכתוב בשאלה כי כשתבע שמעון לראובן שיתן לו חשבון ממעות השותפות השיב לו שיביא חמש מאות גרוש' בתורת שיגורו ואח"כ יתן חשבון, ואז לא היה לשמעון אפילו חמש מאות לבנים כמו שבא בשאלה.
וכתב הרשב"א ז"ל בתשובה הביאה הרב בית יוסף בה' דיינים סימן י"ב מחודש י"ג וז"ל, שנשאל על שמעון שחייב לראובן מנה וכפר בכל ובשום פנים לא רצה להודות לו בשום דבר אבל אמר לו עשה לי מחילת שמים ומחילת בריות ואתן לך נ' זוז, וראובן כדי שלא יאבד הכל נתרצה ועשה לו מחילה, אם נפטר שמעון בכך, והשיב דברים ברורים אני רואה שאין נפטר וכו' שלא כתב לו ראובן אלא מתוך האונס, ואילו ימצא עכשיו עדים או ראיה שהיה חייב לו יותר מוציאין ממנו דמחילה באונס היתה וכו' וקצת הגזלה הוא דהשיב לו כמו שהאריך הוא ז"ל יע"ש. וכן נראה מדברי הרא"ש ז"ל הביאו הטור ז"ל באבן העזר וז"ל וששאלת אשה שמחלה כתובתה ונדונייתה לבעלה מחילה גמורה, והיא טוענת שעשתה המחילה מפני שהיא מגזם לה לגרשה או לישא אחרת מפני שאינה יולדת, אין זה טענת אונס לבטל המחילה כי בדין היה עושה לישא אחרת כדי לקיים פריה ורביה והיא שוחדתו בממונא ועוד שאין האונס ידוע וכו', משמע דוקא התם משום דבדין היה עושה הבעל לקיים פריה ורביה אין זה טענת אונס ועוד שאין האונס ידוע, אמנם בנדון דידן דאונס גמור וניכר היה ושלא כדין עשה ראובן שלא ליתן חשבון לשמעון אם לא יביא חמש מאות גרוש לבטחון ואז לא היה לו אפילו חמש מאות לבנים כמו שבא בשאלה, ודאי מסתברא דאין צריך מודעה אלא אם יש עדים בדבר חזרת המחילה.
וגדולה מזו הביא הרב מהריב"ל ח"ב סימן מ"ז על ראובן שגזם ואיים את אשתו שתמחול לו כתובתה עד שהוזקקה לשאלתו ומחלתו לו כתובתה, ופסק דמחילה לא הויא מחילה משום דהויא באונס, והביא מהרשב"א ז"ל בתשובה שכתב שאינה צריכה למסור מודעה כל שהאונס ידוע, וכן משמע מדברי הרא"ש דכל שיש עדים שהמחילה היתה באונס המחילה בטלה אע"ג דליכא מסירת מודעה, וכתב שכן כתבו בהדיא רוב הפוסקים מהאחרונים יע"ש.
ואין לבעל דין לחלוק ולומר דדמיא זה למה שכתב הרמב"ם ז"ל דדימה פשרה למכר, דנדון דידן פשיטא דלא הויא פשרה דלא עמדו בדין ונתפשרו כדרך המתפשרים כמו שכתב הרא"ש ז"ל, ודמי זה לההיא דפרדסא דהודה בה אפילו במכר דהוי אונס גמור כבישת השטר, וכן נמי הכא כפירת ממון השותפות בטענת שהוא עני ואדרבא לבסוף נתגלה שהיה עשיר וחשב לגוזלו בשטר מחילתו, והרי זה כמי שבא וגזל לחבירו ואח"כ אמר לו שימחול לו הגזלה כמו שכתב הרשב"א שהבאנו לעיל.
סוף דבר שבנדון דידן שמעון זכה בדינו וכל מה שעשה בטעות היה, דודאי אם לא היה חושב דכדברי ראובן כן היה לא היה מוחל ממונו בכדי, ומחילה בטעות כנדון דידן לא הויא מחילה לדעת כל הפוסקים כדכתיבנא, והרי כאן תרתי מילי לטיבותא ובכל אחד מהם היה מספיק לזכותו של שמעון, כל שכן בהוסדם יחד וכל אחד סניף לחבירו והיו לאחדים.
וכל זה אני אומר להלכה לא למעשה, זולת אם דברי יעלו לרצון לפני אדוני אבי עטרת תפארת הרב הגדול אבי התעודה, יזל מים מדליו וסמך ידו על ראש הצעי"ר, ואם לא אקבל שכר לפרישה כשם שקבלתי שכר על הדרישה.
הצעיר וקטן משה בכמהר"ר חיים שבתי נר"ו
 
 
@שו"ת תורת משה חלק חושן משפט סימן יט
הלא כה דברי שזה ימים רבים בא מעשה לידי על צואת שכיב מרע שנתן נכסיו למי שראוי ליורשו בלשון ירושה ואמר ואחריך להקדש סך מה וכו'. ומאז כתבתי דהדבר פשוט ואין צריך לפנים דבמתנת שכיב מרע שנתן נכסים למי שראוי ליורשו בלשון ירושה ואמר ואחריך לפלוני דאין לאחריו כלום לכו"ע משום דירושה אין לה הפסק, ואפילו כשנתן לראשון בלשון מתנה בפירוש איכא פלוגתא דרבוותא, ולדעת הגאונים והרמב"ם והרי"ף אין לשון מתנה ליורש אלא לשון ירושה ואין לה הפסק, וכיון שיש מחלוקת בדבר לא מפקינן מיד היורש. וגדולה מזו כתב הריב"ש דאפילו אמר לראשון בפירוש לא בשביל ירושה אני נותן לך שאין לה הפסק אלא במתנה, אין לשני במקום ראשון כלום, ושכן נראה דעת הרשב"א בתשובה שלא מצא דרך לשכיב מרע להפסיק הירושה מהראוי ליורשו מאחר שזכה בה, ומ"ש הרמב"ם פרק י"ב מזכיה דכשאמר בפירוש כן קנה הב' מה ששייר הראשון, אין טעמו ברור וכבר השיג עליו הראב"ד, וגם שהרב המגיד לא נח דעתו בזה ולא הזכירו בלשון רבינו כדרכו, רק אמר שזה תירץ המחבר וכו', וכנראה שכן היה לו להריב"ש בנוסחת הרב במגיד, אמנם בנוסחאות דידן כתוב שזה תירץ ר' וכו'. ועוד כתבתי מאז דאם יפקפק אדם בזה משום עדיפות דהקדש ליתא, והי לך תשובת הרשב"א הביאה הרב ב"י סוף סימן רמ"ח שנשאל על ראובן שנתן כל נכסיו לבתו היחידה בתורת ירושה והתנה שאם תמות הבת יחזרו הנכסים להקדש, והשיב שזכתה הבת ומה שרצה להפסיק ולתת להקדש לא אמר כלום. ובתשובה אחרת ג"כ כתב שלענין הקדש היה חלוק עליו מי שכנגדו ועמדו הדברים לפני חכמי צרפת והודו לדבריו ע"כ, וכן ההיא דהריב"ש סימן קס"ז איירי לענין הקדש וכתב דאין מוציאין מחזקת היורש על הספק כדי לתת להקדש דומיא דשכיב מרע שהקדיש נכסיו ועמד, דאיבעיא בגמרא וסלקא בתיקו ופסק הרמב"ם פ"ט שחוזר לפי שהנכסים בחזקתן וכו'.
כל זה כתוב אצלי מאז בהוספת לשון וישוב לשון הגמרא לדעת כל אחד מהם, ועתה לא באתי רק ללקט משם כללות הדברים הנוגע לענין הדין לנדון דידן.
ועתה אחר ימים רבים בא לפנינו מעשה דומה לזה, על צואת הר' שמואל ארחה נ"ע שצוה בחייו ונתן במתנת בריא מהיום מקצת נכסיו לנכדו בן בנו שבתי ארחה שהוא ראוי ליורשו, ואין לו יורש אחר קודם, ועוד קצתם לפרטים והקדשות כאשר כתוב שם במזכרת שלו, וכתוב שם שזה היה בשנת כך לבריאה, אח"כ אחר שנה או שנתים חוזר וכותב שם במתנת שכיב מרע ואומר לקיים כל מה שכתוב אחורי הדפים ואם ח"ו ימות נכדו שיתנו אחריו להקדשות ולבתו פ'לור ולאחרים, ועתה שמת היורש נכדו שבתי ופ'לור הנזכרת מתה בחייו של הרב שבתי, בא בנה של פ'לור הנזכרת לתבוע מכח הצואה שכתב ואחרי נכדו לבתו פ'לור ואף שמתה פ'לור בחיי הרב שבתי בנה של פ'לור תובע ירושתה.
ואני הדיוט מכח צוואה זאת אמרתי דאין למקבלי המתנה כלום, דאי תפיסנא המתנה הראשונה שהיה מתנת בריא הנה לא הוזכר שם אחריו כלום וגם שלא היה כתוב שם שום אחת מדרכי ההקנאות, ואם ג"כ תפיסנא המתנה הב' שהיה שכיב מרע הנה לא זכו מקבלי המתנה במה שהתנה אחריו, דירושה אין לה הפסק עפ"י הדברים אשר כתבתי בראשונה. ועוד נוסף טעם אחר בנדון דידן דמתה פ'לור בחיי היורש שבתי, וכתב הרמב"ם פרק י"ב מזכיה האומר נכסי לפלוני ואחריו לפלוני מת ראשון קנה שני מת שני בחיי ראשון יהיו הנכסים של יורשי ראשון, וכתב הרב המגיד דאע"ג שהברייתא שנויה בשלושה מקבלים, הנה הרמב"ם סובר דהוא הדין בשנים ולכן כתב הרב המגיד דדן הדין במת ג' בחיי שני שהנכסים של יורשי שני ע"כ. וצ"ל להרמב"ם ז"ל דההיא דקי"ל בגמרא פרק יש נוחלין דף קכ"ה גבי ההוא דאמר נכסי לסבתא ובתרא לירתאי והו"ל ברתא דשכיבא בחיי סבתא וכו', דאילו הו"ל ברא לברתא ודאי ירית שאף כשאמר לירתאי נכנס ירתי ירתאי, מה שאין כן כשאמר לפלוני דמשמע דוקא ולא בנו אם מת אותו פלוני בחיי הראשון. ואע"ג דמדברי בעל המאור נראה דאיכא מי שחולק על זה, דכתב ויש מי שאומר דלא אמרינן הכי אלא כשמת שני בחיי ראשון אבל מת ג' בחיי שני יחזרו ליורשי ג', כדאמרינן בעובדא דסבתא דאילו הו"ל ברא לברתא ירית ואמר ליה ירתא ואף לירתי ירתא, הכא נמי לשלשי ואפילו ליורשי שלשי וכו', הרי דיש מי שסובר דשוים הם האומר אחריו לפלוני לאומר אחריו לירתאי ולפלוני משמע אפילו ליורש אותו פלוני.
מ"מ כבר הביא שם יש אומרים אחרים שאם מת ג' בחיי שני יחזרו נכסים ליורשי שני, כדין מת שני בחיי ראשון שהנכסים חוזרים ליורשי ראשון, והיינו כסברת הרמב"ם, וכתב הוא ז"ל שדעתו מכרעת כלשון הזה, כל שכן דכל היכא דאיכא ספיקא כנדון הזה היורש הוא המוחזק וכל הרוצה להוציא עליו הראיה.
ועל זה בא אלי פלפלא חריפא מרגניתא דלית בה טימי בני ידידי חתני היקר, וכה הראה לי מה שכתב הוא לזכות למקבלי מתנה מכמה צדדין, ואפריון נמטייא, וברוך הוא לה' שבחריפותו ובקיאותו גילה לנו צדדין אשר לא עלה על לבנו לעיין בהם, ואני באתי להראות ולגלות אוזן דלענ"ד אין בכל אחד מהצדדין שכתב זכות להם לענין דינא. ובאתי על דבריו מן המאוחר לקודם.
הצד הא' כתב ליפות כחן של מקבלי מתנה, ממאי דכתוב בתשובה להרמב"ן סימן מ"ה רמזה הרב ב"י סימן רמ"ח דכל דאיכא שיור אחריך במעכשיו דיש לו הפסק מטעם דלא זכה היורש בגוף מעולם דלא נתן לו אלא הפירות וכו', וא"כ בנדון הלז הגם דמהיום לאו בפירוש איתמר מ"מ מכללו איתמר והיינו שכתוב בו זמן, וכבר נודע דקי"ל כר' יוסי דזמנו של שטר קאי במקום מהיום, ומינה נלמוד לנדון דידן לזכות ליורשי אחריך דהיינו שמת שני בחיי ראשון וכו' כאשר כתוב שם בארוכה.
והנה יראה דאעיקרא דדינא כל ההיא דמהני כשאמר מעכשיו למאן דס"ל הכי, היינו לענין שאם מכר הראשון שיוציא הג' מיד הלקוחות וגם לענין שאינו מיקרי ראוי לירושת הבעל, אך לענין ההיא דרב אחא בר עוירא שירושה אין לה הפסק לא מצינו שיועיל בשכיב מרע שאמר אחריך אפילו במעכשיו זולת ההיא דתשו' להרמב"ן וכל מעיין יראה דההיא ראיה דכתוב בתשו' להרמב"ן קשיא טובא, שהרי ראייתו היא מההיא דרב הונא דאמר גבי סבתא שהבעל יורש אעפ"י שאין הבעל נוטל בראוי לבוא כבמוחזק, משום דס"ל לרב הונא דכל האומר אחריך כאומר מעכשיו דמי, ולרב ענן נמי אילו אמר מעכשיו בפירוש היה יורש הבעל אע"ג דשכיב ברתא בחיי סבתא, ומכאן הוליד הרמב"ן ז"ל דהוא הדין נמי דלגבי ירושה שאין לה הפסק אילו יאמר לאחריך מעכשיו שאין מקום לדרב אחא, שאין ירושה זו מופסקת אלא מעכשיו נתנם לכשתמות הבת שמעכשיו יהיו נתונים ליורשיו וכו', וזה ליתא, שהרי לרב הונא גופיה אמרינן בגמרא דאמר רב הונא שכיב מרע שכתב כל נכסיו לאחר רואין אם ראוי ליורשו נוטלו משום ירושה ואם לאו נוטלו משום מתנה, ואמרינן בגמרא נפ"מ משום ירושה או משום מתנה להא דרב אחא דאם אמר ואחריך לפלוני אם ראוי ליורשו נוטלו משום ירושה ואין לה הפסק, הרי דרב הונא אע"ג דאית ליה בעובדא דסבתא דהאומר אחריך כאומר מעכשיו, היינו דוקא לענין דהבעל יורש אבל לא לענין לאפוקי מדרב אחא דירושה אין לה הפסק. והן הן דברי הרשב"א גופיה בתשובה הביאה הריב"ש סימן קס"ח שכתב דלא מצא דרך במתנת שכיב מרע להפסיק הירושה ואפילו באומר ואחריך מעכשיו, והביא ראיה מהא דרב הונא דאמר דשכיב מרע שכתב כל נכסיו לאחר, דאי ראוי ליורשו נוטלו משום ירושה, ואי לא משום מתנה והיינו דלענין הא דרב אחא אמר הכי דאי אמר ואחריך לפלוני אי ראוי ליורשו נוטלו משום ירושה ואין לה הפסק, אע"ג דרב הונא גופיה ס"ל בעובדא דסבתא דהאומר אחריך כאומר מעכשיו דמי.
איברא דאחר העיון ראיתי לקיים דבריו של הרמב"ן בתשובה וראייתו דלא ליהוי קשה לרב הונא מדידיה אדידיה, די"ל דמאי דאמרינן בגמרא לרב הונא דאמר דאי ראוי ליורשו נוטלו משום ירושה וכו' ונפ"מ לדרב אחא שאם יאמר אחריך אין לה הפסק, לאו למימר דרב הונא ס"ל הכי דאי יאמר אחריך אין לה הפסק, אלא כלומר כההיא דרב אחא דס"ל דאם יאמר אחריך אין לה הפסק, הכי נמי לרב הונא בשכיב מרע שכתב נכסיו למי שראוי ליורשו ושייר אחריו לא בלשון אחריך אלא בלשון אחר אין לה הפסק, דאילו שייר בלשון אחריך ודאי דלרב הונא דס"ל דהאומר ואחריך כאומר מעכשיו לכשיירש הבעל הכי נמי מועיל ואחריך לכשיזכה בנכסים אחר מיתתו של ראשון. וזה קיימתיו מסברא ואח"כ מצאתי כן בדברי הרמב"ן במלחמותיו גבי עובדא דסבתא כתב וז"ל ש"מ דהאומר ואחריך לאו כאומר מעכשיו דמי כרב הונא, ואע"ג דאליבא דידיה אתמר לעיל אלא אמר רבא כדשלח רב אחא בר עוירא, לאו למימרא דאיהו סבר בלשון אחריך אין לשני במקום ראשון כלום אלא לומר שהדין דין אמת כשאין בו לשון מעכשיו ע"כ, וקם כדברינו האמורים.
אמנם מ"מ לענין דינא דנדון דידן, הא לרב אחא בר עוירא מיהא דהלכה כמותו ס"ל דהאומר מעכשיו נמי אמרה לשמעתי' דאין לו הפסק, וכמ"ש הרשב"א גופיה הביאו הרב ב"י סימן רמ"ה מחודש א' וז"ל, וכתב הרשב"א שאפילו אומר ואחריך מעכשיו לפלוני אין בדבריו כלום שכל שזכה בו הראשון ירושה היא ואין לה הפסק וכו', עד מ"ש אלא ודאי שמעינן דבראשון ראוי ליורשו אפילו באומר מעכשיו אמר רב אחא בר עוירא ע"כ. וכן נ"ל דיש פוסקים אחרים מסברא זו, וזה דלהרמב"ן בתשובה תלה דין זה של ירושה אין לה הפסק בההיא עובדא דסבתא דלמי שסובר במעכשיו יורש הבעל ולא מקרי ראוי, הוא הדין נמי לענין זה דבאומר מעכשיו ליתא לדרב אחא בר עוירא. והרי על מ"ש הרמב"ם פי"ב דאילו אמר כשתמות הזקנה הרי הם לבתי מעכשיו הבעל יורש אותם דלא מיקרי ראוי, כתב הרב המגיד דיש חולקים גם אם ירש ראשון ומכר, דלהרמב"ם וסיעתו נראה דהשני מוציא מיד הלקוחות כתב דיש חולקים, א"כ הוא הדין נמי דס"ל דירושה אין לה הפסק אף במעכשיו. גם הרב הנמוקי כתב כדברי הרשב"א ושכן מצא סיוע לדבריו בהלכות הרב אבארג'ילוני ז"ל הביאו הרב ב"י, ושגם הרשב"א בתשובה סימן תש"ד כתב בפירוש כן דאפילו אמר ואחריך מעכשיו לפלוני לא אמר כלום כדמוכח בהדיא בגמרא.
וחשבתי בלבי עוד האי ליישב בתשובת הרמב"ן באופן אחר דלא ליסתור לדברי הרשב"א גופיה, דאפשר דאיירי התם דוקא בשלא נשאר לבתו שום ולד של קיימא, דבהא נשאל להרמב"ן דאילו היה ולד לעולם היה יורשו אחריו ולא יורשי אביה, מטעם דכיון דזכתה הבת במתנה שוב אין לה הפסק, אבל כשאין לה ולד בהא הוא דאיכא שאלה ופסק דיורשי אביה יורשים אחריה והו"ל כיורשים. וראיתי אני בעצמי כעת שאינו מחוור ואם יגזור ה' בחיים ויהיה לי פנאי לחזור ליישב בו אם יש ממשות בדבר. והואיל וכן הוא מה ראית בני להחזיק עצמך בההיא דתשובת הרמב"ן נגד דברי הרשב"א גופיה בכמה מקומות בראיות שהביא בפירוש הנימוקי והרב אלברג'ילוני להוציא ממון מיד המוחזק.
ותו נ"ל דמהאי טעמא דזמנו של שטר מוכיח דהוי מעכשיו לא זכו, שהרי כתב הרב הנמוקי בסוף מי שמת גבי מאי דאמרינן בגמרא דף קנ"ב מתנת שכיב מרע שכתוב בה קנין דשמואל אמר לא ידענא מה אידון בה, דבמתנת שכיב מרע אע"ג דכתב לו שטר ויש בו זמן לא אמרינן זמנו של שטר מוכיח כאילו כתב מהיום, משום דהכא איכא למימר דזמן לא כתבו כדי להקנות מהיום אלא אדרבה כדי לגרוע כוחו, דאי חזר וכתב לאחר בתרא ליקני והוא לא ליקני, ומש"ה כתב בו זמן כדי שנודע שזה היה ראשון דקי"ל דאיתיקי מבטלת דאיתיקי וכו' יע"ש, והיא סברא נכונה. ואין לפקפק לזה שכתב שהזמן כתבו לגרוע כוחו של מקבל לגמרי, והיא נגד סברת כל הפוסקים דלא אמרי יד בעל השטר על התחתונה אלא דוקא היכא שאין השטר בטל לגמרי, אבל כשהשטר בטל אית לן לפרשו באופן המועיל. שהרי מצינו ג"כ כעין זה להרמ"ה הביאו הטור ז"ל סוף סימן רמ"ח דהא דאמרינן זמנו של שטר מוכיח היינו דוקא בכותב נכסיו לאחר מותו, אבל הכותב נכסיו לאחר ל' יום לא מהני אלא לאחר ל' יום ואם מת תוך ל' יום או שחזר עד שלושים יום לא קניא, ולכך כתב זמן לברר מאמתי מתחילין הל' יום וכו', הרי דלגרוע כוחו של מקבל הוי ולא אמרינן זמנו של שטר מוכיח.
ולי הצעיר יראה לי די"ל חילוק זה של הרב הנמוקי וכדי ליפות כוחו של מקבל מתנה, וזה דכתב בו זמן כדי שאם עשה מתנה לאחר קודם זה ויבואו עדים ששמעו כך דזה בתרא ליקום וההוא לא ליקום דכבר חזר בו ומש"ה כתב זמן שנודע שזו היה אחרון ודוק. ותו י"ל דבנדון דידן לו יהא שהזמן היה מוכיח כאילו כתב מהיום, איכא למימר דהזמן לא כתבו אלא להקנות מהיום ליורש הראשון, אבל לשאמר ואחריך לא אמר מהיום, דכיון דיש להשתמש משמעות הזמן שבשטר דקאי למתנת היורש הראשון לא אמרינן דקאי נמי למה שאמר ואחריך, באופן שאין זכות למקבל מתנה מהאי טעמא ואף שהיה במעכשיו מטעם דרב אחא דירושה אין לה הפסק.
והנה לכאורה בתחילת העיון חשבתי לומר דממילא ג"כ מטעמא דמת ב' בחיי א' בנדון דידן לא זכו המקבלי מתנה, שהרי לדברי הרב המגיד שכתב דיש חולקים במעכשיו דאין הבעל יורש מפני שהוא ראוי אם מכר הא' וגם דאין הב' מוציא מיד הלקוחות, הוא הדין נמי דס"ל דאם מת ב' בחיי א' לא זכו יורשי הב'. וכן משמע ליה להרב ב"י סימן רמ"ח על מ"ש הטור בדין ו' וכשאמר ואחריך מהיום ומכר הראשון הב' מוציא מיד הלוקח וכן אם מת ב' בחיי א' יחזרו ליורשי ב', כתב הרב דזה מבואר לפי שטה זו דהוי כאילו נתן גוף הקרקע מהיום לב' ופירי לאחר מיתת הראשון, משמע דאילו לשטה אחרת שאם מכר הראשון אין הב' מוציא מיד הלוקח, לא אמרינן דאם מת ב' בחיי ראשון יחזרו לב'. אבל אחר העיון ליתיה מטעם זה, שהרי מדברי הר"ן ז"ל גבי ההיא עובדא דההיא סבתא הביאו הרב ב"י סימן רמ"ח משמע דלדברי החולקים על הרמב"ם וס"ל דגם במעכשיו הוי ראוי ואין הבעל יורש וגם אם מכר הא' אין הב' מוציא מיד הלקוחות, אבל מודו מיהא דאם יש יורשים לב' אפילו שמת בחיי הא' יחזרו ליורשי הב', דהרי אמרו בגמרא דבני מערבא יהיב טעמא דלא ירית לה בעל משום דהוי ראוי, מכלל דס"ל דשאר יורשי דידה יורשים הנכסים ולדידהו אית להו דכל האומר אחריך כאומר מעכשיו, ולפיכך כיון דזכתה הבת מעכשיו יורשיה קמים תחתיה, אבל בעל לא ירית דהוי ראוי אע"ג דאמר מעכשיו, כיון דאין קדים סבתא וזבין זביניה זביני, דמה שתשייר אחריך קאמר, זהו דעת הר"ן ושאר רבוותא, והם החולקים על סברת הרמב"ם שכתב הרב המגיד. ומה שכתבתי בשם הרב ב"י שכתב דלפי שטה זו וכו', אין הכוונה לאפוקי לשטה אחרת דס"ל דאם מכר הא' שאין הב' מוציא מיד הלקוחות דלדידהו אם מת ב' בחיי ראשון דיחזרו ליורשי ראשון, אלא כוונת הרב ליתן טעם לשטה זו כלומר דס"ל דאם מת ב' בחיי הראשון דיחזרו ליורשי הב', משום דכיון דאמר מעכשיו הרי כאילו נתן גוף הקרקע מהיום לב' ופירי לאחר מיתת הראשון ומ"מ מהטעמים הראשונים מיהא לא זכו המקבלי מתנה מצד זה של זמנו של שטר מוכיח וכו'.
והצד הב' שכתב בני ה"י לזכות למקבל המתנה וכו' באמר אליו שמתנה זו שהיה מתנת בריא ואחריך לפלוני, ולדברי הרמב"ם ליתא ההיא דרב אחא דירושה אין לה הפסק אלא במתנת שכיב מרע אבל בבריא לא וכמ"ש הרב המגיד הטעם. ואתה בני מה ראיתה לדחוק נפשך בכמה דוחקים להוציא ממון מיד המוחזק ויורש מן התורה, וזה דלדבריך המצווה בזמן אחר צוה במתנת בריא ליורש במהיום ולא אמר ואחריך, ואחר זמן רב כמו שנה או יותר צוה במתנת שכיב מרע שכוונתו לחזור ולקיים כל מה שצוה במתנת בריא ואז אמר ואחריך לפלוני, ורוצה אתה לומר באחד מב' אנפין, או דאיכא למימר דאף כשצוה בתחילה במתנת בריא לנכדו הר' שבתי היתה כוונתו ג"כ לשייר למי שירצה אחריו והיינו מאי דצוה בשניה ובעת ובעונה ההיא אמר ג"כ הדברים ההם להפסיק, אלא שלא העלה על ספר עד אותו הזמן שבא במתנת שכיב מרע, או איכא למימר דבמתנת שכיב מרע דלבסוף כיון שאמר שחוזר ומקיים כל מה שכתוב אחורי הדפים, היינו לומר שנותן במתנת בריא כמו שצוה מאז ואומר ג"כ ואחריך לפלוני והיינו מתנת בריא לנכדו ואחריך לפלוני ומהניא להפסיק הירושה כמ"ש הרמב"ם.
והנה האופן הא' הכל רואים כמה דחוק לומר כן שבמתנה הראשונה כוונתו היתה לשייר לאחריו ואמר ג"כ הדברים ההם שאמר במתנה דלבסוף ולא העלה על שטר, והרי אנו רואים שבאותה צואה נתן מתנה לנכדו ולא שייר כלום ולא אמר אחריו לשום אדם. והאופן הב' ג"כ שבצואה הב' שעשה בשכיב מרע קודם מותו, הנה בשביל שאמר שחוזר לקיים כל מה שכתוב אחורי הדפים אינו במשמע דנותן עכשיו במתנת בריא מהיום, שאם כן יהיו דבריו סותרים אהדדי, שהרי הוא אומר בפירוש שהוא נותן במתנת שכיב מרע ואיך אפשר לומר ג"כ שהוא נותן במתנת בריא, ומה שאמר שחוזר לקיים כל מה שכתב אחורי הדפים הכוונה לומר כל הפרטים והמתנות שנתן מאז שגם עתה רוצה לקיימם, והוסיף לומר שאחרי מת נכדו יהיה השיור לפלוני וכו' ולא קאי למי שצוה במתנת בריא שגם עתה נותן אותה במתנת בריא ואילו היה מתנת בריא היה צריך קנין לרוב הפוסקים. ואיני מאריך בזה כעת, שהרי בנדון דידן לו יהי כדבריו, דמאחר ומקיים כל מה שכתוב אחורי הדפים למה שאמר מתנת בריא מהיום לא זכו מקבלי המתנה, דכיון דאיכא פלוגתא דרבוותא במצוה מחמת מיתה ואמר מהיום אי צריך קנין או לא, בלא ימנע לא זכו בצואה זו, דאי קי"ל כמ"ד דצריך קנין הנה לא הויא מתנה, ואי קי"ל כמ"ד דלא צריך קנין הנה מה שצוה מאז במתנת בריא במהיום קנה הראשון בלא שיור מאחריו ושוב אין ברשותו לחזור מאותה מתנה להתנות שום תנאי וכו' במאחריו.
והצד הג' שראיתי לבני ה"י בראשית אמריו שהיה רוצה לזכות למקבלי מתנה מטעם דבנדון דידן ליתיה לדרב אחא דירושה אין לה הפסק, כיון שהנותן לא הוריש כלום לראשון ולא הורידו בנכסיו אלא אמר לאחר מיתת היתום ירש בתי פ'לור וכו', ודרב אחא בנכסי לך דוקא קאמר דכיון דהתחיל בירושה דתורה שוב אינה נפסקת ממנו. משמע ליה לבני ה"י דחילוק זה ס"ל להרב ן' מיגאש שהביאו הרמב"ן בפירוש ההלכה, והביאו ג"כ הריב"ש סימן הנ"ל מדכתב ליישב דברי הגאונים דס"ל דאפילו מתנה ליורש הוא לשון ירושה ואין לה הפסק ההיא דתנו שקל לבני בשבת וכו', דקאמר התם שאם אמר אם מתו ירשו אחרים תחתיהם בין אמר תנו וכו' אין נותנים להם אלא שקל כי היכי דלישתיירו להני אחריני וכו', דשאני התם שלא היה להם לראשונים כלל שאר נכסים אלא אותם שקלים לבד והרי אין להם הפסק, אבל שאר נכסים לא זכה בהם כלל מכח צואתו כי אם אחרים אחרי מותם וכו'. ומזה למד בני ה"י כמו כן דשאני נדון דידן לחלק מההיא דרב אחא, דכל דזכות היורש אינו מכח הצואה אלא מכח דין תורה אז יש כח ביד המוריש לסלק ולהעביר הירושה וכו'. ולי נראה דזה אינו משמע בדברי הרב ן' מיגש ז"ל, דכוונת הרב היא דשאני התם בתנו שקל לבני בשבת וכו' שלא זכה המוריש לראשון אלא באותם שקלים, אבל בשאר נכסים לא זכו בהם כלל כלומר אלא שסלק אותם מהם מדלא נתן להם רק שקל בכל שבת לבד ותו לא, אבל בשלא סלק מהם מכח צואתו אף שלא הזכיר כלום לראשון ולא הורידו אלא אמר אחרי מותו ירש פלוני, הרי מאליו יש לו ירושה מן התורה ואין לו הפסק. ותדע לך שהרי הרב המגיד פרק י"ב מזכיה הביא משם הרב בן מיגש גופיה שהוא הרא"ם דס"ל שאפילו לא נתן ולא הוריש כלום לראשון אלא שאמר ירש פלוני בני כל נכסי אחר מיתת פלוני אחיו בין שאמר לשון מתנה בין שאמר לשון ירושה אינו זוכה כלום הב' בחלק אחיו אחר מיתתו, וכן ג"כ הרב הנמוקי גבי מתני' דהאומר איש פלוני ירשני וכו' כתב מגדולי המפרשים דסברי דאף עפ"י שלא הורידם בפירוש בנכסים כיון שמדעתו יורדים לנחלה זוכים בכל הנכסים מדין ירושה.
איברא דהרב הנמוקי החזיק בסברא זו שנסתפק הרמב"ן וכתב דהנכון כסברת הרמב"ן, גם לכאורה היה נראה כן דעת הרשב"א בתשובה הביאה הרב ב"י סוף סימן רמ"ח וז"ל שמעון שאמר תנו מנה לפלוני לאחר שנה וכו' מי אמרינן כבר זכו יורשים בירושתן ושוב אין לה הפסק, והשיב שלא אמרו אין לה הפסק אלא במי שמחזיק את היורש בנכסים דאומר נכסי לבני, אבל במניח נכסיו סתם ליורשיו ואומר תנו מנה לפלוני לאחר זמן ודאי קנה.
אמנם יראה לדחוק ולומר דכוונת הרשב"א ג"כ כמו שכתבנו כדעת בן מיגאש שכיון שאמר תנו מנה לפלוני לזמן מה הרי סלק אותו מנה מיורשיו ולא הורישו להם ויש לו כח לתת ברצונו לזמן מה. וזה מוכרח להבין בדבריו, שהרי הוא גופיה כתב שלא מצא דרך להפסיק הירושה במתנת שכיב מרע דאפילו אומר ואחריך מעכשיו אין לה הפסק, ואי לא תימא הכי הרי יש דרך להפסיק הירושה אף במתנת שכיב מרע כגון שלא יחזיק לראשון בנכסיו רק שיאמר סתם אחר מות פלוני יהיה לפלוני כך, מ"מ בין הכי ובין הכי מידי ספיקא לא נפקא. וכיון שכן לא נפקינן מיד המוחזק שהוא יורש מן התורה, ואפילו אם תפסו מקבלי המתנה מפקינן מנייהו, שהרי היורש הבא לירש מחמת קורבה חזקתו בנכסים ודאי והמקבלי מתנה באים לזכות מכח הצואה שהיא ספק, ואין ספק מוציא מידי ודאי, וכמ"ש הריב"ש סימן ק"ס דאפילו בהקדש דאיכא איסורא כשהדבר ספק נאמר דהנכסים בחזקתן מפני דהו"ל יורש ודאי מן התורה והקדש ספק מכח הצואה, ואין ספק מוציא מידי ודאי דומייא דההיא דהחולץ ספק ויבם וכו'. ומה שאמרתי שקודם בא היורש החזיקו עניים בחלקם, אין זו חזקה אלא תקנה במה שאינו להם שהרי היורש ודאי וההקדש ספק ואין ספק מוציא מידי ודאי וכו' יע"ש.
באופן דמכל הני מילי לו יהא ספיקיה דרבוותא בכל הצדדין אפילו אם יהיה תפוס שום אחד מהם אין זכות למקבלי מתנה, כל שכן בנדון דידן שהיורש מן התורה מוחזק ותפוס דלא זכו מקבלי מתנה ולא ההקדשות כמדובר.
ואולם שלכאורה היה מקום לזכות למקבלי מתנה בנדון דידן מטעם שניתן הממון ביד שליש, וזה שבההיא דתניא תנו שקל לבני בשבת וכו' הקשו המפרשים על ההיא מימרא דרב אחא בר עוירא דפרק יש נוחלין ואיכא כמה פירושי ופרוקי, ואחד מהם דשאני ההיא דתניא שקל דשוינהו לנכסי ביד שליש וכנראה שזה ג"כ כלול בדברי הרמב"ם ומש"ה יעשה השליש מה שהושלש בידו, וא"כ בנדון דידן שנתן המצוה כל הממון ביד שלישים על מנת כן נתנו השלישים הממון ביד היורש שאחריו יחזרנו למי שצוה הנותן.
אמנם יראה דמטעם זה אין זכות להם, דהתם שאני שמעולם לא באו ליד היורש ועל דעת כן שוינהו הנותן הנכסים ביד שליש שלא יבואו בשום זמן ליד היורש רק השקל בכל שבוע לבד ואחרי מותם יהיה לאחרים תחתיהם, אבל הכא לא הושלשו לשם כך אלא עד שיגדל היתום וכבר הגדיל ובאו הנכסים לידו בלא תנאי כלל מפי השלישים. והעבודה שזה קיימתיו מסברתי.
האמנם אחר שכתבתי כל האמור הלכתי לדרוש ולחפש בתשובות הרב אדוני אבי זצוק"ל, כי כן דרכי כל הימים שלא לראות דבריו קודם עיוני מה שנראה לענ"ד, וראיתי להביא דבריו שכתב בזה הלכה למעשה שבא לידו ב' או ג' פעמים, כדי שלא אהיה נטמון ככובש עדות מה שראה. וזה שאחר שנשא ונתן בהאי מימרא דרב אחא דפרק יש נוחלין והביא מאי דפירש"י בפרק מציאת האשה גבי תנו שקל לבני וכו' דהא דאמרינן אם מתו ירשו אחרים תחתיהם שמתו בלא בנים, וכתב הרב ב"י סימן רנ"ג דלהכי כתב שמתו בלא בנים דאי לאו הכי אמרינן ירושה יש לה הפסק וכתב הרב הנזכר ונראה דבנים לאו דוקא דהא בעי נמי שלא יהיה להם יורשים אחרים דסתמא אמרינן ירושה אין לה הפסק וכו'. והקשה הרב אדוני אבי ז"ל במ"ש דמיירי שאין לו יורשים כלל דלא נראה דהא אין לך אדם מישראל שאין לו גואל עד יעקב אבינו ע"ה, ודוחק לומר דבגר מיירי, ועוד דרב ששת מוקי לה ביש נוחלין בראוי ליורשו ומשמע שיש לו יורשים, ואמאי לא פריך מהאי דרב אחא כדפריך בתר הכי באידך ברייתא. גם הביא פירוש הגאונים והרמב"ם שאפילו מתנה בפירוש לא מהניא זולת אם אמר בפירוש לא משום ירושה אני נותן וכו' דכתב הרמב"ם ונשא ונתן בדברי הרמב"ם במ"ש לפיכך וכו'. וגם על דברי מוהרש"ך שהביא מחד צורבא מרבנן מה שפירש דברי הרמב"ם בלשון לפיכך וכו'. וגם דברי מהריב"ל בח"א בשם בנו ודחה אותם וכתב מה שנלענ"ד, גם הביא מקצת רבוותא דההיא דתנו שקל משום שלא באו הנכסים ליד היורש דשוינהו ביד שליש, ושכתב הריב"ש שהוא הנכון שהסכים הרמב"ן ז"ל וגם נכלל זה בדברי הרמב"ם.
תו כתב פירוש אחר שכתבו הרמב"ן והר"ן והריב"ש בשם הרב ן' מיגש דההיא דרב אחא משום דהורידו והורישו בפירוש למי שראוי ליורשו, וכתב דאע"ג דהרמב"ן נסתפק בחידושיו ע"ז מ"מ במלחמותיו תפס זה התירוץ בודאי וכתב שזה הפירוק פשוט, ושכן נראין דברי הרשב"א בתשובה הביאה הרב ב"י סוף סימן רמ"ח שאמר תנו מנה לפלוני לאחר שנה וכו', וכנראה דמשמע ליה לרב אדוני אבי ז"ל כפשטה, וכבר כתבתי אני הצעיר דא"כ איך כתב הרשב"א גופיה דלא מצא דרך לשמ' וכו'.
תו כתב אדוני אבי ז"ל שמתוך מ"ש להר"י בן מיגש כל שלא הוריד בפירוש יש לה הפסק, ושקשיא טובא שהרב כתב היפך מזה בשם הר"י בן מיגש ושהרמב"ן נסתפק, דמשמע דמאי דמספקא להרמב"ן פשיטא ליה להרא"ם וסותר למ"ש הריב"ש בשמו. וכתב אדוני אבי ז"ל דחשב לומר דשמא הרא"ם שהזכיר הרב המגיד שום פוסק אחר הוא. אמנם במסקנת דבריו כתב דהנראה אליו דההיא דתנו שקל הוא משום שגילה דעתו בפירוש שלא רצה לזכות לבניו בשאר, אבל כשאמר סתם ירש פלוני אחר מיתת בנו אדרבא איכא למימר שגילה דעתו שרוצה שיזכה בנו כל ימיו חייו, אך אם ישאר אחר מיתתו ירש אחר תחתיו, ושזה נראה דעת הרב בן מיגש, אך הרמב"ן השוה המדות ונסתפק בכל, ולהרשב"א והריטב"א בכל גוונא יש לה הפסק כל שלא הורידו בפירוש כדברי הרמב"ן ע"כ, והיינו כדברינו ת"ל כוונתי לדעתו.
ועוד כתב דלענין פסקא דדינא, דאיברא דלדברי רש"י בפרק מציאת האשה כפי דיוק דברי הרב ב"י דדוקא לגבי בנים של ראשון הוא דאמרינן ירושה אין לה הפסק אבל לגבי שאר יורשים אמרינן ירושה יש לה הפסק, אמנם הך סברא יחידאה היא וכל הפוסקים קמאי ובתראי חלוקים ואין גם אחד שיסכים לזה, כל שכן דקשיא טובא להאי סברא מסוגיית פרק יש נוחלין וכמו שהובא בתשובת מהרש"ך.
גם לפירוש אחר בשלא הורידו בפירוש אלא בירושה הבא מאליה ואיפסיקו כגון שאמר אם מתו בניו יהיו לפלוני. הנה לכאורה יש להוכיח דלפירוש רשב"ם וגם לפירוש הרמב"ם וההולכים בשטתם לית להו חילוק בין כשהורידו בפירוש לירושה הבא מאליה, דלעולם אין לה הפסק, דאם איתא דס"ל דיש חילוק א"כ אמאי לא תרצו לההיא קושיא שהקשו עליה דרב אחא בההיא דתנו שקל, דשאני התם דלא הורידו אלא בשקל ולא בשאר נכסים כדברי ן' מיגש והרמב"ן, אלא ודאי דמשמע להו דאין חילוק ואפילו בירושה מאליה אמרינן אין לה הפסק, וכתב דאע"ג דלאו הוכחה גמורה היא זו מ"מ אין הוכחה ג"כ לצד האחר.
תו כתב וז"ל דלדעת קצת מרבוותא דכתיבנא דס"ל דכל שנתן המעות ביד השליש דיש לה הפסק וכו', נראה ליתא להא מילתא בנדון דידן אע"ג שמינה אפטרופוס, דשאני התם שנתן המעות בידו והושלש לשם כך, ולכך אמרינן יעשה שליש מה שהושלש בידו והוא שאם ימותו יתנו לאחרים, אבל הכא לא הושלשו לשם כך ולא אמר להו ולא מידי רק שמנאן אפוטרופוס לשאת ולתת במעות כדי שירויחו. ויש רמז לחילוק זה בסוף מציאת האשה יע"ש. וכעין זה כתב מוהרש"ך ח"א סימן י"ח. וגדולה מזו יראה שיש רמז לדברי הרמב"ם כפי מאי דכתיבנא לעיל, ובמסקנת דבריו כתב דמ"מ האי מילתא לא נפיק מידי פלוגתא דרבוותא ולא מפקינן מידי היורשים דהנכסים בחזקתן לעולם ואפילו לגבי הקדש אמר הכי, וכ"כ הריב"ש סימן ק"ס וסימן קס"ז, וכן כתב מהר"ר ישראל בכתביו סימן נ"ג הביא ראיה מדברי אור זרוע על הא דההיא בעיא דפרק מי שמת שכיב מרע שהקדיש כל נכסיו או חילקן לעניים וכו' ועלתה בתיקו. ואף להרא"ש שפסק שאינו חוזר היינו מטעמא אחריתי פירוש משום שאפילו בהדיוט אינו אלא משום אומדנא בעלמא, והיינו דאיכא ספיקא אין מבטלין מעשיו מפני אומדנא משמע דבשאר ספיקי מוקמינן ממונא בחזקת מאריה קמא.
ואיברא שהר"ן ז"ל בתשובה ס"ל דספיקא דהקדש הוי תיקו דאיסורא ולחומרא, וכמ"ש המרדכי בשמו פרק מי שמת על אלמנה שלא היתה לה וכו' והיתה מוטלת על ערש דוי ואמרה להקהל וכו', כן הביא לעיל מיניה בשם רבו, גם הרשב"א בתשובה הביאה הרב ב"י סימן רנ"ט מחודש י"ד עלה דההיא בעיא דפרק מי שמת וזה לשונו בעיא היא בפרק מי שמת וכו' וסלקא בתיקו וכו' דאיסורא ויש מי שפסק לקולא כתיקו דממונא ולזה דעתי נוטה, הרי דאע"ג שכתב דיש מי שפסק לקולא ושלזה דעתו נוטה מ"מ יראה דאיכא מרבוותא דס"ל דהוי ספיקא דאיסורא ולחומרא. אמנם כל שאר הפוסקים חלוקים על הר"ם עלה דההיא בעיא דפרק מי שמת הנזכר, הלא המה הרמב"ם וסמ"ג והרמ"ה והרשב"א והריב"ש ואור זרוע והטור והרב המגיד והרב בעל תרומת הדשן. ופשוט דנקטינן כוותיהו, וכמו שהסכימו ג"כ הרבנים הקרובים שבזמנינו מהריב"ל ומוהרש"ך שכתבו בתשובותיהם לענין דבר שלא בא לעולם דאפילו בספיקא ולגבי הקדש מוקמינן הנכסים בחזקת היורשים, ואפילו בתרי קי"ל כתב מוהריב"ל דאמרינן הכי כמו שיראה המעיין ח"א סימן נ"ט.
גם לענין במתנת שכיב מרע שאמר מעכשיו נשא ונתן בדברי הפוסקים והאריך הרבה, ומסקנת דבריו הסכים דמילתא דפשיטא שכל צוואת שכיב מרע שכתוב בה מעכשיו או מהיום דיינינן לה כמתנת בריא וכל שלא הקנה בקנין אינה מתנה, ואפילו שכתוב בה בסוף שצוה מחמת מיתה אפילו הכי יש לה דין מתנת בריא, ולו יהיה הדבר בפלוגתא וספק הנכסים בחזקת היורש, כל שכן שכבר הוכחנו שהמתנה בטלה בלי ספק, ע"כ דבריו. וכבר כתבנו אנו דבנדון דידן בלו ימנע לא זכו המקבלי מתנה בין אי קי"ל כמ"ד צריכא קנין בין אי ק"ל כמ"ד אינה צריכה קנין.
סוף דבר לפי מאי דכתיבנא לא זכו המקבלי מתנה, דלו יהיה ספק ספיקא אין מוציאין מיד המוחזק וכמ"ש אדוני אבי ז"ל בכמה מקומות ודחה דברי הריב"ל בזה בראיות ברורות.
הנראה לענ"ד כתבתי להלכה וגם למעשה אם יסכים שום אחד מבעלי הוראה.
משה בכמוה"ר חיים זלה"ה
 
 
@שו"ת תורת משה חלק חושן משפט סימן כ
(על השאלה זאת נשאל ג"כ הרב פרח מטה אהרן בח"א סימן ס"ה עי"ש).
שאלה, שכיב מרע שצוה מחמת מיתה וז"ל, אנחנו עדים חתומים מטה נקרא נקראנו מאת החכם פלוני בהיותו חולה מוטל על ערש דוי שנהיה עדים על מה שיאמר בפנינו, והודיע לנו היותו שפוי בדעתו כשאר בני אדם הבריאים ההולכים על רגליהם בשוק ודבר כמה דברים מענין משאו ומתנו וסחורותיו ומי היה חייב לו הכל על הן הן ועל לאו לאו, ואמר להחכם פלוני שילך למקום פלוני ויקח סך גדול מכל כך משי שהיה לו ביד ערל אחד, ואמר לו שאינו נודר לו שכר בעד זו יען הוא ממון שלו של החכם פלוני, ואחר זה אמר שהיה רוצה לצוות מחמת מיתה ומינה אפוטרופוסים לד' אנשים פלוני ופלוני וצוה שבתו הגדולה תנשא עם בנו של החכם פלוני עם מחצית נכסיו ושיקנו לו שפחה אחת, וזה אמרו בפנינו פעם ופעמים ושאל ממנו אם היה אפשר הדבר בקדושין ואמרנו שהיה קטן, כל זה היה בפנינו, עכ"ל הצואה.
הן היום ניגש אלי שאלה מסודרת מהחכם השלם זה סיני כמה"ר יצחק חביב נר"ו וחצי תשובה עמה, ועליה בא תשובה שלימה מיד הרב המובה"ק כמה"ר אהרן פרחיא נר"ו ידיו רב לו, וכל חפצי היה להעמיק ולהרחיב בה כי הענין והמקום היה לזה, אך אין הפנאי מסכים לסבות מטרידות, אמרתי בחפזי אגלה דעתי לענין דינא דנדון דידן, לבד כי הדין דין אמת שבהודאה זו שהודה השכיב מרע קנה החכם השלם נר"ו ואף כי עמד אינו חוזר, וזה אני מסכים להלכה ולמעשה אחר שראיתי הדברים על בוריין בגמרא ובדברי הפוסקים זלה"ה ואין בידי לעלותם על ספר, וכדי שלא לבא ריקם אלקטה מעט כאן ממה שכתבתי אצלי.
וקודם כל צריך לחקור אם נזקקין לנכסי יתומים שהרי אין מקבלין עדות שלא בפני בעל דין וקטן כשלא בפניו דמי, ואם נפשוט דאין נזקקין תו לא צריכנא לאטרוחי לעמוד בלשון הצוואה אם מועיל או לא.
והנה בזה איפליגו רבוותא קמאי בעדי צוואה שאמר תנו - להראב"ד והרא"ש אין מקבלים עדות בפני אפטרופס, ולהרמב"ן והרמב"ם והר"ן ושאר רבוותא מקבלים בפני אפטרופוס, וכיון שהוא מחלוקת אין מוציאין מן היתומים.
איברא דנראה דזהו דווקא בעדות על פה שבאים העדים להעיד, אבל כשכתבו עדותן בשטר כמו בנדון דידן לא פליגי, דהא קי"ל הלכה דמקיימי שטר שלא בפני בעל דין. ואף כי יש לפקפק גם בזה מתשובות הרא"ש הביאה בנו הטור ז"ל סימן ק"י דנראה דס"ל דאין מקיימין שטר שלא בפני בעל דין וקטן כשלא בפניו דמי, כבר נתחבטו המפרשים בתשובה זו של הרא"ש ז"ל ומחו ליה מאה עוכלא בעוכלא, ולמעשה הסכימו הפוסקים דמקיימין שטר בפני קטן. ודברי הרא"ש תמוהים בעצמם, ומה שיישב הרב ב"י דביתום קטן שאני דאין מקיימים ליתא, והרי הרב מהריב"ל בח"א עלה מ"ה הקשה על הרא"ש ודקדק מדברי הרא"ש גופיה בתשובה אחרת דמקיימים השטר נגד יתומים קטנים, וביישוב תשובת הרא"ש דכתב דאין מקיימים שלא בפני בעל דין היפך מה שכתב בפסקיו, ומסקנת תלמודא בהגוזל בתרא הלכתא מקיימים שטר שלא בפני בעל דין. הנה בזה היותר נכון ומחוור לי הם דברי הרב מהר"י מטראני בחו"מ סימן ז', והם הם דברי הרב בעל הכנסת שכתב שרבנן קמאי תהו בה וילאו למצא הפתח עד שקם הוא וירד לסוף דעת הרא"ש יע"ש, ורבים מבעלי הוראה שבזמנינו שמעתי וראיתי שתמהו על הרב בעל הכנסת איך החזיק טיבותא לנפשיה והרי הם דברי רבו מהרימ"ט ז"ל שהוא עצמו רמזו קודם לכן בסמוך.
(אמר המגיה עיין בזה להכנסת הגדולה עצמו במהדורא בתרא סימן זה ובת' חו"מ סימן נ"ח וע"ה שנרגש מזה וכתב שאחר שכתב תירוץ זה מסברא דנפשיה ראה לרבו ז"ל שכ"כ, אלא דעכ"ז נראה דאינו מספיק כ"כ דאכתי יש לתמוה עליו דאמאי לא רימז זה במהדורא קמא, דאין לומר דכשכתב תירוץ זה במהדורא קמא עדיין לא ראה דברי רבו בזה, שהרי לעיל מיניה סמוך ונראה הזכירו בזה לענין זה עיין עליו.
גם מה שרצה הרב המחבר להליץ בעדו גם זה דוחק דכל כי האי לא אמרינן שכחה שכיח ואי לאו דהרב בעצמו הודה שכן הוא כוונת רבו היה מקום להליץ בעדו ולומר שיש הפרש בין תירוצו לתירוץ רבו ז"ל, ולכן צריך אני לומר דהרב ז"ל סמך אמ"ש בתשובה ומש"ה לא רמזו כאן במהדורא קמא).
ואני אמרתי דאין להאשימו בכך, כי הרב מלאכתו מלאכת שמים כבדה ועינו ראה בדברי האחרונים כולם בדעתו היו כל הסברות ולקח לעצמו מה שתירץ רבו ז"ל ולא זכר שמרבו היה אלא חשב בדעתו דמדידיה הוא. ולתירוץ זה דברי הרא"ש דנראה דחוקים שחלט ואמר דאין מקיימים שטר שלא בפני בעל דין, צריך אני לתרגמן דהיינו פי' שאין מקיימים כדי לגבות מיד, כלומר דמאי נפ"מ בקיומו של שטר כיון דאין גובה בו עד שיגדיל דחיישינן לשובר, אבל הא מיהא יכול לקיימו עכשיו שמא לא ימצא עידי הקיום אחר שיגדיל הקטן וימתין לגבות בו עד שיגדיל, ונפ"מ בזה כשהחייב מודה כעין דנדון דידן שבקיום השטר גובה בו מיד דלא שייך חיישינן לשובר.
ועדיין יש לגמגם בזה דנדון דידן ממ"ש ברבינו ירוחם בשם הראב"ד והביאו הרב ב"י לשם סימן ק"י גבי ההיא תשובת הרא"ש שכתבנו ז"ל, מצאתי לרבינו ירוחם שכתב שטר צוואה אין מקיימים אותה אלא בפני בעל דין, ולא דמי לקיום שטרות דעלמא דאמרינן עדים החתומים על השטר נעשה כמי שנחקרה עדותן בב"ד דשטר צוואה אינה אלא לזכרון דברים, והא דאמרינן אם אמר תנו נזק' לנכסי יתומים מיירי בדאמר תנו בפני ב"ד או שכתב בכתב ידו שטר צוואה תנו כך לפלוני כל זה מדברי הראב"ד ע"כ. וצ"ל דמה שאמר או שכתב בכתב היינו שמכירין ב"ד שהוא כתב ידו, דאל"כ מאי שנא בשטר צוואה שכתב אין מקיימים. גם מה שכתב הרב ב"י לשם בסימן י"ט דברי הרמב"ן וז"ל וכן עידי צוואה מילי דיתומים הוא וכו' ומקבלים עדים בפני אפטרופוס אבל הרב אב ב"ד העמידן במוסר דבריו לב"ד שכתבו עדותן בשטר ע"כ, צ"ל שכתבו עדותן בשטר ומכירין ב"ד חתימת ידן דאל"כ סתרין דברי הראב"ד אהדדי. ולכאורה היה נראה דדעת הטור כדעת הראב"ד, שכתב שם בסימן י' ז"ל ודווקא שצוה בשטר שכתב בכתב ידו תנו מנה לפלוני וכו' אבל צוה בעדים אין מקבלים וכו', וזה ליתא דמה שכתב הטור הוא לפי מה שכתב הרא"ש בתשובה בסמוך דאין מקיימים שלא בפני בעל דין וכמו שכתב הרב ב"י לשם, וכבר כתבנו לעיל בסמוך ישוב לתשובת הרא"ש כי היכי דלא סתרין דבריו אמאי דכתב בפסקיו הלכה דמקיימים שטר שלא בפני בע"ד.
באופן דסברת הראב"ד בזה יחידאה היא ובנדון דידן אין ליתומים לאחוז בה לומר קים לי וכו', נוסף על זה שראינו כתוב להרב מהרשד"ם חו"מ סימן קמ"ז וש"ז שהפריז על המדה ופסק דמקבלים עידי צוואה בפני קטן ומפקינן מינייהו, ואע"ג דבעלמא אמרינן דיכול הנתבע לומר קים לי ואנן טענינן ליתמי, מ"מ איכא לחלק דדוקא התם בטענת הנתבע יזכה בה שלא יוציא ממנו לעולם אבל הכא בטענת שמא לכשיגדילו ימצא היתום טענה לבטל הצוואה א"ל קים לי וכו'. והן אמת כי לדעתי דבריו אלו ז"ל היו תמוהים בעיני, דמאי שנא הכא משאר דעלמא דכיון דפלוגתא היא למה לא יאמר קים לי כדי שלא להוציא מהם מיד עד שיגדלו ואולי גם אחר שיגדלו ימצא שובר.
אך מצאתי דכוותא בתשובת אדוני אבי זלה"ה על שטר היוצא על היתומים והוא תוך זמן הפרעון, דהסכימו הרבנים מהריב"ל ח"ג סימן ל"ה ומהרשד"ם סימן קצ"ז דמצי המלוה לגבות בשטר זה מיתומים קטנים אע"ג דיש חולקים על זה, והרב מהרש"ך הקשה על דברי הרב מהריב"ל אלו דכלל שגור בפי הכל דמצי אמר המוחזק קים לי וכו', וכתב על זה אדוני אבי ז"ל וז"ל ולי יראה טעמא דמילתא אע"ג דבעלמא קים לי דמצי המוחזק למימר קים לי, מ"מ כפי הנראה לא נתפשט אלא מכי נתפשטו תשובות מהררי"ק שיש סמך מדשמואל דאמר אין הולכין בממון אחר הרוב, וכיון שכן די לנו שנאמר הכי היכא שבא בטענת ברירא דמצי ליפטר בודאי לעולם, אבל הכא דאפילו לדברי החולק אינו פוטר עצמו לעולם רק דחייש שמא לכשיגדיל ימצא ראיה שהתפיס צררי בגו זימניה שהוא חשש רחוק דמילתא דלא שכיח, בכי הא יראה דלא אמרינן קים לי, ודומה לזה מצאתי בדברי מהרשד"ם שכתב בסימן קצ"ז, עכ"ל לענייננו.
א"כ נ"ל אפילו למי שיקשה לבו ולא מלאו לעשות מעשה כדברי מהרשד"ם לקבל עידי צוואה על פה להוציא מן היתומים ולא טענינן ליתמי לומר קי"ם לי, בנדון דידן לענין קיום השטר צוואה הא מיהא עבדינן מעשה כוותיה, כיון דאילו היה השטר צוואה מקויים לכו"ע מוציאין מן היתומים, אע"ג דבשטר דעלמא אין מוציאין מן היתומים אפילו בשטר מקויים, הכא דהודה החייב מוציאין דלא חיישינן לשובר וא"כ מקיימים השטר הצוואה, ולא אמרינן קים לי וכו' מטעמא שהוא חשש רחוק שימצא היתום לבטל דברי הצוואה סמוך למיתתו וכדכתב אדוני אבי ז"ל, כל שכן דסברת הראב"ד שלא לקיים שטר צוואה יחידאה היא ואין טענת קים לי.
(אמר המגיה עיין בזה לר' המאסף בסימן ק"י הגהות ב"י אות כ' מה שציין בזה ובתשובותיו חו"מ ח"א סימן נ"ח וע"ה ועיין ג"כ למהרח"ש סימן ל"ב ומ' ובתורת חסד סימן קנ"ד וקנ"ז, ובספר פרח מטה אהרן ח"א סימן ק"ה ובח"ב סימן כ"ח ובספר כרם שלמה חו"מ סימן י"ט ובאבן העזר סימן ל"ג ובב"ד סימן כ"ה ול"ד).
ומעתה צריכנא לעמוד על לשון הצוואה אם יש לפקפק בה, וזה בפרק מי שמת דף קמ"ט איבעיא להו שכיב מרע שהודה מהו ואיפשיטא מההיא עובדא דאיסור גיורא דקני רב מרי בריה בהודאת אביו. והנה לפירוש התוספות הבעיא מי אמרינן דקני כמתנת שכיב מרע ואם עמד חוזר או דילמא קני לגמריה ואם עמד אינו חוזר, ופשיט דקניה לגמרי כמתנת בריא ע"י הודאתו, דאי כמתנת שכיב מרע היאך קנו והא אמרינן כל מאי דאיתא בירושה איתיה בשכיב מרע, וכן פירש הרא"ש, וכן הרב ן' מיגש הביאו הרב המגיד פ"ט מזכיה, ולפירוש רשב"ם הבעיא היא מי אמרינן שאומר כן שלא להשביע את בניו או דלימא כיון דאודי אודי, ופשיט דהודאתו הודאה ולא אמרינן שלא להשביע. ואע"ג דבפרק דיני ממונות גבי הוא דהוו קרו ליה עכברא דדינרי כי קשכיב אמר פלניא ופלניא מסקו בי זוזי אסיקנא דאדם עשוי שלא להשביע את בניו, התם היינו טעמא כיון שעושה עצמו עבד לוה לאיש מלוה ודאי להחזיק עצמו בעני היה עושה, אבל כשהממון בעין והוא מודה של פלוני י"ל שהפקידו אצלו או הקנה לו השכיב מרע ע"י אחר, אלו דברי רשב"ם, וכן פירש המרדכי וכן הנמוקי יוסף.
ומלשון רשב"ם יש לדקדק לכאורה מדקאמר או הקנה לו השכיב מרע ע"י אחר דהפקדון הוא של השכיב מרע ועתה בהיותו שכיב מרע הקנה לו ע"י אחר, וזהו שמודה של פלוני כיון דהקנה לו ע"י אחר וא"כ הו"ל כמתנה ואם עמד חוזר, וא"כ קשיא ליה קושית התוספות דאיך פשיט ממעשה דאיסור גיורא דאיך קנה דאי במתנה הא אמרינן כל מאן דליתיה בירושה ליתיה במתנה. אבל יש לפרש דברי רשב"ם שהקנה לו ע"י אחר כשהיה בריא ועתה כשהוא שכיב מרע מודה של פלוני בהיות שכבר הקנה לו מקודם, וא"כ בין לפירוש רשב"ם בין לפירוש התוספות אם עמד אינו חוזר.
אך לענין טענת שלא להשביע לפירוש רשב"ם וכן לפירוש המרדכי הא מיהא בפקדון ליתא טענת השבעה, וכן היא סברת הנמוקי יוסף דבפקדון מהימנינן ליה וקושטא הוא דקאמר ואם עמד אינו חוזר, אבל לפירוש התוספות אין חילוק בין מלוה לפקדון דבכולהו שייך טענת השבעה ואדרבא יותר מבפקדון מבהלואה. וא"ת לפירוש התוספות איך קנה כאן בשכיב מרע שהודה והא אדם עשוי שלא להשביע את בניו וכמו דאסיקנא בפרק דיני ממונות. וי"ל דלפירוש התוספות אין עיקר הבעיא אלא אם הודעה הוי כמתנת שכיב מרע שאם עמד חוזר או כבריא ואם עמד אינו חוזר, ולא נחיתכאן לפרש בענין טענת השבעה, דאיירי כאן בדליכא טענת השבעה כגון בדאמר תנו, וכדאמרינן לקמן סוף פרק גט פשוט רב ושמואל דאמרי תרווייהו שכיב מרע שאמר מנה לפלוני בידי אמר תנו נותנין לא אמר תנו אין נותנין דאדם עשוי שלא להשביע את בניו וכו', אי נמי כדכתוב בהגהת אשירית דהכא דוקא כעין הודאת איסור גיורא דקי"ל דלזכותו נתכוון, אבל בעלמא לא קני מידי בהודאה היכא דשייך לומר אדם עשוי שלא להשביע את בניו וכו'.
וכן ראיתיו אח"כ בדברי הרב הפוסק שכתב בשם הריטב"א, וכן הם דברי הטור שכתב בסימן ר"ן וז"ל במה דברים אמורים בנותן מתנה אבל אם הודה על נכסיו שהם של פלוני קנאם זה שהודה שהם שלו ואפילו אם יעמוד אינו חוזר ע"כ, ולא הצריך הטור ז"ל לבאר אם אמר תנו או לא לסלק טענת השבעה, משום דבסימן זה לא נחית להאי אלא אף בדליכא טענת השבעה בנותן מתנה חוזר אם עמד ואם הודה אינו חוזר. ובזה נסתלקה תמיהת הרב הפוסק על הטור דלמה לא ביאר דבריו דוקא אם אמר תנו.
ודברי התוספות צריך לפרשם, דלכאורה קשיא מאי קמיבעיא מי אמרינן דקני כמתנת שכיב מרע ואם עמד חוזר, ואמאי כיון שהודה שהפקדון של פלוני שהפקידו בידו הרי הוא חייב להחזירו ואף אם עמד צריך ליתנו לו מה שהוא שלו, וכך פירוש הבעיא שכיב מרע שהודה מהו מי אמרינן דמי שהודה שיש בידו מנה לפלוני אין הכוונה שהפקיד אותו פלוני משלו אלא הכוונה שהשכיב מרע הקנה לו מנה, וזהו שאמר והודה שיש לפלוני מנה בידו וא"כ קני כל כמתנת שכיב מרע שאם עמד חוזר, או דילמא מי שהודה שיש לפלוני מנה בידו הכוונה כפשוטו שמודה שיש לפלוני מנה בידו שהפקידו בידו משלו וא"כ הוא אף אם עמד צריך ליתנו לו שהיה שלו. ופשיט ממעשה דאיסור גיורא דבאודיתא קני, משמע לתלמודא דאודיתא היינו הכוונה שמודה איך יש בידו מפלוני שהפקיד בידו ואף אם עמד אינו חוזר, דאי לא תימא הכי אלא הכוונה שמודה שיש לפלוני מנה בידו כלומר שהוא הקנה לו עתה והו"ל מתנה, איך קנה רב מרי בריה והא מתנת שכיב מרע כירושה שויוה רבנן וכל היכא דליכא בירושה ליכא במתנה, זה נ"ל פירוש דברי התוספות. דאי לאו הכי מאי קא מבעיא ומאי קמספקא תלמודא בהודאה מהו לפירוש התוספות, והא כיון שמודה שיש בידו פקדון מפלוני הרי חייב לו להחזירו ואף אם עמד לא שייך לומר שחוזר, ואם משום טענת השבעה ליכא לדברי התוספות כמש"ל.
והנה לפירוש רשב"ם הקשו התוספות ז"ל דאדרבא כל שכן הוא שיותר יש לנו לומר שאומר אמת במלוה כיון שמשעבד עצמו. ועוד שנית הקשו לפירוש רשב"ם דא"כ איזו ראיה מייתי מאיסור גיורא שהודאתו היתה ודאי אמת כדי ליתן, דלא שייך כאן מידי שלא להשביע, וזו ודאי קושיא אלימתא היא בעיני.
וראיתי להרב המובהק בזה דברים בלתי מחוורים אצלי, שרצה ליישב דאין זו קושיא לרשב"ם, ואלו דבריו דאע"ג דלא שייך למימר שלא להשביע את בניו שייך למימר שלא להשביע את עצמו, ואע"ג שהוא שכיב מרע והולך למות. והכי אמרינן לקמן בסוף פרק גט פשוט אמר רב הונא שכיב מרע שהקדיש כל נכסיו ואמר מנה לפלוני בידי נאמן, מתקיף לה דרב ושמואל דאמרי שכיב מרע שאמר מנה לפלוני בידי וכו' אלמא אדם עשוי שלא להשביע את עצמו וכו', והקשה הריטב"א ואם תאמר כיון שהקדיש כל נכסיו מאי שלא להשביע את עצמו שייך וכו', וי"ל שלא להשביע את עצמו אם יעמוד ויחזור בהקדשו למ"ד חוזר, אי נמי שלא להשביע את עצמו למפרע שהיה מעני עצמו כשהיה בריא שלא יאמרו עתה שהיה מתרושש והון רב וכו' ע"כ. ה"נ גבי איסור גיורא שייך למימר הכי, ע"כ דבריו נר"ו. וכדברי הריטב"א אלו ממש כתב הנימוקי יוסף בסוף פרק גט פשוט וז"ל והא דאמר הכי לאו משום שהיה חייב לו אלא אינו רוצה להחזיק עצמו בעשיר שהיה מעני עצמו כשהיה בריא ושלא יאמרו עתה שהוא מתרושש והון רב וכו'.
והנה מה שכתב הרב דה"נ גבי איסור גיורא שייך למימר הכי לא נהירא כלל, דדוקא דההיא דגט פשוט שהקדיש כל נכסיו ואמר מנה לפלוני בידי והוא איש זר שאינו בנו שייך לומר דשלא להשביע את עצמו עשה, אבל הכא גבי איסור גיורא דמודה דאילין זוזי דרב מרי בריה נינהו אילו הוה מכוין איסור גיורא שלא להשביע את עצמו הו"ל לעשות האודיתא דאילין זוזי לאיש אחר זר לא את בנו, ומה בצע כי הוציא את עצמו שלא להשביע והכניס את בנו להשביעו בהון רב, והכלל דרך הוא אצל בני אדם שלא להשביע את בניו כמו שלא להשביע את עצמו, וזה פשוט.
ואגב עיוני נתקשיתי הרבה בדברי הריטב"א אלו ולא זכיתי להבין דבריו, שכתב לטעם ראשון די"ל שלא להשביע את עצמו אם יעמוד ויחזור בהקדשו וכו', ואם איתא קשיא טובא הא דבעי תלמודא לעיל פרק מי שמת שכיב מרע שהקדיש כל נכסיו מהו והניח בתיקו, ותפשוט מהכא דאי עמד חוזר לתירוץ הריטב"א, דאם אינו חוזר מה שייך שלא להשביע את עצמו כיון דהקדיש כל נכסיו. ועוד קשיא לי מאי דקאמר תלמודא דלא חיישינן שאדם עושה קנוניא על הקדש וכו', ומאי קנוניא שייך כיון שהוא יכול לחזור בו לפירוש הריטב"א וכדכתבו שם התוספות, וכעת צל"ע.
ומה שכתב החכם השלם השואל להליץ בעד רשב"ם בין לקושיא א' בין לב' נוח לי יותר, וזה לקושיא א' ס"ל לרשב"ם דבמלוה שעושה עצמו עבד לוה זה עני קרא שמו שהוא מתרושש ומשועבד לאחרים שייך שפיר לומר שלא להשביע אמר כן, אבל בהודאת פקדון מה הוכחה יש דשלא להשביע אמר, דבשביל שאותו פקדון הוא של פלוני לא מפני זה הוחזק לעני וכו'. ואני מוסיף משלי כעין זה ומרווח טפי, דלרשב"ם מסתברא ליה דבהודאה שיש בידו פקדון של אחרים ליכא למימר דשלא להשביע קאמר, דאדרבא איפכא מסתברא דבשביל שהוא אמיד בנכסים ומוחזק לעשיר נותנין לו אחרים פקדונות שיהיו בידו, מה שאין כן בהודאת מלוה שחייב לאחרים דאז שייך דשלא להשביע קאמר, דמי שאין לו נוטל בהלואה מאחרים ודוק.
ולקושיא ב' של תוספות כתב החכם השלם דלרשב"ם פשוט הבעיא, מדהוה סגי לתלמודא בשאמר ולודי איסור דאילין זוזי דרב מרי וכו' ותו לא, והוה משמע משום דלגבי איסור גיורא הוה מהניא משום דלא שייך שלא להשביע, ומדקאמר תלמודא עוד ולקנינהו באודיתא משמע דבעלמא נמי מוסכם האי דינא דבהודאה קני והוי אחד מדרכי ההקנאות כדכתב הנימוקי יוסף, ודומיא דמתנה או משיכה או חליפין דקאמר בגמראף והלא לאמונה שראיתי בחידושי הרב אדוני אבי ז"ל ליישב לפירוש רשב"ם ולא כתבתיו מפני שאין דעתי נוחה הימנו.
וזה ג"כ חזיתי להרב הפוסק שרצה להליץ בעד רשב"ם לקושיא ראשונה שהקשו התוספות וז"ל, דודאי כוונתו לומר דבשלמא כשהוא עושה עצמו עבד ואינו חושש לכבודו כיון שלא תבעו שום אדם מה לו לעשות עצמו עבד, ואם מכוין לומר האמת הו"ל למימר תנו, וכיון שלא אמר כן אנו מחזיקים לומר שאינו אומר כן אלא לצורך בניו, אבל גבי פקדון וכו'. והנה פירוש דבריו נראה לומר דאי מכוין לומר האמת הו"ל למימר תנו כלומר לתת דרך מתנה ולא לעשות עצמו עבד כשמודה שהוא חייב לו, וזה ג"כ לא נהירא, דאם היה אומר תנו שהוא דרך מתנה משלו אם עמד חוזר והוא מכוין לומר האמת שהוא חייב לו ואף אם עמד צריך ליתנו וק"ל.
ואף גם זאת ראיתי להרב שהבין שלדעת המרדכי הבעיא בשכיב מרע שהודה מאי דפשיט תלמודא דקנה אבל אם עמד חוזר, דלא כפירוש התוספות, ולתרץ קושית התוספות לדעת המרדכי דאיך קנה גבי איסור גיורא שהרי רב מרי בריה לא היה יורש את אביו, וכיון דאם עמד חוזר הרי היא כמתנת שכיב מרע ומתנת שכיב מרע כירושה שויוה רבנן, דחק עצמו די"ל דלא אמרינן הכי אלא כשהודה ועמד ובא לחזור בטענה שמה שהודה אינו אלא משום שהיה הולך למות, ובזה אם היינו אומרים דמהני היינו ירושה וגבי גר לא קנה, אבל כל שבא בטענת שלא להשביע בשכיב מרע שעמד וטען כך ראוי לומר דמהני ולא אמרינן בכי האי גוונא כירושה שויוה רבנן ע"כ. ובאמת שלא הבנתי מאי קאמר, שהרי המרדכי כתב דבבריא דוקא בכה"ג לא הויא הודאה ויכול לומר שלא להשביע עצמי עשיתי, אבל שכיב מרע שמת בהודאתו ולא חזר בו עד שמת, י"ל באמת הודה וכו' ואינו עושה שלא להשביע את בניו ע"כ, ואם איתא דכשעמד חוזר בטענת שכשהודה שלא להשביע עשה, א"כ גם כשמת בהודאתו לא מהניא משום דשלא להשביע קאמר. אבל לי יראה דאין הכרח מלשון המרדכי דס"ל דאם עמד חוזר אלא הויא כמתנת בריא ואם עמד אינו חוזר, וממה שהכריח התוספות דאל"כ איך קנה רב מרי בריה שהגר אינו יורש את אביו ומתנת שכיב מרע כירושה שויוה רבנן וכו', ואי משום הלשון שכתב אבל שכיב מרע שמת בהודאתו ולא חזר בו עד שמת, היינו לאפוקי אם חזר בו מהודאתו קודם שמת בפירוש ואמר שמה שהודה הפקדון שהוא של פלוני לאו שהוא שלו והפקידו בידו אלא שהוא הקנה לו ועתה שהוא שלו, אבל על הסתם שהודה ולא חזר לדבר עוד עד שמת בהא לא אמרינן שלא להשביע עשה, וכשם דמהניא הודאתו לכשמת כך מהני אף לכשעמד, דאי לא כן לא קנה בגר כדכתבו התוספות.
מ"מ לענין הדין דנדון דידן נסתלקה טענת שלא להשביע מכמה אנפי כמו שהורו המורים החכם השלם והרב המובהק, ומוסיף משלי גם אני, חדא כשאמר תנו אין מי שיפקפק בזה דאין לומר טענת שלא להשביע, ובנדון דידן שאמר המצוה שילך המקבל ויטול מה שיש ביד הערל, הנה עדיפא מאומר תנו, א"כ כשהודה דרך הודאה ובפני התובע כמו בנדון דידן לא שייך טענת השבעה כמו שכתב הרמב"ם פ"ז מטוען והדברים בזה הם ארוכים, כתבתי אני לעצמי ליישב דברי הרמב"ם אי לפירוש הרב המגיד אי לפירוש הרב כסף משנה, ודברי מהר"י ן' לב הביאו בעל לחם משנה, וראיתי שלא לכתוב כאן רק קיצור הדברים שלא יהיו למשא. והעולה מדברי שבשכיב מרע שהודה דרך הודאה לא אמרינן שהודה שלא להשביע אע"פ שהודה שלא בפני התובע, וכן אם הודה בפני התובע אף שלא בדרך הודאה וכו', כל שכן דרך הודאה ובפני התובע כגון דנדון דידן, הכי נמי דבשאמר אתם עידי מהני אף כשאין התובע עמו, ואף מי שסובר דאף באתם עידי לא מהני כיון שלא היתה ההודאה בפני התובע, הא מיהא כשהיתה בפני התובע לכו"ע אין לאחר אתם עידי כלום וכמו שכתבתי גם בזה עתה לעצמי, ובנדון דידן שכתוב בצואה נקרא נקראנו וכו' שנהיה עדים על מה שיאמר בפנינו וכו' ה"ז אתם עידי דאין אחריו טענת שלא להשביע.
וראיתי להחכםהשלם שכתב שלדעת הראב"ד לא סגי דרך הודאה אף בפני התובע, ואפילו אמר אתם עידי יכול לטעון שלא להשביע אם לא דקאמר ע"י תביעה כמו שכתב הטור סימן פ"א, וכנראה שהבין בדברי הטור שכתב בשם הראב"ד ואפילו אמר אתם עידי דהיינו שהנתבע שהוא הלוה אמר אתם עידי, ובזה הוקשה ליה טובא שהרי מצינו להראב"ד דאיפכא ס"ל דאם הודה באתם עידי תו לא מצי לטעון שלא להשביע אפילו שלא ע"י תביעה, כמ"ש הרב בעל התרומות שער מ"ב ח"ב סימן ג' ז"ל מכאן למדו הראשונים דמאן דאודי בפני ב' באתם עידי וכו' וכן נמצא תשובה להראב"ד וזה טופ' ולא הוזכר כלל שהודה ע"י תביעת התובע וכו', ובכן הוצרך החכם השלם לדחוק עצמו ולחלק דלעולם היכא שמודה שהוא חייב בעי אתם עידי ע"י תביעה כדי לסלק טענת השבעה, והיכא שבא לזכות בלי שום חיוב דלא שייך תביעה בעינן שיאמר תנו ולא סגי באתם עידי אך איכא שהממון ביד אחר דלא שייך לומר תנו וכו', בזה מודה הראב"ד דכיון שהודה הודאה גמורה באתם עידי תו לא מצי לטעון שלא להשביע וכו' ע"כ. ונראה דאדרבא איפכא מסתברא, דאי להראב"ד היכא שהממון בידו לא מהניא אפילו אתם עידי אם לא שיאמר תנו, במכל שכן כשהממון ביד אחר שאינו ברשותו דלא מהניא אתם עידי. אבל מ"מ מי הכניסו להחכם השלם בתגר זה, שהרי דברי הטור בשם הראב"ד ברור מללו דמיירי בשהתובע אמר אתם עידי אחר הודאת הנתבע והנתבע שתק, ובהא ס"ל להראב"ד דיכול לחזור לטעון שלא להשביע, ולשון ושתק מורה בו דקאי לנתבע ולא לתובע, וכן נראה שהבין הרב ב"י אבל כשהנתבע כשהוא מודה ואומר אתם עידי בהא ודאי ס"ל להראב"ד דאין לטעון שלא להשביע כמו שנראה מדברי בעל התרומות.
ואחר כותבי זאת ראיתי להרב בעל מאירת עינים שהבין בדברי הטור בשם הראב"ד כמו שהבין החכם השלם דאפילו אמר אתם עידי קאי לנתבע, וכתב אבל אם אמר התובע אתם עידי והנתבע שתק ליכא מאן דאמר דיכול לטעון שלא להשביע דכיון דשמע דהתובע אמר אתם עידי ודאי דעתו לתבוע ולא הו"ל לנתבע לשתוק ע"כ. וזה לא נהירא, דהא איכא מ"ד דבשאמר התובע אתם עידי והנתבע שותק אין שתיקתו כלום כמו שכתוב לעיל בסימן זה דלאו שתיקה כהודאה אלא כשהודה תחילה ע"פ תביעת התובע ואמר הן ואמר התובע אתם עידי ושתק אז השתיקה כהודאה, אבל כשההודאה היה מעצמו תחילה אף שהתובע אמר אתם עידי והנתבע שתק לא הויא כהודאה. והעבודה שאחר כל זה בא לידי ספר הרב שפתי כהן וראיתי שפירש כדברי, וכתב על פירוש הסמ"ע שאין דבריו נכונים דפשיטא דלשון שתק לא שייך בכל דוכתי אלא בנתבע, והעלה דלענין השבעה כשתובע עמו בכל ענין אין לומר השבעה אפילו בלא אתם עידי, וכן לענין אתם עידי אפילו שלא בפני התובע אין לומר כלום לא השטאה ולא השבעה וכו'. ועוד ז"ל ואני הצעיר כוונתי לדעת הרב בדברי שכתבתי לעיל והעליתי כדברי הרב ז"ל, ועל דבריו יש לסמוך כי רב גדול בישראל הוא כמו שנראה מחבורו.
ועוד דבר אחר כתבו הפסקנים בנדון דידן שניהם גם יחד לסלק טענת השבעה, מההיא תשובת הרא"ש הביאה בנו הטור סימן פ"א דין כ"ג שאם הודה בכתב ידו אינו יכול לטעון שלא להשביע דכולי האי לא עביד שלא להשביע, ובנדון דידן דצוה בפני עדים דעתו שיכתוב בכתב וכו'. והאמת כי לא כן אנוכי היה עמדי, ודבכל מקום שאמרינן טענת שלא להשביע היינו שמודה בפני עדים ואפ"ה אמרינן שלא להשביע קאמר, אלא שראיתי כן בדברי הרב מהרש"ל סימן י"ט חו"מ שכתב למעשה, וסמכינן עליו ז"ל בנדון דידן לסניף ג"כ מכיון דאית לן הרבה דרכים לסלק טענת שלא להשביע.
ומ"מ בתשובת הרא"ש זו כבר נודע כמה וכמה רבו התירוצין כי היכי דלא סתרי אתשובה אחרת שכתב הטור סוף סימן ס"ה המתחלת ראובן נפטר ונמצא באחד משטרותיו מכתב ידו חצי של פלוני וכו', נלאיתי לכותבם, מ"מ לכל התירוצין אי לחילוק הרב בעל המפה סימן פ"א סעיף י"ז אי להרב בעל מאירת עינים אי להרב מהרש"ך, והרי אדרבה בג' מקומות כולהו שייכי בנדון דידן לזכות למקבל. והנכון אצלי דוקא כשכתב ע"ג שטר שייך טענת שלא להשביע דכשיראו השטר יראו שאינו שלו, אבל כתוב בפנקסו או כתב ידו ולאו דוקא כשיצא מתחת ידו של חבירו כמו שחילק בעל המפה ואדרבא כשהוא תחת ידו של המודה אין שייך לומר להשביע כיון שכתב בינו לבינו, דמי רואהו ומי יודעו, אבל כשכותב על השטר עצמו אם איתא דהודאה גמורה הוי למה כתבו על השטר הו"ל לכתוב כן בפנקסו, וכן ראיתיהו בהרב מהרש"ל, ודי בזה לענין סילוק טענת שלא להשביע.
ומה שיש לעמוד ולפקפק בנדון דידן, היינו שמה שהיה ביד הערל לא היה פקדון בידו אלא מלוה שהיה חייב לו הערל כ"כ משי בעד מעות שנתן לו, ודל מהכא טענת שלא להשביע דלא שייך כמו שבארנו, אבל הקניה והזכיה מעיקרו גריע ולא זכה המקבל, שהרי בפרק מי שמת (דף קמ"ז) פריך למימרא דמילתא דליתא בבריא ליתא בשכיב מרע והא שכיב מרע שאמר תנו הלואתי לפלוני הלואתו לפלוני ואע"ג דליתא בבריא, ומשני הואיל ויורש יורשה, ופרש"י הואיל ויורש יורשה לזו המלוה כאילו ברשותו הוא ואמרינן לקמן מתנת שכיב מרע כירושה שויוה רבנן, הילכך כיון דאיתי בירושה איתיה במתנת שכיב מרע. והקשו התוספות דאימא דאיתי בבריא בהודאה כדמוכח לקמן בשכיב מרע שהודה דקנה בלא טעם שכיב מרע מדקנה בנדון דידן, ותירצו דלא חשיב איתא בבריא כיון דלית בעין כלומר דהוי הלואה, הרי אפילו בלשון הודאה לא מהניא לבריא להקנות דלהוצאה ניתנה, ואי מהניא לשכיב מרע היינו דוקא אם מת דמתנת שכיב מרע כירושה שויוה רבנן ובמלוה יורש יורשה אבל אם עמד חוזר, ובנדון דידן שעמד ומצווה חזר.
וכבר עמד על זה רבינו מאיר הובאו דבריו במרדכי וז"ל, וצ"ע אי אודיתא מהניא במלוה או לא, דלכאורה משמע דלא מהניא אלא בפקדון דומיא דעובדא דאיסור גיורא אבל בהלואה לא נדע, דדחי תלמודא לא שכיח דמהניא בבריא וכו' ולא קאמר הואיל ואיתיה בהודאה, ומיהו הוא הדין דמהניא אודיתא אף בהלואה וכו'. ומאי דלא קאמר הואיל ואיתיה בהודאה י"ל דבבריא לא מהניא הודאה אלא היכא דמודה שאותם מעות שהלויתי היו של פלוני קודם שהלותים, אבל אם אמר בשעת שהלותים היו שלי ועכשיו אני מודה שהם שלו לא קנה דלא מצי מקניא ליה בשום ענין משהלוה אותם, אבל בפקדון אע"ג דבשעה שהפקיד היה שלו יכול להודות שהוא של פלוני דשמא זיכה לו ע"י אחר וכו', משמע דבתחילה נסתפק אף בשכיב מרע אי מהניא לשון הודאה במלוה, ומסיק דבשכיב מרע מיהא מהניא אף במלוה לשון הודאה ומטעם שמודה שהוא של פלוני, כלומר שזיכה אותה לפלוני ונתן לו במתנה אותה ההלואה אף שהיה שלו בשעת ההלואה, וא"כ בנדון דידן שהיה המשי הלואה ביד הערל, והודאה מהניא ליה לשכיב מרע כמי שנתן לו מתנה, ומתנת שכיב מרע כירושה שויוה רבנן, ומתנת שכיב מרע אם עמד חוזר, זהו מה שיש לפקפק בנדון דידן.
ומ"מ יראה דלאו תבירא היא, דבמה שהודה שאותה ההלואה שחייב הערל היא של פלוני איכא למישמע שאותם המעות שנתן לערל היו של פלוני קודם שהלויתם ולא שנתן לו במתנה עכשיו אחר שהלוה אותם, ובזה אף אם עמד אינו חוזר דלאו מתנה היא אלא הודאה שהיו של המקבל. ודוקא כשאמר הלואתי לפלוני קאמר מהר"ם, דהלואתי משמע שהיתה מתחילה שלו, אבל כשאמר סתם אותה הלואה לפלוני ולא אמר הלואתי איתא במשמע דמתחילה היתה של המקבל.
ואין לגמגם דטענינן ליתמי שיקבל חרם המקבל אם היה ביד הנותן כלום משלו, שהרי אף דידעינן אנן דלא הלוה לשכיב מרע כלום וגם לא הפקיד אצלו כלום ואף שהמקבל מודה בזה, כיון שהשכיב מרע מודה שמעות הללו הם מהמקבל זכה המקבל, ואימור איניש אחרינא יהיבנא למקבל וזכינהו למקבל ע"י השכיב מרע, דהא הוא מודה דהלין זוזי מהמקבל נינהו, ואפשר דאיהו ידע מאי אודי והמקבל לא ידע וכדאיתא בבעל התרומות סוף שער מ"ב. אי נמי שהשכיב מרע עצמו הקנה לו למקבל וזיכה לו ע"י אחר ממון זה ואח"כ נתנם לערל בשביל המשי לחשבון המקבל ולשמו, וזהו שהודה שהוא של המקבל מה שחייב הערל והמקבל אינו יודע בזה, ודברי אלה בכלל מה שכתב החכם השלם השואל.
מעתה אבא לברר מה שבא בשאלה דאיכא למיחש שמא כשעמד השכיב מרע החזיר דמי המשי למקבל ולקח המשי לעצמו, דאף כי אין לחוש שחזר המשי עצמו, מטעם שמפורסם לכל שהוא מכרו בהקפה ובשעה שמת עדיין לא הגיע הזמן גבית החוב כמו שבא בשאלה, מ"מ איכא למיחש שלקח וקנה המשי לעצמו ונתן הדמים המקבל, ואנן טענינן ליתמי. והנה ראיתי להרב הפוסק שכתב דבנדון דידן אין לחוש לזה, דכיון שהזמינם לעדים ככתוב בקבלת עדות והודה בפניהם שהמשי של פלוני, ראוי היה שיודיע לעדים ויאמר להם דעו שמה שהודאתי בפניכם דכבר קניניהו לעצמי והחזרתי המעות לבעל המשי ע"כ, וזה אינו מספיק לזכות למקבל, דהא קי"ל המלוה או המפקיד לחבירו בעדים אין צריך להחזירו בעדים.
עוד כתב וז"ל דדבר זה נודע לכל שלא מסר לא מעות לא משי, ושקר גדול ומפורסם כזה לא טענינן ליתמי ודומה לזה כתב הרא"ש ריש כלל פ"ו על ראובן שמסר לשמעון אלף זהובים לעסק וכו' ונפטר שמעון בלא צוואה, ואחרי מות שמעון יצא פנקס מכתב ידו שהיה כתוב זיכרון המשכונות שלקחתי מאלף זהובים של ראובן למחצית שכר וכו', והשיב נ"ל שאין דיין ואפוטרופוס שיטעון שום טענה לזכות היתומים, חדא שדבר זה גלוי לכל בני הבית שעסק ראובן היה ביד שמעון עד יום מותו ושקר גלוי ומפרסם כי האי לא טענינן ליתמי ע"כ.
ומה דמות יש לנדון דידן לההיא דהרא"ש ז"ל, דגלוי לכל בני בית שעסק ראובן היה ביד שמעון עד יום מותו, ואי טענינן שחזר שמעון הממון לראובן הוי שקר גלוי ומפורסם, אבל בנדון דידן מי יודע שלא מסר ונתן דמי המשי, והרב הפוסק כתב בהחלט ודבר זה הוא נודע לכל שלא מסר לא מעות לא משי ושקר גדול ומפורסם כזה לא טענינן.
עוד הביא ראיה לזה מסוף התשובה של הרא"ש שכתב וז"ל ועוד שאם היה אביהם קיים אפילו אם תמצא לומר מצי טען אחר שהלויתי על המשכונות תבעו ממני המעות והוצרכתי לתיתם לו משלי, מ"מ מילתא דלא שכיח היא דמי דחקו לשמעון ליתן לראובן מעותיו מצי למימר ליה לעסקא מסרת המעות המתן עד שיפדו המשכונות ואתן לך מעותיך עכ"ל הרא"ש, מכאן הביא ראיה לנדון דידן דה"נ ודאי לא טענינן שמא קנאו, דמי דחקו למצוה שיקנהו לעצמו, והא במלוה ולוה אמרינן מי דחקו כיון דהוי למחצית שכר כל שכן שלא היה יכול בעל הפקדון לדחוק לנפקד שיקנהו לעצמו ע"כ.
ובחיי ראשי שלא מצאתי שום צד דמיון זה לזה, שהרי בההיא דהרא"ש דוקא כתב דהוי דבר דלא שכיח, משום דכיון דשמעון נטל מראובן מעות למחצית שכר ודאי דאדם נצרך לממון הוא ואינו אמיד בנכסים, דאילו הוה לו נכסים משלו למה הוצרך ליטול מעות ראובן וליתן לו המחצית שכר, ולכן כתב הרא"ש דאם טען אחר שהלותי על המשכונות תבע ממני המעות והוצרכתי לתתם לו מלתא דלא שכיח הוא דמי דחקו לזה, אבל בנדון דידן עביד איניש לישא וליתן וליקח ולמהדר ולבקש מקום במה להרויח, ובפרט שהמצווה היה אמיד בנכסים כנודע ומפורסם מה דוחק היה לו להוציא המעות ביד ליתן למקבל ולקח הקונה המשי לעצמו לתת לה בהקפה כדי להרויח.
אמנם יראה לי דאין לחוש בנדון דידן לשמא לקח המשי המצווה ונתן הדמים למקבל, משום דכיון דטענת החזרתי המשי עצמו ליכא, שהרי נודע שהוא נתנו בהקפה כמו שכתוב בשאלה והו"ל כעדים וראה, א"כ ליכא טענת לקוח, שהרי הטענת לקוח מהניא במיגו דהחזרתי, וכמו שמבואר בדברי הטור סימן קל"ג גבי המחזיק בדבר המטלטל ז"ל ואפילו אם המערער מסר החפץ למחזיק בעדים אם אין עדים שהוא עתה בידו נאמן לומר החזרתי לך או לקוח הוא בידי במיגו שהיה יכול לומר החזרתי. וזהו ג"כ הטעם שכתב הטור בסימן ק"י והביאו המורים לראיה לנדון דידן שאין לטעון לקוח הוא בידו, זה לשונו וכן אם הודה האב בכתב ידו על המטלטלים שבידו שהם מעסק פלוני או פקדון שהוא בידו משל פלוני מוציאין מן היתומים אפילו הם קטנים וכו' ע"כ, ופירוש דברי הטור שהמטלטלים או הפקדון הם בעין שאין יכול לטעון החזרתי, כמו שכתב שם הרב ב"י דכבר נתבאר בסימן ק"ח שאם נתברר שאותם המטלטלים היו מעסק פלוני וכו' והשתא קאמר בכתב ידו וכו', ולשון זה מאותם המטלטלים וכו' מורה שהם בעין ולא שייך טענת החזרתי, וה"נ אין לטעון לקוח דליכא מיגו דהחזרתי כדכתבנו ולפיכך מוציאין מן היתומים כמו כן בנדון דידן, וזה יראה לי אמת ויציב.
סוף דבר דזכה החכם השלם השואל בדינו בהודאה זו שהודה המצווה כמו שכתבתי בתחילת דברי אחר שיקיימו השטר צוואה, ואין צ"ל שאם החכם השלם שונא מתנות יחיה כשיקיימו דברי המצווה שבתו הגדולה תנשא עם בנו של החכם אין ספק שזכות גדול נותנין למצווה, ואם אינם עושים כן על זה נאמר מרגלית טובה היתה בידו של המצווה ובקשו לאבד ממנו.
כה דברי הקטן משה בכמוה"ר חיים שבתי
 
 
@שו"ת תורת משה חלק חושן משפט סימן כא
(א"ה בין נתינה למסירה לאומני הדפוס נאבדו מכאן ב' דפים שהיא השאלה ותחילת התשובה, וחבל על דאבדין. והשאלה תמצא בהרב פני משה ז"ל ח"ב סימן צ"ט והרב פרח מטה אהרן ח"א סימן ט"ל והרב עדות ביעקב סימן ע' עיין עליהם. עיין ג"כ בהרב פני משה ח"א סימן ל"ה על ענין דומה לזה ובספר משפטים ישרים סימן ל"ד למהר"ש גאון).
[שכיב מרע שהיה לו בן אחד מאשתו ראשונה וג' בנים אחרים מאשתו שניה, וציוה מחמת חוליו בז"ה שהוא נותן חנות אחת לבנו השלישי מאשתו ראשונה, ושאר נכסיו אמר שהם לאשתו שתהיה אדונית ופטרונית על הכל בחייה ואחריה יהיה לבניה ג' שהם פלוני ופלוני, ואחר זמן מתה האשה הנזכרת ובא בנה הא' של האשה הנזכרת שהיה לה מבעל הא' לירש חלקו מכתובת אמו, ויורשי הבעל שהם הג' אחים האחרים טוענים שכבר מחלה אמם כתובתה מחמת המתנה שנתנה להם אביהם עם התנאי של ואחריך וכו' ואין לבן מבעלה הראשון כלום בחלק הכתובה].
מתנה ובטלה האומדנא, משום דטעמא מאי אמרו בגמרא דהכותב כל נכסיו לאשתו לא עשאה אלא אפוטרופוס אלא משום אומדנא דלא שביק איניש בניו ויהיב הכל לאשתו, אבל היכא דליכא אומדנא ודאי דדרשינן לשון הצואה כפשטה דהויא לשון מתנה. הלכך בנדון דידן דכבר שביק לבניו אחריה בטלה האומדנא כמ"ש הרא"ש ולא אמרינן דהויא אפטרופוס אלא מתנה גמורה כפשט לשון הצואה, ואם תאמר עדיין האומדנא במקומה דהא יכולה היא למכור ולתת במתנה הכל בחייה, דאחריך לפלוני אין לשני אלא מה ששייר ראשון, בנדון דידן ליתא, דהא אחריה ליורשי אמר, ומי שאמר אחריך לי או ליורשי אם מכר הא' או נתן מעשיו בטלים וכמ"ש הטור סימן רמ"ח, והריב"ש ג"כ כתב דאם אמר נכסי לך כל ימי חייך אינו יכול למכור, ובנדון דידן תרתי איתא דאמר בימי חייך ואמר ואחריך ליורשי. באופן דבנדון דידן בטלה האומדנא דלא שביק איניש לבניו וכו' כיון דשייר להם אחריה.
האמנם דזו איכא למידחי, דאע"ג דמעשיו בטלין אם מכר או נתן, אבל הא מיהא אם הראשון הוציא הכל לעצמו ואכל אותו בחייו או אבדו אין לשני כלום, א"כ חזרנו לאומדנא דידן דלא שביק איניש. גם לחילוק שכתבנו בין כשנתן כל נכסיו לכשנתן מקצתן י"ל לכאורה דבנדון דידן נמי לא נתן כל נכסיו דהא שייר כשנתן לבנו הגדול מאשתו הראשונה כ"כ והוי שיור, וכמו שכתוב בתשובת הגאונים בשם רב האי הביאו הרב ב"י אבן העזר סוף סימן ק"ז ובחו"מ סימן רמ"ו על שכיב מרע שהיה לו ג' בנות וחילק לשתים מהן כ"כ וכל שאר נכסיו לאשתו, דבריו קיימין ולא אמרינן דלא עשאה אלא אפטרופוס, כיון שחילק לב' בנותיו שהן יורשות אע"פ שהרי יש גדולה שלא נתן לה כלום, כיון שהעמיד ירושת התורה אפילו באחד מבניו אין צריך וכו'. וזה ג"כ נראה שהיא דעת הרשב"א בתשובה הביאה הרב ב"י סימן רמ"ו מ"ד על שכיב מרע שאמר אני נותן לבני כך וכך ושאר כל נכסי לאשתי דלא הויא אפטרופוס אלא מתנה הויא, והגם דלכאורה מתחילת התשובה נראה דחולק על תשובת הגאונים שכתבנו, שהרי הרשב"א כתב כיון שנתן מקצת נכסיו לבנו ואין לו אלא אותו הבן זה ודאי מוכיח שלא נתכוון לעשותה אפטרופוס מטעם דמ"ש, משמע דוקא משום דאין לו אלא אותו הבן מטעמא דמ"ש אבל אם יש לו בן או בנים אחרים י"ל שעשאוה אפטרופוס לאותו בן או בנים אחרים, ולתשובת הגאונים אפילו בשיש לו בת אחרת לא הוי אפטרופוס. אך זה ליתא שהרי הרשב"א ג"כ לסוף כתב טעם אחר שכבר אמרו וכו' עד שיכתבו כל נכסיהם והרי לא כתב נכסיו כיון שנתן מהם מקצת לבן, והכוונה כיון שנתן מקצת לבן הרי העמיד ירושת התורה ואפילו שיהיו לו בנים אחרים וכמו שכתוב בתשו' הגאונים.
גם לכאורה היה נראה צד אחר שיש שיור בנדון דידן מצד שצוה לתת להקדש ת"ת כ"כ כנודע והוי שיור, וכמו שנראה מדברי הרא"ש בתשובה ארוכה הביאה הטור לשם באבן העזר על ראובן שחלה וצוה מחמת מיתה וכו' ונתן כל נכסיו לאשתו ושייר שעבוד לתת ולפרוע חלק לצורך בית המדרש וכו', והשיב דלא הוי שיור מטעם דלשון הצואה מוכיח שהיה חייב כבר לבית המדרש, מדקאמר כל החלק משלם שיש לי לתת ולפרוע אלמא פרעון חוב הוי ולא הוי אלא אפטרופוס וכו', משמע דאם היה נותן עתה חלק להקדש הוי שיור ולא אמרינן דהויא אפטרופוס אלא מתנה הויא.
אמנם יראה דזה ליתא בנדון דידן מתרי טעמי, חדא דהא אמרינן בפרק מי שמת הביאו הטור חו"מ סימן ר"ן שכיב מרע שכתב כל נכסיו לאחרים רואין אם כמחלק מת קנו כולם עמד חוזר בכולם ואם כנמלך עמד אינו חוזר, פירוש כמחלק דמשעה ראשונה שהתחיל לחלק בדעתו לחלק כל נכסיו ולא לשייר כלום, פירוש כנמלך שלא היה בדעתו לחלק כל נכסיו אלא אחר שחילק שתק ולא רצה לחלוק עוד חזר ונמלך בעצמו לחלק כל הנותר, וכן פסק הרא"ש לשם באותה תשובה דהויא אפטרופוס מטעם זה דהוי כמחלק ולא הוי שיור כיון דבפעם אחת חלק כל נכסיו. א"כ בנדון דידן כיון דבבת אחת חלק הכל לא הוי שיור מה שנתן להקדש. האמנם שהוקשה לי דנראין דברי הרשב"א באותה תשובה שהבאתי בסמוך היפך, שכתב וז"ל ועוד דכיון דבשעה אחת נתן מקצת לבן והשאר לאשה הרי זה כמשייר ע"כ, ולפי דברי הרא"ש והם דברי הגמרא אדרבה כשמחלק בפעם אחת לא הוי שיור. ואחר היישוב אפשר לומר דדברי הרשב"א והרא"ש הם שוין ונוטים לדבר אחד, וזה דהרא"ש איירי שם כשנתן תחילה לאשה ואח"כ לבית המדרש, ובזה כתב דהוי כמחלק כלומר דבפעם א' חלק ולא הוי שיור, פירוש דאי לא תימא הכי אלא דנמלך והפסיק בין מתנה לאשה ובין מתנה לבית המדרש, בהא ודאי הויא מתנה לאשה דהא שייר לבית המדרש, אבל הרשב"א איירי כשנתן לבנו תחילה והשאר לאשתו, ובזה קאמר כיון דבשעה אחת חלק הכל הרי זה שיור והויא מתנה, פירוש דאי לא תימא הכי אלא שהפסיק בין נתינה לבן לנתינת האשה הו"ל נותן כל נכסיו לאשתו ולא הויא אלא אפטרופוס.
באופן דלפי זה בנדון דידן במה שנתן לבנו הגדול תחלה והשאר לאשה בשביל שהיה כמחלק בפעם אחת הויא מתנה לאשתו דהא שייר לבנו, אבל במה שנתן להקדש ת"ת אחר שנתן לאשה תחילה אדרבה בשביל שהיה כמחלק בפעם אחת הויא אפטרופוס, דאי הוי כנמלך הויא מתנה לאשה דהא שייר להקדש אח"כ. ועדיין לא נתיישבה דעתי בדברי הרשב"א שכתב דהרי זה כמשייר בין שנתן לבן תחילה בין שנתן לה תחילה. והיה נראה ליישב דכוונת הרשב"א במה שאמר בין שנתן לה תחילה ואח"כ לבן, כלומר שנתן לה תחילה כ"כ ושאר כל נכסיו לבנו, וכיון דבשעה אחת חלק לא אמרינן דלבנו עשאו אפטרופוס מפני שנתן לו שאר כל נכסיו באחרונה, אלא הרי זה כמשייר במה שנתן לאשה ואף שהיה בתחילה, זה נ"ל בכוונת דברי הרשב"א, ובלתי זה אין להם הבנה כלל אם לא יש שום טעות סופר בהם.
(אמר המגיה עיין בכנסת הגדולה מהדורא בתרא סימן רמ"ו הגהות טור אות כ"ז ובתשו' חחו"מ סימן קס"ד).
אלא דאכתי קשה לי שהרי מדברי הרא"ש בתשובה הביאה הרב ב"י לשם באבן העזר משמע דס"ל דהוי שיור אף כשנתן לאשה תחילה, וז"ל על אחד שכתב כל נכסיו לאשתו מתנת בריא ושייר לעצמו מקום ישיבתו בבית הכנסת וכו', וכל שכן שמוכיח שהשיור היה לטובתה שאם לא וכו' לא קנתה שהכותב כל נכסיו לאשתו לא עשאה אלא אפטרופא עכ"ל, הרי דלשם איירי במחלק בפעם אחת ליתן תחילה וכתב דהוי שיור, היפך ממ"ש בההיא שאלה ארוכה דכיון דבפעם אחת חילק כל נכסיו לא הוי שיור.
לכן יש לי לומר וליישב באופן אחר, דלעולם הרא"ש והרשב"א שוים בדבר דבמחלק בפעם אחת הוי שיור כגון משייר לבנו והוא הדין לעצמו דלא גריע מבנו, ובזה אין חילוק בין יהיה לאשה תחילה ואח"כ לבנו או איפכא וכמ"ש הרשב"א, וס"ל להרא"ש ג"כ הכי, אך מ"ש הרא"ש בההיא דצוה לבית המדרש דאין כאן שיור כיון דבפעם אחת חלק כל נכסיו, היינו מטעמא אחרינא שסיים בדבריו דהשיור לא הוי ליורש אלא לאחר, ואמרינן התם אשתו ואחר לאחר במתנה ואשתו אפטרופא, ומאי דיהיב טעמא משום דהוי כמחלק, משום דאי לא הויא הכי אלא כנמלך והפסיק בין נתינה לאשה לנתינה לאחר ודאי לא הויא אפטרופא שהרי שייר לאחר. ואף גם זאת היה מקום בנדון דידן לומר דבטלה האפוטרופסות מהאשה משום שיור ששיייר ליורשיו במה שאמר ואחריה ליורשיו, ואע"ג דקי"ל אין לשני רק מה ששייר ראשון, זהו דוקא כשאמר ואחריך לפלוני אבל לי וליורשי ה"נ מוציאין מיד הלקוחות. וכבר כתבתי לעיל דזה אפשר למידחי מטעם דאע"פ שאם מכרה או נתנה מעשיה בטלים לא הוי שיור כיון דכל ימי חייה זכתה בנכסים להוציאם ולהאכילם.
והעבודה שכל זה כתבתי לעיל מסברתי וכך מצאתיהו אח"כ כתוב בהגהות מרדכי דף י"ב המתחיל מעשה בא לידינו ונתעלמה ממנו הלכה על מי שנתן לאשתו כל אשר לו ואחריה לילדי בנותיו, וכתוב שם בתחילה דעת רבו וכו' נראה בההיא עובדא כו"ע מודו דמוציא מיד הלקוחות הואיל ואחריה נתן לילדי בנותיה הראויים לירש והוי שיור לבטל האפטרופוסות, ובמסקנא דמילתא כתב וז"ל ומ"מ נ"ל אם יסכים מורי בין יהיה שיור להוציא מיד הלקוחות בין לא יהיה שיור הכא הואיל וכל ימי חייה שלה אית לן למימר דלעשות אפטרופא נתכוון לכבדה יע"ש. וששתי כעל כל הון שכוונתי לדעת גדולים. ומה שכתוב שם אח"כ נראה להסתפק שאין לעשותה אפטרופא כל שאמר אחריה ליורשיה, מטעם דאי לאפטרופא נתכוון מה היה צורך לומר אחריה ליורשיה הלא מאן לירות, הנה בנדון דידן לא שייך האי ספיקא דלעולם אפטרופא עשאה והוצרך לומר אחריה ליורשי הג' אחים לאפוקי דלא לירות בנו הגדול מאשתו הראשונה. האומנם דלריב"א שהביא שם בהגהות פסק להיפך דבטלה אפטרופא מהאשה משום שיור ליורשיה כמו שיראה המעיין שם. נמצא דבהאי צואה אם מה שנתן לאשתו חשבינן ליה דיהבה לה דרך הקנאה ומתנה גמורה או אינו אלא שעשאה אפטרופא בחייה מידי פלוגתא לא נפיק.
ומעתה מאליו נילף לענין דינא דשאלתינו אם זכה הבן מכח שטר כתובת אמו אם לאו, וזה דאם האשה הכבודה הנזכרת זכתה בנכסי בעלה בתורת מתנה אי לפי התירוצים שכתבתי לעיל, אי משום דיש שיור ולא אמרינן דהויא אפטרופא אלא היכא דנתן לה כל נכסיו, הנה אבדה כתובתה, וכמו שאמרו בגמרא כתב כל נכסיו ויצא עליו שטר חוב תקרע כתובתה ותעמוד על מתנתה ונמצאת קרחת מכאן ומכאן, דבההיא הנאה דהיא מהמנא וחשובה גבי בעלה שכתב לה נכסיו במתנה, מחלה שעבוד כתובתה.
ואם לא נעשה אלא אפטרופא, לפי שאר התירוצים והחילוקים שכתבנו לא אבדה כתובתה לפי דעת רוב הפוסקים וזכה בהם בנה מבעלה הראשון בחלק ירושת כתובתה, ודעת הרא"ש בתשובה דהכותב כל נכסיו לאשתו אעפ"י ששייר אבדה כתובתה, וז"ל בכלל מ"א הביאה הרב ב"י אבן העזר הביאנו לעיל, על אחד שכתב כל נכסיו לאשתו מתנת בריא ושייר לעצמו מקום ישיבתו בבית המדרש אי אמרינן תקרע כתובתה כיון דשייר לעצמו, והסכים דהא דקתני למחצה לשליש גובה כתובתה דמשמע דלא מחלה עד שיכתוב כל נכסיו היינו דוקא שכותב לה סכום מה, אבל כשכתב כל נכסיו ופירש השיור מחלה כתובתה, בכבוד שעשה לה שכתב כל נכסיו גורם המחילה, דניחא לה דתיפוק עלה קלא דכתבינהו כולהו נכסי, וכל שכן שמוכיח שהשיור היא לטובתה, שאם לא שייר לא קנתה שהכותב כל נכסיו לאשתו לא עשאה אלא אפטרופא עכ"ל. נמצא דבנדון דידן ששייר לבנו הגדול מאשתו הראשונה, דהוי שיור לדברי תשובת הגאונים וגם לדברי הרשב"א בתשובה שכתבתי לעיל, הנה אבדה כתובתה ותעמוד על מתנתה. ובנדון דידן הבן הוא המוציא מן הג' אחים ועליו הראיה כמו שיבא בעזה"י בסמוך.
מ"מ מה שיש לעמוד, דכל האי דכתיבנא דכל דיש שיור הויא מתנה ולא אמרינן דהויא אפטרופא זהו דוקא בששטר הצואה נכתב סתם, אבל בנדון דידן שכתוב בהדיא שעשאה אפטרופא כמו שבא בלשון לעז סינייורה אי פאטרונה בהוא אפילו שייר ולא כתב כל נכסיו לא הויא מתנה דהא בפירוש עשאה אפטרופא, וכ"כ הרא"ש בתשובות הביאה ב"י לשם באבן העזר וז"ל מ"ש בשטר כל ימי אלמנות זוגתי היא תמשול בכל הנכסים אינו לשון מתנה אלא לשון אפטרופא אעפ"י שכתוב בו שיור, וכ"כ הריב"ש סימן תע"א הביאו הרב ב"י סימן רמ"ו דאין בלשון רשאה ושלטאה אלא שתהיה כמו אפטרופא או לכל היותר שתאכל פירות בחייה אבל בגוף הנכסים לא ע"כ, ובודאי דדבריו ז"ל הם אפילו אם שייר, דבלא שייר מה אתא לאשמועינן והרי הכותב כל נכסיו לאשתו אינו אלא אפטרופא.
תו איכא אומדנא דמוכח בנדון דידן, ולו יהיה זה לשון מתנה הנה לעולם אומדין דעת הנותן ועושין על פי האומד, וכמ"ש בגמרא כתבו הרמב"ם פ"ו מהלכות זכיה דמי שהלך בנו למדינת הים ושמע שמת וכתב כל נכסיו לאחר מתנה גלויה גמורה ואח"כ בא בנו אין מתנתו קיימת שאילו ידע שבנו קיים לא היה נותן כל נכסיו, ומינה ג"כ בנדון דידן אומדנא דמוכח והדברים מראים דאין סוף דעתה של האשה הזאת להניח לבנו הגדול מבעלה הראשון מכל וכל והוא עני ואביון ותלמיד חכם, ולהיות הכל לשאר בנים שהם אמודים בנכסים יותר ממנו, ואילו היתה יודעת שבצואה זו היתה מאבדת כתובתה משום שהיתה לה משום מתנה ואינה ברשותה לתת במתנה לבנה הראשון כיון שאמר ואחריך ליורשי וכמו שכתבנו לעיל, א"כ ודאי י"ל דלא קבלה עליה אלא משום אפטרופא כדי שלא תאבד כתובתה ויהיה לבנה הא' חלק בה אחר מיתה, ואין אומדנא גדולה מזו.
איברא דיש חולקים וס"ל דאפילו עשאה אפטרופא אבדה כתובתה כמו שהביא הרב הנמוקי בשם הריטב"א, והבן הבא לזכות ולירש מכח כתובת אמו הוא המוציא והלכה רווחת דהמוציא מחבירו עליו הראיה, וכמ"ש הרב הנמוקי בפירוש בפרק יש נוחלין גבי הכותב נכסיו לבניו וכתב לאשתו קרקע כל שהוא דאבדה כתובתה ובעי רבא בבריא מאי וקאי בתיקו, וכתב הרב הנמוקי הלכך אבדה כתובתה משום דהיא המוציאה מיד היורשים ועליה להביא ראיה וכן פירש הר"ש ז"ל ע"כ. וכ"כ בשלטי הגבורים וז"ל והמחלק נכסיו לבניו וחילק לאשתו קרקע כל שהוא אבדה כתובתה בין אם הוא בריא בין אם הוא שכיב מרע, וזו היא ג"כ סברת הרמב"ם שכתב פ"ו מזכיה וז"ל וכן הכותב נכסיו לבניו בין בריא בין שכיב מרע וכתב לאשתו קרקע כל שהוא אבדה כתובתה, וכתב הרב המגיד וז"ל הוא היפך דבריו שבפירוש המשניות דסבר דהעמד שטר אחזקתו, וכאן הסכים לאמת דאדרבא היא המוציאה יע"ש.
ומה שנמצא בדברי הרי"ף בנוסח שבידנו גבי ההיא בעיא שהביא בבריא מאי וכתב הלכך מוקמינן כתובה אחזקה ועל הבעל להביא ראיה שמחלה ע"כ. הנה הרב מהר"י מטראני ח"א סימן קי"ט כתב דדבר ברור דאין זו נוסח אמיתי דזו מן החזרות של הרי"ף, כמו שמצינו להרמב"ם שבילדותו כתב כן בפירוש המשנה ולבסוף חזר בו בחיבור, והראיה שהרא"ש מעתיק ההלכות לא הזכיר דברי הרי"ף, וגם הנמוקי שמפרש ההלכות כתב דהיא המוציאה כנראה שכך היתה נוסחת הרי"ף. ואין להקשות ממאי דמצינן להרי"ף ז"ל גבי הכותב כל נכסיו לאשתו דאינו אלא אפטרופא, ובעי בגמרא בבריא היאך ולא איפשיטא בעיין, וכתב הרי"ף דלקולא עבדינן ולא עשאה אלא אפטרופא, ולא מצינו חולק בזו ולא להרב הנמוקי שכתב בזה. דהתם היינו דוקא שהבעיא בבריא הויא אי הויא אפטרופא או מתנה והנכסים שלה מכח מתנה ועבדינן לקולא דכל הבא מכח מתנה על המקבל מתנה להביא ראיה, ומינה נפקא דכשבאה לגבות כתובתה מכח אפטרופא בשביל שום כח שקדם לה דעבדינן ג"כ לקולא ואבדה כתובתה דהיא המוציאה מן היורשים ועליה להביא ראיה, באופן דבנדון דידן היורשים הם המוחזקים לומר קי"ל כיש חולקים דס"ל דאפילו אפטרופא אבדה כתובתה.
איברא דמי שירצה לחלוק בזה יאמר דמצינו בדברי הפוסקים בשם י"א והיא סברא יחידאה וכמ"ש הרש"ך ח"א סימן קע"א וא"כ אין לומר קי"ל כסברא יחידאה נגד כל שאר הפוסקים. אמנם אפשר לומר דבנדון דידן דהיורשים הם מוחזקים מעיקרן אפילו בסברת יחיד יאמר קים לי, וכמו שמצאתי כתוב זה בהרב מוהרשד"ם ביו"ד סימן קס"ו שדקדק בלשון מהרי"ק דקאמר דלא מצי למימר קים לי כדברי היחיד ואפילו שתפס מפקינן מיניה, שהיה לו לומר ואפילו מוחזק מפקינן מיניה דהוה משמע בין מוחזק מעיקרו ובין תפס מדקאמר אפילו תפס, נראה דוקא תפס היא דמפקינן מיניה יחיד כנגד רבים, הא היכא שהוא מוחזק מעיקרו אפילו סברת יחיד לא מפקינן מיניה יע"ש, כל שכן כיון דאיכא למימר דלשון יש אומרים משמע הכי ומשמע הכי לא מפקינן מיד היורשים שהם מוחזקים בטענה שיש אומרים היא סברא יחידאה.
ועדיין יש לעמוד בנדון דידן, דלו יהיה מחלוקת אם אפטרופא אבדה כתובתה אם נכנס בכלל כתובה גם נדונייא, והרב ב"י סימן ק"ו מאבן העזר גבי עשאה לאשתו שותף בין הבנים דאמרינן בגמרא אבדה כתובתה כתב דאין דברים הללו אמורים אלא בעיקר כתובתה דהיינו מנה מאתים אבל נדונייא לא, וכ"כ הר"ן דמראין הדברים דדוקא בכתובה מקולי כתובה אבל בבע"ח ונדונייא שהיא כבעל חוב לא, וכן כתב הרא"ש.
אמנם יראה דזהו דוקא התם גבי עשאה שותף בין הבנים שנתן לה קרקע כל שהוא ושתקה, דהא ודאי אין סברא שיפסיד בשביל זה כל סיכי הנדונייא רק עיקר כתובתה דהיינו ק' מאתיים, אבל גבי כותב כל נכסיו לאשתו שקנה למתנה דאבדה כתובתה בודאי דבכלל כתובה נכנס הנדונייא, ולהכי לא הביא הרב ב"י ז"ל שום פוסק דס"ל הכי רק גבי ההיא דעשאה שותף בין הבנים. וכדמות ראיה יש להביא לזה, שהרי גבי הכותב כל נכסיו לאשתו אמרו תקרע כתובתה כשיש בעל חוב ותעמוד על מתנתה, ואי דוקא מנה מאתים אבדה ולא נדונייא אמאי אמרינן תקרע כתובתה הגם דזה איכא למידחי דתקרע לאו דוקא, שהרי בלאו הכי אם קנה נכסים אחרי כן תגבה מהן. וכבר העלה הסכמת מוהר"י מטראני ז"ל סימן קי"ט מח"א דדברי הרב ב"י שהביא משם הר"ן והרא"ש לא משמע הכי מדבריהם ולא ס"ל הכי, והסביר פנים וטעם לדבריהם.
האמנם דמצינו בזה מחלוקת לראשונים להרמב"ם והרמב"ן הביאו הרב המגיד פי"ו מהלכות אישות, דלהרמב"ם נדוניא לא נכנס בכלל כתובה ולהרמב"ן נדוניא בכלל כתובה, והאמת שאין לי פנאי כעת לעמוד ולראות הדברים על בוריין, אבל מ"מ מדברי הפוסקים האחרים ז"ל משמע דבכל ענין דכתובה שיירי האי פלוגתא הלא הרב מהרשד"ם אבן העזר סימן קל"ו והרא"א סימן כ"ט ול"ז, ובהרב מהרש"ך בא באורך פסק מהר' מונסון והוא ז"ל כתב אחריו והביאו שם סברת הרא"ה ואחרים כדעת הרמב"ן, גם הרב מוהר"י מטראני הביא דסברת רש"י כדעת הרמב"ן, אך עלתה הסכמתו כפי הנראה מדבריו שבענין זה דהכותב כל נכסיו לאשתו ליכא פלוגתא דלכו"ע שהכל בכלל כתובה ואף נדוניא.
ומ"מ אני אומר דבנדון דידן לו יהיה מחלוקת כבר כתבתי דהיורשים הם מוחזקים לגבי אחיהם הבא לזכות מכח כתובת אמו ולהוציא מהם, ואין לבעל דין לחלוק בזה ולומר שהרי יש לבן הזה הבא להוציא תרי ספיקי דמסייע ליה, דלמא הלכה דאפטרופא לא אבדה כתובתה, ואת"ל דהלכה כמאן דאמר דגם אפטרופא אבדה כתובתה דילמא הלכה כמאן דאמר דבכתובתה דוקא מנה מאתים ולא נדוניא, והרי כתב הרב מהריב"ל דבתרי ספיקי דמסייע למוציא מפקינן מיד המוחזק, שהרי כתבתי במקום אחר דהרב אדוני אבי ז"ל בכמה מקומות כתב דאיכא למישדי נרגא בדברי הרב וסתר דבריו בראיות, וכך עלתה הסכמת ומנהג אחריו דמוחזק מצי למימר תרי קים לי, וזה ברור.
תו יש בנדון דידן שהרי לא נשבעה האשה על כתובתה, ובאנו למחלוקת שיש בין הפוסקים שכשמת הלוה בחיי המלוה, איכא מאן דאמר דלא מהניא אפילו נאמנות מפורש ואין יתמי המלוה מצו לגבות מיתמי הלוה שאין אדם מוריש שבועה לבניו, ואף שיש חולקים וס"ל דבנאמנות מפורש מהניא לפוטרו למלוה מן השבועה ובכן יורשיו גובים חוב אביהם, הנה בנדון דידן דשלשה אחים הם המוחזקים כדכתיבנא.
ואף דלהריב"ש והרשב"א שכתבו בשם חכמי נרבונה דתרי קולי לא עבדינן וכמו שיפה כתוב אצלי דבר זה באורך, הנה אפשר לומר דזה יהיה דוקא כשהחוב יהיה ודאי אלא שחכמים הטילו שבועה משום הבא ליפרע מנכסי יתומים, אמנם בנדון דידן דאיכא כמה ספיקי בגבית הכתובה והחוב אינו ודאי, אפשר לומר דחכמי נרבונה לא אמרו בזה דתרי קולי לא עבדינן, וכך מצאתי כתוב חילוק זה להרב מהרש"ל ז"ל, וזה יהיה סניף למה שכתבנו לעיל שלא להוציא מן היורשים שהם מוחזקים.
שוב אחרי כותבי כל הדרוש הנ"ל ראיתי דברי בני ידידי זה חתני החכם השלם שכתב על הנדון הלז, ורצה לדקדק מלשון הצואה שהיא דרך הקנאה ומתנה לאשתו ולא עשאה אפטרופא, וכתב בזה מד' או ה' אנפי, ואני הצעיר רציתי להשתעשע בדבריו ונשאתי ונתתי בהם באורך ככתוב אצלי לעת הצורך, אך מ"מ מא' או ב' מהצדדים שכתב איכא למסמך עליהו.
סוף דבר מכל האמור לענין מעשה דנדון דידן דזכו הג' אחים שהם מוחזקים מהטעמים הנזכרים, ומה שנראה לענ"ד כתבתי. משה בכמוהר"ר חיים שבתי זלה"ה
 
 
@שו"ת תורת משה חלק חושן משפט סימן כב
הלא לאלהים פתרונים, הן ראיתי להרב הגדול והקדוש איש האלוקים ה"י אדוני אבי נר"ו את גדלו ואת ידו החזקה במשפט ובצדקה דן דין אמת לאמיתו, וגם דלה דלה לנו מים חיי"ם מבורות עמוקים מתוקים מדבש ונופת צופים, בצדק כל אמרי פיו, אין בהם נפתל ועקש, על ענין [עי' בשו"ת מהרח"ש ח"א סי' צה] אשר נדרש ונשאל מאת גבירי וטובי עירנו יע"א שתובעים מקצת אנשים חשובים שיצאו וברחו מהם וישבו בכרכים ועיירות אחרות שייסעו אותם בחלק הבגדים והמס המוטל עליהם מאת המלך יר"ה, ועליו מטה עוז מקל תפארת הרוממות והחכמה תורה וגדולה במקום אחד מבחר מין האנושי ה"ה האשל הגדול ורם כמהר"ר שלמה ן' מובחר נר"ו. ואף גם זאת ראיתי אגרת אוגרת דברים מידי החכם הרב חיים בנבנשתי י"ה (ע"ע בתשוב' חחו"מ סימן ק"ה וק"ו) ורצה להתפאר עצמו ולהראות את גדלו ואת ידו לפני העמים והשרים, ובתוכו זורק חצים בדברים קשים כגידים, נבהלתי מראות איש חכם כמוהו מורה, קלב עיניו לשלוח יד בעטו אשר אתו, לנגוע ולכתוב ולסער דברי החכמים השלמים, כל שכן וק"ו הרב הגדול אדוני אבי נר"ו.
והן אמת כי מתחלה עלה על לבי אהיה כמחריש שלא לחשוב בדבריו, אלא שלכבוד הרב הגדול אדוני אבי נר"ו אשר מי בארו לי ערב, חל עלי חובת ביעור בחזקת היד ושיעור, ולא זו בלבד אלא לכבוד עיר המלוכה גדולה של חכמים ושל סופרים קושטנדינא יע"א ששרויין בתוכה רבנים גאונים שלבם פתוח כאולם, והקטינו עצמם שלא להורות הלכה נגד אדוני אבי הרב זולת החכם הנזכר, ולכן לא אחשוך פי ואעלה בתמרות אמרותיו, ואין עלי אשם כי הוא מהדברים המסורין לאלוהינו שלא כל הרוצה ליטול השם יטול, ובמקום שיש חילול ה' אין חולקין כבוד.
וראיתי שלא לעמוד על דבריו הראשונים מפני שלא להטריח ולהאריך, דבכלל דבריו האחרונים איתנהו קצתם ורובם מהראשונים, וגם שכוונתי לא היתה לחלוק ולסתור דברי שום אדם דתורה הוא וללמוד הוא צריך, אך כשראיתי דבריו האחרונים אז אמרתי כי לחלוק נתכוון. והנה באתי לצאת ידי חובתי.
זה החלי בס"ד. כתב החכם הנזכר בתחילת דבריו האחרונים וז"ל הנה הרב המובהק נר"ו התחיל בגנות וסיים בשבח עד ואני אבא אחריו ומלאתי את דבריו ע"כ. ואני אומר דהחכם הנזכר בתחילה כתב הן עוד היום גדול כבודה הודה זיוה והדרה מכמה ת"ח שלמים ורבנים ה"י ועל צבא תהלתם הרב המופלא נר"ו, אשרי העיר ואשרי הדור שהרב המובהק שרוי בתוכם וכו' עכ"ד, ובדברי חנופה לפני הרב אדוני אבי ה"י בא וחשב לעור פני שכלו בשוחד דברים. וסיום דבריו וז"ל אמנם כפי שורת הדין הוזהרנו בלאו ועשה ודל לא תהדר בריבו וכו'. ואני אומר כי אם מרוב חשק החכם הנזכר להראות חכמתו ולעמוד תוך דברי גדולים לא עיין כ"כ ועוצם עיניו מראות מה נוכל עשות, והרי דברי הרב אדוני אבי נר"ו מבוארים לסתומי העין כל שכן לחדי הראות כמוהו, וז"ל אדוני אבי ה"י ובנדון כזה לא היה מן הראוי לומר יקוב הדין את ההר וראוי לחוש ולתמוה על העיר וכו', וגדולה מזו שהחכם הנזכר עצמו בסוף דבריו עם שדעתו לפטור לעדת הנתבעין כפי שורת הדין, עם כל זה כתב שראוי להם שיעטו כמעיל לבוש החנינה והחמלה ועם היות שבא בקרא ודל לא תהדר בריבו וכו', ודבריו סתרי אהדדי.
עוד כתב החכם הנזכר וז"ל וכפי סברת הרב נר"ו שמן הדין חייבים לשאת בעול שאלוניקי אפילו לאמר למלך בפירוש שיחברם אין עון אשר חטא ע"כ. והנה העיד על הרב אדוני אבי ה"י מה שאינו שסובר שאפילו לאמר למלך בפירוש שיחבר' אין עון אשר חטא, דזה אינו והרי זה לשון אדוני אבי נר"ו אמנם אם טוענים למלך מתחילה היו מרובים וכו' והשיב המלך שיתחברו וכו' אין עון אשר חטא, אך לומר למלך בפירוש שיחברם יוצאין מן השורה כדכתב בראשונה.
שוב ראיתי להחכם הנזכר שכתב וז"ל ומיהו בעיקר ראייתו לבי מהסס שהוא כתב וכל שכן ולענ"ד איפכא מסתברא ע"כ, ואני אומר דלא מפיו אנו חיים ולא לסברתו אנו סומכין, ושפיל לסיפיה דברי המרדכי שם במקומן שכתב וז"ל ואף אם מתחילה היה מנהג להטיל מס על פי המלך בחיבור ועכשיו מעצמו שינה להטיל מס בפירוד, משמיא דרחימו עליה וכו', הרי מדכתב ואף אם מתחילה וכו' תיבת ואף משמע דהסברא היה נותנת שאם מתחילה היו בחיבור אפילו שיאמרו למלך לחברם אין פשיעה כל שכן לומר מתחילה היינו מרובים ועכשיו מועטים, וכן נראה בהדיא מדברי בעל שלטי הגבורים בריש בתרא יע"ש.
עוד כתב החכם הנזכר וז"ל ואפילו נודה לרב וכו' דהוי כל שכן הנה מהר"ם פליג עליה וכו' ע"כ, והנה חשב עצמו לרב מוסמך וכאילו הרב אדוני אבי ה"י מבקש סמיכתו ולא לגדול ממנו, ובלא הודאתו דברי הרב א"א כמאה עדים דמו.
עוד כתב החכם הנזכר וז"ל ועוד שהוא הסכים שם דבמס הקצוב על בני המדינה ולהם הבחירה לפרוע אפילו רבינו אביגדור יודה למהר"ם וכו' ע"כ. ואני אומר דהחכם הנזכר לא חש לקמחיה, דודאי אם מתחילה היה מנהג להטיל המלך המס בחיבור ושינה המלך להטיל מס בפירוד אם יאמר המלך אח"כ לחברם כאשר היו בתחילה, נ"ל בפשיטות דגם מהר"ם מודה דאין זה שינוי ומנהג דין, והרי מדברי בעל שלטי הגבורים בריש בתרא משמע זה בהדיא שכתב שם וז"ל ואל תשיבני בההיא דהרב אביגדור מיירי שהיו שותפין בפרעון המסים שאר ישובים עם בני פיברס וכך היה מנהגם לפרוע ביחד וכו', עד ומשום הכי אם אמר אח"כ לחברם אין זה שינוי דין ומנהג וכו', הרי קמן דאי הוה אמינא דההיא דהרב אביגדור איירי שהיו מנהגם תחילה לפרוע ביחד לא פליג מהר"ם והר"ב אביגדור, ונראה דהכי הוו דמתחילה היו מחוברים יחד בפרעון המס המוטל על פי המלך ונפרעו עצמם ודאי אם יאמר המלך מעצמו לחברם כאשר היו בראשונה הרי זה דינא דמלכותא אף למהר"ם.
עוד כתב החכם הנזכר ונדון דידן הוי כמס הקצוב ולהם הבחירה לפרוע וכו' ע"כ, לא ידעתי מאין לו זה, דאדרבא איפכא מסתברא ועד שהמלך ברצונו שפלוני יפטר מן המס הרי הוא פטור וכמו שכתב החכם השלם כמה"ר שמואל גאון וכו'. והגם שהקשה לו החכם הנזכר ואמר ואני אומר ערביך ערבא צריך וכו', אני אומר לו שערב מערב יהיה בעל שלטי הגבורים שכתב ותירץ דיש ב' מיני גבית המס והאחד מהם שאינו תלוי בפרעון רק בדעת המלך ועליו קאי הה"ר אביגדור וקאמר דאם מתחילה היו בחיבור ושינה המלך והפרידם מן שמיא רחמו עליה וכו', הרי דמשמע דיכול המלך להפריד למי שירצה ולפטור אותו, והחכם השלם ועניו שמואל נר"ו לא בא לחדש לנו רק שעשית הבגדים הוי מס התלוי בדעת המלך.
גם זה ראיתי להחכם הנזכר שכתב שאין ראיה מדברי הה"ר אביגדור משום דעשית הבגדים הוי מס הקצוב ואפילו ירבו או יתמעטו אינו משנה המס הקצוב שלהם וכו' ע"כ. וכמה הם תמוהים הדברים הללו ולא ידעתי מנין לו, והרי כל העולם כלו יודע שכל השנים קדמוניות הטיל המלך שלשת אלפים וחמש מאות בגדים וזה שנתים הטיל אלף ומאתים ואשתקד הטיל שני אלפים וארבע מאות, ובשנה זו שאנו בו לא ידענו כמה יהיה רצונו של מלך, הרי מס שאינו קצוב.
ובר מן דין יראה דלו הונח שהבגדים יהיו קצובים בכל שנה מה שיפסידו בהם אינו קצוב, והרי יש שנה שההפסד מרובה ויש שנה שההפסד מעט ממנו או רב ממנו ומס שאינו קצוב הוא.
גם מה שכתב החכם הנזכר ומביא ראיה מהרב בעל תרומת הדשן, ראייתו עושה לו היזק ראיה דבהדיא כתב הרב בעל תרומת הדשן דאף לפירוש בתרא דמהר"ם מודו כולהו דיש כח ביד השר לצרפם כיון שהם מבקשים השיתוף ואינם באים לחלוק, ולמאי דקשיא ליה לתרומת הדשן דגזילה דמלכותא היא הואיל ובא לשנות הדין והמנהג, כבר תירץ הוא ז"ל דכשהוא למס שאינו קצוב אין זה גזילה דמלכותא, וכבר כתבתי דנדון דידן מס שאינו קצוב הוא מב' צדדין ואמאי לא יועילו דברי המלך לצרפם ולחברם.
עוד ראיתי להחכם הנזכר שכתב ולא יהיה אלא ספק מצי המוחזק לומר קים לי וכו', ואני אומר לו שזהו לפי מחשבתו, וכבר יחשב הפכו שהרבים הם מוחזקים בדיני מסים וכמו שהוכיח אדוני אבי הרב מגדולי הפוסקים ראשונים גם אחרונים, ואז לא יקיים דברו.
עוד כתב החכם הנזכר וז"ל וכבר הארכתי בקונטריס להוכיח דבעינן שיהיה שם בעת התחלת הגביה וכו' ע"כ, ואני לא אאריך רק אקצר ואומר דדמי להאי צורבא מרבנן כדלא גמירי אינשי שמעתתא, וזה דהתם בקונטרס שאומר כתב דמה שאמר הרב מהר"י קולון דכשנשתעבדו ראשי הקהלות של הדוכוס אפילו ר"ת מודה דהבורחים חייבים, היינו בנמצאו שם בעת הגביה ואח"כ ברחו, וליפות דבריו אמר דנדון של מהר"י קולון כה"ג שהתחילו לגבות הוי ע"כ, ובל יראה ובל ימצא בדברי מהר"י קולון רמז בדבר זה, אדרבא איפכא משמע מדבריו שכתב וז"ל ופשיטא דאפילו ר"ת מודה בהא שהרי כבר נתחייבו וכו' והוי כמו שנגבה כבר, ומדכתב כמו שנגבה בכ"ף הדמיון משמע שלא בשעת הגביה הוי, דאי לא תימא הכי אלא כמו שהבין החכם הנזכר מאי כמו שנגבה כבר, והא כיון שנמצאו בעת שהתחילו לגבות תחילת הגביה כגבוי דמי.
ולו יהיה אפשר כדברי החכם הנזכר יראה לי לומר דנדון דידן כשנמצאו בעת הגביה דמי, דכיון שנשתעבדו בחיוב הבגדים בכל השנים הבאות ולא באותה שנה שיצאו בלבד, כמו שהוכיח אדוני הרב ה"י מההיא תשובת הרב הגדול מהר"ם מטראני ז"ל, א"כ כשהתחילו לגבות מס מהבגדים בשנה אחת הו"ל התחלה לכל השנים הבאים אחריהם, שהרי מעתה נשתעבדו לכל שנה ושנה והתחילו לגבות בשנה אחת.
וזה ג"כ חזיתי להחכם הנזכר שכתב והאריך לשון על דברי החכם השלם ועניו כמה"ר שמואל ה"י וז"ל הרבה דברים ואינם לפי כבודו, דכתב דבזה נסתלקה גם הקושיא, והם דברי מותר דמי לא ידע דבהתבטל הסבה יבטל המסובב ע"כ. וזה הלשון הוא תוספת מביאו לידי גרעון, דאף דכדבריו כן הוא דבהבטל הסבה יבטל המסובב אבל מה בכך כדי להשיג עליו והרי מילתא דאתיא בק"ו טרח וכתב לה קרא וכמותו ירבו בישראל.
עוד דבר החכם הנזכר וז"ל גם מה שכתב הרב ה"י דה"ה מיום כשיצאו ברשות כבר הוכחתי דאינו כן ע"כ, וכל מה שהוכיח והרים את ידו על זה בקונטרס היינו דא"כ היה דעתו של תרומת הדשן הוה ליה לפרש וכו', וכל מי שיהיה עינו בראשו יראה ויאמר דאין הוכחה זו מדהו"ל לפרש כדאי ומספיק כדי לסתור דברי אדוני אבי הרב ה"י האמורים בטעם ובסברא נכונה. ועוד הוכיח שם החכם הנזכר בקונטרס משום דאם אתה אומר כן נמצא דהא דתנן כמה יהא בעיר י"ב חדש להתחייב במסי העיר היינו דוקא במס שאינו קבוע וכו', כנראה דלא ראה דברי אדוני אבי הרב ה"י או עשה עצמו כאילו לא ידעו, והרי ז"ל אדוני אבי הרב נר"ו כלל הדברים דמתני' דקתני כמה יהא בעיר י"ב חדש מיירי בכל הני גוונא או שלא היה פורע מס בשום מקום וכו' או שיצא ברשות אנשי המקום שיצא ונתרצו ומחלו וכו'.
עוד כתב החכם הנזכר וז"ל וראיתי עוד להרב ה"י כתב על דברי מהריב"ע שמה שהוליד מדברי מהריב"ל אינו אמת ופירש דברי מהריב"ל בכוונה אחרת, וכבר כתבתי ג"כ אני הצעיר שאפשר לפרש דברי מהריב"ל בכוונה אחרת ומ"מ כבר הורה זקן וכו' ע"כ, ואני אומר ג"כ דכבר הורה הזקן אדוני אבי הרב ה"י דגם בזמנינו זה הרבים מוחזקים ויש להם לבני עירנו על מה שיסמוכו ולהשען עליו כי שקולים הם, ואתיא החי ומכחיש את המת.
עוד ראיתי להחכם הנזכר ששלח פיו ולשונו במשיח ה' במה שכתב וז"ל ותמהני הרבה מהרב זקן יושב בישיבה כמה"ר אברהם מוטל נר"ו שנסתפק אם הרוב לגבי מיעוט נקראין מוחזקים ולענ"ד אין מקום להסתפק וכו' ע"כ, ואתם כל חכמי לב הביטו וראו דמי שמע כזאת מי ראה כאלה לכם בחור רך בשנים לעמוד ולהורות בפני גדולים ולסתור את דבריהם, ואם לדעתו של הרב יש להסתפק, מי יוכל ומי יחוש לומר דאין מקום להסתפק חוץ ממנו.
ועתה אבא לענין ההסכמה שטוענים שנתנו רשות למי שירצה לצאת קודם פסח, וראיתי להחכם הנזכר שהאריך והטריח בדברים, ואני איני מאריך להשיג ולהגיה על כל דבריו ולעמוד על כל מלה ומלה, רק אציע לפני רבותי קצת ומעט מזער מכל מה שראיתי מדברי הפוסקים ומתוכם יחזקו ויעמדו דברי אדוני אבי הרב ה"י במסמרות תקועים וקודם ראיתי לעמוד על מה שתמה ונבהל להשיב על החכם השלם כמה"ר ברוך ה"י, והקשה לדבריו דאם איתא דאפילו אם יברחו חייבים למה הוצרכו לעשות הסכמה אחרת שלא יוכלו לעשות בעיר שום סחורה, הא כל היכא דאיתנהו בבי גזא דשאלוניקי איתנהו וכו' ע"כ. ורחמנא לצלן מהאי דעתא, והרי כוונת החכם השלם כמה"ר ברוך ה"י אינו אלא שאותה ההסכמה לא נעשית לרעה להם כדי לקרוא דרור לכל היוצא מן העיר ואף שלא יבואו מחוץ לדור שם, רק עיקר ההסכמה לטובה היתה כדי שישמעו מרחוק ויבואו לדור שם, ושאם ההסכמה ההיא יצא לפועל יבואו מחוץ לדור שם יהיה ג"כ דרור לכל היוצא מן העיר, אך כיון שלא יצא לפועל ודאי דאדעתא דהכי לא הסכימו לתת רשות לכל אשר ירצה לצאת ממנו ואף שלא באו מחוץ דא"כ הרע יקבלו ואת הטוב לא קבלו, וזו היא כוונת החכם השלם כמה"ר ברוך ה"י שפה אל פה דברנו בו, וגם מלשונו שכתב משמע הכי. ועל מה שנצטער לדבריו ואמר דאתא לנחומי וצעורי קא מצער דאם איתא וכו' היכא דאיתנהו בבי גזא דשאלוניקי איתנהו וכו', אני אומר דאם להו קא מצטערן לן לא מצערי רק קא מסייען, וזה דאפילו דאם יברחו חייבים הם לשאת בעול שאלוניקי עכ"ז חכמים היו שראו את הנולד ולא הפסידו במה שעשו הסכמה אחרת וסגרו הדלת בפניהם כדי שיחדלו לצאת מן העיר ולא יצטרכו ללכת ולהטריח אחריהם לתבעו מהם בפסקים ודינים, כמו שאירע להם לבסוף שהוכרחו לשלוח שלוחי דרחמנא ופסקים בידם ואפילו הכי לא יועילו עמהם.
ומעתה חוזר אני לדברי הראשונים לחזק דברי אדוני אבי הרב ה"י, וזה כתב הרא"ש בתשובה כלל ח' וז"ל מי ששדך בתו ונשבע לתת לחתנו כך ואח"כ נתקלקלו החובות וכו' ופסק שחמיו פטור ומותר מן השבועה וכו', והיינו טעמא דאדעתא דהכי לא נשבע. וכעין זה כתב הרשב"א ז"ל בתשובה על אחד ששידך בתו לש' וקבעו זמן לנשואין ובתוך הזמן קלקל המשודך מעשיו ומפני כך אין אבי הבת רוצה לתת לו בתו, וכתב שהדין עם אבי הבת דאדעתא דהכי לא נתכוון וכו', הרי ב' עמודי ההוראה ועוד אחרים הסכימו לדעת אחת ותפסו הדבר בפשטות ובמושלם שאפילו שבשעת השבועה חלה השבועה ואח"כ אירע מה שאירע אית לן לומר דאדעתא דהכי לא נתכוין ונמצאת השבועה בטלה למפרע כאילו לא היתה שבועה מעולם, כל שכן וק"ו בנדון דידן שפירשו בפירוש בשעת ההסכמה שהיה בשביל שנמנעו מלבא לגור בארץ הזאת ובשביל שיבואו אחרים מחוץ לגור בארץ הזאת הסכימו ולא אדעתא שאפילו אותם שהם דרים בארץ הזאת ילכו לדור בארץ אחרת, וחלילה שתהא דעתם מסכמת זולתי לטובה לא לרעה, ואף שתלו דעתם בדעת אחרים כמו שכתב החכם הנזכר, כיון דאנוסין הם בטלה דעתם. וראיתי בתשובות להרמב"ן סימן רע"ב שכתב ראובן נשבע שידור במקום חמיו והרופאים מוחים בו שלא לדור במקום ההוא כי האויר שם סכנה לו וכו', ומשמע התם דאם נודע בודאי שהוא כן חשיב אונס, והכא ג"כ בנדון דידן אין לך אונס גדול מזה שנתרוקנה העיר וברחו כלם ונשאר עול הבגדים מוטל על קצתם שלא ברחו, דודאי אנוסים היו ומאליה היה בטלה, ואף גם זאת שהם בטלוה בפירוש.
והנה בהיות כי שמענו המורים פנים שלא כהלכה השוגים ממצות אדוני אבי הרב ה"י ודבריו ואמרותיו אינם עושין ואינם מקיימים, שגו וטעו בראות כי אדוני אבי הרב ה"י לא עקר הפטור ממקומו בשרשו שהיה לו לומר דאף אם הפטור שפטרם באותה ההסכמה היה בלתי תנאי, דהפטור ההוא אינו פטור אלא בראותם שאדוני אבי הרב רצה להקל וכתב שבהסכמה ההיא לא היה מקום פטור מהטעמים שכתב דברים של טעם וסברא, והחולקים לא ירדו לסוף דעתו ומצאו מקום לחלוק ואמרו מה שאמרו, ויש מהם יראה און ולא יתבונן לדרוש דבר המשפט על מתכונתו ויקוץ בתוכחתו, כי לא ידע אשר עותו. ויש מהם אשר ירדו לעומקה של הלכה וידעו הדין לאמיתו, ובראותם כי הדין היה שלא כרצונם ילכו להם לחפור בורות נשברים בדברי שום אחד מהפוסקים אשר דבריו הם סתומים, ובודים עליו דברים אשר לא עלו על לב הפוסק. לכן אוסיף ידי עוד אפרש ואומר דדין זה הוא נדון בדיני המלכות לא בדין התלמוד בלבד. וזה דראיתי לאביר הרועים והדר השלמים ממנו תצא תורה ה"ה האשל הגדול כמה"ר שלמה ן' מובחר ה"י אשר בחר לו יה לישראל תובעי בני עירנו להשתדל ולהועיל לעזור לחקור ולדרוש ולבקש זכות וסעד להם וחפש בתפשי דמלכא כפי ידיעתו בחוקי המלכות ובתורותיו, ומצא כתוב שם בפירוש דאלו הבגדים הם מוטלים על כל בני שאלוניקי הקטנים עם הגדולים ועל כל אשר ילוו אליהם מיום אשר הוטל עליהם המס, ועד שהמלך כרצונו ירצה להסיר המס הזה מעליהם ולהעביר אותם באומה אחרת, ואם יערקו קצתם יקח אותם מקצת הנשארים בעיר והם ילכו ויגבו מאותם שברחו בכל מקום שימצאו אותם, דאין על גבאי המלך לטרוח לקחת מזה אחד ומזה אחד, דאלו הבגדים קבלום עליהם חלף עולים רבים כבדים שלא היו יכולים לשאת אותם, והם בקשו עשות אלו הבגדים מהמלך וקבלום עליהם ועל זרעם אחריהם ועל כל הנלוים אליהם עשות הבגדים בכללות העיר כולם, ונשתתפו כולם כאיש אחד חברים משעבדים למלך, והביא האשל הגדול כתב הנשתוון והראה להם.
וא"כ עתה שבא לידיהם האמת והדין מעיקרו, אין ראוי להם לשקר, ואף כי בני עירנו לא ידעו לטעון כי מתו כל האנשים שהיו יודעין בענין זה, הרי הם הנשארים הם כיתמי וטענינן להו כמו שדבר ותיקן בלשונו הזך האשל הגדול המליץ כמהר"ר נר"ו, וא"כ כל אנשי מקדם קדמהא הם ברשות המלך לא ברשות אנשי העיר ואין בידם כח לפטור אפילו אחד מאלף, ואם אם אותה ההסכמה שהסכימו לא היתה בתנאי ובעבור שלא נתקיים התנאי לא נתקיימה ההסכמה אלא שהם קיימו וקבלו עליהם אז בלי שום תנאי, הפטור ההוא אינו נחשב לכלום דלאו כל כמינייהו, וזה יהיה אם יעלה הדין כך במצודת שכלו הזך והבר של הרב אדוני אבי נר"ו עפ"י דין החקוק הנמצא בפנקס המלך (א"ה עד כאן מצאתי וחבל על דאבדין. שאלה זו נשאל ג"כ להרב פרח מטה אהרן ח"א סימן ל"א).
 
 
@שו"ת תורת משה חלק חושן משפט סימן כג
שאלה, יורנו המורה לצדקה הבאטאנירוש אשר פה העירה שאלוניקי יע"א יש להם שכיר אחד להסיע הבגדים אל הבאטאניש הנקרא קארגאדור, ובהיות שכאשר שולחים הבגדים לבאטאניש עושין סימן בכל בגד להכיר באיזה באטאן מסיעו ומאיזה סך הוא, ראו הבאטאנירוש להתרות בקארגאדור הנזכר שלא יעשה סימן בשום בגד עד שימצא קרון או בהמות להסיעה, ואז יעשה הסימן בכל בגד ויסיעם תיכף ומיד אל הבאטאניש, ואם לא ימצא קרון או בהמות להסיעם שיניח הבגדים בלא סימן עד שימצא, יען אם יעשה סימן וישארו הבגדים בבית האורג נמשך להם היזק מגנבה שיסירו הסימן, ובזה יש מקום לגונבם שיאמרו שהם מקורטה חדשה כמו שכבר אירע זה בשני בגדים שנגנבו בסיבת זה ונמצאו בבית האורגים. עוד טענו הבאטנירוש אל הקארגאדור שכאשר היה מאגאזין אשר שם יתאספו הבגדים להסיעם משם אל הבאטאניש, היו נותנים הבאטאנירוש לבן אחד לכל בגד אל הקארגאדור כדי שיתנהו אל הכתף הנקרא עמל, כדי שתיכף בעשית הסימן ישא הכתף הבגד אל המאגאזין אם לא ימצא קרון להסיעו כדי שלא ילין הבגד בבית האורג, והקארגדור כדי להרויח הלבן לעצמו לא לקח כתף וגם לא שכר מאגאזין אשר זה היה סיבה שנשארו בגדים בבית האורגים בסימנם, ומחמת זה נמשך שנגנבו תשעה בגדים ובעלי הבגדים תובעים אותם מהבאטאנירוש, והבאטאנירוש חוזרים על הקארגאדור באמרם שפשע במה ששינה לעשות סימן מבלי הזדמן קרון להסיעם, וג"כ פשע במה שלא נתן לבן לכתף ולא שכר מאגאזין, אם חייב לשלם הבגדים הנגנבים דהא קי"ל דאפילו שומר חינם חייב בפשיעה כל שכן שומר שכר דחייב אפילו בגניבה ואבידה וכל שכן בפשיעה, יורנו המורה אם חייב לשלם או לא ושכרו כפול מן השמים.
ראיתי השאלה ולא מצאתי מקום להטפל ולהאריך בה, וכי היכי דלא ליהוי כמאן דיליף ריקם ריקם אמרתי לכתוב שורות' שתים אלה. והנה לדעתי הקארגדור הזה שליח מיקרי אלא שנוטל שכר שליחותו ולא שומר מיקרי כמו שיבא בסמוך, ולכן אני אומר שאם טענות הבאטנירוש מודה בהן הקארגאדור או שיש להם בירור, הדבר פשוט שכל ששינה השליח מדעת הבעלים משלם מה שהפסיד, והרי זה שמחמת שעבר על דעת משלחו בא הפסד מגניבה חייב לשלם הגניבה, והרי זה דומה למה שכתב הטור חו"מ סימן נ"ח גבי מי ששלח לפרוע חובו ע"י שליח אם אמר לו ליטול השטר ועבר על דעת המשלח ולא נטל השטר וחזר המלוה ותובע השטר חוב חייב השליח לפרוע למשלח, כמו כן הכא בנדון דידן ששינה ממה שאמר לו שחייב לשלם ההפסד שבא מחמתו, אך אם אין להם בירור לטענותיהם והקארגאדור אינו מודה בהם או שאמר שלא שינה פטור בשבועתו.
איברא דאם הקארגאדור נחשב כשומר הרי הוא חייב אף שלא פשע כדין כל שומר שכר שחייב בגניבה ואבידה, אך נ"ל דהקארגאדור הזה לאו שומר מיקרי אלא שליח ופועל מיקרי אלא שנוטל שכר מלאכתו, והוא מעולם לא נכנס בשירותו במלאכת שמירת הבגדים רק לעשות הסימן בהם ולהסיעם לבאטן. ולא מבעיא לדעת הרמב"ם שהביא הטור חו"מ סימן רצ"א דהשומר אינו חייב עד שימשוך, וכן היא דעת הנמוקי והרב המגיד בשם הרשב"א בפ"ד משכירות, אלא אף לדעת ר"י והרא"ש דחייב השומר אעפ"י שלא משך, היינו דוקא כשמקבל עליו לשמור ונסתלקו הבעלים משמירתם, אבל הכא בנדון דידן מעולם לא נכנס בשם שומר ומעולם לא נסתלקו הבעלים משמירתן, שהרי התרו בו שלא יעשה הסימן בבגד אלא תיכף לנסיעתו אל הבאטן כדי שלא ימשך היזק מגניבה, ואילו היה הקארגאדור להם בתורת שומר למה הצריכו להתרות בו בכל זה, והרי אם יהיה גניבה עליו דידיה הדר והוא יהיה חייב כדין כל שומר שכר שחייב בגניבה ואבידה, אלא שמעולם לא נסתלקו הם משמירת הבגדים רק שהשכירו אותו לאותה מלאכה שיעשה סימן בבגדים ויסיעם לבאטן, והוא כאומן ופועל שנוטל שכר מבעל הבית לעשות מלאכתו אבל אינו נכנס בשמירת אותו דבר שהוא עושה קודם עשייתו או אחר עשייתו, רק בזמן ועת עשייתו ותיקונו שלא יקלקל אותו ולא דבר אחר.
ובכן אני אומר שהקארגאדור הזה אף אם יודה בטענות הבאטאנירוש שהתרו בו כמו שבא בשאלה והוא שינה בדבר, לא יהיה חייב בגניבת הבגדים אם לא נודע אם מחמת אותו שינוי שעשה הסימן ונשתהה הבגד שלא הסיעו נגנב, שהרי אפשר שאחרי נסיעת הבגדים לבאטן נגנבו, ומי יודע אם פשע בדבר הזה ומחמת פשיעותו נגנבו, ולא שייך בזה לומר מתוך שאינו יכול לישבע שלא פשע משלם, שהרי לאו שומר מיקרי כמ"ש למעלה, ואינו חייב שבועה מן התורה שלא פשע, ולא אמרינן מחוייב שבועה שאינו יכול לישבע משלם אלא בשבועה דאורייתא, ואעפ"י שמדרבנן הוא מחוייב לא מיקרי מחוייב שבועה, כמו שכתב הרמב"ם בפ"ג משאלה השואל פרה מחבירו שאלה חצי היום ומכרה חצי היום וכו' המשאיל אומר בשעת שהיתה שאולה מתה והשואל אומר איני יודע וכו' המוציא מחבירו עליו הראיה, ובבבא שאחריה כתב השאילו ב' פרות חצי היום בשאלה וחצי היום בשכירות המשאיל אומר בזמן השאלה מתה והלה אומר אחת מתה בזמן השאלה והאחרת איני יודע מתוך שאינו יכול לישבע משלם, ומאי שנא רישא מסיפא. הטעם בסיפא לפי שהוא מודה במקצת כמו שכתב הרב המגיד, והיינו פירושו מחוייב שבועה מדאורייתא ומתוך שאינו יכול לישבע משלם, וברישא דאינו מחוייב שבועה דאורייתא רק שבועת היסת אינו משלם. וא"כ בנדון דידן דאינו שומר אינו מחוייב שבועה מדאורייתא שלא פשע, והו"ל כאומר מנה לי בידך שהלויתיך והשיב איני יודע אם הלויתני, שישבע שאינו יודע ופטור, כל שכן הכא שאינם טוענים בודאי הלויתיך רק מסופקים הם ג"כ אי מחמת אותו שינוי של הקארגאדור נגנבו אם לאו והו"ל ספק אם פשע או לא פשע, שישבע שאינו יודע אם פשע ופטור. ואף ראיתי בשאלה דברי טענות הבאטאנירוש על הקארגאדור דנראין סותרות זו לזו שמתחילה טוענים שהתרו בו שלא יעשה סימן בבגד עד שימצא בהמות להסיעו ואח"כ טוענים שנותנים לו לבן אחד לעמל שישאהו למאגאזין אחר עשות הסימן, כנראה שנתנו לו רשות שיעשה סימן אף קודם שימצא בהמה להסיעו לבאטאן, מ"מ כיון דלא נפקא לן מידי לענין דינא איני מטפל בזה כנ"ל. משה
 
 
@שו"ת תורת משה חלק חושן משפט סימן כג (ב)
על דברי ריבות אשר עברו לפני בין הגביר כה"ר אברהם נאוארו ובין החכם המרומם אברהם הררי נר"ו, והוציא הרב אברהם הנזכר מידו כתב מהחשבון אשר שלח לו החכם אברהם הררי הנזכר ממצרים איך פרע ליתומה כ"כ מעות עם ההכשר מהזמן אשר עבר על האנייר אשר היה ממושכן וכו', ועתה בפני ב"ד טען החכם הנזכר טענה אחרת, והדברים אשר השיב החכם אברהם הנזכר על זה באורך כתוב בכתב אשר יש ביד החכם אברהם כתוב וחתום מידי אשר הסכמנו יחד לפטור את החכם הנזכר משבועה, ועוד כתוב שם על דבר מ' גסים ששינה החכם אברהם הנזכר ממה שצוה לו הגביר אברהם הנזכר לשלוח לו בכ"כ הנייר והוא שלח אותם דרך קאמביו ונאבדו שהספינה נטרפה ונשברה בים והסכמנו ג"כ לפטור את החכם אברהם הנזכר, ועתה באתי אשר שמעתי לאחד מהמורים שדעתו ורצונו לחייב שבועה להחכם אברהם על טענתו זו הב' שטען בפני ב"ד וגם על מ' גרוש' הנזכרים שמפקפק בדין. אשר על כן באתי לגלות אזן ולברר מהיכן הדין נוטה שהחכם אברהם פטור ומותר.
וזה על דבר המ' גרוש' ששינה מדעת הבעלים פטור הוא בלא פקפוק, דגרסינן בפרק המפקיד גבי שומר שפשע בשמירת בהמה ויצאת לאגם ומתה מחלוקת דאביי ורבא לאביי חייב ולרבא פטור, ואמרינן בגמרא דלרבא אפילו למאן דאמר תחילתו בפשיעה וסופו באונס חייב הכא פטור, ופי' דהתם גבי הותיב זוזי דפקדון בצריפא דאורבני והוי פשיעה לגבי נורא ואונס לגבי גנבי דהוי תחילתו בפשיעה וסופו באונס חייב, אפילו הכי הכא גבי יצאת לאגם פטור, דשאני התם גבי צריפא דאורבני דאע"ג דהוי אונס גבי גנבים מיהו י"ל דעל ידי שלא שמר כראוי אבדו ואם היו בבית לא היו באים גנבים, אבל הכא גבי יצאת לאגם ומתה אף אם היתה בבית נמי היתה מתה דמלאך המות מה לי הכא מה לי התם, הכא נמי בנדון דידן אף אם חשבינן ליה כפשיעה במה ששינה על דעת בעלים שאמר לו שיקנה הנייר והוא שינה וניטל סחורה דרך קאמבייו, כיון דנאנס שנשברה ונטרפה הספינה פטור הוא, דהא אם היה הסחורה הנייר נמי היה נפסד נמצא שאין האונס הזה בא מחמת הפשיעה. וכ"כ התוספות בסוף המפקיד גבי ההיא דאותבינהו זוזי בצריפא דאורבני, דלא אמרו תחילתו בפשיעה וסופו באונס חייב אלא דוקא היכא שיכול להיות שהאונס לא היה נארע אם לא פשע מתחלה, אבל היכא שהאונס היה נארע כגון שמתה פטור דמלאך המות מה לי הכא וכו'. וכמו כן בנדון דידן האונס שנשברה הספינה לעולם היה נארע בין אם היה סחורה אחרת בין בסחורה זאת שנתן דרך קאמבייו. וכ"כ הרא"ש גבי ההיא דיצאת לאגם ומתה כיון דאין האונס מחמת הפשיעה פטור, ואין לערער ולומר דאם היה סחורה אחרת כגון אנייר היה ניצול כמו שהצילו קצת סחורות, דאדרבא עכשו שהיה דרך קאמבייו והערל שהיה הבעל הסחורה הלך עם סחורתו בספינה, אם היה שום דרך להציל סחורתו היתה מצילה, מה שאין כן אם היה שקנה אנייר ושלא היתה שום בעל עמו במכל שכן שהיה נאבד.
ואם יאמר אומר דהרבא נמי שאמר גבי ההיא שיצאת באגם ומתה דפטור, והא אמרינן בגמרא דמודה רבא מיהא היכא דאם גנבה גנב באגם ומתה דחייב מטעם דאם שבקה מלאך המות בביתיה דגנבא הוה קיימא, כלומר משעת גנבה אי אבודה מן הבעלים והחיוב בא לו על שעת הגנבה, ואפילו שנאנס ומתה מודה רבא דחייב, והכא נמי בנדון דידן כיון שהערל שנטל המעות על סחורתו דרך קאמבייו והוא חי והעני, הו"ל כמו שקנה סחורה אחרת ממה שצוה לו הבעלים וזילא דחייב.
הא ליתא דהכא אף העני זה הערל בעל הסחורה שנטל דרך קאמביו הוא מחמת האונס שנשברה הספינה ונאבדה סחורתו לא שהוא עני מקודם. ועוד שאם נתן המעות להערל על הסחורה נתן לו והא נאנסה, וכל שכן דאדרבא עדיפא טובא הכא שהיה דרך קאמבייו שהרי אם היה קונה סחורה לעצמו היתה נאבדת בהחל' כשנשברה הספינה, משא"כ עתה דאפשר שאף שנאבדה הסחורה שנטל דרך קאמבייו עדיין יש תקוה לשאול החוב מהערל עצמו שבדיניהם הם חייבים. וכל שכן דבנדון דידן יש לשליח טענה אחרת כמו שבא בדברי השואל שלא היה דרך אחרת לאלביש המ' גרוש' זולת זו דרך קאמבייו ליטול הנייר, כמו שצוה אין די בשיעור המעות ההם שליטול אנייר, וזה נ"ל ברור ופשוט ודי בזה והותר, וכל מי שדרכו להודות על האמת יודה בזה, ומי שירצה לחלוק ברוך שאמר והיה העולם יודע אם לעקל אם לעקלקלות.
ועל דבר שהוציא כתב יד מהחכם אברהם ששלח לו חשבונו ואמר איך פרע ליתומה מההכשר וכו' ואח"כ חזר וטען בפני ב"ד טענה אחרת, אף אם חשבינן ליה הכתב יד ששלח לו כטוען בפני ב"ד מה שהיה אפשר לומר דלאו דינו הכי, מ"מ ראיתי בזה שכתב בני ידיד נפשי זה חתני ה"י והאריך במאד מאד ונהירין לי דבריו לענין דינא, וקצרן של דברים שכיון ששמעון זה הוא אפטרופוס להיתומים ואומר שראובן נתן רשות שיעשה כן ויתן ליתומים ההכשר שעבר, הוא נאמן, דהו"ל כשליש שנאמן בלא שבועה, וכמ"ש במרדכי משם מוהר"ם פרק איזהו נשך סימן רל"ג הביאו הרב ב"י בחו"מ סימן ר"ץ וביו"ד סימן ק"ס וז"ל, ומה שהלוה אומר פרעתי כך וכך והאפטרופוס אומר לא פרעת אלא כך אם הלוה מודה שמעות של יתומים הלוהו, נאמן האפטרופוס בלא שבועה דהו"ל שליש בינו ובין היתומים ושליש נאמן בלא שבועה, אבל אם טוען איני מאמינך שהם של יתומים וגם טוען פרעתי יותר, נהי דאין צריך לישבע שמעון דמעות של יתומים הם דאין נשבעים על טענת שמא אלא הנך דפרק כל הנשבעים כדמפרש התם טעמא. (עיין בכנסת הגדולה יו"ד סימן ק"ס הגהות ב"י אות ס"ו).
ואגב אורחין הוקשה לי דנראה זה היפך ממ"ש בהגהות מרדכי בשם הר"ם עצמו בסוף גיטין סימן תס"ה וז"ל, נאמנים ראובן ושמעון השלישים לומר שכך היו התנאים שאם יקיים יאודה כך וכך יתנו כל מה שבידם ליאודה ואפילו בלא שבועה היכא שאין השליש מעכב לעצמו אבל אם טען על השליש עכבת' לעצמך מן השלישות ישבע שלא עכב דאפילו בטענת שמא נשבעים כדאיתא פרק כל הנשבעים ע"כ, הא קמן דנשבעין על טענת שמא. ונראה דאין סתירה שהרי בירר דבריו בפרק איזהו נשך ואמר דאין נשבעין על טענת שמא אלא הנך דפרק כל הנשבעים כדמפרש התם טעמא וכו'. והתם בפרק כל הנשבעים מפרש טעמא משום דמורה היתרא לעצמם שבהיתר הם לוקחים בשביל שכר טורחם כגון השותפים והאריסים והאשה הנושאת ונותנת תוך הבית וכיוצא, ולכן כתב מוהר"ם הכא בשטוען איני מאמינך שהם של יתומים דאין נשבעים על טענת שמא, דלא שייך מורה התירא לומר שנוטל רבית ממעותיו אם אינם של יתומים, אמנם התם כשטוען עכבת לעצמך מן השלישות אפילו בטענת שמא ישבע, שמורה היתרא לעצמו בשביל טורח השלישות.
נחזור לעניינינו דלענין דינא נראה מתשובת הר"ם דהאפטרופא נאמן בלא שבועה בכל מה שיכחיש הלוה, וכך העלוה להלכה הרב מהרימ"ט ח"א סימן צ' וכן נמי מהרא"ש סימן ק"ס יע"ש. ואין לדמות נדון דידן לההיא דהגהות מרדכי דגיטין שצריך שבועה היכא שטען על השליש עכבתה לעצמך מן השלישות, דהכא אינם מכחישים זה את זה לענין מה שיש ביד השליש שמעכב לעצמו, רק מכחישים זה את זה שהשליש אומר כך אמרת לי והלוה אומר לא כך אמרתי, והו"ל כההיא דמוהר"ם דאיזהו נשך דהלוה אומר פרעתי כך וכך והאפטרופוס אומר לא פרעת אלא כך.
ומעתה בנדון דידן כיון שבאותה טענה הא' שכתב בכתב ידו נמי היה פטור משבועה בשביל שהוא אפטרופוס ואומר שכך אמר שיתן ליתומה ההכשר ממה שעבר, א"כ אף כשחוזר וטוען בפני ב"ד טענה אחרת נמי לפטור את עצמו הו"ל מפיטור לפיטור, וכתב הרשב"א בתשובה הביאה הרב ב"י חו"מ סימן פ' דמפיטור לפיטור יכול לחזור בו כאשר יראה המעיין במחודשים ו', כל שכן למה שדקדק הרב מוהרי"א סימן קמ"ט מלשון הרשב"א ז"ל והן דברים קרובים לדעת ולסברא, וזה שכתב לדעת הרשב"א דכשטוען טענה שהוא סבור שפטור עצמו בה אפילו שהדין מחייבו מ"מ יכול לחזור לטעון כל זמן שלא באו עדים דכו"ע דינא לא גמירי ואף סברתו משתנה מפיטור לפיטור, והרשב"א לא קאמר אלא כשמודה הנטען שיודע הוא עצמו שמתחייב בכך, דכן כתב בלשונו לא נאמרו דברים הללו אלא במה שמודה הנטען לטוען ושנתחייב עצמו בב"ד, ולכן כתב הרב שבנדון דידן כיון שראובן טען הטענה הא' להיות שהיה סבור שהיה פטור אע"ג שהדין מחייב אותו יכול לחזור לטעון טענת פיטור ואם יביא עדים עליה נאמן ע"כ, ובנדון דידן נמי כיון שהטענה ראשונה שטען החכם הר' אברהם היה סבור שבעל דין שלו היה מודה לו ולא היה מכחישה יכול לחזור ולטעון טענת פיטור, וכיון שהביא קבלת עדות עליו נאמן בלא שבועה.
ומה נמלצו לחיכי אמרותיו של בני ה"י אמרות טהורות כמ"ש ג"כ, דבנדון דידן לא עדיפא כתיבת ידו טפי מהעדאת עדים מאמירה בפני עדים, וכמ"ש הרא"ש בתשובה הביאה הרב ב"י סוף סימן ס"ה על ראובן שנפטר ונמצא כתוב באחד משטרותיו בגבו מכתיבת ידו דזה השטר הוא החצי לפלוני, והשיב שאין בו ממש דלא עדיף מה שכתוב ממה שאם הודה בפני עדים וכו'. והגם שהרא"ש עצמו כתב להיפך הביאו בנו הטור סימן פ"א דבכתיבת ידו ליכא טענה שלא להשביעה דכולי האי לא עביד איניש לכתוב בכתיבת יד כדי שלא להשביע, שאני התם שהיה יכול שלא להשביע את עצמו באמירה על פה, ומדטרח וכתב אז ודאי אמרו כולי האי לא עביד איניש וכו', אבל היכא שאי אפשר לעשות כדי שלא להשביע כי אם ע"י כתיבה אז ודאי לא עדיף כתיבת ידו מהודאת בפני ב' עדים וכמו שחלק הרב מוהרי"א סימן צ"ב, ובנדון דידן ג"כ שהיו רחוקים זה מזה לא היה אפשר לטעון הטענה הא' על פה כי אם ע"י כתב ודאי, דלא עדיף כתיבת ידו ששלח מאם היה מודה בפני עדים שחוזר וטוען בפני ב"ד טענה אחרת אף שסותרת לטענה ראשונה.
איברא שראיתי להרב אדוני אבי בפסקיו שכתב ליישב ב' תשובות אלו באופן אחר, והיינו דשאני כשמסר הכתב יד ההודאה ביד מי שהודה לו לכשלא מסרו בידו רק כתב כן לאחרים דאז מצי למימר דשלא להשביע קאמר כיון שלא נמסר הכתב יד למי שהודה לו. וחילוק זה מצאתיו ג"כ בדברי הרש"ך ח"א סימן ק"ב. נמצא דלפי חילוק זה בנדון דידן דנמסר החשבון שכתב בכתיבת ידו לבעל דינו הו"ל כמודה בפני ב"ד. אבל מ"מ לא יהא ספק הדבר הנה שמעון שהוא תפוס ומוחזק מצי לאחוז לעצמו ההיא חילוקא דמוהרי"א, דנפ"מ דבנדון דידן הוי כתיבת ידו כחוץ לב"ד דחוזר וטוען בפני ב"ד, ומ"מ בלאו הכי הגם דחשבי ליה בכתיבת ידו כטוען בפני ב"ד עם כל זה מצי לחזור ולטעון וכמ"ש דהוי מפיטור לפיטור.
 
 
@שו"ת תורת משה חלק חושן משפט סימן כד
שאלה, יחידי ק"ק פליב'ינה שכרו להם את החכם ה' אהרן מודילייאנו לשוחט ובודק ומלמד תינוקות וקורא ס"ת בצבור וקצבו לו זמן חמש שנים, ונתחייבו לתת לו בשכרו שמונים לבנים מידי שבוע בשבוע וחמשה לבנים לכל בהמה גסה בין כשרה בין טריפה ולבן אחד לשני בהמות דקות ולחם אחד מידי שבוע בשבוע לכל בעל הבית מהכפר הנזכר. עוד נתחייבו שלא להוציאו משכירותו הנזכרת כל ימי משך הזמן המוגבל הנזכר, ואם יוציאוהו נתחייבו לשלם לו כל שכרו מהחמש שנים הנזכרים עד סוף פרוטה אחרונה, ואפילו אם יבא להם בודק מחוץ לכפר הנזכר וישרת אותם בסך מועט יחוייבו לפרוע להח"ר אהרן הנזכר כל שכרו מחמש שנים הנזכרים כמדובר, וכן החכם אהרן הנזכר נתחייב שלא להניחם כל ימי משך הזמן הנזכר, ולראית האמת וכו', ועדים החתומים הם ממדינה אחרת על הכתוב לעיל. ראיתי אני הצעיר קבלת עדות שהודו קצת מיחידי הק"ק שלקחו הכתב מיד הח"ר אהרן הנזכר בחוזק יד והשליכוהו מעליהם בני הק"ק להח"ר אהרן קודם תשלום הזמן הנזכר, ושאלוני על זה מה הדין נותן לענין הפרעון.
תשובה, הדבר ברור שחייבים בני הק"ק לתת להח"ר אהרן ולהשלים שכרו של כל הה' שנים אם מדינא דגמרא אם מצד התנאי שהתנו ביניהם. מצד הדין ירצה דכיון שהתחיל הח"ר אהרן הנזכר לשרת בשנה הראשונה הוי התחלה לכל החמש שנים ואינם רשאין הק"ק לחזור בהם, וכדתניא בפרק האומנים השוכר את האומנים והטעו את ב"ד או ב"ד הטעה אותם אין להם זה על זה אלא תרעומת ומסיים שם במה דברים אמורים שלא התחילו במלאכה אבל התחילו במלאכה לא.
ואף לדברי המרדכי שכתב בשם כ"מ דאפילו התחיל יכול בעל הבית לחזור בו היכא דפועל מוצא להשתכר ואין לו אלא תרעומת, בנדון דידן דגרמו לו לח"ר אהרן הפסד שלא מצא עוד להשתכר עצמו במקום אחר לפי דרכו ודאי יש להם לשלם לו שכרו, אבל לענין הפרעון יראה דאינם חייבים לשלם שכרו כיון דלא טרח באומנותו וניחא ליה בביטולו, וכמו שאמרו בגמרא אינו דומה הבא טעון לבא ריקן, וכתב הרשב"א בסימן אלף וקנ"ז על נדון כיוצא דלענין פרעון הלוי בריאית ב"ד אי ניחא ליה בביטולו נוטל כפועל בטל ואם לא נותן לו שכרו משלם.
איברא דמדברי הרשב"א במקום אחר נראה דחולק על זה והביאו הרב ב"י בסימן של"ג מחו"מ מחודשין ג', שנשאל על בני חבורה ששכרו חכם לדרוש להם בכל שבת ועכשיו חזרו בהם, והשיב שאינן רשאין וחייבין ליתן כל שכרו משלם, ולא שייך הכא אינו דומה הבא טעון לבא ריקן וכו', דהמתעסקין בלמוד התורה נוחין הם ואם אינם עושין מלאכתם יעפו ויגעו והרי הם כאוכלוסי דמחוזא דאי לא עבדי חלשו. וכן איתא בתשוב' להרמב"ן סימן א' שנשאל על עשרה תלמידים ששכרו רב אחד בעשרה ליטרה והתנו ביניהם שכל מי שימרוד מללמוד יפרע שכר כל השנה, ונסתלק אחד מהתלמידים ולא רצה לפרוע אלא כפי ערך הזמן שלמד וכו', והשיב הדין עם הרב וכו', ועוד דלומדי התורה אינם נהנים בביטולם אלא מצירים ודמו לאוכלסי דמחוזא וכו', א"כ נראה דחולק על מ"ש בסימן אלף וקנ"ז דניחא ליה למלמד בביטולו. ואפשר לחלק דשאני בתלמידים גדולים דשמח בלמודם שם כתב הרשב"א דאינם נהנים בביטולם אלא מצירים, אבל בתינוקות קטנים שיש להם טורח בלמודם וכנדון דידן בהא כתב הרשב"א דהפרעון תלוי בראית ב"ד אי ניחא ליה בביטולו וכו'.
באופן דבנדון דידן ניחא ליה בביטולו קצת מצד דאיכא טירחא יתירא בתינוקות גם בשאר האומניות של שחיטה ובדיקה וכו', לכן אני אומר דמשלמים לו לפי ראות דיינים או סוחרים.
זהו הנראה לפי דינא דגמרא, אמנם מ"מ מצד התנאי הכתובבשטר הפשר שביניהם ג"כ דחייבים בני הק"ק לפרוע להח"ר אהרן הנזכר שכרו משלם, ואף שלא היה לו להח"ר אהרן פסידא אלא שמצא להשתכר במקום אחר, כיון שהתנו בפירוש שלא יוציאוהו ושאם יוציאוהו נתחייבו לשלם לו כל שכרו מהחמש שנים הנזכרים עד פרוטה אחרונה, וכמ"ש בתשו' להרמב"ן סימן א' כתבנוה לעיל וז"ל דכיון דהתנה מתחילה שאם יחזור בו יפרע משלם נ"מ שהוא חייב לשלם משום תנאי, דאי אמרת לא התנה זה אלא שאם יחזור ולא ימצא הרב מי ישכירנו א"כ לא היה צריך תנאי שאפילו לא התנה כך הוא דינו, וכיון דלא צריך ואמר לטפויי אתא וכו'.
נמצא בנדון דידן נמי מצד התנאי שהתנו ביניהם בפירוש חייבים הק"ק לשלם להח"ר אהרן שכרו של כל הה' שנים אם לא פשע הח"ר אהרן הנזכר עם הקהל בשום דבר באומנותו, ואף אם לא היה לו פסידא אלא שמצא להשתכר עצמו במקום אחר הדין כן מצד תנאו, וזה נראה ברור ופשוט.
ואחר שנברר זה נראה דיכול הח"ר אהרן לגבות החוב מכל אחד מבני הקהל בעד כל הקהל, שהרי כולם הם אחראין וערבאין זה לזה וחייב כל אחד מהם לשלם הכל, וכמ"ש הטור חו"מ סימן ע"ו אחד שהלוה לשנים יכול לגבות מאחד מהם הכל, ואף דאיכא פלוגתא דרבוותא דלדעת בעל העיטור וגם דעת הרמב"ם פרק כ"ה ממלוה לפי גרסת ספרינו זהו דוקא בשאינו מוצא לגבות משני אבל אם מוצא לגבות משניהם גובה מכל אחד חלקו. הנה בנדון דידן שרחוקים הם בני הק"ק מהח"ר אהרן ואינם דרין במדינה אחת, י"ל דיכול מכל אחד מהקהל לגבות מהכל כשימצא אותו דהו"ל כאילו אינו מוצא לגבות מכל אחד חלקו. ואם תפס הח"ר אהרן ממון מאחד מבני הקהל בהא ודאי נראה דפשיטא דלכו"ע יגבה מאותו ממון בעד כל הקהל, וגדולה מזאת כתב הטור חו"מ סוף סימן קנ"ח והיא תשובת הרא"ש ז"ל וז"ל, ראובן תבע מנה משמעון ואמר אמת היה לך בידי אבל אני רוצה לתופסו בשביל שמשכנו אותי בשביל מס הקהל ואני איני פורע מס בכאן והקהל חייבים לפרוע לי ואתה מפורעי המס ואני רוצה לגבות ממה שיש לך בידי, הדין עמו כיון שמשכנו אותו בשביל מס הקהל אם הוא תופס בממון אחד מהקהל יתפסנו בחובו, כי אינו מחוייב לגבות על פי הפנקס מכל אחד ואחד כי הם שותפין לפרוע חובו והם אחראין זה לזה ע"כ, כל שכן הכא בנדון דידן דמעיקרא כל הקהל נתחייבו בפרס הח"ר אהרן וכל אחד נשתעבד בעד הכל, ואם יתפוס ממון אחד מהקהל יתפסנו לכל חובו.
הנלענ"ד כתבתי משה בכמוהר"ר חיים שבתי זלה"ה
 
 
@שו"ת תורת משה חלק חושן משפט סימן כה
הן כל ראתה עיני דברי חברינו החכם השלם רב ועצום כמהר"ר יאודה נר"ו. והנה לענין האחד הבא בשאלה אין צריך לפנים והדבר פשוט דבשותפין שלא קבעו זמן כל זמן שירצה כל אחד מהם יחלוקו ואין אחד מעכב על חבירו, זולת אם יש בסחורה שביניהם דין חלוקה או שוה הפסד בחלוקה כגון זמן ידוע לאותה סחורה למכור הכל כדאיתא זה בדברי הטור חו"מ סימן קע"ו.
אך מ"מ צריך לחלוק בדעת חבירו ואם בא לחלוק שלא בדעת חבירו, צריך שיהא בפני ג' אפילו שיהיו הדיוטות כיון שהם נאמנים ובקיאין ורגילים בשומא, ובפחות מג' לא עשה ולא כלום. וכן כתב הרב הפוסק דבנדון דידן כיון שלא חילק בפני ג' עדיין הם שותפין וכל מה שהרויח שמעון הוא בשותפות.
הן אמת שחשבתי לומר דבנדון דידן מה שנראה מתוך דברי השאלה שכלה כל ממון השותפות, שכן כתוב שירדו מנכסיהם ובעלי החובות שהיו עליהם תופסים ועל זה ברחו והלכו לעיר אחרת ע"ה, ואם כן הוא אפילו שהיה השותפות לזמן קבוע כיון שכלה ממון השותפות יכול כל אחד מהם לחלוק, וכמו שכתב הרמב"ם בפ"ד משותפין וכל שותפין שהתנו ביניהם שיעמדו בשותפות עד זמן קצוב כל אחד מהם מעכב על חבירו ואינו יכול לחלוק עד שיגיע הזמן או עד שיכלה כל ממון השותפות.
ובכן בנדון דידן היינו יכולים לומר דאע"ג שלא חילק שמעון בפני ג' לא איכפת לן, שהרי טעמא דצריך ג' כדי שישומו הסחורה שנוטל לחלקו, אבל בדליתא שום דבר כדי לעשות שומא כגון בשכלה כל ממון השותפות יכול כל אחד לחלוק שלא בפני ג', ומסתברא הכי, וגם דמצינו דכשאין בשותפות סחורות רק מעות בעין דכחלוקים דמו ויכול ליקח מהם חלקו אפילו בלא ב"ד כמ"ש הטור.
אך מ"מ נראה דצריך להודיע לחבירו, ואם קנה בלא דעת חבירו הא מיהא צריך בפני עדים שמגלה דעתו שהוא חולק מהשותפות, וכן מצאתי שכתב הטור ז"ל בריש סימן קע"ה ז"ל לא היו כאן כל האחין ואותו שלפנינו מבקש לחלוק מקבץ ג' אכתי אין בשומא וחולק בפניהם ואם הם מעות שאין צריכין שומא אין צריך ג' אלא שנים לראיה בעלמא ע"כ, א"כ הוא הדין כשאין שום דבר לחלוק דהא מיהא צריך ב' לראיה שנחלק מהשותפות.
ולענין הב' בשאלה שראובן החזיק בקרקע שירשו מאביהם שני חזקה, אם יהיה נאמן לומר ששמעון אחיו נטל מעזבון אביהם יותר ממנו והוא יגבה מהקרקע שהחזיק בו מיגו דאי בעי אמר קניתיו ממנו. הנה בזה להרב הפוסק דברים בלתי מחוורים לי ואגב שטפי לא דק, שהביא דברי הטור בסימן קמ"ט שכתב בשם בעל העיטור וגם בשם הר' יהודה ברצילוני דאחין אינם כשותפין ומחזיקין זה על זה, כנראה שהבין כדברי בעל העיטור דס"ל דהאחין אפילו שהם שותפין בקרקע יש להם חזקה זה על זה באותה קרקע. (ואם) [וזה] ליתא ח"ו דכיון דהשותפין אין להם חזקה זה על זה אטו כשיהיו אחין ושותפין גריעי, ודל מהכא שהם אחין והרי הם שותפין באותו קרקע, וכן מורה לשון הטור האחין אינם כשותפין דמשמע דאין דינם כשותפין, וא"כ בנדון דידן שהבתים שהחזיק בהם ראובן הם בשותפות עם שמעון אחיו שנפלו להם מירושת אביהם ועדיין לא חלקו פשיטא דאין להם חזקה זה על זה, וא"כ קיימניהו מסברא.
ובשביל שידעתי שהרב הפוסק הוה מפקפק עדיין בזה חפשתי ומצאתי כתוב כן בספר מאירת עינים ז"ל כתב בשם הרשב"א ז"ל בדין ז', בתשובת הרשב"א כתב דבמה שירשו אחין מאביהם יחד הם כשותפין בו ואין מחזיקין זה על זה ומשמע משם דאפילו אין כיס אחד להם אין מחזיקין באותה ירושה, והמחבר למדו כאן דביש כיס אחד הם אין מחזיקין זה על זה אפילו בדבר שהיה כל אחד מהם לבד, כן מוכח בטור שכתב דין זה בשם הר"י ברצלוני שדימה אחין כאילו לאב ובנו, ובאב ובנו אין מחזיקין הא' על הב' אפילו בדבר שאין לו חלק בו ע"כ. וכן בסמוך בדין ח' כתב ז"ל ואם ירשו אותו הבית יחד דבר פשוט הוא דלא יוכל זה האח העני שדר בו ג' שנים לומר קניתי גם חלק אחי העשיר והחזקתי בו ג' שנים ולא ניתן ליכתב דהרי יש לו חלק בו, ולא עדיף משותפין לכך כתב בבית המיוחד לאחד עכ"ל, ודי בזה לפייס למעכ"ת, ואם בכל זה לא יהיה מרוצה אני מביא מהפוסקים האחרונים שיסכימו בזה.
ומ"מ לענין הדין יראה לזכות לראובן מטעמא אחרינא, דבשותפין נמי אם יש בהם דין חלוקה מחזיקין זה על זה כמו שמבואר זה בדברי הטור בריש סימן קמ"ט יע"ש, ובכן בנדון דידן אם הבתים שהחזיק בהם ראובן יש בהם דין חלוקה הויא חזקה.
אמנם לענין אם יהיה נאמן ראובן במה שטוען שיש לשמעון אחיו בעיזבון אביו יותר ממנו מיגו דאי בעי אמר לקוח הוא בידי, הא מיהא יש לספק ולעמוד. והנה ראיתי להרב הפוסק שהביא בשם הנמוקי יוסף דמיגו מדבר לדבר לא אמרינן שכתב בריש פרק שנים אוחזין על מאי דתנן זה אומר כולה שלי וזה אומר חציה שלי וכו' ז"ל ולא אמרינן לישקול חציה בשבועתו מיגו דאי בעי אמר כולה שלי והיה נוטל חציה בשבועה, משום דלא אמרינן מיגו אלא בטענות שקולות וכו' שאינו מעיז פניו בחבירו כ"כ מלומר כולו שלי שיצטרך להעיז לגמריה, ועוד שאין אומרים מיגו אלא באותו דבר עצמו שהוא תובע או כופר אבל מדבר לדבר לא, לפי שאפשר שבדבר אחד הוא מעיז ובדבר אחר אינו יכול להעיז וכו'.
והנה כלל זה דלא אמרינן מיגו מממון לממון נמצא בספרי הפוסקים, וקשיא לי לדעת הנמוקי וסיעתו דס"ל הכי, שהרי מצינו בגמרא בפירוש דמיגו כי האי מממון לממון אמרינן בפרק חזקת (דף ל"ב) בעובדא דרבא בר שרשום דנפק עליה קלא דקא אכיל ארעא דיתמי, א"ל אביי אימא לי גופא דעובדא היכי הוה, א"ל ארעא במשכונתא הוה נקיטנא מאבוהון דיתמי והו"ל זוזי אחריני גביה, אכלתיה שני חזקה ואמינא אי מהדרנא ארעא ליתמי ואמינא דאית לי זוזי אחריני גבי דאבוהון, אמרו רבנן הבא ליפרע מנכסי יתומים לא יפרע אלא בשבועה, אלא אכבשה שטר משכנתא ואוכלה שיעור זוזי במיגו דאי בעינא לומר לקוח וכו', לא מצית אמרת דהא איכא קלא דארעא דיתמי וכו', הרי בפירוש דאי לא הוה קלא נאמן לומר אית לי זוזי גבייכו במיגו דלקוח אע"ג דהוי מממון לממון, וכן הביא דין זה הטור סימן ק"ג.
ויש ליישב דבההיא עובדא דרבא בר שרשום י"ל דהיינו לפטור שבועה, וכדכתב הרב הנמוקי לשם בפרק חזקת דאיירי שהחזיק ג' שנים בחיי אביהם דהשתא הוא דנאמן במיגו בלא שבועה דאין היתומים יכולים להשביעו היסת שהרי אין להם טענת בריא שלא לקחה מאביהם וכו' ע"כ, ולפיכך במיגו כל דהוא פטרינן ליה משבועה. וזה למדתי מדברי המרדכי בריש פרק שנים אוחזים גבי זה אומר כולה שלי וזה חציה שלי למאי דהשיב ר"ת דלא אמרינן מיגו מממון לממון, הקשה ממאי דאמרינן בגמרא מפני מה אמרה תורה מודה מקצת הטענה ישבע פירוש וניהמניה במיגו דכופר הכל, ותירץ המרדכי די"ל דהתם היינו לפטור משבועה דבמיגו כל דהו פטרינן ליה משבועה ע"כ, הכא נמי בעובדא דבר שרשום דהיינו לפטור משבועה אמרינן מיגו מממון לממון כדכתבתי.
וזה ג"כ ראיתי לבעלי התוספות בריש מציעא למאי דהקשו דיהא נאמן בחציה שלי מיגו דאי בעי אמר כולה שלי, ותירץ ריב"ם דמיגו להוציא לא אמרינן, וכן ג"כ בפרק חזקת בד"ה אמאי קא סמכת אהאי שטרא האי שטרא חספא בעלמא היא דהקשו דליהמניה במיגו דאי בעי אמר שטרא מעליא הוא, ותירצו דלא אמרינן מיגו להוציא ממון ע"כ, וקשיא לכאורה לדבריהם מעובדא דבר שרשום דאמרינן מיגו להוציא מן היתומים, דקאמר רבה לאביי בדקאמר אוכלה שיעור זוזי וכו', ואמר ליה אביי דלקוחה לא מצית אמרת דהא איכא קלא וכו' ולא מידי שהודי' שכל' המשכנתא קרקע בחזקת בעליה עומדת, ולזה י"ל דההיא דרב שרשום לא הוי מיגו להוציא כיון דיש בידו שטר מאותן זוזי אחריני וכדכתב הרב הנמוקי מדקאמר ליה אביי תא אישתעי דינא בהדייהו ואם לא שיש שטר באיזה ראיה ידון עמהם הא אפילו דמלוה בעדים טענינן ליתמי וכו' ע"כ, א"כ כיון דיש לו שטר לא הוי להוציא, וכדכתבו התוספות לשם פרק חזקת בסוף דבור והלכתא כוותיה דרבה ז"ל, ובהכותב דאמר מיגו דיכלי למימר לא היה דברים מעולם יכלי למימר סטראי נינהו אע"ג דמיגו להוציא לא אמרינן שאני התם דאיכא שטרא ע"כ.
ומעתה בנדון דידן למאן דס"ל דמיגו מממון לממון לא אמרינן, לא יהא נאמן ראובן לומר דיש לשמעון אחיו מירושת אביהם ממון יותר ממנו מיגו דאי בעי אמר לקוחין דהוי מיגו מממון לממון, ולא שייך הכא מאי דתריצנא בעובדא דבר שרשום דהוי ליפטר משבועה, דהרי בנדון דידן בין לטענה הראשונה בין לטענת מיגו דהיינו לקוח צריך שבועה שלקחה ממנו.
גם למאן דס"ל דמיגו להוציא לא אמרינן איכא תיובתא לנדון דידן, שהרי אין לראובן שטר כההיא עובדא דבר שרשום וא"כ הוי מיגו להוציא. ומיהו נראה לומר למ"ש רבינו יונה והביאה הטור סימן ק"י דדוקא בשאכל כבר הפירות כשיעור התביעה אז הוא נאמן לעכבם וכו', א"כ יש לעשות מעשה בנדון דידן לעכב ראובן הפירות שאכל כשיעור זוזי שטוען שיש לשמעון אחיו יותר ממנו מירושת אביהם, מיגו דאי בעי אמר לקוח וכו' והוי מיגו להחזיק, גם לא הוי מיגו מממון לממון, כיון שאינו תובע רק הפירות שאכל כבר כשיעור זוזי שיש לאחיו יותר ממנו ובאומר לקוח אינו נוטל יותר ממה שאכל. ואע"ג דההיא דב' אוחזין נמי כשהיה אומר כולה שלי לא היה נוטל רק חציה ג"כ מפני ששניהם מחזקים בטלית ואפילו הכי מיקרי מממון לממון, התם י"ל הוא סובר דכשיאמר כולה שלי יטול כולה בשבועה דלא כו"ע דינא גמירי דאינו נוטל רק חציה.
הנלענ"ד כתבתי בנחיצה רבה לאפס פנאי ולסבות מטרידות משה
 
 
@שו"ת תורת משה חלק חושן משפט סימן כו
נשאלתי לעיין כפי שורת הדין על דבר שטר היוצא מתחת יד איש פלוני אל האנשים הנקובים בשמות פלוני ופלוני שנתחייבו בחיוב גמור ושלם ובשבועה חמורה ונזירות שקבלו עליהם לקיים את חיובם לפרוע לאותו פלוני כ"כ סך מעות, ועכשיו טוענים המתחייבים שעל תנאי היה חיובם שלא יהא האיש פלוני הנזכר שוב שוחט שום דבר לא בהמה גסה ולא דקה, ולא קיים את תנאו אלא ששחט ונתבטל חיוב השטר, ובעל השטר טוען שבלי שום תנאי היה הדבר, ועידי השטר מעידין כדברי האנשים המתחייבים, מה דינו כפי שורת הדין.
תשובה, האי מילתא כולה איתא בפרק האשה שנתארמלה דף י"ט ע"ב בעא מיניה רבא מרב נחמן תנאי היו דברינו מהו, מודעא ואמנה היינו טעמא דקא עקרא לשטרא והאי נמי קא עקר לשטרא או דילמא תנאי מילתא אחריתי הוא, א"ל כי אתו לקמן לדינא אמרינן להו זילו קיימו תנאייכו וחותו לדינא.
והנה בפירושא דהאי מילתא איכא פלוגתא בין בעלי הוראה קמאי ובתראי, וכתב הר"ן ז"ל דלדעת כת אחת של האחרונים פירשוה בשאין כתב ידן יוצא ממקום אחר דוקא אבל אי כתב ידן יוצא ממקום אחר אינם נאמנים, ולדעת רבינו האיי וכת אחת של הראשונים פירשוה אפילו בשכתב ידן יוצא ממקום אחר, והרמב"ן ז"ל הכריע כדברי האחרונים, והכרעתו אינה מכרעת כלל אלא כפי שיטת הראשונים וכו' ע"כ.
ודעת הרמב"ם ז"ל נוטה לדעת האחרונים, שכתב בפירוש בפרק ג' מהלכות עדות וז"ל אמרו על תנאי היה שטר זה אם היה כתב ידן יוצא ממקום אחר אין נאמנים, ואם אין השטר מתקיים אלא מפיהם נאמנים ואומרים לבעלי הדין קיימו התנאי ובואו לדין ע"כ, אבל הראב"ד ז"ל השיג עליו וסובר כדעת רבינו האיי ז"ל דבכל ענין נאמנים אפילו בשכתב ידן יוצא ממקום אחר.
והרשב"א בתשובה שהביאה הרב ב"י כתב בדעת הרמב"ם דההיא דתנאי היו דברינו נאמנים בשאין כתב ידן יוצא ממקום אחר דוקא הוא. ודעת הרא"ש ז"ל לפי מאי דכתב בנו הטור בחו"מ סימן כ"ט היינו כדעת רבינו האיי דבכל גוונא נאמנים אף בשכתב ידן יוצא ממקום אחר, שכתב וז"ל וכתב הרמב"ם וכן אינו יכול להוסיף בעדותו כללו של דבר כל דבר שיאמר העד וכו' בטול העדות או תוספת תנאי אין שומעין לו, ואדוני אבי הרא"ש ז"ל כתב דבתנאי שומעין לו וכו', וכתב הרב בית יוסף דהיינו מדהביא הרא"ש דברי הגמרא סתם ולא חילק בין כתב ידן יוצא ממקום אחר לאינו יוצא משמע להטור ז"ל דבכל גוונא מיירי.
והוקשה לי בזה לכאורה, שהרי כתב הטור ז"ל לקמן בסימן מ"ו וז"ל העדים שאין כתב ידן יוצא ממקום אחר ואומרים כתב ידינו הוא זה וכו' או תנאי היה בדבר הרי אלו נאמנים וכו' עד ואי כתב ידן יוצא ממקום אחר בכל דבר אין נאמנים, ורבינו ניסים כתב דבמודעא נאמנים אפילו כתב ידן יוצא ממקום אחר, ואדוני אבי הרא"ש כסברא ראשונה, הרי דמשמע ליה להטור דלהרא"ש אי כ"י יוצא ממקום אחר אין נאמנים לכל דבר ואפילו לענין תנאי כסברא א'. ולזה אפ"ל דמ"ש דסובר הרא"ש כסברא א' היינו דוקא לענין מודעא, מ"מ קשה להטור ז"ל שהביא שם בסימן מ"ו דאם כתב ידו יוצא ממקום אחר בכל דבר אין נאמנים דמשמע דזו היא סברתו, והוא היפך דעת אביו הרא"ש שכתב בסימן כ"ט. ותו דבסימן פ"ב כתב הוא עצמו סתם כדעת אביו וז"ל ואם יש ללוה עדים שבתנאי דעשה ואין המלוה מודה לו מקבלין עדותן שאפילו עידי השטר עצמן נאמנים לומר תנאי היה דברינו אפילו אם כתב ידן יוצא ממקום אחר.
נחזור לעניינינו דדעת הרא"ש כדעת רבינו האיי מדהביא סתם דברי הגמרא ולא חילק בין כתב ידן יוצא ממקום אחר לאינו יוצא כדכתב הרב ב"י.
(אמר המגיה עיין בזה להכנסת הגדולה בסימן כ"ט הגהות הטור אות כ"ג מה שיישב בזה ובסימן מ"ו הגהות טור אות פ' ובהרב משאת משה חלק חו"מ ח"ב סימן נ"ד, ועיין בהרב בני יעקב בדף מ"ד סוף ע"א מה שתמה על הכנסת הגדולה ובהרב חשק שלמה ז"ל בסימן מ"ו הגהות הטור אות ס"ח).
והנה הרי"ף ז"ל לא בירר בפירוש דבריו היכן דעתו נוטה, אבל מדהביא דברי הגמרא סתם ולא חילק משמע דס"ל דבכל גוונא נאמנים אף בכתב ידן יוצא ממקום אחר כדאמרינן להרא"ש ז"ל, הגם שיש דוחק לזה שנמצא דעת הרמב"ם שלא כדעת רבו הרי"ף. ובזה תמהני מדברי הראב"ד פ"ג מהלכות עדות גבי מאי דכתב הרמב"ם ז"ל אמרו על תנאי היה שטר זה אם היה כתב ידן יוצא ממקום אחר אין נאמנים וכו', השיג עליו וז"ל אמר אברהם לדעת רבינו הוא זה אבל לדעת הגאון בכל ענין נאמנים, ואם מילת רבינו שאמר כיון לדעת הרי"ף לא ידעתי מהיכן הבין בדעת הרי"ף כן. ואולי דדעת הראב"ד שלא כדברי הרב ב"י, אלא מסתברא ליה דמדסתם הרי"ף והביא דברי הגמרא סתם ולא פירש בין כתב ידן יוצא וכו' בין כשאין כתב ידן יוצא וכו' משמע דס"ל להרי"ף דדוקא בשאין כתב ידן יוצא נאמנים. אלא שנשאר לזה תימא על הטור ז"ל שכתב בשם הרא"ש דבכל גוונא נאמנים ומהיכן הבין כן בדעת הרא"ש.
נמצא דלדעת הרא"ש ורבינו האיי והראב"ד והר"ן זלה"ה נאמנים העדים לומר תנאי היה דברינו אף בכתב ידן יוצא ממקום אחר, ולדעת הרמב"ם והרמב"ן והרשב"א אינם נאמנים אלא דוקא בשאין כתב ידן יוצא ממקום אחר אבל כשכתב ידן יוצא ממקום אחר לא, וכן נראה דעת הריטב"א בתשובה הביאה הרב ב"י בסימן מ"ו וז"ל, כתב הריטב"א על מה שלאה טוענת שאין שטר הראיה שמוציא ראובן כלום לפי שהיא בעדים החתומים על השטר, וכיון שלא כתבו תנאי זה בשטר שוב אינם חוזרים ומגידים וכו' ואעפ"י שאמרו העדים שבאו ואמרו תנאי היו דברינו נאמנים, זהו בשאין כתב ידן בשטר המכר יוצא ממקום אחר, אבל כל ששטר המכר מתקיים ממקום אחר אינם נאמנים וכו' ע"כ.
ומעתה אבא לנדון דידן, דכיון דכבר נתפשט ונקטינן כלל גדול מדברי מהררי"ק ז"ל דהיכא דאיכא תרי רבוותא דמסייעי למוחזק מצי למימר קים לי כהני ולא מפקינן ממונא מיניה, כל שכן בנדון דידן דאיכא כמה וכמה רברבי דמסייעי להו דלא מפקינן מינייהו. ותו אי לא דמסתפינא אמינא דבלאו הכי עבדינן כהני דסברי דאין חילוק בין כתב ידן יוצא וכו' לאין כתב ידן יוצא וכו', דהא לפי מאי דכתיבנא לעיל לדברי הרב ב"י שהבין בדעת הטור שהרא"ש סובר דבכל גוונא נאמנים מדהביא דברי הגמרא סתם ולא חילק וכו', א"כ דעת הרי"ף נמי הכי הוי מדהביא דברי הגמרא סתם, וכיון שכן בטל דעתו של הרמב"ם שחילק בין כתב ידן יוצא וכו' נגד דעת רבו הרי"ף ז"ל שלא חילק, ואף כי דעת הרשב"א ג"כ כדעת הרמב"ם כדכתיבנא, הנה כיון שהראב"ד סובר בדעת הגאון שלא כדעת הרשב"א בטלה דעתו של הרשב"א אצל דעת הראב"ד, כיון דמצינו שהרשב"א עצמו כתב דאילו הוא היה מחמיר והראב"ד היה מקל ראוי לילך אחר הראב"ד, כל שכן היכא דהוא מקל והראב"ד מחמיר וכו' כמו שהביא זה הרב מהרשד"ם.
(אמר המגיה לענ"ד דברי הרב אלו תמוהים, כי הנה למה שרצה לבטל דעת הרמב"ם ז"ל מפני שהוא נגד הרי"ף רבו ז"ל וכו', הרי מצינו למרן ז"ל בכמה דוכתי שהוא פוסק כדעת הרמב"ם ז"ל אפילו נגד הרי"ף רבו, והגם שהוא דוקא היכא דקאי הרא"ש ז"ל כוותיה והכא פליג עליה, מ"מ הכא נמי הא איכא הרמב"ן והריטב"א נמי דקיימי כוותיה וא"כ מנא ליה לומר בזה בטלה דעתו וכו'.
גם מה שרצה לבטל דעת הרשב"א ז"ל מטעם שהוא נגד הראב"ד וכבר העיד עליו וכו', גם בזה לא אבין דאע"ג דהרשב"א בעצמו אמר כן מצד ענוותנותו מ"מ לית לן למעבד הכי, ומה גם דאית לן למימר דעד כאן לא אמרה הרשב"א ז"ל למילתיה אלא בדבר שהוא ז"ל והראב"ד לחודיה פליגי באותה סברא לבד, לא כן בנדון דידן שהוא מחלוקת ראשונים והוא הכריע היפך סברתו דאז לא אמרינן הכי, ומה גם הכא בנדון דידן שהוא קאי בשיטת רבו הרמב"ן ז"ל דבודאי בדבר כזה לא יאמר הרשב"א שיבטל דעתו מפני דעת הראב"ד.
גם לפי הנראה מדברי הרב הוא שכוונתו בזה למעט דעת הסוברים וכו' ולומר דלאידך גיסא איכא רובא דרובא ואית לן למפסק כוותייהו. הנה כל זה ניחא לפי שיטתו שלא נשאר בהך סברא כי אם הרמב"ן והריטב"א לבד והם מיעוטא דמיעוטא נגד שאר רבוותא, ברם לדידן אחר שנתגלה לן אור הגנוז מהשיטה מקובצת להר"ב אשכנזי למסכת כתובות ומייתי שם עוד כת מהר' דסברי כהרמב"ם ז"ל ה"ה ר"י ור"ח ור"י ן' מיגש לבד הרמב"ן והרשב"א והריטב"א זל"ה שכבר הזכרנו, א"כ חזר הדין שגם בדעת הרמב"ם איכא רובא כמו שיראה המעיין.
ודרך אגב ראיתי להרב מהריט"ץ ז"ל בסימן כ' שנשאל על נדון דומה לזה של הרב המחבר ז"ל ואסף וקבץ כל הסברות העומדים בזה מערכה מול מערכה, והכריח שהרבים עומדים עם סברת רבינו האיי ז"ל וגם ראיתי בתוך דבריו שהעמיד להרשב"א עם רבינו האיי.
ולענ"ד לא כן אנכי עמדי, דאדרבא רבים אשר העומדים בסברת הרמב"ם ז"ל מאשר העומדים עם רבינו האיי כמו שיראה המעיין, וגם שרצה להשוות דעת הרשב"א עם רבינו האיי משום מאי דקשה ליה הנך תשובת הרשב"א דסתרן אהדדי, ועל זה קאמר סמי חדא מקמיה תרתי וכו', הנה לפי מה שהעיד לן הרב אור זרוע משמיה דהרשב"א ז"ל בפירוש הסוגיא דהוא קאי כדעת הרמב"ם והרמב"ן ליכא למימר הכי שהרי הוו תרי ותרי ומאי אולמיה דהאי מהאי, ואדרבא יותר נראה לתפוס עיקר מה שפירש בפירוש הסוגיא שהוא יותר בהדיא ממה שנראה מתוך תשובותיו שאינו מבואר כ"כ דהכי ס"ל, שהרי אפשר שיש לחלק, ומה גם לפי דעת מרן דמה שנראה מתוך תשובה כבר ישבו הוא ז"ל, ומה שלא הונח לו ישוב מרן בזה עיין מ"ש המחבר בזה לעיל בסימן א' ומה שרמזנו שם בהג"ה ודו"ק).
וגדולה מזו אני אומר דבנדון דידן אפשר לומר דלכו"ע נאמנים העדים לברר ולהוסיף תנאי זה, משום דכי אמרינן דהעדים שאמרו תנאי היה דברינו נאמנים היינו כשהתנאי הוא לעשות מעשה בפועל ולקיים דבר מה, כגון שנתחייב המלוה לתת ללוה שום דבר או שנעשה לו כך וכך כגון שידבר עליו לשלטון וכיוצא, ובתנאי כי הא דוקא אמרינן דאם כתב ידן יוצא ממקום אחר אינם נאמנים דאכתי לא נשתעבד הלוה אלא בקיום התנאי וכשיתקיים אותו דבר, וגם דהוי כמו אמנה היו דברינו דהא תנאי זה אמנה הוי שהאמינו בקיום התנאי וכי חתמו העדים באותו שטר משוו לנפשייהו רשעים ולא מהימני, אבל בנדון דידן דהתנאי היה בשב ואל תעשה דמלוה וכבר נשתעבדו המתחייבים לבעל השטר ומהשתא חייל שעבודייהו אלא שתנאי היה שלא יעשה כך וכך ובידו של בעל השטר לקיים תנאו, בהא אפשר דלכו"ע מהימני אפילו כתב ידן יוצא ממקום אחר.
אמנם מה שצריך לעמוד ולראות בנדון דידן אם החיוב חל עליהם מחמת השבועה והנזירות שקבלו עליהם, איברא דאין לגמגם ולפקפק בזה מהאי דקי"ל דבכל דבר שלא יועיל הקנין לחיוב הדבר ולקיימו, כגון בדבר שלא בא לעולם או דבר דאסמכתא או המתחייב בדבר שאינו קצוב דאם נשבע המתחייב אף כי מדין הקנין אינו מחויב, מ"מ מכח שבועתו חייב להשלים תנאו, כמו שביאר כל זה הריב"ש בתשובה סימן שמ"ד ושאר כל הפוסקים האחרונים, והיה מקום להאריך בזה, אלא דהכא בנדון דידן לא דמי להאי כלל, דשאני הכא דכשנתחייבו לפרוע חל חיובם אפילו בלא שבועה, אלא שטוענים שעל תנאי היה חיובם ואדעתא שיקיים תנאו נתחייבו, וכשלא קיים תנאו אדעתא דהכי לא נתחייבו, וא"כ גם השבועה והנזירות לא היתה אלא אדעתא דהכי שיקיים וישלים תנאו, ואם לא יקיים תנאו חיוב אין כאן וגם שבועה אין כאן. וגדולה מזו כתב מהר"י קולון בשם הרשב"א בשורש פ"א ורמזה בית יוסף בחו"מ סימן ס"ז, נשאל על הנשבע לחבירו שיפרענו לזמן פלוני והגיע השמיטה אם שביעית משמטת בזמן הזה ונאמר ממון אין כאן שבועה אין כאן, או אם שבועה דאורייתא ושמיטה דרבנן ולא אתי דרבנן ומבטל וכו', והשיב דשביעית משמטתו דהפקר ב"ד הפקר ולא נשבע זה לפרוע אלא כל זמן שהוא חייב שאילו מחל לו זה חובו אין חיוב שבועה חל עליו וכו', הרי דכתב שלא נשבע זה לפרוע אלא כל זמן שהוא חייב ומשום הכי השביעית פטרתו גם משבועה, דאין השבועה מוספת כלום לענין חיוב הממון אלא מזרזת הפרעון, כל שכן הכא בנדון דידן דהשבועה והנזירות אינן מוסיפין שום חיוב פרעון יותר מאם לא נשבע דהכל על תנאי היה וכשלא קיים התנאי חיוב אין כאן ושבועה אין כאן.
אך מה שצריך לעמוד דבנדון דידן כיון דאיכא פלוגתא אם נאמנים לומר תנאי, ולהרמב"ם וסייעתו אם כתב ידן יוצא ממקום אחר אינם נאמנים לומר תנאי היה דברינו, א"כ ממילא ג"כ חל עלייהו דמהחייבים השבועות והחומרות שקבלו עליהם, ואע"ג דלענין הממון אין מוציאין מידם דמצו למימר קים לי כהני דסברי דבכל גוונא נאמנים, אבל לענין השבועה מספקא לן אם מצו למימר ג"כ קים לי או לא, אלא אמרינן ספק שבועה להחמיר וכופין אותם ומנדין אותם עד שיקיימו שבועתם ויפרעו חובתם ולא יעברו על איסור תורה אם איכא נפקותא טובא, דכיון דלהרמב"ם וסייעתו אינם נאמנים לומר תנאי היה דברינו ועברו על השבועה אם יהיו פסולים לעדות וחשודים על השבועה או לא, ואם יפול עליהם שום שבועה מן התורה כגון מודה במקצת או להכחיש את העד לא אמרינן בהאי שכנגדו נשבע ונוטל להוציא ממון מידם, אלא מצו למימר קים לן כמאן דסברי דנאמנים בכל גוונא ואינם חשודים ויהיו מן הנשבעין ונפטרין, וכן לענין עדות אם יודע להם עדות על חבירם אם לזכות לתובע להוציא ממון מיד הנתבע יאמר הנתבע קים לי כמאן דסברי דהם פסולים לעדות שלא להוציא ממון ממנו, ואם לזכות הנתבע להחזיק ממון בידו יאמר הנתבע קים לי כמאן דס"ל דהם כשרים כדי להחזיק ממון בידו.
והנה לזה בתחילת עיוני הייתי אומר דבנדון דידן לכו"ע אף להרמב"ם וסייעתו אינם פסולים מחמת השבועה, ואע"ג דלענין פירעון הממון אינם נאמנים לומר תנאי היה וחייבים לפרוע השטר, מ"מ נאמנים הם לגבי השבועה שלא לפוסלם, מההיא דכתב הר' יהודה ן' הרא"ש בתשובה הביאה הרב ב"י חו"מ סימן ל"ד מחודש ו' וז"ל, אם היתה השבועה כתובה בשטר ולא היה כתוב בו שלא יוכל לטעון שפרע, והיה אומר שקיים שבועתו ופרע, אעפ"י שלא היינו יכולים לפוסלו מחמת השבועה דשמא פרע, מ"מ צריך לפרוע השטר ע"כ, הרי דכתב בפירוש בהדיא דאע"ג דלענין פרעון הממון אינו נאמן לומר פרעתי מפני שהשטר בידו וצריך לפרוע, מ"מ לענין לפוסלו מחמת השבועה אינם יכולים דאמרינן שמא פרע כמו שהוא טוען, הכא נמי אע"ג דלענין פרעון הממון להרמב"ם צריך לפרוע ואינו נאמן לומר על תנאי היה, מ"מ לענין לפוסלו מן השבועה אינו פסול כי שמא על תנאי היה כמו שהוא אומר.
אמנם אחר העיון יראה דאין הנדון דומה לתשובת הר"י בן הרא"ש, דהכא בנדון דידן עדים החתומים על השטר כמי שנחקרה עדותן בב"ד, ולהרמב"ם ז"ל שוב אינם יכולים לחזור ואף להוסיף בעדותן תנאי אינם יכולים, וא"כ הו"ל כמי שהעדים מעידים בפירוש דחיוב השטר שלא על תנאי היה, ומאי דאמרין המתחייבים שעל תנאי היה אינו כלום כיון שהעדים מכחישין אותם, ואי משהו בהו ולא פרעי עוברים על השבועה הו להרמב"ם, ובההיא נדון של הר"י בן הרא"ש ליכא עדים דמכחישין את הלוה במה שאומר שפרע ולכך אין לפוסלו מחמת השבועה דשמא פרע, אבל לענין הפרעון צריך לפרוע משום דהוי מלוה בשטר ואינו נאמן לומר פרעתי דשטרך בידי מאי בעי.
וגדולה מזו כתב הרשב"א בתשובה הביאה הרב ב"י בסימן ל"ד מחודש ל"ג, על ששאלוהו אם עדים מעידים שפלוני חשוד מפני שחייב להם מנה בשטר ובשבועה לזמן קצוב ועבר על שבועתו והלה טוען שהם האריכו לו זמן, והשיב דאין העדים האלו נוגעים בעדות ואינו נאמן לומר שהם האריכו לו זמן אם לגבי פריעת הממון אם לפוסלו לעדות ע"כ. והגם דנראה לכאורה דתשובה זו סותר לתשובה הקודמת שהביא שם הרב ב"י דתיפוק ליה דדילמא לא איתרמו ליה זוזי ואנוס היה ולכך אינו נפסל, מ"מ בין הכי ובין הכי כי ליכא האי טעמא דלא איתרמו ליה זוזי אינו נאמן ונפסל לעדות, הרי דאפילו המלוים עצמם כשהם שנים נאמנים לפוסלו כיון ששטר השבועה בידם, כל שכן כשאין העדים המכחישין אותו נוגעים בדבר דודאי דנאמנים לפוסלו ואינו נאמן המלוה לטעון דבר נגד העדים המכחישין אותו.
נחזור למקום שעמדנו בו, שצריך לחקור ולברר בנדון דידן אם יכולים ליפטר עצמם מחומרת השבועה שנשבעו לפרוע בטענת קים לי כהני דסברי דנאמנים לומר דעל תנאי היה חיוב זה ושבועה זו ולאו עבריינא מקרי. ובגדר חקירה זו נכנס חקירה אחרת דומה לזו במי שתובע לחבירו על דבר שהוא מחלוקת הפוסקים אם הוא חייב אם לאו, כגון שנתחייב על דבר שאינו קצוב וכיוצא דלהרמב"ם ורבותיו אינו חייב, אם מותר לישבע בפני ערכאות סתם שאינו חייב לו כלום כיון שבדיני ישראל פטור מן החוב ההוא בתורת קים לי. ועל זה עצמו נשאל הרב כמהר"ר אהרן ששון בסימן מ"ז על ראובן שהוליך את שמעון לערכאות והערכאות מחייבין לשמעון שבועה, ואם היה בא שמעון לפני ב"ד של ישראל היו פוטרין אותו מתביעת ראובן משום דמצי למימר קים לי כהני וכו', אם יכול לישבע שאינו חייב לו או שפרעו כיון שבדיני ישראל היה פטור, או דילמא אכתי מה שהיו פוטרין אותו מפני דיני ישראל אינו מפני שהדין פשוט ופסיק כן אלא מפני שהוא פוטר את עצמו בטענת קים לי וכו'. והשיב הוא ז"ל דפשיטא דאין יכול לישבע על זה אפילו סתם שאינו חייב לו אם לא יחקרו הערכאות לברר דבריו, משום דאין אדם יכול לטעון בריא ע"פ אחרים, והוכיח כן מהגמרא יע"ש, א"כ הוא הדין בנדון דידן נמי דאינו פטור מן השבועה, דמאי שנא שבועה דלהבא משבועה דלעבר כמו שכתב הוא ז"ל שם בתר הכי.
והרב מהר"י קולון בשורש קמ"ט לגבי דין הציצית דאיכא פלוגתא אם בעל חמש פטורה מציצית, כתב וז"ל ומה מאד היתה שגגה גדולה תחת יד מי שאמר דמצי למימר קים לי כרבינו שמחה וכו', דאנן מי מדמינן איסורא לממונא והלא הלכה רווחת היא וכו' דספק איסורא לחומרא, ודאי גבי ממונא מצי למימר המוחזק קים לי כחד מרבוותא וכו', אבל הכא גבי איסורא מי יקל ראשו כנגד תורתינו להתיר איסורא מספק חלילה וכו' ע"כ, הרי למהרי"ק מארי דכללא דא וממנו נתפשט המנהג לומר המוחזק קים לי לגבי ממונא, והוא עצמו תפס בפירוש ובמושלם דלגבי איסורא לא מצי המוחזק למימר קים לי וכו'.
ומ"מ עדיין יש להסתפק במקום דאיכא איסורא וממונא יחד כנדון דידן מה דינו ואיך נפסוק, ומדברי מהר"י קולון ז"ל אין הכרח כ"כ דדילמא שאני התם דאיירי באיסורא לבד, אבל בדאיכא דין איסורא ודין ממונא יחד אזלינן בתר דין ממונא ומצי למימר קים לי שלא להוציא, או דילמא אזלינן בתר איסורא ולא מצי למימר קים לי אף לגבי ממונא ומוציאין הממון מיד המוחזק. ומתוך העיון בחקירה זו נכנסתי בחקירה אחרת כיוצא בה, דזה ג"כ איכא להסתפק כי ימצא בגמרא דידן פלוגתא דרב ושמואל בדינא חדא ואיכא ביה נפקותא לענין ממונא ולענין איסורא, הלכה כמי דיינינן דהא קי"ל הלכה כשמואל בדיני וכרב באיסוריה.
והנה זה יראה שהוא פלוגתא דהרמב"ם והראב"ד, דלהרמב"ם אזלינן בתר ממונא וקי"ל כשמואל בדיני אע"ג דאיכא איסורא באותו ענין, ולהראב"ד איפכא סבירא ליה דבתר איסורא אזלינן והלכה כרב באיסורי אע"ג דאיכא הפרש ממון ג"כ באותו ענין. וזה דכתב הרמב"ם פ"ז דנדרים וז"ל מי שנאסרה הנייתו על בעל בתו והוא רוצה לתת לבתו מעות כדי שתהיה נהנית בהם הרי זה נותן לה ואומר לה הרי המעות האלו נתונים לך במתנה ובלבד שלא יהא לבעליך רשות בהם וכו', ואפילו אמר לה מה שתרצי עשי בהם לא קנה הבעל, אבל אם נתן לה על מנת שאין לבעליך וכו' ולא פירש לכך ולכך וכו' קנה הבעל, ודבר זה אסור שהרי הוא אסור בהניית חותנו ע"כ. וכתב הרב כסף משנה דדין זה היינו מההיא דפרק בתרא דנדרים גבי דתנן המודר הנאה מחתנו והוא רוצה לתת לבתו מעות אומר לה הרי המעות נתונים לך ובלבד שלא יהא לבעליך רשות אלא מה שאתה נותן לתוך פיך וכו', אמר בגמרא אמר רב אבל אמר מה שתרצי עשי קנה הבעל ושמואל אמר לא קנה הבעל. ומדכתב הרמב"ם דאפילו אמר לה עשי מה שתרצי לא קנה בעל ואינו אסור, משמע דסובר משום דהלכה כשמואל בדיני ואפילו היכא דאיכא איסורא וקי"ל הלכה כרב באיסורי אפילו הכי פסקינן הלכה כשמואל בדיני, אבל הראב"ד ז"ל השיג עליו וז"ל ולדעת רב אי אמר לה עשי מה שתרצי קנה הבעל עד שיאמר לה בפירוש אלא מה שאתה נותן לתוך פיך, ואע"ג דפליג שמואל הא איסורא הוא וקי"ל כרב באיסורי, משמע דס"ל דלעולם הלכה כרב באיסורי אע"ג דאיכא ג"כ הפרש ממון.
א"כ חזרנו לנדון דידן להסתפק אי אזלינן בתר ממונא ואמרינן קים לי כרבינו האיי וסייעתו דנאמנים לומר תנאי היה ושלא להוציא ממון מידם, ואע"ג דאיכא ג"כ איסורא דשבועה בתר דינא דממון אזלינן ואחריו נגרר דינא דאיסורא, או דילמא אזלינן בתר דינא דאיסור דשבועה וספיקא דאיסורא לחומרא ודינא דממונא נגרר אחריו ומפקינן מידן.
והרב מהר"ר אהרן ששון בסימן קס"ב באותו נדון של רבית נסתפק בזה וכתב לענין פלוגתא דרב ושמואל בגמרא ואיכא נפקותא לענין איסורא וממונא, דכתבו התוספות דחזינן המחלוקת באיזה ענין נאמר אי באיסור או בממון ע"כ. ונראה הכוונה דחזינן עיקר פלוגתייהו דרב ושמואל בעיקרא דדינא אי אתינן למיבעי אי מפקינן ממונא אז אמרינן הלכה כשמואל ואי חזינן דעיקר פלוגתייהו לענין איסורא אז אמרינן הלכתא כרב.
וזה ג"כ יראה דעת הרא"ש לפי פירוש הרב בית יוסף, וזה דבסימן ס"ז כתב הטור המלוה לזמן אפילו הרחיב למאה שנה השביעית אינה משמטת והרמ"ה כתב דמשמטת וכו', וכתב המחבר הרב ב"י דבגמרא איתא ב' לשונות ללישנא קמא השביעית משמטת וללישנא בתרא אין השביעית משמטת וסובר הרא"ש כר"ת דפסק כלישנא בתרא משום דשביעית דרבנן אזלינן לקולא, והקשה הרב ז"ל וא"ת הא בספיקא דממונא נקטינן קולא לנתבע והכא הוי איפכא קולא לתובע, והשיב דנראה לו דטעמיה דהרא"ש משום דשמיטה איסורא היא ומקילין כיון דרבנן היא דלא הנהוג בזמן הזה, ונהי דגמ' לענין ממונא והוי חומרא לתובע מ"מ כיון דבעיקרא דדינא לא אתינן למיבעי אי מפקינן ממונא מהאי גברא אלא לענין איסורא אי נוהג השביעית או לא, לקולא נקטינן ע"כ. הרי נראה דעת הרא"ש כדעת התוספות דכל היכא דנפיק מפלוגתייהו איסורא וממונא שניהם יחד חזינן בעיקרא דדינא ובאיזה ענין נאמר המחלוקת אי באיסורא אי בממונא, ובתר ההוא אזלינן ונעשה עיקר.
ומצאתי להרב מהריב"ל זלה"ה בח"ג סימן צ"ח שנסתפק בענין זה ושקל וטרא טובא בהאי ספיקא, גבי מי שקנה מהתוגר חזקת ישראל חבירו ועבר על הסכמות וחרם הקהלות שהבית שימכר שתהיה חזקתו למוכר וכו', כתב וז"ל וכד מעיינן אשכחן דאיכא לאיסתפוקי טובא דנהי דלענין איסורא הלכה כרב אבל לענין ממונא דילמא דהלכה כשמואל דהא קי"ל הלכה כשמואל בדיני, ואיכא לאיסתפוקי היכי לדיינוה דייני להאי דינא אי אמרינן דבממון עבדינן כשמואל ובאיסורא עבדינן כרב וכו' כיון דמחד טעמא הוא אין מצינן לאיפלוגי בינייהו ואי עבדינן כחד מינייהו אתמהא דמאי אולמיה דהאי מהאי. והיה נראה לכאורה למימר דכל היכא דנפיק מחד טעמא איסורא וממונא האי כללא דהלכתא כרב באיסורא וכשמואל בדיני לא מהניא ולא מידי ודנינן בהו כמאן דדנינן בהנהו אמוראי דעלמא וכו', ואח"כ הביא מדברי הריטב"א בההיא שמעתא דקדושין גבי קדשה אביה בדרך וקדשה עצמה בעיר והיא בוגרת לפנינו, ופליגי רב ושמואל דרב אמר דקדושיה קידושין ולא חיישינן לקדושי אביה ושמואל אמר חיישינן לקדושי שתיהם וקאמר בגמרא והלכתא כרב, כתב הריטב"א וז"ל והא דאצטריך תלמודא למיפסק כוותיה דרב אע"ג דהא קי"ל בכל רב ושמואל הלכתא כרב באיסורי והכא איסורא, היינו משום וכו', ותו דהכא נמי איכא ממונא שאין האב זכה בכסף קידושיה עכ"ל הריטב"א. הא קמן מאי דכתבינן דאי לא מאי דפסק תלמודא דהלכתא כרב לא הוה אמרינן דהלכתא כרב באיסורא, כיון דבההיא דקדשה אביה וכו' איכא ממונא נמי שאין האב זכה בכסף קדושיה, וכיון דכן הוא דאיפסיקא הלכתא כוותיה דרב בההוא דקדשה אביה לאיסורא ולממונא, בנדון דידן אע"ג דממונא הוא עבדינן כוותיה דרב, ע"כ דברי הרב מהריב"ל. וכן מצאתי להרב מהר' יוסף בן עזרא בספר עצמות יוסף בפירוש המסכתא פרק עשרה יוחסין דף ע"ט גבי קדשה אביה בדרך וכו' דאיפליגו רב ושמואל, וכתב הרב שלמד מדברי הריטב"א אלו כלל מחודש זה דאזלינן בתר איסורא ולא בתר ממונא.
נחזור לעניינינו ונאמר דלפי מאי דכתיבנא נמצא דבמקום דאיכא פלוגתא דרבוותא בדבר ונפקא מינייהו בין לענין איסורא ובין לענין ממון, אע"ג דלענין ממון הוה מצי למימר המוחזק קים לי כהני ושלא להוציא ממון מידו, עכשיו דאיכא איסורא ולא מצי למימר קים לי להתיר איסורא דספיקא דאיסורא לחומרא, אזלינן בתר איסורא ודינא דממונא נגרר אחריו ומפקינן מיד המוחזק כדי שלא יעבור על דבר איסור תורה. וכן ג"כ הרב מה"ר אהרון ששון בסימן קס"ב הביא דברי מהרשד"ם וז"ל ומצאתי להרב מהרשד"ם שכתב בחלק יו"ד סימן ס"ב בדיני רבית וז"ל, הרי משמע שיש מהפוסקים דסברי דלא הוי אלא אבק רבית דקי"ל דאינה יוצאה בדיינים, והיה אפשר לעלות על הדעת שהיה יכול שמעון לומר כיון דאיכא פלוגתא דרבוותא, ואיכא מקצת מן הגדולים דסברי דאינה יוצאה בדיינים. לא מפקינן מיניה דיאמר המוחזק קים לי כהני דסברי דהוי אבק רבית ואינה יוצאה בדיינים אמנם יראה בעיני דאע"ג דהאי דינא אמרינן בדינא דממונא אבל בענין נדון דידן דהך פלוגתא הוי באיסורא כו"ע מודו דמפקינן מיניה, נמצא שהמחלוקת עושה שהוא ספק איסור דאורייתא ואזלינן לחומרא ולאו כל כמיניה דשמעון לומר קים לי כפלוני, דדוקא בענין ממונא לחוד אמרינן הכי לא בענין איסורא, וכן נראה מדברי מהררי"ק ע"כ.
והגם שהרב מה"ר אהרן ששון עדיין נסתפק בדבר מפני שלא באר דבריו מהררי"ק רק באיסור לבד לא במקום שיש איסור וממון, מ"מ סוף דבר העלה הרב דאם היה נדון דידיה בענין שבין אדם לחבירו דהדבר ברור אצלו לזכות את הלוה והיינו להוציא מיד המחוזק.
נמצינו למדין מכל האי דכתיבנא, דבנדון דידן לכאורה זכה בעל השטר ועל המתחייבים לפרוע חיובם, ולאו כל כמינייהו לומר קים לן כרבינו האיי וסייעתו דסברי דנאמנים עידי השטר לומר תנאי היה דברינו ואף בכתב ידן יוצא וכו' ושלא להוציא מידן, אלא דבתר איסורא דחומרת השבועה והנזירות אזלינן, וכיון דספיקא דאיסורא לחומרא מפקינן ממונא מינייהו.
איברא דאי לא דמסתפינא אמינא דמטעם אחר וממקום אחר הם פטורים המתחייבים מן השבועה, וזה דכתב הרשב"א בתשובה הביאה הרב ב"י באבן העזר סימן ן' דאזלינן בתר אומדנא ואפילו במקום שבועה ונדרים, וכדאמרינן לא נתכוונה זו אלא להגון לה וכו'.
וגדולה מזו כתב הרא"ש בתשובה על ראובן ששידך את בתו לשמעון ונשבע ליתן עמה כ"כ על סמך שיגבה חובותיו, ונתקלקלו החובות שהוא פטור מהשבועה ואינו עובר עליה דאדעתא דהכי שיתקלקלו החובות לא נשבע, א"כ בנדון דידן נמי אית לן למימר דאומדנא דמוכח טובא הוא דלא נתחייבו בחיוב ההוא אלא ע"ד שלא יהא שוחט אחרי כן, ואם היו חושבים שיהיה שוחט לא היו מתחייבים ואדעתא דהכי לא נשבעו והו"ל כאילו התנו בפירוש על כך בשעת הנדר.
ובזה היה לי מקום להאריך טובא ויש לי כמה ראיות ותשובות הפוסקים דשייך לענין זה דאומדנא, אם לא שראוי לירא ולחרד להתיר בעניינים כאלו מצד חומר השבועה שנזדעזע העולם עליה בשעת מתן תורה וצריך עיון והתיישבות רב כמ"ש הר"ן ז"ל.
אמנם מ"מ יראה דלענין אם הם חשודים על השבועה זכו המתחייבים ואינם חשודים מטעם דהשבועה היה שבועת ביטוי להבא, ואיכא פלוגתא דרבוותא דלרש"י וסייעתו העובר על שבועת ביטוי להבא אינו חשוד בכך על השבועה משום דאיכא למימר דכי משתבע בקושטא קא משתבע שבדעתו לקיימה, ולדעת ר"ת וסייעתו הוי חשוד על השבועה, כמו שמבואר כל זה בדברי הטור וב"י בסימן ל"ד מחו"מ. וכיון שכן בנדון דידן הו"ל ספק ספיקא, ספק אם אין הלכה כהרמב"ם וסייעתו דסברי דהעדים אינם נאמנים לומר תנאי היה דברינו כשכתב ידן יוצא ממקום אחר ועוברים על השבועה אם לא יפרעו, ואם תמצא לומר דהלכה כמותם דילמא הלכה כרש"י וסייעתו דסברי דהעובר על שבועת ביטוי להבא אינו חשוד בכך על השבועה, וזה ספק ספיקא המתהפכת היא.
ואיברא דמ"מ עדיין יש לברר ולומר דהניחא דמטעם זה אינו נקרא חשוד לישבע אבל פסולים לעדות מיהא הוו, ואם יעידו על שום דבר לא מפקינן ממונא על פיהם דיאמר המוחזק קים לי שלא להוציא מידו, ואע"ג דאיכא תרי קים לי דמסייעי למוציא וכתב הרב מהריב"ל דמהניא להוציא מיד המוחזק, הנה כבר כתבתי במקום אחר דרבים חלקו עליו, וכן אדוני אבי הרב ז"ל בכמה מקומות מתשובותיו כתב דאיכא למישדי נרגא על דברי מהריב"ל אלו ועשה מעשה שלא להוציא ושנתפשט המנהג לומר המוחזק תרי קים לי.
וכל שכן לדברי הריב"ש בסימן רס"ז דכתב דאפשר דאף לרש"י ז"ל דאינו חשוד כל שנשבע להבא היינו דוקא לענין שבועה פירוש שאינו חשוד וישבע לשעבר, אבל לענין עדות פסול כל שנשבע להבא ועבר על שבועתו שהרי עבר על דברי תורה וכו' עי"ש, הרי לדברי הריב"ש פסול לעדות לכו"ע ואין מוציאין ממון על פיהם, דיאמר המוחזק קים לי כהרמב"ם דאינם נאמנים לומר תנאי היה ועבר על שבועת ביטוי להבא דפסול לעדות לכו"ע.
אמנם יראה לי לומר דבנדון דידן גם לעדות כשרים ומפקינן ממון על פיהם, שהרי הריב"ש עצמו בסימן שי"א והביאו הרב ב"י בסימן ל"ד כתב והכריע דבשבועת ביטוי להבא דוקא נשבע שלא לאכול ואכל הרי הוא חייב מלקות ורשע הוי ופסול לעדות ולשבועה, אבל נשבע לאכול או לפרוע ולא עשה כיון דאינו חייב מלקות דלא עביד מעשה אינו פסול לעדות ולשבועה ושכן נראה דעת הרמב"ם, הרי לדעת הריב"ש בנדון דידן דנשבעו לפרוע ולא עשו כן כיון דאינם חייבים מלקות דלא עבדי מעשה אינם פסולין ומפקינן ממון על פיהם דאין למוחזק לומר קים לי כהרמב"ם וכו', דהא אפילו להרמב"ם דאינן נאמנים לומר תנאי היה אפילו הכי לא עברו על השבועה בשבועת ביטוי להבא דלא עבדי מעשה.
סוף דבר ומסקנא דמילתא דבנדון דידן לפי מאי דכתבינא מטעם ספק ספיקא אינם חשודים על השבועה, ואין צ"ל לדעת הריב"ש דהיכא דלא עביד מעשה אינו פסול לכל דבר אף לעדות, אבל מענין הממון כבר כתבנו דאע"ג דמצו למימר המתחייבים קים לן כרבינו האיי וסייעתו דנאמנים העדים לומר תנאי היה דברינו ואין מוציאין מידן, אבל כיון דאיכא איסורא דשבועה ספק איסור לחומרא. ומ"מ מההיא טעמא דכתיבנא דאזלינן בתר אומדנא נראה קצת דזכו המתחייבים ופטורים משבועתם ונזירותם, ואנכי ירא וחרד להתיר ואין ולאו ורפיא בידי. אבל מ"מ אם יראה בעיני ב' בעלי הוראה להתיר מטעם זה אנכי אהיה עמהם, וכל שכן אם נצרף בזה דברי הרב מהריב"ל בח"א סימן ע"ט שהורה הלכה למעשה דבמילתא דאיתא קנין ושבועה והוא פטור מחמת הקנין בדבר שאינו ברור לכו"ע אלא מחמת קים לי וכו' וכיוצא, דאמרינן קנין אין כאן שבועה אין כאן, והגם שרבים חלקו עליו ונמוקם עמהם, מ"מ הואיל דנפיק מפומיה דמר רבה ניהו והוא הלכה למעשה לא דבר רק להיות סניף למאי דכתיבנא ופטורים מן הממון ומותרים מן השבועה (אמר המגיה עיין בזה להרב בית דוד חו"מ סימן קי"ד דף קי"ט).
וכל זה אני כותב לענין דינא להלכה בלתי ראית השטר ולשון החיובים, אבל צריך לדעת דאם כתוב בשטר החיוב בלי שום שיור תנאי בעולם הרי נתגלה בפיו שלא היה שום תנאי ושוב לא יכול למימר תנאי היה דברינו, כמו שכתב הטור חו"מ סימן מ"ו וז"ל ואם כתוב בשטרא ואנן סהדי מסהדינן דלא הוי שום שיור בשטרא לא יכלי למימר תנאי היה דברינו ואינהו גופייהו מרעי לסהדותא וכיון שהגיד שוב אינו חוזר ומגיד, הרי לדברי הטור ז"ל אם כתוב בשטר בלי שום שיור סגי כל שכן אם יכתוב בפירוש בלי שום שיור תנאי. וכתב הרב המחבר ב"י דכן כתוב במשרים וכ"כ הרשב"א, והן הן דברי בעל התרומות בשער ס"א וז"ל ואף אם אין כתוב בשטר אלא בלא שום שיור בעולם אף בזה כתבו חכמי נרבונא דאיתי לתנאי בכלל שיור ותו לא מצי למימר הלוה תנאי היו דברינו ואף לא עידי השטר דאינהו גופייהו מרעי לסהדותייהו וכיון שהגיד שוב אינו חוזר ומגיד וכו' וכל שכן אם יכתוב בפירוש בלי שום שיור תנאי.
באופן דבנדון דידן אם יכתוב בשטר החיוב בלי שום שיור בעולם כדרך רוב השטרות שכתוב הכי, בהא ודאי לא אריא אכן אלא דהחיוב חל עליהם ואינם נאמנים העדים לומר תנאי היה דברינו לכו"ע בשכתב ידן יוצא ממקום אחר.
הנראה לענ"ד כתבתי אני הצעיר משה בכמוהר"ר חיים שבתי זלה"ה
 
 
@שו"ת תורת משה חלק חושן משפט סימן כז
ואתי על דברי הרב כמה"ר חיים מבורך דסופיאה
דברי הרב המובהק הפוסק נר"ו אינם צריכין חזוק והם דברים פשוטים כתובים על אדני האמת והצדק. ואבא מן המאוחר לקודם, וזה על דבר השאלה שלישית שלוי מוחה ביד ראובן אשר קנה מיורשי שמעון שלא ישתמש בתשמישי בור ותנור ודרך סולם וכיוצא יען יש לו כתב מכמה שנים אשר כתוב בו שאין שום זכות לשמעון בהם, וראובן טוען שיש לו עדים אח"כ שנשתמש שמעון יותר משני חזקה וכו'. הנה על זה כבר כתבנו וחתמנו זה ימים לא רבים על פסק הרב המובהק כמוה"ר חסדאי פרחיה ה"י והרב כמה"ר שמואל גאון ז"ל והסכמנו עמהם לענין הדין שזכה ראובן בדינו.
ולענין השאלה הראשונה שלוי תובע מראובן חלק מהכותל אשר בנה לוי תוך רשותו ונהנה ממנו ראובן בצלו על זה, ראיתי מה שנשא ונתן הרב הפוסק נר"ו וכתב דכיון דלענין טענת פרעון אינו נאמן לומר שמעון פרעתי עד שיביא ראיה וכמ"ש הטור סימן קנ"ח, א"כ לא טענינן ללוקח, והו"ל כמנה לי בידך והלה אומר איני יודע אם פרעתיך דחייב כיון שהלוקח ראובן אינו יודע אם פרע שמעון, וכתב הרב דאחר ההתיישבות נראה דאפילו לפי זה פטור ראובן משום דמאי דאמרינן מנה לי בידך והלה אומר איני יודע אם פרעתיך דהוא חייב היינו בשהו"ל למידע שהוא בעצמו לוה. אמנם כשלא הו"ל למידע כגון בנדון דידן שהוא לוקח ולא הו"ל למידע אם פרע שמעון בהא ודאי הוא פטור כמ"ש הרב המבי"ט סימן קל"ג והרדב"ז סימן ס"ט.
ואני אחר המחילה לא כן אנוכי עמדי, דדבריו אמת שיש חילוק בין כשהו"ל למידע לכשלא הו"ל למידע, והם דברי הטור סימן ע"ה דין י"ט יע"ש וכל הפוסקים הראשונים כתבו כן ואין חולק בזה, אך לענין הדין דנדון דידן כיון שאם היה שמעון קיים לא היה נאמן לומר פרעתי חלק הוצאת הכותל עד שיביא ראיה, איך טענינן ללוקח ראובן שפרע מה שהמוכר לא היה יכול לטעון, וכי אם היה יוצא שטר קיים על היורשין היו פטורין לפרוע בטענה שמא פרע אביהם והלא לא טענינן ליורשין רק מה שהיה יכול לטעון אביהן, וכן הדין בלוקח, וא"כ בנדון דידן כיון ששמעון לא היה נאמן לומר פרעתי, חייב שמעון או יורשיו ליפרע חלקו ממה שנהנה מן הכותל והוא שליש הוצאת הכותל כפי המנהג שנהגו.
ולענין השאלה הב' שפתח לוי חלון על חורבת ראובן, הנה פשוט הוא כמו שפסק הרב המובהק שהרי כל האחרונים כתבו שכבר נהגו כהרא"ש ודעימיה דס"ל דאין חזקה, וכתב מהר"ם סימן פ"ה וקצ"ב שנהגו כן מטעם קים לי, גם הריב"ל ח"א סימן פ"ג כתב דבעל החורבה יסתום ויאפיל החלון מטעם קים לי, וכבר תמה עליו מהר"א ששון בסימן פ"ח שבסימן פ"ה כתב הרב דהרא"ש הוי יחיד בדבר זה, אבל הפוסקים חולקים, והוא ז"ל ס"ל כדברי מהר"י קולון דאין לומר קים לי כפלוני היכא שהוא יחיד נגד רבים ע"כ. והאמת שאינו יחיד בסברא זו דאיכא רבוותא דס"ל כסברתו ראב"ן ומהר"ם וכמה רבוותא שהביא המרדכי הובאו בדברי הרב מהר"י מטראני ח"א סימן קל"ב ובחו"מ סימן ע"ה יע"ש, באופן שזכה ראובן בדינו.
ולענין השאלה הד' דלוי שואל מראובן דמי חלק המחיצה המפסקת בשותפות זה אין צריך לפנים, דאע"ג דאיכא בירור שלוי לבדו בנאה ע"פ בני ק"ק הנה טענינן ללוקח ששמעון פרע וכמ"ש הטור סימן קנ"ה וז"ל ואפילו שידוע שאחד בנאו לבדו ושואל מחבירו שיפרע לו את חלקו וטוען שפרעו נאמן בשבועת היסת ע"כ, באופן שזכה ראובן וכמו שפסק הרב המובהק נר"ו.
משה בכמוהר"ר חיים שבתי זלה"ה
 
 
@שו"ת תורת משה חלק חושן משפט סימן כח
במותב תלתא כחדא הוינא נחנא בי דינא דחתמין לתתא כד אתא קדמנא עד אחד משומד מסיח לפי תומו, ואמר לפנינו הדברים האלה יו אישטאנדו אין איל אורדי ויניירון אונדי אישטאב"ה יו אריאל אי שוש חברי' א"ל אונו ג'ידייו די שאלוניקי קי לו לייאמאבא"ן באגרש"ה אי אוטרו משומד קילו ליימאבא"ן פירג ילי ש'אבאן אי קומימוש אי ביומימוש ג'ונטוש חי דישפואיש אי דיש'רון קי סי קייריאן איר אשו וייאג"י סי סאלודארון קון מי אי שי פ'אוירון מקאוו די טריש דיאש ויניירון ג'ינטי אי דיש'ירון שאב'ריש' קי אה אריאל אי אה בהגאש"ה אי אפירג ילי ש'באן מאטארון אי אישטאן אין טאל לוגאר לוגו שאליירון קאב'אליירוש אי לוש טופארון קואנדו טורנארון אויניר ליש שינטי דיזיר אה אילייוש מישמוש טופימוש אה אריאל אי אבאגשה אי אפריג'יני ש'אבאן מואירטוש אי לוש אינטירימוש אה טודוש טיריש אי פ'אלמייאמוש אין ריב"ה די אריאל און קיימיר די מוניד"ה. כל הנזכר העיד העד הנזכר מסיח לפי תומו. ולראיית האמת חתמנו שמותנו פה היום כ"ה לחדש אדר א' שנת הת"מ ליצירה בשאלוניקי וקים.
משה בכמוהר"ר חיים שבתי זלה"ה דיין. אפרים ן' נחמיאש דיין. יצחק צרפתי דיין.
שאלו ממני אי על פי קבלת עדות זה יש היתר לפלונית אשת באגאש'ה הנזכרת. ואומר בקצרה וברמז בלי אריכות הדברים שהם עתיקין וגם שאין לי פנאי, דבעדות זה איכא כמה פיקפוקין וספיקי וצריך לבררן ואלו הן. הא' שהעד המעיד הוא משומד וגרע מגוי מסיח לפי תומו וכמו שיבא בעז"ה. הב' דאם תמצי לומר דלא גרע מגוי הוי גוי מפי גוי אחר ויש לספק כמו שיבא בעז"ה. הג' שהעד הא' לא ראה שמת או נהרג אלא ראהו הרוג ויש לספק אי מהני בטביעות עין. הד' שמא אישתהי ג' ימים. הה' שלא הוזכר שמו ושם אביו ושם עירו.
והנה על הספק הראשון דהעד מומר ואע"ג דהיה מסיח לפי תומו גרע מגוי ואינו כשר להעיד, הנה בזה דעת הרי"ף והרא"ש בשלהי יבמות והרמב"ם ז"ל פרק י"ד מגירושין דבפסולי עדות דאורייתא אי מסיחין לפי תומם כשרים דלא גרע מגוי, ולדעת הר"ן בתשובותיו סימן ג' ושם דברי הרשב"א ז"ל דהוא הדין בישראל מומר שנאמן במסיח לפי תומו. והר"ב תומת ישרים בתשובה ע"ב הביא משם הר"י מטראני הראשון שכתב בתשובה היפך סברת הר"ן ושאינו נראה בעיניו סברא זו כלל לחלק בישראל רשע בין כשמתבונן להעיד ובין בשמסיח לפי תומו, והביא ראיה מההיא דפרק כיצד דף כ"ה ממתני' דתנן הרגתיו לא ישא אשתו ודייקינן מינה הא לאחר תנשא ואמאי רשע הוא וכתיב אל תשת ידך עם רשע וכו', ואם איתא שיש לחלק אמאי לא אוקי מתניתין במסיח לפי תומו ע"כ. וזה ג"כ כתב הרב הנמוקי בפרק כצד שהקשו לסברת הרי"ף ז"ל מדתנן התם מת הרגתיו הרגנוהו הוא לא ישא אשתו, ואמרו בגמרא נהי דהוא לא ישא אשתו הא לאחר תנשא והא אמר רב יוסף פלוני רבעני לאונסי הוא ואחר מצטרפין להורגו לרצוני רשע הוא והתוה אמרה אל תשת ידך עם רשע להיות עד וכו', ולסברת הרי"ף ז"ל מאי קושייא אימא דמתניתין במסיח לפי תומו. וכבר הרב אדוני אבי ז"ל יישב קושיא זו על נכון בקונטריס דעגונא בדף ד' וכתב דמשמע ליה לתלמודא דאם איתא דמיירי במסיח לפי תומו לא הוה פליג רבי יאודה ואומר הרגתי ולא תנשא אשתו והיינו משום דמשים עצמו רשע, ואי מסיח לפי תומו לא גרע מגוי, וסיים דבריו שם שהגם שכתב הר"ן ז"ל שיש שחלקו על הרי"ף ז"ל, פשיטא דנקטינן כדברי הרי"ף ושאר רבוותא שהסכימו עמו שהם אבות העולם ושכן הורו המורים האחרונים שבזמנינו בתשובות רבות ע"כ.
ועל הספק השני דהוי גוי, מפי גוי אף על גב דהריב"ש ז"ל מחמיר מטעם דאין הגוי בקי להכיר אם הגוי הוה לפי תומו או מתכוין להעיד. הנה דעת כל הפוסקים ז"ל ס"ל דלא כוותיה הכא הרב בעל תרומת הדשן, והרב ב"י צירף דעת מהר"י קורקוס עם בעל תרומת הדשן ז"ל ותרוייהו ס"ל דגוי ממפי גוי מהני לאפוקי סברת הריב"ש, וכן היא סברת הר"ן, וכן דעת האחרונים מהריב"ל ז"ל ח"א סימן א' ומהרשד"ם אבן העזר סימן קס"ה דנהגו להתיר גוי לפי תומו מפי גוי לפי תומו, זולת דיש מחלוקת, בין הפוסקים אי צריך שהגוי השני יאמר בפירוש שהגוי הראשון היה לפי תומו דלדעת בעל העיטור על הסתם כשסיפר הגוי האחרון הדברים לפי תומו מהני אעפ"י שלא פירש שהגוי חבירו הראשון היה לפי תומו או לא, וכתב הרב ב"י דמדברי הר"ן לא משמע הכי אלא שמצריך שיגיד האחרון בפירוש שמה שהגיד לו הראשון היה לפי תומו, אבל על הסתם אמרינן דהגוי הראשון היה על פי שאלת ישראל. ומהרימ"ט הכריח דגם ממהריק"ו כהר"ן ס"ל. והרב מהראנ"ח רצה להסכים סברת הר"ן עם סברת בעל תרומת הדשן דמה שהצריך הר"ן שיגיד האחרון בפירוש דהראשון היה לפי תומו איירי בדאפשר לבודקו כגון שזה האחרון הוא לפנינו למישאל מיניה, ובעל תרומת הדשן איירי בדאי אפשר לבודקו כגון שאין הגוי האחרון לפנינו כדי לשאול ממנו ומודה תרומת הדשן בההיא דהר"ן. איך שיהיה דבנדון דידן כפי קבלת העדות המשומד הוה לפי תומו מפי גוים אחרים לפי תומם ואין חשש כלום.
ולספק השלישי שראוהו הרוג, ויש לפקפק מההיא דתרומת הדשן והביאה הרב ב"י שכתב על זה בשם רבינו שמחה ורבינו נתן דאין מסיח לפי תומו נאמן אלא כשאמר נהרג או מת משום דלא צריך טביעת עין אבל מצאתי פלוני הרוג היכא דאיכא למיחש דילמא אחר הוא וצריך טביעת עין וכל טביעת עין צריך עיון, ובמסיח לפי תומו שאין דעתו להעיד אלא שאומר אותו ממילא לא סמכינן עליה, דדוקא ישראל שמתכוין להעיד איכא למימר נתן בו טביעת עין.
הנה הרב אדוני אבי זלה"ה הביא זה בקונטריס דף מ' בשם מהרא"ם שכתב להקל בזה, שהרי הרבנים הנזכרים לא כתבו לבטל העדות רק שלבם נוקפם, ואי ג"כ שכל הפוסקים סתמו דבריהם ולא חלקו בין ישראל לגוי מסיח לפי תומו על ידי טביעת עין. ועוד כתב שיש הוכחה מדברי רבינו חננאל שהביאו התוספות גבי ההיא דאמרינן דאסיקינהו קמן וחזינהו לאלתר דמשמע דוקא בטביעה לא מהנייא אבל בטביעת עין בעלמא נאמן. וראיתי להרב הר"י מטראני אבן העזר סימן ל"ה שהביא האי תשובה דתרומת הדשן בשם רבינו שמחה ורבינו נתן וסמך עליה להלכה ולמעשה שאף בהכרת סימנים מובהקים ומכוונים לא סמכינן אמסיח לפי תומו, כנראה שלא ראה דברי מהרא"ם ז"ל ושאר הוכחות שהביא הרב אדוני אבי זלה"ה.
ולספק הרביעי דשמא ראוהו אחר שלשה ימים שנהרג ונשתנה, גם בזה יש לה היתר מטעם ספק ספיקא, וזה דלסברת ר"ח והרא"ש בגופו שלם מעידין אפילו אחר כמה ימים וכמו שהאריך בזה הרב אדוני אבי ז"ל בקונטריס דף מ"א, וא"כ ספק דילמא הלכה כר"ח והרא"ש דבגופו שלם מעידין אפילו אחר כמה ימים והוא סברא המתהפך.
באופן דעל כל הפקפוקין אלו מצאנו ראינו היתר לאשה העניה ודלה זו, אך מה שעומד כנגדה הוא הספק החמישי שלא הוזכר שמו ושם אביו ושם עירו.
ואיברא דבמה שאמר העד בשם העדים ששמו באגאש"ה היינו הזכרת שמו ושאלתי על שם זה ובפי כל בני עירנו אומרים שמכיכין אותו על שם זה באגאש"ה כאן בשאלוניקי שהוא בעלה של האשה זו ולא היו מכירין שום אדם זולת בשםזה וכיון שהוא בחייו כשהיה אוכל עם העד המשמד הזה הבא בקבלת עדות אמר שהוא משאלוניקי מעידין על פיו כמו שזה כתוב בדברי הפוסקים שעל פי המת שהיה אומר בחייו ששמו כך ועירו כך מעידין וכעת אין לי שעת הכושר לראותו.
והן אמת שלפי דברי מהרשד"ם בשמו ושם עירו סגי, אבל יש לפקפק דלדעת רוב הפוסקים צריך גם שם אביו, וכתב הרב אדוני אבי ז"ל דאין לו היתר אם לא ע"י חפוש. לכן אני הצעיר איני מסכים להיתר רק אני אציג דברי אלו לפני חבירי הרבנים המובהקים ה"י ומה שיסכימו אני אצרף עמהם אי לאסור אי להתיר. ואפשר ג"כ בנדון דידן לחפש אם יש שם אדם כזה בעירנו ונעלם.
ועוד היה לפקפק בנדון דידן שבא העד המשומד לפנינו להעיד וכשבא לב"ד הוי נתכוון להעיד, וכמ"ש מהריב"ל ח"ג סימן ב' דכשבא לב"ד בכל גוונא לא הי מסיח לפי תומו. גם הרב אדוני אבי זלה"ה בקונטריס דף י"ב ע"ד כתב שמדברי הרב מהדרכ"ץ נראה שכל שאמר הגוי מת בקשר דברים שמורים שלא בא להודיע רק כמספר הדברים אפילו בא לב"ד מיקרי מסיח לפי תומו, אמנם מדברי הריב"ש משמע שכל שבא לב"ד בכל גוונא הוי מתכוין להעיד, ושכן נראה מדברי הרשב"א זלה"ה יע"ש. וכן בתשובותיו סימן ל"ה כתב וז"ל וכבר הוכחנו דכל שבא לפני ב"ד אפילו העיד בקשר דברים אחרים הוי מתכוין להעיד דלא כתב מהדרכ"ץ יע"ש.
אמנם מ"מ בנדון דידן אם מהאי לא אירייא, שהרי קודם שבא לפנינו העד המשומד באו עדים ששמעו ממנו שאמר לפי תומו הדברים האלה אשר קבלנו אנו מפיו, וכתב הרב מהריב"ל ח"ג סימן ע"ו שאם יש עדות שקודם שבא לב"ד הגוי הסיח לפי תומו, אין ספק שהאשה מותרת להנשא כיון דחדא זמנא אמר במסיח לפי תומו אע"ג ששוב חזר ובא לב"ד, מאי דהוה הוה והרי אמר במסיח לפי תומו שנהרג אותו היהודי, ולא אמרינן כיון דהדר ואתא לב"ד ונתכוון להעיד סופו הוכיח על תחילתו יע"ש.
ועוד נראה לי לומר ולהתלמד במקום אחר דהא דאמרינן דכשבא לב"ד הוי מתכוין להעיד היינו דוקא כשבא ממילא ומעצמו לפני ב"ד מורה שבא להתיר או לכוין בעדותו, אבל כשקורין אותו ב"ד לשאול אותו ולברר מה שאומרים משמו וממה שיודע בענין לא הוי מתכוין להעיד דאם היה רוצה לכוין להעיד היה בא ממילא ולא היה ממתין עד שיהיו קורים אותו. והנה בנדון דידן שכן היה שאחר שבאו עדים להעיד מה ששמעו מפי המשומד מסיח לפי תומו שלחנו שיבא הוא עצמו להעיד לפנינו מה שיודע ומה שאמר בפניהם, וזה נראה לי חילוק נכון.
אחר ימים רבים קבלנו עדות אחר וז"ל, במותב תלתא כחדא הוינא נחנא בי דינא דחתימין לתתא כד אתא קדמנא היקר ה"ר משה ערמה יצ"ו ואחר האיום והגזום כדחזי עמד על רגליו והעיד לפנינו בתורת עדות נאמנה הדברים האלה, יו אישטאנדו אין אישטאנבול אין מי בוטיקה וינו און קורידור די קאמאניג"ה קי וינדיאה רופה אי אינטראנדו אין פלאטיקאש קול איל לידי מאנדי פור אריאל די שאלוניקי שי אישטאבה ביב"ו אי מי דיש"ו קי יא אויאה פאשאדו טיינפו קי לו אויאן מאדאדו אי דישפואיש פריגונטי פור שאלאמוניקו באגאש"ה די שאלוניקי טאמיין אי מי דיש"י קי איש טאנדו אין לה קאלעי סי אדילאנפו דיטו שאלאמוניקו אי אבאש"ו אבאש"ו אי ג'ינגליסיאו קון לוש קוסטריינוס אי יאראידו אדוש אן טריש די אלייוש אי דישפואיש וינו אוטרו ערל פור דיטראש אי לו אשיגורו אי ליקורטו לה קאוישה אי די אליי אונה אורה או דוש אבאש'רון איל דיטו קורידור אי שו חבר דילה קאלעי אי לו פ'אליארון אל דיטו שאלאמוניקו מאטאדו אי לו אינטירארון אישטו מי דיש" איל דיטו קורידור אין מי בוטיקה אלייא אין אישטאנבול. ועוד אמר ה"ר משה הנזכר שהקורידור הנזכר היה מכיר לשאלאמוניקו הנזכר שהיה תושב מעירנו זאת שאלוניקי יע"א. כל זה העיד לפנינו ה"ר משה הנזכר בתורת עדות נאמנה אחר האיום והגיזום באם לא יגיד וכו' והיה זה ביום ג' שני ימים לחדש אלול שנת הת"ם ליצירה פה שאלוניקי יע"א וקים. עד כאן טופס הקבלת עדות שנתקבל לפנינו.
ועל פי עדות זה הסכמנו כולנו להתירה להנשא בלי פקפוק. אח"כ חקרו ודרשו מאת ה"ר משה ערמה הנזכר ושאלו מאתו מה טיבו של הסרסור הלזה אם מזרע היהודים הוא או משאר עממים, והשיב שהיה מכירו לזמן שעבר שהיה יאודי ואחר זמן נשתמד לתוגר שם בקאמיניג"ה ולא היה יודע אם באונס אם ברצון, ואחר כך בבואו שם בקושטא שב בתשובה אך לא בתשובה שלמה שהיה מפחד תמיד שלא יכירוהו התוגרמים, ואם יכירוהו וישאלוהו מאיזה עם עתה ישיב להם שהוא תוגר ומאמין באמונתם והיה לו סימן שהיה נושא כובע בראשו ירוק ככרתי כמנהג התוגרמים ומראה להם אותו סימן להורות שהוא תוגר. ועל זה שאל השואל מה משפט האשה הזאת אם יש היתר להסיר אותה מכבלי עיגונה על פי עדות של הסרסור הלזה על פי עדות הדברים של ה"ר משה הנזכר ואם יש בעדות זה די ספוקו להתיר האשה מכבלי העגון, ושכר רבותינו כפול מן השמים.
ועל עדות זה שהיה משומד ולא חזר בתשובה שלמה ולא היה לפי תומו רק ע"י שאלה, יש לפקפק מההיא דתרומת הדשן בכתבים סימן קל"ח ור"ך ורס"א והביאו הרב אדוני אבי זלה"ה בקונטריס דף ה' ע"ב וז"ל, בריקים הממירים וחוזרים בתשובה אך לא בתשובה שלמה, כתב הרב בעל תרומת הדשן בספר הכתבים דמדברי מהר"ם בתשובות מיימוניות השייכי להלכות גירושין פרק י"ג שהם פסולים לעדות מדרבנן דוקא ואם כן שרי להתיר עדות אשה שמת בעלה, אמנם כתב דמכל מקום לא מלאו לבו להתיר על דעתיה לחודיה, ובסימן רנ"א כתב על ענין זה וז"ל ומ"מ אדיוקא דכי האי גוונא לא רציתי לסמוך למעבד עובדא להתירה וגם איסור לא רציתי לומר בה ע"כ. ולכן מצד זה שפקפק הרב נטה דעתו לומר דלכתחלה לא תנשא ואם נשאת לא תצא. וא"כ הוא הדין בנדון דידן שלא חזר בתשובה מעלייתא אין לנו להתיר לכתחילה.
ואני הדיוט אחרי נשיקת עצמותיו הקדושים נראה דיש להתיר בנדון דידן מתרי אנפי, הא' דהרב בעל תרומת הדשן עצמו מה שלא מלאו לבו להתיר היינו שלא סמך אסברתו לבד, ואם יהיה דעת אחר להתיר דעתו יצטרף להתיר, ודוק בדבריו ז"ל שכתב בהדיא סימן ר"נ וז"ל ולכך לא מלאני לבי להתיר על דעתי לחודיה, ובעינן מינך אהובי שאם יזדמן שליחות לההוא רברבא מהרי"ו ז"ל שתעניק לו דברי אלו אם יסכים עמנו להתיר תו לא צריכנא, ואם עוד יסתלק מהוראה זו אזי הואיל והתחלת במצוה גמור אותה ושלח דברינו עוד לשני תופשי ישיבה שהםמוחזקים לבעלי הוראה בדור הזה אם יסכימו להיתר הנני נמנה עמהם ע"כ, הרי בפירוש דלדעת הרב שפקפק בדבר ולא מלאו לבו להתיר דווקא הוא לחודיה אבל בהצטרפות דעת אחר מסכים להתיר, והרי כתב הרב בסוף סימן רכ"א דהסכימו שלשה רבנים להתיר ועשו מעשה ואותה אשה לקחה בעל ע"כ.
וא"ת מאי שנא דבסימן ר"כ כתב דאם יסכים אחר עמו הוא ג"כ נמנה עמו ובסימן רנ"א כתב דהראו לו כתבי המתירים ועם כל זה אמר כי בתחילה אמר לא אסור ולא היתר. זו אינה תמיהה דלעולם אם יהיה עיכוב בדבר שיהיה צורך לדעתו כגון שיהיה המתיר אחד יצטרף דעתו עמו להתיר, אך כשראה שהמתירים היו רבים והם ג' ועשו מעשה והאשה לקחה בעל כמו שהביא בסימן רנ"א אז ראה שאין הכרח וצורך לגלות דעתו ולכן לא אמר לא איסור ולא היתר.
עוד טעם אחר יש להתיר בעדות זה שבנדון דידן, מטעמא שאם פקפק הרב היינו באותו נדון שלו, שכ"כ בסימן ר"ך וז"ל מ"מ מהך דתשובת מהר"ם נראה דההיא אתתא שרייא לאתנסובי על פי עדות אע"ג דלא חזר בתשובה שלמה, אלא דלבי נוקפי להתיר מטעם זה דלכאורה משמע דכה"ג פסול מדאורייתא ולכך לא מלאני לבי להתיר בלחודיה ע"כ, משמע דכהאי גוונא בנדון דידיה דווקא כתב דנראה לכאורה דהיה פסול דאורייתא כמו שביאר בסימן רנ"א דרו ליה תועב ואם חשיב בעל תשובה מדאורייתא לא הוה קרו ליה תועב, אבל בנדון דידן קרינן ליה שחזר בתשובה שלמה, ואם בשביל שהיה מפחד שלא יכירוהו התוגרמים ולכך היה לו סימן שהיה לו כובע בראשו ירוק כמו שבא בנוסח העדות, לא בשביל זה אמרינן שלא שב בתשובה שלמה.
וראיתי בזה דברי אחינו הרב כמוהר"ר אהרן נר"ו שכתב שבנדון דידן כיון שהוא מזומן שבעת שיכירו אותו התוגרמים הוא מיד חוזר לדתם וכופר בתורתינו הקדושה, א"כ לא שב בתשובה גמורה והוי פסול מדאורייתא ע"כ. ואחר המחילה לא ראיתי בנוסח העדות כתוב שאמר שאם יכירו אותו שיכפור בתורתינו הקדושה, רק אמר שאם יכירוהו ישיב להם שהוא תוגר ומאמין באמונתם. ועוד שלא בשביל זה שאמר להם יהיה כן שיאמין באמונתם ויכפור בתורתינו ח"ו אלא להציל עצמו יאמר כן. וזה ג"כ חזיתי בדברי הרב שיחיה שכתב דברי בעל תרומת הדשן ושנה בלישניה של הרב מה שלא כתב, וז"ל ובסוף התשובה כתב דלבו נוקפו להתיר כיון דמפשט הלשון משמע דפסול מדאורייתא ולא מלאו לבו לעשות מעשה ע"כ, כנראה שהבין שכתב בעל תרומת הדשן דמפשט הלשון של מהר"ם משמע דסובר מהר"ם דפסול מדאורייתא. ולא כן אנכי עמדי כמו שכתבנו בתחילה משם הרב אדוני אבי זלה"ה דלדעת מהר"ם הן פסולים מדרבנן דווקא ושרי להתיר. וכן הבין הרב מהריב"ל בח"ג סימן ו' וז"ל הרב בעל תרומת הדשן אלא דלבי נוקפי להתיר דלכאורה משמע דכה"ג פסול מדאורייתא ע"כ. והיינו פירושו דבכה"ג דנדון דידיה משמע לכאורה דפסול מדאורייחא. ולשון זה שהביא אחינו הרב שיחיה שמפשט הלשון משמע, לא ראיתי בדברי הרב בעל תרומת הדשן.
איך שיהיה לענין דינא דנדון דידן אי על פי עדות השני של ה"ר משה הנזכר לפי דברינו הכתובים אי על פי עדות הראשון שהיה משומד לפי תומו נ"ל דאתתא דא שריא להתנסבא כשמצא מתיר אחר שיסכים לדעתנו, וכבר נודע כמה חסו חז"ל בענין עגונא דאתתא וכמה קולות הקילו, וראוי לכל מורה לחזור על כל הצדדים וצדי צדדים בשריותא דאתתא. והרמב"ם כתב דאין מדקדקין באשה עגונה וכל המחמיר בדברים אלו לא יפה הוא עושה ואין רוח חכמים נוחה המנו.
אמנם אכתי יש לפקפק בנדון דידן דאיכא הכחשה בעדויות, דבעדות ראשון אומר שיצאו רוכבי סוסים והלכו ומצאו את שלשתם הרוגים וקברם, ובעדות שני אומר שהסרסור וחבירו ירדו מן הקלעי ומצאו לשאלאמוניקו הנזכר הרוג וקברוהו הם.
איברא דהרא"ש ז"ל בתשובה כלל נ"א סימן ד' כתב דבעדות דכולהו מעידים אמיתתו לא חיישינן אם יש הכחשה בדברים אחרים, והביאו זה הדין הטור אבן העזר בסימן י"ז בשם אביו הרא"ש ז"ל. וכתב הרב ב"י וז"ל לא ידעתי למה תלה דין זה בתשובת הרא"ש שהרי משנה שלמה היא פרק האשה שלום אחת אומרת מת ואחת אומרת נהרג ר' מאיר אומר הואיל ומכחישות זו את זו הרי אלו לא ינשאו ור"י ורבי שמעון אומרים הואיל דזו וזו מודות שאינו קיים הרי אלו ינשאו, וידוע דהלכה כרבי יאודה ורבי שמעון. והרא"ש עצמו בתשובה הביא ראיה ממשנה זו ע"כ.
גם הרב אדוני אבי ז"ל כתב בתשובה סוף סימן ו' כתב וזה לשונו ואין לפקפק ולומר שהרי איכא הכחשה בעדויות שבעדות הראשון הועד שהתוגר הוציאו מהים ליבשה ובעדות השני, דהא לאו מילתא היא שהרי כתב הרא"ש ז"ל בתשובה דשנים שמעידין שמת אפילו אם יש הכחשה בדבריהם כיון ששניהם מעידים עליו שמת משיאין את אשתו ע"כ.
אך מצאתי ראיתי לבעל שלטי הגבורים שם בהאשה שלום שהביא דברי הרא"ש אלו שבתשובה שאם ב' מעידים שמת אפילו יש הכחשה בדבריהם משיאין את אשתו כיון ששניהם מעידים על מיתתו. ואח"כ הביא לשון ריא"ז וז"ל שני עדים המעידים על מיתת הבעל והא' אומר נהרג הואיל ומכחישים זה את זה אינם נאמנים ואין האשה ניתרת על פיהם כמו שביאר מז"ה עד כאן ובראותי דברי ריא"ז אלו תמהני שנראין היפך מתני' דאחת אומרת מת ואחת אומרת נהרג דלרבי יאודה ור' שמעון הואיל דזו וזו מודות שאינו קיים הרי אלו ינשאו.
ואחר החיפוש לישב דברי ריא"ז מצאתי להרב מהר"י מטראני בחלק אבן העזר סימן ל"ח שכתב ז"ל והוי יודע שהרא"ש ז"ל כתב בתשובה דכיון דכולהו מעידין על מיתתו לא חיישינן אם יש הכחשה בדברים אחרים, ושם ביארתי שכשמכחישין עצמם בגופה של עדות כגון אחד אומר מת על מטתו ואחד אומר נהרג עדותם בטלה, אף על גב דגבי צרות תנן הואיל דזו וזו מודות שאינו קיים הרי אלו נושאות, מכל מקום עדים שאני, והיינו דאמרינן בירושלמי התם ובפרק א' דדיני ממונות מודה ר"י ורבי שמעון בעדים מה בין עדים ומה בין צרה לא עשו דברי צרה אצל חברתה כלום ע"כ. ופירוש דברי הירושלמי היינו לומר דלגבי צרות המכחישות זו את זו לא בטלה עדותן משום דלא משקרת כל אחת מהן בעדותה, ואמת יהגו חכה דכבר ידעה היא שעדותה אינה מועילה אלא לדידה לבד, דלגבי חברתה אינה נאמנת מטעם דלקלקולה היא מכוונת. והשתא בזה דברי ריא"ז שהביא בעל שלטי הגבורים מיושבים דשאני עדים דמודו ר"י ור"ש לרבי מאיר דאם אחד אומר מת ואחד אומר נהרג בטלה עדותו והשתא בנדון דידן אין לנו להקל מההיא דתשובת הרא"ש דשאני עדים מצרות שלא עשו דברי צרה אצל חברתה כלום לפי דברי הירושלמי.
אמנם מטעם אחר נראה דאין לפקפק בנדון דידן, ממה שכתב הר"ן בתשובה הביאו הרב אדוני אבי ז"ל שם סוף סימן ו' שלעולם יש לנו לתרץ דברי שני עדים דנראה מכחישים זה את זה כדי שתהא עדותם מכוונת ותולים זה בכל מה שאפשר ואפילו במשמעות רחוק. וכן בהריב"ש סימן תע"ו וכו' יע"ש, וכן ג"כ כתב הרב מאיר אשכנזי ז"ל בתשובה סוף סימן ק"ל גבי עדות מוכחשת ז"ל והוה ליה כמו עד אחד אומר מת ועד אחד אמר לא מת דאין משיאין אותה וכתב דאין העדות זה בטל ואין זה הכחשה כי בכל מה שאפשר לתרץ הדברים כדי שלא יהיה העדות מוכחשת אנו מתרצין כמבואר במהריק"ו שורש קכ"א ע"ב יע"ש. הכא נמי בנדון דידן יש לתרץ השני עדויות כאחד כדי שלא יהא עדות מוכחשת, וזה דבין עדות הרוכבי סוסים שהלכו ומצאום הרוגים וקברום ובין העדות האחר מהסרסור וחברו שמצאוהו הרוג והם קברוהו הכל עולה בסגנון אחד דכולהו יחד נמצאו באותו מקום שנהרגו וקברום, ומ"ש הסרסור וחבירו לו אינטירארון משמעות הלשון זה גם כן קלוש אינירארון בהצטרפות ג"כ הרוכבי סוסים, ומה שהסרסור וחבירו לא הזכירו ג"כ קבורתו של אריאל ופירג'ילי כמו שהזכירו הרוכבי סוסים משום דלא נחיתו אלא למה שנשאל ממנו דהיינו משאלאמוניקו.
א"נ אפשר שכשבאו הסרסור וחברו לאותו מקום שנהרגו כבר היו נקברים השנים שהם אריאל ופירג'ילי ונשאר שאלאמוניקו שלא נקבר עדיין ונקבר על ידי כולם. ואין לערער שבעדות השני של הסרסור אמר שכשנשאל בעד אריאל אם הוא חי והשיב לו שכבר עבר זמן שהרגוהו דמשמע מדבריו שהרגוהו לאריאל זמן רב קודם הריגת השאלאמוניקו ובעדות הראשון משמע דשלשלם נהרגו ונקבו בזמן אחד. אי מהא לא אירייא דכששאלו לו בעד אריאל השיב שכבר עבר זמן שהרגוהו וכן היה האמת שמזמןם שהרגוהו לאריאל עד אותו זמן ששאלוהו בעדו אם הוא חי עבר זמן רב ודי בזה.
כה דברי הקטון משה בכמוהר"ר חיים שבתי זלה"ה
 
 
@שו"ת תורת משה חלק חושן משפט סימן כט
נדרשנו לעיין בשריותא דאתתא מרת אמאדה אשת יוסף אם על פי עדות הר' מתתיה הנ"ל נוכל למצוא דרך להתירה ממאסוריה שלא תהא עגונה כל ימיה וידענו כמה וכמה חששו קדמונינו להקל בתקנות העגונות. ואיברא שהדברים בזה באו באורך בספרי האחרונים ובכללם בספר הרב אדוני אבי ז"ל שחיבר ואסף הדברים בזה כל הצורך בכמה מקומות ולא היה לנו רק להעתיק דבריהם, אך לא כל אצבעות שוות והנושאים מוחלפים, ולא יחסר לעולם מלפקפק בכל נדון שבא. והנה פשטה הלכה שמשיאין האשה ע"פ עד מפי עד ואף מפי גוי מסיח לפי תומו, ואע"ג דבנדון דידן לא הזכיר רק שמו לבד ולדעת קצת מרבוותא בעינן שמו ושם אביו ושם עירו, ואף דרובא דרבוותא פליגי על זה, אמנם לדעת כולם שתים מיהא בעינן שמו ושם אביו או שמו ושם עירו. מצד זה אין חשש בנדון דידן, דהרי מאי דבעינן כל זה היינו כדי להודיע שזה האיש שמעידין עליו הוא בעל האשה הזו שבאנו להתירה, וכשיתברר בפירוש שמדברים על בעלה של זו לא צריכנא להאי, כמו בנדון דידן שאמרו הגויים יוסיפי'קה שלנו דמשמע דיודעים ביניהם בודאי על מי מדברים בפשיטות ושלא היה ביניהם יוסף אחר אלא בעלה של האשה הזו אמאדה הנזכרת.
גם לענין שהרמב"ם הצריך בעדות הגוי שאמר קברתיו, מלבד שסברא זו של הרמב"ם יחידאה היא וחשש זו לא שייך בנדון דידן שאמרו וחתכוהו וליכא בדדמי. גם אין לפקפק מצד שהזכירו לגוי אמו של פ' קבאהלדאן, ואחד מן הדברים הצריכים ליזהר בעדות גוי שלא יזכירו אשה לא הגוי עצמו הבא להעיד שלא יזכיר אשה ולא היהודי שלא יזכירו בפני הגוי אשה שנראה בזה שמתכוין להתיר, כדאיתא בירושלמי איזהו מתכוון כל שמזכירים לו אשה פלונית, ובא זה באורך בכל ספרי הפוסקים. גם מזה אין חשש, דישלפרש שם אשה ממש כלומר דוקא שמזכירים אשה של האיש ההוא שמת אז הוי מתכוין להתיר, דאמרינן דלמא מכוון לקלקל שתנשא האשה ובעלה חי, אבל כשמזכירו בפניו אמו של מת אין לחוש מידי, וזה נראה פשוט.
אמנם עדיין יש לגמגם בנדון דידן דראיתי להרב מוהריב"ל ח"א דף קל"ח ע"ג בדבר היוצא לנדון דידן על עדות הנהרג פ' שאראף שהיו הולכים יחד אחיו של נהרג עם יהודי אחד לבקש בצים [בשוק] של תוגרמות, והיאודי ההוא בכל תוגרמה שהיה פוגע היה אומר לה זהו אחיו של פלוני השרף, אז אמרה תוגרמה אחת זאב'אלי זאב'אלי ששמעתי מפי פלוני שראה לו נהרג במקום פלוני, ונסתפק הרב בנדון ההוא אם נאמר דכי היכי דכל שמזכירים אשת המת לפניו הוי מתכוון להעיד ולא חשיב מסיח לפי תומו, הכא נמי כיון דהזכירו לפני התוגרמה המת ואמרו לה זהו אחיו של השרף לא חשיב מסיח לפי תומו. וכתב הרב ז"ל דאם לא היו דברי המרדכי שרצה לכוון הירושלמי עם גמרא דידן הייתי אומר דהירושלמי פליג אגמרא דידן, ואנן אגמרא דידן סמכינן, ואין לחוש למאי דאתמר בירושלמי כל שמזכירין לו אשה וכו', ולפי דעת הרב זלה"ה הכא נמי בנדון דידן יש לחוש שהזכיר לפניהם המת שאמר אמו של פלוני הנהרג בא לכאן.
ולי הדיוט קשה להבין דבריו איך נסתפק בזה, שהרי לא אמרו בירושלמי אלא איזהו מתכוון כל שמזכירים לו אשה ולא אמרו אשת המת, וטעמא דמילתא היינו משום דבהזכרת שם אשה מתכוון הגוי לקלקלה שתנשא האשה ובעלה חי, אבל בהזכרת שם המת מה איכפת לן. ותו דאמרינן בפרק האשה בתרא בההיא דאמרינן מאן איכא בר בי חיואי שכיב חיואי, ופי' מי מאנשי ביתו של חיואי שישמע דברו דשכיב חיואי וכו', והרי שם התירו אשתו להנשא אף שהזכיר שם המה דאמר מאן איכא בי חיואי שכיב חיואי וכו'.
אמנם מה שיש לעמוד ולחוש יותר בנדון דידן הוא דבעינן עדות הגוי שיהיה לפי תומו גמור, והכא בנדון דידן נראה כמו משיב על ידי שאלה שהתחיל היהודי לדבר ולומר אמו של האיש ההוא שהרגו באה לכאן, ואפשר שהבינו העכו"ם מדברי שאמר שבאה לכאן אמו דהיינו לחפש בעד בנה, ועל זה השיבו עדותם.
והנה לכאורה מתורתו של הריב"ש ז"ל יכילנא ללמוד לנדון דידן אם להקל אם להחמיר, שכתב בתשובה סימן שע"ז על גוי מסיח לפי תומו שראה ביהודי וגויה שהיו מדברים ושאל להם במאי עסקיתו ואמרו לו דברנו ביהודי פלוני שהיה עמכם בספינה אם הוא חי או מת ועל זה אמר המלח עדותו, וכתב הוא ז"ל דנראה שלא אמר זה כמשיב על שאלה שקדמה לדבריו, דכיון דהתחיל לומר להם במאי עסקיתו נראה שמעצמו היה רוצה לספר כל מה שהיה יודע בענין האיש ההוא. וכן בסימן ש"פ כתב וז"ל אבל בכאן אין אנו צריכים אלא שיהיה לנו הוכחה שמה שאמר למלח אנו מדברים באיש פלוני שיש אומרים שמת שלא יהיה זה כשאלה למלח, וכיון שהמלח התחיל לומר להם ממה אתם מדברים נראה דדברי היאודי והגויה אינם שאלה אלא תשובה לשאלתו, ואפשר שאם היה שהיהודי והגויה התחילו לומר למלח ראה אנו מדברים אם הוא חי או מת והמלח אומר אני יודע וכו' לא יקרא מסיח לפי תומו. אלא כשנשאל ומשיב, אבל כשהגוי שואל תחילה במה אתם מדברים נראה כי מה שהשיבו לו אנו מדברים בפלוני וכו' אינו שאלה כלל אלא תשובה לשאלתו ששאל להם. הרי מהני מילי דהריב"ש משמע שהכל תלוי במה שהתחיל הגוי לומר להם במאי עסקיתו או במה אתם מדברים ואז דוקא יהיה הוכחה שמה שאמרו היהודי והגוי למלח אנו מדברים באיש פלוני אם הוא חי או מת שלא יהיה כשאלה למלח אלא תשובה לשאלתו, ולהכי קאמר הריב"ש שאם היה שהיהודי והגויה התחילו לומר למלח ראה אנו מדברים בפלוני אם הוא חי או מת והמלח אומר מה שהוא יודע, שזה לא יקרא לפי תומו אלא הוי כנשאל ומשיב, ואף גם זו בנדון דידן שהיהודי התחיל לדבר לעכו"ם הנה אמו של פלוני באה לכאן והעכו"ם אמרו עדותם זה לא יקרא מסיח לפי תומו. איברא דמדברי הריב"ש עצמו שם נראה להקל דכל דברי הריב"ש סובב והולך על שלא יהיה שאלה למלח עצמו ושלא יבין המלח שישאלו את פיו אם חי אם מת אותו פלוני, ולהכי כתב בסימן שפ"ח שבנדון שלפניו נראה שיהיה אותו עדות הגוי מסיח לפי תומו ואפילו אם שמע המלח דברי היהודי והגוים מתחילה כיון שלא שאלו לו.
ומה שכתבנו לעיל משם הריב"ש עצמה דקאמר שאם היה שהיהודי והגויה התחילו לומר למלח אנו מדברים בפלוני אם חי אם מת והמלח אומר מה שהוא יודע דזה לא יקרא מסיח לפי תומו, היינו משום שהתחילו לדבר למלח עצמו לא שהם מספרים בינם לבין עצמם והמלח גם הוא בא בתוכם לספר עמהם מה שהוא יודע, דבזה ודאי כבר כתב לעיל שאם הגוי המלח שומע דבריהם ויבא גם הוא בתוכם לספר עמהם מבלי ששאלוהו דבר למה לא יקרא זה מסיח לפי תומו, והלא לא זה מתכוון להתיר ולא להעיד ולא שואלים אתו, אלא הכא היינו דהם התחילו לומר למלח עצמו פה אל פה ידברו בו ואומרים לו ראה אנו מדברים בפלוני אם הוא חי או מת, דלשון ראה אנו מדברים וכו' משמע ודאי כמי ששואלים לו ואתה מה יודע בזה, ומש"ה דוקא כתב הריב"ש דכשהמלח אומר אני יודע שמת לא יקרא מסיח לפי תומו אלא הוי כנשאל ומשיב, אבל אם יהיה בענין שהגוי לא הבין בדבריהם ששואלים את פיו אם חי אם מת ואומר מה שהוא יודע מיקרי מסיח לפי תומו, ולא הוצרך הריב"ש לתרי טעמא דיקרא לפי תומו בשביל שהתחיל המלח לשאול במאי עסקיתו או במה אתם מדברים, אלא לרווחא דמילתא ולהודיע שבזה נכיר שמה שאמרו בפלוני אנו מדברים אינו שאלה כלל אלא תשובה לשאלתו ששאל להם, אבל בלאו הכי יקרא מסיח לפי תומו כיון שלא שאלו לו. ולזה היה מקום להקל בנדון דידן, דאף על גב דהיהודי התחיל לומר אמו של פלוני באה אינו שאלה כלל, שהרי לא אמר ראה אמו באה לכאן דהוה משמע ששואל לו אלא סתם אמר דרך סיפור בתוך הדברים כאשר בא בקבלת העדות אמו של פלוני באה לכאן, ואם באו העכו"ם גם הם לספר מבלי ששאלום להם דבר למה לא יקרא מסיח לפי תומו, דהא אין זו מכוון להתיר ולא להעיד ולא שואלים אותו כדכתב הריב"ש ז"ל, ותו לא אמר אמו של פלוני באה לחפש את בנה אם חי אם מת אלא סתם אמר באה לכאן לכל דבר שיהיה ולמה לא יקרא מסיח לפי תומו. ואין להחמיר בנדון דידן מספק דשמא העכו"ם הוא מבין שכוונת היהודי שאמר אמו באה לכאן הוא לדעת אם בנה הוא חי או מת ותשובתו של העכו"ם הוא על דבריו של ישראל, שהרי כתב הריב"ש שאין אומרים כן ולעולם אין לנו לחוש שמא דברי העכו"ם המעיד ומגיד המיתה הם תשובה למה שהוא מבין שנשאל ממנו כדי שנאמר שלא יהיה לו דין מסיח לפי תומו, שאם באנו לחוש אם כן בכל גוי ניחוש וכו'. וכן בפונדקית כשראתה אותם חשבה בלבה שלשאול פיה על חבריהם היו באים שהניחוהו חולה אצלה אלא אין לנו אלא מה שעינינו רואות וכו'.
והכי ג"כ ראיתי דיש צד להקל בנדון דידן מדברי הרב הגדול מוהראנ"ח בתשובות סימן נ"ז על עדויות שהועמדו על הריגת האימיניש על פי יהודי ששאל לגויים שבאותו מקום אם באו האימיניש הנה לגבות המכס אם לאו, והשיבו הגויים כי כן באו וכולם נהרגו ולא נמלט מהם איש. וכתב הרב ז"ל דיש להקל בזה כיון שהיאודי לא שאל מהם על האמיניש אם היו חיים או מתים אלא אם באו שם לשאול המכס אם לא, ועל מה שאמרו שכשיש שם שאלה לא חשוב מסיח לפי תומו לא אמרו אלא בשאלה דחי או מת איה חברינו שהכוונה ודאי לומר מה נעשה ממנו אם חי או מת בהאי גוונא דוקא הוא דאמרינן דלא חשיב מסיח לפי תומו כיון שהוא נשאל על עיקר העדות שאנו באים עליו, אבל כשהשאלה הוא על דבר אחר של אותו המת כגון בנדון זה שלא היתה השאלה אלא אם באו שם לגבות המכס אם לא והגוי משיב לו וכו' חשיב שפיר מסיח לפי תומו וכו' ע"כ.
הרי לדעת הרב אפילו כשהיה הגוי מגיד ע"י שאלה דשאלוהו אם באו האמיניש וכו' וכל שאינו בשאלה דאם הוא חי או מת יש להקל, ולא אמרינן ג"כ דשמא הגוי הבין שכוונת שאלת היהודי אם באו האימיניש ולא לדעת אם הם חיים או הם מתים ותשובתו של גוי הוא על שאלתם, דאין לנו לחוש לזה וכו' כמו שכתב הרב ז"ל שם וכ"ש בנדון דידן שלא שאלו עליו כלום אלא שבתוך ספור שאר הדברים אמר היהודי אמו של פלוני באה לכאן וגם העכו"ם חושבים שאין בספורו של היאודי נפקותא ובאו גם הם לספר עמו מבלי ששאלו הם דבר כאשר יספר איש את רעהו מה שקרה במדינה.
וזה ג"כ חזיתי כיוצא לזה בדברי הרב כמוהר"ר מאיר אשכנזי בתשובה סימן ק"ל על נדון ששאל היהודי לגוי השבוי אם ראה שם בני אדם ממקום פלוני, והשיב הגי שהיה שם בני אדם וסיפר ג"כ שהוא היה שבוי עם פלוני קלמן ביחד והיו עובדים עבודת פרך עד שמת, וכתב להקל ושיש דין מסיח לפי תומו, שלא הצריכו חכמים מסיח לפי תומו אלא כדי שידע שלא נתכוון להעיד, והביא מדברי מוהרי"ק שורש קכ"א שלמד מזה וכתב דנראה שכל מקום שהדבר מוכיח שאין הגוי מתכוין לא להתיר ולא להעיד דודאי מסיח לפי תומו מיקרי ושריא אתתא, דעד כאן לא פליגי התם רבי יוחנן עליה דר"ל אלא במתכוון להעיד אבל באין מתכוון אפילו להעיד מודה לר"ל, והא דפריך בגמרא והא איה חברינו קאמרי לה, היינו משום דפשיטא ליה דכל ששואלים אותו והוא משיב י"ל דמתכוון להעיד, אבל היכא דפשיטא לי דאין מתכוון להעיד וכו'. הרי משמע מדברי מוהרי"ק דכל היכא דפשיטא לן דלא נתכוון להעיד אפילו אם שאלו אותו ומשיב מיקרי ג"כ מסיח לפי תומו ע"כ, ולהכי כתב הרב בנדון ההוא שהדברים מוכיחים שאעפ"י שהיהודי שאל אותו אם ראה שם בני אדם ממקום פלוני שלא נתכוון אותו גוי השבוי בתשובה להעיד על מיתתו של פלוני קלמן כלל, רק שסיפרו זה עם זה דרך סיפור דברים כדרך השבויים ממדינה ומעיר אחרת כשמוצא זה את זה דרך אנינות וספר לו ג"כ איך הוא היה שבוי עם אותו קלמן ביחד והיו עובדים עבודת פרך עד שמת וכו'.
ונסתייע הרב בזה מדברי הרב מהריב"ל ח"א סימן ב' בההיא ששאל יהודי אל הגוי אם אמת הוא מה ששמעתי שבאו לסטים על שלשה ספינות ותפסום והרגום ולא שאל יותר, והשיב לו אמת שבאו לסטים על ספינה אחת רגליים והיו עמהם ג' יהודיים ונהרגו, וכתב הרב ז"ל בזה שכמה אנשים שחפצים לדעת שמועות ואפילו שאינם נוגעות להם דבר ולא מוכח מתוך שאלתו שהוא שאל על היהודים וכו'. וכתב הרב דבנדון ההוא אתיא מק"ו, ומה התם בנדון של מהריב"ל ששאל היהודי אם אמת שנהרגו אותם בני אדם שהיו בג' ספינות אפילו הכי חושב אותם דברים למסיח לפי תומו משום דאפשר שלא שאל אלא שמועות וכו', כל שכן הכא שלא שאל כלל על שום הריגה רק שאל אם ראה שם איזה איש, ולא שייך לומר שהגוי חשב שבשביל אותו קלמן שאל אותו, שא"כ היה לו לשאול עליו בפירוש אם ראה אותו שם או לא וכו', עד כאן לעניינינו. הרי התם דכתב הרב דפשיטא ופשיטא דזה הוי מסיח לפי תומו לכל הדעות שאין כאן נתכוון לא להתיר ולא להעיד, אם כן הכא נמי בנדון דידן מכל שכן שיש לו דין מסיח לפי תומו שהיהודי לא שאל לעכו"ם כלל רק שסיפר להם תוך הדברים איך באה אמו של פלוני לכאן דרך סיפור כמנהג המדברים יחד. ומכל הני מילי היה צד ולסמוך להקל בנדון דידן.
אמנם לבי הומה לי מדברי הריב"ש שכתב בההיא תשובה דסימן שע"ז שכתבתי לעיל שבנדון ההוא שהוא תלוי בספק אם נאמר שהוא כמשיב על שאלה או לאו, ודבר זה חמור הוא מאד שהרי אם אין זה מסיח לפי תומו אין כאן עדות כלל, ואם נשאת תצא ראוי שלא להתירה אלא בהסכמת רוב חכמי הארץ לא שיסמוך חכם אחד על סברתו להתיר ע"כ. גם בסימן ש' כתב וז"ל כל זה אני אומר לפי הלכה אבל למעשה לבי נוקפי לחומרת אשת איש שהרי אין זה ברור כל כך להתיר אשת איש לעלמא, ודי לנו בהיתר מסיח לפי תומו כשיהיה לנו ברור שיהיה מסיח לפי תומו ברור גמור, אבל כל שיש להסתפק בספורו אם הוא נשאל הרי זה ספיקא דאורייתא ואוקי אתתא בחזקת איסורא, ולכן תובך אני להחמיר ע"כ.
ואף גם זאת לבי נוקפי ודברי הר' מוהריב"ל ז"ל הם הבהילוני כתבתי לשונו לעיל מ"ש בחלק א' דף קל"ח בנדון דוגמא לנדון דידן, במי שהלך לבקש את אחיו השרף ששמע שנהרג והלך יחד עם יהודי אחר בשוקי התוגרמות שבאותו מקום לבקש בצים ותרנגולות, והיהודי ההוא בכל תוגרמה שהיה פוגע היה אומר לה זהו אחיו של פלוני השרף, והתוגרמה היתה משיבה בלשונה זאבאלי זאביאלי ודואגת עד שפגעו בזקנה תוגרמה אחת ובקשו ממנה בצים ואמר לה היהודי זהו אחיו של פלוני השרף אז אמרה זאבאלי זאבאלי ששמעתי מפי אשכנזי איך נהרג על עין המים במקום פלוני וכו'. וכתב הרב זלה"ה דבנדון ההוא מצד אחד חמיר טפי לפי שהם התחילו לדבר עם התוגרמה ואמר לה שהוא אחיו של פלוני השרף, ומצד אחר קיל טפי שהרי לא פירש דבריהם שבאו לחקור ולדעת מענין השרף וכו', ובסיום דבריו כתב דמ"מ למעשה אין להקל ושלא יסמוך על דעתו להתירה, ושיש לנו לקחת מוסר השכל מההיא דהריב"ש ז"ל דבדבר שהוא תלוי בשקול הדעת אם הוי כמשיב על שאלה מה שאמרה התוגרמה זאבאלי זאבאלי ששמעתי וכו', שיש לומר שהוא הבינה ממה שאמר היהודי זהו אחיו של פלוני השרף שכוונתו היה לומר שבא לחקור ולדעת מה נעשה ממנו לפי שיצא קול בעיר שנאבד ונהרג, ושלפי זה דברי התוגרמה לא היו מסיח לפי תומו אלא תשובה לדברי היהודי ואין כאן עדות כלל, ולענין מעשה ראוי להחמיר עד כאן. והרי הנדון שלפנינו דומה ממש לנדון של הרב, דהתם אמר היהודי לתוגרמה זהו אחיו של פלוני.
והנה בנדון דידן נמי אמר היהודי לעכו"ם זהו אמו של פלוני, ולכאורה גרוע טפי נדון דידן שהרי התם היה הדבור של יהודי לתוגרמה לנוכח אחיו של פלוני עצמו דרך האנשים בכך לומר זהו פלוני קרובו של פלוני לפי שמכירים אותו, מה שאין כן בנדון דידן שהדבור של יהודי לעכו"ם היה שלא בפני אמו שנהרג ואין דרך לדבר כן שלא לנוכח אם לא דאיכא נפקותא בדבר, והבין הגוי דמה שאמר היהודי אמו של פלוני כאן ודאי הוא לבקש ולשאול מה נעשה מבנה ושאם העכו"ם יודע מזה כלום, ועל זה השיב העכו"ם סיפור המעשה איך חתכוהו. באופן דלפי דברי הרב מהריב"ל נראה לענ"ד דראוי להחמיר כנראה.
אך מכל מקום מכל הני מילי דכתבנו לעיל יש צדדים רבים להקל בנדון דידן, ולכן אני אומר שאם בעיני הרבנים בעלי ההוראה יראה להתירה לאשה זו עניה סוערה מהטעמים שכתבתי לעיל אי נמי מטעמים אחרים אשר נראו בעיניהם הטוב וכחא של היתירא עדיף גם אנכי אהיה עמהם לטובה.
כה דברי הקטון משה בכמוהר"ר חיים שבתי זלה"ה
