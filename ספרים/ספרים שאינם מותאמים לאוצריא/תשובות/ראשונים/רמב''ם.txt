 
שו"ת הרמב"ם סימן א
 
+השאלה והתחלת התשובה חסרות, סופי השורות ובחלקן גם התחלתן מטושטשים. השלמות רבות הן של בנעט+,,, אין מתקבל על [דעת בר שכל, שאחד הדיינים] יעשה אלה המעשים, אשר הזכרתם, אלא בגלל [פגם], שנראה לו [בדין], וידיעה, שהוא דין מרומה. ואין לדיין אלא [מה] שעיניו רואות +סנהדרין ו', ב'+ [ואין] נעלם מאחד ההדיוטות [ומכל] שכן מדיין, [שאין ראוי למנוע] ממנה (השמוש בממונה). ואולי אמר זאת לגויים בגלל קוצר ידו, לפי [שלא] ידע דרך שיחלצהו מהם ולא יבוא לידי חלול השם, אלא את טענת [מניעת השמוש בממון]. ואשר למידת טענת השטות, כדי לבטל את העדות על מה [שמעידים] עליו +ה' עדות פ"ט, ה"י+ הרי הוא שלא יבינו כדרך שמבינים כלל [האנשים] +מב"מ: הוא חוסר ההבנה הידועה לכלל האנשים+ והדבר חוזר להבחנה בעדים, האם הם מן [המבחינים], הפקחים ויראי השמים +כל' שיקול הדיין בנוגע לשכל העד אינו אלא חלק ממה שעליו לשקול תמיד בנוגע לכל העדים, בנעט.+ ואם יש פסול בפסק הדין לא מצד מה [שמעידים] עליו והעדים אינם בעלי המדות [שהזכרנו], הרי [מיותר הוא] להטיל ספק בעדותם, כיון שהכלל הוא בי דינא בתר [בי דינא לא דייקי] +ב"ב קל"ח, ב', ה' עדות פ"ו ה"ה.+ וכתב [משה].
שו"ת הרמב"ם סימן ב
 
שאלה +לא נשתמרה אלא התחלת השאלה בלבד, התחלת השורות ניטשטשה וכן בחלקן גם סופן, השלמות רבות הן של בנעט, והשווה פ"ן רמ"ז.+ ומה יאמר ג"כ בדבר,,, לעמוד על זה השטר ולפסוק בו, השטר קיים הוא וחייב כל מי שנזכר בו לקבל על עצמו דיניו, אם לאו. יבאר לנו הדרתו הקדושה, המותר לאחד השותפים הנזכרים בו לתבוע חברו בדינא דגוד או [אגוד] במשך כל הזמן המוסכם עליו, כפי שהוא מותנה, אם לאו. וזה נוסח השטר,,, בעשרים [ושבעה] לחודש כסליו משנת [דתתקנ"ה] ליצירה בנא אמון דעל כיף ימא רבה מותבה [באנו] אנן [חתומי] מטה אל חצר החבר רבנו אהרן בן,,, +נראה לי להשלים: אלעמאני, והוא ידידו המפורסם של ר' יהודה הלוי, שגר באלכסנדריה, החצר נקראה על שמו אף לאחר פטירתו ונקראה חצר הדיין משום שר' אהרן היה דיין באלכסנדריה, ש"א+ בעיר אלכסנדריא ישמרנה ה' +מב"מ הנמל השמור+ באלקראפה, (אשר) היא (חצר) מפורסמת,,, כאן והיא הידועה כאן כחצר הדיין ומצאנו שמר',,, [בר] אלעזר נ"ע בעל לשני שלישים ממנה ומר' צדוק ברבי שמואל גובה סבתם ברת מר יהודה בר אהרן החבר הנזכר בעל לשישית [ממנה] והם מתדיינים במה ששייך להם [מממון] סבתם כל [אחד] כפי חלקו. וכיון שהשליש מן [החצר] נוסף על קניין סבתם הנזכרת ירושה מאחותה סת אלבנין ברת מר' אברהם [החבר נ"ע],,, והיה מר' צדוק דנן מדבר בשמן, הביא ההכרח אותנו העדים אז להתערב בעניינם, כדי שיתפייסו, [והכרנו מצבו] וכיצד היו לראשונה לפני הריב. ותבע [מר' צדוק] דנן [לשום] זאת החצר ולראות מה שבתחום כל קומה מהם מחדרי השרות שלה. וראינו תחתית זאת החצר,,, הגדולה ומדור הנשים וחדרי השרות +וההכנסה, ג'+ שלהם. ומצאנו [שהשכירות ארבעים] דרהם בכל חודש. אח"כ ראינו מהעלייה מקומות מגורים של בעלי השליש ואח"כ שתי הקומות ה,,, העליה מפתח המחיצה והמטבח אשר בה,,,
שו"ת הרמב"ם סימן ג
 
שאלה בדבר אדם אשר גרש אשתו וכתב לה גט וחתמו בו שני עדים ומסר אותו לה לפני העדים הנזכרים. אח"כ השלימה תקופת המתנתה +השווה משנה יבמות ד, י, ה' גירושין פי"א הי"ח+ ונישאה לאדם אחר וילדה לו בנים וכאשר ראה הבעל זאת עברה אותו רוח קנאה לאשתו כיצד גרשה ונישאה לאחר. הלך וקיים שטר בשני עדים כשרים על עדי הגט שהם בעלי עברות ועודם ידועים כעוברים על איסורים ומבטלין המצוות המעשיות כגון מצות ציצית ותפילין וסוכה ולולב ועוברים על לאו לא תקיפו פאת ראשכם ומגלחים אותה בפרהסיא וזולתי זה (עבירות) שאינן נראות לעין ושמתחייב בהן כרת והיהודים מספרים בזה תמיד זאת עליהם ומקובל לפי דבריהם שהם בועלי נדות להכעיס אף כי יודעים הם שאיסור הדבר מחייב אותם מן הדין. או"כ הביאו +כלומר את הגט, ש"א+ בידו ברצותו שתיאסר על האחר ויצאו הילדים ממזרים. מה ייעשה בזה העניין בדבר האשה והילדים והעדים ויבאר לנו בחסדו העניין באר היטב, כמו שלמדנו [מכבודו ויקבע] לנו כבודו כלל, שנסמוך עליו, בדבר העדויות בענייני הנישואין והגירושין ובדיני הממונות ומי כשר להעיד בזה והאם יש השפעה לעדותם של אנשים כגון הנזכרים לעיל בסוג מן הסוגים אם לאו יורנו הדרתו הקדושה יהדרו אל היאך הדין כאשר הראוהו מן השמים ושכרו כפול.
 
התשובה טעה תכלית הטעות זה, שהעיד בגט אנשים שזה טיבם אלא ראוי להישמר מזה ואל תתקבל עדות בעל עבירה +ה' עדות פ"י ה"א והלאה פ"ן+ בשום פנים לא בממון ולא באיסור. ומעניין זאת האישה הרי אם יתקיים על אלה השני עדים דבר ממה שהזכיר, בעדים והתראה על המעשה והוא שיאמרו שני העדים למי שעובר העברה אל תעשה מה שאתה עושה או רוצה לעשותו ואם תעשה תתחייב מלקות או כרת, ויאמר העובר ידעתי זאת אבל אעשה ויעשה אחרי זאת ההתראה - זה האיש פסול +זה סותר למה שפסק רבי' בה' עדות פי"ב ה"א שאין צריך התראה כשעבר העד על דברים שפשט בישראל שהן עבירה רק אם הוא עובר על דבר שקרוב העושה להיות שוגג צריכין להזהירו ע"ש בסוף ההלכה כללו של דבר וכו' וצ"ע, פ"ן, אין כל סתירה, העבירות שנזכרו בשאלה הן: ביטול מצות עשה, ובזה אין העדים נפסלים, ועל שהם בועלי נדות - אין עדים, הקפת פאת הראש - אין הדבר פשוט בעיניהם שעוברים איסור (עיין למשל השאלה בתשו' הרמב"ם סימן רמד) והרמב"ם כלל כאן כלל בעניין פיסול עדים שהרי רמזו השואלים שהם עוברים אף על שאר איסורים ועל כן כתב כאן שצריך אף התראה, וההתראה שכתב רבנו להתרות בו ואם תעשה תתחייב מלקות או כרת ויאמר העובר ידעתי זאת אבל אעשה כוונתו בזה שצריך להודיעו שהיא עבירה שיש בה מלקות או כרת (ועל כן אין להוכיח מכאן עד דעת רבנו אם צריך שיתיר עצמו אף למלקות), ש"א+ והגט פסול +ה' גירושין פ"א הי"ז, ועי"ש פ"ו ה"ז, פ"ן+ והבנים ממזרים. אבל אם מעידים הכשרים שראו לעידי +לעדי+ הגט הללו עוברים אלה העבירות ולא התרו בהם או שהדבר מפורסם בלבד, יתחייב בעלה הראשון של זאת האשה לכתוב לה גט אחר בכשרים והיא (תשאר) ברשות בעלה ולא תתגרש ממנו, [וכתב] משה.
שו"ת הרמב"ם סימן ד
 
שאלה [יאמר], מה תחייב התורה המנחה בדרך הישרה בדבר ראובן שנשא את לאה [וילדה] [לו] בת. אח"כ נפטרה לאה ונשא אחריה ראובן [את רחל] וילדה לו בת. אח"כ נפטר ראובן והניח [קרקע] שאינו מספיק למזונות שתי הבנות עד בגרותן. בת רחל אומרת אני היא הראויה להיות ניזונה מן זה הקרקע [בתנאי] כתובת אמי רחל ואין לאחותי בת לאה בו דבר הואיל ואמה לאה נפטרה בחיי בעלה ובמותה בטל, מה שהגיע לה ממנו, ובביטול הכתובה בטלים התנאים ואין לה דבר באלו הנכסים המועטים. ובת לאה אומרת תנאי כתובת אמי קיים ולא בטל ונהיה ניזונות שתינו מן דמי [זה] הקרקע ולא יבטל זה התנאי בביטול הכתובה. מה הדין בזה יורנו הדרתו ושכרו כפול.
 
התשובה כמו שהתנאי הנוגע לזכרים קיים להם +ה' אישות פי"ט ה"ז, וע"ש פט"ז ה"ז שלא מצאנו מנהג ירושת כתובת בנין דכרין פשוט בכל הישיבות, ע"ד בטול כב"ד עי' אסף בהצופה לח"י שנה י' עמ' י"ח, טיקוצינסקי, תקנת הגאונים עמ' ק"ו; גינצברג גש"ב עמ' קצ"ד, ועי' ת' ר"י מיגאש סי' ל"ג, פ"ן+ גם אם שתי הנשים אחת בחייו ואחת במותו כמו שהוא מפורש באומרם +כתובות צ"א, א+ אחת בחייו ואחת במותו יש לנו כתובת בנין דכרין - כן התנאי המיוחד בנקבות +התנאי הנוגע לנקבות+ קיים גם אם אחת בחייו ואחת במותו ולכן יהיו ניזונות +עי' ה' אישות פי"ט הכ"ב, פ"ן+ השתיים בשווה, [וכתב] משה.
שו"ת הרמב"ם סימן ה
 
שאלה בדבר ראובן שנשא אשה אשר לה חלק בחצר וכתבה אותה עליו בכתובתה כדין נכסי צאן ברזל ושותפם בזאת החצר לוי. אח"כ אירע ביניהם ר"ל השותפים ריב והתחרו לשכרה (והגיעה השכירות) לשיעור רב והשכיר ראובן חלק אשתו ללוי למשך שנה (בשטר) שכירות של מוסלימים ודר לוי בזה החלק זמן מה וביקש ראובן ממנו השכירות ועשו חשבון לדיני גויים לפי (ששטר) השכירות בגויים, וחייב דין [הגויים], שהאשה תקבל השכירות ביקש ראובן מלוי שיפרע לו השכירות ומאן. הלך לוי ולקח השכירות ומסרה לחצרון אחי אשת ראובן וכתב עליו שטר בגויים שקבל ממנו זאת השכירות לאחותו בעלת (החלק) ושנתחייב לו אחריות שאם תכחישנה בעלת (החלק), תהיה (השכירות) על [אחריותו]. זה נמשך זמן מה עד אשר חזר ראובן וביקש השכירות מן לוי בדיני ישראל והודיעו שהפירות לבעל ומה שמסר השכירות לחצרון (היה) עוול +עבירה+ ממנו, הואיל וכבר הודיעו קודם לזה שהוא הוא הראוי לקבל השכירות ולא אשתו ותבע אותה ממנו ולא פרע אותה לו. והשכירות מסר חצרון לאחותו בעלת (החלק), והיא מודה בקבלתה אלא שטענה שהוציאה אותה בחוב שהיתה חייבת לאנשים גויים. יורנו הדרתו הקדושה אם יתחייב [לוי] לפרוע זאת השכירות לראובן, ואם מודה אשתו בקבלתה ואין לה לפרוע זאת אלא מחלקה הנזכר המקויים על הבעל האם יכפו הבעל למכור חלק לפרוע זאת השכירות כדי שיקבלנה לוי ויפרע לראובן או תיכתב זאת על חשבונה +כחוב עליה, ק'+ ללוי עד שתסתלק רשות הבעל מעליה או במיתה או בגירושין ויתחייב לוי לפורעה לראובן, כאשר הראוהו מן השמים ושכרו כפול והאם תתחייב אשת ראובן שבועה כשהיא תחת רשותו שנכונה טענתה שפרעה השכירות כאשר אמרה. ואלקים ישתבח ויתעלה יתן שכרו על תשובתו.
 
התשובה יחרים לוי על מי שידע שהגיעה זאת השכירות לידי אשתו ונתן לה רשות לעשות בה כרצונה ואינו מודה (בזה) +ואינו מודה (בזה): הכוונה לראובן, שמא קבלה אשתו את השכירות בהסכמתו (השוה בהמשך: ואם קבל ראובן זה החרם); על כן אין להשוות עם פ - ן ה' זכיה ומתנה פ"ג הי"ד וגם ההשוואה עם ה' טוען ונטען פ"ו ה"א נראית מיותרת. [והשווה ה' טוען ונטען פ"א ה"י, ועיין בהגה' מיימ' אות ק'. א - ך.].+ ואם קבל ראובן זה החרם ואמר אמן יפרע לו לוי השכירות ויחזור לוי ויתבע מחצרון. ואם כבר נפטר +כבר נפטר: כך גם פ - ן (מת); אך אפשר, שיש לתרגם מחוסר כל.+ חצרון יכתוב לוי שטר חוב על האשה בסכום. [וכתב] משה.
שו"ת הרמב"ם סימן ו
 
שאלה +על השתלשלות שאלה זו עי' שאלה צ' ובעיקר ל"ז+ בדבר רחל ולאה שנישאו לשמעון ולוי ולהן שליש חצר שכבר מכרו שני השלישים ממנה לראובן. וכאשר דר ראובן עמהן, שם דירתו ביותר מחלקו ודרו שתי הנשים בפחות מחלקן הן ובעליהן והוא השליש מן זאת החצר [ולא ידעו] שלהן תוספת דירה, וארכה דירתן יחד י"ז שנה. ותבעוהו על תוספת דירתו בזה הזמן בבית הדין משנה אחת קודמת עד עכשיו. ונקבע אחרי דין ודברים ארוכים ביניהם שיחרים ראובן חרם סתם על מי שנתרצה וישומו ויטלו תוספת הדירה לזמן הנזכר מראובן. וכתב בית הדין בזה שטר ומסרו אותו (רחל ולאה) אל מושבו הגדול יירומם והורה +בת' ל"ז, ועיין גם ת' צ'+ שהואיל ולא קנו מראובן זאת ראוי לו לחזור ולהישבע שנתרצו שתי הנשים בדירתן כנגד מה שדר או שיהפוך השבועה עליהן ותשבענה ותטולנה תוספתן לזמן הנזכר. אח"כ נראה לשמעון בעל אחת מהן לשכור השני שלישים מראובן ושכרם לזמן ששה חדשים בי"ד דינרין לפי ההצעה הגבוהה שביניהן במושב בית הדין בזה וכאשר נסתיים הזמן ותבע ראובן ממנו השכירות הודיעו שמעון שהשכירות מכלל מה שהוא חייב לו מן התוספת בעד הזמן הנזכר ושלא שכר אלה השני שלישים בזה הסכום אלא כדי להציל מראובן מקצת מה שהוא חייב לו מזה. ופסק בית הדין שהשבועה חלה על שמעון שלא נתרצה לדור בצורה שדרו בה כולם ושלא מחל עליה וישומו החצר ויטול התוספת מן זאת השכירות ויש מי שהורה שהשבועה חלה על האשה בזה. וטענת הדיין שזה העניין כולו [פירות] והפירות לבעל. יורנו הדרתו הקדושה הדין בכל זה באר היטב כאשר הראוהו מן השמים ושכרו כפול.
 
התשובה כבר הזכרנו לכם +עי' תשובה ל"ז+ שהשבועה חלה על ראובן ומפני השכירות המגיעה לראובן בראיה לא תועתק השבועה לשמעון ואין לאשה שייכות לזה אלא המשפט הוא בין ראובן ושמעון, [וכתב] משה.
שו"ת הרמב"ם סימן ז
 
שאלה וכפי חסדו יבאר לנו דרך המשפט (בדבר) שתי יתומות להן חלק בחצר ושאר זאת החצר ללוי. התקרב זמן נישואי אחת מהן בקשו יהודי שיקנה חלקן כדי להוציא דמיה לצרכי נדוניתה ולא מצאו ובאו למושב בית הדין והוצע ללוי לקנות ולא נענה לזה ורצה ליתן +מב"מ ונתן+ להן בזה החלק חצי דמיו ואמר: אתן לא תוכלנה למכור חלקכן לגוי בשום פנים. ונשאר הדבר כך +מב"מ ועמד מצבן.+ האם כאשר תתחייבנה בקנין אונסא דמיתיליד, ראוי להן למכור חלקן לגוי בשוויו אם לאו ואין ידן משגת לקנות שאר החצר מן לוי להיותן עניות והאם יינתן להן לעשות בנחלתן כרצונן למוכרו לגוי או ערל. יבאר לנו איך הדין בזה ואלקים ישתבח ויתעלה יתן שכרו.
 
התשובה אין ראוי להן למכור לגוי בשום פנים לכתחילה. +ב"ק קי"ד א', ה' שכנים פי"ב ה"ז, ועי' מה שהובא בשם הגאונים בטור חו"מ סי' קע"ה דאסור למכור לגוי אפי' הוא עני ומוכרח למכור לפרנסתו, ועי' ת' ר' צמח גאון בתגמו"מ סי' י"ט ות' ר' נטרונאי ור' נחשון בשערי צדק ד' א' ח' וכ"א בענין זה, ועי' להלן ת' כ"א, מ"ד, ק"ע, פ"ן+ וכתב משה.
שו"ת הרמב"ם סימן ח
 
שאלה בדבר אשה שנפטרה והניחה נכסים בירושה והניחה בין היורשים בן גדול שילדה לבעלה הראשון שהיתה נשואה לו ושני בנים גדולים מבעלה השני. והיה אחד משני הבנים שילדה לבעלה השני נעדר במדינת הים בעת פטירתה וכאשר שב, תבע מאחיו חלקו ממה שהניחה אמו בקרקע ומטלטלין ומנעוהו אחיו וטענו שאמו מנעה ממנו חלקו בירושה ושמה +ומה, ש"א+ שהניחה אמו (הוא) תחת ידיהם והחזיקו בו. האם יש להם חזקה בזה או +מב"מ והאם+ יתחייבו לחלוק עם אחיהם השב הנזכר. אנו רוצים התשובה כאשר הראוהו מן השמים ושכרו כפול.
 
התשובה הואיל והדבר תחת ידיהם ואין ראיה עליהם במה שלקחו מן העזבון מקבלים את דבריהם +מב"מ הדיבור הוא דיבורם+ והקרוב אצלי שיישבעו שבועת הסת +כדין כל המחזיק בטענה ה' טו"נ פ"ח ה"א, פ"ן+ על טענתם. וכתב משה.
שו"ת הרמב"ם סימן ט
 
שאלה בדבר רחל ולאה אשר להן שליש חצר וקיימו אותו בכתובותיהן על שמעון ולוי בעליהן כנכסי צאן ברזל והיה לחצרון דודן שאר זאת החצר. מכר אותו חצרון לאיש גוי אח"כ הורו חכמי האסלם לרחל ולאה שלהן זכות המצרנות על הגוי שקנה מחצרון דודן ותבעו (החלק) בדין המצרנות עליו ולא היו להן באותו הזמן (מעות) לקנות בהן. הלכו ראובן ויהודה והלוו להן הסכום שפרע הגוי לחצרון. אח"כ הסכימו עם רחל ולאה שתרווחנה סכום מהם ויטלו החלק הנתבע מן הגוי בדין מצרנות. ועשו זאת והתדיינו רחל ולאה עם הגוי וקנו ממנו המקום בדין מצרנות ונטלוהו (ממנו) וקבלוהו ראובן ויהודה חלק כחלק. אח"כ הרויח ראובן מיהודה דבר ומכר לו החלק אשר לו וקם החלק הקנוי בדין מצרנות כולו ליהודה. אח"כ ביקש יהודה זה מרחל ולאה לכתוב לו שטר מכר בשמו על כל החלק וכתבו לו שטר מכר ונתחייבו לו באחריות על פי המנהג הנהוג וקנו הקניין מידי בעליהן שמרשים להן זאת. אח"כ הלך יהודה וביקש משופט המוסלמים לקיים לו דין המצרנות וקיימו לו בעדות קבוצת מוסלמים כשרים (לעדות) +ש"א מוחק המלה (לעדות)+ והחזיק יהודה זה בזה החלק י"ח שנה. ונפטר השופט שדן והחכם שהורה (והגוי) +והחכם (הגוי) שהורה+ שנטלו ממנו בדין מצרנות וקמו עתה יורשיו (של הגוי) ובקשו לסתור זה הדין ע"י השופט של עכשיו הממונה עתה ותבעו מיהודה החלק. יורנו הדרתו הקדושה האם יכול יהודה לחזור (ולתבוע) מרחל ולאה הדמים (כולם) או מקצתם או משום שידע עניין החלק שנטלו בדין מצרנות ונכנס (לתוכו) אף כי עליו עסיקין, (הדין הוא) שלא תתחייבנה הב' מוכרות דבר. ואלה הב' מוכרות אין להן קניין כלל אלא שליש החצר הנזכר בכתובותיהן והיא בית דירתן ותו לא האם תתחייבנה למוכרו ויתחייבו הבעלים למוסרו או על אף קביעת חיובן יישאר זה עליהן חוב עד פטירת הבעל או הגירושין. יורנו היאך הדין ושכרו כפול.
 
התשובה תתחייבנה רחל ולאה לפרוע הסכום בלבד שנטלו מראובן ויהודה נוסף על מה שלקח הגוי שקנו ממנו בדין מצרנות והוא חוב עליהן ובעליהן ידעו זאת ולפיכך תתחייבנה להחזיר מה שנטלו בלבד אם הוא קיים ואם הוציאו זאת בלי רשות הבעל ושלא בידיעתו יישאר חוב עליהן עד שיזדמן להן קניין כמו שזכרתם ואם הוציאו הבעלים המעות או הוצאו ברשותם תימכר הנחלה וייפרע ממנו זה החוב אשר מוטל גם על הבעל כפי שהוא מוטל על אשתו. [וכתב] משה.
שו"ת הרמב"ם סימן י
 
שאלה בדבר הבנים הקטנים שנתן להם אביהם מעאלי בן אליאס בן דוד השיך' בן אלמנצור בן אליאס ש"צ במתנה מחצית החצר שעליה היה ריב ביניהם בדין גוד או אגוד, כדי שלא יחייבם זה הדין. והתנה הדרתו +תשובה זו נשתמרה בעברית, אמנם, כפי הנראה, בקיצור, פ"ן רמ"ה, והשווה גם פ"ן רצ"ז+ בזה הדבר שתהיה המתנה קודם שתבעו אביהם בזה הדין, אבל אם נתבע אביהם בזה הדין ונשתמט ממנו בזאת המתנה הוא מחייב הבנים הקטנים ויעמיד להם בית הדין אפטרופוס +עיין טור חו"מ ס' קע"א, א"ך+ שימכור עבורם או יקנה להם אם יש להם ממון ואם זה ג"כ לטובתם ולא פירש הדרתו הקדושה איך צורת זאת התביעה שנתבע בה אביהם כדי שיחול על הבנים הקטנים זה הדין האם הוא בבית הדין או בדרך ע"י אנשים +או על פי דרך בני אדם, ש"א+ והדרתו הקדושה יודע שזה הדין אף כי הוא הלכה ולפיו עושים היה בלתי מפורסם בנמל (אלכסנדריא) עד היום וסבר הדיין בו שכל נחלה מעלין אותה בדמים ולא יתחייב בה דין גוד או אגוד אלא לעתים רחוקות בהפך ממה שהורה הדרתו הקדושה והוא עד עתה עומד על זאת הדעה. ואם הדיבור מצד אנשים בדרכים אל אבי הבנים הקטנים שדין גוד או אגוד מתחייב, הוא הוא התביעה, אשר רמז לה הדרתו, אזי יפרש לנו זאת ואם זאת התביעה אשר רמז לה צריכה להיות בבית הדין ולהיקבע בה פסק הדין (ורק) אזי הוא משתמט ממנה בנתינת זאת המתנה, הרי יפרש לנו גם זאת הואיל ולא נתבע נותן המתנה במושב בית הדין בזה הדין אלא אחרי תאריך המתנה בערך כי"ג יום. ועם היות נותן המתנה גם שומע כל יום מן הדיין שאין מחייבו זה ולא זאת דעתו, האם משום שלא נתאמת לנותן המתנה חיוב הדין עליו, אלא בבואו אל מושב בית דין וכשאמרו הנוכחים לו, שזה מחייב, הואיל והדרתו הקדושה הורה כך, והוא נתן המתנה קודם זה, (לכן) חל על בניו הקטנים זה הדין ומוטל על בית דין להעמיד להם אפיטרופוס על זה בין למכירה ובין לקניה אם לאו? יורנו חיוב הדין בזה, כאשר הראוהו מן השמים ושכרו כפול.
 
התשובה כבר השבנו מקודם, שמשנתבע שלא בבית דין, אפילו הודיעוהו שניים, הרי זה מחייבו. ומה שנתן מתנה אחר כך, הרי לא נתן אלא כדי להשתמט מן הדין. ומה שאמרתם שדעת הדיין היא שונה מזה, זו הזיה מצד כל מי שיאמר אחרת ולא נשמע מעולם דבר פגום ומופרך יותר ולא רחוק יותר מן האמת מדברי מי שאומר, שהחלוקה בשומא, משום שלפי זה הדיבור הפגום כל מקום בארץ יש בו דין חלוקה, לפי שיישום חלק כחלק +מב"מ מקצתו בדמי מקצתו+ וייחלק. ותימה, שיעמוד איש על דעה, שפגימתה ברורה ושאין עליה ראיה כל עיקר ושלא החזיק בה איש מן השוגים, לא כל שכן מן מורי ההוראה, ולהאריך בזה הוא בלבול ותו לא ושלום. [וכתב משה].
שו"ת הרמב"ם סימן יא
 
שאלה +על המשך השתלשלות העניינים הנידונים כאן עי' ת' רל"ג+ בדבר אשה, שמחלה לבעלה מקצת נדוניתה. וקבלו קניין מידה שני עדים מן התלמידים המבינים, יראי שמים והנאמנים, שפטרה בעלה מכל נדוניתה, הואיל וכבר מכרה רובה, וקנתה בו חלק מחצר. אח"כ מכרה ג"כ ממנה ותיקנה בזאת החצר, ושאר זאת הנדוניא מחלה לבעלה. אח"כ כתבה שטר מחילה לבעל על מה שקבלו עליו קניין מידה. ונקרא שטר מחילה זה בפני זאת האשה, ושמו העדים חתימתם +עי' בנעט, ס' היובל לכב' א' מארכס חלק עברי, צא, הערה צ"ז+ בו והביאוהו אלה השני עדים אצל דיין העיר, וכתב בשטר מחילה זה קיום. ועבר לזה זמן של שנה, עד שנפל ריב בין הבעל ובין האשה, והרשתה את אביה, והביא את הבעל לבית דין ותבע ממנו הנדוניא. הודיעו (הבעל), שמקצתה נמכר בקניית החצר ובתיקונה ושהיא מחלה לו מקצתה. וצווהו הדיין להביא שטר המחילה והביאו. והביט (הדיין) בעדיו ובקיום אשר בו ואמר: שטר מחילה זה כשר, אלא שזאת האשה שוטה +ה' מכירה פכ"ט ה"ד+ לפי שהמוסרת קניינה בשנתה הראשונה לבעלה שוטה היא ולא יתקיים שטר מידה. וצווה ולקחו שטר המחילה מן הבעל בלי הסכמתו, וחייב אותו בשאר הנדוניא, שחלה עליו המחילה, ואמרו, שקרע שטר המחילה, והעדים זוכרים העדות. האם תתקבל טענת הדיין, שהיא שוטה, ואחרי שהעדים כשרים יראי שמים מבינים, ייפסל השטר לפי דברי מי שהורה, שהיא תחת אפיטרופסות +ה' מכירה שם+ או יתחייבו העדים לחדש שטר המחילה לבעל ולחתום בו, כפי שהיה לראשונה. יבאר הדרתו הקדושה יהדרו אל בחסדו זאת באר היטב, כאשר הראוהו מן השמים ושכרו כפול. וכבר העידו על זאת האשה עדויות הרבה קודם שטר המחילה ואחריו ואת כולן קיים הדיין ולא ראה להכריע לפסול (שטר) משטרותיה אלא שטר מחילה זה.
 
התשובה +ה' אישות פי"ז הי"ט ושם פכ"ב הי"ז, א"ך+ סומכים על המחילה שבידו ומחזירים לו השטר, ואם טוענים שנקרע, מחרימים על מי שהוא אצלו ולא הוציאו. ואם לא יומצא השטר +עיין פכ"ג ממלוה ולוה ברמב"ם, סוף הלכה י' ותוס' בבא בתרא קס"ח ע"ב ד"ה אבל, ש"א+ אחרי החרם והעדים זוכרים הקניין יכתוב לו שטר מחילה שני ויפרש בו תאריך שטר המחילה הראשון. [וכתב] משה. אני מסכים לכל מה שכולל זה הפסק וכמותו אני סובר. שמואל הלוי בר סעדיה נ"ע.
שו"ת הרמב"ם סימן יב
 
שאלה בדבר אדם שגירש אשתו וכאשר תבעו ממנו המאוחר ושאר הנדוניא הכתובים עליו בכתובה דחה (זאת) בטענה שאין לו ממה לפרוע והשביעתו אשתו על זה +ר' על שבועה זו פ"ן ר"ד+ ונשאר הדבר (חוב) עליו והיו חוקרים כמה תשיג ידו +מב"מ לבדוק בו את נכסיו+ וטען הבעל שגרושתו זאת בעת היותה תחתיו היתה מעמידה לו פנים שהיא טובלת לנדתה ושאחרי הגירושין נראה +נתגלה, ק'+ לו ששמשתו נדה ולא טבלה כל עיקר וחקר על זה הבעל היטב ונתאמת לו שלא טבלה +מב"מ ולא נתאמת לו שטבלה+ ואמר לגרושתו השבעי לי שלא רמיתיני בטבילה ושמאז נשאתיך לא שמשתיני נדה ואז אפרע לך מה שאני חייב לך כאשר תשיג ידי ראשון ראשון כפי יכולתי והגרושה מכחישה לו זאת. וכן ג"כ נשאר כתוב על הבעל מקצת הנדוניא בכתובה וכאשר בקש בית הדין לכותבה עליו בעת הגירושין כדי שיפרענה ראשון ראשון כשתשיג ידו זאת אמר הבעל תישבע גרושתי שהבגדים לא נטלה אותם היא לעצמה ולא החביאתם ולא הזניחה אותם +פשעה בהם, ק'+ ואז ייכתב (זה) עלי. אמר לו בית הדין: האם תישבע גרושתך ולא תטול דבר זה בלתי אפשרי. אמר לו הבעל: ייכתב עלי דבר חוב בלא שבועה? אמר לו כאשר תפרע המאוחר ותתבע ממך גרושתך לפרוע הנדוניא ראשון ראשון, השבע אותה באותה העת על זה. האם כופין אותו לכתוב (עליו) זאת הנדוניא בלא שבועה אם לאו והאם כופין אותו ג"כ לכתוב (עליו) המאוחר בלא שבועה על הטבילה אם לאו ואיזו שבועה תתחייב על הטבילה. יבאר לנו זאת באר היטב כאשר הראוהו מן השמים ושכרו כפול.
 
התשובה הנדוניא יתחייב לפורעה +ע' פ"ן קצ"ו, /אסף/+ ראשון ראשון ותתאחר שבועתה עד שיביא הנדוניא +עי' תה"ג שערי צדק ד' ע"ה סי' ט"ז, ג"מ סי' ש"ב, שו"ת הרשב"א ח"ז סי' תמ"ו, אסף אצל פ"ן, הוספות+ או תגבה השיעורין. +עיין כעין זה בתשובות הגאונים אסף, תש"ב, סי' ע"ב והציונים שם עמ' פ"א+ אבל המאוחר לא ייכתב עליו בשום פנים עד שתשבע שבועה בנקיטת חפץ +על פי התקנה להלן רמ"ב, פ"ן+ שטבלה לנדתה כהלכה. [וכתב] משה.
שו"ת הרמב"ם סימן יג
 
שאלה בדבר רחל ולאה אשר להן חצר מכרו ממנה שני שלישים לראובן ודרו בעליית זאת החצר בשיעור חלקן הן ובעליהן וילדיהן ודר ראובן בתחתיתה כשיעור חלקו הוא ואנשי ביתו וילדיו הקטנים ודר י"ח שנה בזאת החצר עד שהשיא בנותיו ובניו ונתן לבניו צרכי הנישואין וחצרות לדור בהן ולא דר עמו אחד מבניו אחרי נשואיהם אח"כ חלה ראובן זה החולי שנסתיים בפטירתו וצווה כל מה שהחזיק בזאת החצר לאשתו תמורת מה שהגיע לה לפי שטר כתובתה. והחזיקה האשה אחריו בה. אח"כ נראה לה לאסוף בנותיה ובניה והילדים שילדו ובני ביתם מספר רב אל זאת החצר מקום שם היו בעלה המנוח והיא דרים, ועשתה כך. והשכירו בניה מקומות דירתם שאביהם ראובן נתן להם בעת נישואיהם ונסתייעו בשכירותם ונתקבצו בזאת החצר קרוב לט"ו נפשות שלא דרו (שם) בחיי ראובן נוסף לאשה ובנה אשר היה בחיי אביה דר עמו והוא עד עתה רווק ונפסד מצב החצר ונתנוולה והיא קרובה להחרב. אמרו רחל ולאה לזאת האשה: כבר עשית זאת החצר כמו פונדק באלה הקרובים אשר קבצת אותם אליך וחסכת להם שכירות חצרותיהם והחרבת אותה וכמו שאנו לא הוספנו אלינו אחד מאנשינו כך את אל תניחי לדור עמך אלא כשיעור המנין אשר היה בחיי ראובן בעלך. ובקשו לפנות המקום הנזכר ממי שנתוסף לדור בו הואיל ובישיבתם (שם) כבר הגיע לנחלה נזק במים ובמלוי בתי כסאות וניוול המקום. האם יכולות הן לעשות זאת אם לאו. יורנו בחיוב הדין בזה כאשר הראוהו מן השמים ושכרו כפול.
 
התשובה +ה' שכנים פ"ה ה"ט מכאן אתה למד שאחד מן השותפין וכו' מפני שמרבה עליו את הדרך. ועי' תשובה קס"ו, פ"ן+ אין לשתיהן למנוע לדרים למטה אפילו נתרבו הואיל ואין דרך לדרים למטה על דרי העליה. [וכתב] משה.
שו"ת הרמב"ם סימן יד
 
שאלה בדבר מה שמחייבת דת משה רבנו ע"ה בדבר אדם שרב עם אשתו. גמר אומר לנסוע והעמיד חמיו על שער העיר מי ששמרו עד אשר הביא אותו וחפציו אשר לקח עמו אל מושב בית הדין ונתחדשו במושב בית הדין ביניהם מריבות שחייבו הפרידה בין האיש ובין אשתו ונשבע הבעל שלא תהיה אשתו (לו) אשה לעולם וביקש לגרשה והודיעו בית הדין שיתחייב לפרוע מאוחר +על מוקדם ומאוחר ע' הספרות שהביא פריימן, תשובות ר' אברהם בן הרמב"ם, עמ' קע"ד, הערה ט+ אשתו ומה שיתחייב מנדוניתה קודם הגירושין. אמר לו (לבית הדין) אין לי אלא מה שעמי וכלי בית וכלי מיטה וספרים שהנחתי בביתי. אמר לו בית הדין לא תוכל להשבע שאין לך ממה לפרוע ויסדרו לך בית הדין כבעל חוב אלא ברצון אשתך בזה. ושלח בית הדין אליה שני עדים והודיעוה מה שאמר בית הדין. אמרה להם האשה כבר נתרציתי ליטול קניינו שבעין ולהשביעו שבועה שאין לו ממה לפרוע. ואם תשיג ידו נכסים, אטול אותם או אקצה עליו לפורעם לי לשיעורין. וקבלו קניין מידה על זה ומסרו שני העדים עדותם אצל בית הדין ואז השביעו בית הדין במעמד מורשה האשה את הבעל שבועה שאין לו ממה לפרוע והוציאו במושב בית הדין החפצים אשר היו עמו ומצאו שהם ספרים וקונטרסים וכסות גופו לשבת ולחול וראו בית הדין ליטול ממנו מקצת כסות של שבת ולהניח לו מקצתה. ונטלו ממנו מה שיכלו ליטלו ממנו, יחד עם קניינו אשר בביתו. וגירש (את אשתו) וכתב על עצמו הבעל במאוחר ובמה שנתחייב מן הנדוניא שטר מוחזק, חוב גמור ומלוה זקופה. והבעל חסר כל אין לו דבר בכלל. יורנו הדרתו הקדושה, יהדרו אל, האם יש לשנת השביעית בזה פעולה ותשמיט אם לאו. וזאת האשה כבר נישאה לאדם אחר, וכאשר עושים חשבון עמה על מה שנטלה מחפצי (בעלה הראשון) אשר גרש אותה ומתדיינים עמה עליו ומשביעים אותה על אמיתותו (אם) יוכל בעלה (השני) למונעה מזה אם לאו. (יורנו) כאשר הראוהו מן השמים ושכרו כפול.
 
התשובה תשמיט +עי' ה' שמיטה פ"ט הי"ג ולהלן תשובה ר"א, פ"ן+ [וכתב] משה.
שו"ת הרמב"ם סימן טו
 
שאלה בדבר אשה, שנישאה לאיש ושהתה עמו זמן רב. ונפטר והניח בן זכר. וקרה כאשר נפטר, שהבן הלך אחרי אביו (ונפטר אף הוא). ונישאה האשה הנזכרת לאיש אחר ושהה עמה שנים ולא ראתה ממנו טובה וקרו ביניהם מריבות הרבה והקנתה מידה בעדים לפדות עצמה +/מושג/ במשפט המוסלמי, אשר בו פודה האשה את עצמה מן הנישואין+ במאוחרה וכתובתה. וכאשר ראה הבעל, שפדתה עצמה במאוחרה ותבעה הגירושין, יצא מבלי להודיעה ונסע בו ביום ובהגיעו לרי"ף חלה ונפטר. והיתה לו קרקע ועליה חוב לאנשים יהודים. עמדו בעלי הדין המלוים ותבעו חובם מן הקרקע, שהניח הנפטר, ומצאו, שאשתו כבר פדתה עצמה במאוחרה ובמה שבכתובתה. וצווה להם בית הדין, אשר היה באותה העת, שתימכר הקרקע ויקחו ממנה החוב, אשר הניח עליה. אמרה האשה לבית הדין: הואיל ולא כתב לי בעלי גט, פרעו לו מאוחרי וכתובתי, אשר לי על בעלי, לפי שלא פדיתי עצמי אלא בתנאי, שיכתוב לי גט שלם. אמר לה בית הדין: אין לך ליטול דבר מן המגיע, לפי שפדית עצמך (ונסתלקת) מכל מה שבכתובתך. ונשאר הדבר תלוי ועומד. וגבו בעלי החוב את המגיע להם מן הקרקע ונטלו בני משפחת הנפטר מה שנשאר ולא נותר לאלמנה, אשת הנפטר, דבר. אח"כ בא מי שביקש לישא האלמנה לאשה והלכה אצל בית הדין לשאול אותם עצה על זאת. ומנעוה (בית הדין) מן הנשואין ואמרו לה: את קטלנית, שהרי נפטרו עמך שני בעלים. ונשארה האשה במצוקה באלה הימים הקשים של רעב, לא יכלה ליטול דבר מן הקרקע, שהניח בעלה, להתפרנס בו ולא יכלה להינשא לאיש, שיזון אותה פרוסה של פת. יורנו הדרתו הקדושה, יהדרו אל, האם יש לאשה מוצא להינשא, לפי שפדתה עצמה במאוחר ובנדוניא שבכתובתה ובקשה להחלץ מן הבעל השני והוא נפטר אחרי כן. והעניין בזה חמור ומביא אל דיני גויים וחייב הצורך להביא זה העניין לפני מושבו הרם ירומם, שיראה דרך התיקון בו ויפסו +ויפסוק+ בו לפי דעתו. ויורנו ג"כ, האם יתקיים לה מה שפדתה עצמה אם לאו והאם יש לה לחזור אל בעלי הדין המלוים וליטול מהם המגיע לה, כאשר הראוהו מן השמים באר היטב ושכרו כפול.
 
התשובה אם יקדשנה מישהו בפני שנים, תופסין הקדושין +ה' אסורי ביאה פכ"א הל"א, ועי' בכ"מ שם ולהלן ת' רי"ח+ ויכתוב לה אח"כ כתובה בבית הדין ותנשא בבית הדין. וראוי להקל באלה העניינים ושיעמיד הדיין פני מתעלם מהם בגלוי לפי שהדקדוק בזה העניין הקל מביא לעניינים חמורים מאד, [וכתב] משה.
שו"ת הרמב"ם סימן טז
 
שאלה (זאת השאלה נשלחה אל רבינו יצחק זק"ל ולא היה נמצא והשיב עליה אד' משה זק"ל).
 
העבד הנכנע מנשק ידי הדרת יקרת צפירת תפארת כג"ק מרנו ורבינו אלופינו ומורנו הודנו והדרנו עטרת ראשינו אור שמשנו יצחק הדיין הרב המובהק הפטיש החזק דגל הרבנים ירום הודו ויגדל כבודו למעלה מעלה בר כג"ק מרנו ורבנו ששון הדיין הרב המובהק הפטיש החזק זצו"ל ומודיע שבקש ממני אדם (שאמסור) עדות על אמו, שנתנה לבנו הקטן, שלא בגר, שני קירטים +קירט מציין חלק כ"ד של איזה דבר שהוא, כאן חלק כ"ד של מדת שטח+ (שהיו) לה בנחלתה ובידה וברשותה. והודיענו, שלא הביאו לעשות זאת אלא יראה מאדם, שקם עליהם ברצותו לזכות בדין בעל מצר בכל הנחלה, אשר ממנה אלה השני קירטים, ואמר: אני עושה זה הדבר קינוניא, כדי שיישארו אלה השני קירטים מעוכבים לבן קטן, שלא בגר, עד שיגדל, לרווחה +התרגום מפוקפק, ק' תרגם: (תבוא) רווחה (מה')+ לפי שאינו יכול להשתמש בדין בעל מצר על מי שלא בגר. +הדברים תמוהים, הרי במתנה אין נפקא מינה בין בגר ולא בגר, עי' ה' שכנים פי"ג הי"א ובמכר דין בר מצר אינו נוהג ביתומים קטנים, אך נוהג בקטנים שאינם יתומים, עי' ה' שכנים פי"ב הי"ג ומ"מ שם, ואמנם מתנת האם היתה מתנה מתוך כפיה ונוהג בה דין בר מצר, ועי' ת' ר' אברהם סי' ע"ח ושם עמ' ק. א"ך. דיני קטן לעניין בר מיצרא הם אם הוא קנה את הקרקע מבעל הקרקע אבל כאן האשה שהיתה מחויבת כבר בדין בר מיצרא נתנה מתנה לקטן, שאי אפשר לתבעו בדין, כדי להיחלץ מדין בר מיצרא, והשאלה והעניין דומים ממש לזו שבתשו' ר' אברהם בן הרמב"ם שנרמזה בהערה, שלוקח שתבעו בן המיצר נתן מתנה לבנו הקטן, ר"א משיב שמתנתו מתנה אלא שפוסק שב"ד מעמידין אפוטרופוס לקטן ומוכר לבן המיצר (הכפייה שהזכיר ר"א בתשו' עמ' ק' כוונתו לומר בזה: שמה שאמרו מתנה לית בה דינא דבר מיצרא היינו שאין לכוף את הנותן מתנה משום דינא דבר מיצרא), ולעיקר הדין - הרמב"ם לא ירד לעוץ עצות מה לעשות לאחר מיכן אלא פסק את עיקר הדין (ועיין עמ' כ"ו), ובדינו של ר"א בן הרמב"ם - הנה בטור חו"מ סי' קעה הובאה דעת הגאון שיורשו של הלוקח אין עליו דין בר מיצרא, והרמ"ה הוסיף שאף אם הלוקח נתנה לאחר אין עליו דין ב"מ, ודעת הר"א שאף יורש ואף מקבל מתנה (גדולים) יש עליהם דין ב"מ, ועיין בב"ח ושו"ע חו"מ סי' קעה סעיף יז ויח ובנו"כ שם, במקום השואלים מר"א פסקו כנראה שאם מקבל המתנה היה גדול יש בו דין ב"מ ועל כן הערימו לתת מתנה לקטן, ש"א+ וכך אמרה לנו האשה, נותנת המתנה, וידענו זאת משניהם, אני והעד האחר, אשר היה עמי. אח"כ קנינו מידה +מב"מ הקנתה מידה (וכן בהמשך)+ בביטול כל מודע ופירוש, שנתנה אלה השני קירטים במתנה לילד הקטן, בן בנה, ולא התנתה זה התנאי בעת הקניין, שקנו מידה בגלל דין בעל מצר לבד, אלא קנו מידה מעכשיו בביטול כל מודעי ותנאי, ורק אנו העדים ידענו סתר העניין משניהם יחד, מן האשה ומבנה. וכאשר קנו מידה והלכה והגיעה לביתה, חזרה אל דעתה ונתעוררה וידעה, שנכנסה לבוץ במה שעשתה, וחזרה אלינו אנו העדים, ואמרה לנו: זאת העדות, שקניתם מידי, אל תחתמו עליה +מב"מ אל תכתבו כתב ידכם בה, ועי' ת' י"א, הערה א'+ ואל תעידו עלי. אמרנו לה: זו עדות, שבאה לידנו; לא נוכל להסתירה, לפי שאם יבוא (איש) כדי לתובענו בה אצל בית הדין, לא נוכל להסתירה ולא להכחישה. ואם ירצה להחרים כל מי שיודע זכות לזה הילד הקטן ואינו מודה בה, לא נחשוב למותר לעבור על החרם. והלכה והתחיל האיש לתבוע מאתנו לכתוב השטר ולחתום בו. ונשאר העניין כך עד אשר הגיע כבודו לאלכסנדריא, בעת שגבה לשבויים, ובאנו לפניו והודענו להדרתו סתר הסיפור, כיצד קרה. ואמר לנו, שזה שטר אמנה, לא ניתן להכתב. ולא נתרצה (האיש) בזה אלא התחיל לתבוע ממנו בכל עת העדות. והאשה ג"כ נמנעה מלהשתמש כרצונה באלה השני קירטים, והיא צריכה להם, מפחדה מריב עם בנה על זאת העדות הנזכרת ושיוציא אותם ממי שיקנה אותם ממנה. יקיים הדרת רבנו בחסדו בכתב ידו התשובה על מה שמתחייב בזה, להשתיק כל חולק, ושכרו כפול. וכבר אמר, שישלח לשאול לאדוננו משה הרב בזה והוא אינו יודע סתר הסיפור, שמא אם (הדרתו) יוועד עמו יודיעהו זאת, לפי שכמו שכותבים לו, (כך) הוא משיב ושכרכם כפול, ועל זה העניין הכתוב מעידים אנו סעדיה בר' ברכות המלמד נ"ע ברכות בר עמרם נ"ע.
 
התשובה כבר קדמו (והגיעו) אלי מספר שאלות בזה העניין והשבנו עליהן שהמתנה קיימת, לפי שלא נזכרה בשאלת +בשאלה+ מלת קנוניה. ובכלל אין צריך לביטול המתנה אלא גלוי דעת הנותן +ה' זכיה ומתנה פ"ה ה"א, /פ"נ/.+ ואם מעידים העדים, שזאת האשה הנותנת התברר להם מתוכן דבריה +שם ה"ד וה' מכירה פ"י ה"ג, /פ"נ/+ והתאמת אצלם מאופן המסיבות, שלא רצתה להקנות לזה הבן הקטן דבר, אלא לעורר דעה בלב מי שחשבה, שלו דין בעל מצר, שזה החלק לקטן, ואין הוא שלו באמת, הרי זה שטר אמנה ואין ראוי לכותבו +כתובות יט, ב האי לא ניתן ליכתב, ה' עדות פ"ג ה"ז, ועי' ת' הרי"ף סי' ר"ב ושם סי' רמ"ב, תה"ג הרכבי סי' קמ"ח, פ"ן+ והמתנה בטלה. ואם אופן המסיבות ומה שהבינו מתוך דבריה הוא, שהעדיפה להקנות זה החלק לקטן ושיהיה לו ולא יהיה לבעל המצר, הרי המתנה קיימת ותיכתב ואין חשין למניעתה. [וכתב] משה.
שו"ת הרמב"ם סימן יז
 
שאלה בדבר אדם (שהיה) מורשה אביו. וכאשר יצתה השמועה על המרשה שנפטר, באו +בניו, ק'+ לגבות השכירות, אמר להם: אין לכם אלא מעת שנפטר אביכם. אמרו לו: תשבע לנו, שכל שכירות, שנטלת, הוצאת אותה בתיקון החצר. האם יתחייב שבועה או חרם? יורנו הדרתו ושכרו כפול.
 
התשובה יתחייב חרם מיד, אם יתאמת שנפטר, יתחייב שבועה בנקיטת חפץ +עי' ה' גזילה ואבדה פ"י ה"י וה' שלוחין ושותפין פ"ב ה"ט ועי' ת' ע"ה וצ"ו, פ"ן+ ליורשים, שלא מעל לאביהם בדבר מזה, וכתב משה.
שו"ת הרמב"ם סימן יח
 
שאלה בדבר אדם, שהרשה את אביו ומסר לו נכסיו וצווהו לשמור עליהם. ונסע ונעדר זמן רב ובא למדינה רחוקה. ויצתה עליו שמועה בלתי ודאית שנפטר. +מתואתר מציין בחוק המוסלמי ידיעה שאין נאמנותה מוטלת בספק, בין בגלל בואה ממקורות שונים בלתי תלויים זה בזה ובין בגלל נאמנות מוסריה, אך הוראה זו אינה מתאימה פה+ ובאו שתי בנותיו, והן ברשות בעליהן, ובאו למורשה ותבעו הירושה. אמר להן: הביאו עדים, שיעידו, שראו שנקבר או טבע, וטלו ממונכן. והביאו עדים שהעידו, ששמעו מן המוסלמים, שנפטר. ויש עדים, שספרו מפי עדים יהודיים, ששמעו שנפטר. יורנו הדרתו הקדושה כאשר הראוהו מן השמים, אם יפסוק הדיין בזאת העדות על פי השמועה או הפרסום או הראיה /א נקודה בחיריק/ או השמיעה מן המוסלמים (ואם) תהיה נטילת הממון על פי השמיעה או הראיה /א נקודה בחיריק/? יבאר לנו באר היטב ואל יצריכנו לתשובה אחרת ושכרו כפול מן השמים.
 
התשובה +ה' נחלות פ"ז ה"ד וה"ח ושם ה"י, ועיי"ש במ"מ שכתב דאין מקור לדין זה, ועי' ת' ל' ות' הרי"ף סי' קס"ה וסי' נ"ד, תה"ג הרכבי סי' קכ"ו, פ"ן+ בכגון זאת השמועה מוציאים הממון מתחת יד המורשה, שעמו נתדיינו היורשים, ובית הדין מפקידים אותו אצל מי שחושבים אותו להוגן, עד שתתברר המיתה, [וכתב] משה.
שו"ת הרמב"ם סימן יט
 
שאלה בדבר אדם, אשר לו אשה והיא ברשותו זמן רב, ולו נחלה. אח"כ הלוו לו בני אדם מעות בתורת עסקא ונסע בעסקא ההיא לארץ הודו. יצתה שמועה עליו, שנפטר. אח"כ נפטרה אשתו אחריו ולה כתובה על הנפטר. ובאו בעלי העסקא ושמו ידם על הנחלה באומרם: הנפטר מעל בממוננו. אם תתאמת מעילתו, מי יגבה קודם, היתומים או בעלי העסקא? יורנו הדרתו באר היטב, לפי שהיתומים אומרים: לאמנו הגיעה כתובתה מבעלה ונטלה החצר, כאשר הגיעה לה כתובתה, ונפטרה אמנו ואנו יורשי אמנו. ולא עמדה האשה בבית הדין, אלא בעת [שנפטרה] אמרה: זאת החצר בכתובתי והנה כתובתי. האם משום שלא עמדה ולא תבעה כתובתה בבית הדין, לא יהיה לה דבר והאם יש לילדים ירושה בזה העניין? יבאר לנו הדרתו ושכרו כפול.
 
התשובה לפי שנפטרה האשה +ה' אישות פט"ז הי"ב, וכן פסק ר' צדוק גאון חמדה גנוזה סי' קמ"ג ור' שרירא ור' האי בתה"ג הרכבי סי' ר"ג ור' האי בשערי צדק ד' ה' ד' ועי' תגמו"מ סי' רכ"א, ועי' ת' כ"ט, פ"ן+ קודם השבועה בבית הדין, אין מגיע לה דבר ואין ליתומים, בכל מה שאמרו, שם זכות. [וכתב] משה.
שו"ת הרמב"ם סימן כ
 
שאלה בדבר אדם, שנתן לחברו מעות בתורת עסקא ליסע בהן לארץ הודו. נשברה ספינתו ונפטר אחרי שנשברה הספינה. בא בעל העסקא ותבע מן הבנים, אמרו לו: אבינו כבר נפטר ונשברה ספינתו. אמר להם: הביאו ראיה, שנשברה ספינתו ונפטר. אמרו לו: אנו יורשים, איננו חייבים להביא ראיה. הבא אתה ראיה, שהוא שלם ושהוא קיים ונתאחר מלבוא, ואם יש לו נכסים, תבע (אותם). מה חיוב הדין, האם יתחייבו היתומים להביא ראיה, שנשברה ספינתו ונפטר, או יתחייב בעל העסקא להביא ראיה, שהוא קיים ונתאחר מלבוא? יורנו הדרתו, ושכרו כפול, באר היטב כאשר הראוהו מן השמים.
 
התשובה לא יתחייבו היתומים להביא ראיה לדבר. אבל בעל העסקא, אם יביא ראיה למיתת המתעסק ובידו שטר העסקא בעידי ישראל ויביא ראיה, שלנפטר נכסים, פוסקים לו לפי לשון השטר +עיין רמב"ם הל' שלוחין ושתפין פ"ו - פ"ז, ש"א+. וכל זמן שלא יביא ראיה, שנפטר, אין לו תביעה בשום פנים. [וכתב] משה.
שו"ת הרמב"ם סימן כא
 
שאלה בדבר אשה, אשר לה חלק בחצר בין שותפים יהודים ובידי אחד משותפיה, והוא בן דודה, מופקדים לה כל הכתבים ושטרי השכירות, הפקידתם בידו +מפני שהאמינתו, ק'+ והוצרכה למוכרו להתפרנס בו בזאת השנה הקשה כדי לא למות מרעב. אמרה לשותפיה: קנוהו ממני, נמנעו. אמרה: אלך ואמכור לגויים כדי שלא אמות מרעב, אני ושני אנשים עמי. ונשבע בן דודה, שאם תמכור לגוי, לא ימסור לה הכתבים ולא שטרי השכירות. הלכה וקבלה על מצבה אצל כג"ק מרנו ורבנו פינחס הדיין נ"ע. אמר לה: תכריזי עליו בבית הכנסת שני וחמישי ושני, ואם לא יבוא יהודי לקנותו, תמכרי לגויים, כדי שלא תמותי מרעב. הכריזה עליו בבית הכנסת, כמו שצווה, ובא איש יהודי לקנותו. וכאשר שמעו, שיהודי בא לקנותו, הלכו השותפים ובקשו מאדם גוי, שיאמר, אני שותף בזאת החצר לתבוע בדין בעל מצר מן היהודי, שבא לקנות. וגם אמרו לבעלה: הזהר מלהרשות לה למכור לזה היהודי, עד שתמות ותירשנה. ותבעה, שיגרשנה. אמר לה: את יש בך סכנת מיתה, לפי שחלתה בכאב בצדה ונתרפאה ממנו והיא נוהגת כנהוג הנשים הבריאות ואין לה מחלה בשום פנים, וכאשר שמע היהודי אלה העניינים כולם, שעשו עם זאת האשה, נמנע מן הקניה. וקנה ממנה השותף האחד חצי קירט ממקצת החלק בי"ב דינרין. והיה עליה חוב. פרעה אותו ואכלה היא ושנים עמה מסוכות עד עתה וגמרה. וזה חודש מבקשת היא מהם, שיקנה שאר החלק. ונמנעו, והיא גוועת מרעב. יורנו הדרתו הקדושה, האם תוכל למכור לגויים, אחרי שתכריז בבית הכנסת שני וחמישי ושני, או תמות מרעב היא ושניים מישראל, והטענה, שטען עליה הבעל בדבר סכנת המיתה, האם שומעין אותה ממנו אם לאו, כאשר הראוהו מן השמים ושכרו כפול.
 
התשובה אם ברור, שהיא מוכרת מחוסר כל ולא מצאה יהודי שיקנה, תמכור לגויים. +עי' פ"ן רנ"ג, וכן פסק ה"ר משה ב"ר חנוך בת' הובאה בשטמ"ק ב"מ דף ק"ח ב', פ"ן, התשובה בשטמ"ק מקוטעת ונמצאת בשלמות בעיטור, מכירת קרקעות, מהדורת ר' מאיר יונה ח"א דף ס"ו ע"א, ש"א+ וכך דנו באלה שני הרעב +עי' ת' ט"ו+ לכל מי שמוכר להתפרנס בדמי נחלתו. [וכתב] משה.
שו"ת הרמב"ם סימן כב
 
שאלה בדבר אדם, אשר דר בחצר של יתומים, מהם מי שבגר כדת ומהם מי שלא בגר. והחצר כולה חרבה וצריכה לתיקון. והדייר לא מצא מקום להניח בו חפץ, אפילו לא כד מים, מבלי שיתמלא עפר הוא והכיסוי אשר עליו, ואם יציע המצע בשביל לישון, יתמלא עפר. וסיבת זה (הדבר הוא) שהגג אין סביבו גפסית /גפס, סיד/ להחזיק העפר מליפול אלא הוא חרב וצריך לתיקון. והדייר אין עמו מה שילווה ויתקן בו לסלק הנזק ממנו. והיתומים יש להם יכולת לתקן. ואלה היתומים להם מורשה במאמר בית הדין, וככל שאומרים לו: בן אדם, תקן לנו אלה המקומות החרבים, יאמר: אין היתומים חייבים (לתקן) אלא דבר הכרחי. ומשיב לו הדייר ואומר לו: מה הכרחי יותר (מתיקון כשנופל) העפר במצע והאיש ישן עליו, ואין הוא עושה ומתקן דבר. וג"כ שם מחיצה קטנה, שיש בה פחות מחמישים אבנים, נהרסה במשך הזמן וזה אשר דר למטה נהיה מגולה בהכרח. ואין זה דבר, שאפשר לעבור עליו בשתיקה. ולא נכנס לדור +מב"מ דר+ הדייר הנזכר, עד שהסכים לו המורשה של היתומים לתנאי, שיתקן לו החצר בכל מה שתצטרך אליו וישימנה כמו רמון. וכאשר נכנס הדייר לדור +מב"מ דר+ שוב חזר בו המורשה מזה התיקון שהבטיח. והמקום בית תלמוד תורה ואילולי צורך התינוקות לא ישב הדייר שעה אחת בחצר, אבל לא כל מקום יצלח לתינוקות. יורנו הדרתו הקדושה יהדרו אל, אם יש לדייר לתבוע את המורשה בדבר התנאי, אשר היה בינו לבינו. והיה זה בלא קנין אלא תנאי בלבד. ואם יכחיש, האם יתחייב שבועה דאורייתא והאם יתחייב לתקן מממון היתומים אלו המומים, שנזכרו לעיל, ולתקן המחיצה הנזכרת. ואם יזניח לתקן החצר ולא תתוקן, תפול כולה, לפי שנפלו ממנה פעם בפעם דלתות הרבה ועצים הרבה וקיר ג"כ נפל, והעניין בזה יביא לחורבן החצר של היתומים. הורינו בזה, ואלקים ישתבח יתן שכרו, כאשר הראוהו מן השמים ושכרו כפול.
 
התשובה לא יתחייב המורשה דבר ממה שהתנה, והעניין בזה תלוי במה שיראה בית הדין +עי' ה' נחלות פי"א סוף ה"ז, א"ך, הציון אינו מלמד דבר, ופירוש העניין כאן: הוא אפוטרופוס שמינוהו ב"ד. ולפי הדין הוא מוציא ומכניס ובונה וסותר ושובר (הל' נחלות פי"א ה"ד), במה דברים אמורים כשהוא רוצה אבל כשאינו רוצה אין מכריחים אותו, אלא אם כן רואה בית דין שהוא לטובת הנכסים, ש"א.+ [וכתב] משה.
שו"ת הרמב"ם סימן כג
 
שאלה בדבר אדם אשר נשא אשה. ולה חלק בחצר. ושהתה עמו תקופת זמן, כשלושים שנה, ונולדו להם שני בנים זכרים, האחד מהם בכור, ושניהם מצבם רע. ואחד מהם, והוא הבכור, נשוי. ועברו עליו אלו הימים הקשים +השווה, כפי הנראה, ת' ט"ו+ ולא נשאר עמו שוה פרוטה. והשני הקטן אינו נשוי ואין עליו עול בית. אמרה האשה הנזכרת לבעלה: זה החלק אשר לי ולך, הוא לאלה הבנים אחרי מאה שנה. הבה תן לי רשות ליתן אותו להם במתנה. אמר לה: אני נותן לך רשות לזאת. וקנו מידו בפני שני עדים כשרי עדות כך באלו המלים, שנתן לה רשות, שתנהג בחלקה כפי שתרצה, אם תרצה ליתן אותו לבניה או למוכרו, תנהג בו כפי שתרצה לעשות. וכאשר בא לידה זה הקניין, נתנה החלק כלו במתנה לבן הקטן ונשאר הבן הגדול הבכור בלא דבר. האם קיימת לה זאת המתנה? ולא נתנה החלק במתנה לבן הקטן, אלא אמרה לו להשיא +חשבה להשיאו, ג' ק'+ אשה בו, לא מתוך גמילות חסדים, בגלל רעב או בגלל צורך, אלא רק כך. האם יכול הבן הבכור למונעה מזאת או (אם יכול) בעלה גם כן למונעה מזאת. ואם אומר לה הבן הבכור: לא אטול אלא פי שניים, שני חלקים, האם ראוי לו זה במות ובחיים אם לאו. ולו נשארה האם כל חייה, כשחלקה אצלה, או מכרה אותו להתפרנס בו, לא היו נופלים דין ודברים. ולא נפלו דין ודברים, אלא לפי שהשיאה לבנה הגדול בלא אשם (מצדו), והוא במצב רע ואין לאל ידו, ונותנת הכל לקטן. יורנו הדרתו הקדושה יהדרו אל בכל מה שסופר, באר היטב כאשר הראוהו מן השמים ושכרו כפול.
 
התשובה תנהג בקניינה איך שתרצה, ואין מרחמין בדין +כתובות פ"ד א' (פ"ט מ"ב), פ"ן.+ [וכתב] משה.
שו"ת הרמב"ם סימן כד
 
שאלה בדבר אדם אשר נפטר בארץ הודו, ולא היה עמו מצוי בארץ בעת פטירתו אלא יהודי מאנשי ארצו ואחד מארצות המזרח. ועשה צוואה במעמדם וקבל אחד מהם הממון ורצה לאוכלו. וגבר עליו איש מקרובי הנפטר והוציא מידו המעות ומסרן לשיך' דאוד. ובא אשר הצוואה נעשתה לפניו +מב"מ הממונה בצוואה+ ושאלוהו על האיש. אמר שהוא נפטר וצווה למסור זה הממון לאחי. וזה הנפטר לו אח ואישה ובת בת י"א שנה. וזה האח פורע בעדו מס הגולגולת זה תשע שנים ולו עמו משלוח +[חפצים, שאדם שולח בידי נוסע למקום אחר, גויטיין]+ בלא שטר. המותר לו לטול (דמי) מס הגולגולת, אשר פרע בעדו, או המשלוח או תטול האשה והבת מה שהניח ולא יטול האח מסי הגולגולת, שפרע בעדו, מה חיוב הדין? יורנו הדרתו כאשר הורוהו מן השמים, על כל פרט, ושכרו כפול.
 
התשובה ראוי לו ליטול מה שפרע בעד מסי הגולגולת ממה שתחת ידו ואין לו ליטול מן +המשולח, ג' ק'+ השליחות דבר. [וכתב] משה.
שו"ת הרמב"ם סימן כה
 
שאלה בדבר אדם, אשר הלוו לו אנשים מעות בתורת עסקא. ונסע בהן ממקום למקום. נפטר בעל ממון אחד מכלל בעלי העסקא בנסיעה, וקודם לנסיעתו עשה צוואה, שאם ימות, יהא כל מה שיניח וכל מה שלו עם זה הנוסע, לעניים. אח"כ, אחרי שקוימה העדות במות בעל הממון, יצתה שמועה על המתעסק, שהממון עמו, שנפטר. ובאו בעלי העסקא, (שנשארו) בחיים, ותבעו נכסיו. והורו להם להשבע ולגבות מה שמגיע להם משליש השטר, לפי שהשטר השליש (ממנו) למתעסק ושני שלישים לבעל הממון. אח"כ בא מי שתבע בשם הנפטר, אשר עשה צוואה, שכל מה שיניח, הוא לעניים ולקודש. מה אשר מתחייב בעניינו ואיך מורים בעניין הנפטר, שעשה צוואה? האם יטול מי שתובע בשמו, בשבועה או בלא שבועה? ואיך תהיה הוצאת הממון, האם בעדים שיעידו שראו מותו, ואז יוציאו (הממון)? וכיצד תהיה צורת השבועה, יורנו הדרתו ושכרו כפול מן השמים.
 
התשובה אשר לשאר בעלי העסקא, יישבע כל אחד מהם שבועה בנקיטת חפץ +ה' טו"נ פ"א ה"ב+ ויטול החלק, אשר ברור +אשר נתפרש (בשטר), ק'+ שריווחו למתעסק, לפי שזה חוב עליו +ה' שלוחין ושותפין פ"ז ה"א (וגם ה"ה)+ ולפיכך הוא ראוי בשבועה, אפילו היה חי +שהרי בא להפרע שלא בפניו, ועיין הל' מלוה ולוה פי"ג ה"א+ כדי שלא יהא כל אחד ואחד נוטל וכו' +כתובות פ"ח, א'.+ אבל העניים, בית הדין הוא יד העניים +[ב"ק, ל"ו, ב, א"ך].+ ואשר ייראה לי, שיטלו בלא שבועה +והשווה להלן ת' ל"ב.+ [וכתב] משה.
שו"ת הרמב"ם סימן כו
 
שאלה בדבר אדם, אשר עליו שטר של יהודים על דרך התעסקות הגויים ופורש בו, שאין עליו אחריות בהפסד +שהוא אבק רבית, ה' מלוה ולוה פ"ה ה"ח, פ"ן, הציון אינו שייך לכאן ולא עוד, אלא שמפורש שם שאם נתן חולקין בשכר ובהפסד כדין העסק, אלא שכל דברי השאלה מגומגמין, ועיין סי' ל"ב וסי' צ"א.+ וכן עליו כמו זה השטר בגויים. וכאשר יצתה השמועה על המתעסק, שנפטר, תבעו את יורשי הנפטר לדיני גויים, להיות בעל הממון יודע, שאין מגיע לו דבר בדיני ישראל. מה הוא הדין, אם יוציא דבר בדיני הגויים, ומה אשר יחייבנו בלשון זה השטר, אשר אין בו עליו אחריות? יורנו הדרתו ושכרו כפול מן השמים.
 
התשובה אין לבעל זה הממון אצל היתומים דרך לתבוע בשום פנים, ואם יוציא מהם דבר בדיני גויים, יתחייב החרם, עד אשר יחזיר מה שגזל +ה' חובל ומזיק פ"ח ה"ה ועי' ת' ר' האי גאון בתה"ג הרכבי סי' רל"ג, פ"ן, הציון לתשו' רב האי גאון שייך לתשובה הבאה, והציון להל' חו"מ אינו ענין לכאן, שם עסוק בדיני איסור ולא במוציא בערכאות של גוים, והדין שלשם מפורש בבא קמא קי"ז ע"א, ההוא שותא, ש"א.+ וכתב משה.
שו"ת הרמב"ם סימן כז
 
שאלה בדבר ראובן, אשר עליו חוב לשמעון בתורת עסקא ועליו שטר בדיני גוים, לא ביהודים. ותבע ממנו בגויים, לפי שאין לו עדות ביהודים, וכן יש לו עדים גויים על מעות אחרות. יורנו הדרתו, האם יש עליו דבר מצד התקנה +מוסב על תקנת הרמב"ם ובית דינו משנת אלף מאה שמונים ושבע, עי' פ"ן קנ"ה בהערות, פ"ן+ שהחרימו בה על העובר על התקנה. ואם ילך לדיני הגויים, להיות שאין אצלו עדות ביהודים, וכן כל מי שיש לו תביעה בגויים בשביל עדותם, האם יש עליו דבר מצד העברה (עת התקנה) אם לאו? יורנו הדרתו כאשר הורוהו מן השמים ושכרו כפול. ואם יש עם אחד מהבעלי דינים הרשאה בגויים ואמר לבעל דינו, לא אתדיין עמך אלא לפי הרשאתי, האם יש עליו מצד החרם דבר? יבאר לנו באר היטב ושכרו כפול.
 
התשובה +[עי' גיטין פ"ח, ב', ה' סנהדרין פכ"ו ה"ז, בענין האיסור לדון בפני עש"ג עי' המקורות שציינו מאן הרבעון האנגלי מהד"ח י' עמ' מאה שלשים ושבע ואילך וגינצברג גש"ב עמ' מאה שמונה עשרה, פ"ן]+ כל זה עברה (על התקנה) ואין ראוי למסור לדיני גויים, אלא מי שנמנע מדיני ישראל. וכתב משה.
שו"ת הרמב"ם סימן כח
 
שאלה בדבר אדם אשר לו אשה ובנים רבים. וכאשר יתבענה לדבר מצוה, תמנענו, ויקשה עליו זה. והיא נמנעת ממנו תכלית המניעה. הזהיר אותה מספר פעמים. אמרה: אם טוב בעיניך לשבת כך, (מוטב), ואם לאו, פרע לי המגיע לי וגרשני. האם, כשלא תסכים עמו על מצות פריה ורביה ותרצה להתגרש, מגיע לה המאוחר אם לאו? ואם תכחישנה על זה, מה אשר מתחייב? לכל פרטי זאת השאלה יורנו הדרתו ושכרו כפול.
 
התשובה אם היא מודה בזה ורוצה להתגרש, תצא בלא מאוחר +כתובות ס"ג א', ה' אישות פי"ד ה"ח, ודלא כתקנת הגאונים בדין המורדת, ועי' ת' רי"ח בהערות, פ"ן, עיין סי' ל"ד, ש"א+ ואם היא מכחישה +[נדרים צ', ב', ה' אישות שם הט"ז וע' פי' המשניות סוף פי"א דנדרים, פ"ן]+ מחרימים בפניה ותענה אמן. ואח"כ ידורו שניהם עם בני אדם מהימנים, הלומדים דבר מתוך דבר לפי מסיבות העניינים, ואומרים לה: אם תימנעי, אין מאוחר לך. ואם יגרשנה מסיבת הימנעותה, דבר שאי אפשר מצד הדין לעמוד עליו, ישביענה על זה העניין שבועה בנקיטת חפץ, ואז תיטול מאוחרה. וכתב משה.
שו"ת הרמב"ם סימן כט
 
שאלה בדבר אדם, אשר נסע לארץ הודו, ולבני אדם עליו חוב בתורת עסקא והרשו אותו ליסע לכל ארץ הודו. נשתהה בנסיעתו, ולו נכסים תחת ידי אחיו והוא מורשהו. ובאו בעלי הממון ותבעו אחיו לדיני ישראל. והיו דבריהם לדיין: אחי זה המורשה עבר עם ממוננו לזולתי ארץ הודו ואנו תובעים נכסיו, אשר תחת ידיך. והיתה תשובת המורשה להם: הביאו ראייה, אשר בה נחתך הדין, שאחי עבר ונפסד הממון, בעת שעבר +מחמת שהזיד, ק'+ או נפטר, בעת שעבר, כפי שאמרתם. האם יתחייב בעל הממון להביא ראיה, שהוא עבר, או בראיה או בשמיעה או בשמועה? ואם נפטר, האם יוציאו הממון מן היתומים בשמועה או בראיה? יורנו הדרתו באר היטב כאשר הורוהו מן השמים, וכן אם אומרים היתומים, אם תקוים העדות על מות אבינו או שעבר, הלא ראויה אמנו לגבות ממנו כתובתה, ואנו יורשי כתובת אמנו.
 
התשובה אפילו העידו עדים (כשרים) מישראל שעבר, אין ראוי ליטול בהעדרו או אחרי פטירתו אלא חצי הסכום +ה' שלוחין ושותפין פ"ז ה"א, ועי"ש ה"ה, פ"ן+ אחר שישבע בעל הממון שבועה בנקיטת חפץ. זה אם היה הריווח ביניהם לחצאין בשווה. ואם שטר הכתובה קודם +ה' אישות פי"ז ה"א, ועי"ל ת' י"ט, פ"ן+ לא יטול בעל הממון אלא מה שנשאר לאחר (שגבו) המאוחר. וכתב משה.
שו"ת הרמב"ם סימן ל
 
שאלה בדבר אדם אשר קנה חצר באלכסנדריה והשיא בתו לבן אחיו ושלח אותה אליו מן קוץ +היא בגבול ארץ מצרים, פ - ן+. באה הנערה ואמה והשיאה (האם) את בתה באלכסנדריה ודרו כולם בחצר, לפי שהחצר לא קנה אותה אלא שידורו כולם בה, ונסע (האב). אח"כ הרשה את אחיו ומלא ידיו להושיב (בה) למי שיבחר ולפנות ולמכור. והניחן המורשה לדור בלא שכר לאשת הבעל ולבתו. והיתה לו בת אחרת נשואה בקוץ, נפרדה מבעלה וירדה לאלכסנדריה ודרה עם אמה ואחותה בחצר. נתבקשה לנישואין ונישאה בפוסטאט ונפטרה אמה. והוציאה הבת האחת שמועה על אביה, שנפטר, ואמרה לאחותה: תני לי השכירות מעת שדרת (כאן) ועד עתה. אמרה: אני ואמי ואת היינו דרות ולא שלחני אבי לאלכסנדריה לחצרו להשליכני על אשפתות. (גם) אם מת אבי לפי עדים כשרים בדין, אין לך (השכירות) אלא מעת שנפטר, לפי שמה שבא מן השכירות חוץ מדירתי הוא לתיקון. יורנו הדרתו, האם יש לה לתבוע מעת שדרה בחצר או מעת שנפטר, יבאר לנו צורת העדות על המיתה וצורת נטילת השכירות, מתי היא מגיעה, ושכרו כפול מן השמים.
 
התשובה אין לאחות לתבוע השכירות אלא אחרי מות האב, והואיל ויצתה השמועה במיתה +ה' נחלות פ"ז ה"י לענין מי שיצא לדעת ששמעו בו שמת, ועי' ת' י"ח, פ"ן+ ולא נתאמתה, יטול בית הדין שכירות הנחלה ויוציא ממנה בשביל תיקון הנחלה וישאר השאר כפיקדון ביד בית הדין, עד אשר תתברר המיתה, ויקבלו אותו היורשים. וכתב משה.
שו"ת הרמב"ם סימן לא
 
שאלה בדבר אדם אשר נסע ולו אשה ובנים, וכאשר נסע, אמר לאשה: צאי מעשה ידיך במזונותיך +כתובות ק"ז, א', ה' אישות פי"ב ה"כ, פ"נ.+ וג"כ יש לה שכירות, שהיא משכירה. ואמר לה: התפרנסי את ובניך מהשכירות אשר לך, להיותו יודע, שהפירות לבעל. ובעת שבא מן הנסיעה, הוציאה עליו אשתו שטר, שהיא לוותה עליו והוציאה. האם יש לו לעשות עמה חשבון על השכירות? ואם תכחיש, שהיא נטלה, האם תתחייב להשבע על מה שהכחישה מן השכירות ועל מה שלוותה מן המזונות? ואם היא אומרת, השכירות שלי היא, האם מקבלים ממנה? יבאר לנו בכל פרט ופרט כאשר הורוהו מן השמים ושכרו כפול.
 
התשובה יעשה עמה חשבון על השכירות והיא של הבעל. ואם תטען, שמעשה ידיה עם השכירות לא הספיקו (לה) להוצאה ולכסות, שהיא צריכה, עד שלוותה +שם /כתובות/ ק"ז, ב', רמב"ם שם הי"ט, פ"נ+ זה הסכום, לא תתחייב זולתי חרם סתם הואיל ולא יוכל הבעל לטעון עליה בזה טענת ודאי +[עי' ת' מ"ג, צ"ב ופ"ן ש"ט ועוד, ועי' ת' רה"ג בתה"ג הרכבי סי' של"ג דבכל טענת שמא אין מחרימין אלא חרם סתם, ועי"ש סי' תצ"ח וסי' תק"נ, פ"ן].+ וכתב משה.
שו"ת הרמב"ם סימן לב
 
שאלה בדבר אדם, אשר נתן לאיש ממון בתורת עסקא לנסוע בה לארץ הודו. והתנאי ביניהם, שהשליש למתעסק והשני שלישים לבעל הממון והוא על דרך התעסקות הגוים. אח"כ אמר בעל הממון ליסע לארץ הודו וצווה ממונו המצוי (עמו) וממונו אשר עם המתעסקים, שאם יקרהו אסון, יהיה לעניים. ונסע וטבע בעל הממון המצווה. שנים אח"כ יצתה שמועה על המתעסק, שנשברה ספינתו ונפטר, ולמתעסק נחלה. האם הואיל והשטר כתוב על דרך התעסקות הגויים, אין לעניים לגבות דבר? ואם אין (כתוב) בשטר על דרך התעסקות הגויים, אלא כך: השליש למתעסק והשני שלישים לבעל הממון, סתם, מה חיוב הדין? יבאר לנו אדוננו (בין) אם הוא על דרך התעסקות הגוים או אם איננו. יבאר לנו באר היטב כאשר הורוהו מן השמים ושכרו כפול.
 
התשובה אין מגיע לעניים דבר בשום פנים בזאת הנחלה של מי שיצתה עליו שמועה, שנפטר. והעניין הוא שזה השטר, אם מבואר בו שהוא על דרך התעסקות הגויים, לא יתחייב המתעסק ממה שהוא מכיל הפסד כלל. ואם אין מבואר בו זה, יתחייב מי שמגיע לו ממון (האיש) אשר נשברה ספינתו, להשבע בנקיטת חפץ +ה' שלוחין ושותפין פ"ז ה"א וה"ה, ועי' ת' ר' שרירא גאון בשערי צדק ד' ח' ח', פ"נ+ וליטול מזאת החצר שליש ההתעסקות +רמב"ם שם פ"ו ה"ג, פ"נ.+ אבל זה מגיע לעניים ואין הוא מגיע לאדם מיוחד שישבע ויטול, ואין נוטלים דבר מממון זה הנפטר, אם יתאמת מותו, אלא אחרי שבועה, ולכן אומר אני, שאין לעניים דבר +והרי הוא ממון שאין לו תובעים ועי' ת' פ"ח ורנ"ז, ברדב"ז ח"א סי' צ"א כתב שנראה מתוך התשובה שישאר הבית בידי יורשי הנפטר, פ"ן. [ואין להשוותו עם ת' כ"ה, כי שם יש מי שתובע בשם הנפטר, א"ך].+ וכתב משה.
שו"ת הרמב"ם סימן לג
 
שאלה בדבר ראובן, אשר הוליד בת ונפטר והניחה עם אמה בבית אלמנותה. ולראובן בנים גדולים נשואים. והודיע הדיין לאחי הבת, שמגיעה לה קצבה שתקבל +כפי הנראה אין הכוונה לפרץ שבחוק המוסלמי, המציין את החלק החוקי שבירושה+ היא ואמה תמיד, לפי שהוא הניח קניין קרקע ומטלטלין. ולא חדל הקהל הקדוש לתווך ביניהם, עד אשר נתפשרה האלמנה עמם וקנו מידה שנסתלקה מבית אלמנותה. נשארה הבת, קצבו לה קצבה של חצי דרהם בכל יום, עד אשר תבגור. ובא אחי אם הבת וקנו מידו קניין שלם, שנתרצה לקחת זאת הבת אצלו ולספק כל הוצאותיה ותביעותיה בחצי הדרהם הקצוב לה. ובעת אשר קנו מידי הדוד שיפרנסה היו ימי רווחה והאל השפיע עליו ברכה. וכעת בא היוקר העצום והשפל במסחר, וגדלה הבת ונהיה גילה כמו ח' שנים והתחילה לתבוע יותר משני דרהמים כל יום פת לבדה, וכבר נהיה מצב הדוד שנתחייב לפרנסה, דחוק. אם יתחייבו אחיה להוסיף לאחותם על זאת הקצבה אם לאו והאם ההתחייבות, אשר נתחייב בה הדוד, קיימת אם לאו? והרי הוא לא נתחייב לפרנס לזאת הבת, אלא בחושבו, שימי הרווחה יימשכו ונר לאחד נר לעשרה +למאה, וכן גם נוסח הדפוסים שבת קכ"ב, א'+ (אבל) היום אין המעט מספיק להם. יורנו הדרתו הקדושה יהדרו אל מה מחייבת תורתנו הקדושה בזה ושכרו כפול. והדוד המפרנס (הוא) היום מחוסר כל אין לו דבר, ולו עדים המעידים על זה. יורנו זאת ואלוקים ישתבח ויתעלה יתן שכרו.
 
התשובה לא יתחייב הדוד דבר מזה הקניין בשום פנים, אפילו היה עשיר ואפילו לא נשתנו השערים +עי' ה' אישות פכ"ג הי"ז וה' מכירה פי"א הט"ז דאין קנין מועיל לדבר שאינו קצוב, פ"נ.+ וחייבים האחים להוציא על אחותם מממון אביה, כפי מה שתצטרך, עד אשר תבגור או תינשא +[בבא בתרא קל"ט ב', ה' אישות פי"ט הי"ז, ועי' ת' הרי"ף סי' י"ד במי שפסק מזונות לאמו, ועי' פ"ן ת' ר"ז, פ"ן].+ וכתב משה.
שו"ת הרמב"ם סימן לד
 
שאלה בדבר אדם, אשר נשא לאשה בת תשע שנים ולקח חלקה בשותפות עם חמותה ואחותה, והם כולם דרים בחצר אחת. כתבה אם האיש הנזכר התחייבות לפרנס האשה הנזכרת עשר שנים, והיתה מפרנסת אותה שבע שנים. ואחרי השבע שנים אמרה לה חמותה הנזכרת: לא נשארה לי יכולת לפרנסכם. והאיש אין עמו אפילו (כדי) חיי שעה, והיה מפרנסה חדשיים. הרתה הנערה וילדה זכר. וכאשר ראה, שקשתה עליו פרנסת הבית, הניח את הילד עם אמו, והוא בן תשעה חדשים, ונסע ונעדר שלוש שנים בארץ ישראל ובדמשק +מצרים לא הוזכרה, ראיה נוספת, ששאלה זו, על אף לשונה המערבית, מקורה במצרים+ וזולתן, ולא הניח לה מה שתאכל בו ארוחת ערב אותו הלילה, לא היא ולא התינוק. ובא מן הנסיעה ואין עמו שוה פרוטה. תפסו הפקיד אשר על מס הגולגולת, ולא היה עמו חצי דרהם לפרוע לו, עד אשר פרעו אביו בעדו. והוצרכו אשתו הנזכרת ואמו לפרוע בעדו מס הגולגולת, מפחד שמא יובילוהו לבית הסוהר, ונכנס לחצר, והוא ערום ועריה. ישב בעיר שנתיים. הרתה האשה וילדה בן אחר, והניחו עמה (אביו), כשהוא בן שנה וחצי, וחזר ונסע פעם שניה, ולא הניח לה אפילו (כדי) חיי שעה ונעדר שלוש שנים אחרות. נהיה גיל האשה הנזכרת חמש ועשרים שנה והיא בהשפלה עצומה מהעוני, ושני בנים עמה ורעבם יותר משובעם. וכל עת שהיא עמו, לא הדליק עליה מנורה לא בחול ולא בשבת ולא ביום טוב, ולא תראה אור מנורה, אלא אם כן תכנס לבית אמו או לבית אחיו, לפי שהיא דרה עמם בחצר. וכילו עוניה ומצבה הרע את כוחותיה +מב"מ =מלה במלה= ונשרפה מן העוני וממה שהיא בו.+ ולה אח המלמד הקטנים המקרא, ולאשה ידיעה במקרא. שאלה את אחיה ובקשה ממנו, שתלמד עמו הקטנים מקרא, כדי להשיג מה שתחייה בו נפשה ונפשות בניה, הואיל וכבר קרבה למות מהצער, אשר היא בו, והוא נעדר. ובא מן הנסיעה ומצאה מלמדת הקטנים מקרא אצל אחיה. והיתה מלמדת עם אחיה לקטנים מקרא שש שנים. אח"כ אירע, שאחיה נסע. ישבה במקומו ולקחה הקטנים והיתה מלמדת אותם מקרא והמשיכה ארבע שנים. גדל הבן הבכור ונהיה גילו י"ז שנה ונטלתו עמה ללמד מקרא ארבע השנים הנזכרות במקום אחיה, בשביל לדבר עם הגברים, אשר בניהם אצלה, והיא ג"כ בשביל הנשים, אשר באות לבקש ילדיהן. ומיום שנולדו אלה הבנים הנזכרים, לא פרע בעדם אביהם מס גולגולת ולא דמי למוד לבית תלמוד תורה +התרגום מפוקפק אך לדעת הרב קאפח הכוונה, שלא קנה להם אפילו חומש+ ולא הלבישם כלל, לא בגד ולא מצנפת, אפילו לא הנעיל רגליהם. והאשה ברשותו זה כ"ה שנה, ולא קנה עדיין מחצלת לבית לפורסה תחתיהם, אלא פעם אחת, ולא קנה לא כסת ולא כר ולא כלי מכלי הבית, אפילו שמן הפשתן, אשר היא מדליקה בו, אם לא תקנהו משלה, לא תשיג להדליק המנורה. ואין לה ולא לילדיה הנאה ממנו כלל, אפילו לא בדיבור, זולתי קללות וחרמות בלבד. אמר לה: או תשבי בביתך, כמו בני אדם כולם, או תתני לי רשות לישא (אשה אחרת). אמרה לו האשה הנזכרת: כבר נתיגעתי מן העוני, שהייתי בו לראשונה, ולא חייתי אני ובני, אלא מיום שלימדתי הקטנים. ואמרה לו: אם רוצה אתה גירושין, אני מסכימה +מב"מ אני אשחרר אותך+ ולא אחזיק בך. אבל אני ארשה לך לישא (אשה אחרת)? לא אעשה זאת לעולם. אף על פי שהוא נמצא בלילה ובבוקר אצל אמו ואם הוא קונה דבר ברביע או בשמין, הוא לו ולאמו, ואין אשתו יודעת על זאת - ואחרי כן הוא מתלונן עליה אצל כל מי שבעיר, שאין היא ממלאת לו צרכיו ואינה לנה אצלו. אמרה לו: זאת החרפה אין לנו בה צורך, הבה אקח אותך מאצל אמך, לו ישנת בבית, לא הייתי מונעת אותך, ואם תרצה, תבוא אצלי לדור בבית תלמוד התורה ותשכיר החלק אשר לי בשותפות עם אמך ואחותי, וטול שכירותו לך, לפי שאני מחולקת בשתי חצרות ופורעת י"ד דרהם שכירות לבית תלמוד התורה, והחלק אשר לי בחצר, אין לי ממנו תועלת לא בדירה ולא בשכירות, הואיל ואני מסתלקת מתועלתי ממנו רק מתוך נדיבות לך ולאמך. אמר לה: לא אשכירנו ולא אטול שכירותו, אלא תשבי בביתך כמו שאר בנות ישראל או תתני לי רשות לישא אחרת. אח"כ ביקש תואנה עליה ואמר לה: אלווה דינר ואקנה לך בו חיטה ושבי בבית. אמרה לו: אין פרנסתי כמו שאר הפרנסות, אשר אם אעזבן היום, אשיגן מחר, (אך) אם אעזוב התלמידים +מב"מ אותם+ אפילו יום אחד, אשוב ואבקשם ולא אמצאם, לפי שאבותיהם יובילום לבתי תלמודי תורה אחרים. והבן הגדול הנזכר אין מביאים לו האנשים בניהם אלא בגללי, לפי שהוא נער. ושני הבנים הנזכרים אין להם מלאכה לעבוד בה אלא לימוד התורה בלבד, ואם אסתלק מלימוד התינוקות, יאבדו הילדים ותאזל החיטה ותסע ותלך כמנהגך ואשאר אני והבנים ונאבד, לפי שאין להם מלאכה. יורנו הדרתו הקדושה, יהדרו אל, האם תתחייב לעזוב פרנסתה ולחזור (למה שהיתה בו בעת) הראשונה, והאם תתחייב למלא צרכיו ולשרתו, כשהוא אינו מספק לה מאכל ומשקה ולבוש ואינו עושה לה דבר ממה שאמרה התורה, והאם תתחייב לתת לו רשות לישא (אשה אחרת)? ויודיענו, מה חיוב הדין בכל מה שנכתב לעיל, באר היטב, כפי שהתרגלנו מחסדו ושכרו כפול מן השמים.
 
התשובה הדין מחייב, שכופין הבעל למלא צרכי אשתו +ה' אישות פי"ב ה"א וכו', פ"ן+ כגון לבוש והוצאות וזולתי זה ממה שהוא חייב, ואם נמנע +שם הי"א+ או אין לו יכולת, כופין (לגרש) [לגרשה] ולפרוע המאוחר, אם יש אצלו. ויש לבעל למנוע אשתו מללמד מלאכה או קריאה +משנה קידושין פ"ב א', ה' ת"ת פ"ב ה"ד וה' איסורי ביאה פכ"ב הי"ג, ועי' פ"ן ת' רכ"ב, פ"ן.+ ודרך ההערמה לזאת האשה, אם דבריה דברי אמת, שתמרוד ותצא בלא מאוחר +לעייל סי' כ"ח, ש"א+ וכופין אותו אז לגרשה +הל' אישות פרק י"ד ה"ח, ע"ש מ"מ, ש"א+ ותשאר ברשות עצמה, תלמד מי שתרצה ותעשה מה שתרצה, [וכתב] משה.
שו"ת הרמב"ם סימן לה
 
שאלה בדבר אדם, אשר נתן לחבירו ממון בתורת עסקא לנסוע (בו) לארץ הודו. אח"כ הגיעה השמועה, שנשברה ספינתו ונפטר. באו היורשים וירדו לנכסיו. אח"כ בא בעל הממון ותבע מהיתומים והראה להם שטר. אמרו היתומים: הודיענו מה שבידך +שמא יש לתרגם מסור לנו העתק ממה שבידך+ כדי שנדע על מה נדון עמך, ונמנע. האם יתחייב להודיעם מה שבידו אם לאו? יורנו הדרתו ושכרו כפול.
 
התשובה יודיעם +שמא יש לתרגם ימסור להם העתק, וזה הנכון, ש"א+ בהכרח, וכתב משה.
שו"ת הרמב"ם סימן לו
 
שאלה מה יאמר הדרת יקרת צפירת תפארת מרנו ורבנו משה הרב הגדול בישראל אור העולם ופלאו ממזרח שמש עד מבואו יהי שמו לעולם כירח יכון עולם בדבר דיין שהוסמך לדון הקהל והועבר (ממשרתו) כשבינו ובין רוב הקהל ריב מסיבת הסתלקותו. וידועים +מב"מ ונקבעו+ לו האנשים, שקמו עליו, ונהיו בלבו עליהם טינה ושנאה שקשה לעוקרן +מב"מ הפוסקות בקושי+ ואותם האנשים הם רוב הקהל. ואחרי כן קמו אנשים אחרים לעזרתו והחזירוהו למעלתו ונהיו אצלו אלה אוהבים ואלה שונאים. אם באים שני אנשים משתי החבורות לדין, האם ראוי לו לדון ביניהם אם לאו, לפי שהוא אוהב לזה ושונא לזה. יורנו הדרתו הקדושה ושכרו כפול מן השמים.
 
התשובה אין ראוי לו +ה' סנהדרין פכ"ג ה"ו+ לדון בשום פנים לא שונא ולא אוהב, ואפילו היטיב בעל הדין לדיין הקלה שבטובות או שציער לבו הקל שבמיני הצער, אין ראוי לו לדון לאותו בעל הדין לטובה או לרעה. [וכתב] משה.
שו"ת הרמב"ם סימן לז
 
שאלה מה יאמר אדוננו בדבר אדם, אשר נפטר והניח שתי בנות עזובות לנפשן בלא אפיטרופוס עליהן בפוסטאט. ודרו בפוסטאט זמן מה, אח"כ באו (לעיר) הנמל אלכסנדריה והן בתולות ובלתי נשואות. ודרו באלכסנדריה +מב"מ (בעיר) הנמל, וכן בהמשך+ עד אשר בגרו ונישאו. ולהן חלק בחצר באלכסנדריה, ששותפיהן כבר מכרו חלקיהם בה, ונשאר השאר, חלק שתי הבנות. והרשה להן חוק הגויים לתבוע מה שקנה הקונה משאר זאת החצר בדין מצרנות. וקנו (ממנו) בדין מצרנות והוא איש גוי. אח"כ מכרו זה החלק, אשר קנו בדין מצרנות, והוא שני שלישים מן החצר הנזכרת, ללוי. ודר לוי בזאת החצר והחזיק ביותר מחלקו. ודרו שתי הבנות הנזכרות, אשר מכרו, בפחות מחלקן, ולא ידעו שתי הבנות, שלהן תוספת בזה, הואיל ולא נראו עדיין בקהל ולא באו (ברבים) ולא ידעו פרטי הדינים. ונשאר המצב ביניהם כך משך י"ו שנה +השווה ת' ו',.+ וכאשר ידעו, שלהן תוספת בדירה מעת שנה אחת קודמת עד עתה, הביאוהו בעלי אלו השתי בנות אל מושב בין דין ותבעו ממנו זאת התוספת לעת הנזכרת. אמר להם: כבר נתרציתם בזאת הדירה במשך זאת העת ומחלתם על זכותכם בה. אמרו לו: לא מחלנו על דבר בשום פנים, ומעת שידענו, שלנו תוספת, לא מחלנו לך על דבר ממנה. אמר להם: תשבעו על זה, שאתם לא נתרציתם בזאת הדירה ולא מחלתם לי עליה. אמרו לו: תשבע אתה, שאנחנו נתרצינו ומחלנו לך, ותינקה מטענתנו. אמר: לא אשבע, אלא אחרים סתם על מי שנתרצה ולא הודה בבית הדין. ונסתיים המושב בכך וכתב על זה הדיין שטר וחתמו בו שנים עדים. אח"כ חזרו כעת לתבוע לשום /הל' בקמץ/ המקום וליטול התוספת שלו בעת הנזכרת. האם יש להם (זכות על) זה אם לאו. וכמו כן ג"כ יבאר לנו הדרתו הקדושה, אם ראוי לנתבע להרשות מורשה, שיענה עבורו לבעל דינו על טענתו בדבר החובות, אשר הוא תובע ממנו, ואם מובן ההרשאה (הוא), שיקנה אדם לחברו את המגיע לו מאצל בעל דינו אגב סיפא דביתיה או אגב ארבע אמות +[ב"ק ע' א', ק"ד ב', ועי' אוצר הגאונים ב"ק עמ' ל"ח - ל"ט, א"ך]+ (ורק) אז מתאמת לגבי המורשה מובן ההרשאה וכופין בעל דינו להתדיין עמו בבית הדין, וזה נמנע אצל הנתבע, הואיל ואין הנתבע יודע, על אילו חובות מצדו יטענו וכיצד יקנה אותו למורשה, שהוא מרשה אותו. ובכלל יבאר לנו הדרתו הקדושה יהדרו אל זאת באר היטב, כמו שנתרגלנו מחסדו, ושכרו כפול. ואם אומר בעל דין: לא אתדיין אלא עם בעל דיני, לא עם מורשו, והם בעיר אחת, האם מותר לו זה אם לאו. ויש מי שפסק, שמותר לנתבע להרשות, בתנאי שיקנו מידי המורשה +מב"מ שיקנה המורשה מעצמו+ שכל מה שיצא בדין על המרשה, יפרענו המורשה מממונו, (ואז) חייב התובע להתדיין עמו או לעזוב. אם זה הפירוש נכון, ועקב שלום.
 
התשובה ראוי להן לתבוע התוספת, והשבועה (חלה) על שותפן +ה' טוען ונטען פ"א ה"ב+ שהן נתרצו לדור כך +מב"מ שההסכמה חלה בזאת הדירה לעומת זה+ או הופכין עליהן השבועה, ואם הן נמנעות, תחרמנה חרם סתם. ולא יתן הנתבע הרשאה בשום פנים וסיבה +ע' הספרות המובאת פ"ן סי' ש'+ ולא יעלה זה על הדעת ולא טעה מעולם אדם בזה. ושהמורשה יתדיין, אפילו מרשהו מצוי (עמו), הרי זה מותר ולו ראיה מהתלמוד +כתובות צ"ד, א'.+ אבל כאשר רוצה הדיין, שלא לקבל דברי המורשה, אם אומר הנתבע, לא אתדיין אלא עם בעל דיני, מותר לו זה, אם מתברר לו, שהמורשה אינו מדבר אמת או כפרן, [וכתב] משה.
שו"ת הרמב"ם סימן לח
 
שאלה שואל אני לרבינו משה הרב הגדול בישראל בהלכה הראשונה מעירובין, שהרי הוא אומר בפירוש המשניות +לעירובין א', מ"א+ דבר בזו הלשון: דע, כי כל אמה, הנזכרת בעירובין וסוכה וכלאים, היא אמה בינונית, רצוני לומר בת ששה טפחים. וכל פעם שנצטרך למדוד באחד מאלו השלושה מקומות, נתכוון בו לחומרה. וזה שאתה תמדוד בטפח מצומצם, אם יש בזה חומרה, כגון גובה סוכה +ה' סוכה, פ"ד ה"א+ וגובה מבוי +ה' שבת פי"ז הי"ד+ היש בהם עשרים אמה, עד כדי שיהיו פסולים, וכיוצא בזה. ותמדוד בטפח שאינו מצומצם, אם יש בזה חומרה, כגון עשרה טפחים של גובה מבוי וגובה סוכה ושש עשרה אמה של קרחת הכרם +ה' כלאים פ"ו ה"א.+ ואם הדבר הוא כך, מה מועיל לנו למדוד כ' אמה בטפח מצומצם אשר יהיו פסולים, כפי מה שאמר קודם לכן. אבל מה שאמר בחיבור +ה' שבת פי"ז הל"ו+ אינו מסכים עם זאת הלשון. ורצוננו לדעת, כאשר נמדוד חלל המבוי או חלל הסוכה בטפח מצומצם ונמצא בהם כ' אמה, אם יהיו פסולים, איזו תועלת נשארת למרווחות. יבאר לנו אדוננו ושכרו כפול מן השמים.
 
התשובה הדבר ברור מאד ואינו צריך לפרשן והוא מסכים עם אשר בחיבור. ורק נסתפק לך (הענין בגלל) דמיונך, שהעשרים אמה נמדדות בטפח מצומצם ובטפח מרווח. וזאת לא אמר איש ואין הוא מובן הדברים, אלא העניין, שכאשר אמרנו, כל מבוי, שגובהו עשרים אמה ולמעלה פסול, וכמו כן אם גובהו פחות מעשרה טפחים, פסול, אנו לוקחים לחומרא בשתי הפנים. וזה שכל מבוי, שגובהו עשרים אמה בטפח מצומצם, הוא פסול, ואם יהיה גובהו עשרה טפחים, שהוא כשר, נצטרך, שיהיו אלה העשרה טפחים רווחות, ואז יהיה כשר. אבל אם יש בו עשרה טפחים בטפח מצומצם, הוא פסול, לפי שהוא פחות מעשרה טפחים במרווחות. ויהיה כללו של דבר, שעשרים של מבוי לפסלו (הן) בטפח מצומצם ועשרה טפחים של מבוי להכשירו (הם) בטפח מרווח. ואם כן מדדנו פעם במרווחות ופעם במצומצמות להחמיר, עשרים האמה נמדדות במצומצמות ותו לא ועשרת הטפחים נמדדים במרווחות בלבד. וזה ברור במידה, שאינו צריך אלא לעיון קל, [וכתב] משה.
שו"ת הרמב"ם סימן לט
 
שאלה ילמדנו רבינו בדבר אלמנה, אשר לה חצי חצר. בקשה למוכרה, ובא קונה ונתן לה דינר ערבון וקנה מידה במעמד שני עדים, שהמכירה נשלמה מצדה +בקיום המכירה, ק'+ והתנה עליה שתחול האחריות עליה ועל יורשיה אחריה. אח"כ נסע הקונה והניחה. תבעה הדמים ממשפחתו. אמרו לה: כאשר יבוא, יתן לך הדמים. אחרי חודש בא הקונה והביא סכום הקנייה +מב"מ אשר קנה בו+ בידו ואמר לה: קחי ממני וכתבי לי התנאי, אשר היה בינינו, והוא האחריות. אמרה: לא אמכור לך אלא בלא אחריות. אם תרצה, (מוטב), ולא טול ערבונך ולך. אמר לה: אני קניתי ממך קניין גמור וחייבתי אותך. אמרה לו: אני לא קבלתי ממך הדמים כולם ולא כתבתי שטר מכר. ורווח המנהג +ה' מכירה פ"א ה"ז, עי' קידושין כ"ו, א', וה' מכירה פ"ז ה"ה ות' רס"ג בתה"ג הרכבי סי' תקנ"ה פ"ן+ במקום, שלא תגמר קנייה אלא בכתיבת השטר ונתינת הדמים, ובאו שניהם לבית הדין. חייב אותה בית הדין לקיים המכר ולכתוב לו +אחריות, ק'+ (שטר מכר). וכאשר שמעה זאת מבית הדין, הקנתה מעצמה, שמכרה לו ושתמתין בשאר המעות עד שנה. האם מה שחייב אותה בית הדין מחייב אם לאו? ואם הקניין השני קיים אם לאו? והשכירות הנגבית בזאת העת, האם תהיה למוכר או לקונה? ויורנו מה הדין בכל אלו העניינים ומה הדין בדבר זאת האלמנה, הואיל ודחתה לקונה עד שנה (פרעון) שאר הדמים והלכה ומכרה לאדם אחר וקבלה ממנו כל הדמים וכתבה לו (שטר). ואני מודיע לאדוננו, שמה שאמרתי לעיל שאר הדמים איננו אלא שקבלה מקודם דינר ערבון בלבד ונשאר השאר אצלו. יבאר לנו אדוננו זאת ושכרו כפול מן השמים.
 
תשובה אם התמידה האשה לתבוע המעות קודם בוא האיש ולא מצאתו, כבר הופר (בזה) המכר הראשון ונתבטל. ומה שחייב אותה הדיין לקיים המכר, טעות גמורה ממנו. וזה המכר השני, נראה לי, שהוא קיים, הואיל וככל שטעה הדיין בקיום המכר הראשון, לא טעה לחייבה להמתין במעות משך שנה והיתה זו מחשבה אחרת, שעלתה בדעתה, והסכם אחר, שהוסכם ביניהם, והשכירות לקונה +[ה' מלוה ולוה פ"ו סוף ה"ו, פ"נ].+ והמכר האחרון, שקבלה בו כל הדמים וכתבה (שטר), אינו קיים, לפי שמכרה מה שלא היה שלה +[עי' ה' מכירה פ"כ ה"ה ופכ"ב ה"ה, פ"ן]+ וכתב משה.
שו"ת הרמב"ם סימן מ
 
שאלה ילמדנו רבנו בדבר ראובן, שנפטר והניח אשתו זקוקה ליבם. אח"כ באה הידיעה שמת היבם באופן, אשר תותר בו היבמה לשוק. תבעה היבמה כתובתה שלה מהיורש. אמר לה מי שאמר, שהכתובה ממון ולא תוציא אלא בשני עדים כשרים, המעידים במות היבם. יורנו הדרתו הקדושה, מה מחייב הדין בזה, ושכרו כפול.
 
התשובה באופן, אשר בו הותרה לשוק, בו תטול כתובתה. ובעת בואה לבית הדין +יבמות קי"ז, ב', ה' אישות פט"ז הל"א, פ"ן+ תאמר להם: התירוני להנשא ותנו לי כתובתי, ותשבע ותטול מן היורשים, ואינה צריכה ראיה ברורה +[עי' שם /רמב"ם הל' אישות/ פט"ז הכ"ב, פ"ן]+ בשום פנים. וכתב משה.
שו"ת הרמב"ם סימן מא
 
תשובה לשאלה אשר מצאתיה לרבנו משה מנוחתו כבו' בן כג"ק מרי' ורב' מימון זצ"ל ולא מצאתי השאלה.
 
כל מה שכולל זה הסיפור, שהיתה לו כוונה במה שעשה, או רמז או שלימד טענה +ה' סנהדרין פכ"א ה"י+ אלו עניינים, שהמשפט בכולם חוזר לאלוקים יתעלה יודע תעלומות. ואולי הוא נקי ממה שחושדים בו ואולי נישואי הנערה לבן אחיו אירעו במקרה ולא היתה לו עצמו ידיעה בזה. ואם התכוון לדבר מזה, הוא עתיד בלא ספק ליתן את הדין. ומענין אותו הפסק, אשר הורה והזכרתם לשונו, הרי יש בו טעות והיא מחשבתו, שאין ראוי לאיש [לישא] מי שלא תלד, עד שיהיו לו בנים. ואין הדבר כן, אלא כל מי שנשאר עם אשתו עשר שנים ולא ילדה, אם הוא נושא אשה אחרת, שאינו יודע [לה] סיבת מניעה מן הלידה, מותר לו להישאר עם שתיהן יחד, ואין כופין אותו לגרש הראשונה בשום פנים. ואם נשאר עם השניה עשר שנים ולא ילדה, מותר לו לישא שלישית ראויה לולד ויישארו עמו השלוש. וכך, כל מי שאצלו אשה ראוייה לילד כדי לפרות ולרבות ממנה, מותר לו לכתחילה לישא עקרה וזקנה ואילונית +ה' אישות פט"ו ה"ז.+ ובזה טעות דיינכם והטעהו אמרם +יבמות ס"ה א'+ לשלישי לא תנשא אלא למי שיש לו בנים. ואין הבדל בין שיהיו לו בנים או אשה הראויה לבנים +ה' אישות פט"ו הי"ד+ כבר נתברר זה בגמרא סוטה +כ"ו, א' ויש לו אשה ובנים, ועי' כסף משנה לה' סוטה פ"ב ה"י,.+ וכבר נתברר מזאת השאלה, שזאת הנערה שהתה עם בעלה מספר שנים ויצאה בתולה. וזה מורה, שלא היתה לו יכולת לבוא עליה כדרך כל הארץ, ובצדק דן אותו, שהוא חייב לגרשה ולפרוע לו +לה, ק'+ מאוחרה כולו ולשלם מה שאבד מנדוניתה +השווה ה' אישות פט"ו ה"י.+ ומה שאמר הבעל, שהיא השתמשה בלא רשותו וקבעה עמו שהוא נקי מן האחריות, ושהיא נשאה ונתנה וסחרה והיא מכחישה זאת, כל זה תלוי בשבועות, וזה, שכל מה שהרוויחה במסחר, כל עת ששהתה עמו, וכן כל מה שהרויחה ממעשה ידה, כל זה לבעל +ה' אישות פי"ב ה"ג+ וחייבת להשבע בנקיטת חפץ, שהיא לא פטרה אותו ממה שהשתמשה מן הנדוניא ושהיא לא [קבלה] מכל מעשי ידיה (דבר) ולא פטרה עצמה לעניין זה ושאין לה אלא זה הנמצא בידיה, ואז מגיע לה כל מה שאבד מן הנדוניא והמאוחר, אבל המוקדם כבר הלך וחסל +ה' אישות פט"ו ה"י.+ ומה שאמר הדיין על היות המכירה בגויים מתירה לה ליטול שכירות הנחלה, הוא רבית קצוצה +השווה ה' מלוה ולוה פ"ה ה"ב+ וצריך לעשות עמה חשבון על כל דרהם שנטלה משכירות הנחלה הממושכנת מכלל מה שעושים עמה (חשבון) מדוייק, אחרי שתשבע בנקיטת חפץ, כמו שאמרנו. ומעניין זאת הנערה, אשר קבלה קידושין מבן אחי הדיין, כמו שהזכרתם, הרי נאסרה על בעלה הראשון ולא יותר לה לעולם לחזור אליו בשום פנים +דברים כד, ד, /ורמב"ם/ ה' גירושין פי"א הי"ב.+ וזה המורה הוראה, אשר הורה לכם, שמותר לה לחזור לבעלה אחרי שקבלה קידושין מזולתו, טעה תכלית הטעות ואין פנים לזה ויזהרו בזה מאד, לפי שזאת תועבה גדולה ובנשים אין מחסור (?) +/לפי גירסא אחרת/ נתגרם /נתרגם/ ונשים דעתן קלה עליהן, לפי שנת /שבת/ ל"ג, ב'+ וחס ושלום לבני ישראל שיעשו זאת הנבלה, כי תועבה היא. וזאת הנערה תשאר עם בעלה, אשר קדשה, ואין למנוע אותה ממנו ואין להעכיר עניין נישואיה, ואם הדבר כמו שאמרתם, שהתחיל לדבר בזאת ולהודיעה +לבררה, ק'+ והיא עם בעלה הראשון, הרי אלוקים יפרע מהם ואין אנו דנים אלא בנגלות ולא הפקידנו אלוקים אלא על מה שגלוי. הנסתרות לה' אלקינו והנגלות לנו ולבנינו עד עולם לעשות את כל דברי התורה הזאת +דברים כט, כח.+ והוא יתעלה יעזור לנו ולכם לקיים אשר צווינו, לעשות מצוותיה ולהמנע מאיסוריה אמן, [וכתב משה].
שו"ת הרמב"ם סימן מב
 
שאלה ילמדנו רבנו בדבר אשה, אשר לה רביע חצר, ושאר החצר לאחיה, שאחד מהם קטן. והיא קנתה זה הרביע מאמה, כשהיתה קטנה, ובידה שטר בגויים. ומכר האח הגדול חלקו והוא רביע ושמין ליהודי. אח"כ אחרי חדשים אחדים נשתדכה לנישואין ונתקדשה, ולא היה בידה דבר לצרכי הנדוניא. רצתה למכור זה הרביע. אמר השותף היהודי: מכרו למי שתרצו מהיהודים, ובא יהודי לקנות. חשב בנפשו, שיש שם מי שיתבענו בדין מצרנות, ונמנע מן הקניה. אמרו (לשותף היהודי): קנה, כי אתה ראוי יותר לזה. והוא (רצה לפרוע) בחמישה דינרין פחות מדמיו או (עוד) פחות. ונמנעה האשה מלמכור לו. ואמר האיש, אשר היא מקודשת לו על שם קידושין: תתבעי בדין מצרנות מזה היהודי, אשר קנה מאחיך, ואני אפרע הסכום ותסלקיהו בדין מצרנות ויהיה לך הרביע ולי הרביע והשמין, שתטלי בדין מצרנות. האם יש לה דין מצרנות על זה היהודי? ויורנו הדרתו הקדושה, כמה משך הימים, אשר לדין מצרנות מיהודי על יהודי כמותו, ואם לנשים דין מיוחד שלא כגברים? שהרי בא מי שמסיק אלה המסקנות ואז נתת דבריך לשיעורין בכל משפט ומשפט. יורנו ושכרו כפול.
 
התשובה אין לה זכות מצרנות +עי' ה' שכנים פי"ד ה"ג ועי' ת' ס"ב, פ"ן+ כלל. מאחר שלא השתמשה בה בעת הקנייה. ואין לזה משך, אלא משעה שיודע השותף, שכבר היתה המכירה, ואינו תובע בדין מצרנות, כבר בטלה זכותו. ואין הבדל בזה העניין בין הגברים והנשים +[שם פי"ג הי"ד כשהיא תחת בעלה. ועי' ת' הרי"ף קכ"ט, פ"ן].+ וכתב משה.
שו"ת הרמב"ם סימן מג
 
שאלה ילמדנו רבנו בדבר אדם, אשר נפטר ולו שני בנים זכרים, שלא בגרו, ולאשתו כתובה ונדוניא. והניח ספרים מפוזרים +בלתי מכורכים, ק'+ מופקדים אצל יהודים והם מתפסדים. תבעה האשה הספרים מן היהודים ולא רצו למסור לה דבר מהם בלא צו בית דין למי שיהיה אחראי לזה עבור הבנים, ואין שם בית דין. ונשארו הספרים כשהם מתקלקלים והבנים אובדים. וכן הניח להם חצר. האם יש לאשה לקבל הפיקדון לפרנס בו הבנים הקטנים או תגבה הנדוניא אשר לה והאם יש לה לתבוע מה שהוציאה על הבנים מאז נפטר בעלה, או העניין בזה תלוי בבית הדין או במי שממונה על ענייני הקהל לבדוק הפקדון ולהכריז ולהרשות את מי (שיקבלנו) ולהקציב לאשה ולבנים צרכיהם, עד שיבגרו? יורנו רבנו ושכרו כפול.
 
התשובה שלושה מישראל הכשרים +עי' ע"ז ע"ב, א', ה' אישות פי"ז הי"ג, פ"ן+ והבקיאים לשום מה שמוכרים, יופקדו על זה העניין וימכרו הספרים וזולתם מן המטלטלין ויוציאו מזה על היתומים והאלמנה. ואין לאשה לגבות דבר ממה שהוציאה ואין לה נדוניא ולא כתובה, עד שתשבע בנקיטת חפץ +משנה כתובות פ"ז, א', ה' אישות פט"ז ה"ד, פ"ן.+ וראוי להחרים +עי' ת' צ"ב ורכט ועוד, ועי' ת' הרי"ף בק' סי' רכ"ד והקטע מן הגניזה אצל מאן ח"ב קמ"ט שמטילים חרם בבית הכנסת בעד היורשים בשני וחמשי ושני לכל מי שגוזל וחומס מירושת המת, פ"ן.+ על מי שאצלו פקדון מן הנפטר ואינו מודה בזה בבית דין. וכתב משה.
שו"ת הרמב"ם סימן מד
 
שאלה ילמדנו רבנו בדבר אדם, אשר לו ולאיש אחר חצר בשותפות, והאחד מהם רצה למכור לגויים ומנעוהו מזה, כפי שלמדנו מהדרתו הקדושה. ושותפו האחר שמח על זה, שמנעו שותפו מלמכור לגויים. הציע חלקו ליהודים ולא (רצו) לפרוע בעדו אלא פחות בשליש הדמים ממה שהוא שווה והוא איש עני ועליו חובות ואין קל לו למכור לשותפו ולא ליהודי בפחות מדמיו והוא במצב קשה. יבאר לנו אדוננו, מה החיוב בזה, ושכרו כפול. וכמו כן יורנו אדוננו בדבר ראובן, אשר בא (לב"ד) לגרש אשתו, ועליו כתובה ונדוניא. והביא הכל כדי לגרשה והיו מצויים קצת זקנים ורצו לעשות שלום ביניהם. אמר: לא אעשה שלום עמה, מבלי שתפטרני מכל הנדוניא ותכתוב כתובה אחרת ותקרע הראשונה. נמנעה האשה מזה והדבר נשאר (תלוי ועומד) עד אשר יצוונו (הדרתו) מה ייעשה בזה. וכמו כן, אם (יגרשנה), האם רשאי הוא ליטול ממנה מה שקנה לה, כשהיתה תחת רשותו, וזה שהוא קנה לה תכשיטי כסף וזהב בדמים הרבה ובגדים טובים, האם רשאי הוא לעשות חשבון עמה על מה שקנה לה או תיטול זאת להיותו הוא המגרש ולא תעשה חשבון עמו כלל. וחפצי הנדוניא, האם חייב הוא לפרוע, מה שבלה מהם ומה שחסר? והבגדים אשר עליה, האם ישומם עליה מכלל הכתובה אם לאו? וכמו כן, מה שעשתה אצלו, כמו מטפחת רקומה וסודר +ואבנט, ק'+ רקום וזולתם, אשר דרך הנשים לעשותם בבתיהן, והן תחת רשות הבעל, האם רשאי הוא בעת הגירושין ליטול כל מה שעשתה בין אם היא המורדת או הוא המורד? יבאר הדרתו באר היטב, כי יבוא, מי שיטעה המצויים במעמד, כמו שקרה בקטן יתום, אשר שאלנו הדרתו עליו, איפה יהיה מקומו, אצל סבתו מצד אביו או מצד אמו, לפי שהורה מורה ההוראה במעמד הפלילים הגדולים בזאת ההוראה מעשה ושחטוהו בערב הפסח +כתובות ק"ב סוף ע"ב, ותשובות הגאונים הרכבי סי' רי"ב, ולקמן סי' שס"ז, ש"א+ והיתה עלינו בזה בושה עצומה וצחוק. האיך הדין ושכרו כפול מן השמים. וכמו כן, מה שעברה ומכרה מחפצי הנדוניא המקויימים עליה בכתובה שלא במעמד הבעל או בהעדרו בנסיעה, מה חיוב הדין בזה?
 
התשובה לא יורשה השותף +ה' שכנים פי"ב ה"ז ועי' ה' עכו"ם פ"ט הי"ג, ועי' ת' ז', פ"נ+ בשום פנים למכור לגויים, אלא יכריזו על הנכס בבתי כנסיות ויתחרו בקנייתו היהודים בלבד. ואשר למצב האיש, הרוצה לגרש (אשתו), כל מה שאבד מן הנדוניא או בלה +ה' אישות פכ"ב הל"ה עפ"י הוראת הגאונים, ועי' רי"ף יבמות ריש פרק ז' סי' צ"ז+ עד שאינו משמש מעין מלאכתו +יבמות ס"ז א', ה' אישות שם, /פרק כ"ב/, פ"נ+ יפרע בעדו הדמים, ששמוהו עליו בעת הנישואין. וכל מה שמכרה והשתמשה בו על דעת עצמה בהעדר הבעל, אם היא טוענת, שמכרה זאת למזונות +רמב"ם שם /הל' אישות/ פי"ב הכ"ב, ועי' פ"ן ר"ח+ תשבע על זה בנקיטת חפץ על ידי גלגול ואז תטול. ואם היא מודה, שאיבדה זאת על דעת עצמה, ינכו זאת (ממה שעליו לפרוע לה). וכל מה [שעשתה] בעת שהותה אצלו +משנה כתובות נ"ט ב' (פ"ה מ"ה), ה' אישות פכ"א ה"א, פ"נ+ כגון אריג ורקמה וזולתם, הוא לבעל, אם ירצה יטלנו בעין, ואם נתרצו, שתטלנו מכלל מה שלה, (תטלנו). וכל מה שעליה מן הבגדים +כתובות נ"ד א', ה' אישות פט"ז ה"ד, ועי' פ"ן ר"ז, פ"נ+ אין שמין אותו עליה. אבל מה שקנתה לה מתכשיטי זהב +ה' אישות פט"ז ה"ב ועי' שם פכ"ב הכ"ז, פ"ן+ או בגדים יקרים והם קיימים, ישומו אותם עליה וינכו לה זאת מכלל ממונה, אלא אם פרש לה, שהוא נתן לה זאת מתנה גמורה שאין בה חזרה. [וכתב] משה.
שו"ת הרמב"ם סימן מה
 
שאלה ילמדנו רבנו בדבר בר ישראל, אשר לו אשה, שהיא עמו שנים מספר. ובאחת מאלו השנים אירעה לו נסיעה במקצת [ענייניו] ועסקיו ונעדר מעירו לסירוגין ארבע שנים. וכאשר חזר אחרי כן אל ביתו, מצא, שגיסו, אחי אשתו, נעשה מלמד תינוקות ואחותו, אשת זה האיש, יושבת אצלו ומלמדת התינוקות, הואיל ובעלה לימד אותה מקצת התורה ולמדה בעת העדר בעלה שאר התורה בלבד. אמר לה בעלה: אין ראוי לך ללמד התינוקות כלל, לפי שאני חושש מאבותיהם, שיבואו לבקר ילדיהם ויביישוך, ואני איני רוצה זאת בשבילי וגם לא בשבילך. וכאשר שמעה זאת ממנו אשתו זאת הנזכרת, הציקה לו ונמנעה מלעשות המלאכות, אשר בנות ישראל חייבות לבעליהן, מללוש ולבשל ומתשמיש המיטה +הכוונה כאן ומהצעת המטה, כתובות פ"ה מ"ה, הל' אישות פרק כ"א הל' ב - ז, ש"א+ ומלכבד הבית ומלכבס בגד ומלמלא חובה לבניה, אלא היא ממשיכה אצל אחיה ללמד התינוקות מבוקר לערב, ואם קורה לו, שעליו לספק דבר ממקצת ענייניו, לבשל או ללוש או לכבס בגד או כיוצא בזה, הוא צריך לשכור מי שיבוא לספק לו זאת, בשכר מלא. וזה האיש עם זאת האשה בזה המצב כבר משך ארבע שנים וכבר נלאה מזה. ולזאת האשה חלק ברשותה בשותפות עם אחותה וחמותה, אם בעלה, והוא חושש לגרשה, שמא תקח החלק הנזכר, תמכרנו וישארו בניה ממנו בפחי נפש ותתננו למי שישאנה [זולתו]. ולזאת האשה הנזכרת (כתוב) בשטר הכתובה, הכתוב לה על בעלה זה, דלא למיסב עלה אתתא [אחריתי] ודלא לשהי גביה אמתא דסניא קמה ואי נסיב עלה אתתא אחריתי או שישהי גביה אמתא דסניא קמה קביל עליה דלשקול לה מאוחריה עד גמרא ולמכתב לה מאי דמיפטרא ביה מניה ואע"ג דאיהי בעיא למיפק ואיהו לא באעי לאפוקה. יורנו הדרתו, האם מותר לו לישא (אשה) אחרת, באופן שתשאר האחרת תחת רשותו, כדי שלא תחפז למכור החלק, אם לאו. ויבאר לנו, מה חיוב (הדין) בכל עניין ועניין, באר היטב ושכרו כפול.
 
התשובה אסור לו לישא (אשה אחרת) עליה, אלא ברשותה +עי' פ - ן קצ"ז+ או אחרי שפרע המאוחר. ורשאי הוא למונעה מלימוד התינוקות +משנה קידושין פ"ב א' (פ"ד מי"ג), ה' ת"ת פ"ב ה"ד וה' איסורי ביאה פכ"ב הי"ג. ועי' ת' ל"ד, פ"ן+ וצריך בית הדין להוכיחה על זה ולמונעה. ואם היא תובעת הגירושין, לפי שבעלה מונעה מן הלימוד, לא תנתן לה זאת, אלא נועלים בפניה הדלתות וחוסמים את הדרכים לכך ומפקידים ענייניה לאורך הזמן, עד שתחזור בה ותתרצה לנהוג למישרין עם בעלה. [וכתב] משה.
שו"ת הרמב"ם סימן מו
 
שאלה ילמדנו רבנו בדבר ראובן ושמעון, אשר ביניהם שותפות במשא ומתן ועסקא, ושני הצדדים כל אחד מהם נוטל ממון מחברו ורושם (זאת כחוב עליו) בפנקס חשבונו. טען ראובן, שנתן לשמעון סכום, והודה שמעון בזה, אלא שהוא אמר: אני גביתיו ממה שנטלת אתה ממני. וראובן מכחיש זאת. האם נקבל טענת שמעון, אם ישבע גביתי זה הסכום במלואו ממה שאתה חייב לי ויהיה פטור, או נקבל טענת ראובן, אם ישבע ויטול? וכבר אמר חצרון לשמעון: פרע לראובן בעדי סך מה. וקודם שפרע לו, חזר ונפגש עמו ואמר לו: אל תפרע בעדי דבר, כי אין מגיע לראובן דבר ממני כעת. חזר ראובן ותבע משמעון מה שאמר לו חצרון לראשונה. אמר לו שמעון: חצרון אמר לי, פרע לו, וקודם שפרעתי לך דבר, חזר ואמר לי אל תפרע לו דבר. האם מחייב שמעון דבר מתביעת ראובן בזה אם לאו?
 
התשובה +[ה' שלוחין ושותפין פ"ט ה"ו וה"ז. פ - ן]+ ישבע שמעון שבועת השותפין ויגלגל בה, שהוא גבה הסכום, אשר הזכיר ראובן, ממה שהיה חייב לו (ראובן) ממה שנטל. [וכתב] משה.
שו"ת הרמב"ם סימן מז
 
שאלה ילמדנו רבנו בדבר ראובן, אשר נשתתף עם שמעון בחנות, למכור תכשיטי זהב וכסף. מסר ראובן הנזכר לשמעון ק"נ דינרין והוציא שמעון ג"כ תכשיטים ושם אותם עבור החנות בדמים ידועים, בתנאי שכל רווח, שיתן הבורא, יהא ביניהם לחצאין בשווה, אח"כ ינכה +וניכה, ק'+ כל אחד מהם דמי מחצית שכירות החנות ואת חוב (החנות) לקרן לשנה אחת +ואת הוצאותיה לשנה אחת מן הקרן, ק'.+ ונשאר שמעון מתעסק ועובד בזה הממון זמן מה. אח"כ נזדמן ליעקב אבי שמעון עפר בית המטבע +[השווה ת' פ"ג ופ"ן רע"ז, פ"ן]+ ומכרו לראובן בש' דינרין והיה המתווך בזה שמעון. גבה יעקב דמי העפר כולם. אחרי זמן תבע ראובן משמעון לעשות עמו חשבון על החנות הנזכרת. אמר לו: אין ביני וביניך שותפות אלא אם תביא לי ק"נ דינרין. אמר לו ראובן: והק"נ דינרין, אשר אתה חייב לי בחנות? אמר לו שמעון: העפר לי וממני קנית אותו ואלו הק"נ דינרין (הם) שלי מכלל דמיו. ענה לו ראובן: אין מגיע לך ממני דבר בזה העפר ואין שותפותי עמך תלויה בדבר מזה ואין זה העפר ממונך וכבר גבה אביך כל דמיו במלואם. ובאו לבית דין ונדיינו על זה. וקודם שנגזר הדין ביניהם, התחיל שמעון ואמר בבית דין: העידו עלי שאני כבר הפכתי השבועה על ראובן. יישבע, שזה העפר אינו שלי ולא קנה אותו ממני ושאני לא הייתי בו אלא על דרך המתווך, ואני אחזיר לו הק"נ דינרין אשר לו. ופסקו לפי זה, שראובן יישבע ויטול ממונו משמעון. וכאשר באו אחרי כן לבית הדין, כדי שראובן הנזכר יישבע, אמר הדיין לשמעון: לפי שלא קנו מידך היפוך השבועה על ראובן, יכול אתה לחזור, והדין שתישבע, שזה הסך, אשר בידך, מדמי העפר הנזכר ושלא היה כלל (בשותפות) בינך ובין ראובן, ותטול אותו. חזר בו שמעון ואמר: אני אשבע ואטול מה שתחת ידי ואתבע השאר. יורינו הדרת רבנו, אחרי שאמר שמעון בבית דין, העידו עלי שאני כבר הפכתי השבועה על ראובן, האם יכול הוא לחזור בו ומה הדין בכל מה שנזכר, ושכרו כפול.
 
התשובה יכול שמעון לחזור בו מהפוך השבועה, עד אשר יקבל קנין +ה' סנהדרין פ"ז ה"ד, פ"נ+ או עד שישבע ראובן. ומה שאמרתם, שהדיין אמר לבעל הדין, יכול אתה לחזור ולעשות כך ולומר כך, כל זה אין ראוי לדיין +שם פכ"א ה"י, פ"נ+ לומרו בשום פנים, ולא יאמר אלא תשובה, לא שירמוז או ילמד לבעל הדין מה יאמר. וכל מי שרוצים להוציא מתחת ידו ממון ואין עליו ראיה, כל מה שאומר הנתבע ממה שיפטרהו מלפרוע, מאמינים בו +עפ"י משנה שבועות מ"ד ב', פ"ן+ אם נשבע הסת. וכתב משה.
שו"ת הרמב"ם סימן מח
 
שאלה ילמדנו רבנו בדבר ראובן ושמעון אחיו, אשר משכנו אצל אדם ספרים על מאה דרהם. ולקחו בהם סחורה בשווי, שבו עלתה לו לדבריו קנייתה. והאמינו לו בזה. ונסעו בה לריף והפסידו בה קרוב לל' דרהם. כאשר חזרו, אמרו לו: רמיתנו בזאת הסחורה, בה בעת שהיינו בלתי בקיאים בה ובשוויה. ענה להם: לא רמיתיכם ולא נתתי לכם אלא בשער של העת ההיא. אח"כ מכר ראובן לשמעון אחיו חלקו בספרים בנ' דרהם בשטר מוחזק והרשהו בהרשאה בבית דין על האיש הנזכר להדיין עמו על הסחורה הנזכרת. אח"כ תבע בעל הסחורה משמעון הנזכר וקנה מידו, שנתן לו (לשמעון) שהות לזמן מה ואם לא תעבור על אותו סוף המועד הנזכר, (מוטב), ולא, הם מכורים לבעל הסחורה בנ' דרהם, אשר עליהם. אח"כ נתקרב המועד הנזכר והביא שמעון הנזכר הנ' דרהם לבעל הסחורה. אמר לו בעל הסחורה: עשה עמי חסד לפורטם ולבודקם, לפי שאני איני בקי לבדוק. הלך שמעון בדקם +ופרטם, ק'+ ובא אליו. מצאו, שכבר קם מן החנות, ולא נראה כל אותו היום. בא מיד שמעון הנזכר אל השופט אשר באלכסנדריא וסיפר לו מה שקרה. אמר לו הממונה: תלך ותפקידם אצל פלוני השולחני והוא אדם מפורסם. הלך והפקידם אצלו. אחר כך הדיינו ביניהם ולא נגזר בעניינם פסק לטובת אחד מהם. אחר כך נסע בעל הסחורה לפוסטאט ומכרם לאיש מאנשי פוסטאט ושלח מכתב למשפחתו ומסרו לו הספרים והם עתה ביד הקונה. יורינו אדוננו, מה הדין בכל מה שקדם זכרו, ובאר לנו, מה מתחייבים שני הצדדים זה לזה, ושכרו כפול מן השמים.
 
התשובה אם יתאמת, מה שאמר שמעון, שהביא החמישים דרהם ביום הקבוע ולא נמצא בעל הסחורה, נשארים הספרים לשמעון. ומה שמכרם בעל הסחורה לאדם מפוסטאט, הוא גזלנות. וחייב הוא ושמעון והקונה לבוא לבית דין וירשמו דברי כל אחד מהם וטענתו. ואם ידע הקונה סתרי אלו העניינים ועבר וקנה, יחזיר הספרים [לבעליהם] שמעון (ושמעון) יפרע החמישים דרהם לבעל הסחורה ויחזיר בעל הסחורה לקונה, מה שלקח ממנו +[עי' ה' גניבה פ"ה ה"ב, פ"ן].+ ואם לא ידע דבר מזה, והוא נאמן באומרו, איני יודע למי הוא, אזי לא יצאו הספרים מתחת ידו ויתחייב בעל הסחורה לפרוע לשמעון שווי הספרים בעת מכירתם וינכה משווים החמישים דרהם ויחזיר השאר לשמעון. [וכתב] משה.
שו"ת הרמב"ם סימן מט
 
שאלה ילמדנו רבנו בדבר ראובן, אשר ביקש לישא את בת שמעון והסכים לו בזה (שמעון) ונקבע ביניהם, שישיא לו את בתו בזה הפסח הבא משנת נ"ב ליצירה ונכתבו ביניהם שני שטרי שידוכין, המחייבים מה שנקבע והיות שמעון בא כוח בתו, והותנו התנאים לה ועליה וביניהם התנאים הידועים, אשר נוהגים לכותבם בכתובה בעת הנישואין, ובשני השטרות גם תנאי נוסף לזה וזה לשונו מלה במלה: ונקבע ג"כ בין המורשה והמשדך הנזכרים, שיהא על מי שיבטל מהם קנס עשרה דינרין מצריים. וקנו מידי שניהם, שכל אחד מהם חייב מעכשיו לחברו אהדדי חוב מחייב וחיוב ראוי עשרה דינרין ממטבע הזהב המצרי, שיפרעם מי שיבטל מהם דבר ממה שחוייב בו. והיה הקניין מידי שניהם בזה בבית דין חשוב +[ה' מכירה פי"א הי"ג, פ"ן]+ דלא כאסמכתא ודלא כטופסי דשטרי וקבלו הקניין מידי המשדך והמורשה על כל מה שחויבו בו שניהם קניין גמור חמור בכלי הכשר לקנות בו מעכשיו ברצונם בלי אונס כלל בביטול כל מודעין ותנאין. זוהי לשון התנאי, אשר בשטר השדוך, בדבר הי' דינרין מלה במלה. וכאשר קרב זמן הנשואין עם הנערה המחוייב בשטר, אמר המשדך למורשה אבי הנערה: אני רוצה הנישואין ואין לי מניעה. אמר לו המורשה: אין אצלי מי שראויה לנישואין ולא אשיא לך מאתי אחת. יורנו הדרתו, האם זה התנאי, אשר באלו הי' דינרין, תנאי קיים ומחייב למי שמבטל מהם, כפי שקנו מידיהם, ועליו לפרוע הסכום, או זה התנאי בטל ולא יחייב אחד מהם לחברו בדבר בכלל, ושכרו כפול.
 
התשובה העשרה דינרין מוטלים על מי שבטל. וכתב משה.
שו"ת הרמב"ם סימן נ
 
שאלה +הובאה בשו"ת רדב"ז ח"א סי' קי"ו בשנויים, בשאלה זו פנו כבר אל הרמב"ם והיא נשתמרה בת' רמ"ט, בגלל ניסוחה המעורפל של הפניה הראשונה דרש הרמב"ם לפרש את העניין מחדש והתוצאה היא השאלה שלפנינו, הואיל ואין פה כל רמז, שהשאלה נשאלה כבר, מסתבר, שקוצרה בידי מעתיקים+ ילמדנו רבנו בדבר ראובן, אשר מסר לשמעון אבן טובה ואמר: הראנה למי שיבחן אותה והודיעני, כמה שוויה. נטל שמעון האבן הטובה וקשרה במטפחת שרוולו עם מה שהיה עמו והלך להראותה ונפלה המטפחת משרוולו. קשתה עליו אבידת האבן הטובה, לפי שראובן חברו. שם שמעון שווי האבן הטובה בה' דינרין ופרעם לשותף ראובן. שמע ראובן זאת והוכיח את שותפו ואמר: לא נטיל על שמעון שום הפסד, לפי שהוא מספק צרכינו. והחזירו לו הה' דינרין במעמד שני השותפים ואמרו לשמעון: אנו נחשוב, שהפסדנו במקצת סחורותינו ולא נטיל עליך שום הפסד. נטלם מהם שמעון. והיה בין שמעון ובין שותף ראובן חשבון ועשו חשבון ונפרדו, ונסעו ראובן ושותפו. אחר זמן בא ראובן מן הנסיעה ואמר לשמעון: אני רוצה ממך דמי האבן הטובה ושוויה עשרים דינר. אמר לו שמעון במעמד עד אחד: אתה עם שותפך כבר מחלת לי קודם נסיעתכם. אמר: כן, כך היה. וכאשר נפרד שמעון מהם, אמר ראובן לעד: אני לא אמרתי זה הדבר אלא בשביל לדחותו. יורני הדרתו, מה הדין בזה והאם יכול השותף האחד לתבוע שלא במעמד שותפו אם לאו, ושכרו כפול מן השמים.
 
התשובה לא יתחייב שמעון ביסוד זאת השאלה אלא שבועת השומרים, שהאבן הטובה נפלה כמו שאמר. ומאחר שהביא להם דמיה והחזירום ונפרדו, נעשה דינם אצלי כדין חלקו השותפין +משנה שבועות מ"ח, א', ה' שלוחין ושותפין פ"ט ה"ז, פ"ן.+ ואין מגיע לשני השותפים משמעון דבר אלא שמיעת חרם סתם +רמב"ם שם ה"ט, פ"ן+ שהאבן הטובה נפלה באופן הנזכר. וכתב משה.
שו"ת הרמב"ם סימן נא
 
שאלה ילמדנו רבנו בדבר אדם יהודי, המתפרנס בקושי ואינו יכול לקנות במעות מזומנות. מצא אדם יהודי אחר, שקנה פרקמטיא או סחורה במעות מזומנות, ולקחה לעצמו. נתן לו רווח בה, בתנאי שימכור אותה הסחורה ראשון ראשון ויפרע לו דמיה בלא זמן קצוב. האם זה מותר או יש בו אופן של רבית. וכמו כן אופן אחר, שרוב אנשי זאת העת מן היהודים באלו המקומות נוהגים בו וסומכים בו על האנשים המצויינים, באומרם, שהם היו מתירים אותו ונוהגים בו לעצמם ולזולתם - שתימכר סחורה מקצתה במעות מזומנות בשער מה ומקצתה בהקפה בשער אחר יותר מזה או שלא יימכר דבר ממנה במעות מזומנות, אלא הכל בהקפה לזמן קצוב, ביותר משתהיה שווה במעות מזומנות או שתימכר סחורה במעות מזומנות, אח"כ לא יימצאו קופצים עליה ותוזל מאותו השער או שלא יימצא לה קונה במעות מזומנות ותימכר בהקפה בשער מה שנמכר ממנה (קודם) במעות מזומנות, לזמן קצוב, ולולא ההקפה, לא נמכרה באותו השער. האם נחשוש באופן מאלו האופנים לרבית או אבק רבית או שישתנה (דין) קצתם מקצתם במדרגות. וכמו כן אופן אחר, שיהיה בידי איש יהודי מלוה מגוי בתורה /בתורת/ עסקא וקנה בה פרקמטיא. רצה היהודי למכרה במעות מזומנות כפי שוויה. אמר לו הגוי: לא אמכרנו אלא בהקפה, בין מתוך כוונה לתוספת רווח, בין מחשש להפסד, והקונים יהודים. האם מותר ליהודי המתעסק ליקח תוספת רווח על שער המזומנים או נחשוש בזה לרבית ואין לו ליקח מתוך מה שמגיע לו מרווח המלווה בשכר טרחו אלא מה (שהסחורה) שווה במעות מזומנות. יורנו הדרתו ושכרו כפול.
 
התשובה האופן הראשון מותר, בתנאי שמה שנשאר מן הפרקמטיא מבלי שימכר, יחזירנו למוכר בשער, שבו לקחו ממנו. אבל אם יזקוף עליו כל הדמים בחוב אצלו ויהיה זה יותר משווי הסחורה, הרי זה אבק רבית +ה' מלוה ולוה פ"ח ה"א, פ"ן+ לפי שלא הוסיף על עצמו אלא בשביל ההקפה. וכל אופן שהזכרת, כל זה אסור, לא יתר בשום פנים, והם כולם מדרגה אחת וכולם אבק רבית ואין משגיחים במי שהתיר זאת לפי שהוא בור ולא במי שעשה זאת לפי שהוא עובר. ואם הגוי הוא +שם פ"ה ה"ב, ועי' תה"ג גש"ב =גנזי שכטר, חלק ב'= ר"ב, פ"ן+ אשר מכר ליהודי בהקפה, מותר לישראלי שותפו ליקח חלקו מכל הרווח, ואם היהודי הוא המוכר בהקפה ליהודי אחר, זה אסור, אעפ"י שעיקר הממון לגוי. וכתב משה.
שו"ת הרמב"ם סימן נב
 
שאלה ילמדנו רבנו בדבר ראובן, אשר לאשתו כלי אריגה, ומכרו בעלה עבורה לאורג יהודי ונסע לסדר צורך לו. והלך מי שמסר למשרד העזבונות, שהכלי הנמכר (הוא) של אם האשה והיא נפטרה במצב המחייב, שיפלו נכסיה למשרד העזבונות. תבעוהו (לכלי האריגה) מן הקונה. אמר: קניתיו מפלוני בי"ב דרהם. אמרו לו: פרע שנים עשר למשרד, ואם מגיע לך דבר מן ההוא, טול אותו ממנו. פרע י"ב דרהם. אח"כ נתקיימו נישואי אחי ראובן המוכר במקום. תפשו הקונה, אשר פרע הי"ב דרהם למשרד, ע"י שליחים והפחידוהו והוא נער זר והובא למשרד העזבונות ומסר בו, שחמות אחיו נפטרה והניחה עם כלי (האריגה) גם מדוך. ונחבש ואיימו עליו במאסר ועונש. ומסר מדוך וכרים וכלי מטבח. ובאו עם השליחים אל איש יהודי חוכר הצביעה בעיר. אמר אחי ראובן: אלו החפצים של אחי ואתם יודעים ענייני ועניינו ועניין בעל דיני והם יודעים זאת. שים אלו החפצים אצלך למשך ימים (מספר), כ' יום. אם יבוא אחי, הוא יציל חפציו, אם יוכל, ולא, יבחר מתוכם אשר ירצה. ואם יעדר יתר על הזמן, פרע לפלוני הקונה, אשר פרע הי"ב, י"ב מאלו החפצים. ואם יתבעו המדוך, מסור אותו. בא ראובן קודם הזמן או בהסתיימו ותבע המדוך מן המשרד. מסרוהו לו. ותבע להחזיר הי"ב דרהם ולא פרעום לו. ונשארו שאר החפצים אצל לוי הנפקד והקונה תובע ממנו הי"ב מכלל החפצים והמוכר תובע חפציו ואומר, שהיות שפרע הממון ולא מסר כלי האריגה, איבד אותו. והקונה אומר: לא תבעו ממני זולתי ממון. יורנו רבנו, האם חייב ראובן המוכר לפרוע לקונה הי"ב דרהם, אשר פרעם, אם לאו. ואם אינו חייב לפרוע כולם, האם יכול לוי הנפקד לעכב עליו חפציו. ואם הוא מעכב עליו חפציו, אף כי ראוי לו להחזירם לראובן בעליהם, הואיל והוא וכל אחד יודע העניין ושהחפצים המופקדים (הם) של ראובן הנזכר ושהפקידום אצלו מיד אחיו מאונס בגלל השליחים והאיום - האם יכול מי שקנה מראובן לתבוע מלוי הנפקד החפצים והאם מגיע לו בזה אצלו דבר אם לאו. יורנו אדוננו ושכרו כפול מן השמים.
 
התשובה אין ראובן חייב לפרוע לקונה דבר. וחייב לוי להחזיר החפצים המופקדים לראובן. וההפסד כולו מחייב +[עי' ה' חובל ומזיק פ"ח, פ"ן]+ למי שמסר את הקונה. וכתב משה.
שו"ת הרמב"ם סימן נג
 
שאלה ילמדנו רבנו בדבר אדם, הנושא ונותן עם חברו. אומר, כמה מקנת זאת הסחורה, אומר לו למשל דרהם, יקננה ממנו בהקפה בדרהם ורביע או בדרהם ושמין או יקננה ממנו בלי להודיע מקנתו, במקום דרהם בדרהם ורביע, בעבור שהוא נותן לו בהקפה ואינו פורע לו בעת הקנייה דבר מדמיה, אלא פורע לו למשל אחר חודש או חודשיים או יותר מזה דמיה ראשון ראשון, דינר ודינר ושניים, פחות או יותר. וכאשר פרע לו מקצת דמיה, יקח ממנו סחורה אחרת בהקפה כמו אותה הראשונה ויישארו עליו שאר הדמים מן הראשונה (ודמי) השניה. כך פעמים מספר. ונהג המשא ומתן ביניהם בזאת הדרך משך שנים ונשאר לבעל החוב אצל הלווה סכום מה. אמר הלווה לבעל החוב: זה, אשר נשאר לך אצלי, אינו אלא רבית ואין מגיע לך אצלי ממנו דבר, לפי שיודע אני אל נכון כל דמי הסחורות, שלקחת ממני, ומה שנשאר לך הוא רבית ולקחת ממני רווחים רבים, רבית, ומה שנשאר לך, כבר לקחת כמותו מספר פעמים. יורנו הדרתו, מה החיוב, ושכרו כפול מן השמים.
 
התשובה כך רווח המנהג במשא ומתן בין האנשים, ולולא זה, בטלו רוב המחיות. ואין זה אצלי אבק רבית, להיותו גובה מעט מעט ממון מזומן. ואין אבק רבית +[ה' מלוה ולוה פ"ח ה"א, פ"ן]+ אלא שיהיה למשל הפלפל עשרה רוטלים בדינר במעות מזומנות וקנאו אדם תשעה רוטלים בדינר, בתנאי שימתין עת קבועה כך וכך, ואחרי גמר העת פרע לו הדמים הקבועים או תבעם ממנו המוכר. זהו אבק רבית. אבל אלה, אשר מקיפים תמיד בתשלומים לשעורין למוכרים בחנויות ברווח ידוע, אין זה אבק רבית, אלא דומה הוא אצלי למי שלהוט להביא הסחורה ולגבות דמיה ראשון ראשון +[בשו"ת רדב"ז ח"א סי' תצ"ג כתב וראיתי שכתב הרמב"ם ז"ל בתשובה בלשון קדר שהמוכר לחבירו סחורה או איזה דבר לגבות ממנו מעט מעט ולא קבע לו זמן אע"פ שמכר לו ביותר ממה ששוה עתה הרי זה מותר שכן דרך הנושאים והנותנים וכן נהגו, פ"ן].+ וכתב משה.
שו"ת הרמב"ם סימן נד
 
שאלה ילמדנו רבנו בדבר אדם, המתעסק בשדה +בבתים, ג'+ של הקדש משך שנים על דעת עצמו בלי זולתו ונוהג בה מה שאין ראוי לה +ומוציאם בדברים שאינם מיועדים להם, ק'.+ וכאשר ראו מקצת הקהל, שבזה עוול להקדש, ושאם ישתקו ולא ידברו בכגון זה, לא יינקה האדם בזה מאלוקים יתעלה בגלל הפסד השדה וחורבנה והריסתה, הבאים עליה, קמו לשם שמים לחלצה מיד האיש המתעסק בה ותבעו ממנו לעשות חשבון על השנים, אשר היה מתעסק בה בעת שעברה. ולא הסכימו להם בית דין על זה ולא אפשרו להם זאת, אלא אמרו: זה האיש נאמן אצלי. יורנו הדרתו, מה החיוב בזה, ושכרו כפול.
 
התשובה אין ראוי למנות להתעסק בממון העניים ומה שכיוצא בזה, אלא איש מפורסם ביראת שמים ונאמנות ובקיאות באופן ההתעסקות +ה' מתנות עניים פ"ט ה"א.+ ואינו חייב להגיש חשבון +שם הי"א (לפי בבא בתרא ט', א').+ ואם מינו אדם, שמדותיו לא נחקרו בהסכמת הקהל או בית דין, כמו שזכרתם, לא יתבעו ממנו חשבון, אם נמצא בו פגם, המחייב זאת. [וכתב] משה.
שו"ת הרמב"ם סימן נה
 
שאלה ילמדנו רבנו בדבר ראובן, אשר כתב על עצמו בכתובת אשתו, שאם תמות בלא בנים, יחזור חצי הנדוניא אל בית נשה +כלו' בית אביה+ ואם תמות ותניח בנים, תהיה הנדוניא ביניהם שווה בשווה, ר"ל בין הבנים. ונפטרה וחיי שבקה לאדוננו והניחה בן זכר. ובעת פטירתה כבר מכר ראובן חפץ +ענק, ק'+ בהפסד לצרכי קבורתה, ר"ל לשני חלילין +משנה כתובות ד, דאפילו עני שבישראל לא יפחות משני חלילין ומקוננת+ ושבעה ימים לעניים. אמר גיסו, שהוא רוצה ממנו תמורת החפץ, וראובן לא מכרו אלא לעוניו. יורנו אדוננו שורת הדין, האם צריך להפקיד +המטלטלין שאצל ראובן, ק'+ אצל ראובן המטלטלין, עד שיגדל הבן, אם לאו, והאם מתחייב אביו לזונו, עד שיגיע לפרקו, ויכתוב עליו שטר במה שנשאר מהנדוניא אם לאו. ויורנו (אדוננו), האם הלכה כר' שמעון +משנה כתובות ט, א+ האומר אם מתה יירשנה שהתנה וכו' או כמאמר הירושלמי +כתובות פ"ט ה"א+ אמ' ר' יוסי אלין דכתבין וכו', והאם נוהגים בזה מנהג העיר, לפי שאמר מי שטען, שכל הכתובות עסק, משום שעירם (נוהגת) לפי זה התנאי. יבאר לנו אדוננו זו השאלה ושכ' כפ'.
 
התשובה לא יתחייב הבעל לתת תמורה לחפץ +השווה ה' זכיה ומתנה פי"א הכ"ד: כופין את היורשין לקוברו מנכסיו וה' אישות פי"ב ה"ד: וקבורתה כנגד ירושתו לכתובתה, ר"ל כנגד ירושתו לנדונית כתובתה, עי' רש"י כתובות מ"ז, ב' ד"ה תחת כתובתה, ומגיד משנה בה' אישות שם+ אשר מכר, ומותר לשום מה שהגיע לבן ולפסוק לו מזונות ופרנסה ולחייב אביו בזה, עד אשר ייגמר הסכום. ומחיבורנו +ה' אישות פכ"ג ה"ה וה"ו, ועי' מ"מ שם+ יתבאר לך, שההלכה כר' שמעון ושזה אינו סותר מאמר הירושלמי, כפי שסבר הרב +הלכות הרי"ף פרק ט, מ"א, סוף (בהוצ' וילנא תרל"ב דף מ"ב, עמ' א)+ זצ"ל בעל ההלכות, שהוא סותרו, ושלומו ירבה.
שו"ת הרמב"ם סימן נו
 
שאלה ילמדנו רבנו בדבר ראובן, אשר שלח לשמעון כ"ג דינר ביד לוי לקנות לראובן בהם צבע ניל. וקבל שמעון מלוי הסכום ואמר לו: צבע הניל היום לא יערכנו הזהב, יישאר (הממון) אצלי, עד שיוזל צבע הניל ואקנהו. וכתב שמעון חתימתו +מב"מ כתב ידו (וכן בהמשך)+ שקבל הסכום, ומסרה ללוי, שימסרנה לראובן, וקבל אותה ראובן מלוי. אחרי זמן מה נפטר שמעון וחייו שבקי להדרתך ולא צווה צוואה. הביא ראובן החתימה אשר בידו לבני שמעון ואמר להם: זו חתימת אביכם על (שקבל) זה הסכום, אשר אתם חייבים לי. אמרו לו: זה דבר, שאיננו יודעים אותו ואין לנו ידיעה בו, ולא נפרע לך דבר. יורנו אדוננו, מה החיוב בזה הדין, ושכרו כפול.
 
התשובה אין היורשים חייבים +ה' מלוה ולוה פי"א ה"ג: ואינו גובה בכתב זה לא מן היורשין ולא מן הלקוחות+ לפרוע דבר לפי חתימת אביהם ואינם חייבים שבועה, ולראובן (הזכות) להחרים חרם סתם מי שיודע, שזה הסכום נשאר ביד שמעון ואינו מוסרו לראובן. [וכתב] משה.
שו"ת הרמב"ם סימן נז
 
שאלה ילמדנו רבנו בדבר ראובן, אשר גרש את אשתו. ואחרי כן באו לפני הזקנים ואמרה האשה: אני קבלתי משמעון משי לעשותו לו וקבלתי ממנו שכרי (ומסרתיו) לבעלי ראובן זה ופרעו כמס גולגולת ולא עשיתי המשי בעת שהייתי אשתו והוא עד עכשיו לא נעשה. ומאחר שגרשני, תובעת אני ממנו הכסף, שמסרתי לו באותה העת, לפי שאני מגורשת ממנו ושכרי ועמלי לא אניחם לו ואין לי על מה לסמוך זולתי עבודת ידי. יורנו הדרתו, מה החיוב בזה, ושכרו כפול.
 
התשובה דברי האשה קיימים וחייב הוא, ר"ל הבעל, להחזיר השכר, אשר לקח, אם הוא מודה בזה, ואם הוא מכחיש, יישבע שבועת הסת +ה' טוען ונטען פי"א ה"ג.+ ותעשה היא המשי, שקבלה שכרו. [וכתב] משה.
שו"ת הרמב"ם סימן נח
 
שאלה ילמדנו רבנו בדבר אדם, אשר נפטר והניח אשה ובן קטן ושלוש בנות קטנות וצווה בעת פטירתו, שאשתו זאת (תהיה) האפיטרופא על הקטנים, וביד האלמנה צוואה על זה. וכאשר בגרה אחת הבנות, בא מי שביקש לישא אותה. וכאשר היתה עת כתיבת הכתובה, הוציאה האלמנה נדוניא לנערה וכתבתה לה בכתובה, אשר לה על בעלה נכסי צאן ברזל. ונכנסה הנערה בית החתן. אח"כ נתברר ממצב האלמנה, שנתנה לנדוניא לזאת הנערה כל עזבון המת ולא נשאר לבן הקטן ולא לשתי הבנות דבר להסתייע בו, ולא קנו זאת מידי האלמנה. האם ההלכה תובעת להחזיר זאת הנדוניא ולחלקה בין השלוש בנות או להחזירה לבן הקטן ולא להן או יש לפנות אל האלמנה בדבר מה שעשתה על דעת עצמה? יורנו הדרתו דרך הישרה בזה ושכרו כפול.
 
התשובה אם התברר והתאמת בעדים, שזאת הנדוניא היא מממון המת, או שאמרה האלמנה זאת לבעל הבת, כאשר נתנה לה הנדוניא, ופרשה לו, שזאת הנדוניא מממון המת, אזי תוחזר הנדוניא כולה עד פרוטה אחרונה ומוציאים ממנה על שאר הקטנים, עד אשר תבגורנה הבנות +ה' אישות פי"ט ה"י+ ומפסיקים לפרנסן. ומוסרים מה שנותר על ההוצאה לבן הזכר +ה' נחלות פ"א ה"א+ לבדו. ואין לבנות נדוניא בשום פנים מממון המת מן המטלטלין +ה' אישות פ"כ ה"ה+ אשר הניח. ואם אין זה מתאמת בעדים ומודה האשה, שנטלה זאת הנדוניא מממון המת ועזבונו, מוטל עליה (לפרוע) הסכום, לפי שהוא גזלנות בידה. ואין מחזירין מן הבעל דבר, לפי שאנו אומרים, שמא מה שנתנה נדוניא הוא ממון עצמה והיא אומרת מממון היתומים, כדי לחזור בה ממה שנתנה. ואין לה בהיותה אפיטרופא לגזול ממון היתום וליתן אותו למי שאינו מגיע לו. סוף דבר, הואיל ומראי המצבים ומסיבות העניינים מורים על היות זאת הנדוניא מממון המת, צריך בית הדין לדקדק בזה מאד מאד ולא להחפז לפסוק הדין, לפי שבכגון זה נאמר דין מרומה +השווה ה' עדות פ"ג ה"ב.+ ואם התאמת, שיש להחזיר הממון ליתומים או שיש לאשה האלמנה מה שתפרע והיתום משיג שוב מה שנגזל ממנו, אזי זה הדין, אשר צריך לפוסקו. אבל אם אין מתאמת בעדים היות הנדוניא מממון המת ואין האלמנה מודה בזה או מודה ואין לה מה לפרוע, בזה צריך הדיין לדקדק, כפי שאמרנו, ולהעמיק בחקירה ודרישה ולהרבות האיום והחרמות סתם על איזה חלק, שנראה לדיין בו חשד, ולא לחדול מלעשות זאת, עד אשר יצא הדין לאמתו או יגדל היתום וימחול על המגיע לו. [וכתב] משה.
שו"ת הרמב"ם סימן נט
 
שאלה ילמדנו רבנו בדבר ראובן, אשר רצה להשיא בתו ונתן לה נדוניא. אמרה לו: תן לי במתנה חלק בחצרך, אכתבהו עם חפצי בכתובה. אמר לה: עלי שבועה, שלא אתן לאיש בה דבר, אבל אכתוב לך שטר על עשרים דינר עד שנתיים. אפרעם לך ותמכרי מן הנדוניא מקצת אחר הכנסך לביתך ותקני בזה חצר לדור בה בלא שכירות. כתבה על אביה שטר מוחזק בעשרים דינר ונכנסה לביתה וזה זמן ארוך לא תבעה מאביה השטר. אח"כ נפטרה ונפטר אביה ובא השטר ביד היורש והוא הבעל ותבע הבעל מן היורשים יורשי האב סך השטר הכתוב על מורישם לבתו. אמרו: זה השטר בטל בדין השמיטה. יורנו הדרתו, מה הדין בזה, ושכרו כפול.
 
התשובה השטר מחייב +ה' שמיטה ויובל פ"ט הכ"ד+ היורשים, כי טוענים ליורש ואנו אומרים, שהיא כתבה פרוזבול ואבד, וכך הדין. [וכתב] משה.
שו"ת הרמב"ם סימן ס
 
שאלה ילמדנו רבנו בדבר ראובן, אשר נשא אשה ולה על בעלה שטר כתובה ובו הנדוניא מקויימת כנכסי צאן ברזל. העני הבעל ולקח הנדוניא ומשכנה על סך מה ולא ידעה בזאת האשה ולא הודיע לה הבעל, שלקח החפצים למשכנם. אחר זמן ארוך בקשה החפצים ונתגלה לה העניין, שבעלה לקחם ומשכנם אצל שמעון. הלכה האשה אל שמעון ותבעה ממנו החפצים. אמר לה שמעון, שהמשכון בידו: יבוא בעלך ויתן לי מה שפרעתי לו על אלו החפצים, לפי שהוא משכנם אצלי, ויקבלם. יורנו הדרתו הקדושה, מה התשובה על זה, ושכרו כפול מן השמים.
 
התשובה חייב הבעל לפדות הנכסים לאשתו, לפי שהוא עבר ומשכן בלא רצונה וידיעתה. ולא יצא המשכון מתחת יד שמעון, בלא שיקח מה ששקל +ה' מכירה פ"ל ה"ה: בעל שמכר מטלטלין של נכסי צאן ברזל וכו' אעפ"י שאינו רשאי אם עבר ומכר וכו' קנו הלקוחות ואין האשה יכולה להוציא מידם, ור' גם ה' אישות פכ"ב הט"ז.+ [וכתב] משה.
שו"ת הרמב"ם סימן סא
 
שאלה ילמדנו רבנו בדבר שני עדים, אשר חתמו על שטר ומסרו העדות בבית דין ונתקיים השטר. אח"כ בקשו משני העדים הנזכרים לקרוא השטר, שעליו עדותם, ולא ידעו מה בו ולא הבינו מה שהעידו בו עליו. וכמו כן הם עוברים על מקצת לאוין. האם עדותם קיימת +מב"מ האם יש השפעה לעדותם+ לפי זה אם לאו? ויבאר לנו הדרתו, מה חייב כל עד, השם חתימתו בשטר, לידע על ענייניו, והאם הקיום אשר בשטר הנזכר קיים אם לאו. יורנו הדרתו, היאך הדין, ושכרו כפול.
 
התשובה +פסק הרמב"ם יוצא מגיטין יט ב (והציונים בהערות אינם עניין לכאן) ותשובת רב שרירא ורב האיי בתשו' הגאונים הרכבי סי' רלח ועיין אוצה"ג התשובות לגיטין סי' עו - עט, ועיין הל' מלוה ולוה פכ"ד הל' ה - ו, ותשובה ארוכה בזה בתשו' ר"א בן הרמב"ם סי' ק, ואינו מזכיר את תשו' הרמב"ם, ועיין כתובות קט ע"א - ב, ש"א+ תמה על זה הבית דין הדיוט, אשר קיים זה השטר. וצריך להלקות אלו, אשר העידו בו, מכות מרדות +ה' סנהדרין פי"ח ה"ה.+ ואין דנים בו בשום פנים דין שטר, אלא מעידים על פה, אם הם כשרים +ה' עדות פ"י ה"ב.+ ואין ראוי למי שאינו יודע לקרות השטר ולהבין ענייניו, להעיד בו +ה' מלוה ולוה פכ"ז ה"א: שטר וכו' ויודעין לקרותו הרי זה כשר.+ [וכתב] משה.
שו"ת הרמב"ם סימן סב
 
שאלה +שו"ת מהר"ם אלאשקר סי' קי"ח, פ"ן+ ילמדנו רבנו בדבר ראובן ושמעון, אשר להם חצר בשותפות שווה בשווה ושמעון דר בה. מכר שמעון מחלקו רבע ללוי ויהודה והם אחים ושותפים בכל מה שעוסקים בו ממסחר וזולתו והם מאנשי העיר מכלל הקהל. ולא ידע זאת ראובן אלא אחרי זמן, או של ג' חדשים או יותר. ורוצה ראובן דין מצרנות על לוי ויהודה השותפין. האם יש לו זה אם לאו? ויודיענו הדרתו הקדושה, כמה משך זמן המצרנות, עד שיבטל דינה ולא יישאר לאיש מן המצרנים דין מצרנות, כדי שיהיה כל אחד יודע זאת, כדי שיסתלקו הבלבול וההטרדה ויבטל הריב בין בעלי הדין, כאשר יקרה דין מצרנות, וישקטו הלבבות בו, כאשר עובר זמנו, אם יש לו (זמן) קבוע, ושכרו כפול מן השמים.
 
התשובה אין לו דין מצרנות. ואין טענה לנמצא +עי' ה' שכנים פי"ד ה"ב, פ"ן+ לומר לא ידעתי, דחברך חברא אית ליה +ב"ב כ"ח ב' וכ"ט א' ועוד, פ"ן+ וכו'. וידוע +ה' שכנים פי"ד ה"ג, וכן הורו הגאונים, ועי' שם פי"ב ה"ה, ועי' ת' רה"ג בתה"ג הרכבי סי' שכ"א, פ"ן+ שאין דין מצרנות +עי"ל ת' מ"ב, פ"ן+ לנעדר, ולפיכך אין דין מצרנות אלא בעת הקניה. [וכתב] משה.
שו"ת הרמב"ם סימן סג
 
שאלה ילמדנו רבנו לנו כלל עבדיו, השמים חתימתנו אחרי אלו האותיות, שכאשר היה יום החמישי, השלושה עשר מחודש אב יהפכו אלקים לטובה שנת דתתקמ"ב ליצירה בנא אמון דעל כיף נהרה רבה מותבה, נקראנו לבית השיך אבו אלחסן עואץ' הסוחר בן השיך אבו סעד הזקן היקר נ"ע ומצינוהו מוטל על המיטה, כי פגע בו השיתוק ושיתק חציו ומנעו מלנוע והוא במצב קשה. והיה במעמד השיך הבת אללה הבחור היקר בן השיך אבו אלטייב נ"ע, אשר מפוסטאט ובידו הרשאה משתי בנות השיך אבו סעד, הידוע כאבן אלכרניב נ"ע, והיא מקויימת במושב בתי הדינים הקבועים בפוסטאט מצרים ש"צ =שמרם צורם= ומכילה תביעה מן השיך עואץ' הנזכר על דרהמים בורג'יים ומרגליות +ואלמוגים, ג' וק'+ שלא פורש סכומם, והוא אומר, שאביהן שלחם עמו, בעת שנפגש עמו בעדן. ושאלנו אנו הנמצאים לשיך עואץ' הנזכר על זה והכחיש ואמר: לא היו דברים מעולם ואיני חייב לזה האיש דבר כלל. ונתחייב שבועה, המוטלת על כופר (הכל) כמותו. נסתפקו הנמצאים בזה. היה שם מי שאמר, שאין אנו יכולים להטריד זה, כשהוא בזה המצב, אם יקרהו דבר, נהיה אנו הסיבה; וכמו כן, שיתעוררו בזה הדבר עניינים קשים, אם ישאוהו לבית הכנסת. וכמו כן יתעוררו עניינים אם יביאו ספר תורה אליו, הואיל ואין נוהגים בזה, וייפתחו שערים, שיקשה לסותמם. ועלה בדעת מקצתם ליקח ספר תורה חומש ולישאו לפניו ולהחרים, כמו שעושים בספר תורה, ויענה אמן, ויעמוד זה במקום ספר תורה המקודש בזאת השבועה. ומהם מי שאמר, שכמו זה האופן לא שמענו ולא ראינו מי שעשאו ולא תיקנו בזה המצב ליקח במקום ספר תורה חומש, ואנו חוששים, שאם נעשה זאת ונגבה השבועה ממנו בזה האופן, ילך זה המורשה ויבקש הוראה בזה ואולי יחייב (לעואץ') לחזור ולהשבע שנית לפי התקון המתוקן לה והדין הנזכר בה. ועלה בדעתם לקנות מידי המורשה הנזכר, שהוא כבר נתרצה, שיגבו השבועה ממנו בזה האופן, אשר אמרו, מפני שעת הדחק, ושלא יבקש הוראה בזה ולא יחזור עליו (על בעל דינו) עם מה שאולי יורו לו בדבר אופן השבועה הנזכרת ושהוא יקבל אחריות בעד הבנות, אשר הרשוהו, לפי שנתנו לו רשות בהרשאה לעשות בה מה שירצה. ונתרצו בזה. ועיין אחד הנמצאים בשטר ההרשאה ולא מצא בו אלו המלין הכתובות והן ולית לנא למימר לך לתקוני שדרתיך ולא לעוותי. אמרו: איננו יודעים, אם זה שכחת סופר או נעשה בכוונה ולא הרשוהו המרשות לעשות להן אלא הטוב והשלם בכל מה שמגיע לו ממי שהרשוהו נגדו, (ובדבר) זאת השבועה, אשר ישביע בזה האופן, הואיל ואינה בצורה המקובלת תמיד, תאמרנה לו: אנו לא שדרנוך להשביעו אלא לפי התקון הנכון. ונמנעו מזה, עד אשר ישאלו הוראה מהדרתו הקדושה, מה ראוי לעשות בזה; האם תעמוד השבעתו בספר החומש במקום ספר תורה המקודש הגויל אם לאו? והאם ראוי לישא זה החולה, שיבוא לבית הכנסת, כדי שיגבה ממנו בעל דינו השבועה המוטלת עליו אם לאו? והתהא ההרשאה, אם חסרות בה אלו המלים, לקויה בחסר בזה אם לאו? והאם מותר למורשה הנזכר לעשות כל מה שיראה לטובה ולתועלת, כמו להתפייס ולמחול ולזולתי זה, אעפ"י שלא נזכר בהרשאתו ולית לנא למימר לתקוני שדרתיך ולא לעותי? יבאר לנו הדין ושכרו כפול מן השמים.
 
התשובה זה הדין הנזכר כאן בין עואץ' והמורשה אין עואץ' חייב בו שבועה +ה' טוען ונטען פ"א ה"ז: אמר לי אבא שיש לי אצלך מנה או צוה לי בפני עדים שיש לי אצלך מנה וכו' הרי זה פטור+ ואינו חייב אלא לשמוע חרם סתם. ולפי שהוא חולה, אינו חייב להיות במעמד, אלא יחרימו חרם סתם בבית הכנסת ויודיעוהו זאת. וכל חולה, החייב שבועה, אם זו שבועת הסת, אינו חייב להשבע, באשר הוא חולה, להיות זאת השבועה תקנתא +ר' שם /רמב"ם הטונ"ט פ"א/ ה"ג.+ אבל אם זו שבועה בתורה, יישבע, כשהוא חולה על מיטתו, אין הבדל שיישבע בספר תורה או בספר חומש המכיל התורה, ואף לו עשו זאת בבריא, היה זה מותר אפילו לכתחלה. ואין זה אלא זכות למשביע להטיל על הנשבע איזה אופן שירצה. אבל המחוייב בדין הוא אנקוטי חפצא בלבד, אין הבדל בין גויל לחומש, שהרי תלמיד חכמים בתפילין בלבד לכתחלה +ה' שבועה פי"א הי"ב.+ ואם אין בהרשאה ולית ליה למימר ליה לתקוני שדרתיך ולא לעוותי, אין זה פוגע בדבר ממה שפורש בהרשאה, שיש לו זכות לעשותו. [וכתב] משה.
שו"ת הרמב"ם סימן סד
 
שאלה ילמדנו רבנו (בדבר מה) שנפטר אדם בימי רבנו אלעזר הדיין זצ"ל והניח יתומה יונקת ואלמנה ולו בן אחר. והיה באותה העת משרד הירושות במקרה של בת לוקח החצי +חצי הירושה הוא חלקה הקבוע של הבת לפי דין האיסלאם, אם לא היו יורשים אחרים, נטלה המדינה את המחצית הנותרת,.+ והניח הנפטר גם כן חצר נחלה, אשר ירש מאשה קודם זאת שהניח. הזמין הדיין ז"ל הנזכר את זה הבן האח והבטיחו ששה דינרין וכתב לו שטר בהם על האלמנה כאשר תשבע ותטול המגיע לה, תפרע לך ששה דינרין. וזה הבן האח הפסיד כסף הרבה, עד אשר קיים, שהוא בן אביו, ונסתלקה הרשות מזה העניין. אחרי כן נפטר הדיין ובאה האלמנה להשבע ולגבות כתובתה. ראו הקהל להסכים עמה על עשרה דינרין, בתנאי שיפרעו בעדה השטר הנזכר. והביאו החפצים אשר לנפטר ומצאום מספיקים לתשלום מה שנתחייב הנפטר עבור קבורתו ושחרורו ממס הגולגולת. נשארה החצר בלבד. הכריזו על זאת החצר ונמצא שוויה שלושים וששה דינרין. אמרו הקהל הנמצאים: אנו נקנה זאת החצר להקדש ונפרע כעת לאלמנה מן ההקדש עשרה דינרין ונפרע השטר הנזכר בששה. והיו על הנפטר שני דינרין חוב. פרעום עבורו ג"כ. סך זה י"ח דינרין, דמי החצי, ונשאר החצי השני. עשוהו עבור מזונות הקטנה בכל חודש, עד אשר ייגמר. ושאלו מעבדו, האם אשר נעשה, מותר או עלינו בה דבר, ומה יעשו בזאת החצר ומי יקבענה להקדש ומי יכתוב שטר עליה. יורנו הדרתו, מה החיוב ומה אשר צריך לעשות בה וכיצד יהיה המצב בזה ובאיזה אופן תיזון הקטנה ותתפרנס. ושלום הדרתו ירום ויגדל.
 
התשובה אין ראוי לפרוע חוב מיתומים קטנים, עד אשר יגדלו +ה' מלוה ולוה פי"ב ה"א+ ויטענו לעצמם. ואלו הששה דינרין, אין האלמנה חייבת מהם דבר קטן או גדול, אלא צריך בית הדין לראות, מה הפסיד זה הבן האח בקיום וכמו כן שעור בטלתו בעת הקיום כפועל בטל של אותה מלאכה דבטל מנה ויפרעו לו זאת משכירות הנחלה. ואין דרך למכור נחלת יתום קטן בכללותה +כלל, ק'+ אלא לכתובת אשה +ה' מלוה ולוה פי"ב ה"ג+ לאחר שתשבע +ה' אישות פט"ז ה"ד.+ והואיל וראו הזקנים לבוא לידי הסכם עמה, אין כל רע למכור מהנחלה בשיעור העשרה דינרין אשר לאלמנה, לא יותר, אחרי הכרזה ופרסום +ה' מלוה ולוה פי"ב ה"ח+ מדוקדקים ששים יום שני וחמישי או שלושים יום רצופים בבקר ובערב. ואם אין עושים זאת, המכירה בטלה. [וכתב] משה.
שו"ת הרמב"ם סימן סה
 
שאלה ילמדנו רבנו בדבר ראובן, אשר בקש משמעון מלוה שלושים דינר. אמר לו: אין עמי דבר, אבל אתווך לך ליקח אותם מאיש מוסלם ברווח של ארבעה דינרין. כפה את ראובן הצורך לזה ומסר לו משכונות על הסך. פרע לו ראובן מן הסך עשרים וחמשה דינרין ונשארו עליו חמשה דינרין והארבעה הנוספים. וכאשר נצטרך ראובן לדבר מכלל המשכונות, אמר לו שמעון: לא אמסור לך דבר, אלא אם תעיד על עצמך, שאתה חייב תשעה דינרין בסך הכל. וכאשר נפטר שמעון הנזכר, נתברר לראובן, שלא לקח הסך אלא מבתו, לא מן המוסלם. בקשו מראובן לפרוע התשעה דינרין בשלמות ובמלואם, וגיסי הנפטר יודעים העניין. נשבע ראובן, שלא לפרוע התשעה דינרין בשלמות, אלא אם מחייב זאת הדין. האם חייב ראובן לפרוע לבת שמעון התשעה דינרין בשלמות או החמשה דינרין בלבד? יורנו רבנו ושכרו כפול.
 
התשובה אין ראובן חייב לפרוע אלא החמשה דינרין בלבד. ואינו חייב בזה הדין דבר אחר בשום פנים. ואפילו לקחם שמעון, ה' ימחל לו, מגוי, כפי שטען, אין ראובן חייב +ה' מלוה ולוה פ"ה ה"ה+ מזה דבר בשום פנים. [וכתב] משה.
שו"ת הרמב"ם סימן סו
 
שאלה ילמדנו רבנו בדבר מה שאמר בחיבור בעניין סריס חמה אינו סריס אלא הרי הוא בקטנותו, עד שיולדו בו כל סמני סריס וכו' +ה' אישות פ"ב הי"ב.+ ובא מי שהקשה, שאיזה סימן שיהא, הריהו סריס. והמקשה אמר: וכך אמר רבנו שמואל בן חפני ז"ל בספר הבגרות, שהוא סריס אפילו בסימן אחד. והביא ראיה מדברי רב הונא +יבמות פ', ב+ אמ' עד שיהו כולם ור' יוחנן אמ' אפילו באחד מהם וההלכה כר' יוחנן, ונמנענו להשיב. יורנו הדרתו דרך המשפט ושכרו כפול מן השמים.
 
התשובה המאמר שם ברור וגלוי, אין בו קושי, וזה, שאם הביא שתי שערות בזקן ולא הביא שתי שערות למטה, אזי לא נחשבהו סריס חמה, עד שיביא כל סמני סריס +ה' אישות פ"ב הי"ב+ ואם לא הביא שתי שערות בזקן, אזי אם יראה בו סימן אחד מסימני סריס, הרי הוא סריס +שם הי"א.+ וכך פירש התלמוד בדברי ר' יוחנן +יבמות פ', ב'+ וכך אמר ר' שמואל זצ"ל וכל תלמיד חכם זולתו. [וכתב] משה.
שו"ת הרמב"ם סימן סז
 
שאלה ילמדנו רבנו בדבר חזן קבוע, אשר נפטרה אשתו, ורצה לעבור לפני התיבה בקהל באחד משבעת ימי האבלות. האם מותר לו זה, בעוד שאין הצורך מחייב זאת, אלא יש בעיר אנשים הרבה שליחי ציבור, ואיך יש לנהוג במי שדורש ומביא פסוקין מן המקרא ללמד בהם את הצבור מוסר ולמנעם מלעבור איסורים, כשמיטת אשתו שרויה לפניו? יבאר לנו רבנו האיך הדין ושכרו כפול.
 
התשובה כל אדם, החייב להתפלל, יכול להתפלל בציבור +להיות שליח ציבור, ק'.+ ומפני שהוא חייב בתפלה בימי האבלות, יכול הוא להוציא הרבים ידי חובתן. אבל ללמד האנשים מוסר או לדרוש פסוק, אין זה מותר כל ימי האבלות, ר"ל בשבעת הימים +ה' אבל פ"ה הט"ז.+ [וכתב] משה.
שו"ת הרמב"ם סימן סח
 
שאלה ילמדנו רבנו בדבר ראובן, אשר נפטר עם צוואה לפני זמן מה. וכעת נתברר לבן ראובן לפי הצוואה, שלאביו אצל אנשים סך מה, ולא הזכירו לבן ראובן, מאז נפטר אביו, מזה העניין דבר. האם חייב הוא להשבע, אם הם כופרים בגלל אורך הזמן, או הם חייבים להשבע על זה, ומה צורת השבועה? יבאר לנו אדוננו מה הדין בזה ושכרו כפול.
 
התשובה אין מתחייב בזה אלא חרם סתם +ה' טוען ונטען פ"א ה"ז+ על מי שחייב לראובן דבר משווה פרוטה ומעלה באיזה אופן שיהיה מאופני החוב ואינו מודה בזה בבית דין. [וכתב] משה.
שו"ת הרמב"ם סימן סט
 
שאלה ילמדנו רבנו בדבר ראובן, אשר היתה לו אשה. נפטרה והניחה לו שנים ילדים, בן ובת. נשא אשה אחרת ולו חצי חצר. הציק לו אבי אשתו הראשונה על ידי מר' ור' שלמה הדיין, עד אשר כתב ליתומים שטר מתנה בחלק מחצי החצר והוא שליש החצי. בזאת העת הפקיד את שטר (המתנה) ושטר הקרקע אצל אחד מן הקהל. אחר כך רצה למכור לגויים או למשכן אצלם, לפי שהוא במצוקה, תבע את שטר החצר למכור או למשכן. וחששנו, שתאבד ליתומים המתנה הכתובה ביהודים, ומנעוהו הזקנים מזה. וכתב ליתומים בגויים שטר שני בזו הלשון זה מה שנתן פלוני במתנה לשני ילדיו פלוני ופלונית ובכך קמה הנחלה להם. אחרי זמן אמר ראובן: אני איני חייב מזונות לאלו השני קטנים, לפי שכבר נתקיים להם זה החלק בגויים וביהודים. יודיענו הדרתו בטובו, האם חייב ראובן (לתת) מזונות היתומים לשש שנים בלבד והוא פטור מפרנסתם ומזונותיהם שאחרי זאת התקופה ויסמכו אחרי כן על החלק ומוכרים אותו בשבילם ראשון ראשון למזונותיהם או יכתוב אביהם עליהם סכום קבוע עד עת בוגרם, שיגבוהו מן המתנה, אשר נתן להם, או יתחייב אביהם במזונותיהם ופרנסתם עד עת בוגרם ויישאר להם החלק הנזכר ולא יכתוב עליהם (למזונות) סכום קבוע. יורנו הדרתו חיוב (הדין) בזה, ושכרו כפול מן השמים.
 
התשובה אחר השש שנים +כתובות ס"ה, ב', ה' אישות פי"ב הי"ד+ יוציא עליהם מחלקם ואין האב חייב דבר. [וכתב] משה.
שו"ת הרמב"ם סימן ע
 
שאלה ילמדנו רבנו בדבר אדם יהודי, אשר קנה לאשתו בממונה חצי חצר מיהודי, וכתב לו עליה שטר ערבי בגויים והסיח דעתו בזה מלכתוב לו ביהודים. ועבר לזה העניין זמן שבע שנים, ובא אחי המוכר וטען, שהיה קטן שלא הגיע לפרקו, בעת שמכר אחיו זה החצי, לפי שהיה בירושה לשניהם מאביהם. ובא זה האח, אשר אמר, (שהיה) קטן בעת שמכר אחיו זה החצי [ותבע זכות בר מצרא על זה החצי], לפי שהיה קטן בעת המכירה. יורנו הדרת אדוננו, האם לזה האח, אשר אמר, שהיה קטן, זכות בר מצרא אם לאו, ושכרו כפול.
 
התשובה הגאונים ז"ל מסכימים +ה' שכנים פי"ד ה"ג+ שהקטן, כאשר גדל, אין לו זכות בר מצרא במה שנמכר בעת קטנותו. וכן רבנו האיי גאון זצ"ל לו תשובה, שבאר בה, שהנוסע, כאשר בא מנסיעתו, והחולה, כאשר הבריא, והקטן, כאשר בגר, אין לאיש מהם זכות בר מצרא. והביא ראיתו לזה באומרו, שלו היתה לאלו זכות בר מצרא, לא שבקת חיי לבריה ונמנע מן האנשים למכור נחלותיהם כטוב בעיניהם, לפי שלא יימצא קונה להן, הואיל ויחשוש הקונה ויאמר: אחרי שנים מספר תצא זאת הנחלה מידי, אם יבוא נוסע, שאיני מכירו, או יבגור נער, אשר מגיעה לו זאת הנחלה, השכן לי (ואשר) איני יודע עליו כעת. ואנו כבר מצאנום דואגים לעיכוב המוכר ומניעתו בדיני המצרנות. ולפי זאת הדעה עושים בכל בתי הדינין מזרח ומערב, אשר ידענום או שמענו שמועתם, שהקטן, כאשר גדל, אין לו זכות בר מצרא בשום פנים. וכך אני מורה וזו דעתי, הואיל והעניין הלכה וההקש מחייב זאת, כמו שהזכיר רבנו האיי גאון זצ"ל. [וכתב] משה.
שו"ת הרמב"ם סימן עא
 
שאלה ילמדנו רבנו בדבר אדם, אשר שדך בתו של פלוני +מב"מ אצל אנשים.+ וכתבו ביניהם שטר בקניין, המכיל, שאם יאחר אחד מהם הנישואין עם חברו בעת הקבועה ביניהם, עליהם לפרוע אהדדי חמשים דרהם כסף נוקר"ה. אבל המשודכת התנתה על המשדך, שלא ישא עליה (אשה) ולא יקנה שפחה השנואה עליה, ואם יעשה זאת, יהא עליו לפרוע מאוחרה, אעפ"י שהיא הרוצה להתגרש, ושהיא נאמנת במיני מאכל ומשקה, ושהיא פטורה מן השבועות והחרמות והגלגולים על זה. אח"כ קרה שהמשדך נשא אשה זולתי המשודכת קודם המועד הנזכר הקבוע ביניהם. רצתה המשודכת למונעו מזה או שיפרע החמישים דרהם המותנים על מי שיפר מהם, ונחלקו האנשים הרבה בזה, ויש מי שחייבו לפרוע החמישים דרהם כסף או להמנע מן הנישואין לפי התנאים הכתובים בשטר הנזכר לעיל, ויש מי שהתיר לו הנישואין והרשם לו וחייב המשודכת להנשא לו במועד הנזכר או לפרוע חמישים דרהם כסף, אע"פ שנשא אשה זולתה, כפי שנזכר (לעיל), ומביאים ראיה לזה באומרם אין אלו התנאים הנזכרים מחייבים אלא מהקידושין ואילך, בעת שתהיה זו אשתו, ויימנע במשך כל הזמן, שהיא תחת רשותו, מלעשות זאת, אבל קודם לזה לא, לפי שהשטר, אשר ביניהם, לא פרש בתנאי, שהוא מעת השידוך, אלא סתם. יורנו רבנו, האיך הדין, ושכרו כפול מן השמים.
 
התשובה מותר לו לישא אשה קודם לעת הקבועה לנישואין עם זאת. וכאשר ירצה לישא זאת המשודכת, או יגרש זאת, אשר נשא אותה, או יפרע מה שהתנה אז על עצמו, בתנאי שיהא אותו התנאי מחייבו בקניין כמעכשיו +במעכשיו, ק'+ באופן שלא תהא אסמכתא +ה' מכירה פי"א ה"ז והשווה פ"ן סי' רכ"ו /פ"ט במהדורתנו/ וגם קי"ט+ ושיהא ג"כ ברשותו בעת לקיחת +קבלת+ הקניין חמשים דרהם ויותר כסף נוקר"ה. אבל אם לא היה ברשותו כסף נוקר"ה, אינו חייב דבר, אפילו היה ברשותו ממון הרבה, זהב ולבוש וכיוצא בזה, עד שיהא ברשותו הכסף בעין, משום שהכלל, שלפיו נוהגים, (הוא שאין) אדם מקנה לחבירו דבר שלא בא לעולם +יבמות צ"ג א' וש"נ ה' מכירה פכ"ב ה"א, ה' זכיה ומתנה פ"ו הי"ז.+ [וכתב] משה.
שו"ת הרמב"ם סימן עב
 
שאלה ילמדנו רבנו בדבר אדם, אשר מסר לסרסור שטר שולחני בדינר אחד, כדי שיהיה בידו ערבון לסחורה, שיקנה לו מן הסוחר, והוא כתוב על שמו. ונהגו בזאת העיר, שמעת שיוצא השטר מן השולחני, כל מי שמביאו, גובה אותו, בין מי שפרעונו בשבילו או זולתו. והיה זה ביום השישי בצהרים והלך כל אחד מהם לדירתו. ונפטר הסרסור בליל השבת ומת פתאום ונפל השטר הנזכר ביד היורשים והם בנות וקטן שלא הגיע לפרקו. וכאשר תבע אותו בעליו ולא יכול ליקח אותו, אלא אמרו אנשים, שאפשר שזה השטר לנפטר בגלל עסק, שהיה ביניהם, הואיל ומותו היה פתאום בלא צוואה, אמר בעל הדין בעל השטר: אני לא מסרתי לו זה השטר, אלא על דרך פקדון, עד שיקנה לי בו הסחורה, שדברתי עמו עליה. אח"כ נתן בו סימן. והוא לא נהג לעלות אליו ולהכנס לדירתו +ה' שאלה ופקדון פ"ו ה"ד.+ (והשוטר) /והשטר/ לא נגבה מן השולחני, אלא עכבו בעליו, משום שנפטר האיש, ואמר (בעליו) לו (לשולחני) השטר, אשר כתבת עבורי, עניינו כך וכך ועכבו השולחני, עד אשר יראה, למי יתקיים בדין לקבלו. יורנו הדרתו הקדושה יהדרו אל, מה דין זה השטר והאם הוא בחזקת בעליו, לפי שאין אותיות נקנות במסירה +ב"ב קס"ט, ב' ור' מגיד משנה לה' מכירה פ"ו ה"י+ והוא לא נלקח מן השולחני, בשביל שימסור בעליו את אשר מגיע לו בו, או הוא בחזקת היורשים ועליו להביא ראיה ושכרו כפול.
 
התשובה חיוב (הדין) לדעתי בזה, שיהא השטר בחזקת היורשים +ה' מכירה פ"ו ה"א וה"ז+ בלבד ולא יועיל הסימן בזה. ודין השטר לדעתי לפי מנהג המדינה דין המטבע, אשר אין לו סימן +ה' גזלה ואבדה פי"ד ה"ב.+ [וכתב] משה.
שו"ת הרמב"ם סימן עג
 
שאלה ילמדנו רבנו בדבר ראובן ואשתו לאה, אשר רבו, עד אשר באו (לב"ד) להתגרש. ותבעה לאה הנדוניא הכתובה לה בכתובה. והביא ראובן רוב הנדוניא ונשאר מקצתה. טען ראובן על לאה אשתו, שהיא היא אשר השתמשה בה כרצונה והיא אשר מכרתה. אח"כ טענה לאה ג"כ, שלה נדוניא מחוץ (לכתובה), שאותה הביאה בעת נישואיה לראובן ולא כתבתה עליו בכתובה. ושאלו לראובן על זה והכחיש ואמר: לא הביאה דבר מחוץ לכתובה. אמרה לאה: כאשר קדשני בעלי זה, התניתי עליו ארבעים דינרין מאוחר והוא נשבע, שלא יכתוב לי אלא עשרים וחמשה דינרין. וכתבתי לו זאת ונשארו החמשה עשר דינרין וכתבתי עליו בהם שטר, כדי שיעשה בהם כלים בשביל הנשים, והוא, ראובן זה, לא עשה דבר ואני תובעת אותם ממנו. ושאלנוהו על זה והביא שטר ובו שני עדים, שהיא נתנה לו הט"ו דינרין במתנה, ובו ג"כ, שהיא נתנה לו במתנה מן הנדוניא הנשארת יעה ברזל ושני זוגות מחטים ושני כרים. אמרה לאה: אני לא כתבתי זה השטר אלא בתנאי, שלא תשאר אצלו שפחה השנואה עלי, ואני לא כתבתי זאת ג"כ אלא בגלל שבועתו, שנשבע אם לא תנכי מן הכתובה עשרה דינרין, לא תהיי לי אשה, ונתתי לו שני כרים ושני זוגות מחטים ויעה ברזל, והם כעת רשומים בכתובה, בגלל שבועתו. וכעת אני תובעת ממנו הכל. הלכו לדיין +לדעת גויטיין והרב קאפח הכוונה לשופט גוי+ והוא החזירם אל הזקנים וצווה ג"כ שיתגרשו. ובא מי שהיה במעמד בעת כתיבת הגט ומסרו לראובן למוסרו ללאה. אמרה: לא אקבל גט, מבלי שתביא לי שאר הנדוניא המקויימת בכתובה והנדוניא שמחוץ לכתובה ושני הכרים והיעה והמחטים, אשר מסרתים לך בסיבת שבועתך על העשרה דינרין. ותבעה ממנו לאה גם מזונות לבתו והיא בגיל שבע שנים. יורנו הדרתו ושכרו כפול.
 
התשובה החמשה עשר דינרין, שהביא שטר מחילה עליהם, אינו חייב מהם דבר +ה' אישות פכ"ב הי"ז+ אחרי שישבע שבועת הסת, שזאת המחילה לא היתה על תנאי, שלא נכתב +נתקיים, ק'+ אלא היא מחילה בת תוקף. וזאת המתנה, אשר נתנה מנדוניתה, הכתובה בכתובה בתורת נכסי צאן ברזל, יכולה היא לחזור בה ממנה ולומר נחת רוח עשיתי לבעלי +שם /רמב"ם, אישות פכ"ב/ הי"ח והי"ט+ ולא תהיה חייבת בזה דבר. וכל מה שהיא טוענת ממה שאינו כתוב בשטר הכתובה או בשטר מן השטרות, הרי העניין בו כשאר הטענות, אם הוא כופר הכל, יישבע הסת +ה' טו"נ פ"א ה"ג+ ואם הוא מודה במקצת ולא פרעו מיד +שם+ יישבע שבועה בתורה +שם /ה' טו"נ פ"א/ ה"א.+ [וכתב משה].
שו"ת הרמב"ם סימן עד
 
שאלה ילמדנו רבנו בדבר אדם יהודי, שהוצרך לפרוע מס הגולגולת. הלך אל יהודי אחר ללוות ממנו כסף ולא הלוה. מסר לו שלושה בגדים, ששווים ארבעים דרהם חסר אחד, לפי מה שמוכרים לבריות, וכתב עליו בזה שטר בששים דרהם בגלל עוניו ומחסורו ולהיותו צריך לאיחור (פרעון) הסך ולהמתנת המוכר לו. ונתן לו הקונה משכון ביותר משווים וקיים זאת בשטר. יורנו רבנו, האם מותר למוכר ליקח זה הסך כולו או אין זה ראוי ואין הקונה חייב אלא שוויו, ושכרו כפול מן השמים.
 
התשובה +[דאסור להרבות על המכר, משנה ב"מ ס"ה א', ה' מלוה ולוה פ"ה ה"א, פ"ן]+ אין מותר למוכר ליקח אלא שווי הסחורה למי שביקש אותה באותה העת, ואין הקונה חייב לפרוע לו זולתי סך שווי הבגדים ולא סך השטר. וכתב משה.
שו"ת הרמב"ם סימן עה
 
שאלה ילמדנו רבנו בדבר ראובן ושמעון, אשר ירשו נחלה. ונשאר שמעון דר בנחלה זמן מה בלא פרעון שכירות לראובן. תבע ממנו זאת ונפלה ביניהם קטטה וקויים לראובן חלקו בנחלה ומחל לשמעון שכירות חמש שנים. ושכר שמעון חלק ראובן ודר בנחלה כולה זה שלושים שנה, כל שנתיים תתחדש (לו) שכירות (הנחלה), ולא השיג ראובן שכירות החלק, אשר לו, אלא אחרי קטטה ואחר שהוציא הרוב בתיקון הנחלה. אח"כ הזניח (שמעון) מצב הנחלה מתוך כוונה ליטול חלקו של ראובן כרצוי לו. יורנו הדרתו, האם חייב שמעון שבועה כדי לאמת כל ההוצאות על הנחלה, אשר טען, והאם חייב ג"כ שבועה, שלא נתכוון להזיק לנחלה באופן מאופני הנזיקין. יורנו הדרתו ושכרו כפול.
 
התשובה ישבע שמעון +ה' גזלה ואבדה פ"י ה"י, פ"ן+ בנקיטת חפץ, שלא הוסיף משווה פרוטה ומעלה בכל מה שתקן בו ושלא תקן אלא במקום ההכרחי +[ה' שכנים פ"ה ה"א וה' גזילה שם ה"ד וה"ו, והשווה ת' י"ז וצ"ו, פ"ן]+ לתקון הנחלה. וכתב משה.
שו"ת הרמב"ם סימן עו
 
שאלה ילמדנו רבנו בדבר אדם, אשר עליו חוב בשטר ערבי קודם השמטה בשתי שנים. ונפטר בעל (השטר) והניח בן והוא אשר ירשו, ומותו היה קודם השמטה ג"כ. ועברה השמטה והשטר נשאר. וכאשר תבע (בעל החוב) השטר הערבי ממנו, פחד (בעל השטר), שמא יביאהו לדיני גויים ויגבר עליו, ואין לו יכולת והוא נער +פחדן, ק'+ דחוק. ולא חדל (בעל החוב) מלשלוח אליו מי שיבקשהו ויטהו, עד אשר כתב על עצמו שטר לפרעון לשעורין ולקח השטר (הערבי) וקרעו. וכבר מסר מודעה בשני עדים, שהוא אנוס בסיבת השטר הערבי. יורנו רבנו, האם יתקיים עליו החוב או יבטל, ושכרו כפול מן השמים.
 
התשובה החוב קיים וחייב לפורעו +ה' שמיטה ויובל פ"ט הכ"ד, ועי' ת' ר"ה, פ"ן+ ליורש, הואיל והעיקר אצלנו טוענין ליורש +משנה ב"ב מ"א א', ה' טו"נ פי"ד הי"ג, ועי' ת' רכ"ט ופ"ן שכ"א ובפי' המשניות שביעית פ"י מ"ג, פ"ן+ ולפיכך היורש גובה חובו שלא בפרזבול, לפי שנאמר פרזבול היה למורישו ואבד +עי' גיטין ל"ז ב', פ"ן.+ וכתב משה.
שו"ת הרמב"ם סימן עז
 
שאלה ילמדנו רבנו בדבר יעקב, אשר נפטר והניח ראובן ושמעון, והיו לו ספרים. מכר שמעון הספרים ללוי וקבל דמיהם ממנו. תבע ראובן ללוי ואמר לו: אלה הספרים, שקנית מאחי, הם ירושתנו מאבינו ואינם מיוחדים לאחד ממנו בלא השני. אמר לו לוי: אני לא קניתים ממנו, אלא מפני שאמר לי הם שלי ואין לאחי בהם דבר. אמר לו ראובן: היה לך להודיעני זאת, קודם שתקנה. ושמעון אומר לו: אלו הספרים נתנם לי אבי במתנה ונתן לך כנגדם דבר אחר. האם חייב לוי מטענת ראובן דבר ויבטל המכר או לא יתדיין (ראובן) אלא עם שמעון אחיו בלבד, לפי שהוא מודה, שלא מכר אלא מה שהיה ברשותו +השווה ה' מכירה פכ"ב ה"ה.+ יורנו רבינו ושכרו כפול.
 
התשובה אין לוי חייב דבר ואין לראובן אצלו תביעה. וחייב שמעון להשבע לראובן שבועת הסת על טענתו +[עי' ה' טו"נ פ"א ה"ג, פ"ן].+ וכתב משה.
שו"ת הרמב"ם סימן עח
 
שאלה ילמדנו רבנו בדבר אנשים יהודים, שנהגו ליקח מאנשים יהודים אחרים ממון להתעסק בו בתורת עסקא. ומהם מי שיש לו עצמו ממון ומערב ממון האנשים עמו ומתעסק בכל יחד, ומהם מי שאין לו דבר זולתי ממון האנשים להתעסק בו. והתנאי נוהג בין הציבור, שלמתעסק החצי ולבעל הממון החצי. ומהם מי שמתנה, שיהיו לו השני שלישים ולמתעסק השליש ואין עליו הפסד ממון. יורנו אדוננו, האם מותר לעשות זאת אם לאו, והאם חייב בעל הממון (לישא) במשהו מן ההפסד, כאשר טוען לכך המתעסק בשבועה, אם לאו, והאם יש למתעסק להוציא העודף לו ממה שמחייב הדין מן הרווח, שלקח בעל הממון, או לא יתחייב זה, הואיל והוא אבק רבית. יורנו אדוננו, מה הדין בכל זה לפרטיו בדבר מי שיש לו מן העסקא קרן לעצמו או אין (לו), ושכרו כפול מן השמים.
 
התשובה +ע' ה' שלוחין ושותפין פ"ד /פ"ו/ ה"ד, וע' תגמו"מ סי' רכ"ה, פ"ן+ אם המתעסק לוקח חצי הרווח, הרי עליו שליש ההפסד ויפסיד בעל הממון השני שלישים. ואין ראוי לחזור וליקח +ב"מ ס"א ב', ה' מלוה ולוה פ"ו ה"א, ועי' תה"ג שערי צדק ד' ח' ה', פ"ן+ מן הממון דבר ממה שלקח מן הקרן והרווח, אפילו היה זה בהפך מה שמחייבת החלוקה לפי הדין. וכתב משה.
שו"ת הרמב"ם סימן עט
 
שאלה ילמדנו רבנו בדבר אדם, אשר הופקד אצלו ממון ירושה למספר אחים גדולים. ואחד מהם לא יכול לפרוע ממון לאנשים גויים וברח מפניהם. וקיימו הגויים על אחיו, שהוא ערבו, ותבעו ממנו שבעים דינרין. בא (האח) אל הנפקד ולקח ממנו חלק אחיו בירושה, והוא י"א דינרין, וכתב לו על עצמו שטר בבית דין, שכאשר יבוא אחיו בעל החוב ויתבע מהנפקד הי"א דינרין, יהיה עליו לפורעם לו. האם יש לאח בעל החוב לתבוע לנפקד, כאשר יבוא, אם לאו? יורנו רבינו ושכרו כפול מן השמים.
 
התשובה יש לו לתובעו ויתחייב הנפקד לפרוע לנעדר בעל החוב את ממונו ויחזור ויתבע מן האח, אשר נתן לו. וכתב משה.
שו"ת הרמב"ם סימן פ
 
שאלה ילמדנו רבינו בדבר אדם, אשר קנה רביע חצר בשותפות עם בת אחותו ונפטר. לקחה אמו שטר (הקניין) ואמרה, שאבד. וקרובי היתומים אומרים, שהשטר היה בשם הנפטר והוא לבניו, ואמו אומרת: אני נתתי לו הדמים וקנאו לי. ולא השיגו היתומים אלא עד אחד ונשאר המצב תלוי ועומד. ובזאת העת רצתה אם הנפטר לתתו לבני בנה. נתנתו להם בתורת מתנה במעמד בעל שותפתם. והלך (בעל שותפתם) ושכר מזקנם ודודם המורשים הרביע הנזכר למשך ה' שנים בדרהם וחצי כל חודש. ואח"כ הראה עדות, שהוא קנה רביע החצר כתוספת (לחלק) אשתו מזקינת היתומים שתי שנים קודם המתנה והניחה דמיו אצלה +הזקנה הניחה את דמי החלק אצל נכדתה, אשת הקונה (על כן נאמר בתשובה ולא פרע הדמים)+ ולא כתבו בקנייתו שטר ולא החזיק בו. ואנו שואלים מרבינו, האם יתקיים המכר והקניין ויסתלקו מן היתומים הרביע ודמיו אם לאו, ושכרו כפול מן השמים.
 
התשובה הנחלה (היא) ליתומים +[עי' ה' מכירה פ"א ה"ד וכו' ועי"ל סי' ל"ט שכן נהגו אז במצרים, פ"ן]+ ולא לאיש, אשר טען, שקנה, ולא פרע הדמים +השווה ה' מכירה פ"א ה"ד.+ וכתב משה.
שו"ת הרמב"ם סימן פא
 
שאלה ילמדנו רבנו בדבר ראובן, אשר לו אריגים ששווים חמשה דינרין. לקחם למוכרם. אמרה לו אשתו: ראוי שאקנם אני מאשר זר. מכר לה הבגדים ממכר גמור ברצונה. וכאשר תבע דמיהם, אמרה: לא אפרע לך דבר. את זה לבשתי +כל' זה שייך לכסותי, שהבעל חייב בה+ והוא לא נתן לה דבר מהם במתנה ולא אמר קחי אותם ולבשים ולא קחי אותם לך, אלא קנתה אותם לפי רצונה ובקשתה, משום שאין לו יכולת ליתנם לה במתנה, לפי שקצרה ידו ואין לו מלאכה, אלא תורתו היא אומנותו. וכבר מרדה עליו שלא כראוי והתישה כוחו ולו עדים שמרדה עליו. אחר כך אמרה לו: השבע בדבר האריגים וטול. האם חייב הוא להשבע על האריגים, שמכרם לה, ויטול או חייבת היא להשבע אם לאו? והיא מודה, שלבשתם ובלו. ואם השבועה מוטלת עליה, כיצד משביעים אותה? או ישבע הוא ויטול? והיא מתמידה לשונאו ומתכוונת להפרד ממנו. יורנו רבנו, לפי מה שהוא מחייב לפי דת משה רבי' ע"ה, כמו שהורוהו, ושכרו כפול מן השמים.
 
התשובה אינה חייבת לפרוע דבר, הואיל וכמו שנתחייבה בחמשה הדינרין, כך נתחייב בכסותה +[ה' אישות פי"ג, פ"ן]+ ויצא זה בזה ואין שבועה על אחד מהם בזאת השאלה. וכתב משה.
שו"ת הרמב"ם סימן פב
 
שאלה ילמדנו רבנו בדבר חצר, אשר בה שני שותפין, לאחד מהם החצי ולאחר השמין. אמר בעל השמין לבעל החצי: או שתמכור לי חלקך בסך ידוע או שתקנה ממני לפי אותו השיעור. ובאה תשובת הדרתו +הכוונה לפ"ן סי' רמ"ח, אולם הלשון שם שונה, ושמא אין זו הכוונה+ הקדושה והיא בזאת הלשון: לכל אחד מן השותפין הרשות לכוף שותפיו לקנות ממנו בסך ידוע או ימכרו לו חלקיהם לפי אותו השעור. כך הדין במה שאי אפשר לחלקו חלוקה שווה +ה' שכנים פ"א ה"ב+ מבלי שיהיה זה הפסד. וכאשר עמד על זה הרב רבינו פינחס, אמר, שזהו הדין אינו מחוייב אלא במקומות, אשר מנהגם, שידורו השותפין זה עם זה. אבל המקומות, אשר מנהגם, שישכירו זה לזה, הרשות לכל אחד מהם לכוף חברו להשכיר ולא למכור. יורנו הדרתו, אם נוהגים לפי זה הדבר אם לאו. וכן אם יתקן אחד השותפין בנחלה, כאשר שותפו עמו בעיר, (האם) יש לו לגבות חלק שותפו בתיקון בלא שבועה, להיותו מצוי בעיר ולא בא בעת ההוצאה, אם לאו? יורנו הדרתו הטהורה ושכרו כפול.
 
התשובה מה שאמר, שזה הדין קשור בהיות (השותפין) דרים (יחד), לא נשמע כלל ואין לו יסוד. אלא זאת השאלה שווה במקומות שדרים בהם ובמקומות שאין דרים, כגון המרחץ והשדה +עי' שם /רמב"ם הל' שכנים פ"א/ סוף ה"ב+ והגינה וכדומה. וזאת השאלה חולקין בה חכמי התלמוד +ב"ב י"ג א+ האם אית דינא דגוד או אגוד או לית דינא, ורבינו יצחק ז"ל +הרי"ף בהלכות ב"ב סי' תרנ"ד+ הכריע, דאית דינא דגוד או אגוד, ופרש ראיתו על זה בהלכות והיא דעתנו +ה' שכנים פ"א ה"ב, פ"ן+ לפי שראיותיו אמיתיות. וכל מי שסובר, דאית דינא דגוד או אגוד, חייב לדון הדין בכל מקום, ומי שנותן דבריו לשעורין, עליו להביא ראיה. וכבר באר רבינו יוסף הלוי זצ"ל +בפי' בבא בתרא שלו לדף י"ג א' ד"ה ר' נחמן אמר, הובאו דבריו במג"ע ה' שכנים פ"א ה"ב באריכות, ועי' פ"ן סי' רמ"ח בהערות+ זה העניין תכלית הביאור בפירוש בתרא אשר לו, ר"ל דיני הסכמת השותפין לשכור המקומות או להשתמש בעבדים משותפים +לדעת הרב קאפח: בקנינים משותפים+ אם אין אחד מהם רוצה לכוף את האחר. עיינו בזה, תמצאוה מסכימה לכל מה שפירשנו אנו ובארנו בהלכות שותפים +צ"ל שכנים.+ ומעניין השותף, אשר הוציא (לתיקון החצר), אם יסתפק שישומו לו מה שתקן בתכלית הזול +ה' גזלה ואבדה פ"י ה"י וכו' ועי' ה' שכנים פ"ה ה"א ות' צ"ו, פ"ן+ האפשרית בחומרים ובמעוט שכר הפועלים, הרי אין שבועה עליו. ואם ירצה ליטול מה שטען שהוציא, ממה שאפשר לטעון לכמותו, יישבע בנקיטת חפץ +ה' גזלה שם /פ"י/+ ויטול כדין כל מי שצוו עליו לעשות (דבר) לפי ראות עיניו ועשה, לפי שהעיקר (הוא ששותף) כיורד ברשות דאמי +ב"ב מ"ב ב', ה' גזלה ואבדה פ"י ה"ז, פ"ן.+ וכתב משה.
שו"ת הרמב"ם סימן פג
 
שאלה ילמדנו רבנו בדבר ראובן ושמעון, אשר היו שותפין בעבודה בבית המטבע +עי' ת' מ"ז ופ"ן רע"ז+ לאחד מהם, והוא ראובן, ברווח שלוש רביעיות ולשמעון רביע. והיה חשבונם ביד ראובן. וכאשר נגמרה עבודתם, ביקש שמעון מראובן חלקו ברווח. נתן לו סך קטן ושמעון טוען, שהרווח שלו יותר ממה שקבל ותבע ממנו, לעשות עמו חשבון. נמנע (ראובן) ואמר: נתתי לך חלקך. יורנו רבינו, מה חיוב (הדין) בזה, ושכרו כפול מן השמים.
 
התשובה הוא חייב לעשות חשבון +ה' שלוחין ושותפין פ"ח ה"א וה"ו.+ ואם הוא טוען, ששכח פרטיו, יגלגל עליו +שם /ה' שלוחין ושותפין פ"ח/ ה"ז עפ"י שבועות מ"ח, ב', פ - ן+ בשבועת השותפין, שנתן לשותפו כל מה שמגיע לו מן הרווח ושאינו יודע פרטי החשבון. וכתב משה.
שו"ת הרמב"ם סימן פד
 
שאלה ילמדנו רבנו בדבר אדם, אשר נפטר והניח אלמנה ושלושה ילדים, שני בנים ובת, ובן אחר מאשה אחרת. והניח חלקים בשתי חצרות, אחת מהן ידועה, שדר בה, והשניה (היה) משכירה. והאלמנה רצתה לדור בבית אלמנותה. והבת שידך אותה אביה קודם פטירתו וקיבל מוהרה בשטר שידוך. אח"כ נפטר המשדך במדינת הים ולו אח. קידש (האח) את הנערה המשודכת על אחיו הנפטר. אמרה הנערה: תן המוהר. אמר אני יורש אחי. המוהר, אשר נתן אחי לאביך, הוא לי והוא מ' דינרין. אמר אחיה, שהוא מאשה אחרת כבר עשו לזאת בחיי אביה בגדים. נתן לה בשווי של מ' דינרין מן האריגים הפשוטים בלבד ושאר האריגים +מ' דינרין בלבד מכלל הבגדים ושאר הבגדים, ק'+ נחלקם בינינו. ולא נתן לה ירושה יותר ממוהרה ואת חלקה בקרקע תקח. ורוב הבגדים רקמה בידיה בהיותה בוגרת, אבל היתה אוכלת משל אביה. ומשי הרקמה משל אביה וכל ההוצאות משל אביה. האם זה צריך להכלל בירושה אם לאו? ומעניין האלמנה הנזכרת, כל זמן שהיא יושבת בבית אלמנותה, הידוע כדירת בעלה, אם ירצה חורגה למכור חלקו בקרקע, אשר היא דרה בו, המותר לו למכור אם לאו? וגם כן הניח בחצר כלי נחושת וכסף ועצים ויין וכדומה, האם מותר שיחלקום היורשים ביניהם או יישארו מעוכבים? וכמו כן אם לא תרצה האלמנה לדור עם חורגה והוא אדם רווק, (האם זה) מותר אם לאו? ואם ירצה חורגה לדור בחוץ או לנסוע וירצה לתבוע ממנה שכירות חלקו, האם מותר לו זה אם לאו? והנפטר הניח ג"כ עם הקרקע והכלים ממון, האם מותר שיחלקוהו היורשים ביניהם או יישארו מעוכבים? ולו ג"כ החלק בקרקע שידוע, שהשכיר אותו. האם מותר למכור חלקו בו? ושכרו כפול.
 
התשובה כל מה שהכין האב לנדוניית הבת, הוא שלה. וכמו כן מה שרקמה וארגה ממלבושי הנשים הוא שלה בהכרח, לפי שנדוניית הבת אינה תלוייה אלא באומדן דעת האב +[ה' אישות פ"כ ה"ג, פ"ן]+ אם לא פירש זאת, ועד עכשיו לא ראינו ולא שמענו, שאדם יקח מעשה ידי בתו, כשהיא תחת רשותו, (ויתננו) לבנו הזכר ויניח הבת. אלא הידוע, שכל אב מוסיף לבתו על מעשה ידיה, עד כמה שיוכל. וכל מי שפוסק ליקח דבר ממה שהכין לבת או הכינה לעצמה ממעשה ידיה במעמד אביה, הרי הוא גוזל מה שמגיע בהכרח. וראוי שתקח עשור הקרקע +שם /ה' אישות פ"כ/ ה"ה+ נוסף לזה, אם היתה דעת האב דורשת זאת +שם ה"ג.+ ומעניין הארבעים דינרין, הרי חייבים בניו להחזירם +[שם פכ"ג הט"ו, פ"ן]+ מממונו לאחי המשדך הנפטר ולא ייחשב מהם על הבת דבר. וכאשר יקח האח הארבעים, יהיה העניין בינו ובין ארוסתו, כפי מה שיסכימו עליו, או שיפרע לה הארבעים או יותר או פחות, אלא אם קנה האב בהארבעים דינרין עצמם, אשר לקחם לבתו, חפצים מיוחדים ידועים. אזי יחזרו אותם החפצים לבנים הזכרים וימכרום וישלימו עליהם ארבעים דינרין במלואם מממון האב ויתנו זה לאחי הנפטר. ומעניין בית דירת האלמנה, אין למוכרו +שם /ה' אישות/ פי"ח ה"ב, פ"ן+ בשום פנים ואינה חייבת לפרוע שכירות +שם ה"ב ומדור שהיתה בו בחיי בעלה (כך הגיהו ברמב"ם דפוס ברלין עפ"י הגמרא), פ"ן.+ וכמו כן כלי הבית מנחושת ועץ לא יימכרו, אלא תשתמש בהם האלמנה כפי הרגלה +שם ה"ב שנשתמשה בהן בחיי בעלה (ולא הי"ב)+ כל ימי אלמנותה. אבל כלי הכסף וממון הזהב שהניח, יחלקום היורשים ביניהם וייכתב זה עליהם בבית דין, באופן שאם תצטרך האלמנה למזונות ולא תמצא מה שיספיק לה מעזבון בעלה או שיאבדו הנכסים, אזי יוציאו עליה מן הממון שלקחו ויפורש זה ויבואר בשטר שיהיה בידה. ואם לא תרצה האלמנה לדור עם חורגה לסיבת החשד +[עי' פ"ן סי' קס"ג וקס"ד, פ"ן]+ ויש פנים לחשד, ישכור לה מקום לדור בו כמו מקומה ויפרע הוצאותיה באיזה מקום שתהיה +השווה גם כתובות כ"ג, א', ה' אישות פי"ח ה"ד.+ ואסור להם למכור קרקע +[רמב"ם שם הי"ג, פ"ן]+ בשום פנים, אלא אם תסכים להם האלמנה או תקיים כתובתה ותטול +שהרי אז אין לה מזונות, שם ה"א+ המגיע לה, (ואז) ימכרו. וכתב משה.
שו"ת הרמב"ם סימן פה
 
שאלה מאלכסנדריא ילמדנו רבנו בדבר אדם, אשר בקש נערה ממשפחתה (לאשה) והסכים עם אביה, שהוא יארסנה לו בדרך שידוך. הסכימו על המוקדם והמאוחר והתנו ביניהם, שמי שיפר (התנאים), יהיו עליו שני (דינרין) מצריים, וכתבו על זה שטר +לא נתפרש כאן אם בשטר היה כתוב דלא כאסמכתא (עיין סי' מט, פח - פט) או שהשטר היה רק על החיוב, אם היה כתוב דלא כאסמכתא צריך היה לשלם את הקנס, ואם לאו - פטור אף מזה, מלשון התשובה מאחר שלא נכנס לחופה וכו' משמע לכאורה שהמשא והמתן היה אם לשלם את הכל (שחשב הטוען שלאחר הקידושין נתחייב בכל) אם לא, אבל האמת שהרמב"ם כלל הכל בלשונו ורצה לומר שהוא פטור אף מהקנס, ש"א.+ אחרי כן דברו הנשים ואמרו לאם הנערה: בתך קטנה, סדרי לה חתונה ועשי טקס גילוי הפנים בפני החתן. וכאשר הסכימו על זה, +בתך קטנה, עשי לה משתה והאריכי את תאריך הנישואין עם הנער, וכאשר חשבו על כך, ק'+ אמר אביה: לא אעשה דבר מזה, אלא אם יהיה בקידושין. והלכנו אל מורשה השופט והוא רבי' יוסף אבן אלמקדסי +זהה כנראה עם ר' יוסף אלמקדסי פ"ן סי' שע"ט+ וחזרו ושדכו בקדושין גמורין. והביא החתן משפחתו וידידיו ועשה טקס גילוי הפנים בפניהם והוציאו על חגיגה ומאכלים ה' דינרין. כעבור שנה באו אנשים והטו לב החתן לרעה ואמר: אין לי צורך בנישואין. אמר אביה: בתי לא הגיעה לפרקה ואני אפיטרופסה, וכל מה שמוטל עליך לפי הדין, אתבענו +מב"מ אתנהג לפיו.+ אמר החתן: אני כבר שאלתי הדין ואיני חייב דבר. האם הוא חייב דבר אם לאו? יורנו רבנו ושכרו כפול.
 
התשובה מאחר שלא נכנסה לחופה ולא כתב כתובה, אינו חייב לפרוע דבר +ה' מכירה פי"א ה"ו (והשווה הי"ח), [ועיין בתשו' רש"י שבתשו' מיימ' קניין סי' כ"ו (הוצ' אלפנביין סי' רל"ח עמ' רס"ה) ובשו"ת הרא"ש כלל ל"ד סי' ב' ובטור חו"מ סי' ר"ז סעיף כ"א, א"ך].+ וכתב משה.
שו"ת הרמב"ם סימן פו
 
שאלה ילמדנו רבנו בדבר שני אנשים שותפים בחצר, והאיש האחד לו אח שותף. לוה אחד משני האחים מן השותף היחיד מלווה ולא ידע אל נכון בעל החוב, כמה הסכום, לפי שהחזיק אותו לנאמן. הגיש השותף (תביעה) לבית דין ותבע ממנו מה (שיש לו) אצלו. הודה (ההוא) מן הטענה בארבעה דינרין. בא אחיו לבית דין וטען על השותף, שמגיע לו משותפו (היחיד), לו ולאחיו, משאר דמי הנחלה עשרים דינרין. הביא השותף שטר בעברית, שבו כתוב, שקבלו הסכום בשלמות ובמלואו ופטר עצמו ממנו. אמר הדיין, שהשטר אין בו מחילה מן השבועה. וחייב בית דין את השותף להשבע, שפרע הדמים הנזכרים בשטר, וחייב אחד משני האחים השותפים להשבע על הארבעה דינרין, שלא לקחם בתורת מלווה, אלא לקחם מכלל העשרים הנותרים מדמי הנחלה. נשבע השותף, שהוא פרע, ונשבע אחד משני (האחים) השותפים, שלא לקח אותם אלא מכלל הממון (המגיע) לו. וזו הבעת דעת המושב. יורנו רבנו ושכ' כפ'.
 
התשובה הדין, שהורה, הוא נכון והשבועה על שניהם שבועת הסת +ה' טו"נ פ"א ה"ג.+ וכתב משה.
שו"ת הרמב"ם סימן פז
 
שאלה ילמדנו רבנו בדבר ראובן, אשר בינו ובין שמעון (היתה) ידידות. ושמעון, בכל עת שבא לאלכסנדריא ורצה לחזור לסיקיליא, היה ראובן נותן לו זהב +מעות+ לקנות בו מקצת סחורות. והיה (שמעון) נוסע עמו על דרך המשלוח +עי' ת' כ"ד, הערה ד' וכן בנעט בס' היובל א' מארכס, חלק עברי עמ' פ"ז. הערה ס"ה+ והרווח לראובן בלבד. ובנסיעה אחת, כשהיה לראובן עמו משלוח עד אשר בא שמעון, נתן שמעון לראובן מה שהיה עמו בתורת משלוח ונשאר הרווח. וחזר שמעון אחרי זמן מה ולוה מראובן ט"ו דינרין מצריים במלואם +עד תשלום+ פחות ז' קירטים /קורטין/. אח"כ אירע שנסע שמעון לתוניס. מסר לו ראובן חתיכת תמר - הנדי בשווי ה' דינרין מצריים כמשלוח, כפי שנהג לשלוח עמו בכל נסיעה. וכאשר נסע שמעון, תבע ממנו ראובן הט"ו דינרין, שהוא חייב לו עבור רווח והלואה. אמר לו שמעון: חשבתי, שאתם תשאירם ותשלחם (עמי) לנסיעה וקניתי בהם לבני ביתי סל נשדור והוא בשביל אבי בשווי ח' דינרין וחצי ושק עצי אהלים +שקית קנמון+ וסל פקועות ושני שולחנות. יהיו הם אצלך, עד אשר יגיע אבי ויפרע לך ממונך ויקבל ממך החפצים. לקח ממנו ראובן כל זאת. וכתב שמעון לראובן ג"כ (שטר בחתימת) ידו בעניין (וכתב מכתב) לאביו וכתב, שהנשדור משכון, ולא כתב על שק עצי האהלים בשטר, אשר ביד ראובן. ונסע שמעון לתוניס ומכר וקנה ושלח מתוניס מכתב אל לוי ועם המכתב סחורה והוא אומר ללוי (במכתב): דע שאני חייב לאנשים והם פלוני ופלוני, שמספרם מגיע לשמונה נפשות - והזכיר שמותיהם במכתב - וכעת מכור הסחורה המגיעה אליך ופרע לכל אחד מה שאמרתי לך במכתבי ופרע לראובן ידידי ששה דינרין מצריים. והגיעה הסחורה משמעון אל לוי ונשמע בדבר דמיה למה שצווהו ופרע גם לראובן ששה דינרין, כמו שצווהו. ולא הזכיר שמעון ללוי במכתבו בענין הו' דינרין דבר, לא על אודות הלואה ולא על אודות משלוח, אלא סתם: פרע לו ששה דינרין יחד עם האנשים, אשר אני חייב להם. אח"כ יצא שמעון מתוניס ואירע לו אסון בים וטבע הוא וכל אשר עמו. ובא בן שמעון היורש מסיקיליא לאלכסנדריא והוציא לו ראובן (השטר בחתימת) אביו ותבע ממנו בבית דין הט"ו דינרין פחות ז' קירטים, שאביו (היה) חייב לו. אמר לו היורש: אבי שלח לך ששה דינרין, נשארים לך ט' דינרין פחות ז' קירטים. מכור הנשדור וגבה מה שנשאר לך ותן לי העצים - והם משקלם רנ"ו דרהמים ושוים י' דינרין, כך הודיעני אבי שהוא מחיר קנייתם - ואת סל הפקועות והשני שולחנות ושני כדי הזכוכית. אמר ראובן: הנה (השטר בחתימת) אביך ואינו מזכיר זולתי הנשדור. ומצאנו שלא הזכיר בשטר אלא הנשדור. והודה לו בכדים ובשולחנות, מבלי שיהיו כתובים בשטר, אשר בידו, והכחיש העצים. הביא בן שמעון את פנקס אביו ומצאנו בו, שמסר לו הנשדור ושק העצים במשקל רנ"ו דרהמים. אמר היורש: אחרי אשר כתב לך (השטר בחתימתו) ומסר לך הנשדור והלכת, לא הספיק לך זה, חזרת אליו והוסיף לך העצים ולא רשמם אצלך, אלא רשמם בפנקסו והודיעני זאת במכתבו גם כן. המשיך ראובן להכחיש העצים. אח"כ אמר ראובן: לא אעשה חשבון עמך על הו' דינרין, לפי שהם דמי משלוח התמר - הנדי. אמר לו בן שמעון: לא אשמע לך דבר מזה. לא שלחם לך אבי, אלא מהחוב (שהיה) חייב לך. אמר ראובן: יודע אני אל נכון, שלא שלחם לי, אלא מדמי התמר - הנדי. אמר לו בן שמעון: אין הם אלא ממה (שהיה) חייב לך ולא (היתה רשות) לאבי לסכן ממונך ולשולחו, מבלי שיהא עמו. יורנו אדוננו ושכרו כפול מן השמים.
 
התשובה אין ליורש טענת ודאי בשום פנים ולכן אין ראובן חייב בגלל הכחשתו אלא חרם סתם +ה' טו"נ פ"א ה"ז.+ אבל הוא, ר"ל ראובן, היות ותחת ידו משכון שמעון והוא רוצה לגבות ממנו את אשר הוא טוען, חייב ראובן שבועה בנקיטת חפץ +שם /רמב"ם הל' טו"נ/ פ"ד ה"ו, השווה גם ה' מלוה ולוה פי"ג ה"ג+ כדין כל נשבע ונוטל +ה' טו"נ פ"א ה"ב+ (שמגיעים) לו על זה המשכון כך וכך דינרין, ויגלגל עליו היורש +ע' מ"מ לה' טו"נ פ"א הי"ב, שמגלגלין גם בטוען שמא+ שלא משכן אצלו אביו העצים הנזכרים ושלא הגיע ממנו לשמעון הנפטר דבר משוה פרוטה ומעלה ושלא קבל מזאת המלוה דבר בצורת פרעון. אבל בדבר הששה דינרין אינו חייב לדעתי גלגול +השווה ה' טו"נ פ"א ה"ט.+ [וכתב] משה.
שו"ת הרמב"ם סימן פח
 
שאלה ילמדנו רבנו בדבר ראובן, אשר שידך לאה. וכתבו ביניהם שידוך, הכולל זכרון התנאים, שהתנו ביניהם, ונתחייבו, שכל מי שיפר מהם (התנאים, יפרע) עשרה דינרין. וקבעו זמן הנשואין עד עת ידועה. אח"כ נסע ראובן לטריפולי שבמערב. והגיעו ידיעות שמושל העיר תפס מלחי הספינות כולם והסיעם לאלמהדיה למלחמה. נתאחר ראובן עד עתה ועברה העת אשר התנו, שיהיו בה הנשואין. ואבי המשודכת שידך בתו לאיש אחר. בא אבי ראובן וגינה אותו על מעשהו. אמר לו (אבי המשודכת): העת, אשר נקבעה ביני ובין בנך להיות בה הנשואין, כבר עברה ולא אעכב בתי, לפי שאני אדם עני. ואבי המשדך אומר: בני בעכובו אנוס וההפרה מצדכם ועליכם לפרוע לבני העשרה דינרין, אשר נקבעו על כל מי שיפר (התנאים) וכבר הפקידו המוקדם, אשר פרע ראובן ללאה, והעשרה דינרין הנזכרים, אשר ביניהם, שהם קנס על כל מי שיפר (התנאים). ומה שטען עליו אבי המשדך, שנתנו במתנה למשודכת כמנהג כל מי שמשדך, והוא דברי אוכל, כל זאת הפקידו, עד אשר תגיע אליהם תשובת הדרתו יהדרה אל על מה שמחייב הדין, כדי שיסמכו עליה. וכבר נדר אבי המשדך אלו העשרה דינרין הנזכרים, הקנס, לעניים וקבלו קנין מידו, שכאשר יבוא בנו ראובן המשדך ולא יקיים נדר אביו באלה הי' דינרין, יהא על האב לפרוע העשרה דינרין מממונו וממיטב רכושו לעניים. יבאר לנו אדוננו, מה מחייב כל אחד מהם ואם יש לעניים זכות בנדר אם לאו. וזאת לשון השידוך +[דומה קצת לנוסח השטר שבס' השטרות להר"י אלברצלוני הוצ' שזח"ה עמ' קכ"ח פ - ן]+ אות באות מלה במלה. לשון השידוך. שידך מר' ור' יפת הבחור היקר ב"ר זכריה הזקן היקר ב"ר אברהם הזקן הנכבד נ"ע ית סת אלתרף הבתולה הבוגרת ברת מ' אלעזר הזקן היקר ב"ר ישועה הזקן הנכבד נ"ע. וזה אחרי שקבלו קנין מידי סת אלתרף זו בידיעה ברורה, שהרשתה דודה מצד האם מ"ר יהודה הבחור היקר שצ"ו ב"ר דוד נ"ע להתנות לה ועליה בזה השידוך. וזו הרשאה קיימת אגב ד' אמות קרקע ונקבע בין המורשה והמשדך הנזכרים, שהמוקדם יהא ארבעים דינרין מצריים במתנה משעת הכנוס והמאוחר מאה דינרין מצריים. ונקבעה עת הכנוס עד עבור שנה אחת מיום תאריכה והביא המשדך הנזכר את המוקדם והוא מ' דינרין מצריים ועמו שלוש טבעות מהן שתים זהב משולבות ושירזיות ואחרת כסף שירזית ג"כ. ומסר כל זה למורשה מ' יהודה הנזכר וקבלם ממנו בפנינו אנו חתומי מטה, כדי שיהיו בידו בתורת פקדון עד עת הנשואין. ונקבע על המשדך לכתוב על עצמו בכתובת משודכתו, כאשר תתקרב עת כתיבת (הכתובה), את התנאים הידועים והם שלא ישא עליה (אשה אחרת) +השווה פ"ן סי' קצ"ז, בהערות, פ"ן+ ולא יקנה שפחה השנואה עליה ושהיא נאמנת בכל מיני מאכל ומשקה ושתהא פטורה מהשבועות בזה בין חמורה ובין קלה ותנאי חלוקת (הירושה) שוה בשוה +עי' פ"ן סי' קצ"ט ובהערות שם, פ"ן+ והוא שאם חס ושלום תמות סת אלתרף, אחרי שנכנסה לחופה, בלא ילד חי ממנו, בין בן ובין בת, יחזור החצי ממה שישאר מחפצי נדוניתה ליורשיה מבית אביה ושתדור במקום שתרצה ולא יכפנה לדור במקום, שאינה רוצה לדור בו. וקבלו קנין מיד המשדך מ"ר יפת דנן, שנתן לסת אלתרף משודכתו דא מן המוקדם, אשר מסר למורשה, עשרה דינרין מצריים במתנה גמורה מעכשו גלויה ומפורסמת, מתנה דלית בה חזרה, וזה אם יחזור בו מן הנשואין בעת הנזכרת לפי התנאים המפורשים בו. וקנו גם מידי המורשה מ' יהודה דנן, שעליו ואצלו וברשותו ובממונו שבידיו מעכשיו בתורת חוב גמור למשדך מ' יפת דנן עשרה דינרי זהב במטבע מצרי. וקנו מידי המשדך מר יפת, שהוא מוחל על זה, כאשר תקבל על עצמה המרשה שלו (של מ' יהודה) מה שקבע עליה, כפי שפורש בו. וקבלו קנין מן המשדך והמשודכת והמורשה, מכל אחד מהם, מה שראוי לו בו, קניין גמור חמור בכלי הכשר לקנות בו מעכשיו ברצונם בלי אונס כלל בביטול כל מודעין ותנאין דלא כאסמכתא ודלא כטופסי דשטרי. היה זה בשליש האחרון מחדש אדר שנת דתתקס"א ליצירה בנא אמון דעל כיף ימה רבה מותבה ומה דהוה קדמנא כתבנא וחתמנא למיהוי לזכו ולראיה והכל שריר ובריר וקיים. זו דוגמת חתימת העדות: אברהם המלמד ב"ר יפת נ"ע. יוסף המלמד ב"ר מיכאל נ"ע. יהודה המלמד ב"ר אהרן הרופא נ"ע. וזו דוגמת חתימת עדי הקיום, אשר בו איתקיים שטרא דנא קדמנא ובמותב תלתא כחדא הוינא כד אתו יוסף המלמד ב"ר מיכאל נ"ע. יהודה המלמד ב"ר אהרן הרופא נ"ע ואשהידו אחתמות ידיהון דדא היא בגופה ובסימנה ומדאשהידו הכי בכן אשרנוהי להי שטרא וקימנוהי כדחאזי נתנאל ב"ר יחיה הזקן תנצב"ה. יצחק המלמד בן הרב ר' עמרם ז"ל. זכריה ב"ר יוסף תנצב"ה. יורנו הדרתו הקדושה, מה הדין בזה, ושכרו כפול מן השמים.
 
התשובה אין המורשה חייב לפרוע דבר מהעשרה דינרין בשום פנים, כפי מה שנרשם בזה השטר. ואין חייב המשדך ג"כ לפרוע, רק משום שעבר הזמן, הואיל ולא נתברר, שהוא חזר בו, ואולי הוא אנוס +עי' ה' מכירה פי"א הי"ד, פ"ן.+ ואין חייבת ג"כ זאת הנערה להמתין לו, אלא תינשא למי שתרצה אחרי השנה. וכל מה שנתנו לה מתנה בגדים או דבר קיים, תחזירם +ב"ב קמ"ו ב', ה' זכיה ומתנה פ"ו הכ"א עפ"י דעת הר"י מיגאש, ועי' ת' ר"י מיגאש סי' קכ"ג, פ"ן+ ודברי האוכל תפרע שני שלישי שווים +ה' זכיה ומתנה פ"ו הכ"ג.+ וכל זאת יקבל המשדך או מורשהו ואין לאבי המשדך לתבוע ולא להוציא ולא לקבל המוקדם, שפרע בנו, אלא בהרשאה מקויימת בבית דין. ואין זכות לעניים +[דהו"ל ממון שאין לו תובעים, עי' ת' ל"ב ורנ"ז, ועי' ת' הגאונים בגש"ב עמ' קכ"ד, פ"ן]+ במה שנדר. וכתב משה.
שו"ת הרמב"ם סימן פט
 
שאלה ונשאל ג"כ זק"ל בשאלה כמו השאלה הקודמת, אלא שלא קבעו בה כניסה לחופה לזמן מה ידוע, אלא העניין בזה סתמי. והתנאי ביניהם, שמי שיפר (התנאים), חייב לפרוע לאחר עשרה דינרין, כמו בשאלה הקודמת, מעכשיו. ורצה אחד מהם להפרד מן האחר. והשיב (רבינו) בזו הלשון.
 
התשובה העשרה דינרין קיימים ומחייבים למי שהפר (התנאים), לפי שמלת מעכשיו +[ה' מכירה פי"א ה"ז, ועי' פ"ן סי' קי"ט ות' רה"ג בחמדה גנוזה סי' קל"ד, פ"ן]+ מבטלת, שתהיה זו אסמכתא. וכתב משה.
שו"ת הרמב"ם סימן צ
 
שאלה ילמדנו רבנו בדבר אדם, אשר נפטר והניח שתי בנות קטנות עזובות לנפשן בלא אפיטרופוס עליהן בפוסטאט. ודרו בפוסטאט זמן מה. אח"כ באו (לעיר) הנמל אלכסנדריה והן בתולות ובלתי נשואות ודרו באלכסנדריה, עד אשר בגרו ונישאו. ולהן חלק בחצר באלכסנדריה, ששותפיהן כבר מכרו חלקיהם בה, ונשאר השאר, חלק שתי הבנות. ושותפם בזאת החצר גוי. אח"כ שאלו הבנות את פי חכמי המוסלמים, יתמיד אלוקים את הצלחתם, היש להן זכות מצרנות על המוסלם, וקיימוה להן. קנו (ממנו) בדין מצרנות ומכרו מה שקנו כך לראובן. ובא ראובן אל זאת החצר ועשה דירתו בתחתית ושתי הבנות בעלייה, ושתי הבנות לא נראו עדיין בקהל ולא באו (ברבים) ולא ידעו דין. התמידו לדור עם ראובן משך י"ו שנה ולא מחלו לו על תוספת דירתו, הואיל והוא דר ביותר מחלקו. ובאו בעליהן ותבעו מראובן תוספת הדירה בב"ד. אמר להם: כבר נתרציתם בזאת הדירה במשך זאת העת. אמרו לו: אנו לא נתרצינו. אמר: השבעו, שאתם לא נתרציתם, ואני אשום החצר ואפרע לכם התוספת לעת הנזכרת. אמרו לו: אנו נהפוך השבועה עליך, השבע ותינקה (מטענתנו). אמר: לא אשבע, אלא אחרים חרם סתם על מי שנתרצה ולא הודה +השווה ה' טו"נ פ"א ה"י+ ואחר כך אשום, ואם יש עלי תוספת, אפרענה. והסכימו על זה במושב בית דין וקיים הדיין בחתימתו שטר, שכתוב בו זה, וחתמו בו שני העדים. אח"כ עברו על זה כמו י' חודשים והם תובעים ממנו מה שהוסכם עליו במושב בית דין. אמר: לא, איני חייב דבר. יורנו הדרתו הקדושה, היכול אחד הצדדים, אחרי אשר נקבע זה במושב בית דין ונרשם בשטר, לבטלו אם לאו ומה מחייב הדין בזה, ואם ירצה אחד מן השותפים לפנות החצר אחרי מחילתם על דין גוד או אגוד כדי למצוא דרך להביא במקומו את הקונה ממנו +הרב קאפח מציע לתרגם: ואם ירצה אחד השותפים (הגיסים) לרוקן זכות לאחר, אחר שיתפשרו, על ידי דין גוד או אגוד, כדי שבדרך זו יסלקו את זה שקנה מהם (ראובן)+ היש [לו] (זכות לזה) אם לאו? יורנו רבינו ושכרו כפול מן השמים.
 
התשובה אם קנו מידו, שנתרצה להחרים ולפרוע, לא יוכל לחזור, ואם אין שם אלא קביעת בית דין ועדים על הקביעה, יוכל לחזור +ה' מכירה פי"א ה"ו+ ולהשבע הסת +ה' טו"נ פ"א ה"ב+ שהם נתרצו, שידור כפי שדר כנגד דירתם. [וכתב] משה.
שו"ת הרמב"ם סימן צא
 
שאלה מה אומר אדוננו בדבר ראובן, אשר אירע לו לנסוע בים לאחת ממדינות הפרנקים +הכוונה לסיציליה, ר' ת' צ"ג.+ מסר לו שמעון קנטאר +מידה+ ושליש איסטיס הודי. אמר לו: תקח זאת עמך. ולא היה ביניהם בזאת העת לא קפידא ולא בירור דברים ולא התנה אחד מהם על חברו. וכוונת ראובן (היתה) למלא בזה צרכי שמעון, באופן שלא יקח דבר מן הרווח, ולא פרש זאת. אח"כ התקין אותו (האיסטיס) ושכר לו מקום מממונו והפליג. ונשבה ולקחו ממנו אשר לו ואשר לזולתו, בין עסקא ובין משלוח. ופדה עצמו בכמו חמשים דינרין וחזר אל משפחתו ונפגש עם שמעון ואחרים, שמסרו לו סחורה, ולא תבע ממנו איש מהם, הואיל וידעו ענינו. ועבר על זה זמן של י"ו שנה והוא נמצא עמם. יצא אחר זאת העת כעס מאת שמעון על ראובן והלך והביאו אל השופט ותבע ממנו מ"ב דינרין דמי האיסטיס, שהם באחריותו, בדרך מקח וממכר. אמר ראובן: כן, לקחתי האיסטיס, אבל לא היה בינינו בו לא מקח ולא ממכר, אלא לקחתיו ממנו בעת נסיעתי והיה הענין סתם ולא פרש, אם הוא משלוח או עסקא. ורוב התעסקויות האנשים בזאת העת ביחוד בנסיעות בים (בתנאי, שלמתעסק) השליש מן הרווח כפי המקובל אצל הגויים. יורנו הדרתו, מה חייב ראובן בזה, הואיל ועצם האיסטיס לא נשתמש בו עדיין ולא אירע בו שינוי, והאם העת של אלו הי"ו שנים מחייבת, שהוא מחל, הואיל ושניהם נמצאים (בעיר אחת), ומה מתחייב בדבר טענתו, שהוא הלואה, האם יש לזה לטעון, שהוא עסקא, וידונו לו כדין עסקא, ואם יתחייב ראובן לפרוע, מה שעורו. יורנו רבנו ואדוננו ושכרו כפול מן השמים.
 
התשובה אלו הדברים הסתמיים, אשר לא נתפרשו במלים, יש בהם נסיבות ורמזים, הבאים במקום דברים מפורשים, ואין ההלכה יכולה לקבוע בדיוק אלו הנסיבות, אלא עניינן מסור לאדם במה שבינו ובין בוראו. ואין שמים לב לכוונת ראובן שבועה בנקיטת חפץ +ה' טו"נ פ"א ה"ב+ שזה מצבו, כפי שהזכרנו. ולכן יתחייב ראובן +אלא לדברי שמעון או לנסיבות, כפי שהזכרנו. ולכן חייב ראובן+ שבועה בנקיטת חפץ שזה האיסטיס נגזל ואבד ושלא לקחו אלא על דרך המשלוח ושנסיבות הענין הורו לו על זה, או ישבע, שלא לקחו אלא על דרך עסקא ושנסיבות הענין הורו לו, ששמעון לא מסרו לו אלא בתורת עסקא. ואין שבועה על שמעון בשום פנים, אלא אם ירשה לו ראובן להשבע ולטול, אז ישבע הסת +שם /ה' טו"נ פ"א/ ה"ו, והשווה ת' צ"ג, בהערות+ שאני מכרתיו לו. כשנסיבות מצבנו הורו באופן ברור, שזה היה מכר ולא עסקא. ואין מחילה באורך הזמן +עי' ת' צ"ג, בהערות+ ואין דין שמיטה +כי אין שמיטה חלה על הקפת חנות, ה' שמיטה ויובל פ"ט הי"א, ולא על עסקא, שם ה"ז, והשווה ת' צ"ג, בהערות+ בזה הענין. וכתב משה.
שו"ת הרמב"ם סימן צב
 
שאלה יורנו רבנו בדבר ראובן ושמעון, אשר היו שותפים בחצר משותפת בלתי מחולקת נוסף לשותפות, אשר היתה ביניהם בכל מה שבידיהם. והיתה אשת ראובן משתמשת על דעת עצמה בכל אשר להם. נפטר שמעון והניח שלושה בנים ולא קבע להם ראובן דבר, הואיל והוא דודם. [פרנסם] (ראובן) משך חייו ונפטר ולא נתברר, מה היה (ממון בני שמעון) שבידו. והניח בן והאשה ולא הודו בדבר, אלא במה שפסקו למזונות מעת פטירת שמעון עד שנהיה אפיטרופוס לבני שמעון. ובני שמעון באותה העת עוסקים במלאכותיהם. מה מתחייב בזה? היכולים יורשי שמעון לתבוע ממון אביהם מן היורש והאשה והיכולים הם להשביע האשה, להיותה משתמשת בכל ממון השותפות ובקיאה (בו), והיכול בן ראובן לתבוע המזונות מבני שמעון? ואשר לחצר, אשר היתה (בשותפות) ביניהם, לא פסקו לדור בה שניהם, עד אשר נתחלקו דעותיהם. עבר בן ראובן ונשארו בני שמעון דרים. רצה בן ראובן להשכיר חלקו ביותר משויו. אמרו לו בני שמעון: אין לנו צורך בחלקך. זו חצר, אשר בה שתי דירות, עליה ותחתית, נדור אנחנו באחת מהן ודור אתה באחרת או השכר אותה. הסכימו על זה והפילו גורל. נפלה העליה בחלק בן ראובן והתחתית בחלק בני שמעון שנה בשנה +ר"ל עליהם להתחלף בדירות מדי שנה בשנה.+ וכתבו ביניהם בזה שטרות והודיעו לבן ראובן, שאסור לו להשכיר לגוי, אלא ליהודי, אשר ירצה אותו. השכיר העליה ליהודי למשך שנה. עברה השנה. אמר היהודי: אדור בתחתית בשכירות. אמר: לא, ולא נתאפשר לו לפנות (הבית). והמשיך בן ראובן לתבוע (מבני שמעון) לפנות התחתית. אמרו לו: פנה דיירך ונדור אנו (שם). אמר: כפוהו אתם לפנות. אמרו לו: אנו [נקבל] (נקבלנה) פנויה, כמו [שמסרנו] (שמסרנוה). נשאר הדייר חצי חודש יותר על הזמן ועבר. אז עברו בני שמעון לעליה. השכיר בן ראובן התחתית לגויים ובאו לחצר באלימות וכוח ודרו ביד רמה, והבור בתחתית, וחלול השבתות והימים הטובים! ויוצא מזה, שתוזל החצר ויפחת שויה נוסף לנזיקין, שאירעו מן הגויים, והאיבה וההפסד והעבירה על התקנה המפורסמת. האם אחרי פינוי הגוים חייב (בן ראובן) בהפסד, שהגיע, והאם רשאים בני שמעון לדור בחצר כולה במה שיישום שוי שכירותה, בהיותם חוששים, שמא תועמד לשכירות וירד שוויה ותיפגע ויימנעו לדור בה, ולא תושכר (עוד), אם לאו, או יבוא בן ראובן לדור בחלקו או רשאי הוא להשכיר למי שירצה? והאם לבני שמעון דין מצרנות בשכירות ג"כ? והיכולים הם לחייב זה את זה למכור או לקנות או שם אביהם מבטל זאת, הואיל והחצר שתי דירות והבור באחת מהן. ואם ירצה בן ראובן להשכיר, החייב הוא לפרוע כל פחיתות, שתבוא על החצר, (וכל) פגם, שיגיע לנחלה, או יאמרו לו בני שמעון איננו רוצים לפתוח פתח להפסד ולהדיין ונפסיד נחלתנו ונחזור ונדיין ומונעים זאת? יורנו הדרתו הקדושה יהדרו אל ושכרו כפול מן השמים.
 
התשובה +עי' ת' מ"ג ורכ"ט ועוד, פ"ן+ אין האשה ולא בנה חייבים שבועה +ה' טו"נ פ"א ה"ז, והשווה פ"ן סי' של"ג+ אלא יחרימו יורשי שמעון חרם סתם על מי שמגיע לאביהם ממנו שוה פרוטה ומעלה ואינו מודה להם בו בבית דין. ואלה, אשר השכירו לגויים, אינם חייבים לפרוע ההפסד, שנגרם בגלל דירת הגוים, אבל יימנעו מזה בעתיד +השווה ת' ק"ע+ וצריך השופט לחייבם נדוי +רמב"ם הלכות שכנים פרק י"ב הל' ז', ש"א+ אם ישכירו לגוי חצר. אשר בה ישראל, משום מה שיש לחשוש מהם להיותם פרוצים בעריות נוסף להיותם מביאים לנזקי ממון. וכתב משה. והסכים לו על זה רבנו יצחק. וזה נוסח דבריו ז"ל וכך אומר אני יצחק ב"ר ששון נ"ע.
שו"ת הרמב"ם סימן צג
 
שאלה ילמדנו רבנו בדבר ראובן ושמעון, אשר באו אל מושב בית דין. וטען ראובן, שלו אצל שמעון דמי שתי חתיכות איסטיס הודי מ"ב דינרין, שקבלם מאוצרו על דרך מקח וממכר ודמיהם אצלו חוב על חשבונו עד עתה. שאל השופט לשמעון. השיב: זה כמו י"ו שנה אירע לי לנסוע לסיקיליה והיה אצל ראובן קנטאר +מידה+ ושליש איסטיס, אשר עלו לו בל"ז דינרין ושליש. נתנו לי סתם ולא ידעתי אל נכון, האם כוונתו בו על דרך עסקא או על דרך משלוח, ואם זה עסקא, האם כדין הגוים או כדין היהודים. ויודע אני בוודאות, שלא לקחתיו ממנו בתורת מקח וממכר על חשבוני. אח"כ נסעתי ופגשו הספינה שודדי הים ונשביתי ופדיתי עצמי והפסדתי כל קניני וקנין האנשים. וחייב השופט את שמעון (להשבע) שבועה דאוריתא, שלא לקח זה האיסטיס בתורת מקח וממכר כחוב על חשבונו וחייב ראובן להשבע, שלא נתן לו זאת בתורת משלוח, אח"כ יעיין בו (השופט) לפי דין עסקא סתם במה שמוטל על שמעון. יורנו הדרתו הקדושה, מה מתחייב בזה מדיני עסקא ושבועות לפי מדרגותיהם והאם (חלה) על שמעון מחילה ושמיטה אם לאו, ושכרו כפול.
 
התשובה כבר השבנו מקודם על זאת השאלה +ת' צ"א+ וזה דין שניהם: יישבע שמעון, שלא לקחו בתורת מקח וממכר, כפי שדן (הדיין), ר"ל שישבע בנקיטת חפץ +ועי' ה' טו"נ פ"א ה"ב+ שהאיסטיס אבד, כמו שאמר, (ושהוא) לא (לקחו) בתורת מקח וממכר ושנסיבות מצב ראובן הורוהו, שזה משלוח, וייפטר, או יהא הגלגול, שנסיבות מצב ראובן הורוני בברור, שזה עסקא, אף כי לא פרש זאת במלים, ויתחייב לפרוע לפי דיני עסקא של ישראל. ואין שבועה על ראובן בשום פנים, אלא אם ירשה לו שמעון להשבע, שאת זה האיסטיס לקח בדרך מקח וממכר לפי דברים מפורשים או לפי נסיבות, הבאות במקום דברים מפורשים. אז ישבע ראובן הסת ויטול. ואורך העת אינו מחייב מחילה +דמחילה דינה כמתנה, עי' ה' זכיה ומתנה פ"ג ה"ב וצריך גלוי דעת הנותן או אומד דעתו כמבואר שם פ"ה ופ"ו וליכא אע"פ שלא טענו זה ט"ז שנה פ"ו+ ואין דין שמטה +שאין שביעית משמטת אלא במלוה או באזקפתא, עי' ה' שמיטה ויובל פ"ט ה"ז וכ"מ שם, פ"ן+ במשא ומתן, עד אשר ייקבע חוב בפירוש. וכתב משה.
שו"ת הרמב"ם סימן צד
 
שאלה ילמדנו רבינו בדבר יורשי חצר והם בני דוד והם דרים בה יחד, מעת אשר נקנתה. ושותפים הם לכל דבר, כמו שהיו אבותיהם, וגדלו ביחד ולא היתה ביניהם קפידא בדבר הדירה ולא בדבר מי ששכן (בה) ולא החזיק איש מהם דירה לעצמו. ובעת שגדלו הביא הצורך, שירצה כל אחד מהם דירה מיוחדת בפני עצמה. והיורשים לאחד מהם החצי ולשלושה החצי ובחצר שתי דירות מיוחדות בפני עצמן, עליה ותחתית, כל אחת נעולה בפני עצמה, (אך) העליה צריכה לשאוב מי שתיה מן התחתית. וכאשר נשא בעל החצי אשה, דר בעליה והשתמש בתחתית כפי המנהג. ונשא אחד מהשלושה אחים אשה ורצה לדור בעליה, כפי שדר שותפו, ושידור האחר בתחתית, כפי (שדר הוא) מקודם, ולא רצה (השותף) ואמר: או תשכירו לי הכל או תשכרו ממני הכל, או תמכרו או אמכור. ושותפיו אינם רוצים להשכיר ולא למכור ואין להם יכולת לקנות ואינם רוצים לצאת ממה שירשו מאביהם. יורנו הדרתו הטהורה, מה מתחייב בזה, ושכרו כפול מ"ה.
 
התשובה כל אחד מהם יכול לחייב לכל שותפיו לקנות ממנו או למכור לו, +ה' שכנים פ"א ה"ב+ וכמו כן, אם הסכימו להשכיר (יכול לחייב) שישכירו לו הכל או שישכיר להם חלקו +שם /רמב"ם הל' שכנים פ"א/ ה"ג, פ"ן.+ וכתב משה.
שו"ת הרמב"ם סימן צה
 
שאלה בדבר ראובן, אשר נתן לשמעון ממון בתורת עסקא. וצווהו להוביל הסחורה שיקנה בו לעיר, שקבעו ביניהם, ושכאשר יגיע לעיר שקבעו בשלום, ימכור הסחורה, שהוביל עמו, ויקח חלקו מן הרווח וחלק ראובן מן הרווח יוסיפנו לקרן שלו וימסור זאת ללוי, הדר בעיר שקבעו ביניהם, ושלא יוציא ממנו (אף) דרהם למקום אחר. ולא היה ביניהם בזה התנאי שטר, שיעיד בו, ולא עדות, אלא שני אחים לשמעון היו עומדים ביניהם והם יורשי ממון שמעון ואין יורש זולתם, אלא אח שלישי. ואחרי שנסע שמעון, הגיע בשלום אל העיר המבוקשת ומכר מה שהיה עמו וקנה במקומו סחורה אחרת ויצא עמה אל מקום אחר לסחור בו ולא מסר ללוי דבר ממה שצוהו בו ראובן. נתהפכה הספינה, אשר היה בה שמעון, ונפטר שמעון וחיי לכל ישראל שבק ואבדה מקצת סחורתו ונצלה רוב סחורתו. קבלוה אחיו, שהם היורשים. וכאשר נפגש עמם ראובן, תבע מהם מה שהיה לו ביד שמעון אחיהם. רצו לפרוע לו מקצתו. נמנע ואמר: לא אקח אלא כל אשר לי מזה הסך, אשר הניח אחיכם, לפי שהתניתי עליו במעמדכם, שלא יוציא מממוני +עי' ת' י"ח+ דבר מן העיר, אשר יבוא אליה, ושימסור חלקי מקרן ורווח ללוי, והוא הפר דברי ולא נתן ללוי דבר ויצא עם ממוני והפסידו ואינני תובע אלא כל אשר לי, ונמנעו מלפרוע זאת. יורנו אדוננו, מה מתחייב בזה וכיצד אופן הפסק בו ואם חייבים היורשים שבועה להיותם יודעים התנאי, אשר היה בין ראובן ובין אחיהם, ואלהי ישראל יכפיל שכרו.
 
התשובה אם נתבררה ליורשים בודאות אמיתת טענת ראובן וידעו ידיעה ברורה, שעבר אחיהם שמעון על התנאי, חייבים הם לפרוע לראובן כל הקרן שלו וחלקו ברווח, אם יודעים הם אותו בברור +ה' שלוחין ושותפין פ"ה ה"א וה"ב פ"ן.+ ואם מסתפקים היורשים +עי' שם פ"ט ה"ט, ועי' תה"ג שערי צדק ד' ד' פ"ג ותה"ג ליק סי' כ"ב דבטענת שמא מחרימין סתם, פ"ן+ בדבר מזה, אינם חייבים לפרוע לראובן אלא מה שיודעים הם בברור, שהוא ממון ראובן, בלבד. ורשאי ראובן להחרים חרם סתם על מי שיודע אמיתת טענתי ואינו מודה בה בבית דין. ולא יתחייב בזה הדין אלא מה שכתבנו. וכתב משה.
שו"ת הרמב"ם סימן צו
 
שאלה בדבר רחל ולאה, אשר להן רביע חצר. ונישאו לראובן ושמעון וכתבו עליהם את נחלתן בכתובותיהן כדין נכסי צאן ברזל. ושותפן בזאת החצר לוי. טען לוי זה, שתקן בזאת החצר תקון הכרחי ובלתי הכרחי, ותבע מרחל ולאה חלקן בזה. הודיעוהו ראובן ושמעון, שאין קנין להן זולתי זאת הנחלה המקויימת עליהם בכתובותיהן ושאינן חייבות למכור מקצתה לפרוע חלקן בזה התקון. אמר להם לוי: אתם דרים בחלקן, תפרעו אתם חלקן בזאת ההוצאה. יורנו הדרתו הקדושה, על מי זאת ההוצאה הנזכרת, החייבים בה הגברים או היא על הנשים בלבד. ואם נניח, שהן חייבות בה, היצטרכו למכור מקצת חלקן ולתקן בה בעתיד או לפרוע מה שטען השותף בעבר בדבר התקון אם יביא לזה ראיה (והחייבים) הבעלים להרשות זאת אם לאו או תפרע (ההוצאה) ההכרחית מן השכירות אשר לנחלה, ומה חייב השותף להוכיח בזה התקון, הואיל ולא ידעו, שתקן בכלל, והיתקבלו דבריו שתקן בלא הבאת ראיה לתקון וישבע עליו, אם הוא כנגד השבח, ומה חייבות הנשים בזה, הואיל ואין זו תקון הנראה לעין. יבאר לנו הדרתו הקדושה, מה חייב כל אחד מהם לחברו, באר היטב כאשר הראוהו מן השמים ושכרו כפול. ויבאר לנו ג"כ צורת השבועה המוטלת על השותף, הואיל ויש מי שאמר, שאיננה בנקיטת חפץ, והביא ראיה מאין נשבעין על כפירת שעבוד קרקעות +ב"מ ד' ב', כתובות פ"ז ב'.+ האם פרושו בזה נכון אם לאו? ושלום הדרתו הקדושה יגדל נצח.
 
התשובה אין חייב השותף לשים לב בעת תקונו אם ישביח או לא ישביח, לפי שהעיקר אצלנו שותף כיורד ברשות דאמי +ב"ב מ"ב. ב', ה' טו"נ פי"ג ה"ח.+ וכל מה שיתקן מדברים מועילים, הוא בהם כדין מורשה, שנצטוה על זאת. אבל אם פיתח למשל פיתוחים בתקרה או ציפה מקום בשיש, דינו בזה כיורד שלא ברשות ושמים לב לשבח ולהוצאה וידו על התחתונה +כתובות פ' ב', ה' גזלה ואבדה פ"י ה"ד וה"ו, ועי' ת' י"ז וע"ה.+ והכרח גמור, שיביא ראיה על מה שהוציא בתקון, ואז חייב השותף האחר לפרוע חלקו בלא שבועה. ואם אין שם ראיה, שתעיד על מה שהוציא, אבל התקון הוא נראה לעין וגלוי, ישבע בנקיטת חפץ +כתובות ע"ט ב'. רמב"ם /הל' גזילה ואבדה פ"י/ ה"י+ כדין כל מי שהורשה להוציא דבר או לקנות או למכור. ומי שטוען, שזאת שבועה התלויה בכפירת קרקעות, אינו מבין ענין כלל והוא דבר פחות מכדי להתחיל לסותרו. ואם יאמר מי שתקן זה הכותל למשל, שערו לי תקונו בפחות שבדמי האבנים והסיד ושכר הפועלים, שאפשר בזה המקום, הרי נסתלקה מעליו השבועה ומשערים לו מה שבנה בפחות מה שאפשר ועושים חשבון עמו לפי זה ואין שבועה עליו כלל +/רמב"ם הל' גזילה ואבידה/ פ"י ה"י.+ ואם יפול ריב בין המתקן והשותף והמתקן אומר אני תקנתי זה הכותל והשותף אומר לא תקנת אותו אתה, אלא היה מתוקן, כפי מה שהוא (כעת) או אומר אנו יחד תקנוהו, אז ישבע המכחיש שבועת הסת. +שבועות מ' ב', ה' טו"נ פ"א ה"ג+ ואם אומר השותף איני יודע בודאי, אם אתה תקנת מה שאתה אומר או לא תקנת דבר בכלל והמתקן טוען ואומר אבל יודע אתה בודאי, שאני תקנתי אותו, אז ישבע השותף שבועת הסת, שלא הוברר לו ממנו, אם תקן כלל. +ה' טו"נ שם ה"ח+ ואם נקבעו על השותף דמי חלקו בתקון, חייב הוא בזה כמו בשאר החובות, ר"ל אם יש אצלו דבר, או ישבע שבועה, שאין לו ממה לפרוע +מתקנת הגאונים, עי' המקורות שציין פ"ן סי' ר"ד+ ותימכר הנחלה וייגבה ממנה, אם אינה בית דירתו. ואם היא בית דירתו +דין זה לא נמצא בחיבור, עי' ה' מלוה ולוה פ"א ה"ד+ ואין לו זולתה, לא תימכר לו ויגבו מן שכירותה, אם יש בשכירות תוספת על הדירה. ומענין זאת השאלה, אם תקן זה המתקן אחרי נישואי אלו השתי בנות, דינו עם הבעלים וכאלו תקן ברשות הבעלים והם ידיינו עמו, לפי מה שפסקנו ואין חייבות הנשים דבר, לפי שהבעל, אם הוציא הוצאות על נכסי צאן ברזל, לא יחייב את האשה מזה לא מעט ולא הרבה, משום שהדבר באחריותו. +עי' כתובות פ' א', ה' אישות פכ"ג ה"ח, פ"ן+ ואם תקן קודם נישואיהן, אזי יכתבו כל הדמים, שייקבעו עליהן, כחוב עליהן, +בבא קמא פ"ז, א, ופ"ד מהל' חובל ומזיק הכ"א, א"ן+ עד אשר תפול לפניהן ירושה או יגיע להן ממון במות הבעל או גירושין וייגבה מה שעליהן. וכתב משה.
שו"ת הרמב"ם סימן צז
 
שאלה בדבר בני אדם, אשר להם חצר. מכרו ממנה השני שלישים לאיש. והחצר הנזכרת בעלת שני שערים, אחד מהם גדול, בעל מעברים ובו משתמשים, מאז נבנתה הנחלה, והשער האחר הוא שער אורוה בשביל הבהמות, שנכנסים דרכו לבית דרך דלת צרה. וכאשר קנה הקונה לשני שלישים, פרץ את הדלת, אשר לאורוה, ועשאה שער ומנע המוכרים לו מלהשתמש בשער הגדול וכפאם להכנס בתמידות דרך השער, שתקן. והשותפים אינם רוצים זאת. יורנו הדרתו הקדושה יהדרו אל, הרשאי הוא לשנות זאת וצריכים הם (לקבל) זאת ממנו אם לאו, כמו שהראוהו מן השמים ושכרו כפול.
 
התשובה אין איש מן השותפין רשאי לחדש חידוש בחצר אלא ברשות כולם +ה' שכנים פ"ה ה"ג.+ וכתב משה.
שו"ת הרמב"ם סימן צח
 
שאלה ילמדנו רבנו בדבר בר ישראל, אשר לו שפחה לשרת, בוגרת או שאינה בוגרת, והיא אשר לשה העיסה. הרשאית היא להפריש החלה והתרומה מן העיסה ותהיה ידה בזה כיד אדוניה ודינה כדינם אם לאו? יורנו אדוננו ושכרו כפול.
 
התשובה דין החלה ודין התרומה אחד הם בכל הדינים והחיובים, לפי שהכתוב קראה תרומה +במדבר טו, יט - כא+ וכמו שאין ראוי לקטן לתרום, כך אין ראוי לו להפריש חלה. ולשון המשנה +תרומות פ"א מ"א, פ"ן+ חמשה לא יתרומו, ואם תרמו, אין תרומתן תרומה: החרש והשוטה והקטן והתורם את שאינו שלו והנכרי. אבל קטן, שהגיע לעונת נדרים +השווה שם /תרומות/ פ"א מ"ג, [רמב"ם תרומות פ"ד ה"ה, פ"ן]+ ולא הביא שתי שערות, אם תרם, תרומתו תרומה ולכתחלה אין ראוי לו לתרום, עד שיביא ב' שערות. וממה שמנעו דברי (המשנה) את הנכרי מלתרום, תדע, שלעבדים מותר זה ברשות אדוניהם, לפי שאמרו +קדושין מ"א ב', רמב"ם שם /תרומות פ"ד/ ה"א+ אתם גם אתם לרבות שלוחכם. מה אתם בני ברית, אף שלוחכם בני ברית. והעבדים כבר נכנסו בברית, מאחר שטבלו לשם עבדות ונתחייבו במצוות המוטלות עליהם. ולשון המשנה +תרומות פ"ג מ"ד ועי' גיטין כ"ג ב', בדין נאמנות שפחה על החלה עי' תה"ג גש"ב =גנזי שכטר ח"ב= עמ' נ"ו ומש"כ שם גינצברג עמ' נ"ב, פ"ן+ הרשה את בן ביתו או את עבדו או את שפחתו לתרום וכו' ומזה מוכח, שעבדו כבן ביתו וראוי לו לעשותו שליח לתרום וכן להפריש חלה, כמו שאמרנו. וכתב משה.
שו"ת הרמב"ם סימן צט
 
שאלה בדבר אדם, אשר נפטרה אשתו. וכבר היה לה בן ממנו וגדלתו קרוב לשלושים שנה. ונפטר אותו הבן ונשארה אמו אחריו זמן שנה או יותר, אח"כ נפטרה בלא ולד זכר או נקבה והניחה לבעלה הנזכר מה שנשאר בכתובתה מנדוניא וקרקע. ובכתובה הנזכרת תנאי, זה לשונו ועוד קביל עלוהי נמי דאם חס ושלום תתפטר כלתא פלניתא דא דלא /בלא/ ולד יהדר פלגו נדוניתה לירתה מבית אבוהא, וכאשר בא יורשה מבית אביה לחלוק עם בעלה הנזכר הירושה, אמר: לא אקח אלא החצי מכל מה (שכתוב) בכתובה, לא אקח החצי ממה שנשאר מהנדוניא, לפי שהכתובות תנאיהן שונים, כל אחד מתנה על החתן מה שהוא רוצה. אחד מתנה החצי מכל מה שבכתובה ואחר מתנה החצי ממה שנשאר ואחר מתנה, שכל מה שבכתובה חוזר לבית האב, ואחר מתנה, שיקח החתן הכל, ואחר מתנה זולתי זה, לפי מה שמסכימים עליו. ולו רצה אבי, בעת שהשיאך (לבתו), להתנות עליך ולומר ומה דמשתאר, [היה כותב ומה דמשתאר], ומשום שלא התנה זאת, מוכח, שהוא החצי מכל מה שבכתובה. והביא היורש מבית האב הנזכר כתובות מספר, בכל אחת תנאים שונים מזולתה. באחת הוא אומר בתנאי יהדר פלגו מה דמשתאר מן נדונייתה לירתה מבית אבוהא, ובאחרת הוא אומר יהדר פלגו נדוניתה ואינו אומר מה דמשתאר. וזה כולו לפי רצון החתן להשתדך עם מי שהוא מתחתן עמו או רצון מי שמתחתן עמו בו והוא מתנה עליו מה שירצה והוא מקבל אותם התנאים ולא (יפירם). וטען גם כן היורש מבית האב, שזה הבעל הנזכר מכר זמן מועט קודם פטירת אשתו הרבה מן הנדוניא ופרעו על בנו הנפטר ולו בדבר טענתו זו עדים, המעידים על אמיתת דבריו בה. יורנו הדרת אדוננו הקדושה ירום הורו ויגדל כבודו כל אשר מתחייב בזה ושכרו כפול.
 
התשובה +עי' ה' אישות פכ"ג ה"ה, ועי' פ"ן סי' שי"ט, פ"ן+ לא יחלוק עמהם אלא מה שנשאר אחרי מות האשה ואינו חייב דבר ממה שמכר בחיי אשתו. וכך הדין בכל כתובה, אשר לא ייכתב בה מה דאישתאר, עד אשר תפורש זאת ויבואר וייאמר, שהחצי מעצם זאת הנדוניא, הנישומה בכך וכך, יחזור ליורשי האב, ואפילו נפסדה זאת הנדוניא, יפרע הבעל ליורשי האב כך וכך דינרין, ויקנו מן הבעל על אלו הדברים המפורשים ואזי חייב הוא להחזיר החצי מעיקר הנדוניא. ואם אין זה הענין מפורש ומבואר, כמו שהזכרנו, אין הבדל בין אומרו תחזור פלגו נדוניא או אומרו פלגו מה דישתאר, לפי שהמנהג הידוע והמפורסם +ה' אישות שם סוף הי"ב, פ"ן+ אצל הכל הוא החצי ממה שנשאר, וכל מי שמתחייב בניגוד לזה הענין המפורסם, [אינו] חייב, עד אשר יפרשו ברורות +קאפח תרגם: וכל מי שמתחייב, על פי הדבר המפורסם הזה הוא מתחייב, אלא אם כן יפרשו ברורות+ כמו שהזכרנו, לפי שמעיקרי הדינים יד בעל השטר על התחתונה +עי' כתובות פ' ב', ה' מלוה ולוה פכ"ז הט"ז, פ"ן.+ ואפילו הנדוניא קרקע ומכרה האשה אותה הקרקע לאחד האנשים או נתנתה במתנה, הרי זה קיים ואין ליורשי אביה דבר מזאת הקרקע, כמו שפסקה ההלכה +בבא בתרא קל"ג א', ה' זכיה ומתנה פי"ב ה"ג, ועי' פ"ן סי' קצ"ט, פ"ן+ בנכסי לך ואחריך לפלוני וכו' וכתב משה.
 
[אני מסכים לזאת ההוראה. וכתב שמואל הלוי בר סעדיה הלוי נ"ע.]
שו"ת הרמב"ם סימן ק
 
שאלה בדבר ראובן, אשר הלוה לשמעון מאה דינרין בתורת עסקא. נסע בהם שמעון בספינה ולקחו השודדים לשמעון מן הספינה, אשר היה בה, ושבוהו והניחו סחורות הספינה בה ולא לקחו ממנה אלא הגברים בלבד. וכאשר נשתחרר שמעון מן השבי, הלך אל העיר, אשר [היתה] הספינה הולכת אליה. וכבר הגיעה אליה הספינה שלמה עם כל סחורותיה וקבל שמעון הנזכר כל אשר היה לו בספינה. אח"כ בא בשלום אל העיר, אשר בה ראובן, אשר ממנו לקח המלוה בתורת עסקא. אמר לו שמעון: כל ממונך - כאשר יצאו עלינו השודדים לשבותנו, הפקדתי כל מה שהיה לי בספינה אצל רב החובלים של הספינה ונלקחתי אני בשבי, אח"כ נפגשתי עם רב החובלים של הספינה ולא נתן לי דרהם, לא מממונך ולא מממון זולתך, אלא הכחיש לי הכל ואמר: כבר נפסד ואבד. לא הצלתי +מב"מ לקחתי+ דרהם לא מממוני ולא מממון האנשים. הוליך ראובן לשמעון לדיני ישראל וחייב הדין לשמעון בהפסד כמו הרווח, שהיה לוקח. המתין ראובן בענין והניחו ולא לקח ממנו (שום) הפסד זמן ארוך. וקרה לראובן, שהלך למקום שתייה בגנה אחת והיה במקום איש מחברי שמעון. אמר לו (לראובן): אדוני, יש לך ממון +עי' ת' י"ח+ הרבה עם האנשים ולא הנחת לאיש להפסיד דבר. כיצד תוכל לחייב לשמעון בהפסד? ולא ידעו המבקשים ממנו, שהקרן אבדה כולה, +לדעת הרב קאפח: ניצלה כולה+ ואי אפשר שיהא לאיש עם אחר מאה דינרין עסקא ויאמרו לו מחול אותם, אבל הדבר היה סתם בלא לפרש דבר, אלא רק בקשו ממנו, שיניח לזה ההפסד, שחייב בו הדין (לשמעון), ואמרו לו: אתה יודע, שהוא לא לקח ממנו דבר. אמר להם ראובן: הוא פטור מזה ההפסד ואני אתן לו השטר (על זה). ובא אחרי זאת המתנה מי שאמר לראובן, ששמעון לא אבד לו דרהם מכל מה שהיה לך עמו. ולא היתה כוונת ראובן במתנה ליתן לו הקרן, אלא הרווח בלבד. ואחרי כן הראה שמעון שטר על ראובן, שכבר נתן לו במתנה כל אשר מגיע לו ממנו בזאת העסקא, בלא לפרש לא קרן ולא הפסד, אלא סתם, ובו חתימת עד אחד בלבד. יורנו הדרת רבינו הקדושה כפי חכמתו המופלאה באר היטב, החייב שמעון שבועה בנקיטת חפץ, שלא נצל לו דרהם מן אלו המאה דינרין, העסקא, אשר הלוה לו, ושלא נתן לו רב החובלים של הספינה דבר ממה שהפקיד עמו. יורנו הדרתו ויבאר לנו באר היטב, החייב הוא שבועה על זה בנקיטת חפץ אם לאו והאם המתנה הנזכרת חלה על הקרן ועל ההפסד או על ההפסד בלבד, הואיל ולא פורש ועל ההפסד היתה שאלת הנמצאים לראובן, אף על פי שלא פרש העד בעדות דבר, אלא העניין בה סתם. יורנו, מה החיוב בכל זה, ושכרו כפול מן השמים. ועל שמעון (יש) עדים, שהודה, שאמר להם נצלה לי קצת מהקרן של ראובן. מה אשר מתחייב בזה? יורנו, אם יבואו העדים עם +על+ הודעתו, שניצל קצת, החייב הוא להשבע בנקיטת חפץ, שלא נצל לו אלא זה הקצת, אשר הודה בו, אם לאו, ושכרו כפול מן השמים.
 
התשובה +ה' שלוחין ושותפין פ"ט ע"ד שבועת השותפין ועי"ש ה"ז שמגלגלין בה כל מה שירצו, פ"ן+ חייב שמעון שבועה בנקיטת חפץ, שזה הממון אבד כולו או שנשאר ממנו סך כך וכך. וכאשר ישבע וייקבע על שמעון הפסד מה לפי הסכמם בעיקר השותפות ויביא שמעון עדות, שתעיד במחילה, אזי לא יתחייב הפסד. ועד אחד לא יועיל בזה הענין דבר. ואם יעידו שני עדים, ששמעון אמר להם דרך הודאה, שנצל מהעסקא של פלוני סך כך וכך, יתחייב לפרוע מה שהעיד על עצמו, שניצל, ואחרי כן ישבע בנקיטת חפץ, כמו שהזכרנו, שאבד שאר הממון. ורשאי ראובן לגלגל עליו מה שירצה. ואחרי שייקבע ההפסד, המוטל על שמעון, ייפטר ממנו, אם תקוים עדות המחילה בשני עדים, כמו שהזכרנו. וכתב משה.
שו"ת הרמב"ם סימן קא
 
שאלה בדבר אדם יהודי, אשר בידו ממון מגוי בתורת עסקא. קנה בו סחורה ורצה היהודי למוכרה בדינר והקונה יהודי. ולא הניח בעל הממון למוכרה בדינר +היינו במזומנים, גויטיין, ק+ אלא בהקפה, והדמים בהקפה מרובים משער של דינר. המותר למתעסק היהודי ליקח התוספת אם לאו? יורנו רבינו הרחמן יאיר עינינו במאור תורתו.
 
התשובה אם הגוי בעצמו הוא המוכר, זה מותר. וכתב משה.
שו"ת הרמב"ם סימן קב
 
שאלה +עין תשובות הגאונים שערי צדק נ"ד ב' סי' ח, ג"מ סי' רע"ח, אסף+ ילמדנו רבנו בדבר אשה, אשר לה נדוניא כתובה על בעלה בתורת נכסי צאן ברזל. הרשאי ליקח מזהב התכשיטים וכלי הכסף, שהם מכלל הנדוניא, ולמוכרם ולהשתמש בהם או להשכירם או ליקחם עמו, כאשר יסע, ולנסוע עמם, הואיל והם כתובים עליו והם באחריותו או אינו רשאי? וכמו כן אם יביא הבעל הנדוניא כולה ויאמר לאשתו סלקי ממני אחריותה וקבלי חפציך ויסורו מאחריותי, הואיל ואין לי צורך בהם בהתכוונו לעשותה נכסי מלוג, החייבת האשה בזה אם לאו? ואם אמר הבעל אלו הדברים ואמר דיין המקום לאשה כן, הדין מחייבך, שתקחי חפציך ותפטריהו מהם, וכאשר שמעה מן הדיין, שזה חיוב הדין, קבלה קנין וסלקה האחריות מבעלה, בחושבה, שזה מחוייב, האם זה קנין בטעות ויבוטל ותשאר אחריות הנדוניא על הבעל, כפי מה שכתוב בשטר הכתובה, אם לאו? הורינו על כל זה ושכרו כפול מן השמים.
 
התשובה אין לבעל להשתמש בדבר מן הנדוניא, הכתוב עליו, (לא) למכור +ה' אישות פכ"ב הט"ו וט"ז, פ"ן+ ולא ליתן במתנה, ואין לו להשכיר תכשיטיה ולא דבר מכליה ולא ליקחם אצלו ולא לנסוע עמם ולא ימנענה מהם בשום פנים, אלא כל תכשיטיה ושאר הכלים אצלה בביתו, תלבש מהם כל מה שראוי ללבשו ותפרוש מהם כל מה שראוי לפורשו לפי המנהג ותתקשט בכל תכשיטיה. וכל מה שאבד או נגנב או הפסידו השימוש, מוטל עליו, לפי שאחריותו עליו +שם /הל' אישות פכ"ב/ הל"ה והשווה ת' מ"ד.+ ואם הוא תובע להסיר ממנו האחריות ולמסור לה כל חפציה, אין מקבלים זאת ממנו ואין האשה חייבת לעשות זאת. ומענין זאת (האשה), אשר אמר לה הדיין, כמו שטענתם, שהיא חייבת בסילוק האחריות, הואיל והביא כל מה שנכתב עליו, הרי אם מעידים שני עדים, שאמר לה זאת ועוררה לחשוב, שזה חיוב הדין, ואחר כך פטרתו מן האחריות במושב עצמו מבלי שיקרו בין דברי הדיין והפיטור (לא) מריבות אחרות ולא פשרות, הרי זה קנין בטעות ואין מתחייב ממנו דבר בכלל וכל הנדוניא נשארת באחריות הבעל, כמו שכתוב בשטר הכתובה. +ה' סנהדרין פ"ו ה"ה וכל קנין בטעות חוזר, ועי' מש"כ רבינו בנידון זה באגרתו לה"ר פינחס הדיין הנדפס באגרות הרמב"ם (דף כ"ו ע"ב) ונראה שרמז שם לנידון לפנינו, פ"ן+ וכתב משה.
 
[וכן אני יצחק בר ששון נ"ע מסכים במה שהורה רבינו משה הרב המובהק. וכתב יצחק. אני מסכים בכל ההוראה הזאת. וכתב שמואל הלוי בר סעדיה נ"ע.]
שו"ת הרמב"ם סימן קג
 
שאלה ילמדנו רבינו בדבר ראובן, אשר נפטר והניח שלושה בנים ובת, ואחד הבנים גדול והב' קטנים. והניח להם חצר. והבן הגדול נתחייב חוב ולא מצא דרך לפורעו ומעל ופרע אותו לבעל החוב בעת העדרו, בהתגברו על שני אחיו הקטנים, עד אשר לקח מהם שטרות החצר הנזכרת ומשכנם אצל שמעון בעד השליש המגיע לו בירושה +ר"ל השליש מגיע בירושה לבן הגדול וממנו מגיע הוא לבעל חובו.+ אח"כ גזר אלוהים יתעלה המות על הג' אחים היורשים. אח"כ נפטר גם שמעון, שהשליש ממושכן בידו, והניח אשה ובת. באה אשת שמעון, שהמשכון (היה) בידו, אל בת ראובן, אחות היורשים, ותבעה ממנה סך המשכון. היה קשה עליה להביאה בזאת העת וכפה הצורך לאשת שמעון, שהמשכון (היה) בידו, למשכן השטרות, שקבלם בעלה הנפטר, אצל לוי. והיה לוי מקבל שכירות השליש ואת שכירות השני שלישים היתה מקבלת אחות היורשים, עד אשר נסתבבה לה סבה, שחייבה אותה לעבור לפוסטאט. נתרחקה מלגבות שכירות השני שלישים, שעברו אליה בירושה משני אחיה הקטנים. אז מצא לוי, שהמשכון בידו, דרך לדור בחצר הנזכרת ותפס אותה. ונפטרה בת ראובן בפוסטאט והניחה שני בנים הראויים לרשתה. רצו לתבוע החצר מלוי, שבידו היה המשכון בפעם השניה, ולעשות עמו חשבון על שכירות המקום, שבאה לידו. יורנו רבנו, אם רשאים יורשי בת ראובן לעשות חשבון עם לוי, שבידו היה המשכון בפעם השניה והדר כעת בחצר, ולהדיין עמו במה שטענו, אף שהוא טוען בין יתר טענותיו, שהענין מפורסם +הכוונה כפי הנראה, השווה את סוף התשובה, שלוי טוען בין יתר טענותיו, שהחצר שלו, ואף כי אין בידו שטר, הרי יש לו חזקה והעניין מפורסם+ ומה חייב לוי להם בזה, ושכרו כפול.
 
התשובה אם נתאמת כל מה שנזכר, הרי החצר בכללה ליורשי בת ראובן, וכל מה שקבל מהשכירות בשליש החצר, יתנכה ממנו סך החוב +ה' טו"נ פי"ד ה"ח, פ"ן+ המקוים על האח הגדול ושאר השכירות יוחזר ממי שלקחו וינתן ליורשי בת ראובן. ואם יטעון לוי, שקנאה ממי שיש לו זכות למכור, ונתקיימה לו החזקה, צריך הוא לפרש טענתו +משנה ב"ב מ"א א', ה' טו"נ פי"ד הי"ב, פ"ן+ וצורת החזקה, כדי שיורו לפי זה. וכתב משה. [אני מסכים לכל זאת ההוראה, אשר למעלה. וכתב יצחק בר ששון הדיין נעג"א.]
שו"ת הרמב"ם סימן קד
 
שאלה בדבר ראובן, אשר נפטר והניח שלושה בנים ובת. והניח להם חנות בשמים בשוק הבשמים ומחסן מלא סחורות. ולא היה בין בניו הזכרים גדול אלא אחד. לקח זה הבן הגדול כל מה שהניח אביו, ר"ל החנות והמחסן והבגדים והכלים, ונשתמש בהם כרצונו ולא היה בין אחיו מי שימחה בידו, לפי שהיו קטנים ולא בגרו. אח"כ נראה לו לנסוע ולסחור. נסע למקום בארץ הריף וחכר המסים בו +מב"מ למקצת ארץ הריף וחכרה+ ושהה בו זמן מה. ואחד מאחיו יצא אליו ואירע לשניהם חולי. לקחו להם ספינה ושכרו איש לשרתם, עד אשר תביאם לאלכסנדריא. ולא הגיעו לאלכסנדריא, עד אשר השיג המות את הגדול שבהם ונפטר בספינה והובא בספינה, כשהוא מת, לאלכסנדריא ונקבר בה. ואחרי יומים או שלושה נפטר אחיו ג"כ ונקבר. נשארו (בחיים) אחיהם האמצעי ואחותם. אחרי זמן מה נסע אחיהם לפוסטאט ונפטר בה ולא חזר לאלכסנדריא. וירשה אחותם מה שהיה להם ונשתמשה בחצר, אשר היתה לאביה, והשכירתה. אח"כ אירע לה לעבור לפוסטאט להשיא בתה לאיש, שהיה דר בפוסטאט ונשא את בתה לאשה. שהתה בפוסטאט זמן מה ונגזר עליה המות והניחה בן, הראוי לרשתה. בא בנה לאלכסנדריא ותבע החצר, אשר היתה לזקנו וירשתה אמה מאביה ואחיה. מצא איש יהודי דר בה ומחזיק בה ולא היה מי שיערער עליו בזה. וכבר אבדו לזה היורש שטרות זאת החצר ולא ידע, מה היה לשטרותיה, אלא שיש שם מזקני העיר היודעים, שזאת החצר הנזכרת היתה לזקנו ושדודיו מצד אמו ירשוה מאביהם ונפטרו ולא הניחו יורש, לא אשה ולא ילד, ועברה ירושתם אל אחותם והיא יורשת זאת החצר הנזכרת אחריהם ואח"כ נפטרה והניחה בנה, הראוי לרשתה. טען האיש היהודי, המחזיק בזאת החצר הנזכרת, שאחיו היה לו חוב על בן ראובן הגדול ושהוא [אשר ירש ממנו] מה שהיה לאחיו על בן ראובן, ושהוא לקח החצר. יורנו אדוננו, היועיל לזה האיש מה שטען בענין החוב, אשר הוא אומר, שירשו מאחיו, והתקויים החצר בידו, בדין היותו מחזיק בה זמן ארוך ולא היה מי שיערער עליו בזה, או תחזור החצר ליורש בת ראובן הנזכר ויתבטל מה שטוען המחזיק בחצר. יורנו מורנו ויפרש לנו כאשר הראוהו מן השמים ושכרו כפול.
 
התשובה אם אין לזה הדייר, אשר הזכרתם, שהוא מחזיק (בה), טענה (אחרת), שזאת החצר מגיעה (לו), אלא מה שהזכיר בדבר החוב, הרי אין זו טענה ותחזור החצר +דכל חזקה, שאין עמה טענה, אינה חזקה, ב"ב מ"א א', ה' טו"נ פי"ד הי"ב, ועי' ת' ק"ג ות' ר' נחשון גאון בתג"ק סי' ז', פ"ן+ לבן, אשר לו היא מגיעה בירושה, כפי מה שהעידו לו עליה, ויתחייב הדייר לפרוע השכירות, מיום שדר עד יום חזרתה לבעליה. וכתב משה.
שו"ת הרמב"ם סימן קה
 
שאלה ילמדנו רבנו בדבר חבורת שותפים בחנות משי בפוסטאט וחבורת שותפים בחנות משי באלמחלה. באו מקצת השותפים שבאלמחלה לפתוח חנות אחרת סמוך לחנות שבפוסטאט ולהפחית השער ולהזיקם. ראו השותפים שבפוסטאט להשתתף עמהם ושתהיה חנות אחת בפוסטאט וחנות אחת באלמחלה. וצורת שותפותם, שאחד מהשותפים שבפוסטאט הלך לאלמחלה ועשה השותפות בשביל שותפיו וכתב בזה שטר וישב עמהם בחנות. ובא איש אחר מאלמחלה ועשה השותפות בפוסטאט וכתב בזה שטר. וממון שתי החנויות אינו מעורב, אלא כל חנות כפי שהיתה בתחלה. יורנו רבנו, האם זאת השותפות קיימת אם לאו, ושכרו כפול מן השמים.
 
התשובה השותפות קיימת ומחייבת לכולם, הואיל וכולם ידעו בה והודו בה. וכתב משה.
שו"ת הרמב"ם סימן קו
 
שאלה ילמדנו רבנו בדבר אדם, אשר נשא שפחה וכתב לה כתובה. ובעת תאריך הכתובה היו לה שתי בנות מצויות ומעידים בזה עדי הכתובה, החותמים בה. אח"כ דר עמה משך שנים ולא נולדו לו ילדים ממנה זולתי בן והוא נפטר בחייו. אח"כ נראה בעיניו ליחס הבנות אליו ולקיים, שהן יורשיו בדיני ישראל ובדיני גוים, וכתב בזה שטרות. אח"כ נפטר. ולזה האיש הנזכר אח ובנות אח אחר בלתי בוגרות בעיר זולתי זו שנפטר בה הנזכר. וכאשר שמע האח על מותו, הלך לראות, מה יעשה בדבר אחיו במה שנוגע לבנות ובמה שהניח. מצא אותם השטרות עמהן והביאו כתובת אמן על האיש הנזכר בנייר צהוב בתאריך מוקדם. כדי שיתאפשר +שיתפרש. ק+ מזה, שהן ילדי הנפטר. וסוף דבר שנתעצמו עליו בשטרות שבידיהן בערכאות, (עד) שהלך והודה במושב השופט +הכוונה כפי הנראה לא לשופט הערכאות, אלא לדיין בית דין+ שהן בנות אחיו ושהן ראויות ליורשו, וכתב על עצמו שטר חוב על נחלה, שהיתה לנפטר שלא בעיר, שנפטר בה. וכאשר בא האח למקומו וספר לזקנים שבעירו, מה שקרהו, הודיעוהו, שהם עדי הכתובה עצמה ושלא חתמו מעולם עדותם בנייר כלל ושזאת הכתובה, אשר לנפטר, לא היתה אלא בקלף לבד. ויודעים הם כמו כן ומעידים, שהנפטר לא נשא זאת השפחה וכתב לה כתובה, אלא כשאלו השתי בנות אצלה, ושלא נולד לו ממנה כל עת היותה תחת רשותו זולתי בן זכר אחד והוא נפטר בחייו. וכתב +מב"מ וקיים ולפי קאפח: ונכתב+ בזה שטר מקוים בבית דין. וישב (והמתין), עד אשר שלחו (הבנות) אליו מורשה והשטר. וקרו ביניהם דין ודברים בסיבת זה. סוף דבר נכנסו ביניהם זקני יושר בדרך פשרה והשלימו ביניהם בקחתם ממנו דבר ופטרו זה לזה פיטורין מקוימים, אחרי שכתב האח גט שחרור לאחת מהן, הואיל והאחרת נפטרה. ונישאת זאת הבת לבר ישראל וילדה לו ילדים. וכאשר גדלו בנות האח האחר, דחו פשרת דודן עם מורשה זאת הבת ואמרו אנו לא נתפשר ולא נשחרר, משום שזאת הבת אינה יורשת דודנו הנפטר, לפי מה שהועד בשטר הנזכר לעיל ורצו לחזור וליקח חצי קניין דודן הנפטר, הואיל והחצי השני חלו עליו הפשרה וההסתלקות מצד האח. וכבר מצאו קרקעות, שקנון המחזיקים בהן מזאת הבת, בשביל שהיא היורשת לפי דין ההלכה. וכן מצאו מטלטלין אצל אנשים, כמו ספרים וזולתם, והגישו זאת השאלה אל מושבה הרם ירומם, לשאול, מה דין זאת הבת והיש לה זכות בדבר ממה שהניח הנפטר והמועיל לה קיומו לה, שהיא בתו, עם היות עדים מעידים, שנולדה קודם הנשואין, אם לאו, (ומה) דין ילדיה והיש לילדי האח האחר בהם שעבוד באיזה אופן אם לאו, וכיצד הדרך ליקח הנחלות מן המחזיקים בהן כעת ואת כל המטלטלין שהניח. ייטיב הדרת אדוננו ברוב חסדו לבאר כל מה שקדם זכרו, באר היטב, כפי שנתרגלנו מחסדו, כאשר הראוהו מן השמים ושכרו כפול.
 
התשובה אני תמה, איך נישאת זאת הבת לבר ישראל בגט שחרור, אשר כתבו אחד היורשים, ואיך היה זה +דה"ל כשפחה של שני שותפים ושחרר אחד מהם חלקו דהרי היא חציה שפחה וחציה בת חורין, ה' עבדים פ"ז ה"ד, פ"ן.+ וסוף דבר, אם תאריך הכתובה, שהראתה זאת הבת, אפשר שיהא קודם לידתה ואין שם עדים, המעידים, שזאת הבת נולדה קודם השחרור, זולתי עדי הכתובה, אזי לא נקבל מהם, ר"ל מן העדים, והבת בחזקת כשרות, אלא אם שטר כתובה זה אי אפשר לקיימו אלא מפיהם. אבל אם כתב ידן יוצא ממקום אחר או עדים מצויים לקיימו, אין שומעים מהם דבור, שיפגום זה השטר המקוים אשר ביד הבת +ה' עדות פ"ג ה"ו.+ ואם יעידו שני עדים עדות ברורה זולתי עדי הכתובה, שאמה של זאת הבת, הנולדת מפלונית השפחה, היתה בחזקת שפחה בעת לידתה ואח"כ נשתחררה ונישאת, אזי זאת הבת חציה שפחה וחציה בת חורין וכן הילדים, אשר ילדה, כל אחד מהם חציו עבד וחציו בן חורין +ה' עבדים פ"ט ה"א, ועי' ברי"ף יבמות פ"ב סי' כ', ת' רב נטרונאי גאון הנזכרת שם ברי"ף הובאה בשערי צדק ג' ו' ט"ו ומ"ב, פ"ן.+ (ובעלי) אלו החצאין כולם הם בנות האח, אשר אביהן לא שחרר ולא פטר. ומענין קנין הנפטר הראשון, אשר נשא המשוחררת לאשה, הרי לאלו הבנות בו החצי והרביע +ה' נחלות פ"ד ה"ו, פ"ן+ החצי הרי הוא המגיע להן בירושה מדודן בעל המשוחררת, והרביע (הוא) המגיע להן מן החצי אשר נתנו דודן במתנה לבת השפחה הזאת, אשר חציה שפחה להן וחציה בת חורין, ויהא להן בזאת המתנה חציה והוא רביע הממון. וזה כולו אחרי שיעידו שני עדים כשרים, שזאת הבת היתה בת שפחה, כמו שבארנו, ואחרי לידתה שוחררה אמה. ויש לדקדק בזה מאד, הואיל ונישאת בחזקת כשרות. וכתב משה.
שו"ת הרמב"ם סימן קז
 
שאלה ילמדנו רבנו בדבר ראובן, אשר היה שותף עם שמעון ולוי. וכאשר קרב למות, עלו אליו עדים והעידו עליו, שעשה את שמעון ולוי נאמנים עליו ועל יורשיו אחריו ופטורים מאלה ושבועה ושמתא ואפילו חרם סתם. והניח מן הילדים חמשה בנים ושתי בנות ואשה, ומן הבנים שניים גדולים. אחרי פטירתו חזרו שמעון ולוי וחדשו השותפות עם היתומים. והעידו על עצמם השניים הגדולים מן היתומים, שעשאום נאמנים ופטרום מאלה ושבועה ושקבלו על עצמם אחריות לאחיהם הקטנים. אח"כ תבעו היתומים להפרד מהם וחשדו בהם, שמעלו, ותבעו להשביעם על השותפות, אשר היתה ביניהם ובין אביהם, ועל השותפות המחודשת, אשר עשו עמהם אחרי פטירת אביהם. אמרו להם שמעון ולוי: אין אנו חייבים שבועה, משום שאביכם עשנו נאמנים בעת פטירתו ואתם עשיתם אותנו נאמנים אחרי פטירתו וקבלתם על עצמכם אחריות לאחיכם הקטנים. וגם רוצים אנו מן הבנים הגדולים פיטור בדיני ישראל וגוים וממון הקטנים ישאר אצלנו, עד אשר יגדלו ויפטרונו הם והאלמנה ג"כ. הרשאים אלו השותפים להחזיק להם ממונם, עד אשר יפטרום, אם לאו? והאם האחריות, שקבלו על עצמם הבנים הגדולים לקטנים בדבר השבועה, תפטור אלו השותפים מן השבועה אם לאו? ואם חייבים הם שבועה לקטנים, התהיה שבועתם, שלא מעלו בקטנים בשותפות אחרי פטירת אביהם או שלא מעלו ביתומים כולם בזאת השותפות? וכן טוענים היתומים על העדים, אשר העידו על ראובן אביהם שהוא עשה נאמנים את שמעון ולוי, שלא היתה דעתו צלולה ושנפטר באותו היום, והעדים טוענים, שדעתו היתה צלולה. האם מועילה הכחשת היתומים לעדים אם לאו? וכן טוענים היתומים, שאלו השותפים באו לבית דין והודו להם בכסף מה ושאחרי זמן הכחישו מה שהודו בו לראשונה והודו בפחות מזה, אלא שאין להם עליהם עדים, שהודו בבית דין. התוטל עליהם שבועה בזה או הם נשארים בנאמנות, שהאמינם ראובן אביהם. ואם יטענו היתומים על השותפים, שהיה לאביהם ממון אצלם בפקדון או חפצים או ספרים מחוץ לשותפות, האם זה יחייבם שבועה אם לאו, הואיל והנאמנות אינה מדברת אלא במה שביניהם בשותפות לבד? והשבועה המוטלת עליהם האם היא שבועת השותפין אם לאו? יורנו אדוננו דרך האמת ושכרו כפול מן השמים.
 
התשובה אין לשני האנשים הגדולים להשביע לשני השותפין שבועת השותפין ואין שומעים מהם הכחשת העדים. ומענין מה שטענו, שלאביהם פקדון אצל השותפין מחוץ לממון השותפין, הרי אם טענו בזה טענת ודאי ושני השותפין הכחישו, ישבעו השותפין שבועת הסת +ה' טו"נ פ"א ה"ג+ על מה שטענו עליהם ויגלגלו עליהם בשבועה הסת +שם /ה' טו"נ פ"א/ הי"ב והשווה ה' שלוחין ושותפין פ"ט ה"ז+ שהם לא מעלו בשותפות שקדמה בחיי אביהם ולא בשותפות המאוחרת אחרי פטירתו, לפי שהגלגול אינו בטל בנאמנות כלל. ואם היה מה שהם אומרים על הפקדון חשד ולא טענת ודאי, יחרים חרם סתם על מי שלאביהם אצלו פקדון או מעל בו בשותפותו או מעל בשניהם בשותפותם ואינו מודה בבית דין במה שמגיע ממנו, ויענו שני השותפין אמן +שהרי אין שבועה בטענת ספק זו, ר' ה' טו"נ פ"א ה"ז, והשווה על החרם הגהות מימוניות שם ה"י ד"ה ויש לו להחרים+ ולא יועיל להם כלל, שהתנו בטול החרם +עיין לקמן סי' שע"ב ומש"כ שם, א"ן.+ ומענין מה שקבלו שני האחים הגדולים על עצמם אחריות לקטנים על חיוב הנאמנות, הרי אין הקטנים חייבים בדבר מזה ולא ייקבע על הגדולים בקבלת זאת האחריות חיוב בשום פנים, לפי שזה קניין דברים בעלמא +ה' מכירה פי"א ה"ו.+ ויכולים אלו הקטנים להשביע לשותפין שבועת השותפין +ה' טו"נ פ"א ה"ב+ בגלל שנשתמשו בממון הקטנים +ה' שלוחין ושותפין פ"ט ה"א+ אחרי מות האב, ויגלגלו עליהם, שלא מעלו באביהם בשותפותו עמהם. זה אם הקטן במדרגה, שיוכל לתבוע זאת. אבל אם הוא במדרגה, שלא יוכל לתבוע בגלל צעירותו, צריך בית דין +שהוא אביהם של יתומים, ר' למשל ה' נחלות פ"י ה"ה וה"ז, סוף+ להשביע להם שבועת השותפין. ואל יטעה מי שרואה זה הדבר ויחשוב, שנשבעין על טענת קטן, לפי שזאת טענת שמא ונשבעין עליה לקטן +ה' טו"נ פ"ה ה"ט (וגם ה"י) והשווה ה' שכירות פ"ב ה"ז.+ ומענין לקיחת הממון השייך ליתומים מידי השותפין, הרי העניין בזה תלוי בצוואת האב, אם צוה, שישאר הממון בידיהם, ישאר +שהרי מעות של יתומים אינן צריכין אפיטרופוס, ה' נחלות פי"א ה"א+ אלא אם יתברר לבית דין לגביהם דבר, המחייב להוציאו מתחת ידיהם +השווה שם /ה' נחלות/ פ"י ה"ז סוף.+ ואם עשה השני שותפין אפטרופין על היתומים, יש לבית דין לחייבם בדיני האפטרופין +שם /ה' נחלות/ פ"י ה"ז+ ולא יצא הממון מתחת ידיהם, אלא בגלל פגם +שם /ה' נחלות/ פ"י ה"ז+ (בהם). ואם אין שם אלא ענין הנאמנות לבד, חייבים ליקח הממון מהם ולעשות חשבון עמהם ולהשביעם שבועת השותפין, כמו שהזכרנו. [וכתב] משה.
שו"ת הרמב"ם סימן קח
 
שאלה ילמדנו רבנו בדבר אדם, אשר לו נחלה ומעות זהב וסחורה ותכשיטים ובגדים לנשים וכלי בית וספסלים ועבד לשרתו. ולו ארבעה ילדים, שני בנים ושתי בנות. נתן נדוניא לבת האחת ויצאה מאצלו. וחלה וכתב צוואה וצוה בה חצי החצר לבתי הפנויה ורביע החצר לבן הגדול והרביע הנשאר לבן הקטן. ומעות הזהב והסחורה והתכשיטים צוה להוציא מהם מה שיעלו לנפטר התכריכים וזולתם, והנשאר יהא לחצאין בשוה לבן הקטן ולבת הפנויה, וכן העבד לחצאין בשוה, וכלי הבית והספסלים לבן הקטן. וכתב הבגדים הראויים לנשים ועשאם לנדונית הבת הפנויה נוסף למה שכתב. אח"כ הבריא במקצת והלך בשוק כשהוא במצב, שלא אפשר לו לפתוח חנות ולא עסק. ונשאר בזה המצב כמו ששה חדשים, אח"כ חזר החולי ונתחזק עליו ונפל למשכב. בא אליו מי שתבע לישא הבת הפנויה חודש קודם מותו. כתב לו שליש החצר, הנזכרת לעיל, וחמישים דינרין זהב בעת האירוסין ונשאר אח"כ חודש ונפטר. ונישאה הבת אחרי פטירתו ונטלה מה שכתב לה בעת האירוסין ואת הבגדים, אשר נתן לה לנדוניא בחייו בצוואה הראשונה, ונשאר לה, לפי מה שצוה בצוואה הראשונה, שארית החצי של החצר ושאר מעות הזהב והתכשיטים והסחורה. האם ראוי שתטלם אם לאו? והצוואה הראשונה אצל הבן הגדול ואין (חתומים) בה עדים, אבל הם מצויים (ואפשר לשאול אותם). יורנו הדרתו הקדושה ושכרו כפול מן השמים.
 
התשובה מעת שהתהלך +ה' זכיה ומתנה פ"ח הכ"ו, פ"ן+ ויצא בשוק והלך לבדו, בטלה הצוואה הראשונה בכלל, וכל מה שהניח, הוא לשני הבנים יחד. ואין לשתי הבנות דבר חוץ מהנדוניא, שנתן להן בחייו. וכתב משה.
שו"ת הרמב"ם סימן קט
 
שאלה ילמדנו רבנו בדבר שני חזנים שלוחי צבור, אשר במשך זמן ארוך, אם נעדר אחד, היה האחר ממלא מקומו ועובר לפני התיבה בציבור, וכאשר בא השני, לא היה הראשון מסיג גבולו, לפי הסכם ביניהם ודרך ארץ. ואחרי שנמשך הענין בזה האופן, נפלה ביניהם מריבה ותקף אחד מהם האחר ופגע בו בדבור ברבים. אמר אותו האחר: זה הגמול, שמלאתי מקומו ולא הסגתי גבולו, כאשר בא - שהוא פוגע בי. ואמר: לא אחזור ואמלא מקומו כלל, כפי שעשיתי. ובאו הדיין וזקני הקהל לפשר ביניהם. נתכעס זה, אשר פגע באחר, וקפץ ונשבע בתורה אני לא אשתתף עמו לעולם. וזה, אשר נשבע, עסוק מאד והאחר מחובשי בית המדרש. נשתבשו עניני הקהל. אמרו לההוא: האיש שנשבעת עליו, שלא תשתתף עמו, אין לו תועלת מן הקהל ואינו מקבל ממנו כל דבר. וזה שאמרת, לא אשתתף בתפלה, אין זה שותפות. אמר: זה היה בכוונתי בשבועתי, שלא תהיה לי עת (ידועה) ולו עת (ידועה), אלא ישאר עמי כמו שהיה בראשונה, אם אעדר, ימלא מקומי, וכאשר אבוא, לא יתפלל. אמר האחר: לא יהיה זה לעולם. או שתהיה לי עת (ידועה) ולו עת (ידועה), ולא, לא ארצה להתפלל כלל לפני איש. יורנו הדרתו, האם זאת השבועה קיימת והאם זה שותפות ייקרא אם לאו, וכיצד תהיה הפשרה ביניהם והדרך בה, לפי שהקהל אינו רוצה לפגוע לא בזה ולא בזה, הואיל ושניהם אצלם יקרים, וכיצד דרך האמת בענינם, ושכרו כפול מן השמים.
 
התשובה השבועה מחייבת אותו ואסור לו לעולם לבקש איש למלא מקומו בתפלה, ואל יקבע הוא עם איש קביעה, שיתפלל הוא עת (ידועה) והאחר עת (ידועה), הואיל וזאת היתה הכוונה בעת השבועה, וכל השבועות לומדים על ענינן מנסיבות המצבים, אשר בגללן נשבע השבועה +ה' נדרים פ"ח ה"ח+ וזה מאמר מפורש +משנה נדרים פ"ז, מ"ג+ של החכמים ז"ל. אבל אם ירצה הממונה או זקני הקהל ליחד לזה ימים ידועים או תפלות ידועות, כמו לקבוע לאחד מהם שחרית לבד, מבלי שיעבור לזולתה, ולאחר מנחה לבד, מבלי שיעבור לזולתה, הרי זה מותר. אבל אסור לנשבע לבקש, שימלא מקומו במה שיוחד לו, ואסור לו ג"כ לבחור בעצמו הימים או התפלות, אשר יתפלל בהם, אלא הדיין או הזקנים יבחרו זאת ויאמרו לנשבע: אנו לא ניחד לך אלא תפלות הימים הקבועים מימי השבוע או התפלה הפלונית מכל יום. והדבר, אשר מיחדים לו בלא בחירה ובלא קביעה מצדו, יתפלל אותו לבדו תמיד. [וכתב] משה.
שו"ת הרמב"ם סימן קי
 
שאלה מה יאמר אדוננו משה הרב הגדול בישראל בן רבינו מימון הרב הגדול בישראל ירום הודו בענין המפורש להלן, שבשבת וירא אליו בא ראש הקהל למקדש הנשגב הבנוי בשארית ישראל +למקדש המכובד, יתקיים נא כל זמן שישראל קיימים, גויטיין, ק'+ בעיר קהיר במעמד קהל מישראל יגוננו, והיו מצויים הדיין אבו אלחכם ש"צ וקהל מתלמידי חכמים ש"צ. וכאשר גמר החזן התפלה וקודם הוצאת ספר התורה המקודש, דבר ראש הקהל ש"צ דבר תורה בין הקהל הנכבד כפי מנהגו והתחיל בגופי תורה והביא ראיות לעניני הפרשה מן התורה המקודשה ומדברי הנביאים וממאמרי חכמי התורה ז"ל בענינים, אשר להם הביא ראיות, לפי מנהגי הפרשנים הדרשנים. אז אמר מ' שלמה דידיע כאלג'בלי ברבים לראש הקהל, בעת שהוא אומר גופי תורה, עד מתי הזיה (זו)? כל מה שדברת שטות, שאין לשומעה ולא להבינה ויחס לדברי אלהים, שהם שטות. נתרעמו הנמצאים על זה הדבור ואמרו: לא שמענו ולא ראינו מי שעשה כמו זה המעשה המכוער. וזה הדבור (היה) ברבים ויחס לדת הקדושה (דבר) כמו זה. וכבר צורף לזאת השאלה נוסח מה שאמר ראש הקהל לפי דיוקו וצורתו, למען יעיין בו ויראה, האם על כגון זה צריך לענות, כמו שענה, והאם יתחייב מי שנפלט ממנו זה הדבור, מצד הדין עונש או נדוי אם לאו, ומה הוא חייב בדבר הממונה, להיותו העז בו פנים ברבים, ושכרו כפול מן השמים.
 
התשובה אין בכל מה שסופר, שנאמר בזה הדרש, דבר מגונה והם הדברים, שנוהגים הדרשנים לאומרם. ואם אין שם אלא זה שצויין, הרי עבר המגנה עבירה גדולה מאד והלבין פני חבירו ברבים +השווה ה' דעות פ"ו ה"ח וכן ה' תשובה פ"ג הי"ד+ על לא חמס. ולו היה המגנה לא זה החכם ש"צ, הרי אמרנו עליו דברי גנאי והזכרנו את אשר הוא חייב. אבל להיותו ידוע ביראת שמים ובחכמה, אין ראוי לומר עליו דבר, עד אשר יישמע דברו, הואיל והתורה הקדושה חייבה להדר תלמידי החכמים ולהכריעם לכף זכות +ועיין ברכות י"ט, א' אם ראית ת"ח שעבר עבירה וכו' ודאי עשה תשובה. א"ן+ ולהעלים עין משגגותיהם וטעויותיהם +השווה ה' תלמוד תורה פ"ו ה"א וגם פ"ז ה"א+ אם טעו, כפי שזה מפורסם וידוע אצל אנשי יראת השמים והחכמה. ולפיכך מיעץ אני להעלים עין מזאת השאלה, אם ירצה זאת בעל הדין, או יתדיין עם הנזכר ויישפט עמו בבית דין, עד אשר ישמע תשובתו, אם ירצה. וכתב משה.
שו"ת הרמב"ם סימן קיא
 
שאלה אנו שואלים מחסד אדוננו אור העולם מרינו ורבינו משה בר' מימון ז"ל, מה אומר [מורנו ואדוננו ירום הודו] הרב הגדול מופת הדור ופלאו ממזרח שמש ועד מבואו על איש [מפורסם במשרת] החזנות והוא תלמיד (חכם) ג"כ. ויצא עליו רינון +עי' בסדר"ע ות' ר' עמרם בה"פ מה"ג סי' צ"ב ועיי"ש בהערות מיללער, ויש להוסיף שם ת' ר' שרירא בתה"ג הרכבי סי' ת"מ ות' רה"ג בסוף הכל בו דף קנ"ו א' ות' הרי"ף סי' קס"ד ורפ"א ות' ר' יוסף ן' מיגאש סי' צ"ה בשם תה"ג בענין ש"צ שיצא עליו קול רנון, פ"ן+ שאין ראוי להזכירו, אבל לא קמה בו [עדות] בשני עדים כשרים, ולו אויבים. היסירוהו ממשרת החזנות אם לאו ומה הוא [חייב] בזה? ואם תתקיים עליו העדות ויקבל מה שהוא חייב בדין, [היסירוהו] ממשרתו, אחר שנענש, אם לאו? ואם מעיד עליו עד [אחד מה] ייעשה? יורנו רבינו ושכרו כפול מן השמים.
 
התשובה מה שצריך לידע כל משכיל וחכם, שאין ראוי להסיר +עי' ה' סנהדרין פי"ז ה"ח וט' ועי' בשו"ת רדב"ז ח"ה סי' ב' אלפים ע"ח+ שום בעל משרה ממשרתו בגלל שמועה בלבד, אפילו אין לו אויבים, ומכל שכן אם יש [בזאת] העיר בני אדם השונאים אותו, ובעלי כונות, לפי שבענינים כגון אלו בהכרח לא נאמר לא טובה השמועה +שמואל א' ב' כ"ד, גמ' שבת נ"ה ב', פ"ן+ לאומרם +פה וכן להלן יש ש"נ קטנים בנוסח דברי רז"ל בין כי"ס, פ"ן והדפוסים+ בכגון זה הני מילי היכא דליכא +[מועד קטן י"ח ב', פ"ן], כך כי"ס, פ"ן: הדפוסים ולא אמרן אלא דלית ליה+ אויבים אבל אי איכא אויבים אויבים דמפקי קלא. וגם אם תתקיים עליו העדות, אין ראוי להסירו, אם קבל עליו מה שהוא חייב בדין +[עי' ירושלמי סנהדרין פ"ב ה"א, פ"ן]+ שאין [מורידין] אדם מקדושתו מסנהדרי גדולה ועד חזן /הכנסת/ הכניסת, אלא אם כן עבר [עבירה] בפרהסיא. ואם יצא עליו זה (הרינון) +הצעת הרב קאפח: ואף אם עשה זאת+ אין ראוי להסירו ולא לפרסמו, [כמו שאמרו] +מועד קטן י"ז א', ה' תלמוד תורה פ"ז ה"א, פ"ן+ תלמיד חכם שסרח, אין מנדין אותו בפרהסיא, שנ' וכשלת היום וכשל [גם] נביא עמך לילה +הושע ד' ה', פ"ן+ כסהו כלילה. ואלא צורבא מרבנן דמיחייב נידוי היכי [נעביד] כי הא דמערבא מימנו אנגדא דצורבא מרבנן ולא מימנו אשמתא. [ומאחר שלקה], ישאר במשרתו, שכיון שלקה, הרי הוא כאחיך +משנה מכות כ"ג, א', פ"ן.+ וראוי [ג"כ] שיהיו המלקות בצנעה ואין ראוי לחסר מכבודו דבר דצורבא מרבנן קודשא [בריך הוא] תבע יקריה +ברכות י"ט א'.+ ואל יטעה אתכם מעשה דרב יהודה +מועד קטן שם, /י"ז א'/+ בההוא גברא צורבא [מרבנן], לפי שביארו זאת ואמרו, דעבד כר' אלעאי, שהלך למקום, שאין מכירין [אותו], והיה עושה מה שלבו חפץ. והיה חייב לפרסמו אצלם, להיות האנשים [ראו] מעשיו (ולא) בשמועה לבד. והאיש, אשר דבר [בזה] התלמיד (חכם) מבלי שראה בעיניו, חייב נידוי +ה' סנהדרין פכ"ו ה"ה ומקורו בתה"ג עי' רדב"ז שם, פ"ן+ לפי שלא [תתכן] אפקרתא גדולה מזה +עי' ה' ת"ת פ"ו הי"א ועי' ת' רס"ח, סוף, פ"ן+ ולוקה משום מוציא שם רע, כי [ההוא מעשה] דטוביא חטא וכו' +פסחים קי"ג ב', פ"ן.+ [והזהרו בכבוד התורה, כי נר מצוה ותורה אור +משלי ו' כ"ג.+ וכתב] משה.
שו"ת הרמב"ם סימן קיב
 
שאלות ותשובות לרמב"ם ז"ל בדבר מספר ענינים שונים לאחד מתלמידיו ז"ל +הוא ר' סעדיה בן ברכות המלמד, ר' החתימה אחרי ת' קי"ח+ שאלה מה תאמר הדרת יקרת צפירת תפארת כג"ק מרינו ורבנו משה אדוננו הרב הגדול בישראל המובהק הפטיש החזק נר המערבי דגל הרבנים אות העולם ופלאו שהצור בראו בעם מקוראו יהי שמו לעולם במאמר אלהי עולם כירח יכון עולם ויעטר כלל קהלות הקדש בחייו ובאריכות ימיו ויחיה חמודו יחידו +מוסב על ר' אברהם בנו, עי' מש"כ ב"ג בהקדמתו לשו"ת ברכת אברהם ע' ד' - ה' (פרק ב')+ ידידו ויזכהו לתורתו ולחכמתו ולמעלתו ולגדולתו ויראהו בו כל מחמדו וחפצו ותאותו. בדבר דקל בחצר יהודי מול חומת רשות הרבים, קרוב אליה מאד. והוא ארוך וגבוה ונוטה על רשות הרבים. וסמוך לחומת רשות הרבים שממול לו מסגד וחצר מוסלמים. ובימות הסופות והסערות יש לחשוש לו (לדקל), שמא ישברוהו הרוחות ויהרוס את אשר קרוב לו ואת אשר ממולו. ועוד, כל זמן שבו פירות, מידים בו אבנים ומתמלאת החצר, שהוא נמצא בה, מן הרגימה וכבר הזיקה זאת הרגימה למספר אנשים ופצעתם בראשם ובגופם. המתיר הדין לכרתו (לדקל), אף על פי שהוא נושא פרי, בגלל אלו הסיבות המזיקות, הצפויות ממנו, אם לאו? יורנו הדרתו ושכרו כפול.
 
התשובה מותר לכרתו, כשצפוי ממנו אחד מאלו הנזקין +עי' ס' המצות מל"ת סי' רצ"ח ושם מ"ע קפ"ד, וה' רוצח פי"א ה"ד+ וכן מותר לכרתו כדי להנות ממקומו או מדמי עציו, לפי שהתורה לא אסרה אלא לכרות על דרך ההשחתה לבד +ה' מלכים פ"ו ה"ח, ה' סנהדרין פי"ט ס"ק קמ"ו+: אמר יתעלה לא תשחית את עצה +דברים כ' י"ט, פ"ן+ וכו'. וכתב משה.
שו"ת הרמב"ם סימן קיג
 
שאלה ויורינו הדרת אדוננו ג"כ, מה דעתו בדבר אלו האומרים, שכל המועדים, מאחר שהוא מברך בהם שהחיינו בליל ראשון בקידוש, אין צריך לאמרו בליל שני. ואנו נוהגין לקדש בליל שני, כמו שנקדש בליל ראשון, (ולומר) שהחיינו כמו בליל ראשון בכל המועדים, זולתי בשביעי של פסח לבד. יורינו, מה דעתו בזה, ושכרו כפול מן השמים.
 
התשובה כל לילה יברך שהחיינו בליל ראשון ושני, אפילו בשני ימים טובים של ראש השנה +עי' ה' שבת פכ"ט הכ"ג וה' חנוכה פ"ג ה"ה, פ"ן.+ וכך היו עושים כל חכמי המערב +עי' תה"ג שהביא הרא"ש סוף ר"ה (פ"ד סי' י"ד) ואבודרהם סוף סדר תפלות של ר"ה (ד"ו שכ"ו דף ק"ב ע"ד) בשם תה"ג, ועי' מנהיג נ"ב ב', פ"ן.+ וכתב משה.
שו"ת הרמב"ם סימן קיד
 
שאלה ויורנו ג"כ הדרתו, מה דעתו בדבר מה שנהגו הנשים אצלנו ובכל מקום, ששמענו עליו, שתתרחק האשה משעת נדתה או לדתה ולא תגע בדבר אוכל ומשקה וכלים ובגדים וזולתם, עד אשר תצא מנדתה ותטהר במרחץ וכיוצא בזה. וכאשר קמו אלה התלמידים היום, התחילו לערער על מנהגן ואומרים להן מאחר שאתן חייבות לטבול אחרי שבעת ימי נקיים, זהו העיקר ואל תישמרו מדבר כל ימי טומאתכן, אלא געו והתעסקו באוכל ובמשקה, כשהם סומכים על דברי החכמים ז"ל +כתובות ס"א א', בנדפס הסדר הפוך+ מהצעת המיטה ומזיגת הכוס. ומה אומר הדרתו בדבר מה שתקנו הגאונים ז"ל +עי' ת' ר' שרירא גאון בתגמו"מ סי' מ"ד ועי"ש בהערות ות' ר' האי בשערי תשובה סי' קע"ב ובאשכול ח"א עמ' ג - ד ע"ד מנהג המתיבתא הקדושה בזה+ בזה, היזיק, אם ידקדקו הנשים בזה ויקיימו מנהגן להתרחק מכל דבר כל ימי נדתן וזיבתן, ולו מצד הנקיות, שהרי יש נשים, שזוהמתן מרובה, ולעתים מתעסקות בדברים והמעט שבמעט מדם הנדה, אם יתערב בהם, יזיק נזק ברור. ורבים סמכו, על שהדרתו הקדושה נוהג כן בביתו עם הנשים, אשר אצלו. יורנו הדרתו הקדושה, מה דעתו בזה וכיצד הוא נוהג, ושכרו כפול.
 
התשובה מה שאמרו אלה התלמידים הוא האמת ולפיו מורים +ה' איסורי ביאה פי"א הי"ח.+ ומי שלא ירצה לשנות מנהגו, אין כופין אותו על זה +עי' פ - ן סי' צ"ט, פ"ן.+ וכתב משה.
שו"ת הרמב"ם סימן קטו
 
שאלה ועוד יורנו הדרתו, מה דעתו בדבר מה שנהגו באלכסנדריה בימים טובים, שלא יאפה איש לחם בפורני של נחתום, אלא בביתו בתנור, ומי שאין לו תנור בביתו, יש אצל שכנו או קרובו ולא יאפה בכלל בפורני של נחתום. ובזאת העת באו אנשים לפוסטאט ולקהיר ומצאום אופים בשכר חדשי ושבועי אצל הנחתום. נמשכו אחריהם והתחילו עושים זאת. וגינו זאת הרבה מהאנשים על סמך המנהג. ועוד, אנשים מכלל המון הקהל דמו מלתא במלתא והתחילו ליקח הלחם מן הנחתום והחנויות של גויים, ואחרים ממתקים ומגדנות וזולתי זה מן המאכלים והמשקאות. אח"כ התחילו הגויים, הנושאים ונותנים עם הצבעים והאורגים וזולתם מבעלי המלאכה, לתבוע מהם ביום טוב לישא וליתן עמהם, כי אמרו להם אתם אינכם אסורים במשא ומתן אלא ביום השבת לבד, אבל ביום טוב לא. והסיבה היא שרואים אותם נושאים ואופים בפורניות של נחתומים. ולו יצאה פקודה לחפור ביום טוב חפירות ולסתור בו חומות, היו מחייבים אותם בכך בימים טובים, לפי שנפרצה דתם בעיניהם בזה החילוף, אשר לא היו רגילים לו מהם. יורינו הדרתו, מה דעתו בזה, ושכרו כפול מן השמים.
 
התשובה אין מצערין הבריות בשמחת יום טוב +השווה ה' י"ט פ"ג ה"י, פ"ן+ ואין מונעין מלאפות בפורניות של נחתומים. ואלו החששות כולם רחוקים ואין להם קשר באפיה בפורניות של נחתומים. וכתב משה.
שו"ת הרמב"ם סימן קטז
 
שאלה ויורינו הדרתו גם כן בדבר אחד מישראל, (שהיו) לו אם ואב, שהשתוקקו (כמה) פעמים בחייהם וגם כאשר חלו חלים, שמתו בו, להקבר בארץ ישראל או שעצמותיהם תובלנה אליה אחרי מותם ותיקברנה (שם). וסייע אלהים לאחד מבניהם, על אף גודל עוניו ודלותו, ונסתייע באיש, שהוליכו אל ירושלים, ולקח עמו עצמות הוריו וקברן קרוב לירושלים. היש לגנותו על פי הדין והאם עשה בזה מצוה או עבירה? יורנו הדרתו ושכרו כפול.
 
התשובה +ועיין עוד תשובות הגאונים מרמורשטיין עמוד כ"א, א"ן+ מה שעשה הוא טוב מאד וכן עשו גדולי חכמי ישראל +עי' כתובות קי"א א', וכן כתב רבי' בה' מלכים פ"ה הי"א, ועי' ת' רה"ג ברי"ץ גיאת ה' שמחות ח"ב ע"ג בענין היתר פנוי המת מבגדד לא"י, ועי' הקטע מן הגניזה אצל מאן ח"ב שס"ז פ"ן.+ וכתב משה.
שו"ת הרמב"ם סימן קיז
 
שאלה ויורנו הדרתו גם כן, מה ראוי (לענות), למי ששואל שאלה בדבר שיעור קומה, האם הוא כדברי מי שאמר, שהוא חבור אחד הקראים, ומסר זאת בשם הדרתכם, או הוא סוד מסודות החכמים ז"ל, שבו עניינים עצומים, טבעיים או אלוהיים, כמו שאמר רבינו האיי ז"ל באחד הקונטרסים בשאלות חגיגה, ושכרו כפול מ"ה.
 
התשובה +ע"ד מוצא התשובה עי' בנטעי נעמנים שם חלק הגרמני ע' מ"ט ועי' רמש"ש רשימת בודל' ע' אלף תשע מאות ותשע - עשר. עי' מש"כ זאקש בתחיה עמ' מ"ב וקירכהיים באוצר נחמד ח"ב - ועי' מש"כ הרכבי במבוא לתה"ג שלו עמ' כ"ח לוין אוצר הגאונים ברכות ע' י"ז. ע"ד הדרשנים היונים עי' באכר אברהם ן' עזרא אנליטונג ז. פאנט' קום וויען אלף שמונה מאות שבעים ושש ע' ע"ג, ובמאסף המדעי של הרמב"ם ח"ב עמ' קמ"א הע' א קרויס, שטודאן ז' באיזאנט יוד' גשיכט' ע' קל"ד, פ"ן+ לא חשבתי מעולם, שהוא מחיבורי החכמים ז"ל, וחלילה להם, שזה יהיה מהם. ואין הוא אלא חבור אחד הדרשנין היונים ותו לא. וסוף דבר, למחוק זה הספר ולכרות זכר ענינו (הוא) מצוה רבה. ושם אלהים אחרים לא תזכירו וכו' +שמות כ"ג, י"ג+ והרי מי שיש לו קומה, הוא אלהים אחרים בלא ספק. וכתב משה.
שו"ת הרמב"ם סימן קיח
 
שאלה ויורנו הדרתו ג"כ בזה, שנהגו בו באלכסנדריה. וזה, שכאשר הגיע רבי' שמואל החסיד +אולי הוא ר' שמואל הנגיד בר' חנניה, עי' מאן ח"א רכ"ח והלאה וח"ב ע' רפ"א והלאה ועיי"ש ע' רפ"ה בהערה: אדוננו שמואל,,, החסיד וכו',+ ז"ל אליה ותיקן תפילת ההשכמה, אמר, שהיא תפילת הותיקין או קרוב לה, וקיימו אותה עד זאת השנה בשני בתי הכנסיות. ואחרי חתימת (התפילה) יוצאים האנשים, מי שיש לו לברך או לנחם או לבקר חולה או קרוב, הולך אליו, ומי שיושב לשמוע דרשה או לקרוא דבר מחכמת התורה, יושב. וזה נסדר בכל שבת ויום טוב. וכאשר הולכים אלה, היה חזן בית הכנסת חוזר ופותח ליתר הקהל, אשר לא השכימו בבוקר, או מי שלו התנצלות, תפילה שניה מתחילת הברכות עד סוף הסדר הלחש בשחרית. ובאלה הימים קם אחד התלמידים וערער על זה ואמר, שמי שמתפלל פעם שניה, מוציא שם שמים לבטלה ומברך ברכה שאינה צריכה, והפסיק בבית הכנסת הקטן התפילה השניה ועשאה תפילה אחת בהשכמה +עי' ת' קפ"ג, פ"ן+ כמו שניתקן מימי רב' שמואל ז"ל, ויושב לקרוא או דורש, עד שהקהל מתאסף, ומוציא ספר תורה ומתפלל מוסף ואומר, שלא נשאר אחד בלא תפלה ומי שחוזר, מתפלל לבטלה. וכבר ראה אחד משליחי ציבור יותר מעשרה נכנסים אחרי גמר תפילת ההשכמה ומאחרים התפילה ואמר להם אחזור שוב על התפילה לפניכם. נראה להם להשאר בלא תפילה, מבלי שיוכלו לברר לעצמם, המגזימין הם או מתרשלין +הרב קאפח מציע לתרגם: כדי שלא יגלו ויפרסמו את עצמם שהם מתעצלים או מתרשלים.+ ועוד, מעניין אלה שהיו מתפללין השכמה, כשהיה מאריך אחד בתפילת רשות בשחרית, היו משתיקין אותו, כדי שלא יאחרו תפילת הותיקין, באופן שיימצאו מתפללין אחרי הנץ החמה בשעות לפני הצהרים המוקדמות. התזיק חזרת תפילת שחרית פעם שניה, הואיל ויש לצפות, שיבואו אנשים שלא עלה בידיהם להתפלל השכמה, אם לאו? יורנו הדרתו הקדושה. והאם מי שיצא ידי חובתו, יוציא (אחרים) ידי חובתם בזה אפילו עשר פעמים אם לאו, אם הוא שליח ציבור, ושכרו כפול מן השמים.
 
התשובה הראוי והעדיף ביותר הוא תפילה אחת בהשכמה ויש לחייב האנשים כולם להשכים. ומי שיש לו התנצלות בשבת זו, אין לו התנצלות בשבת אחרת. ואם קל לרוב להתפלל בהשכמה, אין להשגיח במיעוט. וכתב משה.
 
עד הנה נגמרו (השאלות), ששאלתי להדרת רבינו ירום הודו ויגדל כבודו בזה הקונטרס. סעדיה צעיר תלמידיו בן ר' ברכות המלמד זצ"ל, מודה רובי חסדיו שנת דתתקס"א ליצירה בצוען מצרים, רחמנא ירויח מעצבונה ומצערה של שנה זו. נגמר.
שו"ת הרמב"ם סימן קיט
 
ואלה התשובות +הכוונה לת' קי"ט - ק"נ, שאלות אחדות נשאלו כנראה ע"י ר' אפרים זמן קצר לפני מותו ואחרי מותו השיב הרמב"ם לתלמידיו, עיין למשל קי"ט, ק"כ, שאלה אך שאלות אחרות נשאלו ע"י תלמידי ר' אפרים, ר' הכותרת כאן וגם החתימה אחרי ת' ק"נ, השאלות לא נשתמרו כפי הנראה כמקורן ונראה למשל מקי"ט, שאלה, שהרמב"ם עצמו קצרן מתוך הנחה, שבדי /שבידי/ התלמידים העתק השאלות+ למה ששאלו החכמים הנבונים היקרים חכמי צור ינצרם צורם מכל צרה תלמידי רבי' אפרים הדיין החסיד זצ"ל.
 
שאלה השאלה הראשונה כבר השבנו מקודם לרבי אפרים ז"ל בדבר מה שנראה לו מסוף נדרים +פ"ח ב', פ"ן+ שיד האשה כיד בעלה ולכן אין אדם מזכה בערוב, אלא אם כן יש לו חצר באותו מבוי, וביארנו לו, שזה כולו אליבא דר' מאיר, האומר יד אשה כיד בעלה. ובאה אלינו שאלתו בין אלו השאלות האחרונות והוא אומר: קשה עלי בו חילוקו של רב, שאמר +שם ע"א+ לא שאנו אלא מה שאת נושאת ונותנת לפיך וכו'. המשיך לומר ז"ל: וזה אז שונה ממה שבקידושין +כ"ג ב', פ"ן+ לפי שרבא בשם רב ששת אומר אם אקני ליה אחר מנה ואמר ליה על מנת שאין לרבך בו רשות ר' מאיר סבר וכו'. ואמר עוד בשאלתו זו: ויבאר לנו מאמר המשנה +נדרים פ"ח א', פ"ן+ מה כוונתה באומרה ובלבד שלא יהא לבעליך רשות בהן אלא מה שאת נושאת ונותנת לפיך. מה זאת הרשות, אשר הוציא אותה בעל המשנה מן הכלל? ואם עברה +דהיינו שינתה. ק'+ וקנתה ממנו בגדים או שהוציאתו בדבר מתועלותיה זולתי האכילה, התהיה המתנה חוזרת לאב?
 
התשובה דעו, שמה שגרם לו ז"ל להתקשות בכל מה שנתקשה בו, עד שלא הסכימה אצלו זאת ההלכה שבסוף נדרים עם ההלכה שבתחילת קידושין ונתהוו בהם כל הספקות אשר אמר, הוא מה שחשב במאמר המשנה שלא יהא לבעליך רשות בהן אלא מה שאת נותנת לתוך פיך, שהוא סילוק רשות הבעל מן המתנה ושלא נשאר לו בה רשות, אלא במה שתאכל אשתו, בזה תהיה לו רשות. ומאחר שסבר ז"ל, שכך הכוונה, נתהוו לו אותם הספקות כולם וביקש לדעת הרשות, שנשארה לבעל, מה היא. ואין הדבר כך. הנני לבאר לכם זאת ההלכה שבסוף נדרים וגם שבתחילת קידושין, ואם תתבוננו במה שאבאר לכם אות באות ותעיינו במה שנסתפק בו ז"ל בזה העניין, יתבארו לכם הספקות כולם. נוסח המשנה: המודר חתנו ממנו הנאה והוא רוצה לתת לבתו מעות, אומ' לה: הרי המעות הללו נתונים לך במתנה, בלבד שלא יהי לבעליך רשות בהן, אלא מה שאת נותנת לתוך פיך. וראשית מה שראוי להבינו הוא, שראובן זה, שנאסרה הנאת חמיו עליו, אם מוציא יעקב על בתו אשת ראובן ומאכילה ומלבישה, אין על ראובן בזה עבירה. ומאמר המשנה (הוא) המודר הנאה מחברו שוקל שקלו וכו' עד וזן את אשתו ואת בניו ואע"פ שחייב במזונותיהם. +משנה נדרים פ"ד מ"ב (ל"ג א') ומ"ג (ל"ח א'), פ"ן+ ואם זה כך. אין הכוונה בזאת ההלכה האחרונה מן נדרים, איך התחבולה, שיוציא יעקב על אשת ראובן, הואיל וזה (מותר) בלא שום דרך תחבולה, אלא הכוונה רק, איך יתן יעקב לבתו אשת ראובן מעות להיות בידה להוציאן בתועלותיה כפי שתרצה, לפי שאם יתן לה אלה המעות מתנה מוחלטת, קנה הבעל והבעל אסור בהנאתו. ואם יתנה ויאמר ובלבד שלא יהיה לבעלך רשות בהן, זה לא יועיל לדברי הכל, לא לדברי ר' מאיר ולא לרבנן, לפי שזה כמי שיאמר לה ובלבד שלא תהי אשת איש, הרי היא אשת איש, ומאחר שנתן לה, קנה הבעל ולאו כל כמיניה לסלק רשות הבעל מעל אשתו. וזה בנוי על מה שביאר ר' אלעזר בקידושין והוא אומרם: אמ' רבא אמ' רב ששת דכולי עלמ' אין קנין לעבד בלי רבו ואין קנין לאשה בלי בעלה. והכא במאי עסקי' כגון דאקני ליה אחד מנה ואמ' ליה על מנת שאין לרבך רשות בו. ר' מאיר סבר וכו'. ר' אלעזר אומ' כל כי האי גונא דכולי עלמא לא פליגי דקני עבד וקני רביה. והכא במאי עסקינן כגון דאקני ליה על מנת שתצא בו לחירות. ר' מאיר סבר כי אמ' ליה על מנת ולא כלום. ורבנן סברי לדידיה נמי והא לא אקני אלא על מנת שיצא בו לחירות +לפנינו: כיון דאמר ליה, וגי' רבינו כעין גי' רב האי במקח וממכר: הוא גופי לא קני דהא א"ל, וכאן בודאי ט"ס, אם שצריך למחוק והא, אם שצריך לומר הא, א"ן.+ וכבר נתבאר מדברי ר' אלעזר, והם האמת, שלדברי הכל, אם נתן לאשה או לעבד ואמר על מנת שאין לבעליך בהן רשות, שאין לרבך בהן רשות, קנה הרב וקנה הבעל, עד שיתנה בגוף הדבר הניתן, לא על האדם שנותנים לו, ר"ל על האשה והעבד. ואופן התנאי המועיל הוא, שיתנה בגוף המתנה, אשר נתן, ויאמר זה לא נתתי לו אלא בתנאי שתצא בו לחירות ואז תתקיים המתנה, אם ירצה האדון ליקחה, ויצא העבד בן חורין לפי החכמים. אבל לפי ר' מאיר לא יתקיים זה. וכן גם באשה (אותו) ההקש עצמו, אם נתן לה אביה מתנה ואמר לה הרי המעות האלו נתונים לך מתנה ובלבד שלא יהא לבעליך רשות בהן, קנה הבעל לדברי הכל, עד שיתנה תנאי בגוף המתנה. ולכן אמרה המשנה ובלבד שלא יהא לבעליך רשות בהן אלא מה שאת נותנת לפיך. שיעור הדברים כך: ובלבד שלא יהא לבעליך רשות בהן, אלא יהיו המעות האלו למה שאת נותנת לפיך, כאלו אמר: הרי המעות האלו נתונים ליך במתנה, על מנת שתאכלי בהן ותשתי ולכן לא קנה הבעל לדברי הכל. ומאמר הגמרא +השווה גם מלא חפניים, חלק עברי, עמ' ס"א, הערה ו+ על זאת המשנה אמ' רב לא שאנו אלא דאמ' לה מה שאת נושאת ונותנת לפיך, אבל אמ' לה מה שתרצי עשי קנה יתהון בעל, ר"ל שאם פירש, [שנתן] אלו המעות או מה שנתן לה, על מנת שתאכל מהם או תשתה, וכמו כן אם פירש, שנתן לה אלו המעות, על מנת שתלבש בהן או תבנה בהן חצר או תקנה בהן שפחה, ובכלל שהתנה בגוף המעות, שיהיו לדבר פלוני - שאז לא קנה הבעל, לפי שלא נתן לה אלו המעות אלא לדבר מיוחד, אם עשה אותו הדבר, תתקיים המתנה, ואם לא עשה, לא תתקיים. אבל אם אמר לה הרי המעות האלו נתונים לך במתנה, ובלבד שלא יהי לבעליך רשות בהן, אלא מה שתרצי עשי בהם, קנה הבעל הואיל ולא פירש, באיזה דבר תוציא אלו המעות, אלא נתן לה לעשות בהם איך שתרצה, קנה הבעל. וזה בנוי על דעת ר' מאיר, אשר אמר בקידושין כמו שביארנו, שאם הקנה מנה לעבד, על מנת שיצא בו לחירות, קנה האדון. וכן ג"כ בכאן, אם הקנה לאשה מנה זה, על מנת שתעשה כל מה שתרצה, קנה הבעל ותוציאנו על מה שתרצה +במלא חפניים שם /ע' ס"א/ הערה ז' כתב פי' בעלמא אם הבעל אינו מודר הנאה מחמיו וזה רוצה ליתן מעות לבתו בתנאי שתעשה כל מה שתרצה לפי דעת ר' מאיר קנה הבעל המעות וגם התנאי יוכל לקיים אבל הבעל מודר הנאה מחמיו הבעל לא קנה לפי שימעול בנדרו והתנאי אינו מועיל להוציא המעות מרשות הבעל,,, והוסיף הרב ודייק כי רב אליבא דר' מאיר אמר מימריה מר' זירא דאתקיף הכי. פירושו של אא"ג דחוק, ונראה לי ברור שיש כאן השמטה על ידי הדומות. וצריך לומר: כל מה שתרצה קנה הבעל ולדעת שמואל אף אם אמר על מנת שתעשה כל מה שתרצה לא קנה הבעל ותוציאנו וכו'. לעיקר התשובה עיין בחידושי הרשב"א בנדרים שם /ל"ג/ ושו"ת הריב"ש סי' רט"ו, א"ן.+ ולא קנה בעל, כדי שימעל בנדר, והוא אמרם בגמרא ושמואל אמ' אפי' מה שתרצי עשי לא קנה בעל. מתקיף ליה ר' זירא כמן /כמאן/ אזלא הא שמעתא דרב כר' מאיר דאמ' יד האשה כיד בעלה ורמינהו וכו'. ושאר ההלכה מבואר ומחוור וכבר פרשנוה לו ז"ל. וכבר נתבאר לכם סידור המאמרים כולם ושדברי רב ושמואל בנדרים מסכימים עם דברי ר' אלעזר בקידושין ושרב כר' מאיר ושמואל כרבנן ולכן הלכה כשמואל +כן פסק רבינו בה' נדרים פ"ז הי"ז והראב"ד השיג עליו עי' שם+ באמרו מה שתרצי עשי לא קנה בעל, וכן הנותן לעבד על מנת שיצא בו לחירות, לא קנה אדון, לפי שהתנאי חל בעצם הדבר הניתן, אבל אם אמר על מנת שאין לרבך בו רשות או שאין לבעליך בו רשות, קנה האדון והבעל לדברי הכל: ואם פירש הדבר, אשר יעשה באלו המעות, לא קנה אדון ולא בעל לדברי הכל, והוא שיאמר אלו המעות ייקנה בהם זה או ייעשה בהם זה. אבל אם נתן לאשה, על מנת מה שתרצה תעשה, או לעבד, על מנת שיצא בו לחירות, (בזה) מחלוקת ר' מאיר והחכמים. החכמים אומרים: לא קנה אדון ולא בעל ואין הבדל בין שיפרש מה לעשות באלו המעות או יאמר לעבד על מנת שתצא בהן לחירות או יאמר לאשה על מנת מה שתרצי עשי בהן. ור' מאיר אומר: הואיל ולא פירש, איזה מעשים תעשה באלו המעות, אלא התיר לה (לעשות) (כרצונה), קנה הבעל. וזה אצלו כאלו אמר לה על מנת שאין לבעליך רשות בהן. וכן בעבד, הואיל והוא רוצה להוציאו לרשות עצמו באלו המעות, כדי שיעשה מה שירצה, הרי כאלו אמר על מנת שאין לרבך רשות בהן וקנה אדון. והלכה כחכמים +ה' זכיה ומתנה פ"ג הי"ג וה' עבדים פ"ה הל"ב. וכן פסק בפי' המשניות קידושין פ"א מ"ג, כתב הרמ"ת מכאן מוכח בבירור דרבינו פסק כשמואל דסבירא ליה כחכמים וכמו שכתב הרב המגיד בה' זכיה ומתנה פ"ג הי"ג ותמיהא על מרן הכסף משנה ז"ל דהקשה על הרב המגיד דאמר דרבינו פסק כשמואל ועיין בלחם משנה ובמשנה למלך שם והרב בעל תוספת י"ט בפ"ח דנדרים וכמ"ש הר"ן בפ"ח דנדרים יע"ש, עכ"ל הרמ"ת, וכן פסק גם רב עמרם גאון כמו שהעיד הנגיד ר' שמואל הובא ברמב"ן פ"ד דנדרים ובר"ן שם פ"ח ב' וגם רס"ג פסק כן הובא במ"מ ה' זכיה ומתנה פ"ג הי"ג, ועי' גם תשובת הרי"ף סי' ל"ד, פ"ן, עיין אוצר הגאונים, התשובות לקידושין עמ' מ"ג (ויש להעיר שהציטוט שהובא בכ"י מינכן רנ"ח [המזכיר שנה י"ד עמ' קי"ח] לקוח מהרמב"ן לקידושין שם) ונוסח הרמב"ם שבמאירי לנדרים פ"ח ב' וקידושין כ"ג. ב עמ' קל"ג.+ וכבר הארכנו והכפלנו הדברים באותו העניין פעמים כדי להסיר בכל כוחנו אותם הספקות כולם, שבאו לו ז"ל, ונתבאר, שהמאמרים כולם מסכימים ושהם בנויים על אותם היסודות עצמם.
שו"ת הרמב"ם סימן קכ
 
השאלה השניה שאלה כבר שאל ז"ל מקודם שאלה במה שנאמר בתחילת נזיר +ג' סוף ע"ב+ מאי היא קדושה ואבדלתא הרי מושבע עליה מהר סיני. והשבנו לו, שכוונת הדבר (שהקדוש) וההבדלה על היין מדרבנן, והואיל והנזיר מושבע מהר סיני, שלא ישתה יין, לא יעלה על דעתנו, שמותר לו לשתות יין קדוש והבדלה, הואיל ולא ידחה דבר שהוא מדרבנן אסורא דאוריתא. ובאה אלינו שאלתו ז"ל באלו השאלות האחרונות והוא אומר מה ימנענו מלומר עליהם מושבע מהר סיני מלאו דלא תסור וכן בכל מצות מדרבנן כאומרו: מודה ריש לקיש דאסור מדרבנן +יומא ע"ג ב'.+ והקשה התלמוד עליו: אי הכי לא ניחייב עליה משום קרבן שבועה דמשמע הואיל ואסור מדרבנן מושבע עליה מהר סיני הוא ולפיכך פטור מקרבן שבועה.
 
התשובה מאותו המקום עצמו, שממנו הביא ראיה ז"ל ודימה, שכל איסורי דרבנן מושבע עליהם מהר סיני, מתבאר, שאין הדבר כך ושאינו מושבע מהר סיני אלא על איסורי תורה בלבד. והראיה לעיקר שקבענו הוא מסופו של העניין, אשר הטעתהו תחילתו. וכבר תמהנו, איך לא המשיך ז"ל (ועיין) בסוף העניין. והריני לבאר לכם אותה הלכה כולה, עד שיתבאר, מה שאמרנו. כשאמרה המשנה +יומא פ"ח מ"א (גמ' שם)+ יום הכפורים אסור באכילה, הקשה התלמוד, כיצד ייאמר בזה אסור והוא ענוש כרת. והשיב, שבאמרם אסור מתכוונים לאכילת חצי שיעור, שהוא אסור ואין חייבין עליו כרת. ושוב הקשה הא ניחא לר' יוחנן דאמר חצי שעור אסור מן התורה. אלא לר' שמעון בן לקיש האומר חצי שעור אינו אסור מאי איכא למימר במה שאמרה המשנה אסור באכילה. אם זו אכילת השעור - חייב כרת, ואם חצי השעור, אינו אסור. והשיב, שחצי שעור לר' שמעון בן לקיש, אף על פי שאינו אסור מן התורה, אסור מדרבנן, ומאמר המשנה יום הכפורים אסור באכילה הכוונה בו לאכילת חצי שעור. והקשה אי הכי לא ניחייב עליה קרבן שבועה, ר"ל מי שנשבע, שלא יאכל חצי זית דם או חלב וכיוצא בזה (ואכל), לא יהא חייב משום שבועת בטוי שעבר עליה, לפי שאין שבועה חלה על שבועה, הואיל וזה החצי שעור הוא באסור. אחר כך הביא התלמוד ראיה, שכבר נתבאר בשבועות +כ"א ב' והלאה+ שלדברי ר' שמעון בן לקיש השבועה חלה על חצי שעור, ואם נשבע, שלא יאכל חצי זית נבלות וטרפות ואחר כך עבר ואכלו, חייב קרבן על שעבר על שבועת בטוי. ונתאמתה הקושיא על מי שאמר מודה ר' שמעון בחצי שעור שהוא אסור מדרבנן לפי שאלו היה אסור מן התורה, לא חלה עליו שבועה. אחר כך חיזק התלמוד זאת הקושיא ואמר +יומא ע"ד א'+ וכי תימא כיון דאית ליה התר מדאוריתא מיחייב עליה קרבן שבועה והא תנן אינה נוהגת אלא בראויין להעיד. והוינן בה למעוטי מאי. רב פפא אמ' למעוטי מלך. רב אחא +בדפוסים ר' אחא בר יעקב, כך אף בכ"י ביומא ובשבועות ל"א א', וממה שאיחרוהו לרב פפא, אע"פ שהיה גדול ממנו אין להוכיח על הגירסה רב אחא (סתם, בר פלוגתיה דרבינא) שהיא נכונה, ואכמ"ל, א"ן+ אמ' למעוטי משחק בקוביא. והא משחק בקוביא דמאוריתא /מדאוריתא/ מחזא חזאי ורבנן הוא דגזור ולא קא חלא עליה שבועה. מזה מוכח, שאפילו אסור דרבנן, לא חלה עליו שבועה ולכן אלו העדים, שהם פסולים מדרבנן, אם הכחישו ונשבעו, פטורין משבועת העדות, אע"פ שהם ראויין וכשרים מדאוריתא. והשיב התלמוד ואמר שאני התם דאמ' קרא אם לא יגיד ונשא עונו. בהגדה תליא מלתא והאי לאו בר הגדה הוא דאנן כי אמ' לן לא משגחינן ביה. אבל הכא מושבע עליו מהר סיני וכי קא מייתי קרבן על פחות מכזית קא מייתי. ונתבאר בזאת התשובה, שהתלמוד באר לנו, שלעולם אינו מושבע מהר סיני אלא על כזית אשר הוא אסור מדאוריתא, אבל פחות מכזית, אע"פ שהוא אסור מדרבנן, אינו מושבע עליו מהר סיני +ה' שבועות פ"ג ה"ז+ ולכן תחול שבועה על פחות מכזית חלב או דם, ואם נשבע עליו שלא יאכל ואכלו, מביא קרבן. וכן כל אסורין דרבנן שבועה חלה עליהם. ומה שחייב, שיהא משחק בקוביא פטור משבועת העדות, אע"פ שהוא ראוי מן התורה, (הוא) שהענין בחיוב שבועת העדות תלוי בהגדה המועלת, כיון שהגיד זה נתחייב זה +שבועות ל"ב א' ה' שבועות פ"ט סוף ה"ב+ וכל עדות +ה' שבועות פ"ט ה"א וי"ג+ שתובע בה העד, אשר לו העיד (העד) בה, היה מתחייב זה הנתבע בה לשלם ממון, היא אשר אם הוא מכחישה +דהיינו כבשה וכן בהמשך, ק'+ ונשבע, חייב (בה) בשבועת העדות. וכל עדות, אשר +/הל' שבועות/ שם פ"י ה"א+ לו העיד בה העד, לא היה מוציא בה ממון - אם הוא מכחישה ונשבע עליה, פטור משבועת העדות. ולכן זה הפסול מדרבנן, אם הכחיש עדותו ונשבע, פטור משבועת העדות, הואיל ואפילו לא הכחיש, לא היינו מוציאים על פי עדותו דבר. והוא פירוש אמרם האי לאו בר הגדה הוא דאנן כי אמ' לן לא משגחינן ביה. ולפי שאנו יודעים, שדבריו לא יועילו אצלנו ולא נוציא על פיהם ממון, לכן פטור הוא משבועת העדות, משום שהעקר בשבועת העדות. הוא כיון שהגיד זה נתחייב זה. אם כן נתבאר לנו תכלית הביאור, שחצי שעור אינו מושבע עליו מהר סיני, ואפילו לר' יוחנן +ה' שבועות פ"ה ה"ז, ועי' בכ"מ שם שכוון לדעת רבי' בתשובה זו מבלי לראותה, ועי' לב שמח להר"א אליגרי על ס' המצות להרמב"ם קושטנטינא תי"ב דף י"ג ע"ב+ כמו שנתבאר משבועות +דף כ"א ב' והלאה, פ - ן+ ושאינו מושבע עליו מהר סיני אלא (בכזית), וכן כל אסורי דרבנן אינו מושבע עליהם מהר סיני, ולכן שבועת בטוי חלה עליהם. ומה שחייב שיהא פסול דרבנן פטור משבועת העדות אינו מפני שהשבועה לא תחול על מי שאינו ראוי מדרבנן, אלא מפני שאפילו הגיד, לא היה מועיל בדבריו כלום, כמו שבארנו.
שו"ת הרמב"ם סימן קכא
 
השאלה השלישית שאלה מאמר ר' יצחק ז"ל +הוא הרי"ף בהלכותיו ליומא סי' תתקפ"ב, הובא ברא"ש שם פ"ח סי' י"ח, ועי' מחזור ויטרי עמ' תשכ"ד ועוד+ כ"ד דברים מעכבין את התשובה האם הוא תוספתא או נמצא בגמרא או הוא לאחד המחברים.
 
התשובה זה המניין אינו כלל בגמרא ולא בתוספתא ולא בספרא ולא בספרי. ואשר (לשאלה), האם קבצם אחד המחברים זולתו, (הדבר) אפשר, אבל איני יודע, מי קבצם. אבל רובם נזכרים במשנה ובתלמוד. והשאר, שלא פורש, יוצא ממה שפורש. וכבר מנינו אנחנו זה כלו ובארנו מידת היותם כולם מעכבין את התשובה וזה מבואר בהלכות תשובה +פ"ד ה"א, - ע"ד ברייתא זו עי' כ"מ שם שכתב: ומצאתי כתוב יגענו וחפשנו ולא מצאנו בברייתות הנמצאות אצלינו שהוא הנקרא תוספתא משני חבורי ר' חייא ור' אושעיא וזולתו אבל נמצאת במסכת קטנות לעצמה ע"כ, הברייתא נדפסה גם בס' מעשיות שבתלמוד, קושטנטינא רע"ג, - והרב חיד"א כתב עליה באריכות בהגהותיו לס' חסידים סי' א' שנדפסו בס' לב דוד ליוורנו תקמ"ט ובדפוסים המאוחרים של ס' חסידים לסי' א', - הח' ר"נ ברילל בספר השנתי שלו שנה שניה קכ"ו - קכ"ח אסף את כל החומר ע"ד הברייתא והביא גם התשובה שלפנינו, ועי' ת' ר' אברהם בן הרמב"ם, הוצ' פריימן - גויטיין סי' ו', - ועי' מש"כ באריכות הר"ם איש שלום בנספחים לסדר אלי' זוטא וויען אלף תשע מאות וארבע עמוד ח' באכער במאסף המדעי על הרמב"ם ח"ב ע' קנ"ט - ק"ס, גינצברג בגנזי שכטר א' ע' רי"ב, פ"ן, והברייתא נזכרת אף בשם תוספת' בדרשת הראב"ד לראש השנה, א"ן+ בחבורנו הגדול, הכולל כל דיני התורה.
שו"ת הרמב"ם סימן קכב
 
השאלה הרביעית שאלה על דעתנו בדבר ציצית של פשתן בטלית של פשתן.
 
התשובה אין לנו להוסיף בזה על מה שהזכיר רבי יצחק זצ"ל בהלכות +הרי"ף בהלכות קטנות ה' ציצית סי' רע"ג, ובפ' במה מדליקין סי' שי"ט, וע' תשובות הרי"ף סי' רצ"ו ות' ר' יוסף ן' מיגאש ס"ס קפ"ג+ וזוהי אצלי הדעה האמיתית, שלא יפקפק בה שום בעל עיון. וכל מה שהזכיר ר' יצחק ב"ר ברוך ז"ל +הוא רבי' יצחק בן אלבלאיה, עיין אודותיו בסוף ס' הקבלה להראב"ד (הוצ' נויבויער סדר החכמים ח"א עמ' ע"ז) ורמש"ש ארבי ליט' סי' פ"ד עמ' קל"א, תשובת ר"י ב"ר ברוך נדפסה בתמים דעים להראב"ד סי' רכ"ד והובאה בבעל המאור לרי"ף שבת פ"ב סי' שי"ט, פ"ן, נגד נוסחת העיטור ה' ציצית, שער ב', חלק א' ר' ברוך (כמו כי"ש ופ"ן, גם בהוספות) עי' [אפשטיין, תרביץ א' ד' עמ' ל' הע' כ', פ"ן] [ונראה שבעל העיטור הביא את התשובה בשם הבן, א"ך]+ בתשובתו עליו בזה, כבר ראיתיו והוא אינו אלא ניצוח למי שקדם (לו). אבל מה שנראה לנו נוסף על מה שאמר רבי יצחק זצ"ל, שמותר לעשות +התרגום הישן: שראוי לעשות, הוא הנכון, א"ן+ הציצית ממשי בטלית של משי +ה' ציצית פ"ג ה"ה+ ומצמר גפן בטלית של צמר גפן בהסתמך על מאמר רבא +מנחות ל"ט ב', פ"ן, אך ה' ציצית פ"ג ה"ב פסק, שטלית של שאר מינין אינה חייבת אלא מדרבנן שלא כדברי רבא וצ"ע (הערת הרב ש' רוזנטל)+ צמר ופשתן פוטרין בין במינן בין שלא במינן, שאר מינין במינן פוטרין, שלא במינן אינן פוטרין. ומה שהזכיר ר' יצחק +הוא ר"י ב"ר ברוך הנ"ל, עי' הערת ב"ג בהמגיד שם+ זצ"ל, שלא תהיה הציצית אלא מצמר ופשתים +עי' ת' ר' עמרם גאון בתה"ג גינצברג ע' של"ה ועי"ש ע' שי"א, ועי' ת' ר' האי גאון בתמים דעים סי' רכ"ד+ בין במינן בין בשאר מינין, לא מצאתי לו עיקר +כן פסק רב' בה' ציצית פ"ג ה"ה, ועי' ת' ר' נטרונאי גאון בח"ג סי' א' וגנזי קדם ח"ה צ"ז, - בכי"ב דף כ"ב - כ"ט נמצא פלפול ארוך לר' אברהם סכנדרי השני מסביב לתשובה זו, עי' מש"כ בדאהב עמ' ל"ד, ועי' במבוא, פ"ן+ בשום פנים, ואין היקש, שהעיון מביא אליו, אלא מה שהזכרנו.
שו"ת הרמב"ם סימן קכג
 
השאלה החמישית שאלה בדבר הבאור של עשרה בטלנין (ומה שאמר) הירושלמי +מגילה פ"א ה"ו (דף ע' ע"ב)+ בטלנין ממלאכתן +לפני' הגירסה בטילים ממלאכתן לבית הכנסת+ בבית הכנסת רב יהודה אמר כגון אנו שאנו צריכין לתלמודנו וכו'.
 
התשובה ירצו בזה, שיהיו באותו מקום עשרה אנשים מוכנים לצרכי צבור +ר' ה' מגילה פ"א ה"ח+ וכאשר יהיה שם דבר מצוה או ענין מעניני הצבור +דהיינו צורך מצרכי הציבור, ק'+ יבטלו ממלאכתם ויבואו לבית הכנסת. ולכן אמרו עשרה בטלנין ממלאכתן ולא אמרו עשרה בטלנין שאין להם מלאכה. ומה שאמר בבית הכנסת, להיותם ברוב הזמנים, כאשר מתאסף הצבור שם, בבית הכנסת. רב יהודה אמר כגון אנו שאין אנו צריכין לתלמודנו כך היא הגירסה +כך נמצא גם לפני', עי' ראטנער אהבת ציון וירושלים עמ"ס מגילה שם (תורתן של ראשונים לעמוד ה' שורה א' וב'), ע"ד עשרה בטלנים עי' מסעות ר' בנימין הוצ' אדלר עמ' ל"ט, ועי' שאילתות דר"א ויקהל סי' ס"ו ומש"כ הר"י רייפמאן בבית תלמוד ח"ג ע' ע"ז והשגת הר"ש בובר שם ע' רי"ג, ועי' עלבוגן ג"ד עמ' תצ"ג, פ"ן+ ולא כמו שבא בשאלה, שאמר שאנו צריכין לתלמודנו וזה או טעות בנוסחא או שגגה בעת הכתיבה. ועניין דברי ר' יהודה (הוא) שאם תלמיד החכם עדיין מתלמד ומוסיף ולא הגיע לידי שלימות ואין תלמודו ערוך בפיו, אזי לא יימנה מכלל אלו העשרה בטלנין, לפי שאינו בטל לצרכי צבור, כאשר הוא לומד ושוקד, לפי שהוא עסוק בלמודו ובקריאתו. אבל (תלמיד חכם) כמו ר' יהודה, שאינו צריך להתלמד, ר"ל אינו צריך לעיין בספר ולהתעסק עסק גדול, הריהו יימנה מכלל העשרה בטלנין, אשר הם בטלנין לצרכי צבור, הואיל ואינו צריך לתלמודו לעסוק בו בכל עת. וכל מי שצריך לתלמודו, אין ראוי לו לבטל תלמודו לצרכי צבור, אלא אם יהיה ענין עצום או אין שם מי שימלא מקומו.
שו"ת הרמב"ם סימן קכד
 
השאלה הששית שאלה בדבר מה שקוראים אנשי צור +עי' צונץ ריטוס ע' נ"ו פ"ן+ המגילה בי"ד וט"ו ומברכין בשניהם לפניה ולאחריה, האם הם עוברים בזה משום ברכה שאינה צריכה אם לאו?
 
התשובה מה שנראה לו +כל' השאלה הכילה בצורתה המקורית את דעתו של רבי' אפרים, שאנשי צור עוברים משום ברכה שאינה צריכה+ ז"ל הוא הנכון ללא ספק. וכל מקום, שמסופקים יושביו, אם הוא מוקף חומה מימות יהושע בן נון אם לאו, קורין בי"ד ומברכין לפניה ולאחריה, שי"ד זמן קריאה לכל, +ה' מגילה פ"א הי"א+ אלא למי שנתאמת ונתקיים לנו, (שהוא) מבני ט"ו, וקורין בט"ו ואין מברכין לא לפניה ולא לאחריה, לפי שברכה שאינה צריכה +ה' ברכות פ"א הט"ו ופי"א סוף הט"ז+ אסורא דאוריתא היא, משום שהוא נושא שם שמים לשוא, ולא ייעשה זה מספק +ה' חנכה פ"ג ה"ה.+ וזה עיקר, שסומכין עליו לא (בקריאת) המגלה לבד, אלא בכל מצוה, בין מדאוריתא בין מדרבנן, כשמסתפק אדם, אם הוא חייב בה אם לאו, עושה אותה בלא ברכה. ואם ינצחו ההמון וקהל האנשים וידבקו במנהג וימשיכו לברך בט"ו, ראוי לכל תלמיד חכמים וירא שמים לסור מזה ולהמנע מלענות אמן +עי' ה' ברכות פ"א הי"א, ועי' בברכי יוסף להרחיד"א או"ח סי' מ"ו סק"ו ד"ה ואיכא ביישוב התשובה, פ"ן+ על זאת הברכה והדומה לה. וכל מי שעונה אמן על ברכות לבטלה או ברכות שיש ספק בחיובן ומתירן ללא שיקול דעת, הרי הוא עתיד ליתן את הדין.
שו"ת הרמב"ם סימן קכה
 
השאלה השביעית שאלה בדבר תפלת אנשי צור ביום טוב שני של גליות והקידוש והזמן +עי' ת' קי"ג, פ"ן+ שהם אומרים בו, האם הם עוברים משום ברכה שאינה צריכה אם לאו, הואיל ונראה מהבבלי +עי' ע"ז י"א ב' וברש"י שם שצור היא עיר שישראל ונכרים דרים בה+ והירושלמי +עי' אוצר ישראל ח"ט עמ' כ"ב ערך צור ע"ד מקומות הירושלמי אודות היהודים בצור, פ"ן, עיין ספר הישוב כרך א, ערך צור, א"ן+ שצור היתה מיושבה בבני ישראל, וכיצד נסתפק, אם השלוחין באו לשם אם לאו +ביצה ד' ב', פ"ן+
 
התשובה מה שהם עושים בזה נכון ואינם עוברים בשום פנים לא בתפלתם ולא בקידוש וזמן, לפי +ה' קדוש החדש פ"ה ה"ו וה"י, פ"ן+ שכל מקום, שלא יתבאר לנו בו בביאור ללא ספק, שהיו שלוחין באין אליהם, חייבים לעשות שני ימים טובים. ומהיות ישראל בעיר מן הערים הקרובות לירושלים באותה העת לא יתחייב, שהיו השלוחים באין לשם, לפי שהיו (אולי) יחידים או היה שם חרום בדרכים, או היו הגוים מונעים השלוחים מלהכנס לאותם המקומות. ואין העיקר בזה הענין אלא המנהג (לבד), לפי שכל מקום הקרוב לירושלים עד שיוכלו השלוחים להגיע (לשם), אם היה מנהג אבותיהם תמיד מדור לדור (לעשות) יום אחד, יתמידו בזה, ואם היו שני ימים, יתמידו בזה ויתפללו ויברכו בשני הימים כבני הגלות כולם. וזה כולו יתבאר מהלכות קדוש החודש מחיבורנו הגדול.
שו"ת הרמב"ם סימן קכו
 
השאלה השמינית שאלה כיצד היה הפייס נעשה בכל יום בין הכהנים וכיצד היה מונה אותם הממונה? והוצאת אצבעותיהם, הואיל והיתה למנין, מה הוא ההבדל בין שמנה לפי האיש ובין שמנה לפי אצבעות? ומה היא הרמאות, אשר חוששין ממנה למי שהוציא שתי אצבעות או שלש וביחוד האגודל? והאם ייחשבו רק כאחת +ר"ל האם ייחשבו שתי אצבעותיו או שלוש אצבעותיו של איש אחד רק כאצבע אחת+? מה עלינו (להבין) בזה?
 
התשובה זה הפייס היה קשה מאד על כל מי שקדם וכל פרוש ששמעתי בו אינו מסכים עם מאמרי התלמוד. ומצאתי בקונטרס אבא מרי +עי' גייגר תולדות הרמב"ם ע' מ"ו הערה י"א (כ"כ גייגר ח"ג ע' ע"ה) שהביא שם הגוף הערבי, ועי' אוה"ח לרח"ם סי' אלף מאה ושלש ע' חמש מאות עשרים ושש. עפנשטין ע' ד' הע' ב, פ"ן+ ז"ל דברים בזה מר' יוסף הלוי רבו זצ"ל והוא אומר אחר דיון ארוך ועדיין לא נתברר לנו וקשי לנו תמיד, כשהיינו למדים תורה אצל ר' יצחק הרב ז"ל. ולא הזכרתי לכם זאת אלא כדי שתדעו, שמה שהוקשה לר' אפרים ז"ל, כבר הוקשה לקודמים לו. ובעזרת השמים נתגלה לנו ענינו ונתבאר לנו, כיצד היה זה מסכים עם כל מה שבא בתלמוד בזה הענין. ואחר שנבאר לכם, כיצד היה, אז נתאים (לו) דברי התלמוד. ותיאורו (כך): היו הכהנים עומדים בצורת מעגל, איש בצד איש, והממונה עומד ומסכימים על מספר ידוע, שקובעים אותו ומסכימים עליו, אם מאה או אלף או מאתים או מה שירצו. ואחר שהסכימו על מספר ידוע, יפנה הממונה אל מי שירצה מהם ויורה עליו להיות מי שמתחיל ממנו המנין. ואחר שנודע להם האיש, אשר יתחיל ממנו המנין, לפי מה שפקד הממונה, וסך המספר, אשר הסכימו עליו, אז יאמר להם הממונה הצביעו ויוציא כל איש מן האנשים כפי רצונו אצבע אחת או שתים ולא יוציא שלוש, כדי שלא יטה אותה כשירצה ויאמר לא הוצאתי אלא שתים, ולא יוציא אגודל בכלל האצבעות לפי שהאגודל לקוצרו יכול לפושטו לכשירצה ולומר הוצאתי שתים, ולכווצו לכשירצה ולומר לא הוצאתי אלא אחת. וכאשר יוציאו האצבעות, יתחילו במנין מאצבע האיש, אשר פקד הממונה, אל אצבעו השניה, אם הוציא שתים, אל אצבע מי שסמוך לו. וכן יקיף על מספר האצבעות ויסובב למנותן, ר"ל האצבעות, סיבוב אחרי סיבוב, עד שישלם המספר אשר הסכימו עליו. והאיש, אשר ישלם המספר אצלו, הוא אשר יצא בפייס ראשון. ואופן הרמאות בכווץ הגודל ובפשיטתו הוא, שמי שהוציא הגודל יכוון לבו למנין, כשיראה כלל האצבעות שמוציאים ויסכמן בנפשו, שהרי יודע הוא המספר שהסכימו עליו והאיש שממנו התחיל המנין, ויתברר לו בהכרח בתחילת מחשבתו +היינו בעיון קל, ק'+ אצל איזה איש ייגמר המנין: וכשיקרה שאם יחשבו לו שתי אצבעות, ייגמר הסיבוב אצל זולתו, ואם יחשבו לו שהוציא אצבע אחת, ייגמר המניין אצלו בסיבוב האחרון, אז יכווצנה וישאיר אצבע אחת. וכן אם יתברר לו, שאם יחשבו לו שתי אצבעות, ייגמר בסיבוב האחרון המניין אצלו, אז יפשטנו, כדי שימנו לו שתי אצבעות. ולכן כל מי שמוציא גודל, אין מתחשבין לו בו ומכין אותו (מכת) שוט אחת. וזה (אפוא) תאורו (של הפייס). ומעניין מה שהיה הממונה מורה על מי שיתחיל ממנו המנין, הרי זה אומרו שם ביומא +כ"ה א', פ"ן+ הכהנים מוקפין ועומדין כמין כובליאר והממונה בא ונוטל מצנפת מראשו של אחד מהם ויודעין שממנו הפייס מתחיל. ושם נאמר +/יומא/ כ"ב ב'+ הממונה אומר להם הצביעו תאנא הוציאו אצבעותיכם למנין. והקשה שם ואמר ונמנינהו לדידהו, ר"ל אם המספר שהסכימו עליו ידוע (ומתחיל) בו הממונה באיזה איש שירצה, מדוע לא ימנו מן האיש שפקד הממונה, איש אחר איש, עד אשר ישלם המספר שהסכימו עליו, והאיש, שישלם אצלו המספר, הוא הראוי, ומה התועלת בהוצאת האצבעות ולהורות לו (להתחיל) במנין. והיתה התשובה אסור למנות את ישראל ואפילו לדבר מצוה ולכן יוציאו האצבעות, כדי שימנו האצבעות ולא האנשים. ושם נאמר +/יומא/ כ"ב א'+ ומה הן מוציאין אחת או שתים. והקשה +שם /יומא/ כ"ג א'+ השתא שתים מוציאין אחת מיבעיא ר"ל אם מותר לו לאדם להוציא שתי אצבעות וייחשבו לו כשתים, (כלום) צריך לפרש לנו, שמי שמוציא (אצבע) אחת, תיחשב לו כאחת. והיתה התשובה, שהבריא יוציא אחת ויחזיק שאר אצבעותיו והחולה בגלל חולשתו לכווצן בחזקה יוציא שתים, אבל לא ייחשבו לו אלא כאחת. והביא בריתא המחזקת דבריו והיא אחת מוציאין שתים אין מוציאין ויחידים מוציאין שתים ואין מונין להם אלא אחת +זה יורה שלא היתה גי' רבי' בגמרא במה דברים אמורים בבריא אבל חולה אפילו שתיים מוציאין כמו שנמצא לפני', וכן ליתא בתוספתא (ב"ג), ועי' בפי' המשניות שפירש שם בענין אחר, פ"ן, בקורפוס קודיקום האברויקורם א' א' הגירסה היא כמה אצבעות, כלומר או כמה אצבעות, אם הוא חזק, ולא שתי אצבעות, והשווה ליברמן, הלכות הירושלמי עמ' י"א הערות פ"ב - פ"ז+ והקשה (התלמוד) על זאת הבריתא, אשר אמרה, שהמוציא שתים ייחשבו לו כאחת ואין מונין להם אלא אחת והתניא אין מוציאין לא שלש ולא גודל במקדש מפני הרמאין, ואם הוציא שלוש, מונין לו, גודל, אין מונין לו, ולא עוד, אלא שלוקה מן הממונה בפקיע. והיה התרוץ מאי מונין לו אחת אגודל +תיבת אגודל ליתא לפני' בגמרא וגם רש"י ותוס' לא היו גורסין כן ובפי' המשניות יומא פ"ב מ"א נראה שנמצא שם טעות המעתיקים (ב"ג) (אך אותה הגרסה נמצאת גב /גם/ קורפוס קודיקום האברויקורום א, א' עמ' שכ"ג, בלאו), ע"ד מינוי האצבעות עי' ת' האי גאון בתה"ג הרכבי סי' ש"ל (ותה"ג מתוך הגניזה הוצ' אסף עמ' צ"ח, א"ך) ות' רבי' חננאל שהו"ל גינצבורג גש"ב שמ"ו, ורבי' כתב בפי' המשניות שם אלה הפייסות לא פירשום שום גאון מן הגאונים שהיה לפנינו ועי' ה' תמידין ומוספין פ"ד ה"ג ובלח"מ שם ע"ד גי' רבי' בגמרא, פ"ן+ ר"ל שמאמר הבריתא, שהמוציא שתים מונין לו אחת, הוא אם אחת מן השתים גודל, וכבר נתברר, שכל מה שאמרנו מסכים עם מאמרי (התלמוד) כולם, ונתברר אופן הרמאות בפשיטת הגודל וכווצו, ולא נשארו בזה פנים לספקות (בעזרתו) ישתבח ויתעלה.
שו"ת הרמב"ם סימן קכז
 
השאלה התשיעית שאלה מה פרוש כל שהחזיקו עולי בבל מארץ ישראל ועד כזיב +משנה שביעית פ"ו מ"א+ אם כזיב היא הסוף, מאין היא ההתחלה, שהיא התחלת ארץ ישראל.
 
התשובה ההתחלה מאשקלון. יתברר לכם זה מתחילת גטין +/גיטין/ ו' א' וכו', פ"ן+ בעת שקבע גבולות ארץ ישראל. והנני מצייר לכם צורת ארץ ישראל על גבולותיה וימיה ומזאת הצורה יתבארו לכם כל אותם המאמרים הנזכרים בתחילת גטין וממנה יתבארו לכם כל הדינים התלויים בידיעת +מב"מ בציור+ ארץ ישראל, אחר שתדעו, שאמנה הנזכרת בשיר השירים +ד', ח'+ היא הנקראת במשנה אמנס והיא הנקראת בבריתא סמנוס +השווה סמניס, סמנין תוספתא תרומות ב', י"ב [ועי' ש' ליברמן תוספתא כפשוטה עמ' שט"ז ובש"נ שצוינו על ידו, א"ך], [כתב הרמ"ת עיין מה שכתב הרב בעל תי"ט במשנה א' פ"א דשביעית משם הרב בעל כפתור ופרח שמצא להרמב"ם בחידושיו בכתב ידו במצרים שא"י הולך כולה עד כזיב וכו', עכ"ד, ונמצא בכו"פ הוצ' לונץ ע' רע"ו עיי"ש, פ"ן]+ והיא הרי באניאס. וזו צורת כל זה /כאן בא תרשים בספר/ והנחל הנזכר במשנה הוא נחל מצרים בלא ספק.
שו"ת הרמב"ם סימן קכח
 
השאלה העשירית שאלה מה פרוש לא נאכל ולא נעבד ונאכל ולא נעבד ונאכל ונעבד +[משנה שביעית פ"ו מ"א, פ"ן].+ והנתחייב במשהו דין שביעית בזמננו זה בארץ ישראל וסוריא במה שזורעים הגוים בהן אם לאו?
 
התשובה מאמר המשנה שלש ארצות לשביעית כל שהחזיקו עולי בבל וכו'. וזאת המשנה מה ששמענו בפירושה תמיד הוא מה שאמר ר' יצחק בן גיאת ז"ל בס' המאור +[הוא פי' על המשנה הנקרא גם ס' הנר, עי' הקדמת הר"ש במברגר לרי"ץ גיאת (שערי שמחה) ע' ה', ועי' אוצה"ס לבן יעקב פ תמ"ב, רמש"ש רשימת בודל. ע' /אלף מאה ועשר/. מרגליות שם ע' /חמש מאות שלושים ושמונה/. פ"ן.].+ אמר שהוא (הוא) אשר פירשו כל החכמים, והוא מה שקיימנו אנחנו +פירוש המשניות שביעית פ"ו מ"א ועיין גם י"מ טולידאנו, סיני כ"ב, כרך מ"ד, של"ד של"ו.+ והוא שענין לא נאכל ולא נעבד (הוא), שמי שעבר ועבד הארץ בשביעית, אותו הדבר הצומח אסור לאכלו. ועתה כשהיטבנו לעיין ולדקדק בכל הלכה והלכה +עי' פ - ן סי' קנ"ב, השווה ליברמן, הלכות הירושלמי, עמ' ז'+ בחבורנו הגדול, נתבאר לנו פרוש זאת המשנה ונתגלה טעמה כטעמיה דרבי' הקדוש זצ"ל. והוא שעבודת ארץ ישראל בשביעית בלא תעשה +ה' שמיטה ויובל פ"א ה"א+ כמו שביאר הכתוב +ויקרא כ"ה י"א+ לא תזרעו ולא תקצרו את ספיחיה ולא תבצרו את נזיריה. וכל מה שתצמיח הארץ מאליה מפירות הארץ או מפירות האילן, מותר לאוכלו והפקר +ה' שמיטה פ"ד ה"א+ כמו שכתוב בתורה +ויקרא כ"ה ו'+ והיתה שבת הארץ לכם לאכלה וגו'. ומאמר המשנה +שביעית פ"ח מ"ב+ שביעית נתנה לאכילה ולשתיה ולסיכה ולהדלקת הנר. וזהו דין תורה, אבל מדברי סופרים גזרו +ה' שמיטה פ"ד ה"ב+ על כל מה שתצמיח הארץ בשביעית ממה שדרך בני אדם (לזורעם) גרעינים, שיהא אסור באכילה +שם /ה' שמטה פ"ד/ ה"ג+ כגון מיני התבואה והקטניות וירקות הגנה כולם, וזהו הנקרא ספיחין. ולא אסרו אלא מפני עוברי עבירה +שם /הל' שמיטה פ"ד/, שלא ילך אדם רשע לזרוע תבואה או ירק בגנתו ויביאנה ויאכלנה או ימכרנה ויאמר מן הספיחין שעלו מאיליהן הן, ואם נתיר לאכול הספיחין, נגרום מכשול לעוברי עבירה ויעברו על עבודת הארץ. וכבר ביארו בספרא+ פ' בהר פרק ד' (הוצ' אה"ו ע' ק"ח ע"א) אמר ר' עקיבא מיכן סמכו חכמים על הספיחים שיהו אסורים בשביעית וחכמים אומרים אין ספיחים אסורים מדברי תורה אלא מדברי סופרים, ועי' פראנקל דרכי המשנה ע' קי"ד הערה ה' (כך יש לקרוא, א"ך), פ"ן +ואמרו הספיחין אינן מן התורה, אלא מדברי סופרים. וזוהי דעת החכמים והיא האמת. ומאמר המשנה+ שביעית פ"ט מ"א +וחכמים אומרים: כל הספיחין אסורין. ואסור על פי זה העקר /העיקר/ לאכול ממה שתצמיח הארץ בשביעית, אלא מה שלא ייזרעו לו גרעינים, כגון הנענע+ הנענע: עי' לעף, פלורה דאר יודאן, ב', ס"ה ס"ו +והקורנית והאזביון+ פלורה דאר יודאן, ב', ס"ז, ע"ג +והארכובית והחשי+ ע' לוי, אוצר לשון התלמודים והמדרשים, ערך חשי, יסטרוב, ערך חשאי, ברוקלמן, לקסיקון סיריאקום ב', ערך חשא, ובייחוד לעף, אראמישה פלנזנאמאן מס' קל"ז, וק' (לפי פי' הרמב"ם): כגון היעזור והאזוב והאזביון ואבוב רואה והקורנית +וכיוצא בהם מן העשבים. וזהו אומרם במשנה+ שביעית פ"ט מ"א, ה' שמיטה פ"ד ה"ג +והפיגם והירבוזין השוטים והחלגלוגות והכסבר של הרים והכרפס של נהרות והגרגיר של אפר פטורים מן המעשרות ונלקחין מכל האדם בשביעית, שאין כיוצא בהם נשמר. אבל כמו הלפת והכרוב וכרפס של גנה וכיוצא בהם כלם אסורין מדרבנן, כמו שבארתי. ופירות האילן כלם מותרים, כמו שבארנו+ ה' שמיטה שם ה"י. +ועל פי אלה העיקרים הקבועים ניסחה המשנה+ שביעית פ"ו מ"א +ואמרה, שכל מה שקידש עזרא בקדושה שניה, והוא אשר החזיקו עולי בבל, הספיחים שלו אסורין ועבודתו אסורה, והוא ענין אומרם לא נאכל ולא נעבד. וכל מה שהחזיקו עולי מצרים בקדושה ראשונה, ממה שלא החזיקו עולי בבל, והוא מן אמנה עד נחל מצרים באורך וברוחב עד הגבול שקידש עזרא, והוא עד כזיב, כל זה נופל מזאת המעלה שבקדושה, לפי שקדושה ראשונה קידשה לשעתה ולא קידשה לעתיד לבוא+ יבמות ט"ז א' וש"נ +ולכן ספיחין שלו מותרין, אף על פי שזה אסור בעבודה על פי דין תורה. וזהו אומרו וכל מה שהחזיקו עולי מצרים ועד הנהר ועד אמנה נאכל אבל לא נעבד. וכל מה שמחוץ לזה, אף על פי שישבו בו ישראל, אינו מארץ ישראל ולכן נאכל ונעבד+ בדרך הזה פי' רבי' גם בחיבורו ה' שמיטה פ"ד הכ"ו והכ"מ כוון לדברי תשובה זו מבלי ראותה, עיי"ש הכ"ו והכ"ט. +וכן ספיחי סוריא גם כן מותרין+ ה' שמיטה שם /פ"ד/ הכ"ח +לא תהיה קדושת סוריא חמורה מקדושת ארץ ישראל שהחזיקו עולי מצרים. וממה שהקדמנו ובררנו יתבאר לכם,+ שם /הל' שמיטה פ"ד/ שמה שזורעים הגוים בארץ ישראל בשביעית, אפילו במה שהחזיקו עולי בבל, מותר באכילה, לפי שעצם הדבר הצומח או מה שהם זורעים מותר באכילה מן התורה ולא גזרו עליו אלא משום עוברי עברה - ישראל, שאם זרע עבר, גזרו עליו על ספיחי ארצו שמא יזרע, הגוי, שאינו מצווה על השביעית, ספיחי ארצו מותרין. ואין הבדל בין ספיחי ארצו ובין מה שהוא זורע, הואיל והוא מותר לזרוע ואין שום פנים לחשוש לאסור זאת בסיבתו. מה תאמר פירות הגוי אסורין גזרה שמא יזרע? הוא יזרע בלא ספק ואין עליו חטא. ואם נאמר גזרה ספיחי גוי אטו ספיחי ישראל, היא גופה גזירה +ביצה ג' א'+ כמו שבארנו, נקום ונגזור גזירה לגזירה ולפי עיקרי העיון נראה, שזה מותר ואין שם אסור מן התורה, אלא לזרוע לבד, כמו שנתבאר בגמרא ראש השנה +י"ב ב'.+ אבל הדבר הצומח +ה' שמיטה פ"ד ה"א+ אפילו עבר וזרע, הרי הוא מותר מן התורה, כמו כלאי זרעים +ה' כלאים פ"א ה"ז+ אשר אסורה זריעתם ומותר לאכול הדבר הצומח (מהם). וגזירה שמא יזרע, אסרו אפילו ספיחין העולים מאליהם.
שו"ת הרמב"ם סימן קכט
 
השאלה הי"א שאלה איך דיננו בזמן הזה במעשרות בסוריא ובארץ ישראל במה שזורעים הגוים?
 
התשובה כבר ידעתם, שהעיקר בכל זה הוא, אם יש קנין לגוי בארץ ישראל להפקיע מן המעשרות או אין לו קנין. ואפילו מי שאומר יש קנין לגוי בארץ ישראל להפקיע מן המעשרות, סובר, שהם מדרבנן, כמו שנתבאר בגטין +מ"ז, א'+ ולכן לדברי הכל חייבים להוציא המעשרות בארץ ישראל. ולא נחלקו אלא אם מדרבנן או מדאורייתא. ומאחר שנתבאר לנו בגמרא יבמות +פ"ב, א', והשווה ה' תרומות פ"א הכ"ו ועי' בכ"מ וברדב"ז שם+ וכתובות +כ"ה, א'+ שתרומה בזמן הזה מדרבנן, כפי שנתבאר שם בדבר כי תבואו ביאת כלכם ולא ביאת מקצתכם +הדרשה שם היא לבבואכם אל הארץ במדבר ט"ו כ', המדבר בחלה, וכן היא בה' איסורי ביאה פ"כ ה"ג ורק הוסיף וכן תרומה בזה"ז של דברי סופרים, אבל בה' תרומות שם הדרשה כמו בת' שלפנינו והתקשו בדבר כל מפרשי הרמב"ם ועי' בחזון איש, החוכך להגיה, ולאור הת' בוודאי אין מקום להגהה, א"ך, על הנסיון להסב את הדרשה לויקרא כ"ה ו', העוסק בשביעית, וללמוד תרומה משביעית, השווה אנציקלופדיה תלמודית, ערך ארץ - ישראל, עמ' רי"ז, והשווה תשובה ת"מ הע' ל"ד+ נתאמת לנו, שכן המעשרות ג"כ בזמן הזה דרבנן, והגענו לדעה, שאין בזאת המחלוקת, ר"ל אם יש קנין לגוי או אין קנין לגוי, נפקא מניה הלכה למעשה בזמן הזה. ולכן קבענו בפירוש המשנה +סוף פ"ד דגיטין+ שהוא דרבנן, ונטינו לדעת החכמים האומרים יש קנין לגוי +כן פסק רבינו בפי' המשניות פאה פ"ד מ"ט ודמאי פ"ה מ"ט ומכשירין פ"ב. אבל בפי' המשנה דסוף פ"ד דגטין ובחבורו ה' תרומות פ"א ה"י פסק כמש"כ לקמן לפנינו דאין קנין לגוי להפקיע וכו', וכבר תמה על סתירה זו הר"ב אשכנזי בתשובותיו סי' א ד"ה בפירוש המשנה וכתב שבדק בכמה העתקות ישנות בלשון ערבי שנכתבו בזמן הרב ז"ל עי"ש, והגרי"ב בהגהותיו לפי' המשניות גיטין שם סק"א הניחה בצ"ע, ועל פי התשובה שלפנינו תתיישב הסתירה, פ"ן ובפי' המשניות שם קורפוס קודיקום א', א' בפאה הגי' שאין קניין, וכן הגירסה ע"י מחיקת הערה בשוליים בדמאי, ועי' בלאו, תרביץ כ"ז, תקל"ח ואילך. שטרן - ששון תרביץ כ"ט רס"ט ואילך+ כמו שנתבאר במקומות מספר מן הירושלמי +מאי /דמאי/ פ"ה ה"ט, גיטין פ"ד ה"ט.+ ואם נעיין היטב ונדקדק במה שמתחייב תמיד בכל זמן, יתברר, שההלכה אין קנין לגוי בארץ ישראל להפקיע מן המעשרות, כמו שנראה מבכורות +י"א ב'+ ועם זה הרי המעשרות בזמן הזה דרבנן מצד מה שהוזכר ביבמות ואפילו מה שצומח בשדה ישראל היום מעשרותיו מדרבנן. וזה העיקר שכחו מר' יוסף בן פלאת זצ"ל +עי' צונץ מ"ע גייגר הקדמון ח"ב שצ"ח ורמש"ש ברשימת בודל' אלף תשע מאות ושמונה, גראס גלייא יודאייקה עמ' רפ"ד ומאן ח"ב רצ"ו ועוד, פ"ן [ועי' ש' /אסף/ אוסף, ספרן של ראשונים עמ' קצ"ט א"ד]. ועיין עוד בית הבחירה לעירובין מהד' הרשלר, עמ' ש"י הערה קי"ב+ בקונטרסים הללו, ששלחתם לנו ולכן תראוהו מרבה לומר חייב מדאורייתא וחייב מדרבנן וכל זה אינו אלא פרט על פי עיקרי הדינים בכל זמן, (אך) לא בזמננו זה. וכבר ידעתם ג"כ, שיש קנין לגוי בסוריא להפקיע מן המעשרות, כמו שנתבאר במסכת חלה +פ"ד מ"ז+ והוא אומרם ישראל שהיו אריסין לגוים בסוריא ר' אליעזר מחייב פירותיהן במעשרות ובשביעית ורבן גמליאל וכו' עד חזרו לנהוג כדברי ר"ג. ואין הבדל בין אריס מגוי או חוכר או מקבל פירותיו, (כולם) פטורין מכלום, כמו שנתבאר בגטין +מ"ג ב'+ באומרם אבל האריסין והחכירין ואריסי בתי אבות וגוי שמשכן שדהו לישראל, אע"פ שעשה לו נימוסי, פטורה מן המעשרות ומן השביעית. הואיל ושני אלה העיקרים קיימים, הרי דין טבל שנקנה מן הגוים, אם היה זה בא"י והגוי הוא שמרח זה הטבל וביד הגוי נגמר, הרי הוא פטור מכלום, כמו שנתבאר בבכורות +י"א ב'+ דגנך ולא דגן גוי. ואם ישראל הוא שמרח אלה הטבלים וביד ישראל נגמרו, הרי הוא חייב בכל, כאילו צמחו בשדה ישראל, אלא שהמעשרות של בעלים ויתן תרומה גדולה לכהן וימכור +לו, ק'+ מזה תרומת מעשר, להיותה אסורה לישראל בעון מיתה, ודמיה לבעלים, כמו שנתבאר שם. ואם היה זה הטבל שנקנה מן הגוי בסוריא, אינו חייב בכלום כלל, אפילו נגמר ביד ישראל, ואפילו חכר או שכר שדה מגוי בסוריא וזרעה, פירותיה פטורין. ואם קנה שדה זרועה מן הגוי, השדה עם הפירות שצמחו בה, אם אותם הפירות לא הביאו שליש והביאו שליש ביד ישראל, חייב לעשר, ואם הביאו שליש ביד הגוי, פטור. ושם נאמר בגטין +מ"ז א'+ ישראל שלקח שדה מיד הגוי בסוריא וחזר ומכרה, משהביאה שליש, חייבת במעשר, שכבר נתחייבה, ר"ל אם חזר ישראל ולקח השדה עם פירותיה מן הגוי, הרי היא חייבת, הואיל והביאה שליש ביד ישראל תחלה והרי היא עתה עם הקרקע ביד ישראל. וזה העיקר מבואר בסוף מעשרות +פ"ה מ"ה, פ"ן+ (ושם) נאמר חלוקת +הלוקח, ק'+ שדה ירק בסוריא, עד שלא באו לעונת המעשרות, חייב, משבאו לעונת המעשרות, פטור ולוקח כדרכו והולך. ר' יהודה אומר: אף ישכר /ישכור/ פועלים ללקט. אמ' ר' שמעון בן גמליאל: בד"א בזמן שקנה קרקע, אבל בזמן שלא קנה קרקע, אף עד שלא באו לעונת המעשרות פטור. ולשון הירושלמי +מעשרות פ"ה ה"ד (נ"א ד')+ אמ"ר אבון: אתיא דרבן שמעון בן גמליאל בשיטת רבן גמליאל זקנו, דתנינן תמן ישראל שהיו אריסין לגוים בסוריא ר' אלעזר מחייב בפירותיהן במעשרות ובשביעית ורבן גמליאל פוטר. וכבר נתבאר, שלא יתחייב ישראל במעשרות בסוריא במה שיקנה מן הגוים, אלא אם כן קנה קרקע עם הפירות, והוא שלא באו לעונת המעשרות ביד גוי. וזה כולו אליבא דרבן שמעון בן גמליאל, אשר ביאר התלמוד, שהוא בשיטת אביו. וכבר נתבאר שההלכה כאביו, כמו שאמרה המשנה +חלה פ"ד מ"ז והשווה ה' תרומות פ"א הט"ו וגם הט"ז+ נהגו כרבן גמליאל. וממה שראוי לדעת ג"כ, שחיוב המעשרות אינו נחשב לפי חישוב מקומות גידול הפירות, אלא לפי חישוב מקומות מציאותם, ולכן פירות ארץ ישראל שיצאו לחוצה לארץ פטורין מכלום לאומרו +במדבר ט"ו י"ח+ יתעלה אשר אני מביא אתכם שמה, שמה אתם חייבים ובחוץ לארץ פטורין. ופירות חוצה לארץ שנכנסו לארץ חייבין וכ"ש פירות סוריא. ונתבאר זה במסכת חלה +[פ"ב מ"א, פ"ן] והשווה פירוש המשניות שם וכן רדב"ז לה' מעשרות פי"ג ה"ד.+ ופירות ארץ ישראל שיצאו לסוריא חייבין במעשרות מדבריהם והוא אומרם בדמאי +פ"ו מי"א, פ"ן+ המוכר פירות בסוריא ואמ' משל ארץ ישראל הן חייבין לעשר. ולא העירונו על זה העיקר, אלא לפי שראיתי, שר' יוסף ז"ל שכחו במה שחיבר לכם בזה הענין. וכבר ביארנו כל מה שצריך בענין המעשרות. ומכח דברינו יתברר לכם, שכל תרומה בזמן הזה וכן כל מעשר מדרבנן, ואפילו בארץ שהחזיקו עולי בבל, ואפילו בשדה ישראל עצמה, לפי שקדושה ראשונה בטלה וקדושה שנייה לא חייבה אותם, להיותה ביאת מקצת כמו שנתבאר ביבמות וכתובות, ואין צריך לומר בסוריא, שעיקר המעשרות שם מדרבנן. ומחבורנו הגדול +ה' תרומה פ"א, ה' מעשרות פ"א ה"ז, ועי' פי' המשניות דמאי פ"ו מי"א ומעשרות פ"ה מ"ה, פ"ן, וכן ה' אסורי ביאה פ"כ ה"ג, והשווה ליברמן. הלכות הירושלמי. עמ' ח'+ יתבארו לכם כל אלו העיקרים וענפיהם והתלוי בהם מן הלכות תרומות ומן הלכות מעשרות.
שו"ת הרמב"ם סימן קל
 
השאלה הי"ב שאלה איך דיננו בכלאים אשר יזרעו הגוים, היאסר עלינו לקנות מכרם, שיזרעו תחתיו וסביבותיו ירק, או אין עלינו בזה דבר?
 
התשובה כלאי הכרם (הם) כמו בשר בחלב +עי' הלכות מאכלות אסורות פ"ט ה"א וב', פ"ן+ ר"ל בכל אחד מהם יש שני לאוין +שם פ"י ה"ו, פ"ן+ איסור העשייה ואיסור אכילת מה שכבר נעשה. וזה שהמבשל בשר בחלב לוקה, ואם אירעה תערובת בשר בחלב בבישול במקרה או שבשלו גוי, זאת התערובת אסורה בעינה והאוכל ממנה כזית לוקה. וכן כלאי הכרם, הזורע אותם לוקה וכלאי הכרם עצמם אסורים בעינם, ואפילו זרעם גוי או הצמיחתם האדמה מעצמה, הם אסורים בכל מקום כמו הערלה +שם /הלכות מאכלות אסורות פ"י/ ה"ט+ אלא שאכילת כלאי הכרם בחוצה לארץ אסורה מדבריהם ובארץ ישראל האוכל מהם כזית לוקה. וכבר נתבאר +משנה ערלה פ"ג מ"ט+ שספק ערלה וספק כלאי הכרם בארץ ישראל אסור ובסוריא מותר וכולן ספיקן בחוצה לארץ מותר. ואפילו חזקה ידיעתנו, שהוא כלאים או ערלה, הריהו מותר, עד שנראה זה בעינינו. אבל ודאן אסורין בלא ספק בין בארץ ישראל בין בסוריא בין בחוצה לארץ. ומאמר המשנה בסוף ערלה כרם, שהוא נטוע ירק וירק נמכר חוצה לו, בארץ ישראל אסור ובסוריא מותר, בחוצה לארץ יורד ולוקט, ובלבד שלא ילקוט ביד. +והשווה ליברמן, הלכות הירושלמי, עמ' ט'+ ומאמו הירושלמי +ערלה פ"ג ה"ח (ס"ג ב) (שלא כהערת פ"ן למקום)+ בביאור דברי המשנה ובלבד שלא ילקוט ביד: אמ"ר חונא עוד היא [בקדמיתא] יורד ולוקט ובלבד שלא יראנו לוקט, ירצה באומרו בקדמיתא (שהוא) כמו החלק הראשון מזאת המשנה, והוא אומרם ספק הערלה בארץ ישראל אסור ובסוריא מותר ובחוצה לארץ יורד ולוקט, ובלבד שלא יראנו לוקט, והודיענו התלמוד, שהדין בערלה ובכלאי הכרם דין אחד (הוא), ר"ל ודאן אסור בכל מקום, אבל ספיקן אסור בארץ ישראל ומותר בסוריא, כמו שהמשיל +ר"ל הנאמר בבתריתא במשנה כרם שהוא נטוע ירק וירק נמכר חוצה לו הומשל ע"י ר' חונא לנאמר בקדמיתא ספק ערלה ועל כן דין ערלה ודין כלאים אחד הם, והשווה גם את הסיפא של המשנה+ לפי שזה הירק הנמכר חוצה לכרם זה הוא ספק, אפשר שהוא ממנו או מזולתי זה המקום. אבל אם נראהו מוציא הירק מזה הכרם ומוכרו או מוציא הפירות מזה הכרם של ערלה ומוכרם, אסור ליקח מהם בסוריא ומותר בחוצה לארץ, אלא אם יראנו בעיניו לוקט אותם. ויהא ההבדל בין סוריא ובין חוצה לארץ בזה, שחוצה לארץ נחשב ספק, אפילו באפשרות היותר רחוקה, ולא יחדל להיות מותר, עד שיראנו בעיניו לוקט מן הירק מן הכרם. אבל בסוריא, מאחר שראה הירק יוצא מן הכרם, נאסר עליו באכילה. ובארץ ישראל, אפילו לא יראהו, אלא היה נמכר חוצה לו, הריהו אסור. ואל יעלה על דעת אדם, שזה הכרם, אשר בו הירק, הוא כרם של ישראל, שהרי אלו היה כרם של ישראל, לא היינו מניחין אותו, לפי שנתדש /נתקדש/ וחייב להשרף, ואיך יקרה לו דין +נ"ל שצריך לתרגם: וכל שכן שיהא, א"ן+ ירק הנמכר חוצה לו. הרי כלאי זרעים, שאינן אסורין באכילה +כלאים פ"ח מ"א, ה' כלאים פ"א ה"ז+ היו שומרים ומחמירים בהשגחה עליהם, כפי שזה מפורסם +משנה שקלים פ"א מ"א+ וזה שבראש חדש אדר משמעין על השקלים ועל הכלאים ומצוים על האנשים לפקוד שדותיהם וכרמיהם לנקותם, ובחמשה עשר בו שלוחי בית דין יוצאין. בראשונה היו עוקרין +שם /שקלים פ"א/ מ"ב+ חזרו והתקינו שיהו מפקירין את כל השדה, בכל מקום שימצאו כלאים. ובחולו של מועד חוזרין השלוחין ויוצאין לפקוד כל מה שצמח אחר כך וכלאים שהניצו אין ממתינין להם, אלא יוצאין עליהם מיד ומפקירין את כל השדה. ואחרי אלו ההקדמות כולן איך יניחו כרם הנטוע ירק? (לכן) אין דבר המשנה אלא בכרם גוי בלא ספק +עי' כ"מ ה' מאכלות אסורות פ"י ה"ו שפי' כן ג"כ מבלי הזכיר התשובה, פ"ן.+ והראיה היותר ברורה אומרם ובלבד שלא ילקט ביד כאשר בארנו. ואף - על - פי שהענין פשוט וברור, מכ"מ הוספנו לו ביאור וחיזוק. +ועיין ק' כהנא בסי' כ"ב הערה ו' וז'. בתשובות הרמב"ם, במשנה תורה, מהדף פרדס+
שו"ת הרמב"ם סימן קלא
 
השאלה הי"ג שאלה בדבר מה שהזכיר ז"ל בשם ר' מאיר +אולי הוא ר' מאיר מקרקסונה שהיה בצור לעדות ר' בנימין הנוסע (הוצ' אדלר עמ' כ'), עי' כ"כ גייגר ח"ג פ"ט מארכס /הוקה/ ח"ג רכ"ז הע' כ"ד, פ"ן+ ור' חייא +עי' הקטע מכ"י אוקספורד אצל מאן ח"א ע' רכ"ב הע' ב: ורבינו חייא ורבינו אפרים עיי"ש הערה א, פ"ן+ נוחן בעדן, שחייבו את אנשי צור להוציא שתי חלות +ה' בכורים פ"ה ה"ח+ ושיהיה שעור חלה נשרף, והמעט, אשר נשרוף אנחנו בחוצה לארץ, הוא אשר ינתן לכהן בצור.
 
תשובה מה שאמרו (הוא) נכון בלא ספק וכן ראוי לעשות בכל ארץ סוריא וזה מתבאר ממסכת חלה מבאורנו לסדר זרעים +[מס' חלה פ"ד מ"ח ועי' שביעית פ"ו מ"א, פ"ן].+
שו"ת הרמב"ם סימן קלב
 
השאלה הי"ד שאלה בדבר צורת העקור של הסימנין +[ה' שחיטה פ"ג הי"ד עפ"י בה"ג, פ"ן]+ איך הם אחר העקור ואיך צורתם קודם לו, כי לא ראיתי לאיש בזה דבר כדבעי ולא ראיתי אף לאומנין אשר אצלנו ידיעה באיכות הסימנין העקורין.
 
התשובה זה לא יתברר אלא בטביעת עינא, שהאדם קונה לו בזה, ואי אפשר לדמות זאת על פי הדבור בשלמות. ואנחנו נדריך אל הדרך, אשר בה תקנה טביעת עינא זאת, לאחר שאקדים, שאפשרות העקור בבהמות רחוקה מאד, ואולי אף מן הנמנע, מפני כח השרירים המחברים הסימנים והלחיים. אבל בעוף אפשרותו קרובה. והאופן להבחין זה הוא +נוסח כת"י אחר, בתרגום ד"ר בלאו: ליקח עוף ולהחזיק את סימניו בשתי אצבעות ולמושכם לצד הראש ויחשט /וישחט/ תחת מקום האחיזה, ר"ל שתהיינה שתי האצבעות לצד הראש ושחט לצד החזה כדי שתשתמר מן העיקור ואם ימצא עוף מת או יחנק עוף עד אשר ימות, הרי מוטב כדי שישארו הסימנים על מקומם הטבעי, ואם יעשה זה, תחתוך הצוואר מיסוד הגוף וכו'+ שתשחט עוף ותנמיך לשחוט קרוב אל החזה, ר"ל בסוף הצואר, כדי שתישמר מן העקור, או שתחנוק עוף עד אשר ימות, ואם תבדוק עוף מת, הרי מוטב, כדי שיישארו הסימנים על מקומם הטבעי. אחר כך תקח זה העוף המת או השחוט, כמו שהזכרנו, ותחתוך צוארו מיסוד הגוף ותקרע בסכין חדה בתכלית החדות העור והבשר, עד שיתגלו הסימנים ותראה מקומם בין הלחיים וחבורם. אחר כך תמתחם בידך תכלית מה שאפשר ותתברר לך ג"כ, עד כמה נמתחים השרירים המחברים אותם עם הלחיים. אחר כך תניחם ויחזרו אל מקומם הטבעי. וכאשר יתברר לך זה, תמשוך הסימנים בחזקה, עד שתעקרם ממקומם עקור קל, לא שייכרתו וייחתכו בידך, ותתברר לך אז צורת העקור. עשה זאת פעמים מספר בעופות מספר או בבהמות מספר, עד שתיקבע בשכלך צורת הרפיון הקורה בהם בעת עקורם, כיצד היא, (וזו) הדרך לדמות זאת.
שו"ת הרמב"ם סימן קלג
 
השאלה הט"ו שאלה אם השמש עוברת י"ב מזלות בשנה שלמה, איך נאמר, שהמרחק, אשר אותו תעבור בתשרי ומרחשון וכסלו, בו בעצמו תחזור בטבת ושבט ואדר ונראה, שהנקודה, אשר ממנה זרחה בניסן (היא הנקודה שממנה) היא זרחה בתשרי, והרי בני אדם אומרים, שבניסן תזרח מטלה ובתשרי ממאזנים?
 
התשובה +[עי' ה' קדוש החדש פ"ט ה"ג ומפי"ב ואילך, פ"ן]+ התנועה, שהשמש מתנועעת בגלגל המזלות ממזל למזל, היא אשר תושלם בכל שנה פעם אחת. ולכן תהיה בתשרי במאזנים ובניסן בטלה, כמו שאומרים האנשים, והיא האמת. וזוהי תנועת השמש בעצמה. אבל הגלגל העליון יסוב עם כל כוכב שבו בכל יום ולילה פעם אחת ולכן תראה השמש בכל יום עולה מצד מזרח ושוקעת במערב, לא שהשמש בעצמה היא אשר סובבה הגלגל כולו ביום אחד. וזה ידוע אצל רב העם. ולהיות גלגל המזלות, אשר תעברנו השמש בכל שנה פעם אחת, גלגל נוטה, ר"ל שדרך השמש נוטה אל הצפון והדרום, אירע בגלל נטייתו, שהנקודה מסיבוב האופק, אשר תראה השמש ממנה עולה היום, איננה הנקודה אשר (תראנה) עולה ממנה מחר, אלא תעלה בכל יום כאלו תתרחק מעט מעט, עד אשר תשלים מרחק מה מסיבוב האופק, (ותראנה) ג"כ חוזרת באותו המרחק עצמו. וזהו אשר קוראים התוכנים רוחב מקום הזריחה. ולא השמש היא אשר התנועעה בסיבוב האופק למרחק מה וחזרה באותו המרחק, אלא ייראה זה לעין לבד. וזה עניין, שאירע לה במקרה, וזה לא יתברר במלואו, עד שאפשר יהיה לדמותו בשלמות, אלא בשיחה פה אל פה, שיצייר (המבאר) את זה על גב כדור ויסובבנו, עד אשר יתבאר זה. אבל אנו כבר הדרכנו לעיקרו (של הדבר). ומי שקנה דבר מזאת הידיעה +[עי' מש"כ מרגליות שם ע' חמש מאות ארבעים ושבע ע"ד שבוש העתקת הרמ"ת, פ"ן]+ יתברר לו מה שאמרנו בטרחה היותר קלה.
שו"ת הרמב"ם סימן קלד
 
השאלה הי"ו שאלה מאמר החכמין /החכמים/ +בעיקר פסחים י"ב ב' (השווה פ"ן, הערה לעמ' של"א, שורה ה') וכן סנהדרין פ"ה מ"ג (דף מ' א'), פסחים י"א ב'+ ז"ל בחמש חמה במזרח ובשבע חמה במערב שית יומא בי קרנאתה, האם זה בקיץ ובחרף כאחד? וכן אומרם +פסחים צ"ד א'+ חמה בראש כל אדם, האם זה בקיץ ובחרף?
 
התשובה זה בכל זמן ובכל מקום. וזה שכל השעות, שמזכירים החכמים בכל התלמוד, הן שעות זמניות +עי' פירוש המשניות ברכות פ"א מ"ד, פ"ן+ ר"ל שבכל זמן יש י"ב שעות בלילה וי"ב שעות ביום, יהיה (אורך) היום אשר יהיה. אם יהיה ארוך, תהא כל שעה משעותיו ארוכה בהתאם לו, ואם יהא קצר, תהא השעה קצרה. ואלו השעות הן אשר קוראים התוכנים השעה הזמנית וקוראים אותן גם כן השעה הנטויה. ואחרי (שבארתי) זה העיקר (אני אומר) אם תשים פניך לצד דרום בדיוק והמזרח לשמאלך והמערב לימינך, אז תראה השמש בתחלת היום נמוכה וקרובה לארץ למראית העין, וככל שתעבור שעה מן היום, השמש מתרוממת מן הארץ, היא +והיא+ לצד שמאלך, עד סוף השעה הששית ואז תראה השמש נגד פניך בדיוק מול עיניך. וזהו מה שקוראים בי קרנאתא. וכשתשלם השעה השביעית, תראה השמש יורדת לצד ימינך והיא תשפל ותרד, עד אשר תשקע. וזה בכל יום, בקיץ ובחרף. אבל כשתהיה השמש בי קרנאתא והוא בחצי היום והוא תכלית גובהה באותו היום, תראה אותה נגד פניך, אך תהיה רחוקה מנקודת הקדקוד בעת החרף ונוטה לצד דרום, ובעת הקיץ תהיה קרובה לנקודת הקדקוד וסרה מן הדרום. ותכלית ריחוקה מנקודת הקדקוד היא ביום תקופת טבת ותכלית קירובה היא ביום תקופת תמוז. כל זה באלה האקלימים, ר"ל ממקצת (האקלים) השלישי עד סוף השביעי, וקירובה וריחוקה משתנה כפי המקומות, (במקומות) מעוטי הרוחב לא תתרחק (השמש) מנקודת קדקוד אנשיהם כמו שתתרחק מן (המקום) בעל הרוחב הרב יותר. וכפי רוחב המקומות אפשר שתהיה השמש בחצי היום בנקודת הקדקוד בדיוק ולא יוכל האדם לראות גרם השמש במחצית היום באותו המקום ובאותו היום, עד אשר יהפוך ראשו אל השמים בתכלית מה שאפשר, עד אשר יהיה כמי שמתפרקד על הארץ, ואז יראה גרם (השמש). וזה דבר שאינו אפשרי בשום מקום בארץ בבל כולה ולא בארץ סוריא +אלשא"ם כוללת גם את א"י+ ולא בארצות המערב הידועות ולא בארץ מצרים, אבל זה אפשר בארץ תימן וכוש ובכלל מן אסואן בואך לצד דרום. ולא הקדמנו לך כל זה, אלא שתדע, שאומרם חמה בראש כל אדם לא כוונו בו, (שהשמש תהיה בנקודת) הקדקוד בדיוק, הואיל וזה לא יהיה אלא ביום אחד בשנה לבד במקומות מיוחדים או בשני ימים בשנה במקומות מיוחדים ג"כ. ולא כוונו בזה, אלא שהשמש היא בתכלית גובהה שבאותו היום ושהיא קרובה אל נקודת הקדקוד ונגד פניו ומולו בדיוק, כמו שבארתי לך, ושאינה נוטה לצד שמאל האדם ולא לצד ימינו, אלא (מכוונת) מול ראשו. ולדעת באיזה מקומות תעמוד השמש בנקודת הקדקוד ובאיזה מקומות לא תעמוד ובאיזה מקומות תעמוד יום אחד לבד ובאיזה מקומות תעמוד שני ימים, הוא דבר התלוי בחכמת התכונה ולא בענין זאת ההלכה, ושם יתבארו סבות זה (הענין).
שו"ת הרמב"ם סימן קלה
 
השאלה הי"ז שאלה מה ביאור אומרם מפני מה תלמידי חכמים אינן מצויין לצאת תורה מבניהם אמר רב יהודה אמ' רב שאין מברכין בתורה תחלה +נדרים פ"א א', ב"מ פ"ה א'.+
 
התשובה מה שפירשו לנו בזה הוא, +נוסחה אחרת: מה שפירשו לנו בזה הוא שאף בזמנם היה אצלם החולי הנמצא בזמננו הוא שהתגדלו על ספר תורה, וקשה היתה התנועה על תלמידי חכמים לעלות לספר תורה וכו', ואין ספק שנוסח כ"י זה נכון ובשאר ההעתקות השמיטו את דבריו החריפים נגד חכמי זמנו, ועיין לקמן, א"ן+ שאסור להתגדל (ולהמנע) מלעלות לספר התורה, כמו שכבר נתבאר. והיתה על רוב תלמידי החכמים קשה התנועה לעלות לספר התורה ונמנעו מלעלות לספר התורה. והנראה לנו בבאור זה (המאמר) הוא ההפך מזה והוא שהדבר שהתנגדו לו, שיהיה איש תלמיד חכמים נמצא ושיעלה במעמדו כהן עם הארץ או מי שפחות ממנו בחכמה ויקרא תחילה. ומפני שמיעטו בכבוד התורה ולא היו קוראין תחלה בתורה, אלא קוראין אחר פחות מהם, נענשו רובם, שאין תורה יוצאת מבניהם, לפי שמה שאמרנו כהן קורא ראשון וכו' +גיטין נ"ט א'. ה' תפלה פי"ב הי"ח+ כל זה אינו אלא בשוין +גיטין ס' א', ועי' ה' תפלה דמנהג פשוט הוא היום שאפי' כהן ע"ה קודם לקרות לפני חכם גדול ישראל, פ"ן הציון לגיטין מוטעה וצ"ל משנה אחרונה של מסכת הוריות ועיין אף מגילה כ"ח א', א"ן.+ ויש חזוק לזה הענין, אשר פרשנו, מזה, שבעל זה המאמר הוא רב ובפירוש אמרו, שרב קרא בכהני +[מגלה כ"ב א', פ"ן]+ במעמד שמואל +בכ"י אחר שינוי נוסחה: והם, (כאילו) מיעטו כבוד תורה, משום שאמרם, כהן קורא ראשון ואחריו לוי ואחריו ישראל אינו אלא בשווין אבל אם (הוא) נמצא חכם (ממנו) אז יקרא הוא תחילה, ומפני שת"ח מיעטו כבוד התורה ואינן קורין תחילה אלא אחר כהן פחות מהן - ייענשו רובם דאין תורה יוצא מבניהם, ואשר יחזק פירוש זה (הוא) שאומרו (של המאמר הזה) הוא רב ובפירוש אמרו רב קרא בכהני והיה שמואל נמצא והוא (שמואל היה כהן) כדבריו החריפים כאן - כך כתב אף בפירוש המשניות לגיטין נט ועיין בהעתקה שבמאירי שם שניהם שווין כמעט מלה במלה, וחסר למשל בשניהם אחרי יהיה ת"ח או עם הארץ [בין שיהיה שם מי שהוא חכם ממנו או לא יהיה] שנמצא במקור הערבי מהדורת צבי הירש גאלדבערג, וכעין זה אף בהעתקה שבתשובות הרשב"א המיוחסות לרמב"ן סימן רד, שהוא תרגום אחר מאשר לפנינו. והנה מ"ש הרמב"ם שרב קרא בכהני אף על פי ששמואל היה נמצא שם - בגמ' במגילה כב א אמרו שרב לא קרא אלא שלא בפני שמואל, וצריך לומר שכוונת רבינו, שהרי אמרו שם שרב עבד ליה כבוד ומשום כך לא היה קורא בפניו אבל אילמלא כך היה קורא אף בפניו, ומכאן שת"ח קודם לכהן אם הוא חכם ממנו. בנוגע לפירוש דברי רבינו בפיהמ"ש וכן כאן - עיין שו"ת מהר"ש לבית הלוי ח"א סימן יו"ד דף יא ע"א (שהביא אף את תשובתנו זו כמו שהיא אצל פ"ן בלי התוספת משיטה מקובצת [ואף שם בטעות: מה שהפסיד, עיין הערת פ"ן ד', עלינו בזה ג"כ]) וכן בבית יוסף או"ח סימן קלה ד"ה ומ"ש הרמב"ם, ובמאירי הנ"ל. מלשון רבינו, בעיקר לפי התרגום שבמאירי ובמקור הערבי, יוצא שמפרש שר"א ור' אסי היו בבית הכנסת כשרב הונא קרא בכהני. כפירוש שהביא רבינו, ושלא כשאר הראשונים שמפרשים שלא ברכו הכוונה לברכת התורה בשחרית - פירוש אף ר' יהודה הברצלוני בספר העתים עמוד רס"ג. אלא שהוא פירש על שאינן עולין בתורה בישראל ונותנין לישראל אחר עם הארץ לעלות לפניהם. וכפירוש רבינו פירש אף המהרש"א בחידושי אגדה בנדרים מדעת עצמו. ובעל בינה לעתים לספר העתים הערה עז לא דק בזה.+
שו"ת הרמב"ם סימן קלו
 
השאלה הי"ח שאלה הדיו, האם היא (מה שנקרא בערבית) מדא"ד +מדא"ד הוא אינדיאן אינק כדברי סימונסן שם+ או חב"ר +[עי' פי' המעתיק בפי' המשניות סוטה פ"ב מ"ד החיב"ר הוא הדיו של עפצים וכו', פ"ן]+ ואם הוא מדא"ד, מה הם סממניו, אשר אם ישנו אותם ויעשו זולתם, יפסול המצוה? ואם הוא חב"ר, האם זה החב"ר הנעשה מעפץ ומן (מה שנקרא בערבית) זא"ג +הוא גופרית הברזל, ועי' בתשובה+ או (גם) אם ייעשה מאיזה דבר מכווץ, הרי זה מותר?
 
התשובה הדיו אינה חב"ר בשום פנים, וכל מי שחושב שהדיו חב"ר, טועה טעות גסה מאד, לפי שמלשון המשנה מבואר, שהדיו אינה חב"ר. והוא אומרו בסוטה +[דף י"ז ב', פ"ן]+ אינו כותב לא בקומוס ולא בקלקנתוס ולא בכל דבר שהוא רושם, אלא בדיו, שנאמר וכתב ומחה כתב שהוא יכול לימחק. וכבר נתבאר, שדיו היא דבר, שאינו רושם. וענין אינו רושם (שאינו) מתקיים (ואינו) נשאר קבוע בעור, עד שלא יוכלו למחותו. ואם דיו היא חב"ר והיא אינה רושמת, איזה דבר יהיה אז רושם וכיצד אפשר להעלות על הדעת, שקומוס וקלקנתוס (הם) בכלל דבר הרושם והחב"ר, המתקיים יותר משניהם, בכלל דבר שאינו רושם זה דבר שאין ראוי לשמעו כלל. וידוע, שקומוס נעשה מחלודת הברזל, אשר צובעים בו הסנדלרים, וקלקנתוס הוא גופרית הברזל והיא מין ממיני הזא"ג. וכבר מנו הדיו בכלל דברים הרושמין בענין שבת והוא אומרם שם +[שבת ק"ד ב', פ"ן]+ כתב בדיו בסם בסיקרא בקומוס ובקלקנתוס ובכל דבר שהוא רושם. ומכאן ראיה, שהדיו הנזכרת תמיד היא דבר הרושם ומתקיים, כמו סיקרא, והוא (מה שנקרא בערבית) מגר"ה +טיט אדום, ע"ע דוזי+ או זנג'פור +גפרית כספית אדומה, ע"ע דוזי+ ולולי זאת, לא היה חייב מי שכותב בו בשבת, לפי שהיה כמי שכתב במשקין או במי פירות, שהוא פטור, להיותם דבר שאינו מתקיים. אבל אם מחק (את הדיו) והיטיב למוחקה, תימחק ולא יישאר לה סימן נראה בעור, ולכן מותר לכתוב בו פרשת סוטה, משום שיכולה להמחות. ואחר שהקדמנו מה שהקדמנו, אומר אני, שהדיו היא פיח, המתקבץ משריפת שמנים וכיוצא בהם, כמו השמן והזפת והקלפוניא +ע"ע דוזי [וכן ל, לאוו, גרייפישא ראקוסטשן ח"א עמ' קנ"ח, פ"ן]+ והאשק +הוא גאום אמוניאק כדברי סימונסן שם: אין צורך בתיקונו של לאוו שם, עי' דוזי. ערך ושק, ברוקלמן, לקסיכון סריאקום, ערך אושק+ וכיוצא בהם, כשכופין כלי, שמתקבץ בו אותו הפיח, וגובל אותו בשרף +עי' דוזי, ערך צמג, וכן לאוו שם, ועיין ה' תפילין פ"א ה"ד, ק'+ ובדבש בשיעור כדי שיורטב, ואוספו ומיטיב לשוחקו ולדוכו, עד אשר יהיה לעלים דקים, ומושחין אותו בשמן ומייבשין אותו. אלו הם סממני (הדיו). ואם יוקח זה המדא"ד (וישרנו) במים ויכתב בו ספר תורה, זה אצלי תכלית הטעות והוא דומה למי שיכתוב במשקין ובמי פירות, לפי שהוא לא יתקיים בשום פנים ולא יגוללו הספר מתחלתו לסופו ומסופו לתחלתו פעם או פעמיים, עד שיימחק כלו או רובו. ותמהני, אם בזאת הדיו כתב משה רבי' ע"ה ספרי תורות! איך יאמר על ספר התורה שכתב +דברים ל"א, כ"ו+ ושמתם אותו מצד ארון ברית י"י אלהיכם והיה שם בך לעד, איך יכתב בכגון זה דבר, שירצו שיתקיים אלפי שנים? ומה שראוי לעשות הוא שישרה זה המדא"ד במי עפצין ויכתב בו ויחליק במטלית אחר הכתיבה כדי ליפות בזה הכתיבה ולקיימה, כי בזה הסדור יהיה לו קיום ולא ייטשטש ולא יימחה, ואם תרצה למחקו, תמחקהו מן העור ויימחה לגמרי ולא יישאר לו סימן כלל. וכן עשינו אנחנו +[ה' ס"ת פ"ט ה"י ועי' ת' קנ"א, פ"ן]+ בכתיבת הספר, אשר כתבנו, ודקדקנו שיהיה כהלכה. ומן הדברים שמהם מתבאר לך, שהדיו הנזכרת תמיד (יש) בה מי עפצין או כיוצא בהם מן הדברים המכווצים, (הוא) מאמר ר' מאיר בסוטה +[דף כ' א', פ"ן]+ דבר אחד יש לי, שאני מטיל אותו לתוך הדיו וקלקנתוס שמו. אמ' לו: וכי מטילין קלקנתוס לתוך הדיו והתורה אמרה וכתב ומחה, כתב שיכול להמחות? ואין ספק, שלולי היה העפץ או כיוצא בו מן הדברים המכווצים והעפוצים בתוך הדיו, לא היה הזא"ג פועל בה שתתקיים, עד שלא יהיה אפשר למחקה, לפי שהזא"ג לבדו, כשתוסיפהו למדא"ד, לא יפעל בו כלל. ואתה תבחן זאת, אם תרצה, ותמצאהו (כך). ואין הבדל, אם יערבו העפץ עצמו או ששורין אותו במי עפצין, כמו שעשינו אנו. וכל זה למצוה, אבל לא לעכב, אלא מותר להוסיף לו הזא"ג גם כן, עד שיהיה כמו (שערבו) מדא"ד וחב"ר, לפי שההלכה כמאמר ר' יהודה בשם ר' מאיר לכל מטילין קלקנתוס לתוך הדיו חוץ מפרשת סוטה בלבד, משום שהוא לשון אחרון +כ"כ רבי' גם בפי' המשניות סוטה פ"ב מ"ד עי"ש, פ"ן+ והוא לפי מה שמתחייב העיון. ואצלנו תשובה מפורסמת לרבי' נסים +עי' אולז שנה ז עמ' ט"ו ופוזנאנסקי אנשי קירואן עמ' מ'.+ ז"ל והיא נמצאת גם כן פה במצרים, ידבר בה על עשית הדיו, ובסוף (התשובה) הוא אומר: ומייבשין אותה, ואם ירצה לכתוב בה, ישרה ממנו במים ויערבנה עם חב"ר ויכתב בה. אלו דבריו ז"ל. ולא הזכיר (שום) ראיה ולא דבר ממה שבארנו לכם, אבל יודע אני, שסמך על העיקר הנכון והוא אומרם ז"ל לכל מטילין קלקנתוס לתוך הדיו חוץ מפרשת סוטה. וכבר נתבאר בירושלמי +סוטה פ"ב ה"ד (י"ח א') ועי' ירושלמי שבת פי"ב ה"ד וגטין פ"ב ה"ג ומש"כ גינצברג גש"ב ד - תקל"ג, פ"ן+ שהדיו, הנזכרת בכל מקום סתם והיא הדיו שהיו כותבים בה ספרי תורות, היה בה קלקנתוס, כדי שתתקיים. וכבר בארנו, שהקלקנתוס לא יועיל לקיים אלא בהצטרפותו לעפץ, והוא אומרם שם בסוטה +ירושלמי שם, /פ"ב ה"ד/+ וכתב' יכול בדיו, בסיקרא, בקומוס ובקלקנתוס. תלמוד לומר, ומחה. יכול במשקין ובמי פירות. ת"ל וכתב. הא כיצד, כתב שהוא יכול להמחות. ואיזה זה, הדיו שאין בו קלקנתוס. והקשו על זה המאמר והתניא מחק מתוך הספר כשר, ר"ל איך תאמר, שפרשת סוטה לא תיכתב אלא בדיו שאין בה קלקנתוס, וזאת הבריתא אומרת, שמותר למחוק מתוך הספר, וספר תורה אינו נכתב אלא בדיו, שיש בה קלקנתוס. והיתה התשובה תפתר כהדין תנייא דתניא אמר ר' מאיר כל ימים שהיינו לומדים אצל ר' ישמעאל לא היינו נותנים קלקנתוס בדיו. וכבר נתבאר לך מזה המאמר, שהמפורסם והידוע אצלם לכתוב ספר תורה בדיו שיש בה קלקנתוס, וזה כדי שתתקיים, ושהדיו סתם היא שיש בה קלקנתוס והיא הנזכרת בשבת עם הסיקרא והקומוס והקלקנתוס ושרק בעת שר' מאיר היה מתלמד, היה כותב בדיו שאין בה קלקנתוס. ומה שאמר ר' יהודה משמו לכל מטילין קלקנתוס, הוא אחרי שנעשה שלם והיה מלמד לא מתלמד. וכאשר נדקדק בזה לאפוקי מפלוגתא +[עי' פי' המשניות סוטה שם וה' תפילין פ"א ה"ד, - על התשובה הזאת כתבו באריכות לאוו שם עמ' קנ"ז והלאה, רמש"ש זור קונדה העבר' האנדשער עמ' ל"ב וסימונסן ג - ק - ר עמ' קל"ד והלאה. על חלופי המנהגים בעשית הדיו שבין בני א"י ובני בבל עי' גינצברג גש"ב תקל"ג, ועי"ש עמ' א - ק"מ מפרקוי בן באבוי. פ"ן].+ לא נטיל קלקנתוס, כמו שאמרנו וכמו שעשיתי אני, אלא יישרה במי עפצין.
שו"ת הרמב"ם סימן קלז
 
השאלה הי"ט שאלה המותר לכתב המזוזה על גויל אם לאו.
 
התשובה מה שנראה לי (הוא) שמותר, משום שאמרו בשבת +דף ע"ט ב'+ תאנא דבי מנשה: כתבה על הנייר ועל המטלית פסולה, על הקלף ועל הגויל ועל הדוכסוסטוס כשרה. מאי, אלימ' מזוזה, מזוזה אקלף מי כתבינן, אלא לאו תפילין. ומזה, שהתקשה התלמוד, שתהיה זאת הברייתא במזוזה ואמר מזוזה אקלף מי כתבינן, ראיה, שעל גויל כשרה, דאם לאו, היה אומר מזוזה אגויל או אקלף מי כתבינן. ובמנחות +דף ל"ב א'+ כשאמרו ספר תורה שבלה ותפילין שבלו אין עושין מהם מזוזה, לפי שאין מורידין מקדושה חמורה לקדושה קלה, הקשו שם הא מורידין, עושין, והתניא, תפלין על הקלף ומזוזה על דוכסוסטוס הלכה למשה מסיני ותרצו למצוה, ואלמלא אין מורידין, היה מותר לעשות מזוזה מספר תורה והוא גויל בלא - ספק, והוא המפורסם והלכה רווחת היא, ר"ל לכתוב מזוזה אגויל +ה' תפלין פ"א ה"ט, פ"ן+ אבל מצותה אדוכסוסטוס +/הל' תפילין, פ"א/ שם ה"ח, פ"ן.+
שו"ת הרמב"ם סימן קלח
 
השאלה העשרים שאלה איך עשיית הציצית, האם חוליות כמו שאמר התלמוד +מנחות ל"ט א'+ הפוחת לא יפחות משבע והמוסיף לא יוסיף על שלש עשרה או (האם) הן כריכות, כמו שעושים הזקנים וכמו שנמצא כתוב למקצת הגאונים +עי' ת' ר' נטרונאי גאון בהשגת הראב"ד ה' ציצית פ"א ה"ז, ות' ר' יהודאי הובאה בעיטור ציצית שער א' חלק א' (ר' לבוב דף ל' ג') ועוד+ ורבי' האיי +הובא' סתם באשכול ה' ציצית ע' צ"ז+ ורבי' חננאל ג"כ סוברים (שעושים) כריכות.
 
התשובה אלו הכריכות לא עשינון מעולם ולא נעשה אותן ולא נאמין בהן +ואין אנו סוברים כך, ק'+ אלא אנו סומכין על מה שאמר התלמוד והוא, שנכרוך שלש כריכות +ה' ציצית פ"א ה"ז+ ונעשה הכריכה השלישית קשירה ויהיה הכל לחוליא אחת ונרחיק קצת ונכרוך שלש בקשירה ונרחיק קצת ונכרוך כך, עד שנעשה שבע חוליות +עי' תה"ג בתמים דעים סי' ל"ט, חידושי הרמב"ם ק' דף נ"ד א'+ כל חוליא שלש כריכות, ויהיה בין כל חוליא וחוליא מרחק קטן. ונתכוון שתהיינה השבע חוליות כולן בשליש העליון של הציצית, ונניח השני שלישים, כשחוטיהם נפרדים +מנחות ל"ט א', ה' ציצית פ"א ה"ח.+ ומה שנראה לי במה שאמרו מקצת הגאונים בדבר הכריכה, הוא, שהם סוברים, שאלו החוליות הנזכרות בתלמוד אינן מחוייבות אלא בחוט של תכלת, אבל עכשיו +ה' ציצית שם ה"ט, ועי' מש"כ ר"א עפשטיין בבית תלמוד ה' ש"ה+ הואיל ואין לנו אלא לבן לבד, תספיק הכריכה איך שתהיה, ובלבד שהשליש העליון יהיה כרוך והשאר נפרד, אבל מספר אותן הכריכות הוא דבר שאין לו עיקר, אלא (הוא) מעשה זקנים. וכל דבר שיימצא +כ"כ רבי' גם בהקדמת משנה תורה+ לאחד הגאונים, שלא נדע סבתו בו, צריך לומר עליו כמו שאמרו +ב"ב ק"ל ב', ועי' תה"ג הרכבי סי' קל"ג, פ"ן (צ"ל סי' שמ"ז ועיין אף תשובות הגאונים הרכבי סי' תנ"ו ולעיל סי' א' א"ן) [גנזי קדם ח"ב עמ' י"ט פ"ן כ"י]+ ז"ל לא מקרע תקרעוניה ולא מגמר תגמרון מיניה, אולי יש להם בזה עיקר. אבל להצטמצם בעשית החוליות, שהיא מן התלמוד, ראויה יותר ומאמר מפורש, שאיש אינו יכול לדחותו. וזו הכריכה אינה אלא קולא בלבד ואנחנו לא נדע אותה בשום פנים.
שו"ת הרמב"ם סימן קלט
 
השאלה הכ"א שאלה +[עי' ההערות לפ"ן סי' ז', פ"ן]+ בדבר דעתנו בכתיבת פרשיות של תפילין, האם הויות באמצע או תהיינה על הסדר לאומרם +מנחות ל"ד, ב'+ הקורא קורא כסדרן, והאם מקום בשר הוא מקום בשר ממש, ואיזה חצי הוא הנקרא דוכסוסטוס, האם זה שמצד הבשר או זה שמצד השער.
 
התשובה הנכון שיהיו על הסדר +[ה' תפלין פ"ג ה"ו, פ"ן] וכן ה"ה+ ר"ל שהקורא יקרא אותן על (סדר) כתיבתן בספר התורה ויהיו ביחס ללובש והיה אם שמוע מימינו ושמע סמוכה לה, והיה כי יביאך סמוכה לשמע וקדש לי משמאל המניח. ודעתנו בדבר הקלף והדוכסוסטוס (היא כדעת) רבי' האיי +[תה"ג הרכבי סי' ס"ג, פ"ן]+ ז"ל, והיא הדעה הנכונה בלא ספק, ומי שחולק עליה, אינו לדעתי אלא בעל מלאכה הדיוט, לפי שהעור ייחלק לשני חצאין, אחד מהם דק והוא הדוכסוסטוס, והוא אשר נקרא כאן במצרים קנט, והשני עבה והוא הקלף והוא ממול הבשר והוא שעושין אותו גויל +קלף. וכן בהמשך, ק'.+ ואותו (החלק) הדק הוא הדוכסוסטוס והוא (הצד), שהשערות צמחו בו. והכתיבה בלא ספק הוא על (צד) הפנים הלבן של הגויל והוא מקום הבשר, ובדוכסוסטוס על גבו והוא מקום השער. וידוע שאין כותבים (לא) על הגויל ולא על הדוכסוסטוס אלא אחר העיבוד.
שו"ת הרמב"ם סימן קמ
 
השאלה הכ"ב שאלה החייב עור חיפוי התפילין של ראש ושל יד עיבוד לשמו אם לאו?
 
התשובה איך יהיה חייב, והרי לא הותנה בו עיבודו כלל, אלא מותר שיהא מצה בלא עיבוד +[ה' תפלין פ"ג הט"ו, ועי' ת' ר' כהן צדק שפסק להיפך, הובאה בעיטור קש"ת ח"א (דף כ"ג ד') ובאגור ה' תפלין אות נ"ב, פ"ן]+ ורוב האנשים עושים החיפוי מעור חי בלא עיבוד, לפי שקל יותר לעשותו. ומה שאינו צריך עיבוד כלל, (הרי) כשהוא מעובד, אין מקפידים עליו שיהא מעובד לשמו.
שו"ת הרמב"ם סימן קמא
 
השאלה הכ"ג שאלה היתחייב על קביעת מזוזה ולבישת תפילין וציצית, כשהיתה לו מזוזה ונעקרה ועשה אחרת או שנקרעו התפילין שלו ועשה אחרים או שם ציצית חדשה, וכן כל המצות, היתחייב בעשיתן ברכת זמן אם לאו?
 
התשובה לשון התוספתא בסוף ברכות +[פ"ו הי"ד, פ"ן], הוצ' ליברמן פ"ו ה"ט ואילך (ע' ל"ו) [ובבאור הארוך עמ' קי"ב - קי"ג, א"ך]+ כל המצות מברכין עליהם שהגיענו. העושה סוכה לעצמו אומ' ברוך שהגיענו. העושה לולב לעצמו אומ' ברוך שהגיענו. נטלו וכו'. [העושה ציצית לעצמו אומר ברוך שהגיענו. כשהוא מתעטף וכו']. העושה תפילין לעצמו מברך שהגיענו. כשהוא מניחן וכו'. ושם ג"כ בפרק הרביעי של ברכות +[שם סוף פ"ד ועי' בהגיון אריה על התוספתא ברכות ע' נ"ו הע' קנ"א, פ"ן], הוצ' ליברמן פ"ה הכ"ב (ע' כ"ח), ועי' ש"נ לערבית+ נאמר היה מקריב מנחות בירושלים, אומ' ברוך שהגיענו. היה מקריב זבחים בירושלים, אומר ברוך שהגיענו, וכשהוא מקריבן, אומ' בא"י אמ"ה אקב"ו להקריב את הזבח. וכבר נתבאר לך +[ה' ברכות פי"א ה"ט, פ"ן]+ שהמצות יברך עליהן בתחילת עשייתן שהחיינו. והמצות נחלקות בזה לשלשה חלקים. הראשון בהם, שכל מצות עשה, בין של תורה בין של דבריהם, שמחייבת מזמן לזמן, כגון סוכה ושופר ולולב ונר חנוכה ומקרא מגלה, יברך עליהן שהחיינו, וזה ידוע ומפורסם אצל כל אחד. והחלק השני כל מצוה, שהיא קניין האדם ורכישת דבר, כגון ציצית ותפילין ומזוזה ומעקה, גם עליה יברך תחילת עשיתן שהחיינו, לא תהי זו פחותה מקונה כלים חדשים או בונה בית חדש. וראיה לזה ממה שאמרה הבריתא +[ר"ל התוספתא שם /מס' ברכות/ פ"ו, פ"ן]+ בדבר ברכת הזמן על הציצית ועל התפילין, אחרי מה שאמרה כל המצות מברכין עליהן שהחיינו והגיענו. והחלק השלישי כל מצוה שאינה תדירה ואין האדם מתמיד בעשייתה בכל עת, משום שאע"פ שאינה מיוחדת בזמן, דומה היא הואיל ואין חיובה מתמיד, למצוה שהיא מזמן לזמן, ולכן מברכין עליה שהחיינו, כמו שאמרה הבריתא במקריב מנחות ומקריב קרבנות וכמו שנתבאר בתלמוד +[פסחים קכ"א ב', פ"ן]+ בפדיון הבן, שאבי הבן מברך שתים, אשר קדשנו וכו' ושהחיינו וכו'. (והקש) זה עצמו במילה, שאבי הבן מברך שהחיינו, (דמאי) שנא, למה יברך שהחיינו על פדיונו ולא יברך שהחיינו על מילתו, ולא הזכיר זאת בבריתא ולא בתלמוד, להיותו ידוע ומפורסם, שכל המצות מברך עליהן שהחיינו. הלא בפדיון הבן לא שאל התלמוד, התתחייב על זה ברכת זמן אם לא תתחייב, אלא באה (השאלה), האבי הבן מברך, הואיל והוא הוא המחויב במצוה זו, או הכהן מברך, הואיל ומטיא הנאה לידיה. מכאן ראיה, שהעניין ברור ומחוור, שאי אפשר בלא (ברכת) זמן, והשאלה לא באה אלא על מי שיברכנה. ולא הבאנו אלו הג' חלקים אלא להוציא האחרים, לפי שמי שהפריש חלה או תרומה או מעשרות או טמא שטבל, לא יברך שהחיינו על עשית אלו המצוות ודומיהן, הואיל ואינן בכלל חלק מן החלקים שבארנו. ואלו העניינים כולם מבוארים בחיבורנו הגדול +[שם, /בהלכות ברכות/ - ועי' פ"ן סי' ק"כ ותה"ג שהובא' בא"ח ה' ברכות סוף סי' ע"ג, פ"ן].+
שו"ת הרמב"ם סימן קמב
 
השאלה הכ"ד שאלה מה ההבדל בין לשמוע קול שופר ובין על תקיעת שופר?
 
התשובה +[ה' ברכות פי"א הי"א, ועי' ה' מילה פ"ג ה"א, ועי' ת' ר' נטרונאי בה"פ מה"ג סי' קע"א ושם סי' קע"ג ת' ר' שרירא, ות' ר' עמרם הובא' ברי"ץ גאות שערי שמחה ח"א כ"ו ובעיטור ה' שופר ות' ר' האי בשערי תשובה סי' רצ"ו הובא' במנהיג ר"ה סי' ט' וברי"ץ שם, ועי' צונץ ריטוס ע' כ"ה וגינצברג גש"ב ע"א, פ"ן] והשווה רש"י זוין, המועדים בהלכה, עמ' מ - מ"א+ ההבדל ביניהם גדול מאד. וזה שהמצוה המחוייבת אינה התקיעה, אלא שמיעת התקיעה, והיוצא מזה, שאלו היתה המצוה המחוייבת היא התקיעה, היה חייב כל אדם ואדם מן הזכרים לתקוע, כמו שחייב כל אדם ואדם לישב בסוכה וליטול לולב, והשומע, שלא תקע, לא היה יוצא ידי חובתו, והיה גם כן התוקע, שלא שמע, יוצא ידי חובתו, כגון אם סתם אזניו תכלית הסתימה ותקע, היה יוצא, משום שתקע. ואין הדבר כן, אלא המצוה היא השמיעה, לא התקיעה, ואין אנו תוקעין, אלא כדי לשמוע, כמו שהמצוה היא ישיבת הסוכה, לא עשייתה, ואין אנו עושין, אלא כדי לישב, ולכן נברך לישב ולא נברך לעשות, ונברך לשמוע קול שופר, ולא נברך על תקיעת שופר.
שו"ת הרמב"ם סימן קמג
 
השאלה הכ"ה שאלה כבשה קטנה, שנתבשל כחלה עם הבשר, יש מי שאמר מאחר שהיא קטנה, התבשיל מותר, ויש מי שאמר הקטנה כגדולה והתבשיל אסור, ופסקו לחומרא ואסרו התבשיל, מה הדין בזה? והאיסורין שאמרו החכמים, (שבטלין) בששים, המורים אותם לעמי הארץ אם לאו?
 
התשובה אין ספק, שדין הכחל +[ה' מאכלות אסורות פ"ט הי"ב פ"ן]+ של הקטנה ושל הגדולה אחד ואין בזה הפרש, משום שכל הלחות, הנמצאת בנקבוביות גוף הכחל, היא חלב והטבע הופך הדם, (שהכחל) מכיל שם, לחלב בכל מצב, אלא שבעת היניקה יתוסף ויתרבה, משום המשך היניקה, אך לא ייפסק לגמרי אפילו שלא בשעת היניקה, אלא שהוא מעט. ולכן אסור לבשלו אפילו של הקטנה שבכבשות, אלא אחר שיקרענו שתי וערב ויטיחנו בכותל. ואם בישלו כמות שהוא בלא זאת העשייה, ישער בששים, בין שהיה התבשיל של עם הארץ או של חכם. וכן האסורין כולם מורין בשעורן לעם הארץ +עי' שם /ברמב"ם ה' מאכלות אסורות/ פט"ו וט"ז ועי"ש פט"ו הי"ח בדין כחל בששים+ ולא נחוש, שמא יפרצו פרץ, כמו שאמרו ז"ל, +עי' ת' ר' עמרם גש"ב עמ' ט, כ"ח, פ"ן+ לפי שאיסור דבר מותר, כשנתערב עם דבר אסור, עד שיהיה בששים אינו אלא גזירה מדברי סופרים והרחקה יתירה, אבל דין תורה חד בתרי בטל, ומאחר שיהיה הדבר המותר כפל הדבר האסור, הואיל ואין בו טעם האיסור, בטל במיעוטו, ורבנן הוא דגזור ואסרו, עד שיהא אחד בששים. (וכן) אמרו +חולין צ"ח, א', פ"ן+ לא תזלזל בשעורי דרבנן. ואם אחד בששים גזרה, נגזור אנו גזרה לגזירה מי שמע כזאת, מי ראה כאלה וכל שכן בכחל, אשר איסור בישולו בחלבו מדברי סופרים, לפי שדין תורה בשר שחוטה בחלב שחוטה מותר, כמו שנתבאר בחולין +ק"ט א', ב' וקי"א א'.+ ומעשים בכל יום, (שסוחרים) עמי הארץ בכל ארצות המערב יבשלו האוכל בפונדקאות ומשגיחין בהם הגויים כדי להזיקם (ורוצים) להטריף להם +ולאסור עליהם, ק'+ הקדרות ומשליכין בהן דבר משרץ הארץ או נבלה, ומשערים בששים ומתירים זאת להם, (ומהם) מי שאוכל מאכלו ומהם מי שמואס בו וישליכהו, עד שנתפרסם זה השעור אצל הנשים והעבדים ועושים על פיו בפני כל חכמי המערב. וכך ראוי לעשות מהטעם שבארנו, שהעיקר בזה גזירה ולא גזרינן גזרה לגזרה. ואסור למורה הוראה לאבד ממון ישראל ולאסור דבר המותר לגמרי, ואפ' אחר גזרת חכמי', אם כן, אין לדבר סוף.
שו"ת הרמב"ם סימן קמד
 
השאלה הכ"ד שאלה בדבר מה שאמרה התורה +ויקרא ז' ל"ד וי' י"ד, פ"ן+ שוק התרומה וחזה התנופה, למה יחדה את השוק בתרומה ואת החזה בתנופה?
 
התשובה מה שנראה לנו בזה הוא, שאיל המלואים אשר לאהרן לא הונפו ממנו חזה ושוק בפעם אחת, כמו שעושים לדורות בכל קרבן שלמים, אלא השוק לבדה הרים אותה לחוד מכלל האיל והניף אותה, ואחר כך לקח החזה והניף אותו לבדו. ומאחר שהשוק היתה האיבר הראשון, שלקח מגוף האיל אחר האמורין, קראה תרומה. אבל החזה, שהופרש אחריה, אינו תרומה, שהרי קדמתו השוק. ודבקו אלה השמות באלה השני איברים מאותה העת, וכאלו הוא אומר השוק אשר היתה תרומה מן איל המלואים, והחזה אשר הונף אחריה, כיוצא בהם לדורות תמיד מכל שלמים לכהן. ושהשוק נלקחה תחלה והונפה לבדה מאיל המלואים ואחריה הופרש החזה, הרי זה לשון התורה בשעה שצוותה בצורת הקרבת המלואים, אמרה +שמות כ"ט כ"ב - כ"ז+ ולקחת מן האיל החלב והאליה ואת החלב המכסה את הקרב ואת יותרת הכבד ואת שתי הכליות ואת החלב אשר עליהן ואת שוק הימין, כי איל מלואים הוא. וככר לחם אחת וגו' ושמת הכל וגו' ולקחת אותם וגו' ולקחת את החזה מאיל המלואים אשר לאהרן והנפת אותו תנופה. וכבר נתבאר מה שאמרנו, שהשוק הופרשה תחלה והונפה, ולפיכך קראה תרומה, ואחריה החזה והונף. אבל לדורות מכל שלמים התנופה לחזה ושוק כאחת, כמו שנתבאר במנחות +[ס"ב א', פ"ן].+
שו"ת הרמב"ם סימן קמה
 
השאלה הכ"ז שאלה היש חילוק בין מתי גוים למתי ישראל ובין קברי גוים לקברי ישראל אם לאו, לפי שראיתי מי שהביא ראיה ממעשה דאליהו, המוזכר בפרק המקבל +[ב"מ קי"ד ב', ה' טומאת מת פ"א הי"ג, פ"ן]+ שסמך בו על דברי ר' שמעון בן יוחאי, והתיר לפיו ליגע בקברי גוים. ונראה מדבריהם בפרק הבא על יבמתו +יבמות [ס"א א', פ"ן]+ שלא שלל ר' שמעון בן יוחאי ממתי גוים אלא האהל, אבל במגע ומשא סבירא ליה, דמטמאין כישראל. היש חילוק בזה בין המתים גופן ובין קבריהן או דין כולם אחד, והאם זו דעת ר' שמעון בן יוחאי (לבד) והחכמים חולקים עליו אם לאו, משום שראיתי דברים במשנה באהלות +[פי"ח מ"ז ומ"ח, פ"ן], במהדורת גולדברג מ"ח ומ"ט+ בדבר מדורת הגוים, המוכיחים, שדעת החכמים, שהיא סתם משנה, שיש לקברי גוים אהל ואסור לכהן להכנס אליהם, עד אשר יבדקו.
 
התשובה אמנם מה שהתיר ליגע בקברי גוים, זיל קרי בי רב אמרינן ליה, איזה חילוק יש בין המת והקבר, (והרי) התורה +במדבר י"ט ט"ז+ אמרה וכל אשר יגע על פני השדה בחלל חרב או במת או בעצם אדם או בקבר, ובמלחמת מדין +שם ל"א י"ט, פ"ן+ (כתוב) כל הורג נפש וכל נוגע בחלל, ואלו כתובים, שאינם סובלים פרוש אחר בשום פנים, (זולתי) כי אין חילוק בין המתים עצמן או קבריהם. ומאחר שמצאנו, שהתורה אמרה, שהנוגע במת גוי יטמא, יטמא ג"כ הנוגע בקברו +[משמע דנגיעת קבר גוי מטמא ובה' טומאת מת פ"ט ה"ד פסק רבי' העכו"ם אין להם טומאת קברות הואיל ואינן מטמאין באהל הרי הנוגע בקברן טהור עד שיגע בעצמה של טומאה או ישאנה וצ"ע, פ"ן].+ ושניהם יטמאו במגע ובמשא ולא יטמאו באהל, כמו שנתבאר ביבמות. וזה לדברי הכל +פי' חדש בגמ', א"ן+ ואין חולק על זה וראיה לזה מדברי רבינא +יבמות שם /ס"א ע"א/+ דהו בתרא, נהי דאמעיטינהו קרא מאטמויי באהל, ממגע ובמשא מי מיעטינהו קרא? ואלו היו דברי רבינא לדעת ר' שמעון לבד, היה אומר אמ' לך ר' שמעון: נהי דמיעוטינהו קרא מאטמויי באהל או היה אומר נהי דאמר ר' שמעון, שאין מטמאין באהל, במגע ובמשא מי אמר. ומאחר שאמר נהי דמיעטינהו קרא, ראיה, שקרא זה לדברי הכל בלא ספק. ומה שאמרו +ב"מ קי"ד א'+ אשכחיה לאליהו דקאי בבית הקברות, ר"ל, שהיה מאהיל, לא נוגע, כמו שנתבאר מדברי רבינא. ומה שאמר ר' אפרים ז"ל, שמצא במשנת אהלות בדבר מדורת גוים מה שמוכיח, שקברי גוים (מטמאים באהל), הוא טעות ואין שם מה שמוכיח זאת כלל. וזו היא לשון המשנה שם מדורות הגוים טמאים. כמה ישהה בתוכן ויהי צריך בדיקה, ארבעים יום, אע"פ שאין עמו אשה וכו'. את מה הן בודקין? את הביבין העמוקים ואת המים הסרוחין וכו'. ופרוש זאת המשנה +עי' פי' המשניות שם, /במס' אהלות, פי"ח/ פ"ן+ שהמקומות בארץ ישראל, שהגוים שוכנים בהם, טמאים מדרבנן +כך פירשו גם התוס' ביבמות ס"א א' ובתוי"ט לאהלות שם (תמה), פ"ן+ כמו טמאת אשה של חוצה לארץ, והטעם אחד, מפני המתים שהם קוברים שם. ומאחר ששהה ארבעים יום, אנו אומרים, אולי הפילו +עי' פסחים ט' א', פ"ן+ נפל וקברוהו שם. והחזיקו +והחמירו. ק'+ בזאת הגזירה, אף אם לא היתה שם אשה, שניחוש לה שהפילה, (ומאחר) ששהה ארבעים יום, צריך בדיקה, כדי שלא נחלוק במדורות הגוים. ונתבאר לנו, שאין בודקין אלא המקומות, שאפשר שהשליכו שם נפל, ואינו חייב לחפור הארץ כולה, לפי שלא הוחזקה שם טומאה ואין זה אלא חשש לבד. זו היא לשון (המשנה) דהתם וזה פרושה. ואיזו ראיה יש מזה שהצריכוהו בדיקה, כי קברי גוים מטמאין באהל, אין בזה ראיה כלל, אלא (צריך) לבדוק, כדי שלא יהיה שם וכל [אשר] יגע בו הנוגע.
שו"ת הרמב"ם סימן קמו
 
השאלה הכ"ח שאלה החייבים הכהנים במעשר בהמה מן הבהמות שלהם, כמו שהם חייבים בחלות ובתרומות וכיוצא בהן, משום שמעשר בהמה לבעלים? ואם הם חייבים, היכן הזכירו החכמים ז"ל חיובם בו, ואם אינם חייבים, היכן הזכירו, שהם פטורים?
 
התשובה אין לשאול, אם חייב הכהן או שאינו חייב אלא בדבר כמו תרומה או תרומת מעשר, שהיה יכול לעלות בדעתנו, שבהיות הכהן לוקח אותן, אינו חייב להפרישן, כמו שאינו מפריש מתנות כהונה מבהמתו ולא יפדה בנו. ולכן הודיעונו (חז"ל), שהכהנים גם הם חייבים בזה. אבל הדבר שהוא לבעליו, אופן הענין בו כללי בלא ייחוד של מה שמפרישים הכהנים, אלא הדבר שהוא לבעליו, מחייבו, כמו שחייב הכהן להפריש נטע רביעי ומעשר שני, כך יפריש מעשר בהמה +כך פסק רבינו גם בה' בכורות פ"ו ה"ג, אבל רבי' חננאל פסק דפטורין עי' חי' הרשב"א לחולין ד' קל"ו וערוך ע' זכר (ערוך השלם עמ' רצ"א א')+ +ראיית רבינו משבת וביצה הובאה ברשב"א חולין (וממנו בריטב"א ור"ן שם) לקושיא על דעת ר"ח, וראיית רבינו מבבא קמא - ממנה הקשה בעל משנה למלך שם על ר"ח, ועיין מ"ש רי"ט אלגאזי בהלכות בכורות להרמב"ן פ"א (דפוס וילנא דף ב' ע"ב) ד"ה וראיתי (וכ"כ מדעתו במנחת חינוך סוף מצוה ש"ס) ואין כאן מקום לביאור מחלוקתם+ וכל אלה הם של הבעלים. ולא אמרנו זאת, אלא להראות, שהסברא היתה מחייבת, שיהיו חייבים בזה, לפי שהוא דבר גלוי, אף אלולא נזכר. אבל זה נזכר ומבואר בקמא +/מס' בבא קמא/ ק"י ב'+ באומרם כהן שנפלו לו עשר בהמות בגזל הגר פטורין מן המעשר, וביארו סבת הדבר, משום שמתנות כהונה מתנה והעיקר הידוע (הוא שהלוקח) והנותן במתנה פטור מן המעשר, ומכאן ראיה, שממון הכהן, שנולד ברשותו, חייב במעשר. ובשבת +נ"ד ב'+ ובביצה +כ"ג א'+ אמרו פרתו של ר' אלעזר בן עזריה היתה יוצאת ברצועה שבין קרניה. ונאמר שם וחדא פרה הויא ליה? והא אמר רב יהודה אמ' שמואל: תריסר אלפי עגלי הוא מעשר ר' אלעזר בן עזריה מעדרו. וידוע לכם, שר' אלעזר בן עזריה כהן ועשירי לעזרא +ברכות כ"ז ב', ירושלמי יבמות פ"א ה"א (ג' ב'), פ"ן, מוטב לציין אף יבמות פ"ו ב' וירושלמי מע"ש פ"ה ה"ג, א"ן.+ הרי אלו המקומות מלמדים, (שהם) חייבים בזה, אם כי (זה) ענין גלוי.
שו"ת הרמב"ם סימן קמז
 
השאלה הכ"ט שאלה בדבר מי שאמר נדר, שלא אוכל או לא אשתה וכיוצא בזה, החייב הוא בזה כמי שנשבע אם לאו?
 
התשובה אינו חייב מזה דבר, משום שלא אסר על עצמו בלשון איסור ולא נדר בדבר הנידר, ר"ל שיאמר הרי זה קרבן או חרם או כיוצא בזה, והכתוב אומר כי ידור נדר לה' לאסור אסר, לא יהיה נדר אלא בשיאסור +ה' נדרים פ"א ה"א+ אבל בלשון נדר לבד לא אמר כלום. אבל אם זה הנודר עם הארץ, פותחין לו פתח ממקום אחר, כדי שלא יקילו ראש בנדרים +דין זה הובא בשם ת' הרמב"ם בהקדמת התוי"ט למס' נדרים, ועי' ה' נדרים פ"א הכ"ז ופ"ג הי"ב ופ"ן סי' קל"ט, ועי' תה"ג גש"ב עמ' ט ועמ' ועמ' כ"ח, פ"ן+ כמו שמצאנום באותן ההתחייבויות שאינן נדרים, שנותנים בלב עם הארץ המחשבה שהוא נדר ומתירין לו, כדי שלא ינהגו קלות ראש בנדרים.
שו"ת הרמב"ם סימן קמח
 
השאלה השלשים שאלה בדבר מילת הגוים +ר"ל המוסלמים+ והערלים +ר"ל הנוצרים+ המותר לישראל לקבל זאת על עצמו אם לאו? והיש הפרש בין הישמעאלים והנוצרים בזה אם לאו? ומה פרוש הבריתא +[ע"ז כ"ו ב', פ"ן]+ ת"ר ישראל מל את הגוי לשם גר, לאפוקי משום מוראנא, דלא. וגוי לא ימול את ישראל וכו', מה באה ללמדנו במ"ש ישראל מל את הגוי לשם גר?
 
התשובה מותר לישראל למול הגוי +הכוונה כאן לכל מי שאינו יהודי+ אם רוצה הגוי לכרות הערלה ולהסירה, לפי שכל מצוה, שהגוי עושה, נותנין לו עליה שכר, אבל אינו כמי שהוא מצווה ועושה, ובלבד שיעשנה, כשהוא מודה בנבואת משה רבינו, המצווה זאת מפי אלהים יתעלה, ומאמין בזה, ולא שיעשנה (לסבה) אחרת +ולא יעשנה בגלל מישהו אחר (הכוונה למוחמד, נביא האיסלם, ק')+ או על פי דעה שראה לעצמו, כמו שנתבאר בבריתא +ברית' של ר' אליעזר (בן יעקב), כלומר משנת ר' אליעזר מהדורת ענעלאו עמוד קכ"א, וכבר העירו רבים על טעות זאת, ויש להביא כאן דבר מופלא: בתולדות אדם לר' יחזקאל פייוויל מגיד מישרים בווילנא (והוא תולדות הגאון ר' זלמן מוולאזין) חלק ב פרק ה' בהשמטות לחלק ראשון דף כב ע"ב מסופר שנשאל הגר"ז למקור דברי הרמב"ם בהלכות מלכים והשיב שכך נמצא במדרש: אמר ר"י חסידים שמענו שיש להם חלק לעוה"ב חכמים לא נתפרש לנו, איזה חסיד זה המקבל עליו שבע מצות מפני שהן כתובין בתורה חכם זה העושה אותן מפני שקול דעתו - ואין המדרש לפנינו, וכבר התמרמר רצ"ה חיות בקונטרס אחרון למנחת קנאות שלו על מחבר תולדות אדם כי שקר העיד המחבר ת"א בשם הגאון מהר"ז, כי לא נמצא מדרש זה בשום מקום, ובעל ת"א לא ציין גם כן באיזה מדרש ובאיזה מקום נמצא זה, וצ"ע+ של ר' אליעזר בן יעקב +ע"ז ס"ד ב', פ"ן, אינו בתלמוד, אך עי' משנת ר' אליעזר של ענלאו. עמ' קכ"א, י' לוינגר+ וכמו שבארנו אנו בסוף חבורנו +ה' מלכים פ"ח ה"י, פ"ן+ הגדול. ומאחר שאמרה הבריתא ישראל מל את הגוי לשם גר וזה ברור וידוע, שמי שמתגייר, יימול, היה עולה בדעתנו, שלא אמרה לשם גר אלא למעוטי מילת הגוי ושאסור למולו, אם יישאר בגיותו, גוי מהול. ולכן באר לנו התלמוד, שאין כוונת לשם גר למעוטי לשם מילה, כשהוא (נשאר) גוי, אלא למעוטי מוראנה, ר"ל, אם היה בו חולי בראש הערלה, אסור לישראל לחתכה כדי לרפאו ולהצילו, אף על פי שבכריתתו יש אופן מה מן המצוה, הואיל ואין כוונתו לימול ואינו מתכוון אלא להתרפאות לבד, וזה אסור. וזה הדין בנוי על העיקר הידוע, שאסור להציל גוי מכליון, לאומרם +[ע"ז כ"ו א', פ"ן]+ הגויים והכותים לא מעלין ולא מורידין. וזה הדין למדים מאומרו: +דברים ז' ב'+ יתעלה ולא תחנם, ואין כוונתו שאסור למול גוי. ואין הפרש בזה בין ישמעאלי לנוצרי. ובכל עת שיבוא אלינו, שנמול אותו לשם מילה, מותר לנו למולו, אף על פי שהוא נשאר בגיותו +[עי' ה' מילה פ"ג ה"ז וה' מלכים פ"י ה"י, פ"ן].+
שו"ת הרמב"ם סימן קמט
 
השאלה הל"א שאלה מאמר ר' יוחנן +סנהדרין נ"ט א'+ גוי שעסק בתורה חייב מיתה, האם זה הלכה והחייב כל בר ישראל להמנע (מללמדו) דבר מן המצות חוץ משבע מצות או להעמידו עליהן, אם לאו?
 
התשובה היא הלכה +כן פסק גם בה' מלכים פ"י ה"ט ואת דבריו שם הוציא רבינו מתוך תשובה זו, עי' הערת גייגר תולדות הרמב"ם ע' ז' הערה ב', פ"ן+ בלא ספק. וכאשר יד ישראל תקיפה עליהם, מונעים אותו מתלמוד תורה עד שיתגייר. אבל לא יהרג, אם עסק בתורה, לפי שאמר חייב מיתה ולא אמר נהרג +עי' כ"מ שם, שכיוון בזה לדברי תשובה זו מבלי ראותה, פ"ן+ כמו שאמרו +סנהדרין נ"ז א', פ"ן+ על שבע מצות בן נח נהרג. ומותר ללמד המצות לנוצרים ולמשכם אל דתנו, ואינו מותר דבר מזה לישמעאלים, לפי מה שידוע לכם על אמונתם, שתורה זו אינה מן השמים, וכאשר ילמדום דבר מן כתוביה (וימצאוהו) מתנגד למה שבדו הם מלבם לפי ערבוב הסיפורים ובלבול העניינים אשר באו להם, (הרי) לא תהיה זו ראיה אצלם, שטעות בידיהם, אלא יפרשוה לפי הקדמותיהם המופסדות ויוכלו להשיב עלינו בזה בטענתם ויטעו כל גר וישראל, שאין לו דעת, ויהיה זה מכשול לישראל האסורין ביניהם בעונותם. אבל הערלים +ר"ל הנוצרים+ מאמינים בנוסח התורה שלא נשתנה, ורק מגלים בה פנים בפרושם המופסד ומפרשים זאת בפירושים, שהם ידועים בהם, ואם יעמידום על הפרוש הנכון, אפשר שיחזרו למוטב, ואפילו לא יחזרו, כשרוצים שיחזרו, לא יבוא לנו מזה מכשול ולא ימצאו בכתוביהם דבר שונה מכתובינו.
שו"ת הרמב"ם סימן קנ
 
השאלה הל"ב שאלה במה שאמרו +שבת ע"ה א'+ היודע לחשב בתקופות ומזלות ואינו מחשב וכו', איך יהיה זה החישוב ומה יצא מזה והאם זוהי הלכה אם לאו?
 
התשובה חישוב תקופות ומזלות הוא חכמת התכונה בכלל. ואומרם כל היודע ואינו מחשב, ר"ל, מי שיש ביכלתו להבין אותה ולו שכל טוב וקרא הקדמות זאת החכמה ואינו עוסק בה. ומה שאמרתם מה יצא מזה, כבר באר ר' מאיר בברייתא +מקור בריתא זו לא נודע לי, עי' ה' יסודי תורה פ"ב ה"ב כמו שאמרו חכמים בענין אהבה שמתוך כך אתה מכיר את מי שאמר והיה העולם, ועי' ס' המצות מ"ע ג' ומורה נבוכים ח"ג פרק כ"ח מונק ח"ג עמ' רט"ו ואין מקורו בספרי ואתחנן פי' ל"ג (הוצ' פרידמן ע"ד א') או בספרי עקב פי' מ"ט (שם פ"ה א') שהרי בס' המצות גורס כמו בספרי שלפנינו, פ"ן, [ועי' ספרי ואתחנן פי' ל"ג, הוצ' פינקלשטיין עמ' נ"ט ובש"נ שם, ועי' אבדר"נ פל"ז נוסח א' דף נ"ה ע"ב, הערת היגער בכ"י פ"ן]+ ואמר הסתכל במעשיו, שמתוך כך אתה מכיר את מי שאמר והיה העולם. ומתחלת חבורנו +[עי' ה' קדוש החדש פ"ו ואילך, פ"ן] והשווה ה' יסודי תורה פ"ד הי"ב [ועי' פי' המשניות ר"ה פ"ב מ"ד והקדמת ס' המצות שורש ב' (הוצ' העליר עמ' ו') ואגרת הרמב"ם לחכמי מרשילי"א קובץ ח"ב דף כ"ה ג', פ"ן]+ הגדול יתבארו אלו העיקרים.
 
וזהו כלל מה ששאל הר' אפרים זצ"ל וכל מה ששאלתם אתם. וכבר השבנו לכם עליו. והמקום ירחם עליו ויברך אתכם ויעזור את כלנו לעסוק במצותיו ולהדמות בדרכיו ולהבין בייחודו אמן וכן יהי רצון. סיון אתפ"ח לשטרות +[היא שנת תתקל"ז ליצירה (אלף מאה שבעים ושבע) עי' מש"כ סימונסן גק"ר י"ב עמ' קל"ח הע' ב, פ"ן].+ משה ב"ר מימון זצ"ל.
שו"ת הרמב"ם סימן קנא
 
שאלה ושאל הדיין המצויין ר' נהוראי שצ"ו בר' הלל הדיין +ע' רמש"ש ברשימת בודל' עמ' אלף תשע מאות ושמונה. פ"ן+ נ"ע: איך תורנו דרך בדבר ספר תורה, אשר כתבנוהו? אנו שואלים מחסד אדונינו אור העולם מ"ו משה בחיר השם וידידו תגדל מעלתו וירום הודו, שיורינו, באיזו דרך נלך בדבר ספר תורה, עד שיצא ארכו כהקיפו +ב"ב י"ד א', ה' ס"ת פ"ט ה"א, פ"ן+ מראשית הענין, ואיך אפשר לכוון זאת, שלא יהא בו פגם ולא נסמוך בו על המקרה.
 
התשובה תעשה קנה מדה גדול מחמש או שש זרתות וכיוצא בזה בתכלית הנכונות והדיוק, ויהיה מסוגים של הבנה או עץ אגוז וכיוצא בהם מן העצים, שאינם מתעקמים, ותחלק את קנה המדה כולו לאצבעות, עד אשר יסומנו בכל אורכו חמשים אצבעות או ששים או כיוצא בזה. וידוע לך, שכל אצבע, הנזכרת בענין שיעורי דבר מדברי ההלכה, היא רוחב הגודל הבינוני. וזאת צורת שעור האצבע אצבעה הבאת שיעור /שלשת המלים האחרונות מוקפות בריבוע/. וכאשר תיגמר חלוקת קנה המדה לאצבעות, תחלק אצבע אחת מהן לששה חלקים או לשמנה ואז תדע שעור חצי אצבע ורביע ושליש וששית או /שמינית/ שמין. אחר כך תרבע עורות הספר כולם ריבוע מדויק ותעשה רוחב כל עור עשרים וארבע אצבע מאצבעות קנה המדה, וזה יהיה קומת ספר התורה בלא ספק. ואל תשגיח בשוני אורך העורות, משום שמקצת העורות ארוכים ומקצתם קצרים. אחר כך תמדוד באותו קנה מדה אורך כל עור ועור, כדי שתדע, כמה אצבעות אורכו. יש עור, שאורכו למשל חמשים אצבע, ויש עור, שאורכו ארבעים אצבע וחצי, ויש עור, שאורכו שלשים ורביע או מה שיהיה. ותכתוב אורך כל עור ותרשמהו לך על ניר או תכתוב אורך כל עור על גבו. אחר כך תגלול העורות כולם, כמו שגוללים ספר תורה, לכרך חזק ומהודק מאד, עד כמה שאפשר, עד שיצא לך כרך, שהקיפו כ"ד אצבע, שהן שעור קומת הספר. [ותקיף אותו] בחוט ותמדוד בו, ויהא חוט משי שזור, כדי שלא יתמתח, כשתקיף אותו על הספר. וכאשר יעלה זה בידך, תפתח העורות כולם ותחבר מספר אצבעותיהם, והן מספר האצבעות של אורך ספר התורה בהכרח. אחר כך תשוב אל כל עור ועור מן העורות המדודים ותניח כשיור ממנו ארבע אצבעות למטה ושלש למעלה, ויהיה שעור מה שנשאר מאורך הדף לכתיבה אורך שבע עשרה אצבע. ונאמר למשל, שלאורך כל עורות הכרך אלף וחמש מאות אצבע. אחר כך תקח עור שלא מעורות הספר ויהא אצלך לנסיון ותרשום בו דף אחד, שארכו י"ז אצבע ורחבו למשפחותיהם +ט"ס וצ"ל למשפחותיכם כנוסח התלמוד והרמב"ם במשנה תורה, א"ן+ שלשה פעמים, באיזה כתב שתרצה, ותכתוב הדף כולו. אחר כך תשער, לכמה אצבעות מגיע רוחב הדף, נאמר למשל, שרוחב הדף הגיע לארבע אצבעות. וידוע לך, שבין כל דף ודף שתי אצבעות, הרי יהיה רוחב הדף עם השיור שש אצבעות. ותחלק מספר האצבעות של אורך הספר כולו, והוא במשלנו אלף וחמש מאות אצבעות, לשש, שהן רוחב הדף והשיור, תהיה התוצאה מאתים וחמשים. אז תדע, שייכתבו בזה השיעור של הכתב בכל הספר בהכרח מאתים וחמשים דף. ותספור דפי החומש, שממנו אתה מעתיק, ותדע, כמה דפים יכנסו בדף האחד, שנסית אותו, ותדייק בזה. ואם תמצא, שלפי זה השעור תשלם התורה במאתים וחמשים דפים, הרי השגנו [מה שרצינו], ואם יצא העניין אחרת וחשבונך יהיה יותר או פחות, כתוב בכתב דק או רחב יותר, ותכתוב דף שני, שרחבו יהיה או יותר מארבע אצבעות או פחות, ותחזור ותשער, כמו שעשית בראשונה. וכן תמיד תכתוב דף אחרי דף, עד שיסכים החשבון. וכאשר יעלה שיעורך בדיוק או בקירוב בשעור חמשה או ששה דפים, יותר או פחות, אל תשגיח בו, זה לא יזיק לך כלל בעבודתך בשום פנים. וכאשר נודע לך רוחב הדף על פי הדפים, שנסית בהם, תשוב אח"כ אל עורות הספר שמדדת ותשרטט אותם ותשרטט הדפים של כל עור והשיורין שבין כל דף ודף. ומה שנשאר מכל עור, שאינו משלים דף ואצבע ומדת חצי שעורה (של אצבע), +הכוונה לגרגר שעורה כדי תפירה, ק+ חתכהו ואל תחוש. יש עור, למשל, שתחתוך ממנו ארבע אצבעות, ויש עור, ששלש, ויש עור, ששתי אצבעות, ויש עור, שחצי אצבע, (ובכלל), כל מה שנשאר עודף על הדף האחרון ואצבע ומשהוא, תחתכהו, לפי שצריך להשאר בסוף כל עור אצבע ומשהוא שיור, (וכן) בתחילת כל עור הסמוך לו, כדי שיהיו, כשמתחברים שני עורות בתפירה, בין דף לדף שתי אצבעות ותהיה התפירה באמצע. ואל תשגיח בשיעורי אלו החתיכות, שתפחית מאורך הספר, לפי שהכתיבה תביאך בהכרח להוסיף עור, כשעור שנפחת מכל עור ועור. אם קצצת למשל מכל עור מה שסיכומו מגיע למאתים אצבע, צריך אתה להוסיף עורות בשעור זה. ומאחר שרוחב הדף ידוע, תביאך הכתיבה להוסיף מה שראוי. והעקר כולו (הוא) להקפיד בשני החשבונות, בחלוקת אורך הספר על פי רוחב העמוד ושתי אצבעות (ושיהא) כמותו היחס של הדף, אשר תכתב לנסיון, אל כל התורה. וכבר ציירנו לך שעור האצבע, אשר שיערנו לפיו. ודע, שרוחב כל דף מספרנו הוא ארבע אצבעות במדה שוה, +[כן כתב גם בחבורו שם פ"ט ה"י ועי' בה' סת"ם שהוצ"ל אדלר בס' גנזי מצרים אלף שמונה מאות תשעים ושבע ע' ט"ז בשם ר' קימוי גאון ושם ע' כ בשם ר' חננאל ובאשכול ח"ב ל"ח בשם ר' שרירא גאון, פ"ן]+ ואם תכתוב למשפחותיהם שלשה פעמים בשעור אורך ארבע אצבעות, יהיה זה שווה לשיעור כתב ספרנו. ומספר השורות של ספרנו (הוא) חמשים ואחת שורה בכל דף. וזה לך דוגמה, שתשער לך (לפיה). ואם יזדמן לך, שעובי עורות הספר, אשר תרצה לכותבו, (יהיה) כעובי עורות ספרנו, לא תצטרך לשער ולחשב כל עיקר, אלא לכתוב בשעור הכתב, שבארנו לך, וברוחב הדף, שתארנו, ומספר שורותיו, ואז יצא לך ארכו כהקיפו בהכרח. אבל בגלל שוני (עובי) העורות ישתנה (הדבר), לפי שאם יהיו עורות ספרכם דקים מזה, צריכה הכתיבה להיות עבה יותר והדף רחב יותר ומספר השורות פחות, עד שתהיינה למשל חמשים שורות או מ"ט ורוחב הדף ארבע אצבעות וששית למשל. ואם יהיו עורות ספרכם עבים יותר, תהיה הכתיבה דקה יותר ורוחב הדף פחות מארבע אצבעות ומספר השורות יותר מחמשים ואחת. סוף דבר, בתחלה תנסה על פי השעור, שתארנו לך, ר"ל שעור ספרנו, לפי שלא תטרח אלא מעט, והקרוב אצלי, שלא תצטרך לשעור אחר כלל. וזה אופן דרכנו בזה. וממה שיקל את עבודתך (הוא) שתדע, שאורך ספרנו חוץ מן הגליון שבתחילת הספר ושבסופו אלף ושלש מאות וששים ושתים אצבעות +בה' ס"ת פ"ט ה"י אלף שלש מאות ששים ושש, ההבדל של ארבע הן בחשבון הגליון שבתחילת הספר וסופו (על מה שכתב רבינו שם הי"א אלו השש אצבעות היתרות בחשבון לגליון שבתחלת הספר וסופו)+ ומספר דפין שלו מאתים ועשרים וששה. ולא באו אלו השש אצבעות היתרות +שהרי בספר רכ"ו דפין, שרוחבם ו' אצבעות (ד' אצבעות רוחב וב' אצבעות בין דף לדף), הרי האורך אינו אלף שלש מאות ששים ושתיים אלא אלף שלש מאות חמשים ושש (אמנם היה צריך להיות אלף שלש מאות חמשים וארבע, שהרי אינו מחשב את הגליון שבתחילה ובסוף, ועל כן יש לנכות מן החשבון ב' אצבעות, על כורחך אתה אומר, ששתי האצבעות החסרות האלה מצטרפות לד' האצבעות שבגליון שבתחילה ובסוף [ר' ההערה הקודמת], ובזה מיתרצת קושיית בעל הגהות מיימוניות שם הי"א, שכתב, שלא מצא יתירים אלא ארבע, אמנם צדק, שאצבעות יתירות אינו אלא ארבע [השווה את ההערה הקודמת], אך הגליון שבתחילה ובסוף באמת של שש הוא [ולא כמו שכתב בעל הגהות מיימוניות שם ה"י ולא נותר בחשבון כדי לגול העמוד כי אם ד' אצבעות], ורבינו לא דייק בלשונו וק"ל)+ אלא בגלל עודף רוחב הדף, אשר בו שירת הים ושירת האזינו +לפי ה' ס"ת פ"ט ה"י אורך דפיהן שש אצבעות, ושירת האזינו מכילה כמעט שני עמודים, ר' הגהות מיימוניות שם, הרי לך שלושה דפים, שבכל אחד מהם עודף של שתי אצבעות+ לפי שהן קבועות בתחילתן ובסופן כפי שידוע לכם. וכאשר תגלול העורות ותמדדם, אם הם באים בזה האורך או קרוב לו, אל תטרח ואל תחשב, אלא כתוב על פי זה הכלל. ואם יעלה ארכם ליותר או לפחות במדה מרובה, חלקהו ושערהו ושנהו, כמו שבארנו לך. וכאשר תיטיב לעיין במה שתארנו לך, יתבאר לך כל זה. והמקום ירחיב לבך בתורתו ויעזור אותך לקיים מצותיו ותורותיו ושלומך יגדל. [וכתב] משה.
שו"ת הרמב"ם סימן קנב
 
שאלה מה אומר אדוננו בדבר ספר תורה, כאשר יחתמנו המפטיר, היחזירנו להיכל ואחר כך יקרא ההפטרה או ישימנו בתיבה, לפי שצר הדוכן, שעליו קוראים בספר התורה, עד אשר יפטיר ויחזירנו להיכל למקומו?
 
התשובה אין הבדל בזה ואין להעדיף מעשה אחד על חברו +בה' תפלה פי"ב הי"ג ולא יפטיר בנביא עד שיגלול ספר תורה סתם רבינו ולא פירט+ אלא מצד מנהג הקהל, כי אין צריך לשנות מנהג, שנהגו בו, גם אם קטנה חשיבותו, אם אין זה מביא להפסד בדת ולא לעברה. וכתב משה.
שו"ת הרמב"ם סימן קנג
 
שאלות ותשובות לרמב"מ ז"ל
 
[שאלה] יורנו הדרת כג"ק אדוננו, על איזה צד של העור חל השם קלף ועל איזה צד ממנו חל השם דוכסוסטוס, האם הצד, אשר העבר האחד ממנו מקום שער ממש, הוא הנקרא קלף, והצד, אשר העבר האחד ממנו דבוק למקום הבשר ממש, הוא הנקרא דוכסוסטוס או הדבר בהפך מזה, (והוא) שהצד, אשר העבר האחד ממנו מקום שער ממש, הוא הנקרא דוכסוסטוס, והצד, אשר העבר האחד ממנו מקום בשר ממש, הוא הנקרא קלף. ייטיב נא הדרתו לבאר לנו זאת באר היטב כפי חכמתו, וירחיב הדרתו בפירושו, כדי שיסתלק בזה הספק. וייטיב לבאר לעבדו בחסדו ובטובו גם כן, על איזה צד של הקלף כותבין התפלין ועל איזה צד של הדוכסוסטוס כותבין המזוזה, ושכרו כפול מן השמים.
 
התשובה +עי' לעיל ת' קל"ט ופ"ן סי' ז' וההערות שם, ועי' גינצברג גש"ב תקכ"ז והלאה, פ"ן+ כאשר לוקחין העור בשלמותו ומעבדין אותו עיבוד שלם, ר"ל מליח וקמיח +מגילה י"ט א', ועוד, פ"ן+ ועפיץ, אז ייקרא גויל. וגויל הוא שם הדבר, אשר לא הושווה ולא הוסר ממנו דבר בשביל לישרו ולהשוותו, ולכן קורין אבני דלא משפיין +ב"ב ג' א, פ"ן+ גויל ואבני דמשפיין גזית. ואם לוקחין העור וחולקין אותו בעוביו כמו שעושין בו העושין הקלפין, ומוציאין ממנו החלק הדק הסמוך למקום הצמר של הבהמה ומעבדין אותו ג"כ עבוד שלם מליח וקמיח ועפיץ, הוא הנקרא דוכסוסטוס. והחלק השני ממנו, והוא העבה יותר והוא שממנו עושים הר"ק +בערבית קלף+, הוא אשר נקרא קלף, אם מעבדין אותו עבוד שלם מליח וקמיח ועפיץ. וזה הקלף אין כותבין בו שום דבר, שצריך ליכתב, אלא במקום בשר, והוא הצד הדבוק בבשר הבהמה. וזה הדוכסוסטוס אסור לכתוב בו אלא המזוזה +[מנחות ל"ב א', ה' תפלין פ"א ה"ח, ועי' ת' קל"ז, פ"ן]+ לבד, ומקום הכתיבה בו במקום שער, והוא הצד, שהיה צומח בו שער הבהמה או צמרה, לא הצד האחר, אשר היה דבוק לגב הקלף. ואלו הקלפין הנמצאים בזמננו +עי' ת' קס"ב, הערה+ הידועים בצורתם, אסור לכתוב בהם דבר, לא ספר תורה ולא תפלין ולא מזוזה, לפי שהם עורות שאינם מעובדין עבוד שלם, לפי שהם לא עפיץ. ואם עיבדו אותן בדבר מכווץ, כגון עפץ ו,,, +קרץ, הוא מין עץ סרק שעליו עפוצים ובהם מעבדים את העורות בתימן, ק+ וכיוצא בהם, אז ייקראו קלף ומותר לכתוב בו ספר תורה ותפלין ומזוזות. וכל זה במקום בשר, כמו שאמרנו, והוא הצד הלבן מן הקלף, אבל אחרי העיבוד. וכתב משה.
שו"ת הרמב"ם סימן קנד
 
שאלה ויורנו הדרתו בדבר התגין שבספר התורה ושבמזוזה, האם הם חובה אם לאו, והאם זה הלכה למשה מסיני או הוא כתוב בתלמוד, והאם פרשו זאת רז"ל או הוא מנהג, ומאיזו עת נתקן, והאם יהיו התגין זינין או סימנין על ראשי האותיות, לא זינין, והאם אפשר להקל בזה אם לאו. וכוונתנו שיבאר זה (הענין) ושלום.
 
התשובה +עי' ה' תפלין פ"ב ה"ח וה"ט ומקורו בשמושא רבה, וה' ס"ת פ"ז ה"ח במג"ע שם מציין מקור דברי רבינו מספר התגין, ועי' ה' מזוזה פ"ה ה"ב וה"ג ות' רה"ג בתה"ג הרכבי סי' שפ"ב ומש"כ הרכבי שם עמ' שע"ה בהערות ותש"ר ח"א נ"ג והל' סת"ם (גנזי מצרים) הוצ' אדלר עמ' י"ח בשם ר' הילאי גאון ושם עמ' ל"ד בשם ר' יהודאי גאון ובעיטור קש"ת חלק הכתיבה (דף כ"ד ג') בשם ר' עמרם גאון ועוד, פ"ן+ צורת התגין היא קוים דקים, שבראשיהם עובי, כמו זין, (והם) באים על אותיות מיוחדות בכל התורה, יש אותיות, שעליהן קו אחד מהם, ויש אותיות, שעליהן שני קוים מהם ושלשה ויותר עד שבעה קוים. ואין ידוע טעם לזה ואי אפשר לכוללם בכלל. והם מה שקוראים החכמים כתרי אותיות ועליהם אמרו +שבת פ"ט א', מנחות כ"ט ב'+ קושר כתרים לאותיות. וכך נמצאו בספרי תורות, שכתבם משה רבינו ע"ה. +עיין ראש הקדמת רבינו לפירוש המשניות ד"ה ודע, וכן בראש הקדמתו למשנה תורה ופסיקתא דרב כהנא וזאת הברכה דף קצז והערות שם, א"ן+. ובמשך העתות רבתה המחלוקת במספרם ובאותיות אשר יבואו עליהן. על פי אחת המסורות, המונות אותם, יושמו על אות שני תגין, (ועל פי) אחרת יושמו עליה שלשה או אחד, ומקצת האותיות נמצאות בתגין על פי מסורת אחת ואין עליהן דבר על פי מסורת אחרת. ומאחר שרבתה המחלוקת בזה ועל פי עיקר הדין אין השמטתן פוגעת ואינה פוסלת, הואיל וכתיבתם אינה אלא חיקוי לספרים, שכתב משה רבינו ע"ה, +אבל בפירושו של רבינו למגילה, מספרות הגאונים עמוד קצ"ט כתוב: ומשום הכי אם נכתבו תפלין ומזוזות וספרים משונות מן הסדר הזה כגון ששינה בתגין וכו' יגנזו, ואין להכריע אם חזרה יש כאן אם אשגרה יש כאן, אמנם בשימושא רבא פסל פרשיות של תפילין שאין בהן תגין, אבל כבר כתב הרא"ש הלכות תפילין: ובגמ' דידן לא הוזכרו כלל אלו התגין ולא מסתבר כלל למיפסל תפילין בשביל חסרון אלו התגין (והביא אף את דברי הרמב"ם פ"ב מהלכות תפילין), ואפשר שבתחילה נמשך רבינו אחר שימושא רבא. ועיין טור יו"ד סוף סי' רעד וב"י שם, ובית יוסף לאו"ח סו"ס לו והאשכל - אלבק ח"א עמ' ק"נ, רמז לתגין מן התורה ומן הנביאים ומן הכתובים עיין, ערוגת הבושם מהדורת אורבך ח"א רל"ג וחלק ב' נ"ה א"ן+ ראו מקצת אנשי המדינות להשמיטם ולהחסירם מן הספרים בכלל בגלל המחלוקת שנפלה בהם, שהרי אין (עוד) בכתיבתם חיקוי לאותו הספר הנזכר לעיל. ומקצת החכמים חושבים, שזאת הדעה מוטעית ואין המחלוקת, שנפלה במספרם, מחייבת להשמיטם, הואיל ויש מחלוקת גם במספר הפרשיות ובדבר הסתומות והפתוחות מהן ואין זה מחייב להשמיטן, והם כותבים אותם על פי הדעה המפורסמת. וזה הראוי ואל זאת הדעה נוטה אני. ומצוה מן המובחר +ה' ס"ת פ"ז ה"ט+ לבחור אלו התגין בתפלין והמזוזה וספרי התורות על פי הדעה המפורסמת. ומי שאינו משגיח בזה ואינו כותבם, לא הפסיד ולא פסל, אבל אין זה מן המובחר. וכל הספרים שבמערב כותבים בהם התגין. וכתב משה.
שו"ת הרמב"ם סימן קנה
 
שאלה ויורנו הדרתו בדבר ספר תורה, שנמצא בו השם כתוב מקצתו בסוף השיטה ומקצתו מחוץ לשיטה, האם זה יפסלהו מלקרא בו בצבור אם לאו. יורנו רבינו ושכרו כפול מן השמים.
 
התשובה +[עי' ה' ס"ת פדז ה"ה וה"ו, אבל רבי' לא מנה דין זה בין הדברים הפוסלים את הספר בפ"י ה"א, ועי' במעשה רקח שם, פ"ן]+ זה הסופר עשה מעשה מגונה, שלא ראינו מעולם, מי שעשאו. והראוי אצלי להחליף אותה היריעה ולגנזה, ואחרי החלפתה יקראו בו בצבור לכתחילה. וכתב משה.
שו"ת הרמב"ם סימן קנו
 
שאלה ויורנו בדבר אדם, שהיה מנהגו להסכים עם הנחתום לאפות בשכר חדשי. הביאו ההכרח לאפות הלחם ביום טוב אצלו. המותר זה אם לאו? יבאר לנו הדרתו הקדושה, מה חייבים (לעשות) בזה, כאשר הראוהו מן השמים, ושכרו כפול.
 
התשובה +עי' לעיל ת' קט"ו, פ"ן, הובאה בקיצור בבדק הבית לבית יוסף יו"ד סי' רעו ד"ה צריך שיהיו, ונרמזה בתשו' התשב"ץ ח"א סי' קעו ועיין שם בהסברת הטעם שלא מנאו הרמב"ם בין הדברים הפוסלים, א"ן+ מותר לו זה בגלל ההכרח, וכך עושים אנחנו תמיד לאפות ביום טוב בפורני. וכזה ראינו (שעשו) כל חכמי המערב שקדמונו, ולא התנגד איש כדי לאסור זאת. ואין בו לפי דעתי שום פנים לאסור כלל. וכתב משה.
שו"ת הרמב"ם סימן קנז
 
שאלה ויורנו בדבר בית עלייה שעל בית הכנסת ובו חנות, וחלק של הבית מעל ההיכל, שבו ספרי התורות המקודשים. המותר לדור בזה הבית ובזאת החנות ולעשות בה מלאכה וזולתי זה מן העסקים, אם לאו? יורנו הדרתו, מה חייבים (לעשות) בזה, ושכרו כפול.
 
התשובה +[הובאה לדינא בשערי תשובה או"ח סוס"י קנ"א, פ"ן]+ חייב הדר בבית להשמר במקום שמעל ההיכל, לא יישן עליו ולא יעשה עליו מלאכה. אך מותר לו להתעסק בשאר הבית, כמו שירצה. וכתב משה.
שו"ת הרמב"ם סימן קנח
 
שאלה +[עי' ת' רנ"ה ומש"כ עפנשטיין עמ' ס"ב עפ"י הגוף הערבי, פ"ן]+ ויורנו בדבר רופא, (שמוטלים) עליו אנשים הרבה גדולי המדינה, ועליו לבקר כל אחד מהם בבקר, ואם נמנע מאחד מהם, לא תבוא עליו ממנו טובה ואפשר שיזיק לו הרבה בנפשו ובכל ממונו. והוא רוצה להתפלל במועד, שהוא חייב להתפלל בו, ואין הדבר עולה בידו, לפי שהוא קם עם ראשית עלות השחר ולא יחסר מי שיקחהו ולא יניח לו, עד אשר ילך עמו אצל החולה שלו, אח"כ (אצל) זולתו, וכך, עד אשר יעבור עליו זמן הרבה. ואיש מהם אינו מניח לו להתפלל במקום, שבו הגיע לו זמן (התפלה). וגם יש שיקרה, שימסור לו אחד החולים דבר מן המשקאות לראות הרכבו או טעמו, ויצטרך לטעום ממנו, או יזרח עליו היום ויקח דבר מן המאכלים או המשקאות בדרך שכחה ושוגג. לכן יצטרך להתפלל, קודם שיצא מביתו, מחשש מאלה הדברים שהזכרתי לעיל. האם זה מותר אם לאו? ואם יאחר להתפלל עד עת גומרו, האסור לו זה משום שאכל? והזמן, אשר הוא מתפלל בו, הוא ראשית השחר הראשון, כשהכוכבים עודם נשארים ולא נעלמו. יבאר לנו אדוננו טעם זה הדבר ושכרו כפול מן השמים.
 
התשובה ביום, שיהיה לו בו חולה גדול המעלה, שיש לחוש מנזקו, יקדים להתפלל ויתפלל אחרי עלות השחר. ובשאר הימים, אשר אין הכרח גדול מחייב זאת, יאחר להתפלל, עד שיגמור מלאכתו היותר נכבדה. וכתב משה.
שו"ת הרמב"ם סימן קנט
 
שאלה ויורנו בדבר מה שהזכיר הדרתו בהלכות תפלין באורך רצועה של יד בפרק ג' +ה' י"ב+ כדי שיקיף את הזרוע ויקשור ממנה הקשר והמתיח רצועה אחת עד אצבע אמצעית ויכרוך ממנה על אצבעו שלש כריכות ויקשר, זה הקשר על אצבעו שאחרי הכריכות האם הוא מחייב בהכרח אם לאו? ועוד אמר הדרתו בפרק ד' +ה"ב, פ"ן+ ושל יד קושר אותה על שמאלו על הקבורית והוא הבשר התופח שבמרפק. ואמר הדרתו +שם פ"ד ה"ז+ וצריך לברך על התפלין של יד אחר הנחה על הקבורית קודם קשירה, האם לכריכת הרצועה על הקבורית אחרי ההנחה הכוונה במלה קשירה ואינה קשירה לפי האמת, או לקשר הנזכר שעל אצבעו הכוונה ועליו חייבין לברך, או צריכין אחר כריכת הרצועה על הקיבורית קשר ואליו הכוונה? יורנו הדרתו הטהורה. ועוד, הקלפים הנמצאים בידי האנשים, האם דינם דין מעובדים או צריכים עיבוד כדברים הצריכים (עיבוד) לשמם? ועוד, בדבר מה שהזכיר הדרתו בהלכות תלמוד תורה בפרק ז' +הי"א+ ואפי' נדה עצמו על דעת פלוני, כיצד צורת זה (הדבר)? יורנו הדרתו הקדושה, המקום יאיר עינינו במאור תורתו, ושכרו כפול מ"ה.
 
התשובה +עי' ה' תפלין פ"ד ה"ז+ כריכת הרצועה על הקיבורת היא הקשר שנאמרה עליו (קשירה) ואצלה נגמר (חיוב) הברכה. אבל קשירת הרצועה על האצבע היא אחרי הברכה ובה תהיה קשירה תמה. ואין הקשר על האצבע מוכרח. ואלה הקלפים דינם כדין העור הלא - מעובד, ואם עובדו לשמן, מותרין. וצורת נדה עצמו על דעת פלוני (היא) שיחייב עצמו הנדוי, בתנאי שירשה זאת פלוני. (אבל גם) אם לא הרשה זאת אותו הפלוני, צריך הפרה, וזה הולך לפי העיקר הידוע אפילו נדוי על תנאי צריך הפרה +מכות י"א ב', ה' ת"ת שם, פ"ן+ ר"ל אפילו לא נתקיים התנאי. וכתב משה.
שו"ת הרמב"ם סימן קס
 
שאלה ויורנו הדרתו, התלמידים קבעו להם עתים ללימוד החבור ונתעוררו להם קושיות ומבקשים ממעלתו לבארן. והוא מה שהזכיר בהלכות תעניות +[פ"א ה"י, ולפי נוסח השואל היה כתוב שם: ויאמר עננו במנחה, וכן נראה מתשובת רבי', עי' מ"מ שם, ועי' הגהת רמ"ת =ר' מרדכי תמה= לתשובה זו, פ"ן]+ לומר ענינו במנחה ערב הצום בהקבלה. איך יאמר ביום צום התענית הזה +כן בנוסח התפלה של הרמב"ם במשנה תורה כ"י אוכספורד, עיין גולדשמידט ידיעות המכון לחקר השירה העברית בירושלים ספר שביעי סוף עמוד קצ"ז וכן בסידור רס"ג, בדפוסי הרמב"ם: ביום צום תעניתנו, א"ן,+ והוא זולתי יום הצום, הואיל ואמר, שיאמרנו בזולתי זה (היום)? ועוד עיר המוציאה ת"ק רגלי, +[ה' תענית פ"ב ה"ה, עי' תה"ג מרמורשטין סי' ב', פ"ן]+ האם זה דוקא שיהיו ישראל ועל פי זה התנאי נמשך המאמר בכל, או יהודים ולא - יהודים? ועוד, מה שהזכרתם בפ"ו מהלכות יסודי התורה +ה"ז+ וכן השורף עצי הקדש דרך השחתה לוקה שנא' ואשריהם תשרפון באש וגו'. ויבאר לנו, אלה העצים מה הם, האם הם אילנות או (עצי) בנין או עצי הסקה מושלכים. ועוד בהלכות דעות +פ"ד ה"כ+ כל המנהיג עצמו בדרכים אלו שהורינו, (האם) שהורינו בחיריק או בצרי, הואיל ונתגלו בזה חלוקי דעות, ומהו הנכון? ושלום הדרתו.
 
התשובה אמירת ענינו ערב הצום, אף כי אינו צום, אין תמה בה, לפי שערב היום של כל יום הוא התחלת היום שאחריו להתחיל בתפלות +עי' שאלתות דר"א פ' כי תשא פ' ויחל (רמ"ת), כתב כן על פי הרא"ש תענית פ"א סי' יג וכן קראו בשבלי הלקט השלם סי' רעה והיא בסימן ס' ועיין בהעמק שאלה ראש הסימן, אף בהעמק שאלה אות ג (במהדורה החדשה) סבור שחזר בו רבינו, א"ן, וסותר לתשובה פ"ן סי' פ"א וצ"ע, פ"ן, אע"פ ששם הוא מתפלל תפילת היום הבא וכאן הוא מתפלל תפלת המנחה שליום הקודם, מ"מ סבור רבינו הואיל וצריך לקבל התענית שליום הבא בתפלת מנחה זו יכול להתפלל אף עננו הואיל והוא זמן תפלת היום הבא, ואין סתירה לתשובה האחרת, כי שם כתב: ונראה שהראוי לאמרו וכו', וכן דעת כמה ראשונים וגאונים [ועיין ש"ח קוק, עיונים ומחקרים ח"א עמוד שי"ח אות א], א"ן+ ולכן מותר להתפלל ערבית של שבת בערב שבת ומעריב של מוצאי שבת בשבת ומבדיל, כמו שבארנו במקומו +ה' תפלה פ"ג ה"ז, פ"ן.+ ועיר המוציאה ת"ק רגלי, אין הבדל בין הגוים וישראל בכל זה הענין, ולו התנו בזה ישראל, היינו אומרים בפירוש המוציאה ת"ק מישראל. והשורף עצי הקדש, הם העצים, שהם הקדש לבדק הבית, בין שיהיו עצים מוכנים ראויים לזה, הקדיש אותם מי שהקדיש, או שהגזברין +קנאום, א"ן+ כבר השתמשו בהם. מכל מקום הם עצים מוכנים לבדק הבית, לא עצי הסקה. ובדרכים אלו שהורינו, בחיריק. [כתב משה].
שו"ת הרמב"ם סימן קסא
 
שאלה ויורנו מה שהזכיר הדרתו בספר אהבה פרק י"א מן הלכות תפלה +[ה"ז, פ"ן.]+ וברכת כהנים בדבר קדושת בתי כנסיות ואין מספידין בתוכן אלא הספד של רבים. והמנהג אצלנו באלכסנדריא להביא המת בשחרית ולשימו בחצר בית הכנסת, עד אשר יתפללו הצבור שחרית ואז יביאו את הדיין והחזנים ומקצת הקהל סביב המטה ויאמרו צדוק הדין וקינות +עי' סדר"ע ווארשא פ"ז ב', צונץ ריטוס עז, לט"ג כ"א+ כל אחד מהחזנים, ואחר כך יוציאוהו לבית הקברות. האם זה הספד של רבים אם לאו? ועוד, אם אחד מן האבלים לא יוכל לעלות לבית הקברות, בין משום ריחוקו או בגלל גשמים או שמועה, כל שבעת ימי אבלותו יבואו אצלו בבית הכנסת בגמר תפלת שחרית ויאמרו הבאים צדוק הדין וקינות. האם זה הספד של רבים אם לאו? וראיתי זה המנהג בזולתי אלכסנדריא. יורנו הדרתו הקדושה ביפי דעתו בזה ושכרו כפול מ"ה.
 
התשובה אין דרך להתיר זאת. ואין הספד של רבים, אלא דבר יוצא מן הכלל ובלתי רגיל, שבא אליו איש גדול המעלה +עי' מגילה כ"ח ב' ורמב"ם שם, פ"ן+ שאין מנהגו לבוא להספדות, ויבואו האנשים אחריו בגלל בואו. וצורת ההתקהלות הגדולה היוצאת מן הכלל ידועה ואינה צריכה לתוספת ביאור. ומה שראינו בפוסטאט, שאומרים קינות כל השבעה ימים לפני האבלים בבית הכנסת, דנו אותם בזה לכף זכות ואמרנו אולי זה המקום, שקוראים אותו כותל האבלים +עי' ת' רה"ג שכתב בשם רב נחום החזן מברדאן אצלנו בבית הכנסת יש מקום מיוחד לאבלים. נדפסה ע"י גינצברג גאוניקה ח"ב ע' ס"ט ובהוספות שם עמ' תכ"ב - ועי' לונץ, ירושלים ח"א עמ' ט"ו (תוספת פ"ן)+ בשביל זה נבנה ואינו בית כנסת גמור, אלא בניינו על תנאי +מגילה כ"ח ב' בתי כנסיות שבבבל על תנאי הן עשויין, הרב חיד"א בברכי יוסף או"ח סי' קנ"א סק"ו רמז לתשובה זו, פ"ן.+ אבל אם נבנה להיות בית כנסת גמור, אסור לומר בו קינות על מת, אלא אם יהא הספד של רבים. וכתב משה.
שו"ת הרמב"ם סימן קסב
 
שאלה ויורנו ספר תורה שנכתב על הקלף כשר +ה' תפלין פ"א ה"ט.+ וכן ראינו בסוריא +אלשאם כולל גם ארץ ישראל+ ובבל וספרו (לנו) על ארצות המערב +ארצות צפון אפריקה מערבית למצרים+ ואלרו"ם +ארצות האזור, שבו השתרעה הממלכה הביזאנטית+ שכל ספריהם ר"ק +פירושו בערבית קלף, אך רבינו מבדיל בין קלף סתם לבין קלף שבזמנו, ועי' להלן הערה, הערת פ"ן עמ' מ"ד, שו' ט אינה מדוייקת.+ וכבר באה הלכה למעשה ושאל עבדו להדרתו +[השאלה נשתמרה ת' רס"ו, פ"ן]+ בדבר ספר תורה מן ר"ק, תפור בגידים משני קצותיו ובתוך בשלשה חוטי גידים משולשין והשאר בו תפור במשי [או זולתו], האם זה מותר. והיתה התשובה, שמאחר שהוא ר"ק, אין לשאול על, תפירתו. ולא הבינונו בזה כוונתו. ילמדנו רבי'.
 
התשובה ספר תורה, שנכתב על זה הר"ק הלא - מעובד, פסול +רבי' מבדיל בין קלף סתם, הכשר, לבין הקלף שבזמנו, שאינו מעובד עיבוד שלם (עי' ת' קנ"ג, הערה) ולכן פסול על פי ה' ס"ת פ"י ה"א סק"ב, ובזה מתבטלת הסתירה המדומה בין ת' רס"ו לה' תפלין פ"א ה"ט, על סוגי הר"ק השונים עי' גינצברג גש"ב תקכ"ז ואילך+ (והוא) במדרגת מצח"ף מכלל המצחפי"ן לתורה או חומש מן החומשין, שנאמר עליהם אין קוראין בחומשין מפני כבוד הצבור. +[גטין ס' א', ועי' פ"ן סי' מ"ג, פ"ן]+ וזהו מה שאמרנו, שמאחר שהוא ר"ק, אין תועלת לתפרו במשי או בגידים, שהרי אינו ספר תורה, אלא כחומש, כמו שבארנו בחבור +ה' ס"ת פ"י ה"א סק"ב.+ וכתב משה.
שו"ת הרמב"ם סימן קסג
 
שאלה ויורנו הדרתו (בדבר) נשיאות כפים, (אשר) המנהג הקדום (בה) באלכסנדריא, מאז אנו זוכרים ואלה שקדמונו, שיעלו הכהנים להיכל ובית הספרים בו, ובעת שמחזירים פניהם אל הקהל, +[עפ"י ברייתא סוטה מ' א', ה' תפלה פי"ד ה"ג, פ"ן]+ מחזירים אחוריהם אל (ההיכל), בין שהוא סגור או פתוח, ואין מוחה, עד שאירע, שאחד מהקודמים מחה על זה ושלח אגרת, להביא ראיה לאיסור זה (הענין) להחזיר אחוריהם לבית הספרים בגלל נשיאות כפים בהיכל. ונשאר הדבר בספק, יש אנשים החושבים כך, ויש אנשים שאינם חושבים כך. ואמרו שהדרתו מן המתירים. יורינו דעתו בזה ומי מהם צודק, ושכרו כפול.
 
התשובה אם ספר התורה מורם +עי' ירושלמי בכורים פ"ג ה"ג (ס"ה ג'), ועי' עלבוגן ג"ד ע' תקכ"א וכן תוספתא מגילה פ"ד הכ"א (תוספת פ"ן)+ מן הארץ עשרה טפחים ויותר, מה שכבר חלק רשות לעצמו, אין איסור, שיהיו הכהנים אחוריהם אל הקדש בשעת נשיאות כפים. וכן נהוג המנהג +עי' חלוף מנהגים הוצ' מיללער ע' ל"ד סי' ל"ו על מנהג א"י וארץ המזרח בזה, ועי' בברכ"י להרחיד"א או"ח סי' קכ"ח סק"ז שרמז לזה, פ"ן.+ ואם אפשר לנטות ממנו לאחד הצדדים, הוא הטוב והראוי יותר, אף על פי שאין איסור להחזיר אחוריהם אליו בשעת נשיאות כפים, לפי שמקומו מורם. וכתב משה.
שו"ת הרמב"ם סימן קסד
 
שאלה ילמדנו רבי' פרוש יש יליד בית שנימול לאחד ויש יליד בית שנימול לשמונה, יש מקנת כסף שנימול לאחד ויש מקנת כסף שנימול לשמונה, +שבת קל"ה ב', ה' מילה פ"א ה"ג וה"ד, פ"ן+ ויפרש כל חלק משניהם לחוד כמנהג הדרתכם, וכפי דעת מי ההלכה בהם, ושכרכם כפול מן השמים.
 
התשובה +עי' שאלתות פ' לך לך סי' ט' ובה"ג סוף ה' מילה בשם ר' הונאי גאון ובהשגת הראב"ד שם ה"ג וה"י ולוין אוצה"ג שבת עמ' פ"ו סי' שי"א, פ"ן+ השני חלקים מן אלה הארבעה חלקים מבוארים, וזה, שיליד בית נימול לשמונה, ידוע, וכן מקנת כסף נימול ליום אחד, ביום קניתו. ואפילו קנה עבד קטן לבדו ביום שנולד, חייב למולו בו ביום, לפי שדין יום קנית מקנת כסף כדין השמיני לנולד ברשותו. אבל אם קנה שפחה לבדה וקנה עוברה לבדו, כגון שהיתה השפחה לאחד והעובר לאחד - וזה אפשר, שיהיה הגוף לאחד והפירות לאיש אחר - אז נעשה זה העובר מקנת כסף בפני עצמו. אבל הואיל ונולד ברשותו וכבר קנאו וקנה לאמו קנין גמור קודם לידתו, הרי זה העובר, כשנולד, נימול לשמונה והוא מקנת כסף. וזהו החלק השלישי, שנאמר בו יש מקנת כסף נימול לשמונה. ואם קנה שפחה בגלל עוברה לבד או שקנה שפחה על מנת שלא להטבילה לשם עבדות, הרי הנולד, אף על פי שנולד ברשותו והוא יליד בית בלא ספק, ואפילו נתעברה אמו ברשותו וילדה, הרי הוא נימול ביום שנולד, לפי שזה הנולד דינו כדין מקנת כסף וכאילו היום קנאו +כך פי' גם בכ"מ סוף ה"ג מבלי הזכיר דברי התשובה, פ"ן+ ר"ל ביום הולדתו, הואיל ואין לו דבר בגוף האם, לפי שלא קנה אותה אלא בגלל עוברה, ר"ל שיהיה לו כל מה שתלד, או מפני שאמו לא טבלה [ואינה] בכלל שפחות ישראל, כדי שיהיה בנה יליד בית, לפי שאין מתיחס לביתו אלא מי שמחזיק בדתו, כמו שאמר באנשי בית אברהם +בראשית י"ז כ"ג+ והם האוחזים בדעתו והמחזיקים בדתו, לא העבדים והשכירים הכופרים, כי אלה אינם אנשי ביתו. וכן זאת השפחה, שלא טבלה, אינה מן אנשי ביתו, ולכן בנה אין דינו דין יליד בית, אלא נימול ביום שנולד. ואם טבלה אמו אחר שילדה, נימול לשמונה, אבל אינו דוחה שבת, לפי שזה היותר קרוב אל השכל ולפיו עושים תמיד, שלא ידחה שבת כלל אלא ליליד בית, שטבלה אמו לשם עבדות ואח"כ ילדה. וכתב משה.
שו"ת הרמב"ם סימן קסה
 
שאלה ילמדנו רבי' בדבר שליח צבור, השותה ומשתכר ועושה מה שאינו ראוי בשכרותו, וכאשר הוא נכנס לבית הכנסת ומוצא ש"צ אחר מתפלל, הוא אומר: זה עובר לפני התיבה? ונשא ספר תורה באחד המועדים, כשהוא בזה המצב של שכרות, והפילו +מב"מ והשליכו+ ושבר רמונו +עי' ה' ס"ת פ"י ה"ד, ועי' כל כתבי לאוו ח"ה ע' כ"ה, ומונאט שריפט פור גשיכטע אונד ויסנשאפט דיס ידנטומס ל"ד ע' נ"ה הע' ג, עלבוגן ג"ד ע' תע"ב ובהע' ע' תקע"ה פ"ן.+ אמרו לו הקהל: מה זה המעשה, אשר עשית. אמר להם מה זה ספר תורה? מרוב שכרותו. האם מותר לו להיות שליח צבור או לישא ספר תורה או לעשות מלאכה מן אלו המלאכות אם לאו? ולא עשה זאת פעם ולא פעמיים, אלא פעמים רבות. יורנו אדוננו, מה חיוב (הדין) לפי משפטו והיתחייב עונש על מה שעשה, אם לאו, ושכרו כפול.
 
התשובה +עי' ת' קס"ז והרחיד"א בברכ"י או"ח סי' נ"ג סק"י רמזה לדינא, פ"ן+ אסור להניח כשליח צבור איש אשר כזה בשום פנים, וכן שישא ספר תורה. וכל מי שמתפלל, כשהוא עובר לפני התיבה +והשווה בנעט, ס' היובל לכ' מארכס, עמ' צ', הערה פ"ג+ ועל אחת כמה וכמה מי שמסייע לו או שאינו משתדל להסירו, הרי מקל בכבוד התורה והוא נמנה בכלל מי שמבזה את התורה ומחללה, שמובטח לו, שיהא גופו מחולל על הבריות +אבות ד' ו.+ וכתב משה.
שו"ת הרמב"ם סימן קסו
 
שאלה ויורנו בדבר בני אדם שותפים בנחלה, לאחד מהם שליש ולאחר שני שלישים, והם דרים כל אחד בחלקו. אחר כך הושיב אחד השותפים קצת מקרוביו עמו בחלקו. מנעו שותפו מזה ואמר: לא ידור עמי אלא שותפי לבד. יורנו הדרתו הקדושה יהדרו האל, היש לו למנוע שותפו מלהושיב קרוביו עמו אם לאו, כמו שהראוהו מן השמים, ושכרו כפול.
 
התשובה אם החלק, אשר לשותף, משותף והסכימו ביניהם, שידור זה השותף במקום פלוני כנגד חלקו, הרי זה כעין שכירות ואין לו להושיב עמו זולתי האנשים, שההסכם חל עליהם +ה' שכירות פ"ה ה"ה אם היו ארבעה לא ישכיר לחמשה (ולא ה' שכנים פ"ה ה"ט כדאיתא אצל פ"ן, שהרי בשכירות תליא מילתא ולא אם ירבה עליו את הדרך, בניגוד לת' י"ג).+ וכתב משה.
שו"ת הרמב"ם סימן קסז
 
שאלה ויורנו בדבר שלוחי צבור הנכנסים לבית הכנסת בשבתות אחדות שיכורים בשעת התפילה והקריאה בספר התורה המקודש, ואינם מתפכחים כדי שיוכלו להתפלל או לקרוא בתורה. וכאשר קורה, שקטן קורא ההפטרה, עומדים הם בבימה כדי לשורר דבר כנהוג (ומדברים) איש על רעהו התול ולצות וצחוק עצום, עד אשר מוכיח אותם הקהל על זה. יורנו רבינו שצ"ו, מה הם חייבים בהזידם בזה הענין, ושכרו כפול מ"ה.
 
התשובה הם חייבים להשבע ברבים +עי' ה' שבועות פ"ו ה"ח ועי' תשובות הרי"ף סי' ש"ג+ שלא ייכנסו לבית הכנסת, כששתו משקה משכר, עד אשר תעבור שכרותם. ומי שיפר השבועה, יוסר ממינוי הצבור +עי' ת' קי"א וקס"ה, פ"ן.+ וכתב משה.
שו"ת הרמב"ם סימן קסח
 
שאלה ויורנו בדבר נער, שבא לבית הכנסת והוא בן חמש עשרה שנה. ובא אדם אחר (ובידו) שטר על זה הנער, שנכתב לפני מו"ר אלעזר הדיין זצ"ל. ובאו העדים ואשרו חתימתם. ותאריך זה השטר שנה. ואמר מי שאמר, שזה קטן ואין קנין מתקיים עליו. ובא מי שהעיד, שגילו ט"ו שנה. (ואמרו) ג"כ, שיצטרך בדיקה לקנין, כמו שבודקים לקדושין +ה' אישות פ"ב+ וזולתם. ונשאר הדבר תלוי ועומד, עד אשר יורנו הדרתו הקדושה, מה חיוב (הדין), ושכרו כפול מ"ה.
 
התשובה הוא בחזקת גדול +שם /ה' אישות פ"ב/ הכ"ב שסומכין על ב' עדים כשרים+ מאחר שהעידו עליו, ואינו צריך בדיקה +שסומכין על החזקה אין העדים חותמין על השטר אא"כ ידעו בודאי שהמוכר גדול, ה' מכירה פכ"ט סוף הט"ז, פ"ן.+ וכתב משה.
שו"ת הרמב"ם סימן קסט
 
שאלה ויורנו בדבר שותף, שתבע משותפו בנחלה דינא דגוד או אגוד. ונתן הנתבע חלקו לבניו, שעדיין לא בגרו. הישאר הדין, כאשר היה, והקטנים חייבים דינא דגוד או אגוד, אם לאו? ואם חייבים הקטנים דינא דגוד או אגוד, איך צורת הדין בזה, היתחרה השותף בקניה עם מורשה בית דין במושב בית דין ויתנו למי שיוסיף, או יש דרך זולתי זה, שיכריז בית דין תנאי ההכרזה ויודיע שווי מה שיפרעו, ואז יתחרו בקניה או יתנו לאחד מן הצדדים בשווי. יורנו הדרתך הקדושה צורת הדין בזה באופן ברור, מבלי שיהיה סתום ומבלי שישתמע לכאן ולכאן, ושכרכם כפול מן השמים.
 
התשובה +עי' פ"ן סי' רצ"ז, ועי' ת' רה"ג בטור חו"מ סי' קע"א, פ"ן דברי רה"ג והראשונים שנזכרו בטור אינם עניין לכאן, וצריך לציין: גיטין מ ע"א - ב, ורמב"ם הלכות עבדים פ"ג ה"א, א"ן+ אם נתן המתנה קודם שנתבע בבית דין, אין הקטנים חייבים בדינא דגוד או אגוד. ואם נתבע בבית דין ואחר כך נתן המתנה כדי להשתמט מן הדין, אז יעמיד בית דין אפוטרופוס לקטנים ויתבע דינא דגוד או אגוד. ואין צריך בזה הכרזה, אלא יראה, כמה (ירצה) לכל היותר לפרוע זה הטוען עם המורשה. ואם נראה בעיני המורשה לקנות לקטן בזה הסך, יקנה, ואם נראה בעיניו למכור, ימכור, לפי מה שהיותר טוב לקטן. וכתב משה. /מהשמטות/ בתשובה אחרת כתב וז"ל: כבר קדם לנו בתשובה שמעת שתבעו חוץ לב"ד ואפי' הודיעוהו שנים נתחייב בזה ומתנתו אח"ז אין להשמט ממנה. ע"כ.
שו"ת הרמב"ם סימן קע
 
שאלה ויורנו בדבר ראובן ושמעון, שלהם שני חצאים בשווה בחצר משותפת ובלתי מחולקת, ובה שני מדורים, עליון ותחתון. התנו ביניהם, שידור האחד שנה וישכיר האחר חלקו שנה ויחזרו ויחליפו, ידור האחד שנה וישכיר האחר חלקו שנה. וכאשר עברה השנה, פינה הדייר (מדורו) ועבר שותפו למקומו. (אז) השכיר האחר חלקו לגויים, למרות ידיעתו שאין לו (לעשות) זאת ושהדין מונע אותו (מזה). ובא על החצר הפסד בשווי ובדירה ויש לחשוש, שמא יבוא פחת על החצר ויימנעו מלדור בה ויגיע נזק בשוויה. הרשאי שותפו לומר לו או שתדור עמי (ונשמור) נחלתנו יחדיו, או שאדור אני בכל, כמו שישומו (אותו) ולא יבוא על החצר ההפסד, אם לאו? ומה הוא חייב בעוברו על התקנה המפורסמת והשכיר לגיים /לגויים/? ובהפסד שהיה, מה דינו? יורנו מה (החיוב) בזה, ושכרו כפול מן השמים.
 
התשובה מה שעבר והשכיר לגויים, ראוי למנעו מזה +[עי' ה' שכנים פי"ב ה"ז וה' עכו"ם פ"ט הי"ג, ועי' ת' ז' ותה"ג אסף ב' סי' פ"ו, פ"ן]+ ויתחייב נידוי, כדי שלא ישכיר. ומעניין חיוב ההפסד עד עתה, אינו חייב בו. ודין (החצר) בדירה כדין המכר +[ה' שכנים פ"א ה"ג, פ"ן]+ כל אחד מן השותפים יכול לחייב חברו לשכור ממנו הכל או להשכיר לו הכל בסכום השכירות, באיזה סכום שירצה מי שנותן לבחור לשותפו בדבר. וכתב משה.
שו"ת הרמב"ם סימן קעא
 
שאלה ויורנו בדבר אדם, אשר כתב לאשתו גט ושלחו אליה. נמנעה מלקבלו. ונמשך הענין שנה, והבעל חושב, שהענין כבר נגמר ביניהם ושהיא מגורשת, ואחר כך תבעה ממנו מזונות לשנה. החייב הוא בזה אם לאו? יורנו ושלומך יגדל ואל ידל.
 
התשובה +ה' גירושין פ"ו ה"ל, ועי' ת' רס"ג שערי צדק ג' ב' י' ותה"ג גינצברג גאוני - קה ע' ר"ל פ"ן דברי הרמב"ם אינם עניין לכאן, וכלשון התשובה הזאת היא תשובת רב נטרונאי בשערי צדק דף יד ב סי' כה, א"ן+ אם לא נשאר לה אצלו דבר מן הכתובה בכלל ושלח לה הגט והיתה ההימנעות מלקבל הגט מצדה, אז אין לה מזונות מעת שהגיע הגט אליה, אף על פי שלא קבלה אותו. וכתב משה.
שו"ת הרמב"ם סימן קעב
 
שאלה ויורנו בדבר מי שפותח בספרי תורה +יותר מדויק בחומשים, וידר+ על דרך הגורל, האם זה מותר אם לאו, ביחוד מאחר שאותו האיש שליח צבור והוא בא אל גויים וערלים +ר"ל מוסלמים ונוצרים+ לפתוח להם ולהטיל להם (גורל) ונתפרסם בזה אצלם. ולפעמים יצאה מזה תועלת. האם זה מותר לו? ואין עליו בזה בושה ואין לצבור עליו תרעומת ולא חלול השם. והאם יוסר בגלל זה ממינויו אם לאו? יורנו הדרתו הקדושה ושכרו כפול מ"ה.
 
התשובה מונעים אותו מלעשות כך לגוים, לפי שבזה חילול +[עי' ה' עכו"ם פי"א ה"ה שמן הדין מותר לשאול לתינוק איזה פסוק אתה לומד דרך גורל, ועי' קטע האגרת מן הגניזה אצל מאן ח"ב ע' ש"ז שורה י"ד: וראיתי בספר תורה ויצא מזלי רע שאיני נצלחת וכו', פ"ן]+ אבל לא יוסר (ממינויו) ולא ייענש. וכתב משה.
שו"ת הרמב"ם סימן קעג
 
שאלה ויורנו בדבר בן אדם, שהוא ממונה לרבים לשחיטה ולבדיקה. והוחזק לרבים, שהוא גונב הבשר מחנויות הקצבים, ואנשים מוסרים עליו עדות בזה, נוסף למה שיש בו מן הזלזול בשחיטה ובבדיקה, והוא סומך בטרפות על מה שלא הסכימו שרי האומה ולא סמכו עליו קודם לו באותו המקום. והקצבים בכל עת תופסים אותו, כשבידו הבשר גנוב, במעמד יהודים וזולתם, ויוצא מזה ערעור וקלקול וחלול השם. האם מותר שישאר ממונה לרבים, אם לאו? יורנו אדוננו ושכרו כפול.
 
התשובה כבר נתפרסם אצל הגויים, שאנחנו לא נמנה לשחוט אלא לכשרים שבנו ולדיינינו ולשלוחי הצבור, והם מכבדים ומפארים זאת ומקנאים בנו על זה. ואיש אשר כזה, אסור למי שמאמין בתורת משה רבינו וחס על כבוד קונו להתיר לו לשחוט לרבים, ולו עשה תשובה גמורה, מפני חלול השם +ה' יסודי תורה פ"ה הי"א.+ ומותר לו לשחוט לכל יחיד שירצה בתוך ביתו +עי' ה' שחיטה פ"ד הט"ו, פ"ן.+ וכתב משה.
 
אני מסכים לזאת ההוראה וכך אני סובר. יצחק בר' ששון נ"ע.
 
[וזה נוסח ההסכמה שנעשית בעיר נא אמון למנוע אדם זה ממנוי השחיטה וז"ל. הסכימו הצבור במושב הדיין המופלא עם זקני הקהל וחכמיהם ותלמידיהם על תקנה זו שכל מי שיאכל משחיטת צדקה +שם השוחט+ שהיה עומד לשחוט לרבים בשביל שרננו אחריו ועוד שנתקיימה עליו עדות ברורה על דברים שימנע בשבילם מלמנותו לרבים ועוד באה שאלה מלפני כק"ג מ"ז משה הרב הגדול בישראל וכג"ק מ"ז יצחק בר ששון הרב שהורו בה שאסור למנותו לרבים ועתה הסכמנו על תקנה זו להחרים מי שימנה אותו לרבים ומי שיאכל משחיטתו ומי שימנה לרבים אדם שאינו ראוי ולא לאכול משחיטתו ועל דבר זה הסכמנו אנחנו החותמים על ידי הצבור פנחס הדיין וחכמים אחרים חתומים.
 
ועוד שלחו הסכמה זו להרב אדונינו משה וכתב עליה בכתיבת ידו וז"ל אות באות. אין מותר להחזיר אדם זה למנויו אלא אחר תשובה גמורה +עי' ה' תשובה פ"א ה"ד המחלל את השם אע"פ שעשה תשובה וכו', ועי' ה' מאכלות אסורות פ"ח ה"ט+ שתתפרסם תשובתו אצל כל העולם ויכירו מעשיו הטובים ולא יחשדוהו עוד במעשים רעים כלל ואם ידעו ב"ד י"ץ אמיתת פרסום תשובתו ששב אל ה' מאד יהא מותר להחזירו למנויו אבל אין יכול להחזירו בשביל שיכירו ב"ד בלבד שעשה תשובה אלא צריך שיכירו וידעו ב"ד שנתפרסם תשובתו לרבים כמו שאמרנו ואז יהא מותר להחזירו אחר שיפורסם לרבים איך פלוני כבר ידעתם מה שעשה תשובה שלימה ומעשים טובים ושאין בו שום חששא דחשדא כלל ואז יחזירוהו וכל מי שמחזיק זה למנויו מבלי שיעשה דברים אלו חילל את ה' הנכבד והנורא ולא ירא מפניו. וכתב משה]
שו"ת הרמב"ם סימן קעד
 
שאלה ויורנו בדבר בן אדם, ששחט עוף ומצא, שאחד מאבריו הראשיים נשתנה צבעו הטבעי, והוא לא ידע כלל, שאותו העוף נפל אי - פעם לאש ולא שנפלה אש עליו, אלא מצאו בזה המצב. המותר לו לאכול זה העוף אם לאו? יורנו אדוננו ושכרו כפול מ"ה.
 
התשובה אם מירס אותו האבר ולא שב לצבעו הטבעי, אפילו אחר ששלקו, הריהו אסור, משום שחזקתו שנפל לאור +ה' שחיטה פ"ז ה"כ ופ"י הי"א, פ"ן+ כפי מה שנראה מדבריהם +חולין נ"ו ב' ועי' פי' המשניות לחולין פ"ג מ"ג, פ"ן+ ז"ל. וכתב משה.
שו"ת הרמב"ם סימן קעה
 
שאלה ויורנו בדבר יין שנדרך, והיו בעת דריכתו בו תולעים. המותר לשתותו אם לאו? ואם שתה, האם יתחייב דבר מי ששתה ממנו אם לאו? והחייבים בני אדם בעת דריכת היין לשרותו, לפי שהוא דבר, שאין ללקט התולעים שבו? ושלום הדרתו יגדל.
 
התשובה ראוי לנקות ממנו התולעים כפי האפשר ופעמים הרבה ראינו מי ששורה אשכולות הענבים במים כדי לנקותם מבעלי החיים. ואם לא עשה דבר כזה ודרכם כמות שהם, מותר לשתות היין לכתחלה, לפי שאין משגיחים בזה אלא בנותן טעם, וידוע, שלא יימצא ביין טעם אותן התולעים, ולכן מותר לשתותו. וכתב משה.
שו"ת הרמב"ם סימן קעו
 
שאלה ויורנו בדבר אומרם ז"ל +חולין כ"א א', תמורה י"א ב', ה' שחיטה פ"ג הי"ט+ נטלה ירך וחלל שלה טרפה. היכי דאמי חלל שלה? כל שרובצת ונראית חסרה, וכן אומרם +חולין כ' ב'+ ז"ל נשתברה מפרקת ורוב בשר עמה, נבלה, מה היא זאת המפרקת ואיזה אבר היא? ולמה תהא זאת טרפה וזאת נבלה, (והרי העיקר) אצלנו +משנה שם ל"ב א'+ שאין נבלה אלא מבית טביחתה. יורנו הדרתו ושכרו כפול.
 
התשובה המפרקת היא חולית הצואר. ומה שהזכרת, שאין נבלה אלא מבית טביחתה, אינו דבר אמת +תימה על רבי' שהרי משנה מפורשת היא בחולין ל"ב א', ועי' ה' שחיטה פ"ג הי"ח וה' אבות הטומאה פ"א ה"ב וצ"ע, א"ן, אין כל תימה, במשנה לא נאמר שאין נבילה אלא משחיטתה, אלא כל שנפסלה משחיטתה נבלה, ולזה נתכוין רבינו, [כעת מצאתי שכבר עמד ע"ז ש"ח קוק, מחקרים ועיונים ח"א שי"ט]+ ואינו מאמר חכמים. ואין לשאול על מה שאמרו ז"ל עליו, שהוא טרפה, למה הוא טרפה, הואיל והעיקר הכולל לכל מה שהזכירו (הוא) אומרם כל שאין כמוה חיה, טרפה, +חולין מ"ב א', ה' מאכלות אסורות פ"ד ה"ט, ועי' פ"ן סוף סי' פ"ט, פ"ן+ ואין לך אלא מה שמנו חכמים. וכתב משה.
שו"ת הרמב"ם סימן קעז
 
שאלה ויורנו בדבר אדם, שהגיע לגיל למעלה מעשרים, (ר"ל) לגיל הארבעים, ולא צמחה בפניו אפילו שערה אחת, אלא לחיותיו עם כל מקומות הזקן הן כמצבו של בן עשר או פחות מזה. המותר לו להיות שליח צבור, לעבור לפני התיבה, או יימנע מזה, אם יעז ויגש לעבור לפני התיבה? יורנו הדרת אדוננו ושכרו כפול.
 
התשובה אין מצפים לצמיחת השער אלא למי שאפשר לו זה. אבל זה הנזכר דינו כדין סריס חמה +עי' ה' אישות פ"ב הי"ג, פ"ן+ או מי שארע לו חולי, שהשיר שערו, לפי שאין כוונתם בזה הדין מציאות השער או העדרו, +עי' חולין כ"ד ב' מס' סופרים פי"ד [הי"ז] והשווה ה' תפלה פ"ח הי"א, פ"ן, ועי' כ"מ ול"מ שם, שמה שכתב רבי' שמי שלא נתמלא זקנו וכו' לא יהא ש"ץ, מיירי בש"ץ קבוע דווקא+ אלא כוונתם, שאפילו הצעיר הבוגר לא יעבור לפני התיבה, עד שתתחזק שלמותו יותר ויגיע לגדר צמיחת הזקן, כמו שהתנו +[ב"ב קנ"ה א', פ"ן]+ המכירה בנכסי אביו, עד שיהי בן עשרים שנה. ולו היתה כוונת זה /הדין/ דין מציאות השער או העדרו, היה להם לומר מי שאין לו זקן, +עיין פרידלנדר, ערך תקפה+ והיה הדין כולל ומתוקן יותר, כמו שאמרו מי שלא ראה מאורות +[מגילה כ"ד א', פ"ן]+ מימיו וכיוצא בזה. סוף דבר, מותר לו להיות שליח צבור בלא ספק ופקפוק. וכתב משה.
שו"ת הרמב"ם סימן קעח
 
שאלה ויורנו בדבר קהל קדוש מן ישראל, יסתירם האל בסתר כנפיו, שנהגו מימות עולם וכשנים קדמוניות לומר בליל שבת אחר מזמור שיר להיום השבת ויכלו. בא אחד מן תלמידי החכמים ומחה בידם על זה ואמר: מה שאתם אומרים ויכלו, אסור לאומרו ואתם עוברים על זה. אמרו הקהל הקדוש ישצ"ו: זה מנהג אבותינו, לא נשנהו ולא נבטלהו. ייטיב אדוננו, מורה הדת, בידיעתו הנפלאה, אשר עשה האל לפניו כל דבר, שנתקשו בו הראשונים, לקל ופשוט, להורותנו, (הראוי שישארו) הקהל על מנהגם אם לאו, ושכרו כפול.
 
התשובה מותר להם להשאר על מנהגם, בתנאי שיקראו ויכלו אחר תפלת מעריב קודם חזרת התפלה, +[שבת קי"ט ב' ורבי' השמיטו בחיבורו, ועי' תה"ג שהובאה בהג' מרדכי שבת תר"ו עלבוגן ג"ד ע' קי"א וע' תקכ"ט וע' פ"ן] [ועי' אוצה"ג לשבת עמ' קי"א א"ך]+ לפי מה שמחייב המנהג. וכתב משה.
שו"ת הרמב"ם סימן קעט
 
שאלה ויורנו בדבר בני אדם, המתקבצים לשתות (יין) בשבתות ובמועדים, ולהם אבנים של שן, שעליהן סימנים, לשחק בהן על כוסות יין, מי שזוכה, שותה. ועוד להם נוהג אחר בקצת מן הגרעינים, לוקחים שלשה גרעינים וחצי ויהיו עם איש אחד, והוא לוקח מהם מקצתם (ומציגם) לאחד הנמצאים מן המסובים, ואם הוא מכוון (את המספר), ישתה וישחק. האם אלו הדברים וכיוצא בהם מותרים בשבתות ובמועדים אם לאו? ורבים העוסקים בזה והם מכובדים. יורנו הדרתו.
 
התשובה +עי' ה' שבת פכ"א ה"ג, ועי' צונץ צו"ג ע' קע"ב, קע"ד פ"ן+ ענין טלטול האבנים, הרי הוא אסור. אבל המשחק בגרעינים וכיוצא בהם, שהם מן הדברים, שמותר לטלטלם, אינו אסור מצד השבת, אבל הוא משחק בקוביא +ה' עדות פ"י ה"ד, פ"ן.+ וכתב משה.
שו"ת הרמב"ם סימן קפ
 
שאלה ויורנו הדרתו הקדושה המותר למתפלל להפסיק בין הברכות שקודם קריאת שמע או שלאחריה בדבר מן הפיוטים החדשים +[על יחס הגאונים לפיוט עי' גינצברג ג"ש ח"ב עמ' תק"ח ואילך, א"ך]+ או בדבר מן הברכות שמזדמנות, כגון ציצית ותפילין או דברים שרואים או שומעים או מריחים, ויהיה זה כמו שאלת שלום והשבתו, או נאמר בכגון זה דאיתמר איתמר ודלא איתמר לא איתמר. ועוד, מה ראוי יותר, לקרוא קרית שמע עם הנץ החמה ביחידות או לאחרה לאחר הנץ החמה בשעה ויותר, עד אשר יתקבץ הצבור? יבאר לנו זאת ושכרו כפול מן השמים.
 
התשובה להפסיק ביניהן בדבר מן הפיוטים הוא משגה +עי' לוין אוצר הגאונים ברכות סי' פ"ה, פ"ו, פ"ן+ וטעות גמורה, ואין פנים להתירו. ולהפסיק ביניהן באחת הברכות, אין לזה פנים, לפי שהוא עוסק במצוה, ולמה יפסיק מה שהוא עוסק בו לקיים מצותו ויקבל על עצמו מצוה אחרת? והיותר ראוי ליחיד ולצבור לקרוא קרית - שמע עם הנץ החמה +ה' ק"ש פ"א הי"א, התשובה הובאה לדינא בברכ"י או"ח סי' ס"ח סק"א, פ"ן.+ וכתב משה.
שו"ת הרמב"ם סימן קפא
 
שאלה ותורנו בדבר שינוי (לשון) הברכות בלילות שבתות ומוצאי שבתות ושכרכם כפול.
 
התשובה +[ה' ק"ש פ"א ה"ז וה' ברכות פ"א ה"ה, פ"ן]+ לשנות אותן הברכות בשבתות וזולתן הוא טעות בלא ספק. אך הואיל ומחזיקים בזה הצבור והדבר מביא לידי מחלוקת, ראוי להניחו, לפי שאין בו דופי גדול בדין וזה השעור של הטעות יש אצל כל צבור מדה כפולה ומכופלת ממנו בעוונות במנהגות, שנוהגים בהם ושחושבים אותם לדין, וקשה לבטלם, (לכן) הניחם להימשך. והואיל והם יישארו (קיימים), ואם לא תתפלל אותם אתה, יתפלל אותם זולתך, הרי יותר ראוי שתתפלל אתה לפניהם. ואין חשש אם תתקרב אל הלשון האמתית ותתחיל בזו הלשון בא"י אמ"ה אשר בדברו מעריב ערבים בחכמה וכלה מעשיו ביום השביעי +עי' סדור רס"ג עמ' ק"י, שו' א, הערה, שהזכיר גם את הת' שלנו [ועי' לוין באוצר הגאונים ברכות סי' ס' - ס"ב, עלבוגן סטדיס עמ' כ"ה, גינצברג גש"ב תק"ט, פ"ן]+ ויקראהו שבת. אהבת עולם בית ישראל עמך אהבת ולמען כהונה עמוסים וכו'. (והברכות) שלאחר קרית שמע אין חשש גדול בהן. ובמוצאי שבת תתחיל אשר בדברו מעריב ערבים המבדיל בין קודש לחול וכו'. +השווה סדור רס"ג עמ' קכ"ג, שו' ז'.+ אהבת עולם בית ישראל עמך אהבת ואותנו הבדלת להיות לך לעם קדוש וכו'. אמרו זאת, כי הוא האופן היותר טוב ואין חשש בו. וכתב משה.
שו"ת הרמב"ם סימן קפב
 
שאלה ותורנו בדבר מה שנזכר בברכות +[י"א א', והשווה ה' ק"ש פ"א ה"ה, פ"ן]+ בשחר מברך שתים לפניה ואחת לאחריה ובערב מברך שתים לפניה ושתים לאחריה וכו'. אחר כך הסמיך אל ובערב אומרו אחת ארוכה ואחת קצרה. ובא המאמר, כאלו הוא מוסב על (הברכות) שלאחר שמע של ערבית (וכאילו) עליהן אמרו אחת ארוכה ואחת קצרה. הואל נא להשיב, לאיזו מהן הכוונה, בראיה ברורה, לפי שיש מי שבאר זאת על אמת ואמונה. ועוד, ברכת התורה שהיא הערב נא וכו', למה חותמין אותה בנותן התורה, והרי אינה מעין הברכה, הואיל והיא העריב נא ונהיה יודעי ולומדי. ואמרו, שיש קצת מדינות, אשר חותמות, המלמד תורה לעמו ישראל וכך בנוסח הגמרא +[עי' ד"ס לברכות י"א ב' ע' נ' הע' ח', פ"ן]+ אשר להן. ועוד, הברכה הי"א משמנה עשרה אשר חתימתה מלך אוהב צדקה ומשפט, (האין צריך) להזכיר (בה) מלך רק בעשרת הימים שבין ראש השנה לבין יום הכפורים כדין האל הקדוש, ולפיכך דין אחד לשניהם ואין הבדל בדבר האל והמלך, ומאמר הגמרא +ברכות י"ב ב'+ ומנהג מספר מדינות מסייעין (לזאת הדעה). ועוד, קרית שמע על מטתו מצוה ונראה לברך עליה: על מצות קרית שמע. יורנו אדוננו.
 
התשובה אומרו אחת ארוכה ואחת קצרה הוא ביאור שתים שלפניה, בין בערבית בין בשחרית (הברכה) הראשונה לעולם ארוכה, והיא יוצר אור (בשחרית) ומעריב ערבים (בערבית), ושלאחריה קצרה, והיא אהבת עולם (בערבית) (ובשחרית). +כך נמצא גם בפי' המשניות ברכות פ"א סוף מ"ד ובנוסח התפלה שבסוף ספר אהבה, ועי' ת' ר' צמח ור' חנינאי בח"ג סי' קכ"ח ומה שהביא מארכס מסדר"ע כ"י בס' השנתי ליל"ג שנה ה' חלק עברי ע' א', ועי' מש"כ גינצברג גאוניקה ח"א ע' קל"ד וליבער רוויו דיס אטודס גאויש נ"ז ע' קע"ז: עלבוגן שטודיען עמ' כ"ו והלאה: ג"ד ע' כ והלאה, עי' המקורות אצל דוידזון אוצר השירה בערכו וגינצברג גש"ב תקי"ג, תקי"ט ואילך, פ"ן, ועי' המקורות בסדור רס"ג עמ' י"ג, שו' כ"ב הערה+ וכל ברכה, הפותחת בברוך +פי' המשניות שם, ה' ק"ש פ"א [ה"ז], ה' ברכות פי"א ה"א+ וחותמת בברוך, היא הנקראת ארוכה ואשר אינה כך נקראת קצרה. ושתהיה החתימה נותן התורה היא כוונת הברכה, +הגי' שלפני' בספרי הי"ד ה' תפלה פ"ז ה"י המלמד תורה לעמו ישראל, אבל גי' הכ"י שהשווה פיגנבוים בשינוי נוסחאות שלו פפד"מ אלף שמונה מאות שמונים ותשע עמ' י' נותן התורה וכן נוסח הרמב"ם דפוס ויניציא ש"י ונוסחה זו היתה גם לפני בעל הגמיי"מ עי' שם, וע"ד נוסח הברכה עי' צונץ ריטוס ע' ל"ט ועי' סדר"ע השלם עמ' ע' ומש"כ מארכס במאמרו על סדר"ע ע' ז' הערה כ"ה, ת' ר' נטרונאי בבה"ג הילדסהיימר ע' י', תה"ג גינצברג ע' קט"ז ועי' גאוניקה ח"א ע' קכ"ו עלבוגן ג"ד תקכ"ו הע' ו', ועי' מש"כ ראזין אתיק דיס מימונידס ברעסלא אלף שמונה מאות שבעים ושש ע' ס"ו הע' ד' ועפנשטיין ע' שמונים ואחד הע' א ע"ד תשובה זו, פ"ן והשווה סדור רס"ג עמ' שנ"ח+ לפי שענינה (של +נותן התורה+ נתינתה הוא) אשר מחייב אותנו ללומדה, זה ענין נתינתה והוא כוונת הברכה, (ר"ל) לבקש העזרה כדי ללומדה. אבל מי שחותם בהמלמד תורה, הוא טועה, לפי שהאלוהים אינו מלמדנו אותה, אלא צוונו ללומדה וללמדה, וזה בנוי על עיקר דתנו, והוא שעשיית המצוות (היא) בידינו, לא בהכרח מן האלהים לעשותן או להניחן. +עי' ה' תשובה פ"ה ה"א, פ"ן+ ונוסח הברכה הי"א הוא שיחתום בה בא"י אוהב צדקה ומשפט +ה' תפלה פ"ב הי"ח, אבל לפנינו הגי' מלך אוהב צדקה בכל ספרי הדפוס וגם בנוסח התפלה, וצ"ע, פ"ן, וכן היה גם לפני ר' יהושע נכדו, עי' ת' הר' יהושע הנגיד, קבץ על יד ג' (י"ג), עמ' פט, צ, סי' ו' ובהערות פ"ן שם, [ועי' ת' ר"י מיגאש סי' קפ"ב, והרחיד"א בברכ"י או"ח סי' קי"ח סק"א וב' טרח ליישב דברי רבי' והעלה שפשוט דאזלינן בתר מה שכתב בחבור, פ - ן.] והשווה סדור רס"ג ע' י"ח, שו' שמונה עשר, בהערות.+ ואינו חייב להזכיר מלך אלא בעשרת הימים, כמו שאמרת. וקרית שמע על מטתו +ה' תפלה פ"ז ה"א+ לא יברך עליה +עי' מש"כ גינצברג גאוניקה ח"א ע' קל"ה והלאה ע"ד ק"ש על המטה אצל הגאונים, ועי' לוין אוצר הגאונים ברכות סי' י"ט, פ"ן, והשווה ת' ר' אברהם בן הרמב"ם סי' ע"ט, ס"ק א', וסי' פ"ט, והערות פ"ן שם+ לפי שהיא רשות ולא מצוה, הצריכה ברכה. וכתב משה.
שו"ת הרמב"ם סימן קפג
 
שאלה ויורנו בדבר קבוצה, שרצו לקרוא קרית שמע בזמנה בצבור, מאחר שראו, שהקהל מתפללים בשבתות ובמועדים בסוף הזמן ולפעמים עובר זמנה, והמהדרים מתפללים בתחילת הזמן יחידים. רצו להתפלל בצבור ומינו איש מהם, שיעבור להם לפני התיבה, חוץ (ממניין) +שליחי ציבור, ק'+ הקבועים. ונשאר (הדבר) כך זמן ארוך. (אחר כך) אירע לאותו האיש עניין, שהוכיחוהו בגללו מפני חלול השם (וזה) הביא לביטולה (של התפילה). אז נתקבצו עליו הקהל, משום שקשה עליהם מה שעשה, והחרימו על מי שיתפלל, כשהוא עובר לפני התיבה. המותר לאיש להתפלל, כשהוא עובר לפני התיבה, אם לאו? יורנו הדרתו הקדושה ושכרו כפול מן השמים. ועוד מי שאירע לו ללבוש הציצית והתפילין, כשהוא התחיל במזמורים, המותר לו ללובשם ולברך עליהם ולא יהיה זה הפסקה מפני הברכה, אם לאו? ושכרו כפול מ"ה.
 
התשובה +עיין משפטי החרם לרמב"ן (בארחות חיים ח"ב תק"ה, סוף ספר כלבו, וכן בסוף תשובות הרשב"א המיוחסות לרמב"ן), א"ן+ החרם, אינו אלא שבועה +[עי' תנחומא וישב ב', אלא ללמדך שהחרם היא השבועה, ועי' פדר"א פ' ל"ח ועי' ב"י יו"ד סי' רכ"ה, גליון פ"ן]+ וכל מי שנתחייב בזה החרם, יחייבנו, ודינו כדין מי שנשבע על דבר, אם נתחרט, יכול להתיר השבועה. אבל מי שלא ענה אמן על זה החרם, אינו חייב דבר, [ה' שבועות פ"ב ה"א, פ"ן] +הואיל והחרם הזה אינו בא לגדור פרץ. ואין כל חטא לברך על הציצית ועל התפילין באמצע המזמורים, [עי' ה' תפלה פ"ז הי"ב דפסוקי דזמרא הם מנהג דווקא, ועי' עלבוגן, ג"ד ע' פ"ז, הת' הובאה לדינא בברכ"י או"ח סי' נ"ג סק"ד, פ"ן]+ הואיל ואין הפסקה בפסוקי הזמר ראויה לגינוי חמור ואינם (כמו) התפילה ולא (כקרית) /קריאת/ שמע לדקדק בהם בזה השעור. וכתב משה.
שו"ת הרמב"ם סימן קפד
 
שאלה ויורנו בדבר מה שהזכיר הדרתו בפרק ו' מהלכות תפלה +ה"ג+ אבל לא ישאל לא בשלש ראשונות ולא בשלוש אחרונות. ונהגו, שיחיד יוסיף כתפלת רשות בעבודה מאמר בזה הלשון בהר מרום ישראל שם נעבדך ושם נדרוש את כל אשר ציויתנו בריח ניחוח תרצה אותנו תחזינה +ותחזינה+ עינינו, האם זה מותר, אם לאו, כי הוא פוגע בזה התנאי. ומה שאמר הדרתו בפרק הראשון מברכות +הי"א+ כל השומע ברכה מן הברכות מתחילתה ועד סופה ונתכוין לצאת בה ידי חובתו, יצא, ואף על פי שלא ענה אמן ונאמר וכל האומר אמן אחרי המברך, הרי הוא כמברך - האם זה אם שמע ונתכוון או ששמע לבד בלא כוונה? יבאר הדרתו, על מה יש לסמוך בזה. ועוד, מה שהזכיר הדרתו בפרק ג' מהלכות ברכות +הי"ג, פ"ן+ שאומר מעין קדוש היום בברכה שמעין שלש. האם זה רצה ואלהינו הנזכרים בברכת המזון או יזכיר בקיצור? ועוד מה שהזכיר הדרתו בפרק ד' +[ה"ד, פ"ן]+ חברים, שהיו יושבים לאכול ויצאו לקראת חתן וכלה, אם הניחו שם זקן או חולה חוזרים למקומן וגומרין סעודתן ואינן צריכין לברך שנייה. האם דווקא בחתן וכלה וזקן וחולה או זה דוגמא לכל מי שהוא כיוצא בהם וכולל כל מי שכוונתו לחזור? ועוד, מה שנזכר +שם ה"ה, בפ"ג מה' ברכות+ בדבר פירות ויין לענין ההסבה כל המשנה מקומו, צריך לחזור ולברך, כיצד צורת זה השינוי? האם זה אפילו באותו הבית עצמו או בזולתו? ועוד, דברים הבאים לאחר הסעודה, +שם הי"א, פ"ן+ האם זה קודם ברכת המזון או לאחריה? וקטן היודע למי מברכין, היוכל להשלים החובה בספר תורה בשלשה +הכוונה כנראה לא לה' תפלה פי"ב הי"ז, אלא, כפי שכתב [פ"ן, לה' ברכות פ"ה ה"ז], שהרי בברכת המזון עסקינן לפני כן ואח"כ, ומש"כ בספר תורה הכוונה לתיתו ביד הקטן (ודלא כמו פ"ן בענין ס"ת) על סמך ירושלמי ברכות ז', ב' (י"א, ב'), עי' נגד זה תוספות ברכות מ"ח, א', ד"ה ולית הלכתא, הרמב"ם בתשובתו השמיט את עניין ס"ת, כנראה בכוונה+ וכל [כיוצא בזה אם לאו? ועוד, אומרו מפנה לפנה +] פסחים קא, א, פ"ן [, על הנוסח מפנה לפנה עי' תוספות שם ד"ה אבל ממקום למקום ומ"מ להלכות שבת פכ"ט ה"ח, ה' ברכות פ"ד ה"ה הגירסה בנדפס מפנה לפנה בבית אחד, והואיל ורבינו אינו מזכיר זאת בתשובתו, שמא הוסיף בבית אחד אחרי תשובה זאת+ האם הוא בבית אחד או כל מה] שנאמר, אינו בבית (אחד)? ועוד, המותר ליטול ידים מים המלח בכלי או זה פסול? וכיצד דין הנוסע בו, האם צריך טבילה דוקא או נוטל ויוצא? +ה' ברכות פ"ו ה"ה וה"ט+ והאם דינו בברכה +ברכות נ"ד א' (פ"ט מ"ב), ה' ברכות פ"י הט"ו, רבי' לא השיב על פרט זה+ כדין הימים או הים הגדול? וכן לשונות הים היוצאות מן הים המתוק, האם דינן בברכה כדין הנהר? ועוד, (ברכת) בורא נפשות רבות +[ה' ברכות פ"ח ה"א, פ"ן]+ יש מי שאומר (בה) בא"י חי העולמים, האם זה מותר, שהרי לא הוזכרה בה חתימה +הכוונה, שבתלמוד בבלי לא הוזכרה חתימת הברכה, אך בירושלמי היא נמצאת, עי' סדור עבודת ישראל (בער) עמ' תקס"ז - ח, והשווה גם סדור רס"ג עמ' פ"ג, שו' ו', הערה, לפי גירסת כי"ש או אין (ראוי להזכיר) בה חתימה.+ ועוד, דין הנבי"ד +הוא יין תמרים או יין צימוקים ומעורבים בו גם מי ענבים, עי' המקומות מס' המצוות המובאים אצל פרידלנדר, ערך נביד, וכן ת' ר' אברהם בן הרמב"ם עמ' קכ"ח - ט'+ אשר עושים, המברכים עליו (בורא פרי הגפן) או שהכל? ועוד, מה שנוהגים בני אדם לברך ברכות מבלי להזכיר בהן לא שם ולא מלכות, כגון הטוב והמטיב +ה' ברכות פ"י ה"ז.+ יורנו הדרתו הקדושה המקום יאיר עינינו במאור תורתו וישקיף עליה ועלינו בהמון רחמיו וחסדיו ויקיים עלינו מק' דכתיב +תהלים ל"ד ח'+ חונה מלאך ה' סביב ליראיו ויחלצם.
 
התשובה זו הלשון, שמוסיפין בעבודה, אינה מזיקה ואין בה רע, ואין זה שואל צרכיו, אלא זה ענין הברכה. ועונה אמן או שומע צריך בהכרח כוונה, ואז יצא ידי חובתו. ומעין היום הוא שיזכיר יום המנוח או יום טוב באיזו לשון שתהיה. ואומרו זקן וחולה וכלה וחתן +פסחים ק"א ב'+ הוא דוגמא ומשל. ומשנה מקומו (הוא) מבית לבית כמו (בקדוש) היום +עי' ה' שבת פכ"ט ה"ח, פ"ן.+ ולאחר הסעודה (הכוונה) קודם ברכת המזון. וקטן עולה למנין שלשה בעת הצורך. ואומרו מפנה לפנה (הוא) באותו הבית דווקא. והנוסע בים יטביל ידיו בים או יטול במים הראויים לשתיית הבהמה +עי' ה' ברכות פ"ו ה"ז וה"ט+ וזה אין לפקפק בו. ולשונות הים המתוק (הן) כים המתוק. ובורא נפשות רבות אין בה חתימה, כמו שכבר ראיתם, שכתבנו לשונה בחבור +[לא נמצא לפנינו בספרי הי"ד ועי' בשאלתות דר"א יתרו סי' נ"א ושו"ת הרשב"א סי' קמ"ט וטור או"ח סי' ר"ז (גייגר), פ"ן], אין ספק שכוונת רבינו לפי"א מהלכות ברכות ה"א: כל הברכות כולן פותח פותח בהן בברוך וחותם בהם בברוך חוץ וכו' וברכת הפירות, א"ן+ וזה הנבי"ד הנעשה במצרים (מברכים עליו) שהכל, (לפי שאין) הגפן עיקר. וברכת הטוב והמטיב וכן דיין האמת, אם חייבים (לברך) אחת מהן, צריכים אזכרה ומלכות +פ"א ה"ה כל ברכה שאין בה שם ומלכות אינה ברכה, פ"ן+ ויאמר בא"י אמ"ה הטוב והמטיב. וכבר הזכרנו לשונו של זה בחבור +פ"י ה"ג, פ - ן.+ וכתב משה.
שו"ת הרמב"ם סימן קפה
 
שאלה ויורנו בדבר מי שיש לו כתפיה של צמר והרכיב אותה על מכנסי פשתים, האם יש לחשוש בזה לחבור צמר ופשתים ויהיה שעטנז, אם לאו?
 
התשובה +[עי' ה' כלאים פ"י הי"א, פ"ן]+ אין כאן חשש כלל, וזה המעשה אצלנו מפורסם ועושים אותו בכל המערב +ר"ל באפריקה הצפונית מערבית למצרים+ ואנדלוס. וכתב משה.
שו"ת הרמב"ם סימן קפו
 
שאלה ויורנו בדבר קבוצת (בני אדם) מישראל, הבאים לבית הכנסת להתפלל במקומות ידועים. ואם יארע לאחד מהם לעלות לספר התורה לקרוא, מפנים לו מקום אנשי המקום הקרובים לבמה, והוא עולה וקורא. והדבר נמשך כל הזמן בזה המצב, והעידו על זה זקני העדה. ועכשיו לעת כזאת החלו אנשים (אחרים) לשבת באותם המקומות ומנעו מי שעולה לספר התורה מאותה החבורה (מלעבור) אצלם והצריכוהו לסבב מצד אחר, שלא כמנהג, כדי לעלות לספר התורה. (ויש) מן הקבוצה, מי שקשה לו שינוי המנהג, ומהם מי שמתבייש לעלות לספר התורה מצד הסיבוב ונמנע מלעלות. האם לאנשי אותם המקומות (רשות) למנוע החבורה ממה שהיו (נוהגים) בו קודם לכן, אם לאו? יורנו הדרתך הקדושה, מה התשובה בזה, ושכרו כפול.
 
התשובה +[ע"ד קביעת המקומות בב"ה עי' ברכות ו' ב', ה' תפלה פ"ה ה"ו, ועי' ת' ר' שרירא באשכול ח"א ע' נ"ד, צונץ ריטוס מ"ב, פ"ן]+ אין להם (רשות) למנוע מה שנהגו בו. אבל אם יודע מי שנקרא (לתורה), שיפסיע שם על תלמידי חכמים או זקן מופלג בזקנה, אסור לו (לעשות) זאת, לפי שהוא מצוה הבאה בעברה. +יבמות ק"ה ב', ה' ת"ת פ"ו וה' סנהדרין פכ"ו ה"ב, פ"ן+ וכתב משה.
שו"ת הרמב"ם סימן קפז
 
שאלה יורנו בדבר +עי' ת' ר' שרירא בתגמו"מ סי' קמ"א שהיה מנהג חסידות לעמוד בחצי הלילה ולהגיד שירות ותשבחות+ מי שקם בעת הלילה לומר תפילת רשות או שבח או פסוקים או מזמורים עד (עלות) השחר או עד עת קריאת שמע, החייב הוא לברך קודם זה ברכת התורה אם לאו? ואם הוא חייב, אם עבר והתפלל בלא ברכה, מה דינו? ועוד, שליח צבור, הפותח קודם אשר יצר בעל נטילת ידים ברוב מדינות א"י והמזרח, +עי' ה' תפלה פ"ז ה"ט, פ"ן+ התהיה (זאת) ברכה לבטלה, הואיל וקדמה הרחיצה וכל המצוות מברך עליהן עובר לעשיתן +פסחים ז' ב', ה' ברכות פי"א ה"ב וה"ז+ אם לאו? יורנו הדרתו ושכרו כפול מן השמים. ועוד, נהגו לומר פסוק וירא כל העם ויפלו על פניהם במעריב, +עי' צונץ ריטוס עמ' נ"ו השווה נ' וידר, מלילה ב' עמ' פ"ב הע' רכ"ב+ אומר אותו הפורס על שמע בכריעה מתחלת הפסוק עד סופו ואינו זוקף בשם +ברכות י"ב א'+ האם בזה הפסד אם לאו? יורנו ושכרו כפול.
 
התשובה +הובאה לדינא בברכ"י או"ח סי' מ"ו סקי"ד, פ"ן+ צריך הוא לברך על התורה מקודם אפילו קרא פסוק אחד (לבד), לפי שהוא קריאה, אין הבדל אם קראה לעצמו או בצורת קריאה בצבור. ומי שעבר, חייב לא להמשיך לעבור. וזאת הברכה על נטילת ידים וכל כיוצא בה היא ברכה לבטלה +ע' הערות פ"ן בת' ר' אברהם בן הרמב"ם סי' פ"ג, פ"ן+ וצריך למחות על זה ולבטלו, ואין משגיחין בזה במנהג +[עי' פ"ן סי' ס"ז שאין ראוי לקבוע הטעות למנהג, פ"ן]+ לפי שהוא דבר אסור. ומי שכורע בזה הפסוק לפי המנהג אצלנו ואינו זוקף ראשו עד אשר ישלים הפסוק, אין הפסד בזה. וכתב משה.
שו"ת הרמב"ם סימן קפח
 
שאלה ויורנו בדבר אדם מאנשי פוסטאט, שנשא אשה באלכסנדריה ונסע ממנה. יצא קול, שנפטר, ובא יהודי והעיד בפני בית דין, שראהו מת בעיניו והכירו בבירור. המותר לאשתו להנשא? יורנו רבינו ושכרו כפול מן השמים.
 
התשובה מותר לה להנשא +[משנה יבמות פט"ז מ"ז (קכ"ד א') ה' גירושין פי"ב הט"ו, פ"ן]+ בעדות זה האחד. וכתב משה.
שו"ת הרמב"ם סימן קפט
 
שאלה ויורנו הדרת אדוננו רבינו משה יחי לעד בשאלה, שנשאל עליה בדבר מי שלא טבלה, האם יש לה כתובה אם לאו.
 
והשיב נר' וזה נוסח התשובה אות באות ומלה במלה:
 
התשובה +עי' ת' רמ"ב+ אין כתובה למי שלא טבלה על פי דין תורה. ושורת הדין בזה, ששואלין לבעל ואומרים לו: הואיל וידעת, שאינה טובלת, למה שמשת מטתה? ואם יאמר לא ידעתי זאת, אלא היא רמתה אותי ואמרה, שטבלה, והיא הודתה, שלא טבלה, אין לה כתובה. +כתובות ע"ב א', ה' אישות פכ"ד ה"י והי"א, ועי' מש"כ עפנשטיין שם שחשב בטעות שהת' שלפנינו היא פ"ן סי' קצ"ד, פ"ן+ ואם הכחישה, תשבע בנקיטת חפץ. ואם טענה, שהוא ידע, שלא טבלה ושמש מטתה למרות זאת, יחרימו על הבעל מפורש, אם הודה, או סתם, אם הכחיש. ואין לה כתובה על איזה פנים שיהיה. וכתב משה.
שו"ת הרמב"ם סימן קצ
 
שאלה ויורנו מה שנאמר +ב"מ ע' א' וש"נ+ בממון היתומים, שנותנים אותו קרוב לשכר ורחוק להפסד, איך צורת זה הדין? האם נסתלק מהם דין הריבית אם לאו? ואיך צורת העסק בו? ושכרכם כפול. ועוד, מה הדין בתנור וכיריים, האם הוא תנור של חרס או תנור של בנין ואיך צורת קבלת טומאתם? ומה שנאמר +פסחים כ"ז א'+ בעצי ערלה, האם הם אסורים בהנאה או מותרים? יורנו רבנו, כאשר הורוהו מן השמים, ושכרו כפול.
 
התשובה ממון היתומים אסור לעשות בו רבית של תורה, +ה' מלוה ולוה פ"ד הי"ד וה' נחלות פי"א ה"א, פ"ן+ אבל אופני הרבית של דבריהם מותרים. ולכן מותר לדעתי לעשות בממונם, כדי לקבל בפירות +ה' מלוה ולוה פ"ח, פ"ן+ מה שאיסורו הוא מדבריהם. ויש מי שאינו מתיר אלא זה האופן לבדו, והוא קרוב לשכר ורחוק להפסד +עי' גם ת' ר' אברהם בן הרמב"ם סי' ס"ו.+ וצורתו לעשות סחורה בממונם, ואם יארע להם ריוח, נותנים להם ממנו החלק שהסכימו עליו עם המתעסק בבית דין, ואם יש שם הפסד, אין חל עליהם ממנו דבר, אלא קרן ממונם קיימת. ואין זו רבית של תורה, הואיל ואין [הרבית עצמה קצוצה], והממון עצמו קיים, כמו שהוא קיים בצאן ברזל +[עי' משנה ב"מ ע' ב', פ"ן].+ ואין הבדל בין תנור וכיריים של חרס ושל בנין, דין זה הבנין כדין כלי חרס ויטמא מאוירו +ה' כלים פי"ג ה"א+ לבד, לא בנגיעה מגבו. ואם תעיינו בכל החוקים שבחלק הראשון ממסכת כלים במשנה +פ"ה+ או בחבורנו +ה' כלים פט"ו+ יתבאר לכם זה. ועצי ערלה מותרין בלא ספק. ואיך ייאסרו העצים, והרי לא נאסר אלא הפרי? ולא נאמר +ערלה פ"ג מ"ה, ה' מאכלות אסורות פט"ז הכ"ב+ תנור שהסיקו בקלפי ערלה, אלא +קאפח מעביר אלא זה לאחר המלים לא נאמר+ לפי שקלפי הפרי והחרצנים של מה שיש לו חרצנים אסורים +עיין תוס' בבא בתרא ל"ו עא' דה' ה"ג, א"ן+ לאומרו את פריו - לרבות את כלם. וזה מבואר בתורת כהנים +ליתא לפני' אבל הובא בשם הספרא בילקוט קדשים רמז תרט"ז, [טעות היא, גם בילק' הדרשה היא מבבלי, א"ך.] ועי' ברכות ל"ו ב' וירושלמי ערלה פ"ג ה"א בגי' רא"פ ופני משה שם, וכל זה לגי' של פ"ן את הטפל וכו' אבל לפנינו לרבות את כולם והיא דרשת ר"ע בספרא קדושים פ"ג אות ג' למלה ערלים ואמנם למד שם לרבות את הענקוקלות והבוסר, ועי' מע"ש פ"ט הי"ג, א"ך+ ובפרק הראשון ממסכת ערלה +פ"א מ"ח ועיי"ש בפי' המשניות ובפי' למעשר שני פ"ה מ"א.+ וכבר הזכרנוהו במקומו בחבור +ה' מעשר שני פ"ט ופ"י, פ"ן+ ובארנו, מה אסור משום ערלה ומה מותר ממה שיוציאו האילן, אבל עץ האילנות עצמו לא דובר עליו כלל +פ"ן מוסיף לביאור התירו, ר"ל כי ברור, שהוא מותר.+ וכתב משה.
שו"ת הרמב"ם סימן קצא
 
שאלה ויורנו בדבר אדם, שיש לו בת בוגרת. נתן לה נדוניא ונשאת. אחר כך, אחרי שנשאת, מחלה לבעלה מקצת נדוניתה וקנה מידה על זה וכתב עליה שטר מוחזק בזה. אחר כך רצה אביה למונעה מזה +קאפח מציע: לטעון שהיא תחת רשותו+ ולבטל מה שהעידו עליה. ועזר לו בזה דיין העיר ואמר בפני אדוננו השופט +הכוונה לשופט המוסלמי+ יתמיד (אלהים) שיפוטו, שזאת הבת ברשות אביה. והיה שם מי שאמר לשופט, כי אחרי שבגרה הבת, נסתלקה הרשות מעליה ואין לאיש רשות עליה כלל. אמר: (נחכה) עד אשר יודיענו הראש בזה. יורנו הדרתו הקדושה, האם לאחר שבגרה, נשארת לאיש רשות על זאת הבת, ויבאר לנו אמתות ההלכה בזה, כדי שתהיה לנו לדין, אשר לפיו נלך, ושכרו כפול מן השמים.
 
התשובה לא נעלם מאיש מן ההמון, ומכל שכן מדיין, שאין רשות על הבת אחרי נשואיה, אפילו היא קטנה +[ה' אישות פ"ג הי"ב, פ"ן].+ והקרוב שאמר זאת לגויים, כדי להנצל מהם. וצריך לברר זה הענין בעדים. וכתב משה.
שו"ת הרמב"ם סימן קצב
 
שאלה ויורנו בדבר אשה נשואה, ולה בכתובתה שליש חצר והוא בכתובתה של בעלה. מכרתו לאיש נוצרי. מחה בעלה בידה על זה ונפלו ביניהם מריבות, אשר סופן (היה), שתבע הנוצרי לאשה בפני שופט המוסלמים (והוא) חייבה (לקיים) המכירה. דרשה מבעלה להרשות לה זאת. בקש (הבעל) לרשום זאת באחורי כתובתה וגם נתכוון לקנות במקומה אחרת ולרושמה גם כן באחורי הכתובה. והעידה על עצמה בזה וקנו מידה שמכרה והרשתה לרושמו באחורי הכתובה. אחר כך שוב חזרה בה מלרושמו באחורי הכתובה. ונסע הבעל. בקש הנוצרי לכתוב (לו שטר המכירה) ולא יכלה האשה (לכותבו) ולא לקבל המעות, אלא במעמד בעלה. הלך הנוצרי אל העדים, אשר קנו מידה, ולקח השטר המעיד עליה, שמכרה (לו חלקה), שלא ברשותה ורשות בעלה, מבלי שתקבל המעות. אם מותר להם לכתוב (העדות) לנוצרי אם לאו? ושלומך יגדל לעד.
 
התשובה אם היה הקנין ממנה ברצון בעלה +ה' מכירה פ"ל ה"ג+ מותר לעדים לכתוב עדותם +עי' ה' מלוה ולוה פי"א ה"א, פ"ן+ ואם היה שלא ברצון בעלה או שלא בפניו, אסור להם להעיד עליה. וכתב משה. אני מסכים לכל זה וכך אני סובר. וכתב שמואל הלוי בר' סעדיה זצו"ל.
שו"ת הרמב"ם סימן קצג
 
שאלה ויורנו בדבר אדם, אשר לאשתו עליו מאוחר בשטר כתובה. וכאשר נפרד ממנה, כתב לה שטר במה שמגיע לה ממנו מן המאוחר. אח"כ, אחר שכתב השטר במאוחר, בקשה ממנו לכתוב שטר בנמוסי הגויים בסכום המאוחר, אשר כתב בו השטר, ברצותה בזה להציק לו, ולגבות חובה ולעקלו. נמנע המגרש מלכתוב השטר בגויים ואמר לה: לא היה לך עלי שטר בסכום המאוחר, זולתי שטר הכתובה, ובכגון זה כתבתי לך. יורנו הדרתו הקדושה יהדרהו האל, האם רשאי המגרש להמנע מלכתוב שטר בגויים, משום שכבר כתב על עצמו שטר בדיני ישראל, או חייב הוא (לכתוב) שטר בנימוסי גויים למגורשת בסכום המאוחר, אשר כתב לה בו שטר, אם לאו, ושכרו כפול.
 
התשובה +[עי' גיטין י"ט ב', ה' מלוה ולוה פכ"ז ה"א, פ"ן] התשובה בשו"ת רדב"ז ח"א סי' קט"ו, וזה העתק לשוני, תרגום אחר, גליון פ"ן+ כל מי שנתחייב חוב בדיני ישראל, יש לבעל דינו לתובעו לכתוב עליו אותו החוב בדיני גויים. ויפקידו השטר הערבי ביד נאמן, (ואם) יעבור הנתבע ולא יקיים מה שנתחייב בדיני ישראל, יתבעוהו בדיני גויים. וכתב משה.
שו"ת הרמב"ם סימן קצד
 
שאלה ויורנו בדבר אדם, אשר לו שליש חצר. וצוה אותו קודם מותו לאשתו, עם מה שינכה ממנו לכתובתה ולחוב, שהיה חייב לה, ושם אותה בזה נאמנת. אח"כ נפטר והניח שתי בנות קטנות. אח"כ נתנה האם כנדוניא לבת הבכירה מן השליש שלושה קיראטים. אח"כ מכרה (האם) שני קיראטים וקנתה אותם ממנה גיסתה, אח"כ נתנה כנדוניא לבת השניה שלושה קיראטים וגמרה את השליש, ושותפותם כוללת איש מסלם. הגיעה להן בדיני הגויים זכות בר מצרא על שני השלישים אשר לגוי והשיגו בזה רווח. יורנו הדרתו הקדושה מהות הדין בזה הריוח והאם (יש) לקונה של שני הקיראטים דבר, אם לאו, (שהרי) טענת בר מצרא לא באה אלא מצד הבנות לבד, ושכרו כפול מן השמים.
 
התשובה הריוח הוא בכללותו לשתים בלבד, שתבעו דינא דבר מצרא מן הגוי, ואין לבעלת שני הקיראטים דבר, הואיל ולא תבעה עמן דינא דבר מצרא +ה' שכנים פי"ב ה"ה.+ וכתב משה.
שו"ת הרמב"ם סימן קצה
 
שאלה ויורנו בדבר בית דין, שכתב ממון של יתומים מלוה זקופה על בר ישראל וכתב עליו שטר, שיתן ליתומים בכל עת ידועה סכום ידוע במתנה ליתומים, כל זמן שהחוב אצלו. האם זה אבק רבית או רבית קצוצה? והאם זה מותר בממון של יתומים אם לאו? ואם זה רבית קצוצה, היחזירהו מן היתומים אם לאו? ושכרו כפול.
 
התשובה זה רבית קצוצה +[עי' ה' מלוה ולוה פ"ד הי"ד דרק רבית דדבריהם הותרה ביתומים, ועי' ת' ק"צ, פ"ן]+ וזה בית דין טועה. ומעניין החזרתו של זה, ראוי להביא הרבית ולומר ללוה +ע' שם /ה' מלוה ולוה/ הי"ג, עי' מיללער מפתח לתה"ג ע' רצ"ב סי' תט"ז+: זאת חייבים להחזיר לך. (אבל) אם תניחנה, רוח חכמים נוחה ממך. +ב"ק צ"ד ב', ה' מלוה ולוה פ"ד ה"ה, מקוצר לשון התשובה יראה שכתבה רבינו אחרי כלותו חבורו הגדול וסמך על דבריו שם גם כי לא הביאם בפירוש (גייגר), פ"ן ואין הדבר מוכרח, כי רבי' מקצר בלשונו מאד, כשהוא משיב לשואלים שאינו מעריכם+ ומדברים על לבו בזה. (אבל) אם לא יסכים, יטול ממונו ויתמי דאכלי דלא דידהו וכו' +ב"מ ע' א'.+ וכתב משה. [ואני מסכים לזה. יצחק.]
שו"ת הרמב"ם סימן קצו
 
שאלה ויורנו בדבר נערה יתומה בוגרת, שנתארסה לראובן במעמד בית דין וקהל גדול. ואחרי עבור שני חדשים בא שמעון, והוא קרובה, והביא בידו שטר, שאביה שדך אותה לו קודם ארבע שנים על שם קידושין, והיא היתה (אז) קטנה, וקיים השטר בבית - דין. ולא היתה לנערה ולא לאמה ולא לאיש מקרוביה ידיעה כלל על זה הענין. הכחישה הנערה ומי שטוען לה בבית דין, ששטר שמעון מקויים +על פרטי הנסיונות לערער את מהימנות השטר עי' פ"ן קע"ח.+ (ושמעון) ידע על דבר הארוסין עם ראובן והיה שם. הלך שמעון אל הנערה לקחתה לו לאשה. נמנעה ואמרה: אין לי חפץ בשמעון זה בשום פנים ואופן, משום שהכאיב ללב העלמה בדברים והיא כעסה עליו. +על שהוא רוצה ליקחו באונס, ק'+ ובאו שני העדים לדבר על לב הנערה בדבר שמעון, לפי שהוא קרובה. אמרה להם: העידו עלי וקנו מידי, שאין לי חפץ בו ולא אראהו ולא אביט אליו. ועוד, מעידה אני אתכם עלי, שכבר מניתי לשליח את דודי מצד האם, שליח לקבל גט שלם, למוסרו לי. וכתבו בזה שני שטרות וקיימום בבית דין. ולא יכול בית דין לפסוק הדין ביניהם, לפי ששמעון החזיק בשטר שבידו. הלכה אם הנערה אל שופט המוסלמים, שילחץ על בית דין להוציא פסק הדין. שלח (השופט) אחרי בית דין ועשרה אנשים מנכבדי הקהל, וצוום לפסוק ביניהם בפקודתו. הציג השליח מה שבידו. טען שמעון, שארס את הנערה והביא שטר מקויים בזה. אמר לו בית דין והקהל והנמצאים: תכתוב לנערה (גט), שתצא בו לחפשי. וקנו מידו בזה הענין, כראוי בכגון זה, והעידו עליו. וצוה בית דין לכתוב וצוה לעדים להעיד. וכתב בזה גט שלם ומסרו שמעון לשליח. לאחר זמן טען שמעון, שהיה אנוס. היבטל הגט או יהיה גט שלם והיא מותרת לכל אדם? יורנו אדוננו, היאך הדין, ושכרכם כפול.
 
התשובה היא מותרת לכל אדם, הואיל והגט נכתב באונס בית דין של ישראל לו, ואונס בית דין לא שמו אונס, אלא האיש, המתנגד לצו בית הדין, שהוא המחייב לפי הדין, הוא שאנס את עצמו בכוונתו הרעה, כמו שבארנו בחבור הגדול בזה העניין. +ה' גירושין פ"ב ה"כ+ וכתב משה.
שו"ת הרמב"ם סימן קצז
 
שאלה ויורנו בדבר אדם, שעליו חוב לאשה, ועליו משכונות. נשאת לאדם אחד וכתבה לו המשכונות קודם שנת השמטה בכתובה עם הנדוניא, שהביאה עמה, והוא היה יודע במשכונות, שהם משכונות תחת ידה. ונפטרה קודם השמטה וירשה בעלה. כאשר עברה השמטה, אמר (הלווה) אל בעלה: תן לי משכונותי. אמר: לא אתנם, אלא בעד אשר עליהם. יורנו רבנו, החייב הוא ליתנם בלא דבר, אם לאו, ושכרו כפול מן השמים. ואם אין הדין מחייב להחזיר המשכונות ושויים פחות (מההלוואה), החייב הוא לפרוע הנותר מן החוב? ושלומך יגדל.
 
התשובה +[ה' שמיטה ויובל פ"ט הי"ד ומקורו בגמ' שבועות מ"ד ב', ועי' תגמו"מ סי' רל"ד, פ - ן]+ החוב על המשכון לא יישמט כולו בשמטה, אלא ישמט העודף של החוב על שוי המשכון. ולכן אין הבעל חייב להחזיר לו המשכון, עד שיפרע מה שעליו, אם ירצה, או יישאר המשכון לבעל היורש. וכתב משה.
שו"ת הרמב"ם סימן קצח
 
שאלה מה יאמר הדרת יקרת תפארת כג"ק מרינו ורבינו משה הרב הגדול בישראל אור העולם ופלאו ממזרח שמש ועד מבואו יהי שמו לעולם, בדבר שנת השמטה, האם היא נוהגת בזמן הזה והחייב בית דין לדון לפיה? וכבר ראינו מקצת דיינים קבועים, שלפעמים דנים לפיה ולפעמים אין דנים לפיה. יורנו הדרתו, מה חייבים לדון בעניינה, והאם כל מי שעליו חוב ועברה עליו שנת השמטה, יבטל מה שעליו מן החוב?
 
התשובה דנים לפיה +[פי' המשניות שביעית פ"י מ"ג, ה' שמיטה ויובל פ"ט ה"ג ומדברי סופרים שתהא שמיטת כספים נוהגת בזמן הזה בכל מקום, וכן פסק ר' נטרונאי גאון בחמדה גנוזה סי' פ"ז, פ"ן]+ בזמן הזה, אחר שידע החיוב לדון לפיה, אינו ירא שמים וגוזל את העניים. וכתב משה.
שו"ת הרמב"ם סימן קצט
 
שאלה ומה יאמר הדרת אדוננו ורבינו משה בדבר אשה, שנשבע אביה, שלא ישיאנה לאדם מסויים, בגלל מה שאירע לו ממנו. וקנה מידה בידיעה ברורה מצדה, שחייבה על עצמה קנס ועל המשדך, +המשודך, וכן בהמשך+ ולא היו לה נכסים. מאין יקח המשדך הקנס? או אם יטען המשדך, שאין לו נכסים, מאין ג"כ יקחו ממנו? והאם הקנס יש בו דין (אחר) זולתי זה? ואם המזונות אחראים לקנס והוא מחוסר כל, מאין יקחוהו? יורנו הדרתו ושכרו כפול.
 
התשובה אם נתחייב בזה הדבר, שהתנה (האב) עליו, והוא שיהיה בתורת חוב מעכשיו, לא על דרך אסמכתא, דינו כדין ההלואות כולן. +ה' מכירה פי"א ה"ז+ ואם יש לו נכסים, יקחו אותם, ואם הוא טוען, שאין לו ממה לפרוע, ישבע +ה' מלוה ולוה פ"ב ה"ב.+ וכתב משה.
שו"ת הרמב"ם סימן ר
 
שאלה ויורנו הדרתו, אם יש על אדם סכום מן הנדוניא ואין לו דבר ורוצה לגרש את אשתו, החייב הדיין שלא לגרשה ממנו, מבלי שיביא מאוחרה? ואם הוא מחוסר כל מאין יפרע המאוחר? וביחוד אם קוים עליה, שהיא מורדת לבעלה, מה יהיה הדין בה? יורנו הדרתו הקדושה ושכרו כפול מן השמים.
 
התשובה המורדת תתגרש בלא ספק +כתובות ס"ג א', ה' אישות פי"ד ה"ח+ ותשאר הנדוניה עליו כחוב, כפי אלו המנהגות, לא בדין תלמוד. +ה' אישות שם הי"ד אמרו הגאונים שיש להם בבבל מנהגות אחרות במורדת וכו', אבל שם כתב שאין לדון עפ"י המנהגים אלא כדין הגמרא וכן פסק רבי' ת' כ"ח ורי"ח וצ"ע, ועי' פ"ן סי' קצ"ח בת' ה"ר שלמה ב"ר זכאי, ע"ד תקנת המורדת עי' טיקוצינסקי, תקנות הגאונים, עמ' ד ואילך ומש"כ שווארץ במאסף המדעי על הרמב"ם ח"א ע' שמ"ג ואילך.+ אבל מי שרוצה לגרש והוא מחוסר כל, כבר נקבע המנהג ברוב הארצות, שלא יוכל לגרש +עי' פ"ן סי' קע"ז והמקורות שציין שם, פ"ן+ עד שיפרע לאשתו כל המגיע לה. וכתב משה.
שו"ת הרמב"ם סימן רא
 
שאלה מה יאמר הדרת יקרת צפירת תפארת מרינו ורבינו ועטרת ראשנו משה הרב הגדול אור העולם ופלאו ממזרח שמש עד מבואו יהי שמו לעולם, בדבר מי שגרש אשתו ונשאר עליו (כחוב) סכום מן הנדוניא, והוא אין לו או יש לו ממה לפרוע. כאשר תבוא שנת השמטה, היהיה דין הסכום מן הנדוניא כדין חובות אם לאו? והאם החוב, שלוה הוא שנה קודם שנת השמטה או בסוף השנה, יבטל? יורנו הדרתו, ישמרהו צור העולמים, מה הדין בזה, באר היטב.
 
התשובה לא תשמט הנדוניא ולא הכתובה, +ה' שמטה ויובל פ"ט הי"ג המגרש את אשתו קודם השמטה אין כתובתה נשמטת ואם פגמתה או זקפתה עליו במלוה נשמטת. ועי' ת' י"ד, פ"ן+ אלא אם כתב זאת על עצמו בצורת מלוה. וכל החובות, שעברה עליהן השמטה, ישמט אפילו לוה ביום האחרון משנה השביעית +עי' שם ה"ד וכשתשקע חמה בלילי ראש השנה של מוצאי שביעית אבד החוב, ועיי"ש ה"ה, פ"ן.+ וכתב משה.
שו"ת הרמב"ם סימן רב
 
שאלה אם היו על אדם חובות לאנשים גויים ובטלה פרנסתו בעיר, שהוא דר בה, ולא יכול להשאר בעיר ואין לו בה דבר שיקיימו +[עי' ת' הרי"ף סי' ק"כ וסי' רט"ז, פ"ן]+ ותבע מאשתו לעבור מעיר לעיר, שיש בה בית כנסת ומרחץ, וסרבה האשה מלצאת עמו אל הערים, שבהן מזונותיו, יורנו רבינו, החייבת האשה לצאת עמו או שתפסיד מאוחרה, אם אין לה בכתובה עליו תנאי, מה הדין בזה? ואם מסרבת האשה לצאת (עמו) ומבקש הבעל לישא אחרת ויש עליו שטר, שלא יקח אשה (אחרת) +[עי' פ"ן סי' קצ"ז ובהערות שם, פ"ן]+ ולא ישהה אצלו אמה השנואה עליה +מב"מ ולא יקח פילגש+ היתבטל השטר מעליו ויוכל לישא אשה (אחרת) או יתקיים (השטר)?
 
התשובה +עי' כתובות ק"י א', ה' אישות פי"ג הי"ח, ועי' ת' הרי"ף סי' קע"ו ורי"ד, פ"ן+ אין מוציאים האשה אלא מכרך לכרך כמותו או מכפר לכפר כמותו. וכתב משה.
שו"ת הרמב"ם סימן רג
 
שאלה אם יש על אדם שטרות בסכום (מה בדיני יהודים) או שטר בגוים ולו חלק בחצר ולא קנו מאשתו, שנסתלקה מן השעבוד (לטובת) בעל החוב, כדי שיתפוס הנחלה, ואם הסכום שבשטרות הוא ליתומים על פי צוואה, שקוימה על יד בית דין, מאין יגבו זה החוב ליתומים וזולתם? או תעבור השמטה על היתומים אם לאו? יורנו הדרתו ושכרו כפול.
 
התשובה יגבה בעל החוב מן הנחלה, המשועבדת לאשה, ויתפסנה בעל החוב. ואם מגיע לאשה לגבות הכתובה, תטרוף על פי דיני הטריפה +[ה' אישות פי"ז ה"א והלאה, (ועי"ש הי"א, א"ך), עי' ע"ז ת' ר' שרירא בשערי צדק ד' ד' ל"א, פ"ן].+ וכתב משה +לא השיב על החלק השני של השאלה בענין יתום, ועיין סי' ר"ה, אדן.+
שו"ת הרמב"ם סימן רד
 
שאלה ומה יאמר אדוננו בדבר בני אדם שותפים בחנות ומלאכתם מלאכה אחת, מהם יהודים ומהם גויים. והסכימו השותפים שיהא (הריוח של) יום הששי ליהודי (ושל) יום השבת לגוי, וכלי החנות מעורבים (ומלאכתם) מלאכת הצורפים או מלאכת הזגגים. המותר להם לחלק ביניהם הריוח, שהרי עבדו בשבילו ביום השבת, או יחשבו הימים, שבהם נגמרו אלה העבודות, וינכו חלקו [של יום השבת], אשר בו מניח (החנות) לגוי. יורנו הדרתו, כיצד יהא המוצא בזאת השותפות, ושלומך יגדל.
 
התשובה +[עפ"י ברייתא דע"ז כ"ב א', ה' שבת פ"ו הי"ז, ועי' ת' ר' יוסף גאון בה"פ מה"ג =הלכות פסוקות מן הגאונים= סי' קכ"ז ובכל בו בשו"ת שבסוף הספר דף קנ"ד א' ות' ר' כהן צדק בתגמו"מ =תשובות הגאונים מזרח ומערב= סי' נ"ה ות' ר' שרירא ור' הילאי בתה"ג ליק סי' ס"ח, ועי' תה"ג גינצברג ע' קפ"ז הע' א ושם ע' קצ"ד פ"ן]+ ריוח השבת יהיה לגוי וריוח יום הששי או של יום זולתו לישראלי לבדו. וריוח שאר הימים (יחלקו) ביניהם. ואין חשש עליהם, שהגוי עובד בכליהם בשבת. וכתב משה.
שו"ת הרמב"ם סימן רה
 
שאלה ויורנו הדרתו, אם החוב (הוא) ליתומים, האם שנת השמטה פועלת (עליו), כמו שהיא פועלת על כל בני אדם, ודין היתומים כדין בעל חוב אחר, ושכרו כפול מן השמים. ואמר אחד מתלמידי האדון, שהשנה היא שנת השמטה, ובא לווה בדבר חובו, וזה היה שנה קודם לכן, ואם כך כבר בטל החוב הנזכר לפי דעת בא כחו של האדון. ושלומך יגדל.
 
התשובה לא ישמט חוב היורש בשום פנים, אפילו הוא גדול +ה' שמיטה ויובל פ"ט הכ"ד, ועי' ת' ע"ו, (ועי' שו"ת הרא"ש כלל ע"ז סי' ד', שם מובאת ת' זו, גליון פ"ן).+ והשנה היוצאת, והיא שנת אתק"ז לשטרות +היא שנת תקנ"ו ליצירה (אלף מאה תשעים ושש) עי' ה' שמיטה ויובל פ"י ה"ד, פ"ן+ היתה שנת השמטה, וכבר השמיטה כל חוב, אשר ראוי להשמיטו. וכתב משה.
שו"ת הרמב"ם סימן רו
 
שאלה מה יאמר הדרת יקרת צפירת תפארת הוד ונזר עטרת וצניף כותרת כג"ק מרינו ורבינו נזרנו וכתרנו משה הרב הגדול בישראל הפטיש החזק נר המערבי דגל הרבנים יחיד הדור ופלאו ממזרח שמש עד מבואו יעטר אלהינו כלל ישראל בחייו ובאריכות ימיו ויחיה חמודו השר האדיר האיתן בישראל אמן +עי' עפנשטיין ע' ק"א הע' ד', פ"ן+ בדבר נחלה של הקדש. המותר לבית דין או לזולת בית דין למכרה או להוציא שכירותה לזולת מה שצוו +ה' מכירה פי"ג ה"ח עד הי"א, פ"ן+? או אם צוו המקדישים, שתהיה מוקדשת או לפת לעניים או לשמן או לדבר מה (אחר), המותר להשתמש בה שלא כפי שצוו בעליה? ואם קנה איש יהודי נחלה מנחלות ההקדש ורצו ישראל לפדות אותה הנחלה מידו, המותר לחשב עמו בעד היותו דר כל אותה העת, שהנחלה היתה בידו, או אם היה זולתי הקונה דר בנחלה וקבל הקונה מן ההקדש כל השכירות, המותר להחזירה ממנו, או יחשבו עמו בה מעקר /מעיקר/ ההקדש ותצא הנחלה לגבאים ויארע לה מה שיארע, אפילו הזניחה עד שיהיה עליה חוב? יורנו הדרתו הקדושה, היאך הדין, ושכרו כפול מן השמים. והמותר למסור ההקדש למי שאין לו נכסים? ואם היתה לו נחלה ורצו רבי הקהל, שישעבד נחלה, אשר לו, בשוי של ההקדש, שמוסרים לו, הראוי לעשות דבר מזה על דרך הזהירות, שלא יארע בו, כמו שכבר [ארע] בזולתו? ושכרו כפול.
 
התשובה מותר לבית דין למכור איזה דבר שייראה להם למכרו מנכסי הקדש של עניים, ויוציאו אלו הדמים או בדבר מצרכי צבור או בעשיית מצוה מן המצות, כפי מה שייראה להם מן התועלת. וכן רשאי בית דין לשנות ההקדשות ממעשה הצדקה, שהוכנו לו, ממצוה למצוה אחרת +ה' מתנות עניים פ"ט ה"ז, ועי' ת' ר' שרירא ור' האי בתה"ג אסף א סי' נ"ט וקטע השאלה מן הגניזה אצל מאן ח"ב ש"ד ותגמו"מ =תשובות הגאונים מזרח ומערב= סי' ז'+ אלא אם התנה המקדיש בשעת ההקדשה ואמר, שזאת הנחלה תהיה לדבר פלוני, ואין לשנות מזה בשום פנים שבעולם. +עי' ב"ב דף ח' ע"ב+ וכל מי שקונה נחלה מן נחלות ההקדש על פי בית דין באופן ראוי, מתקיימת בידו הנחלה ורשאי הוא להשתמש בה, כפי שירצה. ואם בית דין טעו +ה' סנהדרין פ"ו+ ומכרו ללא הכרח, אין המכירה מתקיימת ומחשבים +עי' ה' מלוה ולוה פ"ו ה"א, פ"ן+ בשכירות מן עיקר הדמים. וכתב משה.
שו"ת הרמב"ם סימן רז
 
שאלה מה יאמר הדרת מרינו ורבינו משה הרב המובהק הפטיש החזק יחיד הדור ופלאו ממזרח שמש ועד מבואו ירום הודו ויגדל כבודו ויהי אלהים מסעדו, בדבר מה שנהגו החזנין לומר דברי שיר וזולתם מן הפיוטים ממה שהוא שיר חזנות או שבח לבורא או שמחה לחתן או לבעל מילה באמצע הברכות אשר קודם קרית /קריאת/ שמע ולאחריה בשחרית ובערבית או בלילות המועדים. ובערבית בימי המועדים אין יכולים בני האדם להבדיל בין הברכות והפיוט. המותר לומר זאת באמצע הברכות או לאחריהן? או קודם התחילו הקדיש אחרי והוא רחום יאמר מה שיצטרך אליו, אחר כך יתחיל בברכות ויקרא קרית /קריאת/ שמע בצבור? האם זה מותר או תהיה אמירתו אסורה לגמרי אם לאו? יורנו הדרתו, כיצד יש לעשות בזה. וכן יורנו הדרתו ג"כ ענין הברכה הנקראת ברכת בתולים, והיא אשר צג אגוז בגן עדן, וזה, שבעת שבא הקהל בבית החתן ביום השבת להתפלל או (לברכו), נוטל המברך בידו כוס ומברך על הגפן (ועל) הבשמים ומברך זאת הברכה אשר צג ופותח בה בשם ובמלכות וחותם בשם כשאר הברכות. היש לזאת הברכה עיקר או היא מנהג? יורנו הדרתו. וכן מברך אחריה ג"כ השבע ברכות המפורסמות, בלא שתהיה שם סעודה. האם המברך אלו הברכות עובר בזה אם לאו? או זה מותר, משום שיש שם אנשים, שלא באו ביום הקדושין? יבאר לנו הדרתו, המותר לומר זאת הברכה הנזכרת אם לאו, ושכרו כפול.
 
התשובה הראוי שלא לומר דבר מדברי השיר האלה בתפלה +עי' ת' ר"ח ורנ"ד, לוין אוצר הגאונים ברכות סי' קע"ח - ק"פ, ועי' ת' ר"י מיגאש סי' פ"ז בשם הרי"ף, ע"ד התנגדות רבי' לפיוטים עי' מש"כ בנו הר' אברהם בשם אביו בכתאב אלכפאי"ה שהו"ל עפנשטיין בס' היובל תפארת ישראל הלוי חלק עברי עמ' מ"ט, ועי' וואלף עתרת שלום ואמת (על הפיוטים) לפסיא אלף שמונה מאות חמשים ושבע עמ' י' ועלבוגן ג"ד ע' ש"ג ועמ' תק"ס, גליון פ"ן.+ ואם אין ההמון רוצה אלא לאמרם ויד הבערות על העליונה, יהא זה קודם ברכות קרית /קריאת/ שמע ולא יוסיפו דבר בשום פנים בעצם הברכות +ה' ק"ש פ"א ה"ז+ ולא יפסיקו ביניהן ובין קרית שמע. ומעניין אותה (הברכה) הנקראת ברכת בתולים, הרי היא ברכה לבטלה בלא ספק, נוסף להיותה מנהג מגונה מאד, שיש בו מחוסר הצניעות ומזניחת קדושת הדת וטהרתה מה שאין למעלה ממנו, ר"ל אותה התקהלות מגונה, שקוראים קידוש הבתולים. ואסור למי שיש בו יראת שמים או צניעות לבוא אליו בשום פנים +ברכה זו אין לה מקור בש"ס אלא הגאונים יסדוה, הובאה בבה"ג ריש ה' כתובות (ד' ווארשא ע' קל"ב), ולעדות האו"ז ח"א סוף סי' שמ"א היתה נמצאת גם בשאלתות דר"א אבל לפני' ליתא שם עי' מש"כ הר"י רייפמאן בבית התלמוד ח"ג ע' קי"ז וח"ד ע' ש"ב, ועי' סדר"ע השלם סי' קמ"ז עמ' ר"ד ות' ר' האי גאון בתה"ג הרכבי סי' תל"ח ובשם ר' נסים בתא"ו =בתולדות אדם וחווה= ח' חוה נכ"ב ח"ב (ד"ו קפ"ד ד'), - ועי' מש"כ צונץ ג"פ ע' שע"ה ולט"ג ע' י"ט הע' י"ג, הרכבי בזכרון לראשונים מח' ג' ע' ל"ג הע' פ"ה ובהערותיו לתה"ג ע' שפ"ג, בלאך שערי תורת התקנות ח"א מחב' ב' ע' ר"א, הערת רצ"ה יפה לס' התורה והחיים לר"מ גידמאן ח"א מחב' א' ע' רל"ו סי' ה', דוידזון אוצר השירה ערך בא"י אשר צג; גינצברג גש"ב תקי"ז, פ"ן ת' ר' אברהם בן הרמב"ם סי' צ', [ועי' אוצה"ג כתובות עמ' י"ד - ט"ו, ועי' באר שבע, קונטרס באר מים חיים סי' י"ו, גליון פ"ן].+ וכתב משה.
שו"ת הרמב"ם סימן רח
 
שאלה שאלות בני חלב לרמב"ם ז"ל,
 
השאלה הראשונה, מה יאמר אדוננו בדבר אמירת התפלה הקטנה, שחבר רבינו סעדיה גאון ז"ל +עי' סדור רס"ג עמ' מ"ו ואילך (פ"ן אצל יהוש'), צונץ לט"ג ע' צ"ג והלאה, ועי' מיללער מפתח ע' קכ"ב הע' ג' ומש"כ הרכבי בהערותיו לתה"ג שלו ע' שצ"ב, פ"ן+ וכתב אותה לשבתות ולמועדים וימי שמחה, האם ראוי לצבור לאמרה בשבתות ובמועדים, שבהם השמיטו (הברכות האמצעיות בשמונה) עשרה מפני כבודם, ואותן הרי כתבו ק"ק +ק"כ, א"ן+ זקנים ובהם כמה נביאים +מגילה י"ז ב', א"ן+ ומכל שכן זאת, הואיל ורצו הפרנסים שיתפלל אותה הצבור בשבתות ובמועדים, והם אין זה מנהגם. יודיענו אדוננו נטריה רחמנא, מה פני ההתר בזה והמותר לאמרה והיש הבדל בזה בין הצבור והיחיד, והאם אומרים אותה מיושב, הואיל ואין בה תנאים לתפלה, או חייבים לעמוד בה, או ג"כ הראוי שלא לאמרה כל עקר בשבתות ובמועדים בשל הבקשות והתחנות שבה? ואם מותר לאמרה, היאמר קדיש אחריה אם לאו? וכן אם אומרים מזמור אחד או שנים בצבור, היאמרו אחריו קדיש אם לאו? יורנו אדוננו ושכרו כפול מן השמים.
 
התשובה לא יאמר קדיש בשום פנים, אלא במקומות הידועים שבתפלות החובה או אחרי קריאת דבר מדברי תורה, ר"ל דיני ההלכה או באור או אפילו דרש פסוק אחד, ייאמר אחריו קדיש דרבנן +נוסח הקדיש בסדר תפלות בסוף ס' אהבה, פ"ן.+ אבל אלה התפלות, שחיבר רוממות הגאון ז"ל, וכן אלה הפיוטים, הנקראים רחמים +כך נקראה קבוצת התחנות שבסוף סדור ר' סעדיה, עי' מאמרו של באנדי על סדר רס"ג פפד"מ אלף תשע מאות וארבע עמ' ו' ועי' צונץ ז"פ הוצ' פריימן עמ' עז, פ"ן ועי' סדור רס"ג עמ' שמ"ג ואילך+ הנאמרים בימי התשובה, איני יודע שום פנים לומר אחריהם קדיש +עי' מש"כ רמש"ש במזכיר שנת ג' ע' ק"ז.+ ואלה התחינות כולן והבקשות והתפלות המפורסמות מחיבורי הגאונים ז"ל והפיטנים, אסור לומר דבר מהן בשום פנים, לא ליחיד ולא לצבור לא בשבת ולא במועד, לפי שהחכמים ז"ל הקפידו +ברכות ל"א ב', ה' שבת פ"ל הי"ב ועי' שם פ"ב הכ"ד ופי' המשניות לתעני' פ"ג+ שלא לומר הדבר היותר קטן מן זה הסוג בשבת, ואמרו שבת היא מלזעוק ורפואה קרובה לבוא ורחמיו מרובין +שבת י"ב ב', ועי' מש"כ וואלף עתרת שלום ואמת (על הפיוטים) ע' י"א על תשובה זו, והרחיד"א רמזה לדינא בברכ"י או"ח סי' נ"ה סק"ב, פ"ן+ וזה על דרך ההודעה, לא על דרך הבקשה. ובשביל זה הושמטו הברכות האמצעיות של שמנה עשרה, להיותן כולן בקשה, וזה דבר, שלא ייעלם מאיש מתלמידי חכמים, אם יעוררוהו עליו, ולא יכחישנו אלא המתנגד לדברים הנראים לעין. וכמו שהתפלה היא עבודה נכבדה מאד, כך קיום מצוותו יתעלה, לכבד ימים שכבדם, שיהיו נהוגים כפי שקבע, (הוא) העבודה היותר נכבדה, והוא שיהיו שבתות למנוחה ומועדים לשמחה ולא לעשותם ימי צום ובכי וצעקה +דברים אלו מכוונים נגד הקראים שהפכו את החגים לימי אבל, על יסוד עמוס ח' י' - והפכתי חגיכם לאבל, וידר+ ולא לומר בהם ג"כ אלא הדברים, שאמירתם מתאימה למצבים, אשר תארנו. זוהי דעתי, שהעיון מחייבה, ומי שסובר אחרת הניחהו בדעה, שהוא מדמה. וכתב משה.
שו"ת הרמב"ם סימן רט
 
שאלה מה יאמר אדוננו בדבר מי שקנה מן הבוזזים ספרי הקדש, שהיו שייכים לאחד מבתי כנסיות שבערים, האם קנה אותם או כופין אותו להחזירם? ואם כופין אותו, הנותנים לו (המעות), שבהן קנה, אם לאו? והאם יחזירם לאותו בית הכנסת או לזולתו? יורנו רבנו ושכרו כפול מן השמים.
 
התשובה אם זו הביזה נעשתה בפקודת סולטאן, הרי (קנהו) ובטל דין הקדש, ואפילו כלי המקדש +נדרים ס"ב א', בכורות נ' א', ועי' ע"ז נ"ב ב', פ"ן+ אם נבזזו, בטלה קדושתם. אמרו +יחזקאל ז' כ"ב+ ובאו בה פריצים וחללוה. אבל אם נבזזו שלא ברשות סולטאן, יישבע בנקיטת חפץ, כמה הוציא, ויטול, ויחזור זה הספר למקומו, כדין מי שנראה אצלו, שנגנבו כליו +ב"ק קי"ד ב', ה' גניבה פ"ה ה"י, פ"ן+ או ספריו. וכתב משה. +השאלה והתשובה הבאה בשיטה מקובצת לבבא מציעא כד ע"ב (מועתק מלשון ערבי). והר"י מיגש בתשובתו שהובאה בשיטה מקובצת שם פסק שאין הבדל בין מלך לאחר בנוגע לספרים, אע"פ שהוא דן רק אם נגזלו מיחיד, אבל טעמו יפה לשניהם. ועיין בתשו' ר"ש גאון, שערי צדק דף לב ע"א סי' ב (טור חו"מ סוף סי' שמח) ואוצה"ג לגיטין התשובות סי' רפג - רפה. ועיין בתשובת ר' אלחנן ב"ר חושיאל, מאן, גואין קוארטרלי רווין מהדו"ח ט, קע"א - ד ובתוספות שהובאו בריטב"א שבשמ"ק לב"מ שם (תוספות לבבא קמא קיד, ב ד"ה המכיר) ובתשו' מהר"ם ב"ר ברוך דפוס פסט, סי' רפט ובמצויין שם, ושו"ת ר' יצחק אור זרוע ומהר"ם ב"ב, מהדורת י"ז כהנא סי' קד, סיני כרך כד עמוד שיא. ולעיקר פסקו של הרמב"ם לעניין גזל מבית הכנסת, עיין פי"א מהלכות תפילה הט"ו ובירושלמי שהובא בכ"מ, א"ן.+
שו"ת הרמב"ם סימן רי
 
שאלה מה יאמר אדוננו בדבר מי שהקדיש חנות לבני תורה +על בעית ההקדשים השווה שטראוס, תולדות היהודים במצרים וסוריה.+ והיה הממונה עליה ראובן והוא אשר מחלק שכירותה לבני תורה שנה אחר שנה. ומי שהקדישה לא היה ידוע לו יורש. וקם מי שהלשין +השווה שטראוס שם רכ"א ואילך+ על ראובן, שבידו חנות, שאינה שלו ואין לה יורש ושהסולטאן ראוי יותר לה. אם יתבע הסולטאן מראובן השכירות, שקבל ונתן לבני תורה, כיצד יהיה עניינו ומצבו, האם ראוי לו להכחיש, אם יצווהו, +יתבעהו, ק'+ ולטעון, שהיא שלו? ואם יחייבוהו שבועה, האם מותר לו להשבע, כדי שלא יטלנה הסולטאן או האם יועיל שיתנו בני תורה שבאותה העיר לראובן החנות, באופן שאם יישבע, יישבע על שלו, או לפי שאין בני התורה מסויימים, אין ראוי להם (לעשות) זאת? ואם יוציאו מראובן השכירות, שגבה ומסר לבני תורה, האם יוכל לחזור על בני תורה ולטול מהם מה שמסר לכל אחד מהם, אם לאו? יורנו רבינו ושכרו כפול מן השמים.
 
התשובה רשאי ראובן להשבע בשבועה היותר חמורה, שזה קנינו, ואינו צריך בזה לא למתנת בני תורה לו ולא לשום תחבולה. וזה עיקר, שתסמכו עליו, והוא, שכל דבר, שאם ספרוהו לגויים לאמתו, יתחייב מזה לבר ישראל הפסד, ולו פרוטה אחת, שלא בדיני ישראל - ואין הבדל בחיוב זה ההפסד לנשבע בעצמו או לישראל אחר - הרי חייב הוא להכחיש אמתות זה הדבר וישבע עליו בי"י אלהי ישראל באופן שיצילהו מן ההפסד, ובלבד שיתכוון בסתר לבו בשבועתו לדבר שיפטרהו ממנה, +רמב"ם פ"ג משבועות ה"ג, (נדרים כ"ח א'), א"ן+ ויסמוך בשבועתו, שהוא עושה מצוה ומקיים דברי חז"ל, שאמרו +[משנה נדרים כ"ז ב', ב"ק קי"ג א', ה' שבועות פ"ג ה"א וה' נדרים פ"ד ה"א, ועי' פ"ן סי' רצ"ט, פ"ן]+ נודרין להרגין ולחרמין וכו'. ואם יתחייב ראובן הפסד בראיה, שתבוא עליו, או בעושק של גויים, לא יתחייב אחד מבני תורה, שקבלו ממנו, להחזיר דבר, לפי שזה אינו אלא אונס והוא נוגע בו לבד. וכתב משה.
שו"ת הרמב"ם סימן ריא
 
שאלה מה יאמר אדוננו בדבר בחור, שקנה שפחה יפת תואר והיא אצלו בחצרו, והחצר גדולה והוא דר עם אשת אביו ושלש בנותיה הקטנות. נפלו דין ודברים בינו ובין אחיו. תבעו (האח) אל השופט ואירעו ביניהם דין ודברים הרבה. אחר כך הלשין אחיו אותו אל השופט, שקנה שפחה נוצריה וגיירה +ההלשנה מבוססת על האיסור לעשות עבד ליהודי או לנוצרי, א' שטראוס, תולדות היהודים במצרים וסוריה רל"ה מזכיר איסור זה משנת /אלף שלש מאות חמשים וארבע/, ומשאלתנו יוצא, שגם קודם נתפרסמו איסורים כאלה והשווה שטראוס שם רל"ו+ והוא מתיחד עמה +השווה בירגשטרסר מ"ה, שטראוס שם רי"ח (שהרי השפחה בחזקת מוסלמית, השווה ההערה הבאה).+ באה השפחה (לפני השופט), ושאלה השופט, מה היא, אמרה: יהודיה. הציע לה הפשעות +ר"ל להצהיר שהיא מוסלמית (או, ראה הערה /קודמת/, שהיא נוצריה, כי שפחה נוצרית, שהמירה את דתה, חייבת להתאסלם, ר' שטראוס שם רל"ו), כי אין יהודי רשאי להחזיק עבד מוסלמי, ר' בירגשטרסר מ"ה, שטראוס שם+ וסרבה ואמרה: אני, יהודיה בת יהודיה אני. החזיר אותה לו השופט ולקחה לביתו ורננה עליו העיר והיא עכשו נשארה בביתו. האם צריכים בית דין להוציאה מביתו משום יחוד, אע"פ שלא יתיחד עמה, משום שנאמר +במדבר ל"ב, כ"ב, פ"ן+ והייתם נקיים מי"י ומישראל, או נאמר, משום שאשת אביו עמו בחצר, איננו חייבים להוציאה מאצלו. ואם בית דין צריכים להוציאה, מאיזה טעם תהיה הוצאתה, לפי שלא מצינו שאסרו אלא יחוד פנויה ויחוד בגויה, ומאיזה טעם נאסור ישיבתה בביתו? והאם לה דין יפת תואר אם לאו? יורנו רבינו ושכרו כפול מן השמים.
 
התשובה +(הת' הובאה במלאכת שלמה לר"ש עדני ליבמות פ"ב מ"ח מועתק מלשון ערבי ועי' שו"ת חיים ושלום לר"ח פלאג'י שהביאה להלכה, גליון פ"ן)+ [אין לה דין יפת תואר], לפי שזאת נתייחדה בדין תורה, משום שהותר ליקחה לאשה באותה העת, ר"ל בעת הכבוש, כשהיא בגיותה, מפני שלא דברה תורה אלא כנגד היצר +קידושין כ"א ב'+ כמו שהותר להם באותה העת לאכול האסורים +חולין י"ז א' והגי' שלפני': כתלי דחזירי, ועי' ה' מלכים פ"ח ה"א ערפי חזירים, קדלי, אף בבית הבחירה להמאירי שם, ועיין ערוך ערך קתל והערת קוהוט שם, והנה לפי דברי רבינו טעם אחד ליפת תאר ולקדלי דחזירי, ועיין הגהות מהר"ץ חיות בחולין שם, א"ן+ ובתים מלאים כל טוב אפילו קדלי דחזירי, ואין להקיש על זה. וצריכים בית דין אחר זאת השמועה אשר לא טובה +שמואל א' ב' כ"ד, ועי' קידושין פ"א א' ופי' המשניות שם וה' סנהדרין פכ"ד ה"ה, ועי' ת' קי"א+ (לכפותו) להוציאה +עי' ת' ר' נטרונאי גאון בשערי צדק ג' ו' ל"ח דאסור לקנות שפחה יפת תואר להתיחד עמה+ או ישחררה וישאנה לאשה, אעפ"י שיש בזה כעין עברה, לפי שהנטען על השפחה ונשתחררה אסור לו לישאנה לכתחלה, +משנה יבמות סוף פ"ב (כ"ד ב), הלכות גרושין פ"י הי"ד, א"ן+ לפי שכבר פסקנו פעמים אחדות בכגון אלו המקרים, שישחררה וישאנה. ועשינו זאת מפני תקנת השבים ואמרנו מוטב שיאכל רוטב ולא שומן עצמו. +ע"פ הברייתא יבמות פ"ב סוף ע"א ועיין קדושין כ"א סוף ע"ב, א"ן+ וסמכנו על דבריהם ז"ל +עי' ברכות נ"ד א' וש"נ, פ"ן+ עת לעשות לי"י הפרו תורתך. ומסייעין לו לישאנה בעדינות וברוך, ויקבעו לו מועד לישאנה או להוציאה, כמו שעשה עזרא +עזרא י', י' - מ"ד+ ע"ה. והאלהים יתעלה יתקן קלקולנו, כמו שהבטיח ואמר ואסירה כל בדיליך +[ישעיה א' כ"ה, פ"ן].+ וכתב משה.
שו"ת הרמב"ם סימן ריב
 
שאלה מה יאמר אדוננו בדבר מילה, אם אירעה ביום צום כפור או בתשעה באב, האם יברך על הכוס כורת הברית וישקה ממנה לתינוק ולא ניחוש דילמא אתי למסרך +עירובין מ' ב'+ או יסלק הכוס בכלל בגלל זה ויברך בלא כוס? יורנו אדוננו ושכרו כפול מן השמים.
 
התשובה +(הובאה בתשב"ץ ח"ג סי' ס"ה, גליון פ"ן), עי' ת' ר' האי גאון בקהלת שלמה סי' ח' ותה"ג שהובאה באשכול ה' מילה ע' קכ"ט ות' ר' חנוך ב"ר משה בשערי צדק ג' ה' ט' (עי' מש"כ מיללער על תשובות חכמי ספרד הקדמונים ע' ל הערה י"ז) הובאה בארחות חיים ה' מילה ח"ב ע' י"ב (עי' פוזנאנסקי גאוני בבל ע' ק"ז ומש"כ שם בהערה א אינו נכון), ועי' ת' ר' יצחק בן גיאת שהובאה באבודרהם ה' ברכות ד"פ דף קי"ב ע"א ובכל בו בשו"ת שבסוף הספר (דף קנ"ג א') ועוד, ועי' גינצברג גש"ב קצ"ז, רי"ב, תרל"ו, פ"ן התשובה לא הובאה בארחות חיים, אלא נרמזה שם, והובאה בשלמותה (בתרגום אחר) בשו"ת הרשב"א חלק שביעי סי' תקלו (ובשלמות - בתשובות הרב"ז ח"ג סי' סה ומשם נעתקה בקיצור בשו"ת חוט המשולש, הטור השלישי, סוף סי' לב), ולתשו' זו התכוין הבית יוסף יו"ד סו"ס קסה: כתב הרשב"א בתשובה: כתב הרי"ף וכו', ובתשו' הרשב"א בדפוס ווארשא לז ראש ע"ב טהד"פ: וכן נמי כתב הרמב"ן, וצ"ל: הרמב"ם+ אין הברכה טעונה כוס. ומי שמברך /בורא/ פרי הגפן בזה המצב, מברך ברכה לבטלה, לפי שלא שתה לא הוא ולא זולתו, ממי שמבין ענין הברכה, באופן שיהיה זה על דרך לימוד התינוקות +השווה ר"ה כ"ט, ב', ה' ברכות פ"א הט"ו.+ ולכן אין מביאין כוס כלל באלה השני ימים ולא בזולתם מימי התענית. וכתב משה.
שו"ת הרמב"ם סימן ריג
 
שאלה ומה יאמר אדוננו בדבר (מיני בצק הנקראים) קטאי"ף, שמביאים אחר הסעודה על השלחן, וכיוצא בהם ממה שדרכם של בני אדם להתמתק בו אחר הסעודה על השלחן, וכיוצא בהם ממה שענינו לברך עליו קודם אכילתו בורא מיני מזונות, אם הובאו אחר הסעודה על השלחן, האם טעונים ברכה לפניהם אם לאו? יורנו אדוננו.
 
התשובה +ברכות מ"א ב', ה' ברכות פ"ד הי"א+ כל מה שמביאים אחרי גמר אכילת הפת, וזה אשר נקרא לאחר סעודה, הוא טעון ברכה לפניו ולאחריו, אפילו היה מחמת הסעודה, ר"ל ממה שדרכו להתמתק בו אחר הסעודה, ולא תשתנה לו ברכה, אלא יברך עליו הברכה שהיתה מחייבת, לו (אכלו) לבדו בפני עצמו. ודעו שהקטאי"ף פת הם וחייבים בחלה +ה' בכורים פ"ו הי"ב+ ולכן אם אוכלים אותם בפני עצמם אחר הסעודה, לא יברך עליהם בתחלה ולא יתיחדו בברכה בסוף. אבל הקטאי"ף הממולאים והמטוגנים דינם לדעתי כדין פת הבאה בכסנין +ברכות שם /מ"א ב'/, ה' ברכות פ"ג ה"ט+ ואם אוכלים אותם אחר הסעודה, יברך עליהם בתחלה בורא מיני מזונות ולבסוף ברכה אחת מעין שלש +שם הי"א, פ"ן.+ ומיני המתיקה העשויים מסכר ודבש +שם ה"ו [ועי' מש"כ מיללער במפתחו רס"ח סי' כ"ג ושווארץ במאסף על הרמב"ם ח"א של"ז, פ"ן]+ אשר מערבים בהם חלב חיטה, יברך עליהם שהכל, ואל תטעה אתכם בערות מי שמברך עליהם בורא מיני מזונות בסיבת חלב החיטה. וכבר בארנו ההוכחה בזה (בהלכות) ברכות +שם, /פ"ג/+ מחבורנו הגדול, ר"ל משנה תורה. וכתב משה.
שו"ת הרמב"ם סימן ריד
 
שאלה יורנו אדוננו, איך נוסח ברכת כורת הברית ונוסח ברכת קידושין, ופירושם, ושכרו כפול.
 
התשובה נוסח הברכה היא כך: +תוספתא ברכות פ"ו הי"ז, פ"ן (הוצ' ליברמן ע' ל"ז), [ירושלמי ברכות פ"ט ה"ג,+ ה"ד, פלורסהיים +רמב"ם ה' מילה פ"ג ה"ג בשנויי נוסחאות, ועי' פי' הברכה תה"ג אסף א מבוא ע' י"ג ות' ר' שרירא הובאה בערוך ע' ידיד ופי' הגאונים בזכרון לראשונים לר' יעקב הגוזר ע' פ"ח, פ"ן] והמקורות שציין אסף בהערות לסדור רס"ג עמ' צ"ח - צ"ט וליברמן תוספתא כפשוטה, זרעים ע' קי"ד - קט"ו+ בא"י אמ"ה, אשר קדש ידיד מבטן וחוק בשארו שם וצאצאיו חתם באות ברית קדש. על כן בשכר זו אל חי חלקנו לעד. צורנו צוה כצוית לקדושים להציל ידידות שארנו משחת. בא"י כורת הברית. ומה ששאלתם על פרושה, אין ספק, שאין מסתדר לכם העניין בזאת הברכה. ובאור סדר עניינה, שבאומרנו לעד נגמר המאמר, והוא, שבשכר זאת המצוה היה אל חי חלקנו לעד, כמו שהבטיח (כשחייבנו) בה ואמר +בראשית י"ז ז'+ והקימותי את בריתי ביני ובינך ובין זרעך אחריך לדורותם ברית עולם להיות לך לאלהים ולזרעך אחריך. וכאשר השלמנו זה הענין, התחלנו במאמר אחר בעניין אחר, וקראנו אליו יתעלה דרך התחינה ואמרנו הוי צורנו, צוה להציל ידידות שארנו משחת, כאשר צוית לקדושים, ומתכוון בידידות לנפשות, שהן הדבר היותר חביב אצל האדם, ויהיה עניין המאמר צוה להציל נפש שארנו משחת, כאשר צוית לקדושים. וידוע לכם, שהעברים מחסרים (המלה) אשר כמו שאמר בשגם +שם /בראשית/ ו' ג'+ בשכבר +קהלת ב' ט"ז+ וכיוצא בהם הרבה, ופונים בלא מלת פניה. ונוסח ברכת אירוסין +[כתובות ז' ב', ה' אישות פ"ג הכ"ד ועי' פ"ן סי' ו', ועל הברכות הללו עי' צונץ לט"ג ע' י"ט ובלאך שערי תורת התקנות ח"א מ"ב ועוד, פ"ן] וכן סדור רס"ג ע' צ"ז+ הוא כך: בא"י אמ"ה, אשר קדשנו במצותיו והבדילנו מן העריות ואסר לנו את הארוסות והתיר לנו את הנשואות על ידי חופה וקידושין. בא"י מקדש ישראל. ושמענו מקצת (אנשים) מברכים אקב"ו על העריות וזה הדבור טעון השלמה, ויהיה שיעורו כך וצוונו על הרחקת העריות או צונו לפרוש מן העריות וכדומה לזאת ההשלמה, ואם יאמר (כך), אין חשש בו. וכתב משה.
שו"ת הרמב"ם סימן רטו
 
שאלה ומה יאמר אדוננו בדבר מה שאמרו רבותינו ז"ל +[ברכות ה' ב', פ"ן]+ אמ' רב יהודה אמ' רב ואיתימא ר' יהושע בן לוי ואמרי לה במתניתא אבא בנימין אומ' מנין למתפלל שלא יהא דבר חוצץ בינו ובין הקיר שנאמר ויסב חזקיה פניו אל הקיר +ישעיה ל"ח ב'.+ מה זאת החציצה האסורה ולאיזו סבה נאסרה? והאם נכנסות בכלל זה הפרוכות וכיוצא בהן אם לאו? ופרוכות, שיש בהן צורות בלתי בולטות והן בצד, שאליו מכוונים התפלה, או שמכסים בהן קירות הבית כדי ליפותם, האם בזה איסור אם לאו?
 
התשובה הסבה, שחשבו לרצוי להתקרב אל הקיר, היא, שזה מאפשר להתיחד ביותר ויהיה מכוון לבו. ואין הפרוכת מונעת. ואין מגונה, שיחצוץ בינו ובין הקיר, אלא ארון או ארגז או שקים או כלי בית וכיוצא בהם משום שזה מבלבל הכוונה. וכוון התפילה לצורות, אפילו אינן בולטות, מגונה, משום שמסיח דעתו להביט בהן ותתפסד הכוונה. ואנחנו עוצמים עינינו בתפלה, כשמזדמן לנו זה, בין אם פרוכת או קיר מצויר +[עי' כל כתבי ר"ד קויפמאן ח"א עמ' צ"ג, לאוו גרפ' רקואיס' עמ' ל"ד, הע' קנ"ב, עלבוגן ג"ד תס"ה, ועי' מש"כ הר' אברהם בן הרמב"ם בכתאב כפאיה שהו"ל עפנשטיין בס' היובל לכבוד ר' ישראל לוי (ברעסלא) חלק עברי עמ' ל"ט בענין הת' שלפנינו, פ"ן].+ וכתב משה.
שו"ת הרמב"ם סימן רטז
 
שאלה ומה יאמר אדוננו בדבר מה שאמרו רבותינו +ברכות ל"א א', פ"ן ברכות לד ע"ב, וכגי' רבינו (א"ר חנינא לעולם) אף בכמה מקורות אחרים עיין הגהות ד"ס שם אות צ, ק (בדף לא אין הלשון הזה שכתוב כאן ואף ליתא בכמה כי"י וראשונים עיין הגהות ד"ס דף פא, ב אות ח), א"ן+ ז"ל אמ"ר חנינא לעולם אל יתפלל אדם אלא בבית שיש בו חלונות +עי' מש"כ ר"י רייפמאן בבית תלמוד ח"ד עמ' מ"ט סי' ט', פ"ן+ שנאמר +דניאל ו' י"א, פ"ן+: וכוין פתיחן ליה בעליתה נגד ירושלים, או זו הלכה שלפיה מורים, כיצד מוצאים +עי' עלבוגן ג"ד ע' תס"ד, סימונסן בס' היובל לכ' גוטמן עמ' רי"ג, פ"ן+ אנו מקומות הרבה, שמתפללים בהם ואין בהם חלונות? ומה עניין החלונות לעניין תפלה? יורנו אדוננו ושכרו כפול מן השמים.
 
התשובה בתי כנסיות והמקומות המיוחדים לתפלת צבור, אין מתנים בהם חלונות +ה' תפלה פ"ה ה"ו אבל שם לא חלק רבי' בין בית היחיד לבית הכנסת, פ"ן בכ"מ שם הביא תשו' זאת בקיצור, ור' סעדיה העדני בפירושו לרמב"ם כ"י ירושלים דף מא א העיר מדברי התשובה הזאת ומחזק את ההבדל בין יחיד לציבור שהרי בפרק יא כשזכר רבינו את תבנית ביהכ"נ ובנין היכל לא הזכיר פתיחת חלונות בכלל, ומוסיף: ועוד כמה בתי כנסיות במצרים וזולתה שיש להם שנים רבות ואין בהם חלונות+ ואין משגיחים בהם. ואין דברי ר' חנינא אלא ביחיד המתפלל בביתו, כמו שהיה עושה דניאל ע"ה, לפי שרצוי לו, כדי לעורר הכווהנ /הכוונה/, גם לכוון פניו לחלון פתוח לאויר, כדי שיצייר בדמיונו, שהוא כנגד ירושלים +ה' תפלה פ"ד ה"ג, ועי' פ"ן סי' י"ט, פ"ן, צ"ל: פ"ה, אבל אין עניינו לכאן, א"ן+ ואין חוצצין בינו ובינה לא קיר ולא קורות, לפי שהוא דיבר בחלונות, שיעבור מבט הרואה מהם באויר ובמרחב. ואין ספק שדימויו של זה ותיאורו מחייבים כוונה גדולה, כן נראה לי. וכתב משה.
שו"ת הרמב"ם סימן ריז
 
שאלה יורנו אדוננו פרוש פרוזבול המוקדם והמאוחר כיצד הוא, מאחר שראינו דברי הדרתך בחיבור +[ה' שמיטה ויובל פ"ט הכ"ב, פ"ן] והכ"ג+ ומצאנו הפך זה בפרוש המשנה +[שביעית פ"י מ"ה ועיי"ש בהשגת המגיה, פ"ן]+ הואיל [ובחיבור] אמר הדרתך, שהחוב קודם לפרוזבול תמיד +ר"ל שהפרוזבול אינו בר תוקף, אלא אם קודם לו החוב, והשווה את הפאראפראזה אצל פ"ן, ר' ש"נ הערה ה+ ושמוקדם ומאוחר הוא להקדים התאריך לזמן הכתיבה או לאחרו, ובפרוש המשנה הוא אומר, שהחוב קודם לפרוזבול במאוחר, ומוקדם הוא, שהחוב מאוחר לפרוזבול. יורנו הדרתך, איזה משניהם הוא השיטה הנכונה, שנסמוך עליה, ושכרכם כפול מן השמים.
 
התשובה מה שכתבנו בחבור הוא הנכון אשר אין בו ספק. וכך כתבנו בפרוש המשנה. וזה, אשר בידיכם, הוא הנוסחה הראשונה, אשר יצאה מתחת ידינו קודם שדייקנו +[עי' ת' ר' אברהם בן הרמב"ם סי' פ"א, פ"ן] והשווה שם הערות פ"ן כ' ול"א [ועי' תולדות הרמב"ם לגייגר עמ' כ"ז ובהערה עמ' ס' אה"ו בבית התלמוד שנה א' קצ"ד עפנשטיין עמ' כ"ה ועוד, פ"ן], וכן השווה י' נ' אפשטיין, תרביץ ד ק"ל, בנדיקט, קרית ספר כה קס"ט, ליברמן, הלכות הירושלמי ו', הערה ט"ז, שטרן, תרביץ כג ע"ח, בלאו, תרביץ כז תקל"ו.+ ונמשכנו בזה המאמר אחרי מה שכתב בעל ספר המצוות הרב חפץ ז"ל +[עי' מונק נוטיס שהביא הגוף הערבי ואגרת הרמב"ם לר' יוסף בן עקנין, פ"ן] ר' בנעט, אגרות הרמב"ם א עמ' נ"ח ובהערות שם; ועי' ליברמן, תוספתא כפשוטה, סדר זרעים, עמ' תקצ"ג ואילך+ והוא טעות מצדו, ובזה, שנמשכנו אחריו, היה מצדנו חוסר עיון. ואחרי שעיינו במאמרים ודייקנו בהם, נתבאר מה שכתבנו בחבור, שהוא הנכון, ותקנו פרוש המשנה +עי' הנוסח המתוקן, שנוסף לאחר מחיקת הנוסח הראשון, בפירוש המשניות שם, הובא בת' ר' אברהם בן הרמב"ם שם. והשווה גם ליברמן, הלכות ירושלמי עמ' ו ואילך, ש' מ' שטרן, תרביץ כ"ג עמ' ע"ח ואילך, בלאו, תרביץ כ"ז תקצ"ו ואילך.+ וכן באותה הנוסחה הראשונה מפרוש המשנה מקומות מספר כיוצא בזה, כמו עשר שאלות, אשר נמשכנו בכל אחת מהן אחרי דעתו של גאון מן הגאונים +על מובן מונח זה אצל הרמב"ם עי' בנעט שם, שו' ד', הערה+ ז"ל, ואחר כך נתבררו לנו מקומות הטעות, ודעו זאת. וכתב משה.
שו"ת הרמב"ם סימן ריח
 
שאלה מה יאמר אדוננו בדבר ראובן, שנשא לאה לאשה, והיא היתה אלמנה, ונפטר בלא בנים וחיים לאדוננו שבק. ולא היה לו זולתי אח מאביו ונפלה עליו ביבום וחליצה, ובקש ליבמה, ולא רצתה. נחלקו התלמידים בזה. מהם מי שאמר: אף על פי שאני סובר, שדין כל יבמה, שתמרוד ביבמה, דין מורדת על בעלה +עפ"י תקנת הגאונים, עי' ה' אישות פי"ד הי"ד נגד תקנה זו והמקורות שהביא טיקוצינסקי, תקנות הגאונים (גרמנית), עמ' ד' ואילך, פ"ן+ אשר אין לה זולתי עקר כתובה ונדוניא, אף על פי כן זאת היבמה לא תפסיד מן הראוי לה דבר, להיותה מוחזקת +כלו' קטלנית, פ"ן+ והדין מנעה ממנו, כמו שאמרו +יבמות ס"ד ב', נדה ס"ד א'+ ז"ל לשלישי לא תנשא, ואין משגיחין (בענין) זה במרדותה, משום שלו רצתה להנשא, היינו מונעים אותה. וחיזק דבריו מפסק דין, שמצא לאחד החכמים הראשונים ז"ל, שהיבמה, כשהיא מוחזקת ונפלה על היבם, לא תתיבם, לאומרם ז"ל נשאת לראשון ומת, לשני ומת, לא תנשא לג' משום ספק נפשות. וכבר מצינו +יבמות שם, /דף ס"ד/ פ"ן+ שהוא דוחה מילה, שנכרתו עליה י"ג כרתות, לפי מה שאמרו ז"ל באשה, שמלה בנה ראשון ומת, שני ומת, שלישי לא תמול, אעפ"י (שהמילה) בכרת, כל שכן שידחה היבום, אשר עם דחויו אפשר להמירו בחליצה. וסמך (דבריו) על זה הפסק והוא קל וחומר, שאדם דן מעצמו, ואמר: צריך היבם, אף על פי שבקש ליבמה, לחלוץ לה וליתן לה הראוי לה, גם אם היבמה תחזור בה ותסכים ליבום, מחשש, שמא תהיה מורדת לו, לפי שהיא מותרת לו, מכל שכן כששמעה, שהיא אסורה להנשא מצד הדין להיותה מוחזקת. ומהם מי שאמר: איני מבדיל בין היבמה, תהא מוחזקת או לא תהיה, אם היא נמנעת מן הייבום, הרי היא מורדת, לפי שהיא קנויה לו מן השמים ומצוה עליו ליבמה ואין זיקתה פוקעת ממנו, ולא תעמוד ברשות עצמה אלא בחליצה או במיתתו +משנה ראש קידושין, א"ן.+ ואין דין שאר המוחזקות, המנועות מלהנשא, כדין שומרת יבם המוחזקת, עד שנפנה אל החליצה ונניח מצות יבום, שהיא קודמת ויותר מצוה ויותר חזקה ממנה. יודיענו אדוננו שיטתו בשומרת יבם, כאשר תמרוד. אם אינה כמורדת על בעלה, מה מגיע לה מן הראוי לה? והאם דינה כדין מורדת על בעלה? והאם יש הבדל בין המוחזקת לזולתה, אם יופסד הראוי לה או יקויים? וכאשר מסכימים היבם והיבמה לייבום, אם יטען (הטוען), (שהחכמים) ז"ל מנעו המוחזקת מן הנשואין, האם תועיל הטענה אם לאו, להפסיד בגללה מה שמגיע לאחד מהם על חברו (בעניין) זה? והאם סומכים על הפסק ויניחו היבום ויסתפקו בחליצה? והאם בזמננו זה מצות יבום קודמת למצות חליצה או מצות חליצה קודמת למצות יבום? יורנו אדוננו ושכרו כפול מן השמים.
 
התשובה תמה אני תמיהה גדולה על תלמידי חכמים יקרים עסוקים בתורה תמיד, שיסתפקו עליהם מדרגות האיסורים עד זאת המידה ולא יבדילו בין האסור מן התורה למה שהוא אסור מדבריהם ולמה שהוא מגונה בלבד ואין איסור בו. והיותר תימה בשאלה הוא השוואתכם ספק נפשות הבא בידים, שדוחה מילה, לספק נפשות, שחוששים לו על דרך הניחוש והכישוף והדמיונות והדימויים, אשר במקצת הזמנים יקבלו פעולתם הגופות חלושי הבנין. אך לא ביאור אלו העניינים הוא כוונת התשובה, אלא דעתנו, שזאת המוחזקת מגונה שתנשא לשאר האנשים +[כן פסק רבי' בה' אסורי ביאה פכ"א הל"א, פ"ן]+ אבל אין איסור בזה כלל, ואין הבדל בין אדם, שישא מוחזקת או יאכל מכישא דאסר גנאה +שבת פ"ב א'+ וכיוצא בזה. והלכה למעשה אצלנו בכל ארצות אנדלוס תמיד, (שאם) ימות לאשה בעל אחר בעל, מספר בעלים, היא לא תימנע מלהנשא, ביחוד כשהיא בשנות הבחרות, בגלל ההפסד שיש לחשוש בזה. וכבר מצינו, שחכמי התלמוד +גיטין ל"ח א', פ"ן+ התירו לעבור על אסורי הנאה +המלה הנאה הוא ט"ס, א"ן+ ושחררו אמתא, עד שלא נשאר מכשול לפריצים, ואיך נסכן אנו בבנות ישראל לצאת לתרבות רעה? ותכלית (מה שיעשו) המהדרים אצלנו היא, שלא לקדש מוחזקת, אלא לומר לה בפרוש אם תמצאי מי שיקדש אותך, הרי אנו לא נחייבו (לגרשך), אלא (הדבר תלוי) בך +נראה לתרגם (לפי נוסח המקור כאן בלי התיקון שהוצע בהערות): אנו לא נחייבו (את מעשה הקידושין) אלא (הדבר תלוי) בך, שהרי לא ייתכן שבית דין ישיאוה עצה לעבור על דברי חז"ל ויאמרו שלא יחייבוהו לגרש! (וההוספה לגרשך בכל התרגומים הקדומים אינה נכונה לפי זה), לפי זה מובנים אף דברי הר"י מיגש בתשובתו שהובאה בהערה י"ב, ששם הוא כשבא להימלך בב"ד - אין נותנין לו לעבור על דברי חז"ל, ועדותו של הרמב"ם על מנהגו של ר"י מיגש הוא אם עברה ונתקדשה (על הסתירה שבין עדותו של הר"מ ובין תשובת הר"י מיגש העיר כבר הרחיד"א בברכי יוסף לאבן העזר סי' ט אות ד), א"ן.+ והיו האשה עם חתנה מערימים, שיקדשום שניים בעלמא, ואחר כך היא באה לבית דין וכותבין לה כתובה ונכנסת לחופה ומברכים אותה בית דין שבע ברכות שלה, הואיל ונתקדשה. כך עשה בית דינו של רבינו יצחק הרב ז"ל בעל ההלכות, וכך בית דינו של רבינו יוסף הלוי תלמידו +בשו"ת ר"י מיגאש הנדפסות סי' ק"ג פסק להפך וז"ל ומה שאמרו נשאת לראשון וכו' לשלישי לא תנשא הלכה היא ומי שירצה לעבור על זה מונעים אותו ואם אמר אני רוצה לסכן בעצמי אין שומעין לו וכו', וצ"ע אם התשובה היא לר"י ן' מיגאש+ ז"ל, וכך עשה כל מי שנמשך אחריהם, וכך הורינו אנחנו ועשינו בארץ מצרים, מאז באנו אליה. וכל זה [שלא במקום מצוה, ר"ל בנשואין בעלמא. כל שכן +כל שכן אינו נוח ומטעה, ומוטב להשאיר נוסח המקור, שעל פיו נוספו תיבות אלו: אבל ביבמה, שם: אין טוענין זאת הטענה, כלומר ההערמה שאומרים לה להתקדש, א"ן+ ביבמה, שנפלה ליבום, אין טוענין בה זאת הטענה ולא] תידחה מצוה של תורה מפני חששא בעלמא. זה דבר, שלא שמענו מעולם כמותו ולא חשבתי, שיעלה כלל על דעת השלם (בשכלו). והלכה למעשה, שקדשו אותן לכתחלה ונתיבמו. ולא נראה מעולם, מי שחשש לזה, וזה דבר, שאין ראוי לפקפק בו בשום פנים, אלא זאת היבמה לה דין כל יבמה, ותתיבם או תמרוד ותצא בלא כתובה +ה' אישות פי"ד הי"ד נגד דינא דמתיבתא.+ וידועה לכם מסקנת פסק ההלכה, שמצות יבום קודמת למצות חליצה, אפילו אינו מתכוין לשם מצוה, אלא לשם נוי או לשם ממון, +כן פסק רבי' בה' יבום פ"א ה"ב, ספר המצוות מ"ע רי"ז, ועי' פ"ן סי' קצ"ח, ועי' המקורות שציין גינצברג גש"ב עמ' ר"ע, תה"ג אסף א סי' נ"ח, תה"ג מרמורשטיין סי' י"א (עמ' נ"ו) והקטע לר' נהוראי ב"ר נסים אצל מאן ח"ב רמ"ג+ הואיל ולאחר שמת (אחיו) בלא בנים, הותרה (לו) ונסתלק איסור הערוה בכלל, כחכמים. אבל לפי שיטת אבא שאול מצות חליצה קודמת, להיותו סובר, שאיסור אשת אח דחוי מפני היבום, ואם מתכוונים לדבר אחר זולתי המצוה, הריהו כאלו פגע בערוה. ואין הלכה כמותו, כמו שבאר התלמוד +יבמות ל"ט ב' וש"נ, על ת' זו כתבו: ב"ג בהמגיד שם עמ' רנ"ד, רס"א, גייגר תולדות הרמב"ם עמ' נ"ה, הע' ל (כ"כ גייגר ח"ג פ"ב), פרנקל ראספונסנליטר עמ' ס"ח, שי"ר בהקדמתו לס' הגיון הנפש הוצ' פריימאן עמ' ל"ה, אה"ו בבית הלמוד ח"א רכ"ט הע' כ"ו, יואל, אברגלובה ח"ב עמ' נ"ז והלאה, עפנשטין עמ' נ"ד ועוד, פ"ן.+ וכתב משה.
שו"ת הרמב"ם סימן ריט
 
שאלה יורנו רבינו בדבר מה שאמר הדרתו היקרה בפרק ח' מהלכות תפלה +ה"ו, והשווה ה"ד+ וכל דבר שבקדושה לא יהא אלא בעשרה. וכל אלו הדברים, אם התחילו בהם בעשרה והלכו מקצתן, אע"פ שאינן רשאין, יגמרו השאר וכו'. כיצד צורת זה (הדבר)? אם התחיל שליח צבור בקדיש ויוצר אור ויצאו מקצת הקהל, התיאמר הקדושה אם לאו? ואם התחיל שליח צבור במגן ומחיה ויצאו מקצתם, הישלים הקדושה והשאר התפלה בשמנה עשרה או יפסיק? ועוד, מה שאמר הדרתך באותו הפרק עצמו +ה"ט+ שליח צבור מוציא את הרבים ידי חובתן. כיצד? בשעה שהוא מתפלל והם שומעים ועונים אמן אחר כל ברכה וברכה, הרי הם כמתפללין. במה דברים אמורים, במי שאינו יודע להתפלל. אבל היודע להתפלל, אינו יוצא ידי חובתו אלא בתפלת עצמו. האם זה המאמר מיוחד לשמנה עשרה או (חל גם) על שאר הברכות, הסמוכות לשמע וזולתן, ששליח הצבור מתפלל אותן לפני התיבה, ואין הבדל? יורנו הדרתך ושכרך כפול מן השמים.
 
התשובה +באבודרהם ה' ישתבח כתב: וכתב הרמב"ם ז"ל בתשובת שאלה התחילו בעשרה ברכת יוצר אור והלכו להם מקצתן משלימין ואומר הקדושה של יוצר וכן בקדושה של תפלה אבל קדיש לא יאמר עד שיהיו שם עשרה שאין הקדיש חלק מאשר התחיל בו בעשרה ע"כ+ ישלים הקדושה, בין קדושת יוצר ובין קדושת תפלה +עי' ההערות לפ"ן סי' פ"א+ אבל לא יאמר קדיש +שם /פרק ח' מהל' תפלה/ ה"ה, פ"ן+ עד שיהיו שם עשרה, לפי שהקדיש אינו חלק ממה שהתחילו תחלתו בעשרה. וכלל הוא בכל הענינים, ששליח צבור אינו מוציא אלא מי שאינו בקי +[עי' ת' רכ"א, רנ"ו, רנ"ח ופ"ן סי' ל"ח, פ"ן].+ וכתב משה.
שו"ת הרמב"ם סימן רכ
 
שאלה מה יאמר אדוננו בדבר היציאה ביום השבת ברשות הרבים בטלית מצוייצת כרוכה על המצנפת כצניף ושני קצותיה יורדים על חזהו, האם יש בזה איסור אם לאו?
 
התשובה זה אשר שאלתם עליו, הרבה נחלקים בו תלמידי החכמים החדשים ורבים מהם עומדים על דעתם לאסור זאת. ואבאר עיקר זאת השאלה, והוא, שרב יצחק בעל ההלכות ז"ל היה אוסר לצאת בציצית בליל השבת, לפי שאינו זמן חיוב. וראיתי לו תשובה +בשו"ת הרי"ף סי' רצ"ט תה"ג הרכבי סי' תפ"ד, ועי' ת' ר"י מיגאש סי' קפ"ג והת' הערבית גש"ב רפ"א, ועי' לוין אוצה"ג שבת עמ' י"ח סי' מ"ו ומ"ז, פ"ן הר"מ אומר כאן שתלמידים שבאו אחרי הרי"ף דנו את ההיקש מיציאה בלילה ליציאה כשהוא כורך אותה על צוארו, ואילו בתשו' הרי"ף שבתשו' הגאונים הרכבי סי' תפד הרי ההיקש הוא מדברי הרי"ף עצמו (אולם בתשו' ר"י מיגש כבר הביא מי שהורה שטלית שאינה מצויצת כהלכתה ושאיננו לובשה אלא בעטיפה שניהם שווים, ואולי כיוון לתשו' הנ"ל) אם כן אפשר שלפני הר"מ לא היה סוף התשו' בתג"ה הנ"ל ואת הדין ידע מתשו' הר"י מיגש על כן לא הזכיר את שמו של הרי"ף על הדין הזה אלא אלה שבאו אחריו, בתשו' רב מימון אבי רבינו שפירסם פ"ן, תרביץ שנה ו ס"ג עמוד קע"ד: וכן טלית שנפסקה אחת מציציותיו ברשות הרבים הרי נאסר מפני משא שלשת החוטין שבו שהרי יצאו מכלל מצוה, כי ארבעתן מצוה, פירוש דבריו כפשוטם: שאם אינה מצויצת כהלכתה הרי הציצית משא (אף משום שאינן בטלות גבי טלית ואין נעשות נוי לו), ואינו חולק על רבינו כאן, והמחלוקת שבין הר"מ והרי"ף ות"ח שבאו אחריו היא שהם אמרו שהטעם שחייב בטלית שאינה מצויצת כהלכתה הוא משום שלא קיים המצוה ועל כן הקישו שכל שיוצא שלא כדרך לבישה אף הוא לא קיים מצותה וחייב, והר"מ סבור שהטעם הוא הואיל ולא קיים המצוה לא בטלו הציצית לגבי טלית וחושב עליהן להשלימן (הל' שבת פי"ט ה"כ) אבל אם היתה מצויצת כהלכתה, אין הבדל כיצד הוא לובשה. ולדעתו של ר' מימון - אף טעם זה נכון, כמובן, רהיטות לשונו של רבינו כאן: לא מצד היות שלא יצא ידי חובתו אלא מצד היותה כמו שזכרו חשיבי ולא בטלי - הטעתה את פ"ן לעשות מחלוקת בין רבינו ואביו, בעניין זה עיין תשובת רדב"ז סי' אלף שטו ובאריכות יותר בסימן אלף מד, א"ן+ בזה (שבה) הוא מזכיר אופן הקשתו, והוא אומרם +שבת קל"ט ב'+ שמי שיצא בשבת בטלית שאינה מצוייצת כהלכתה, חייב חטאת. וחשב ז"ל, שאינו מתחייב חטאת, אלא לפי שלא יצא ידי חובתו, הואיל ואינה מצוייצת כהלכתה, והסיק מכאן, שבליל שבת +מנחות מ"ג א', קדושין ל"ג ב' ועוד+ שאינו חייב בו במצות ציצית, אסור לו לצאת בציצית. אח"כ באו אחריו תלמידי חכמים והסיקו מן זאת ההקדמה, אשר הניח, שאסור לכרוך המצנפת בציצית ולחגור בה, כללו של דבר, לא יצא בציצית לפי דעתם, אלא בצורה שיוצא בה ידי חובתו, והוא שיהיה עטוף בה, כשהוא מכסה ראשו ורובו. וזה כולו טעות גמורה, שנפלה בהקש, ומותר לפי דעתי לצאת בציצית בלילה +כן פסק בה' שבת פי"ט ה"כ ובה' ציצית פ"ג ה"ח+ וכן לכרוך בה על המצנפת בשבת אם ירצה, או על צוארו או לחגור בה על מתניו או איך שירצה, אף על פי שלא קא עביד מצוה, לפי שלו היתה הציצית משא, כמו שסבר ז"ל, ולא הותרה אלא משום מצוה, לא היה מותר לצאת בה בשבת בשום פנים, אפילו יעטוף בה ביום, (דלא) אתי עשה דמצות ציצית ודחי שבת, דהיא לא תעשה, שיש בה סקילה +יבמות ג' ב' והלאה וש"נ.+ וזה (דבר) שאינו נעלם ממי שיודע דרך ההקש. ולכן ההתר לצאת בציצית המצוייצת כהלכתה אפילו עטוף, (הוא) ראיה, שאינה משוי, לא שנא עשה בה מצוה או לא עשה בה, ולכן מותר לצאת בה בין ביום בין בלילה ובאיזה דרך מלבוש שירצה. אבל כאשר אינה מצוייצת כהלכתה +שבת קל"ט ב', פ"ן+ הרי היא אז משוי, לא לפי שלא יצא ידי חובתו, אלא לפי (שהציציות), כמו שאמרו, חשיבי ולא בטלי, ואין דינן כדין הבגד שחסר בו דבר, שמותר לשאתו, עד אשר יושלם (חסרונו) ויהיה בכלל בגד. אבל כאשר היא מצוייצת כהלכתה, הרי זה בכלל בגד ותכשיטו, אשר דינו כדין הרקמה התפורה על הבגדים וכיוצא בה. ולא שמענו מעולם קודם לו ז"ל, שיאסור איש לצאת בציצית בליל השבת. וכבר הורה התלמוד +ביצה ט"ו א', ה' שבת פי"ט הכ"ו, פ"ן+ בדבר מי שקדש עליו היום והוא לבוש תפלין, ולא הזכירו זאת בציצית, אף כי הוא יותר מצוי בלא ספק, ולפי דעתו ז"ל מתחייב, כמו שזכרתי לכם, שיהיה אסור ללבוש ציצית בשבת. וכבר בארנו מקום הטעות, והוא שמי שיצא בטלית שאינה מצויצת כהלכתה בשבת, יהא חייב חטאת לא משום שלא יצא ידי חובת ציצית, ואין משגיחין בענין זה באדם, היצא ידי חובתו אם לא יצא, אלא משגיחין בעניין זה בטלית, לפי שאם היא מצוייצת כהלכתה, אין אותם החוטים משוי, אלא הם תכשיט לה, ואם היא בלתי מצוייצת כהלכתה, אינם תכשיט לה. ומכלל שייחד [טלית המצוייצת כהלכתה, ראיה שהיא] אינה משוי, בין יצא בה ידי חובתו, בין לא יצא, בין יצא בה אשה או קטן או איש בלילה, בין שיצא בה גדול ביום. וכך אנו עושים וכך הורינו תמיד. וזה לפי דעתי מבואר. וכתב משה.
שו"ת הרמב"ם סימן רכא
 
שאלה מה יאמר אדוננו בדבר קהל, שהתפללו וכולם בקיאין בתפלה, היסדיר שליח צבור התפלה עליהם, כדי שלא לבייש את מי שאינו בקי, שעיקר סדר התפלה בעבורו +[ראש השנה ל"ג ב', פ"ן]+ או לא יסדיר להם שליח צבור את התפלה, מפני (שהיא) ברכה שאינה צריכה, לפי שכבר הוציאו עצמם ידי חובה בלחש, או ירד שליח צבור (לפני התיבה) לכתחלה ויתפלל לפניהם, והם לא יתפללו לעצמם לחש, כדי שלא תבטל תורת הסדרה, או קיום תפלת הלחש ראוי יותר? ואם אין ההסדר מותר אלא במעמד מי שאינם בקיאים, כמה (יהיה) שיעורם, האם עשרה או פחות?
 
התשובה מאחר שתקנו החכמים ז"ל, שירד שליח צבור לפני התיבה להוציא מי שאינו בקי, ועל דעת ר"ג +ר"ה ל"ג ול"ד ב'+ להוציא אפילו בקי שלא התפלל בינו לבין עצמו, לא תהיה תפלת שליח צבור ברכה לבטלה בשום פנים בסיבת עיקר ההתקנה, אף על פי שאין בזה הקהל מי שלא יצא, כמו שהם תקנו הקדוש בבית הכנסת +פסחים ק"א א'+ והיה עיקר זה (הדבר) מפני האורחין, ונתחייב בכל בתי כנסיות, אפילו אין שם אורחין +עפ"י תשובה זו פסק המחבר באו"ח סי' רס"ט ס"א (עי' באה"ג שם), ועי' מש"כ אג"ג במל"ח ע' ע"ו הע' ה', אבל בחי' הרמב"ם שבראש מ' =מעשה רוקח= ק' =קובץ תשובות הרמב"ם= דף נ"ג ע"ב כתב שהיא ברכה לבטלה אם אין שם אורחים, ועי' ת' ר' נטרונאי בתה"ג ליק סי' נ"ב ות' רה"ג שציין גינצברג גש"ב קכ"ג+ וכמו שתקנו +שבת כ"ד ב'+ חזרת תפלת מעריב בליל שבת בעבור המתאחרין, כדי שישיגו התפלה, ונתחייב זה תמיד, אפילו אין שם מי שלא היה שם בתחלה. וכן כל מה שתקנו +עי' ה' ממרים פ"ב ה"ב+ בסיבת (דבר) כזה, אין עניינו, עד שתהיה שם הסיבה לעשותו, אשר בעבורה נתקן, אלא עניינו, שיעשה זאת בכל אופן, שמא תהיה שם הסיבה המחייבת לעשותו. וצריך להבין זה הענין +וכן פסק בש"ע או"ח סי' קכ"ד ס"ג עפ"י ת' זו, פ"ן+ לפי שלולא זה, היו החכמים ז"ל נותנים דבריהם לשיעורין והיו צריכים לבדוק כל אדם בבית הכנסת ולדעת מצבו, ואז יחזור שליח צבור על התפלה או לא יחזור, ולא כך עניין התקנות והגזרות. וכתב משה +כתב רב סעדיה העדני בפירושו לרמב"ם כ"י ירושלים דף נה ב: ונשאל הגאון ז"ל (הרמב"ם) למה נתפלל זו התפלה (מגן אבות) באלו הימים שהרי בטל הטעם שתיקנו אותה בשבילו שאין לנו היום בתי כנסיות במדבר ודומה שמתפלל אותה הזמן כמברך ברכות לבטלה. והשיב שאין ראוי לבטלה מאחר שפשט מנהגה ברוב ישראל, ואם נבטלה יבואו לידי מחלוקת. ונראה שאין זו תשובה חדשה אלא הוא ניסח את דבריו על פי תשובה זו של רבינו והסיום לקוח מתשובה אחרת. א"ן.+
שו"ת הרמב"ם סימן רכב
 
שאלה ומה יאמר אדוננו בדבר מי שהדליק נר חנוכה וברך עליו וחזר והדליק (נר) חנוכה אחר או ראהו, היחזור ויברך על הדלקתו או על ראיתו, וכן פעם אחר פעם, אם לאו?
 
התשובה הדבר בזה תלוי בכוונת המברך כמו בשאר הברכות, אם היתה כוונתו להדליק נרות הרבה זה אחר זה, ברכה אחת לכולם, ואם ברך והדליק ואחר כך נזדמן לו נר אחר להדליק, יברך ברכות אחרות +[ה' ברכות פ"א ה"י, ע' ת' רנ"ג, פ"ן]+ וכן אפילו נזדמנו לו מאה זה אחר זה. וכך הדין בברכת הרואה +[עי' ה' חנוכה פ"ג ה"ד ודווקא שלא ברך על ההדלקה, פ"ן].+ וכתב משה.
שו"ת הרמב"ם סימן רכג
 
שאלה +השאלה בכי"ש מקוצרת מאד, נוסח מקורי יותר של השאלה נשתמר כפי הנראה אצל פ"ן וזה לשונו: בארצנו היו נושאים ונותנים מקודם בניירים מלאים מין אוכל הנקרא בערבי בר"ש שוה כל דינר מהם מ' ניירים ופסלתם מלכות וחדשו במקומו מטבע הנקרא דראה"ם ([עי' צונץ צ"ג עמ' תקמ"ז ועי' פ"ן סי' שכ"ג, פ"ן]) צאלומיא שוה הדינר מהם נ' דראה"ם וחצי ושמין /שמינית/ ואח"כ פסלה מלכות גם אותם וחידש במקומו מטבע הנקרא דרא"ם נאצריי"ם (ע"ע דוזי) ויצא טבעם ובהם כל המשא ומתן וחזרו הניירים הנזכרים והדרא"ם הראשונים בעניני יציאתם בין האנשים לשיווים ועלה שיווים יותר ממה שהיו קודם והם נמצאים בין האנשים עד היום מי שהיה לו חוב על חבירו דבר מהם אם יתבע ממנו אותם בעצמם או שיווים בזמן הזה ואעפ"י שהוקרו או נאמר שאין לו להפרע מהם ביותר ממה שהיו שיווים שאותו הזמן בזה יחשוב עמו בלבד. יורני רבינו+ מה יאמר אדוננו בדבר בן אדם, שנתחייב לחברו ממון באיזה מטבע עובר לסוחר באותה העת. אחר כך החליפו המטבע באחר, ששויו פחות ממנו. האם עליו ליתן לו מזה הממון, אשר נתחייב לו, בעינו, או מן המטבע הנוהג בעת התביעה?
 
התשובה אם היה לו אצל חברו חוב במטבע ידוע, ראוי לו לומר לו: תפרע לי באותו מטבע עצמו +[ה' מלוה ולוה פי"ז ה"ט, פ"ן]+ אם הוא נמצא, או כפי שויו עתה במטבע אחר, אם הראשון אינו נמצא. ואין דינו של זה כדין מטבע שהוסיפו עליו או פחתו ממנו או שמחליפים אותו ליותר או לפחות, לפי שלזה דינים, שנתבארו בפרק הגוזל +ב"ק צ"ז ב', ה' מלוה פ"ד הי"א+ אלא עיקר הדין הוא אומרם בסוף כתובות +ק"י ב', ועי' ת' רה"ג בתה"ג הרכבי סי' תכ"ד ותה"ג מנטובה סי' צ"ב ותגמו"מ סי' י"ג ותה"ג אסף א' סי' ל' בדין שנוי המטבע, פ"ן [ועי' אוצה"ג ב"ק עמ' ע"ג, א"ך]+ המוציא שטר חוב על חברו כתוב בבבל, מגבהו ממעות בבל, כתוב בארץ ישראל, מגבהו ממעות ארץ ישראל. וזאת ראיה, שהוא חייב להחזיר המטבע שלוה, לא מטבע אחר, אלא אם אותו המטבע אינו נמצא, כמו שאמרנו, אז רואים, כמה היה שווה עתה לפי זה המטבע הנמצא, ויפרע לו. וכתב משה.
שו"ת הרמב"ם סימן רכד
 
שאלה +השאלה מקוצרת ביותר, חסרים בה למשל הדברים המצוטטים בסוף התשובה ועי' הע' ט"ז+ שאלה מארם צובא. המותר לשמוע שירה עם שירי האזור +על שירי האזור, אלמושחאת,, השווה על התאמת שירי האזור למנגינות (ר' להלן התשובה על הנגינה) השווה ש' מ' שטרן, תרביץ י"ח, עמ' קס"ו, קע"ה - ו'+ הערביים וזמר?
 
התשובה ידוע, שעצם הזמר והניגונים כלם אסורים, אפילו אין אומרים עליהם מלים כלל, לאומרם +סוטה מ"ח א'+ ז"ל אודנא דשמעא זמרא תעקר. וכבר באר התלמוד +גיטין ז' א'+ שאין הבדל בין שמיעת הזמר או ניגון על מיתרים או השמעת הנעימות בלא [מלים], אלא כל מה שמביא לידי שמחת הנפש והתרגשותה, (הוא) אסור, כמו שאמרו, וסמכו דבריהם אל איסור הנביא, (שאמר) +הושע ט' א', ועי' גיטין שם ע"ב+ אל תשמח ישראל אל גיל כעמים. וטעם זה (הדבר) ברור מאד, לפי שכוח תאוה זה צריך לכובשו ולמונעו ולמשוך ברסנו, ולא שיפעל ויחיה מתו +עי' מורה נבוכים ח"א פ"ה, פ"ן.+ ואין משגיחים באחד היוצא מן הכלל שמעטים כמותו, אשר (זה) מביאו לידי שמירת הנפש ומהירות התפעלות להשגת מושכל או כניעה לדברים האלהיים, לפי שדיני התורה לא נכתבו אלא לפי הרוב והרגיל, שדברו חכמים בהווה +עי' למשל שבת פ"ו מ"ו ומ"ט.+ וכבר בארו לנו הנביאים זאת ואמרו בגנותם השימוש בכלי השיר על דרך הפולחן ע"י שמיעתם, וזה אומרם +עמוס ו' ה'+ הפורטים על פי הנבל כדוד חשבו להם כלי שיר. וכבר בארנו בפרוש אבות +פ"א מי"ז, ועי' הגוף הערבי הוצ' בנעט בס' היובל הילדסהיימר חלק עברי עמ' ע"ב, ע"ד, פ"ן+ שאין הבדל בין הדיבורים העבריים לדיבורים הערביים, ואין זה אסור או מותר אלא לפי העניין הכלול באותם הדיבורים. ואליבא דאמת אסור לשמוע דבר טפשות, אפילו נאמר שלא בשירה, ואם מנגנים אותו על כלים, יש כאן שלשה איסורים, איסור שמיעת דבר טפשות ונבלות הפה +עי' מורה נבוכים ח"ג פ"ח, פ"ן+ איסור שמיעת שירה, ר"ל זמרא בפומא, ואיסור שמיעת (כלי) מיתרים. ואם זה במקום שתיית יין, יש איסור רביעי, והוא אומרו +ישעי' ה' י"ב+ יתעלה והיה כנור ונבל תוף וחליל ויין משתיהם. ואם המזמרת אשה, יש שם איסור חמישי, לאומרם +ברכות כ"ד א'+ ז"ל קול באשה ערוה, ומכל שכן אם היא מזמרת. (וכבר) התבארה האמת במופת, והיא, שהכוונה בנו, שנהיה גוי קדוש ולא יהיה לנו מעשה ולא דיבור אלא בשלמות או במה שמביא אל השלמות, ולא שנעורר הכחות המונעים מן כל טוב, ולא שנפקיר (עצמנו) בהוללות ושחוק. וכבר בארנו בזה הענין במורה בחלק האחרון +פ"ח+ שבו, מה שיש בו מספיק, בדברים (שהם) מופתיים לאנשי מעלה. ומה שאמרו הגאונים +ת' ר' משה הגאון בתה"ג אסף א' סי' כ"א ות' רה"ג בתה"ג הרכבי סי' ס', שערי תשובה סי' קנ"ב וגנזי קדם ה' ל"ג, ל"ה נ"ח, נ"ט ועי' תה"ג אסף כ' סי' קצ"ב+ ז"ל הוא זמר דברי שירות ותושבחות, כמו שכתב בעל ההלכות ז"ל. +הרי"ף לברכות דף כ"ה ב' בשם גאון, ועי' ת' הרי"ף סי' רפ"א חזן ששמעו עליו שלא כהוגן כגון שישורר בשיר ישמעאל, ועי' אשכול הוצ' אלבעק עמ' ל"ג ובהערות שם, פ"ן+ אבל חס ושלום להזכיר שירי (החול) בהם, לא נשמעה זאת בישראל לא מן גאון ולא מן הדיוט. והתימה על אומרכם +בנוסח השאלה שלפנינו חסר קטע זה+ במעמד כשרים, והכשרים לפי דעתי אינם מצויים במקומות שתית משקה משכר. וכבר בארנו גם בזה במורה +[שם פ"ח, ועי' ה' תעניות פ"ה הי"ד וכן גזרו שלא לנגן בכלי שיר וכו' ואפילו שירה בפה על היין אסורה שנאמר בשיר לא ישתו יין, וכבר נהגו כל ישראל לומר דברי תושבחות וכו', ועי' מש"כ ראזין אתיק עמ' קכ"ט, הרכבי בהערותיו לתה"ג ע' שנ"א, עפנשטיין ע' י', פ"ן]+ מה שיש בו מספיק. ומכל שכן (אינם כשרים), אם יוסיפו על זה ע"י שמיעת כלי שיר. ושלום. וכתב משה:
שו"ת הרמב"ם סימן רכה
 
שאלות לו זצ"ל שאלה יורנו הדרת רבינו בדבר אשה חולה, שחלתה בבית בעלה ולא היה לה מי שיטפל בה, ונפלה ביניהם קטטה. הלכה אל בית אביה ושלחה לבית בעלה מי שלקח בשבילה מקצת נכסי (נדונייתה) ומכרה מהם להוצאותיה ונתנה מהם למי שהיה מוליכה ונושאה ומשמשה. כאשר נפטרה, בקש הבעל להוציא הנכסים מן האיש, אשר נשאם מביתו, וכבר עברה עליהם שנת השמטה. היוכל להוציא אלה הנכסים, שמכרה אשתו, אם לאו? והאם מגיע למי שהיה מטפל בה ומשמשה, שכר אם לאו? יורנו אדוננו.
 
תשובה אין לשמטה לזה הדין קשר בשום פנים. ונכסי נדוניא אלו, אם היתה נתינתם בפרוש בתורת שכר למי שמשמשה, יישבע מי שלקח הנכסים שבועת היסת, שניתנו לו בשכר טרחתו בפרוש, ואינו חייב להחזירם. ואם האשה לא פרשה, שיקח אלה הנכסים באופן שהם מגיעים לו כשכר על ששימשה, אין הם מגיעים לו, ומה ששימשה, הוא גמילות חסד +השווה ה' אישות פי"ב הי"ט, [ועי' אוצה"ג כתובות עמ' שס"ז, א"ך]+ ואין לו שכר על זה, ויחזיר לבעל מה שקבל מנכסי אשתו. וכתב משה.
שו"ת הרמב"ם סימן רכו
 
שאלה ויורנו רבינו בדבר ראובן ושמעון, שותפים בכותל, וסמוך לכותל גדר עומדת ללוי. הלך ראובן וחפר בכותל השותפים מקום לשים בו מה שצריך. אמר לו לוי. אצלכם בכותל שלכם בור עתיק, אל תחפור בור חדש, כדי שלא תתערער הגדר שלי. ולא קבל ממנו וחפר, ונתערערה הגדר של לוי, והוצרך לתקנה ולבנותה. החייב הוא לישא עם לוי בהפסד התקון אם לאו? יורנו אדוננו, מה מחייב (הדין) בזה.
 
תשובה אינו חייב דבר, מפני שפעל בקנינו. +השווה ה' שכנים פ"ט ה"א לא יחפור אדם בור וכו' בצד כתלו של חבירו אלא אם כן הרחיק מכותל שלשה טפחים על פי ב"ב פ"ב מ"א (י"ז א'), ומקיום הבור העתיק יש לדייק, שהבור מרוחק שלושה טפחים כחוק (ואין לטעון, שמא נחפר הבור העתיק, לפני שנבנתה הגדר, שהרי אף אז עליו להרחיקו, עי' פירוש המשניות למקום על פי ב"ב י"ח, א')+ +לא"ן, אין הדברים ענין לכאן כי כאן אף הכותל היה שלו וחופר בתוך שלו+ וכתב משה.
שו"ת הרמב"ם סימן רכז
 
שאלה ויורנו הדרתו הקדושה יהדרו אל בדבר שני אנשים שותפים בבית, לאחד מהם חצי ושמין מקניה ולשני רביע ושמין. שבאו לו בירושה. (והבית) מדור עליון ומדור תחתון. דר בעל החצי והשמין במדור התחתון והשני בעליה, וביניהם הפרש בשכירות. וכאשר תבע הדר בעליה משותפו הפרש השכירות, לא פרע לו דבר. וכאשר הוצרך הבית לתקון, אמר (הדר בעליה) לו: כבר [נשאר] אצלך מעודף השכירות, מה שנשאר והנותר נשלח לך. +הרב קאפח מציע: נשלם לך בתשלמין+ והלך (הדר במדור התחתון) ותקן בבית מה שתקן, וטען שהמדור התחתון כולו קנין אצלו, בטענת חזקה, אף על פי שהעליון ממלא המים מאצלו. האם לו בזה חזקה? והאם יכול העליון לתבוע ממנו הפרש השכירות אחרי זמן רב? יורנו אדוננו, מה מחייב הדין בזה, ושכרו כפול.
 
תשובה לא תתקיים זאת החזקה אלא בטענה +ב"ב פ"ג מ"ג, ה' טו"נ פי"ד הי"ב+ וצריכים לשמוע טענתו של זה הטוען בדבר כל המדור התחתון, ואומרים לו באיזה אופן הגיע לך זה, ואם אין החזקה מתקיימת לו, יפרע ההפרש, אלא אם יטען, שבעל העליה מחל לו על זה. וכתב משה.
שו"ת הרמב"ם סימן רכח
 
שאלה ויורנו בדבר ראובן, שמכר לשמעון סחורה, ונשאר שמעון חייב מן דמיה שלשה דינרין. כעבור זמן מה נפטר שמעון. שאל ראובן: הצוה שמעון בדבר הסכום? ענו לו: כן, צוה, אבל אמר, שהוא אצל שותפיו בחנות. תבע ראובן משותפיו. אמרו: אין לנו ידיעה מזה. והם כבר הודו בכל מה שצוה, וקבלו מן הירושה מהם כל מה שצוה, ולא אירעה ההכחשה אלא באלה השלשה דינרין. יורנו אדוננו.
 
תשובה ישאלו היורש על צורת הצוואה, ואם אחר שצוה שמעון כל מה שאמר שיש לו אצל שותפו, אחר כך אמר ולראובן אצלי [שלושה דינרין], הם אצל שותפי, אז חייבים הכל, גם היורש וגם השותפים, להשבע, שאינם יודעים באלו השלשה דינרין, שהם אצלם, ויאבדו השלשה דינרין לראובן. ואם אמר שמעון לראובן אצלי שלשה דינרין, הם אצל שותפי ואחר כך צוה מה שיש לו אצל שותפיו, והודו השותפים בכל מה שצוה בו עליהם, ולקח היורש זאת, אז חייב היורש לפרוע השלשה דינרין לראובן. וכתב משה.
שו"ת הרמב"ם סימן רכט
 
שאלה ויורנו הדרתו הקדושה, מה חיוב (הדין) בדבר ראובן, שהיתה לו בת נשואה, והיא דרה בחצרו עמו. ונפטר בעלה וחיי לרבנן וכל ישראל שבק, בלי צוואה. ונשארה הבת בחצר אביה כמו חמש שנים, ולה שני בנים קטנים, שאינם יודעים דבר. ונפטרה גם הבת וחיי לרבנן ולכל ישראל שבקה בלא צוואה. ובעת מות הבת היה ראובן נעדר מן החצר, חבוש בבית הסוהר, ולא יצא מבית הסוהר אלא [אחר] עת מותה. ואחר כך נתאספו מקצת זקני הקהל ברשות ראובן זקן היתומים, וקרוב אביהם, לראות עזבון היתומים. הוציאו החפצים, שהיו בחצר, שהיא חצר זקנם, שהם דרים בה, ורשמו הכל. שאלו לראובן, זקן היתומים, על הזהב היצוק, הממון, שהיה לה. אמר לנמצאים: יש לה אצל אנשים ידועים כך וכך, רשמו הכל. אחר כך אמר: אצלי אני יש מממון בתי מאה וששים רבעים +על מטבע זה עי' דוזי, ערך רבאעי+ ומשאר חשבון ארבעים וארבעה רבעים. אמר אחד מקרובי היתומים לראובן זקנם: הארבעים וארבעה רבעים שהזכרת - שבעים רבעים היו כתובים עליך בפנקס חתנך, ימצא רחמים. ענה: כן, אני הוצאתי מן השבעים רבעים בחיי חתני שלשים וששה רבעים, והודעתיו זאת, ונשארו עלי שלשים וארבעה רבעים מהם. והיו לו אצלי עוד עשרה רבעים, נמצא סך הכל ארבעים וארבעה רבעים. ועוד שאלו לראובן, זקן היתומים: הנשאר אצלך יותר? ענתה בתו הבכירה ואמרה: אחותי צותה לי, שיש לה זהב טמון, והשביעתני, שלא אגלהו ולא אתנהו לאיש, עד אשר יגדלו היתומים ויגיעו לפרקם. וחייבוה הנמצאים להוציא הזהב ולמסרו ביד שליש נאמן. ואין לה עדים על אמתות דבריה. אחר כך ראו בית דין והזקנים להעמיד אפיטרופסים ליתומים, לתבוע הראוי להם. והעמידו להם אפיטרופסים ותבעו האפיטרופסים בכלל מי שתבעו ממנו, מראובן זקן היתומים המאתים +וארבעה+ וארבעים רבעים, שהודה בהם. אמר: כן, אני הודיתי בהם, אלא שבתי נתנה לי במתנה מאה רבעים בחייה לסייעני בהם. אמרו לו האפיטרופסין: לא היו דברים מעולם, וטענתם עליו (היא) אומרם: כאשר שאלנוך בתחלה ואמרת (מה שאמרת) ורשמת החפצים והזהב, לא הזכרת לנו דבר מזה. אמר: אז לא תבעו ממני הממון להוציאו מתחת ידי, אלא תבעו ממני לכתוב העזבון, שעזבה בתי. ועכשיו, כשאני נתבע בבית דין, הזכרתי המאה רבעים, שנתנה לי בתי במתנה. ותבעו ג"כ מראובן זקן היתומים צמיד זהב, שנמסר להם, שהיה בכלל תכשיטי הנפטרת. אמר: כן, הצמיד היה פקדון עם חפצים אחרים אצל בתי, והוא קנייני, אין לאיש חלק בזה. אמרו לו האפיטרופסים: נאמר לנו, (שהצמיד) היה בתחלה משכון לדמי מנורה, שכתבת לבתך בכלל נדוניתה בעת נשואיה, והשלים לך חתנך על דמי המנורה את יתר דמיו (של הצמיד) +ר"ל לאחר שראובן לא פרע את המנורה, שלם לו חתנו את ההפרש שבין ערך הצמיד למנורה, שהיתה שווה פחות, והצמיד עבר לרשותו.+ אמר להם: לא היו דברים מעולם. ואין שם עדים בזה. ועוד אחרי מות הבת הוציא ראובן דמים על תכריכים ועל ההוצאות והצרכים, שהנפטרת נזקקה להם, ודמים על היתומים כמו חודש וחצי, ותבעו האפיטרופסים מראובן שבועה על זה. אמר להם ראובן: אני אראה לכם ההוצאות ואיני חייב על זה שבועה. וכבר הכריזו בבית הכנסת לעשות חרם גדול על כל בר ישראל ובת ישראל, שמגיע ממנו ליתומים דבר ואינו מודה בזה. אמר ראובן: אני מספיק לי להכלל בחרם עם כלל הקהל, לפי שאני כמשיב אבידה. ענו האפיטרופסים: לא הביאך להודות אלא יראתך מפני החרם. יורנו רבינו מה חיוב (הדין) בזה כולו, ושכרו כפול מן השמים.
 
תשובה אחר שהודה אבי הנפטרת בתורת הודאה, שליתומים אצלו מאתיים וארבעה רבעים, אין שומעין לו +ה' טו"נ פ"ז ה"ב, פ"ן+ אחר כך מה שהוא אומר, שהיא נתנה לו במתנה מאה מהם, והוא חייב לפרוע הסכום. ומענין מה שהוציא לצרכי הנפטרת ולהוצאת היתומים, חייב הוא בהכרח להשבע על זה בנקיטת חפץ, אפילו הראה חשבון על זה בפחות שבשומא ואפילו העידו לו בזה עדים, לפי (שדנים אותו) על פי העיקר +כתובות פ"ז א', פ"ן+ הבא ליפרע מנכסי יתומים, לא יפרע אלא בשבועה, מפני שאנו טוענין ליורש +משנה ב"ב מ"א א'. ועי' ת' ע"ו ופ"ן שכ"א, פ"ן+ ואומרין אולי הוציא זאת ממה שהיה חייב ליתומים, מלבד מה שהודה בו בתחלה, או אולי נתן להם זאת במתנה ועל דרך מחילה הוציא כל מה שהוציא. והוא יתחייב בהכרח שבועה ומגלגלים עליו בשבועתו, שצמיד הזהב הנזכר היה לו קנין קיים ואין ליתומים בו זכות ושאין מגיע לאלה היתומים ממנו משוה פרוטה ולמעלה מלבד מה שידוע לבית דין. ואם הוא מבטל תביעת מה שהוציא ומוחל עליו, אין עליו (שבועה) ואינו חייב אלא חרם סתם, אשר שמעו. ומעניין האחות, שהזכירה הזהב הטמון, שלא ידע עליו (איש) זולתה, צריך לעיין במקום הזהב, אם היה במקום, שיכלה האחות ליטול אותו משם, +ה' זכיה ומתנה פ"י ה"ו כל שאילו יכול ליטול דבריו קיימין, פ"ן+ מבלי שידע בו איש, נאמנים דבריה וצריך להחזיר הזהב אליה ותטמננו, עד שיבגרו היתומים, כמו שהזכירה. וכתב משה.
שו"ת הרמב"ם סימן רל
 
שאלה ויורנו אדוננו בדבר בן אדם, שכתב לאשתו את חצרו וכל מה שבה, כסף וזהב ובגדים +ייתכן גם לתרגם כלים+ וכלי בית. ונפטר האיש והניח שלשה בנים, שנים נמצאים עמה והשלישי נסע. וקבלה האשה החצר וכל מה שבה. אח"כ, אחרי זמן מועט, נפטרה האשה וקבלו שני הבנים, שנמצאו (עמה), החצר והשתמשו בה כרצונם בלא עד ובלא מאמר בית דין, ומכרו מה שרצו ממנה. וכאשר הגיע האח הנעדר, תבע מהם חלקו במה שהניחה אמם מן התכשיטים. אמרו לו: אנו מצאנו בתיבה תשעים דינרין,,, וטבעות, מגיעים לך מהם שלשים דינרים. מסרנום לאשתך. ושאר כלי הבית של נחושת ובגדים, הרי הם לפניך. ומצא שאשתו כבר נפטרה, ועליה עדות על כל מה שמסרו לה, ואלה התכשיטים אין להם זכר. אמר להם האח, שהיה נעדר: כיצד, כל דבר מקויים ודווקא הזהב אין לו קול? כך לא תצליחו להשתמט ואני רוצה מכם חלקי. האם יהיו פטורים בטענם זאת הטענה או חייבים הם ליתן (לו) חלקו? יורנו אדוננו דרך הדין בזה כולו.
 
תשובה הם חייבים ליתן (לו) חלקו. וכתב משה.
שו"ת הרמב"ם סימן רלא
 
שאלה ומה יאמר אדוננו בדבר זאת העדות, התנשא אחריה זאת האשה אם לאו? וזה לשונה: מעשה שהיה בפנינו אנו העדים החתומים למטה, כן היה. כשנתפרסם הדבר, בשוב הנוסעים בים הגדול לעיר אלכסנדריה, במשפחת השיך' אבו אלמפצ'ל בן השיך' אבו אלרצ'א, ירחמהו האל, כאשר גזר עליו האל למות בעת טביעת הספינה הידועה בלב ים, קוננו עליו כנהוג עד סוף השנה. והוא הניח אשתו, אשר לא פסקה מלאוהבו עד עת מותו ונשארה באבלה עליו, כשהיא אז בביתה. ומאחר שלא היתה הידיעה הרעה ידיעה ברורה מדברי עדים, שראוהו אחרי טביעתו והתעסקו בו, אלא שמועה בלבד וקול הברה גרידא. נשארה אשתו הנזכרת עגונה וצרורה זמן מה, משום שהידיעה לא היתה ברורה במדה, אשר סומכין עליה ואשר ראוי בשכמותה להסיר זיקתו מאשתו, משום שבעלה נפטר, ולהוציאה מרשותו ושתשוב להיות ברשות עצמה כדין הנשים האלמנות, ושתהא מותרת להנשא (ולקבל) זולתי זה מזכויותיה המגיעות לה. ובעוד שאנו העדים החתומים בסוף זה השטר (עומדים) ביום תאריכו בשוק העיר הנזכרת, הנה עבר עלינו ברחוב אדם גוי, מלח מכלל הספנין, והוא מסיח לפי תומו, על דרך מי [שאינו] מתכוון לאדם מסויים ולא היתה לו ידיעה קודמת עליו ולא נשאל על זה הענין. ולא ידענו שום סיבה לחשוד בו, שהוא מפיק תועלת או גומל חסד למשפחת זה הנפטר או שומע להם, אלא בכלל דבורו וספורו על אודות מי שנספה מן הנוסעים בים, אמר: בני אדם, מי יודיע למשפחת מפצ'ל בן אבו אלרצ'א היהודי, שהוא טבע ופלטו הים וראיתיו והכרתיו אל נכון וטמנתיו בעפר. וספר לנו, אנו העדים החתומים בסוף זה השטר, הסימנים הגלויים על מראה הנפטר וסימני פרצוף פניו, והכרנום, משום שהתחברנו עמו בעת חייו ולפי שהיתה לנו ידיעה ברורה מדמותו, ממראהו ומצורתו. וכאשר שמענו אנו העדים ספור הגוי, את אשר הגיד על אבו אלמפצ'ל בן השיך' אבו אלרצ'א, כתבנוהו בשטר וחתמנו עדותנו בסופו, כדי להגיש מה שנכלל בה לבית דין, ויעשו בה מה שמחייב הדין ופוסקת ההלכה בדבר אשת הנפטר הנזכר. וזה היה ביום השמיני לחדש תמוז שנת דתתקל"ה ליצירה בנא אמון דעל כיף ימא מותבה. יורנו אדוננו, מה מתחייב בזה מצד הדין.
 
תשובה +[עי' ה' גירושין פי"ג הי"א, ועי' מה שהעלה לדין מת' זו בשו"ת מהר"ם אלאשקר שם דף ס"ד א' וס"ה ב' וס"ו א', פ"ן]+ כבר הותרה אשת הנפטר הנזכר על פי דברי זה הגוי המסיח לפי תומו, ומותרת להנשא לכתחלה על פי אלו הדברים הנכללים בשטר. וכתב משה.
שו"ת הרמב"ם סימן רלב
 
שאלה יורנו רבינו בדבר אדם, שנשא אשה, והכניסה לו בגדים בנדוניתה וקבל עליו אחריות דמיהם כנהוג. הלכה האשה ולקחה מקצת הבגדים ועשתה בהם כפי ראות עיניה ומכרתם, מבלי שידע על זה ובלא רשותו +[עי' ה' אישות פכ"ב הט"ו, פ"ן].+ ועוד מכלל נדוניתה קרקע, הכתובה גם כן בכתובה. וקבלו ממנה קנין, שמכרה /אותו/ אותוו לאיש [ערל]. וכאשר נודע (הדבר לבעלה), מחה בידה ותבע ממנה לסלק זאת מעליו משטר כתובתה, ר"ל המטלטלין, ושתסלק בסוף הכתובה כל מה שקנו מידה. נשבעה בזה שבועה, שלא תסלק בסוף הכתובה דמי החצר. אמר לה: יפקידו הדמים, עד שיקנו בו נחלה אחרת, נמנעה מזה. והיה שם מי שלימד אותה ואמר לה: אמרי לא אסלק בסוף הכתובה שום דבר מזה, אלא יכתבו בו שטר מיוחד. יורנו אדוננו, האם מה שמכרה המטלטלין בלא רשות הבעל, קיים, והאם חייבת היא לכתוב שובר בסוף הכתובה או בשטר מיוחד, והאם מותר לעדים להעיד לאשת איש על מכירת קרקע לערל בלא רשות בעלה, ואם מותר לבעל לבטל זאת המכירה, שנעשתה בזה האופן, והאם יש גם במכירתה לערל דבר, שהתורה אוסרת, אם לאו? והאם חייבת האשה לסלקו בכתובה או להפקיד דמי הקרקע, כדי שיקנו בו קרקע זולתה, ויקבל הבעל הפירות, שנפסקו לו, עם דמי מה שהגיע מן המטלטלין? יורנו רבינו חיוב הדין בכל זה.
 
תשובה אם דמי החלק ודמי המטלטלין נשארו אצל האשה, אין צורך לסלקם מן הכתובה. ואין מסלקין מן הכתובה אלא ההפרש שבין מה שחוייב בו בשטר הכתובה ובין מה שמכרה בו שלא ברשותו. ואפילו נמכר החלק לישראל, בטל המכר +ה' מכירה פ"ל ה"ג והשווה גם ה' אישות לעיל+ וחייבים להחזיר הנחלה. והעדים, שהעידו על המכירה של האשה, חטאו תכלית חטא, ועל הדיין למנעם מלחזור (למעשה) כגון זה. ודין אלו הדמים +ר"ל דמי הבגדים שמכרה, [עי' ה' אישות פכ"ב הכ"א, פ"ן]+ לקנות בהם קרקע, והבעל אוכל פירות, אלא אם היא רוצה לקנות בגדים להתיפות בהם במקום בגדים שמכרה, מותר לה (לעשות) זאת. וכתב משה.
 
[אני מסכים לזאת ההוראה. וכתב שמואל הלוי ב"ר סעדיה הלוי נ"ע].
שו"ת הרמב"ם סימן רלג
 
שאלה ומה יאמר אדוננו בדבר ראובן, שנשא אשה בוגרת, ונתן אביה לה נדוניתה, וקיים (אותה) עליו בכתובה כנהוג. אח"כ, כעבור זמן מה, נראה בעיני שניהם למכור קצת מן הנדוניא ולקנות חלק בחצר. ועשו כך וקנו חצי חצר חרבה, הצריכה לבנין. אחר כך נפל כותל על גג משכנה ונפל חציו. מכרו מנכסי הנדוניא ותקנוה בתמורתה. אחר כך מכרה זאת האשה חפצים והוציאה אותם על עצמה. אחר כך מכרו יתר זאת הנדוניא ונשארו להם ממנה תשעה עשר דינרים מצריים. בקשה האשה מבעלה, שתקבל אלו הי"ט דינרין. אמר לה: פטריני מכלל הנדוניא אשר לך, הואיל וכבר הוצאה בקניית חצי החצר ובתקונה, אחר כך הוצאת את גם כן על דבר אחר, ולא לקחנו לנו ממנו דבר, ואלו התשעה עשר דינרין תרצי ליקחם ממני? אי אפשר, שאת כבר לקחת כל הנדוניא אשר לך והוצאת אותה, והיא תשאר כתובה עלי. וידעה האשה, שבעלה לא לקח לה דבר. באו אליה שני עדים כשרי עדות והעידו עליה, אחרי שנתברר להם, שהיא יודעת (מה היא עושה), כי פטרה לבעלה מכל הנדוניא אשר לה, וכי לא נשאר לה על בעלה אלא המאוחר וחצי החצר לבד. וכתבו בזה שטר ועשה דיין העיר עליו קיום. ואח"כ, כעבור זמן מה, קנה זה הבעל רביע מזאת החצר בממונו לעצמו וכתב כתב קנייתו לעצמו בשמו. אחר כך מכר לחותנו מזה הרביע שמין /שמינית/, והעידה זאת האישה על עצמה בשטר מוחזק, כי סלקה זכות דבר מצרא, אשר לה על זאת החצר הנקנה, לפי שלה מקודם קניין בזאת החצר, והוא החצי ממנה, וכי זה השמין, שקנה הקונה, הוא מן הרביע, שקנה הבעל, וכי מחלה שעבוד כתובתה בזה השמין לבד. זהו נוסח מה שנרשם עליה בשטר. אחר כך אירעו מריבות בין האיש והאשה אחר ששה חדשים, ומנתה לאביה למורשה על בעלה. והביאו (המורשה) לבית דין וטען עליו, שזה השמין הנשאר מנחלתו לא קנהו אלא מממון המרשה שלו, והוא הנדוניא, שכבר פטרה אותו ממנה. השיב לו הבעל: זה השמין מזאת החצר הוא קניני וקניתיו בממוני, (ושאין) לאשתו זכות עליו בזה בשום פנים. אמר לו המורשה: נשארו מן הכתובה חפצים כתובים עליך, ובדמיהם קנית זה השמין הנזכר. אמר לו הבעל: לא לקחתי מאשתי דבר, וכבר קבלה כל נדוניתה והעידה על עצמה בזה, ובידי שטר מחילה ממנה על כלל הנדוניא אשר לה. חייבוהו בית דין להביאו ולהפקידו בבית דין. ומצא (הדיין) חתימתו מקויימת ואמר: המחילה כשרה, אלא שזאת האשה שוטה +ה' מכירה פכ"ט ה"ד.+ ונטל שטר המחילה ממנו, ואמרו, שהזקן אבו אלפרג' [בן הלל ש"ץ] קרעו בלא ידיעתו ובלא רשותו. ולא יכול הבעל (למצוא) תחבולה נגד מה שחברו עליו, וגמר בדעתו לברוח מהם. מינה המורשה הנזכר על שער המדינה שליחים והביאו אותו עם שקו, אשר בו ספרים וקונטרסים ובגדיו, והביאו כל זאת אל מושב בית הדין. וכאשר ראה הבעל מה שאירע לו, נשבע במושב בית דין, שזאת האשה לא תהיה לו לאשה לעולם. והודיעוהו בית דין, שהוא חייב לפרוע לאשתו מאוחרה ונדוניתה הכתובה בשטר כתובתה, שאשתו כבר פטרה אותו ממנה, ושאותה המחילה לא תועיל לו. אמר להם: הואיל ואני בזה, קצבו עלי (לפרוע) כולו בשיעורין, כמו בעל החוב שקוצבים עליו (לפרוע) חובו בשיעורין. אמרו לו בית דין: אין ראוי, שיהא דין מלוה כדין כתובה, ולא תוכל לגרש, כפי שאתה רוצה, עד שתביא כל מה שנכתב עליך בכתובה, המאוחר והנכסים הכתובים בה +[עי' פ"ן סי' קע"ז, פ"ן].+ השיב המורשה: כבר נתרצינו בזה, אף על פי (שאיננו חייבים בזה), ואנו מחייבים עצמנו בזה, והוא שישבע שבועה, שאין לו ממה לפרוע, וניטול קנינו הנמצא, והשאר ישאר עליו חוב, עד שתשיג ידו. ושלחו בית דין שני עדים וקבלו קנין מן זאת האשה, שהיא רוצה בזה, והשביעו בית דין הבעל שבועה, שאין לו ממה לפרוע +[ה' מלוה ולוה פ"כ ה"ב, פ"ן]+ והפקיד אצלם השק, אשר מצאו אצלו, וגרש אשתו וכתב לה גט וקבלתו. אחר כך חישבו הנמצאים בזה המושב מה שנשאר בזאת הכתובה מן הנדוניא, שכבר פטרה אותו האשה ממנה, ומצאוהו סך גדול. לקחו שמין החצר הנזכר תמורת מקצת (החוב), ונשארו עליו ששים וחמשה דינרין עם המאוחר. אחר כך כתבו עליו מעשה במושב, והם דברי הדיין, בלשון הקדש ואחר כך תרגמו לערבית הזקן אבו סעיד התלמיד החזן ס"ט +[סופו טוב, על שימוש ברכה זו עי' צונץ /זג"ל/ עמ' שי"ד. א"ך]+ והעתקה ממנו תבוא אחר זאת השאלה אות באות. אח"כ יצא האיש מחצרו, כמי שיוצא מבית המרחץ +ר"ל ערום ומחוסר כל+ והניח כל מה שבה, ספרים וכלים וכלי בית. (וכבר) הגיע (לאזני) הדרתו הקדושה מה שאירע לזה הבעל, ונתפרסם בבית דינו הגדול ירומם מה שקרה לו באמת, ושלח (הדרתו) מכתבו היקר בדבר מה שראוי לעשות, ולא נעשה דבר מעניניו. אחר כך שאל זה הבעל עצה +היא כפי הנראה ת' י"א+ ממושבו הרם, יכוננהו האל יתעלה באורך ימיו, האם מותר לכתוב במקום שטר המחילה (שטר מחילה) אחר, אם העדים החתומים בו יודעים העדות אל נכון וזוכרים לשונה. וכתבו (שטר מחילה אחר) במקומו וחתמו העדים על עדותם, וכבר עברו לעניין כמו ארבע שנים, והבעל נע ונד ובורח ממשפחתו ומביתו. ומינה את בן אחותו לתבוע ספריו, שהוא מלמד בהם התינוקות, הואיל והוא מלמד תינוקות, ולהתעצם עם האשה על נכסיו שמכרה ולהתדיין עמה על דיני זאת המחילה ולהשביעה, שטבלה כהלכה. ולא יכול זה המורשה להתדיין עם זאת האשה, אלא היא משתמטת ממנו. [ולקח בן האחות] את נוסח המושב הנזכר והביאו לפני הדרתו הקדושה, (וכבודו) יודע מה שקרה בזאת השאלה. יורנו אדוננו ירום הודו, מה חיוב (הדין) בכל מה שנכתב לעיל בזאת השאלה, ובאילו שבועות חייבת האשה על נכסיו, שכפרה בהם, וענין הטבילה, והאם יוכל לחזור ולקבל השמין מן החצר, עד שתשבע האשה על הטבילה, אם לאו. יבאר לנו כל זה באר היטב ושכרו כפול מן השמים.
 
נוסח השטר ונוסח המכתב היקר, שבא מהדרתו היקרה אל הדיין בזאת השאלה, אות באות, מלה במלה. אומרים אנו העדים החתומים בסוף אלו השורות, שהיינו במושב בית דין, והזקנים היו באותו מעמד, והיה שם כג"ק מרו"ר מבורך המלמד בר כג"ק מרו"ר סעדיה הזקן הנכבד נ"ע, בעל סת אלקום ברת כג"ק מרו"ר חלפון הזקן הנכבד [בן,,, הזקן הנכבד] טראבלסי נ"ע. והיה שם ג"כ מרו"ר חלפון הזקן הנכבד הנזכר, המורשה של סת אלקום בתו הנזכרת, שהרשתה אותו על בעלה מר מבורך הנזכר. ונתדיינו ביניהם ואירעו בין שניהם עניינים הרבה, שיארך לפרשם, ומחלקות עצומות, ונתעצמו, עד אשר אמר מר מבורך הנזכר: אני אגרש בתך, שהרשתה אותך עלי. וכאשר הסכימו ביניהם, אמרו בית דין למר מבורך בעלה של סת אלקום: אם רוצה אתה לגרשה, חייב אתה ליתן לה כל הראוי לה וכל נכסיה הכתובים עליך בתורת נדוניא בשלמות ובמלואם. ענה מר מבורך לבית דין לאמר: אין לי דבר ליתן לה. פסקו עלי, כמו שאתם פוסקים על הלווה, שאין לו דבר לפורעו, אשר קוצבים עליו זאת בשיעורין. ענו לו בית דין לאמר: אין דומה דין כתובה לדין חובות, לפי שהאשה אינה תובעת אלא להשאר נשואה לבעלה ולא לעוזבו. ואם אינך רוצה להשאר עמה, חייב אתה ליתן לה כתובתה ולגרשה. אבל חוב אחר אינו תלוי אלא בפרעון לבד, והלווה נתבע בו, ולכן אם אין לו מה לפרוע, מטילים עליו זאת לשיעורין וקוצבים (אותו עליו) לזמנים קבועים. ורבו ביניהם דין ודברים, עד שענה אביה של סת אלקום ואמר: כבר נתרציתי במה שאמר ר' מבורך, אף על פי שאיני חייב בו ואינו מחובתי, וקבלתי על עצמי, שאם ישבע שבועת העניות, ר"ל שאין לו דבר לפרוע לה ממנו, יגרשנה וילך, עד שיימצא לו מה שיפרע לה ממנו את הכתוב עליו מצד כתובתה הנזכרת. וכאשר שמע בעלה של סת אלקום זה הדבור מאביה, אמר: אני אשבע שבועת העניות, וקודם שאשבע, אתן לה מה שיש לי עכשיו. אז בא מהר והביא שק מלא פנקסים וספרים וקונטרסים וחליפות בגדים וכיוצא בהם ואמר לבית דין: תנו לי מן אלו הבגדים מה שאלבש בחול ובשבת. אמרו לו בית דין: בגלל שנתרצה בעל דינך בשבועתך ולהמתין לך, עד שתמצא מה שתפרע לו, הרי (לפי) דבורך זה ראוי לפסוק לך בגדים לשבת ולחול. אז נשבע לפנינו אנן חתומי מטה במושב הנזכר, שלא נשאר לו דבר בקנינו, אלא אלה שהביאם והכלים אשר בחצר. אחרי כן גרש לסת אלקום אשתו הנזכרת ומסר הגט, אשר כתב לה. וקבלה אותו בפנינו אנן חתומי מטה. אחר כך חישבו הנמצאים בבית דין מה שנשאר עליו כתוב בכתובה, אחר מה שמכרה מן הנדוניא וקנתה בו חצי החצר ודמיו נשארו כתובים עליו בכתובה מן הנדוניא, (ומצאוהו) ששים ושבעה דינרין, והוא החצי ממה שכתב עליו בכתובה. והמאוחר, שנתחייב בו לה בקנין והוא כתוב עליו בכתובה, שבעים דינר. נמצא הסך של זה מאה ושלשים ושבעה דינרין מצריים. והחפצים אשר בשק הנזכר עם הספרים והפנקסים והקונטרסים לא שמום עד עכשיו, אלא הפקידום בפנינו אנן חתומי מטה, עד אשר ישומום במה שהם שוים ותגבה מהם סת אלקום הגרושה הנזכרת מקצת מחוב הכתובה והמאוחר הנזכרים, שנכתבו לה עליו. זהו מה שראינו אנן חתומי מטה ושמענוהו ביניהם. ומאחר שבקשו ממנו לכותבו בשטר, כתבנו וחתמנו בו חתימתנו למיהוי לזכו ולראיה. והיה זה בעשור האחרון מחדש אייר שנת דתתקנ"ד ליצירה בנא אמון דעל כיף ימא מותבה.
 
וזה נוסח כתבו היקר בזה הענין. מודיע אני להדרת כג"ק מר ורבי פינחס הדיין הגדול [+עי' עפנשטין ע' צ"ד הע' א, פ"ן]+ המעוז המגדול החכם המופלא שצ"ו שזה המלמד אבו אלפצל +שמא הוא בן אחותו של ר' מבורך המלמד ומסתבר, כי אבו אלפצ'ל הוא שמו הערבי של ר' מבורך המלמד, על שמות ערביים של יהודים השווה למשל ש"ד גויטיין, גואיש אנד ארבס, ניו - יורק אלף תשע מאות חמשים וחמש עמ' קל"ט+ בא אלי וסח לי כל המאורע והעידו עדים על אמתת דבריו וקשה לי הרבה שתהיה אתה הדיין ובעל הדין ותעשה עמו מריבה ותקרע השטר וכל זה אינו ראוי. כללו של דבר יש לי בארץ מצרים כמו שלשים שנה וכל דייני אלסכנדריא או רובם באים לפני ולא שמעתי זה המנהג שטען הטוען ואמרו ואחר כל זה אם הדבר מנהג פשוט שם וידוע לכל שכל אשה שתעיד על עצמה בקנין לא יועיל הקנין עד שיהא שם עומד אביה או אחיה וכזה דנתם בכל עדות שתעיד האשה על עצמה מדברים שבינה לבין בעלה אם כן הוא גם זה כיוצא בהם. ואם זאת חדשה היא או דבר שהיה ולא פשט אל יזוז זה מדין הצדק ותדין בו כפי השטר שבידו ותחייבו אותה במה שחייבה עצמה וזאת הטענה שתטעון היא או אביה שהטעה ובא ברמאות או לא ידעה במה העידה כל זה הבל לא יועיל ואין שם אלא המנהג אם הוא פשוט ונעשה בו כמה מעשיות ועל כל פנים אחר שנשבע החזירו לו כל בגדיו וכלי תשמישו וספרים שמקרא בהם התינוקות שהם מחרשתו ואתו +עי' ה' מלוה ולוה פ"א ה"ז+ ושלומך ירבה ויגדל. וכתב משה בר מימון ז"ל.
 
ותבאר לנו כפי חכמתך המופלאה, (המותר) לקבל +עי' ת' ר"נ ופ"ן סי' קי"ט+ מן עדי המושב תוספת עדות אחרת במה שכבר חתמו בו, וחתימתם ידועה, ויש עדים מצויין לקיימה, ואם יש לשנה השביעית לזה שייכות אם לאו. יבאר לנו אדוננו ירום הודו, מה חיוב (הדין) בכל זה, ושכרו כפול מן השמים.
 
תשובה תימה על שבקשתם התשובה על אלו הפרטים, שהרי כבר מקודם (הגיע) אליכם נוסח מכתבי זה, אשר העתקתם, והוא התשובה. ועניין נוסח השטר הכולל מחילת האשה לבעלה מן הנדוניא, לא עמדתי עליו וראוי לעיין במלותיו ובעניניו. ואם הכלול בו הוא שנתנה לו הנדוניא, הרי אותה הנתינה אינה קיימת ואינה מועילה בשום פנים, בגלל מה שאמרו ז"ל +משנה ב"ב מ"ב א', פ"ן+ אין חזקה לאדם בנכסי אשתו, הא ראיה יש וכו' +שם /ב"ב/ מ"ט ב', ה' אישות פכ"ב הט"ו.+ ואם הכלול בה הוא, שהודתה בקבלת הממון או שפטרה (אותו) מאחריות נכסיה, הרי זה קיים +ה' אישות פכ"ב הי"ט והשווה ת' רל"ד.+ ועניין השבעתה +[עי' ת' י"ב וקפ"ט ופ"ן סי' קצ"ג והלאה, פ"ן]+ על הטבילה, יש בזה חילוק וצריך לשמוע תשובתה, הטוענת היא שטבלה או שהסכים עמה על זאת העבירה, ונשאל אותו ג"כ, הטוען הוא ודאי שלא טבלה, ואז למה שמש עמה. וכללו של דבר, מעת שכתבה הכתובה והנדוניא בשטר ונעשה זה חוב עליו, הרי הוא ישמט בשמטה. +[ה' שמיטה פ"ט הי"ג, פ"ן] והשווה ת' י"ד+ וכתב משה.
שו"ת הרמב"ם סימן רלד
 
שאלה ועוד יורנו אדוננו, יהי שמו לעולם, בדבר מנהג קהל נא אמון בכתובות, שמתנים על האיש, שלא ישא על אשתו +השווה ת' מ"ה, ע"א ור"ב, פ"ן סי' קצ"ז, הערות, וכן עמ' נ"א ונ"ב וקמ"א הערה ה+ (אחרת) ולא יקנה שפחה השנואה לה, ואם יעשה דבר מזה, חייב הוא לפרוע הראוי לה, אף על פי שהיא תבעה להפרד ממנו ולא הוא, ואין לו למונעה בשום פנים ואופן. האם יש לו אחר זה התנאי לקנות שפחה שנואה עליה ושתדור עמה ושימנע אשתו מלהפרד (ממנו), אם לאו והתנאי קיים והוא חייב לגרשה, ואם תתבע זאת, יפרע לה הראוי לה, כפי מה שחייבו התנאי הנוהג במדינה? ועוד, אם היה בכלל הנדוניא הכתובה עליו בנכסי צאן ברזל קרקע ומכרוהו ונמכר ונתקבלו דמיו והסכימו שניהם להוציאו מנכסי צאן ברזל ולעשותו נכסי מלוג וקיים לאשתו, שתקנה נחלה לכשתזדמן (לה) +השווה ה' אישות פכ"ב הכ"א ואם נכסי מלוג הן וכו' וילקח בהם קרקע+ בין בפניו ובין [שלא בפניו], והסכימו שניהם, שיהא הסכום אצל שליש, עד אשר תזדמן (להם) נחלה, וסולק (הסכום) מכלל הנדוניא שבכתובתה וקבלו בזה קנין מידי שניהם בעדות ורשמו זאת על גב הכתובה - האם יכול הוא, אחר שנהג ופעל בדבר לפי רצונו הוא, להפר מה שהסכימו (עליו) אם לאו? ועוד, אם טען הבעל, שלא היתה נענית (לו) בדבר הטבילה +השווה התקנה רמ"ב+ התפסיד הראוי לה או תשבע על זה, ולא פורש זה התנאי בכתובה. ואמרה האשה: אני לא נמנעתי מזה, אלא הוא אנסני, אחרי אשר הודעתי לו, שלא טבלתי, ואני בזה אנוסה וכפויה. מה מתחייב בזה? האם תוכל ליטול הראוי לה בלא שבועה או יגלגל עליה, שלא עשתה זאת אלא בעל כרחה? ועוד, אירע לה חולי ממרה שחורה ובא עליה טרוף הדעת ופגם בשכלה, ואומרים, שסבת הדבר היא אחת השפחות שהציק (לה הבעל) בגללה והכה אותה. והחולי כבר הכריעה ונתגבר עליה ואין לה טפול, שיסייע (לה) להבריא, (והבעל) מנע משפחתה מלהכנס אצלה ולעמוד על ענייניה ולטפל בה. האם מותר לו לעשות כן או הוא חייב ליתן לה כל תביעותיה הנחוצות ולאפשר למשפחתה להכנס אצלה ולעמוד על כל ענייניה ולטפל בה ובילדיה? יורנו אדוננו ושכרו כפול מן השמים.
 
תשובה כל התנאים הנזכרים קיימים ומורים על פיהם. וכן העברת חלק מן החצר מנכסי צאן ברזל לנכסי מלוג על האופן הנזכר מחייבת אותו, אם חייב את עצמו בה. +ה' אישות פכ"ב הי"ט, והשווה ת' רל"ג, הע' כ"ה+ ולא יוכל למנוע ממנה, שתכנס משפחתה (אצלה) לטפל בחוליה או שתהיה אצלם, עד אשר תבריא מן זה הפגע. ומאחר שנטרפה דעתה, לא יוכל לגרשה +ה' גירושין פ"י הכ"ג.+ ואינו חייב (ליתן לה) מאוחר, אבל אם ירצה לישא אשה (אחרת), ישא ויוציא עליה מן המאוחר שלה. ולא תשבע על דבר ממה שהוא טוען עליה בגלל טירוף דעתה +ה' טו"נ פ"ה הי"ב+ הנזכר. ואין סומכין על עתות השקט אצל אנשים כאלה +מב"מ אנשי זה העניין, נראה, שפסק זה מיוחד לבעלי מרה שחורה דווקא, השווה ה' מכירה פכ"ט ה"ה+ לפי שייתכן, שדעותיהם טרופות אפילו בעתות השקט, ולכן אין דנים אותה בדין הבריאים, עד אשר תתחזק בריאותה ותשאר בריאה זמן רב. וכתב משה.
שו"ת הרמב"ם סימן רלה
 
שאלה ויורנו רבינו בדבר ראובן ושמעון, שלהם בשותפות חצר בשני חצאים שוים, שירשו מאביהם, ובה מדור עליון ותחתון, ומקום הבאר בתחתון, והם שתי דירות, ששניהם דרו בהן. אחר כך יצא אחד מהם ודר השני זמן מה בשכירות הידועה. רצה האחר לדור חלף זה (אותו) הזמן באותה השכירות, שדר (בה) האחר, ונמנע זה, אשר דר מקודם, ואמר: לא אשכיר חלקי אלא בכך וכך. אמר לו השני: בחצר שתי דירות, אני אדור באחת מהן, ודור אתה בשניה או השכירנה, ונתחלף שנה בשנה. הסכימו על זה בקנין וכתבו בו שטר, ודר האחד והשכיר האחר חלקו, אשר נפל לו בגורל. האם לשותפו דין בעל מצר להחזיר לעצמו חלק שותפו בדמים, שהשכיר (בהם), כדי להסיר הזק מעצמו, האם יש לו זה אחר הקנין אם לאו? והאם יכול אחד השותפים לומר לחברו מכור לי או תקנה ממני, או לכל אחד מהם לומר לא אכרית שם אבי, הואיל ויש שם שתי דירות, האם ימנעם זה +ר"ל הואיל ויש בחצר שתי דירות, האם לכן דין חלוקה לה וזה מונעם מדין גוד או אגוד+ או ימכרו זה לזה, אם לאו? והאם לשותף הדר דינא דבר מצרא בשכירות אם לאו? יורנו הדרתו הקדושה, מה חיוב (הדין) בזה, ושכרו כפול.
 
תשובה אין דינא דבר מצרא בשכירות +ה' שכנים פי"ב ה"ח.+ כל אחד מן השותפים יכול לכפות חברו למכור לו +ה' שכנים פ"א ה"ב, ואין בקרקע זה דין חלוקה, שהרי שתי הדירות אינן שוות, והשווה שם ה"ה, והשווה ת' פ"ב וצ"ד+ או לקנות ממנו, אפילו אחר (שקבעו) זאת הקביעה וקבלו קנין עליה +ה' שלוחין ושותפין פ"ד ה"ד נשתתפו סתם ולא קבעו להם זמן הרי אלו חולקין כל זמן שירצה.+ וכתב משה.
שו"ת הרמב"ם סימן רלו
 
שאלה ועוד, יורנו אדוננו בדבר אדם, אשר נשבע, שלא יקנה סחורה ידועה (ולא) ישלחנה לפוסטאט. המותר לו לקנותה ולמכרה לבנו או ליתנה לו במתנה, ויהא הבן הוא אשר ישלחנה לפוסטאט, אם ירצה?
 
תשובה אם הבן בוגר, זה מותר +שהרי אם קטן הוא, אין מעשיו כלום, אלא מדעת אביו, ה' מכירה פכ"ט ה"ז.+ וכתב משה.
שו"ת הרמב"ם סימן רלז
 
שאלה ועוד, יורנו הדרתו בדבר ראובן, שהתנה בינו ובין בת שמעון, שאם יבטל תנאי הנישואין שבינו ובינה, חייב הוא לה מאה דרהם כסף נוקר"ה במתנה מעכשיו, ולא הביא הכסף בעת (כתיבת) השטר והקנין, ובקש לבטל (התנאי). השטר והקנין, לפרוע הסך הנזכר אם לאו?
 
תשובה האשה חייבת להביא ראיה, שהכסף היה אצלו ברשותו בעת הקנין, ואז חייב הוא לפרוע זאת, לפי שאין אדם מקנה דבר שלא בא לעולם. +[יבמות צ"ג א' וש"נ, ה' זכיה ומתנה פ"ו הי"ז, ה' מכירה פכ"ב ה"א, פ"ן] וה"ה+ אבל יכולה האשה להחרים חרם סתם על מי שהיה הכסף ברשותו אז ואינו מודה. וכתב משה.
שו"ת הרמב"ם סימן רלח
 
שאלה ויורנו אדוננו בדבר אדם, אשר נדר על עצמו, שלא להשיא בתו לשמעון, אלא אם לא יעבירנה מעירה לעירו, ואם ישיאנה לו שלא לפי זה (התנאי), יהיו עליו כך וכך דינרין לאדוננו יחזקאל +[הוא הנדר בעד כנסת יחזקאל עפ"י המנהג הנזכר במסעות ר' בנימין הוצ' אדלר ע' מ"ד ועיי"ש ע' מ"ה: עבדיו של יחזקאל, פ"ן] [והמנהג להתפלל בכנסת יחזקאל נזכר כבר באגרת אחת לרב שרירא, שכטר סדיאנא ע' קכ"ג ש' מה, אסף אצל פ"ן, הוספות]+ עליו השלום. והבת, בעת שנדר אביה זה הנדר, היתה בוגרת. ושמעון רוצה בה להעבירה לעירו, והיא מרוצה בזה, אבל אין לה נדוניא אלא מן אביה. אם יתן לה אביה נדוניא ותבחר לעבור עם בעלה לעירו, היחול עליו דבר מזה הנדר, לפי שאלולא נתן לה הנדוניא, לא היה שמעון לוקחה ונמצא שהוא הסבה לזה, או משום שהיא ברשות עצמה ואינה ברשות אביה +ה' נדרים פי"א ה"ז+ נמצא, שהיא המשיאה עצמה, ולא יחול על אביה (דבר), הואיל וחייב הוא ליתן לה הנדוניא +קידושין ל' ב', כתובות כ"ב ב', ה' אישות פ"כ ה"א+ כמו שנאמר ואת בנותיכם תנו לאנשים. +ירמיה כ"ט ה'+ יורנו אדוננו חיוב הדין בזה כפי חכמתו.
 
תשובה הנדר קיים עליו, אם היה זה ברצונו ובבחירתו +ה' נדרים פ"ד ה"א, פ"ן+ אפילו לא נתן לה נדוניא ולא סייע לה (להנשא), ומכל שכן אם נתן לה נדוניא, והרי הוא הוא אשר השיא אותה לו בלא ספק. וכתב משה.
שו"ת הרמב"ם סימן רלט
 
שאלה ויורנו הדרת אדוננו הקדושה יהדרו אל בדבר ארבעה אחים, שהניח להם אביהם חצר בחלקים שוים. נשא בה אחיהם הגדול אשה והוא דר בה זמן ארוך בלא שכירות. כעת באו אחיו ותבעו, שיפנה להם החצר. נמנע מזה. תבעו ממנו שכירות החצר מאז דר בה, וקנו מידו בשני עדים, שאם יעברו מן מרחשון שלושה ימים מבלי שיפקיד המפתח בבית דין, יהיה עליו (לפרוע) שכירות השנה כולה. ועבר הזמן ולא פינה (החצר) ולא פרע שכירות. והיתה העדות עליו בקנין, מבלי שדמי השכירות יהיו עמו. יורנו אדוננו, החייב (לפרוע) השכירות לכל השנה אם לאו.
 
תשובה אינו חייב אלא בשכירות (לעת) שדר (בחצר). אבל זאת השנה השלמה, שנתחייב (לפרוע) השכירות לה בדרך אסמכתא +ה' מכירה פכ"ב ה"ה, ה' זכיה ומתנה פ"ו הי"ז+ אינו חייב בה. וכתב משה.
שו"ת הרמב"ם סימן רמ
 
שאלה יורנו אדוננו, מה חיוב (הדין) בדבר ראובן, שהפקיד אצל שמעון כרכום, ושקלו שמעון ונתאמת משקלו אצלו, כדי למכרו בעבורו. כעבור זמן מה שאל ראובן לשמעון עליו. אמר: בעת שמכרתיו, לא נתאמת משקלו, אלא רביע חסר, ואיני יודע, אצל מי הוא. אחר כך, כעבור זמן, אמר: נזכרתי, שנתתיו לפלוני הגוי. והגוי אומר: לא לקחתי דבר. החייב שמעון לפורעו אם לאו?
 
תשובה חייב שמעון לפרוע הכרכום +השווה ה' שאלה ופקדון פ"ד ה"ח כל המפקיד,,, ואצ"ל אם מסרן לאחר הרי זה פושע וחייב לשלם.+ וכתב משה.
שו"ת הרמב"ם סימן רמא
 
שאלה ויורנו רבינו בדבר אדם, אשר נתן לצורף זהב לצורו, מן הזהב הפחות, (משקלו) שלשים ואחד מתקא"ל, ונתן לו כשכר עבודתו מאה דרהם. ונתן לו ג"כ שני תכשיטים למרקם, משקלם שבעה מתקא"לים. כפר (הצורף) בכל. פשרו האנשים ביניהם, והוסכם לקצוב עליו השלשים ואחד דינר והשכר לשיעורין, וכתבו בזה שטר, והשני תכשיטים נזכרים בשטר. אמר בעל הדין, שהשני תכשיטים נכללים בפרעון לשעורין, ובעל החוב כופר לו בזה. ואמר ג"כ הלווה, שכבר עברה השמטה על הכל. הצריך שאר החוב להכלל בפרעון לשעורין או תחול השמטה על הקצוב לפרעון, אם לאו. ואמר בעל החוב, שהיה נעדר שנה אחת קודם שנכנסה השמטה ולא היתה לו דרך לבוא לעיר, שבה בעל דינו. יורנו אדוננו חיוב הדין בכל זה ושכרו כפול.
 
תשובה שומעים לדברי מי שעליו השטר ויישבע הסת על מה שאמר +שהרי הוא בחינת כופר הכל, כי אינו מודה אלא בפחות היוצא מן השטר, והשווה ה' טו"נ פ"ד ה"ד.+ וכל השעורים שעברה עליהם השמטה, יישמטו, ושאר הממון, שלא נקצב אלא אחר השמטה, לא יישמט +ה' שמטה ויובל פ"ט ה"ט.+ וכתב משה.
שו"ת הרמב"ם סימן רמב
 
נוסח תקנה מועתקת, שחבר רבינו משה בר מימון זצו"ל במצרים.
 
ואמר סלו סלו פנו דרך הרימו מכשול מדרך עמי +ישעיה נ"ז, י"ד.+ אומרים אנו תלמידי חכמים, הדרים בארץ מצרים בעת הזאת: הנה כאשר נזדמן לנו להתקבץ בזאת הארץ ממדינות נדחות +מוסב על ערי המערב (צפון אפריקה) לפי דעת פר', עיי"ש ע' ת"פ, הע' ג', פ"ן+ ומגלילות רחוקים, ונצטרף עיוננו אל עיון תלמידי החכמים, שמצאנו (בזאת) הארץ מתושביה, והתחיל כל אחד מאתנו כשהוא לעצמו ובעת התקבצנו לבדוק ענייני הציבור, כפי מה שצווה כבקרת רועה עדרו ביום היותו בתוך צאנו נפרדות +יחזקאל ל"ד י"ב+ הרי כאשר התבוננו באנשים היחידים, להשיב מי שנטה מן הדרך ולברר דרך האמת למי שלא ידעה, ולרפא שבר מי שמעד, ולחזק מי שרפה כחו מלעמוד במה שהוטל עליו, ולעורר שמחה בלב הישרים ביושרם שהם מחזיקים בו, כדי שירבה היושר, כמו שאמר יתעלה על דרך משל את האובדת אבקש ואת הנדחה אשיב ולנשברת אחבש וגו', +שם /יחזקאל ל"ד/ ט"ז+ - מצאנו, כאשר בדקנו בעונותינו שרבו, עון גדול, שכבר פשט ברוב הצבור ולא נצלו ממנו אלא יחידים מתי מספר, והוא שמצאנו עניין ישראל בכל ארץ מצרים, שנתרשלו בדבר טבילת נדה במי מקוה ובספירת שבעת ימי נקיים, ונהגו מנהג מינות +ר"ל מנהג קראים, עי' דברי פר' שם ע' תע"א+ לסמוך על הרחיצה במים שאובין, וסברו, שבזה תבוא הטהרה ותותר הנדה לבעלה. ועוד חמור מזה הוא, שרובן סומכות על מינות גמורה והדבר אשר לא דברו י"י, והוא שתקח הנדה אשה, שאינה נדה, ליצוק עליה מים טהורים לפי סברתה +עי' הערת הרכבי לת"י של גראץ (שפ"ר) ח"ד שכ"ד ומש"כ גולדברגר באוצר ישראל ח"ה קפ"ז, פ"ן+ ותחשוב הנדה, שאם תצוק היא על עצמה, לא תטהר ולא תותר לבעלה. וזאת הפעולה היא הנקראת אצלן יציקה. ויש מהן הממתינות בזאת היציקה, שתהיה בין השמשות, לפי אמונת המינים. וכאשר ראינו אנו וכל החכמים והתלמידים וגדולי הזקנים זאת החטאת הגדולה וזאת הפרצה הרחבה וזאת הצרעת הנושנת, אשר פשתה בעור הבהרת, וידענו שיעור זה המעשה הרע והמנהג המגונה, המאחד בקרבו מינות וגלוי עריות בפרהסיא לרבים, המביא למחיקת דבריו יתעלה ולביטול דברי סופרים, שהוא חמור מביטול דברי תורה, כמו שאמרו עליהם השלום אין תפילין לעבור על דברי תורה, פטור: חמש טוטפות לעבור על דברי סופרים, חייב +משנה סנהדרין פ"ח ב', ה' ממרים פ"ד ה"ג+ ומצאנו שהם, עליהם השלום, מזהירים בכל האזהרות מלהתדבק אפילו במשהו במעשה המינים, ומצווים להשמר ממלה, אשר תביא להאמין בדבר ממה שבדו, או לנטות לפירוש מכלל פירושיהם, כמו שאמרו +אבות פ"א מי"א ועי' שם בפי' המשניות שמים הרעים הם מינות וכ"כ גם בפי' המשניות סוף פ"י דנדרים (פר')+ חכמים, הזהרו בדבריכם, שמא תחובו חובת גלות ותגלו למקום המים הרעים וישתו התלמידים הבאים אחריכם וימותו, ונמצא שם שמים מתחלל, (אז) ידענו והוברר לנו, שאם תארע בזה הענין התרשלות או הזנחה, ישתו כל ישראל הבאים אחרינו וימותו. ואחר שהוברר לנו המעשה אשר הם עושים וידענו שיעור זה החטא, היינו חייבים להזהירם ולהודיעם מה שידענו, ולהתמיד לדבר אליהם, כמו שאמר יתעלה לנביאו +יחזקאל ל"ג ז'+ בן אדם, צופה נתתיך לבית ישראל ושמעת מפי דבר והזהרת אתם ממני. וידענו, שאם נתרשל מלהזהירם או נתעצל מלהורותם או נתרפה מלחייבם לתקן מעשיהם ולגדור זה הפרץ, נפקיר גם אנו את עצמנו לאבדן עצום, לפי שחטא גלוי עריות לא יכופר ולא ייסלח ולא יימחל, כמו שהבטיח ואמר יתעלה +ויקרא י"ח כ"ח+ ולא תקיא הארץ אתכם בטמאכם אותה כאשר קאה את הגוי אשר לפניכם, (ואז) נהיה אנחנו כולנו נתפסים בעוונותיהם ודמם יידרש מידינו, כמו שאמר יתעלה +יחזקאל ל"ג ו'+ והצופה כי יראה את החרב באה ולא תקע בשופר והעם לא נזהר ותבוא חרב ותקח מהם נפש, הוא בעונו נלקח ודמו מיד הצופה אדרש. ולכן הזהרנום בבתי כנסיות ובבתי מדרשות והורינום כל אלה הענינים וכי הנדה דינה אחד קודם שתכנס למרחץ ואחר שתכנס למרחץ, ואפילו רחצה בכל מימות שבעולם, הרי היא בנדתה, עד שתבוא במים, במי מקוה דווקא, +תענית ט"ז ע"א, הלכות איסורי ביאה פי"א הט"ז, א"ן+ ובארנו להם חיוב ספירת שבעת ימי נקיים ואסרנו עליהם היציקה הנזכרת, והורינום, שהיא עון גדול ומינות גמורה, והוא הגורם לשקע שם טבילה מישראל, לפי שהם חושבים, שאלו מטהרין, בדומה למה שעשו ז"ל +שבת י"ג ב'+ בטהור הבא ראשו ורובו במים שאובין, והורינום, שכל אשה, שתיצוק אפילו בעצמו של יום, ואפילו טבלה במי מקוה אחר כך, הרי היא תרבות רעה ורשעה ופושעת פשע גדול, שכל זמן שמחזיקין במינות זו, יזלזלו בטבילה ויחזרו לומר אלו ואלו מטהרין. ואחרי שפרסמנו זה הענין ברבים משך שנים, ראינו שהנגע עמד בעיניו ולא חזרו למוטב אלא אחד מני אלף, ושהמכשול בזה רובו מן הנשים, לפי שהן החזיקו במינות וקשתה להם הטבילה, ולכן ראינו אנו החכמים והדיינים ושאר התלמידים החתומים למטה לעשות תקנה זו ולהסכים עליה, וזה, שכל בת ישראל, שלא תטבול במי מקוה אחר ספירת שבעת ימי נקיים כהלכות בנות ישראל, או תיצוק היציקה הנזכרת, הרי זאת האשה תצא בלא כתובה +עי' ת' י"ב וקפ"ט ופ"ן סי' קצ"ג והלאה, פ"ן+ ואין לה לא כתובה ולא תנאי מתנאי כתובה בכל עת שתתברר עליה אחת מאלו השלש עברות, והן ביטול טבילה או חיסור שבעת ימי נקיים או היציקה אפילו עם הטבילה, ושכל אלמנה, שתבוא לגבות כתובתה בבית דין אחר תאריך זאת התקנה לא תטול פרוטה אחת עד שמגלגלין עליה בכלל שבועת אלמנה, שטבלה לנדתה מעת זאת התקנה והלאה ולא שמשה לעולם מטתה אלא אחר טבילה במי מקוה אחר ספירת שבעת ימי נקיים אחר תאריך זאת התקנה, וגם שלא יצקה היציקה הנזכרת כלל אחר זאת התקנה, ואם תודה בבית דין, שלא טבלה במי מקוה או לא ספרה שבעת ימי נקיים או יצקה אחר זאת התקנה, אבדה כתובתה, עקר ותוספת, וכל תנאי כתובה. וכן כל מי שתתגרש, יאמר בית דין לבעל: דע, שזאת האשה, אם לא טבלה במקוה או לא ספרה שבעת ימי נקיים או יצקה, אין לה כתובה ולא תוספת, ואם יאמר הבעל, שהיא היתה עוברת על אחד מאלו המעשים, ולא יוכל להוכיח זאת בראיה, לא תגבה כתובתה עד שתשבע שבועה חמורה בנקיטת חפץ, שהיתה טובלת לנדתה אחר שבעה נקיים ושלא יצקה כלל, ואחר כך חייב הבעל לפרוע הכתובה. והתקנו לקרות זאת התקנה בבתי כנסיות ברבים, כדי שתהיה התראה לכל ותדע כל מי שתנשא, שאינה נשאת אלא על פי אלו התנאים ושאין כתובה לה, אלא בתנאי שלא תלך בדרכי מינים ולא תעבור על דת משה, ושלא תצטרך מלבד התקנה התראה על כל פעם ופעם, אלא זאת ההתראה תהא כוללת כל הדרים בארץ מצרים מגדולם ועד קטנם. ונתחייבנו אנו החתומים למטה, שלא נדון לעולם בארץ מצרים אלא על פי התקנה הזאת, ושלא נחליפנה ולא נפסידנה ולא נבטלנה ולא נפירנה, וכן חייבנו כל מי שיבוא אחרינו, שידון על פי זה המנהג ויפרסמו ויחזקו ויבצרו וירפא גדר דת משה רבינו ההרוס +ע"פ מלכים א' י"ח ל, א"ן+ ויגיע רחמיו על תורת רבן של כל הנביאים ולא על כתובת הנשים. ומאחר שחששנו מבית דין שאינו הגון, שיעמוד אחרינו ויקלקל תקנה זו או יזלזל בה ולא יעשה על פיה ויגבה הכתובה לאלמנה בלא גלגול זה על הטבילה ועל ספירת שבעה ועל היציקה, או יגבה למגורשת מבעלה קודם שישביענה, החרמנו חרם גדול וחמור על כל בית דין, שיעמוד בכל ארץ מצרים ולא ידון על פי תקנה זו, ועל כל חכם או תלמיד חכם, שיורה שלא על פי התקנה הזו, ויהיה הדין בכל ארץ מצרים כך עד ימות המשיח. והסכמנו על תקנה זו, שידון לפיה כל בית דין בארץ מצרים מחדש סיון שנת ד' תתקכ"ז ליצירה והלאה, והכל אמת, ופורץ גדר ישכנו נחש +קוהלת י' ח'+ ונאמר +משלי ו' כ'+ שמע בני מוסר אביך ואל תטוש תורת אמך. וכן הסכמנו, שכל איש, שהתברר, שבא על אשתו מתוך אחת מאלו השלש עבירות, והוא ידע זאת ועבר בשתיקה על זה ולא אמר זאת בבית דין עד עת הגרושין, שיטילו בית דין בזה האיש חרם ונידוי וישפילוהו ויפרישוהו מן הציבור ויפקירו (ממונו), כפי שישיגו ידי בית דין לעשות בזה האיש, וכפי מה שיראו בית דין וכפי העת. והסכמנו על כל זה הסכמה גמורה +על התנגדות הגאונים למנהגי הקראים בענין טבילת הנדה כתב באריכות מרמורשטין בס' היובל לכבוד שווארץ חלק לועזי ע' תנ"ח והלאה, על התקנה שלפנינו כתבו: הרחיד"א בשה"ג ח"ב אות מ' סי' י"ב, כרמולי ישר' אננאל' ח"ב צ"ז, גייגר במ"ע שלו ח"ב קל"ב ובתולדות הרמב"ם ע' נ"ג והלאה (בכ"כ גייגר ח"ג פ"א). רמש"ש במזכיר ח"ה כ"ט, ארב' ליט' שם, גראטץ ח"ו של"ו (שפ"ר ח"ד שנ"א). אב"ו בדד"ו ח"ד רס"א ובבית תלמוד ח"א קצ"ו. פר' /גק"ר/ שם תס"ט והלאה. ענפשטין ע' מ"א מאן ח"א רס"ח ועוד, על שמות החותמים עי' צוטנברג רשימת פאריס לקובץ תשי"ט - ב'. גייגר תולדות הרמב"ם נ"ד, פר' תע"א הע' ז, פ"ן+ אנו החתומים:
 
משה בר' מימון זצ"ל, שמואל ב"ר סעדיה הלוי, יצחק ב"ר ששון הדיין נ"ע, מבורך ב"ר נתן החבר, שמואל ב"ר יוסף ז"ל, אלעזר ב"ר מיכאל נ"ע, דניאל ב"ר יוסף המלמד, אלעזר הלוי ב"ר יפת נ"ע, יהודה הכהן ב"ר טוביה ז"ל, אברהם החבר ב"ר ז"ל.
שו"ת הרמב"ם סימן רמג
 
שאלה מה יאמר אדוננו בדבר מי שיש לו מנהג לעלות להפטרה בזמניה או לספר תורה משלים +השווה לביטוי זה למשל ה' תפלה פי"ב הי"ז+ או בזולתי זה, והיה זה ידוע אצלו ואצל אבותיו. ותבעו יתר הקהל לעלות במקומו זה ואמרו: התורה אינה נקנית בקניין ולא יימנע איש ממנה. הרשאים הם לעשות זאת ויתבטל מנהגו, אם לאו? יורנו רבינו ואדוננו ושכרו כפול מן השמים.
 
התשובה אם האיש, הרוצה לעלות במקומו, גדול ממנו בחכמה וביראה, יעלה, +[ועי' גיטין ס' א' וטור או"ח סי' קל"ו וברכי יוסף שם, א"ך]+ ויהא מה שאמרו (הקהל) נכון, לפי שמעלות התורה אינן נקנות בירושה לבד. ואם הוא כמותו שווה, הרי היורש ראוי יותר מפני דרכי שלום. אבל אם הרוצה לעלות פחות מן הראשון, אין דרך לזה בשום פנים, לפי שאפילו בכגון זה אומרים אנו +[שבת כ"א ב', וש"נ, פ"ן]+ מעלין בקדש ואין מורידין. וכתב משה.
שו"ת הרמב"ם סימן רמד
 
שאלה ומה יאמר אדוננו בדבר תספורת השער אשר למעלה מן המצח ואשר סמוך לראש ברוחב ארבע או חמש אצבעות בקשת לצד הראש בסיבוב לצד האזנים, עד שיהיה מול קצות גבות העיניים או מחוצה להן במקצת, וכן השער באחורי הראש סמוך לעורף באותו האופן ג"כ, מבלי שיתחברו שתי התספורות מאחורי האזנים, ורוב שער הראש ישאר כמות שהוא, היש בזה איסור אם לאו? ויורנו אדוננו גם כן פאתי הראש ופאתי הזקן, למה הכוונה בהן, ושכרו כפול.
 
התשובה כל מה שהזכרתם בדבר תספורת החלק הקדמי של הראש לבד או אחוריו לבד או הקפת התספורת והנחת השער באמצע, והיא הנקראת בלורית +ה' עבודת כוכבים פי"א ה"א, פירוש המשניות עבודה זרה פ"א מ"ג ושם נאמר בתרגום העברי ותספורת כזו אסור לנו מן התורה, אך במקור הערבי שריעתנא, ויש לתרגמו פה לפי הדין+ וכך תספורת אמצע הראש לבד, כל זה אסור מדברי סופרים, לפי שהוא (מנהגם) של גוים +השווה ה' עבודת כוכבים פי"א ה"א+ האסור בדרך כלל, לפי שאמר יתעלה ולא תלכו בחקות הגוים +ויקרא כ, כג ולפנינו בחוקת הגוי: וכן הגוים גם ה' עבודת כוכבים פי"א ה"א, אין להניח שלפני רבינו היתה הגרסה הגוים אלא דרכו של רבינו לצטט פסוקים מתוך זכרונו, עמ"ש ד' ילין בתרביץ א, ספר ג, עמ' צ"ד, צ"ה+ וזאת התספורת במקום הנחת תפלין היא הנקראת אצל החכמים ז"ל מספר קומי, וידוע לכם איסורם בזה בפרוש ושלא התירוהו אלא לקרוב למלכות, כדי שיגן על ישראל אצלם, כמו שהתבאר בסוטה +סוטה מ"ט ב' וש"נ, ה' עכו"ם פי"א ה"ג+ ובזולתה. ופאתי הראש (הן) הצדעים +השווה ה' עבודת כוכבים פי"ב ה"ו ופאה זו שמניחים בצדעים, והשווה מכות כ' ב'.+ ושעור השער, שמניחים בהן, הוא רוחב הצדע והוא יותר דק מן הבוהן. ופאתי הזקן ארבע +ה' עכו"ם פי"ב ה"ז ושם מונה רבינו חמש פאות, אך בפירוש המשנה מכות פ"ג מ"ה מדבר רבינו על הפאות ועל הזקן, ר"ל ששבולת הזקן אינה בכלל הפאות+ הלחי העליונה והלחי התחתונה מצד ימין, וכן שתי הלחיים מצד שמאל. ומותר לו לגלח הפאות כולן במספרים +ה' עכו"ם פי"ב ה"ו וה"ז, [ועי' בטור ושו"ע יו"ד סי' קפ"א ובנו"כ, א"ך]+ וכך עושים אנחנו תמיד, ר"ל נגלח פאתי הראש במספרים, לפי שלא נאסר אלא השחתה של תער ולא צווינו לגדל הצדעים, כמו שחושב ההמון, אלא הנזיר הוא אשר צווה לגדל השער, ולכן אם גלח, ביטל מצות עשה ועבר על מצות לא תעשה +ה' נזירות פ"א ה"א.+ ואין הדבר בפאות כך, אלא הוא מצות לא תעשה לבד, ולפיכך אינו חייב לגדלן, אלא אסורה עליו ההשחתה לבד. וכתב משה.
שו"ת הרמב"ם סימן רמה
 
שאלה ומה יאמר אדוננו בדבר מי שנתחייב שבועה לבעל דינו, כיצד נוסח הדברים, שקורא עליו המשביע, וכיצד נכלל פרוש (העניין) בו? יורנו אדוננו ושכרו כפול מן השמים.
 
התשובה זה משתנה כפי השתנות הטענות, שעליהן נשבע הנתבע, לפי שלפעמים הנשבע הוא אחד מן הארבעה שומרים +ה' שכירות פ"א ה"ב+ ולפעמים הוא מודה במקצת +ה' טוען ונטען פ"א ה"א+ או נשבע בעד אחד +שם, וה' שבועות פי"א ה"ה+ או נשבע בטענת שמא +ה' שבועות פי"א ה"ו, ה' טוען ונטען פ"א ה"ב, ה' שלוחין ושותפין פ"ט ה"א+ או הוא מן הנשבעין ונוטלין +ה' טוען ונטען פ"א ה"ב, וכן ה' מלוה ולוה פי"ד ה"א, ה' שכירות פי"א ה"ו וה' חובל ומזיק פ"ה ה"ד+ או נשבע שבועת היסת על היותו אומר לא היו דברים מעולם +ה' טוען ונטען פ"א ה"ג+ או נשבע בדין מגו דיכיל למימר +ה' מלוה ולוה פי"ד ה"ט, ה' טו"נ פ"ו ה"ב+ ואלו מיני השבועות, ונכללים בהם סוגים ללא קץ לפי פרטי דיני הטענות, וזה דבר שאי אפשר לכוללו בביטוי ידוע, אלא הדיין יכתוב נוסח השבועה על כל טענה בהתאם לה +השווה ה' שבועה פי"א ה"י+ וידע הנשבע, +הכוונה שיודיע לנשבע, ק'+ שהוא נשבע על דעת המשביע, לא על דעתו הוא +השווה שם פי"ב הט"ז+ ויכללנו בנוסח השבועה, עד שתהיה השבועה על הדבר שכפר בו או שנאשם בו או שיטלהו בשבועתו, עד שלא יהיה דבר מזה אלא בזכות, [אלא] אם יישבע הנשבע לשקר. וזה אי אפשר לכוללו בטענה, אלא הדבר תלוי במומחיות הדיין בדינים ובטיב שכלו והבנתו לענינים ולביטויים. וכתב משה.
שו"ת הרמב"ם סימן רמו
 
שאלה +[שו"ת מהרח"ש לאה"ע, קונטרס עיגונא איתתא דף ל' ע"ד, אלפנביין, חורב ח"ו תש"ב, עמ' קצ"ז (מכי"ש), הערה נוספת של פ"ן]+ מה יאמר הדרת אדוננו הקדושה בדבר אשה, אשר לה בעל. ונסע לפני כמה שנים ולא שמעה עליו שום ידיעה כלל. ואירע, שבא איש מאנשי דמשק וסיפר מסיח לפי תומו בפני שני יהודים ואמר: בא אלינו לדמשק איש ושמו כ'לף, תוארו בעל קומה בינונית וזקן שחור, ושהה מספר שנים בדמשק. ונפטר זה האיש לפני שלש שנים וחצי ונמצאתי אני (בעת) מיתתו ובקבורתו. וכבר שמעתי זה כ'לף הנזכר אומר: אני מארץ מצרים מן מניא זפתא +[על היהודים שם עי' מאן סוף ח"ב בערכו, פ"ן].+ הלכה אשת זה האיש, אשר נאמר עליו שנפטר בדמשק, אל בית הדיין רבינו פינחס וסיפרה לו הענין. שלח (הדיין) אחריו (והוא) סיפר לו זה הסיפור, שהזכרנו לעיל. עשתה האשה הנזכרת שטר בזה וזה לשונו אות באות ומלה במלה: נמצאנו אנן חתומי מטה בבית הדיין רב פינחס שצ"ו ובאה אשה מאנשי מניא זפתא, ושמה נעיע בת אבו אלרצ'א, ואמרה, שלה בעל בדמשק בשם כ'לף בן אבו אלסרור. ובא עמם לבית הדיין איש מאנשי דמשק, ושמו אבו אלחסן בן אלמאורדי, ואמר, שהיה בדמשק בפונדק איש בשם כ'לף, תוארו בעל קומה בינונית וזקן שחור, ושהה זמן מה בדמשק. חלה האיש לפני שלש שנים וחצי ואני נמצאתי (בעת) מיתתו ובקבורתו. והיה כ'לף זה הנזכר אומר, שהוא ממניא זפתא. ושאלו הדיין ר' פינחס על זה הנפטר, אם היה כהן או לוי או ישראל, ואמר: איני יודע, מה היה יחוסו. והלך כל אחד מהם לדרכו. וכאשר אמר אבו אלחסן הדמשקי הנזכר, שהוא רוצה לנסוע, בקשה (האשה) הנזכרת (שנקיים בחתימתנו את) מה שספר זה האיש בבית הדיין בפנינו אנן חתומי מטה, וקיימנו חתימתנו בזה בעשור האמצעי מחדש אדר שני שנת דתתקנ"א ליצירה במדינת נא אמון דעל כיף ימא מותבה. יורנו אדוננו הרב הגדול בישראל, המותר לזאת האשה להנשא אחר זאת העדות אם לאו, או מה שמחייב דין תורת ישראל בזה, ושכרו כפול מן השמים.
 
התשובה מה שנראה לי הוא, שאם יבואו עדים ממניא זפתא ויעידו שכ'לף בעל זאת האשה היה בעל קומה בינונית וזקן שחור, אז מותר לה להנשא על פי זאת העדות, לפי ששמו וייחוס עירו +תוספתא יבמות פי"ד הי"א, ה' גרושין פי"ג הכ"ז, פ"ן+ עם אלו (הסימנים) הבלתי מובהקים יהיו במקום התאור +עי' יבמות קט"ו ב', רמב"ם שם, - התשובה הובאה לדינא בב"י אה"ע סי' י"ז וברמ"א שם סעי' י"ט, פ"ן+ לענין התרת עגונה. וכתב משה.
שו"ת הרמב"ם סימן רמז
 
שאלה יורנו אדוננו מה חיוב (הדין) בדבר אדם יהודי, אשר לו על יהודי אחר חוב בלא שטר, והוא אצלו פועל, עובד אצלו תמיד. [אחר כך לא זכר, האם פרעו אם לאו]. אחר כך עברה על אותו החוב שנת השמיטה. מה החיוב בזה, ושכרו כפול מן השמים.
 
התשובה הוא חייב חרם סתם +עי' - אם ההשלמה נכונה - ה' טו"נ פ"א ה"ז, והשווה גם הגהות מיימוניות שם ה"י, ותרגום אחר: יש לו להחרים חרם סתם.+ וזה החוב שהלוה זה היהודי לפועלו, אם נתנו לו בצורת דמי קדימה על שכרו, כדי שיעבוד בשיעור שקיבל, לא יישמט זה כלל בשמיטה +ה' שמיטה ויובל פ"ט הי"א.+ ואם נתן לו זאת בצורת מלוה, כדי לעורר בו רצון לעבוד אצלו, יישמט. וכתב משה.
שו"ת הרמב"ם סימן רמח
 
שאלה ויורנו הדרת אדוננו הקדושה יהדרו האל בדבר ראובן, ששלח ביד שמעון חבילות פלפל +על מסחר הפלפל השווה למשל שטראוס, תולדות היהודים במצרים וסוריה א' קפ"ו+ למוסרן למשפחתו באלכסנדריא. בא שמעון אל העיר הנזכרת והשתמש בפלפל ומכרו בארבעים ושמונה דינרין החבילה. כשבא ראובן אחר כך, תבע ממנו המשלוח, הואיל ולא מסרו למשפחתו, כמו שצווהו. אמר לו שמעון: כבר מכרתיו ופשעתי (בו), טול דמיו על פי השער של היום, הואיל ובין העת שמכר בה ובין עת תביעתו היה הפרש של חמשה דינרין לכל חבילה, או אקנה לך פלפל ואחזירנו (לך). ובאו שניהם לבית דין וחייבו לראובן לקבל ממנו הדמים על פי השער בעת התביעה, והפרש המחיר ישאר לשמעון, וקנו מיד ראובן, שמחל לשמעון. החייב שמעון לפרוע יתר הדמים לראובן אם לאו? יורנו אדוננו ושכרו כפול מן השמים.
 
התשובה הוא חייב להחזיר יתר הדמים. ואין חיוב על ראובן מזה הקנין, לפי שהוא קנין בטעות +ה' סנהדרין פ"ו ה"א+ משום שהדין מוטעה והטעוהו, שכך הוא חייב. וזה, שזה הפושע פשע ושלח יד בפקדון, והרי הוא גזלן וחייב (לפרוע) שויו של הפלפל בעת מכירתו +השווה ב"ק ק"ב א', ה' שלוחין ושותפין פ"א ה"ה.+ וכתב משה.
שו"ת הרמב"ם סימן רמט
 
שאלה ויורנו הדרתו הקדושה יהדרו אל בדבר ראובן, אשר מסר לשמעון דבר ואמר לו: לך והראהו ללוי, והוא יודיעך כמה שוויו. וקרה לשמעון אסון ואבד לו הדבר יחד עם דבר (אחר), שהיה עמו. וכאשר נודע לראובן הפסדו של שמעון, קשתה זאת עליו. והיה לו שותף. לקח שמעון דבר ונתנו לאחד השותפים בתורת עזרה. וכאשר נפגשו (השותפים), גנו עצמם, שלקחו הדבר, אח"כ (החזירוהו) לשמעון ואמרו: אנחנו הבאנו עמנו סחורות הרבה, נחשוב שכבר מכרנו מהן סחורה בהפסד בזה השעור ובסך כך וכך, (אתה) לא תקבל על עצמך הפסד. אחר כך היה בין שמעון ובין יצחק מן השותפים חשבון, (ועשה) עמו חשבון ונפרד ממנו, מבלי שיאמר לו דבר. אחר כך הגיעו אליו מכתביו ומתנתו. וכשהגיע ראובן, תבע משמעון הנזכר הדבר שאבד. אמר לו שמעון: כבר מחלתם לי, אתה ושותפך, על זה. אמר לו: כן. והיה שם עד אחד. וכאשר נפרד שמעון מהם, אמר ראובן לעד: אני לא אמרתי לו זאת אלא בשביל לדחותו. יורנו הדרת אדוננו הקדושה יהדרו האל, מה חיוב (הדין) בזה, והראוי שיתבע השותף האחד שלא בפני השני אם לאו, ושכרו כפול מן השמים.
 
התשובה דבריכם סתומים מאד ולא נתבאר, באיזה אופן קבל שמעון מה שקבל ולא מאיזה שומרים הוא. ולא נתבאר גם כן, איזה אסון הוא אשר קרה לשמעון, ולא צורת מחילת ראובן, כיצד היתה. בארו הענין בצורתו ואז יהיה אפשר להשיב לכם. והשותף צריך לתבוע משותפו, כאשר שניהם נמצאים. וכתב משה.
 
נשלמו אלה השאלות בעזרת האל יתעלה. השלמנו אלה השאלות, והן מאתים ועשרים ואחת שאלה, כולן לר"ם במז"ל, לקטנו אותן מספרים שונים, וחפשנו ולא מצאנו יותר מאלו ממנו ז"ל. וההעתקה הושלמה ביום ראשון, השבעה ועשרים לחדש סיון המכובד, שנת אלף ושבע מאות וחמש ושמונים לשטרות, שהיא שנת הה' רל"ד ליצירה. ישע יקרב. בד"ח לב"א +[=בריך דיהיב חילא לעבדיה בר אמתיה=, ושמא יש גם במקום ישע יקרב לנסח ישע כב"ו, כל' יתרומם שמו על כל ברכה ותהלה, א"ך].+
שו"ת הרמב"ם סימן רנ
 
שאלה אדם א' הביאו הכרח להתפשר עם בעל ריבו על דבר מה ומסר על זה, קודם שנתפשר, מודעה, ואח"כ נתפשר עם בעל דינו על הדבר ההוא. אח"כ הוציא מודעתו כדי לבטל פשרתו +[עי' השאלה ת' רל"ג, פ"ן סי' רפ"א ושפ"א ועי' פ"ן סי' קי"ט, פ"ן].+ פנו לבית דין. הביא בעל דינו המודעה לבית דין וראוה, שהיא מודעה אמיתית. ומאחר שהיו עדיו כתב ידן יוצא ממקום אחר, לא הצריכוהו בית דין להביאם. ואחרי ששמע בעל דינו המודעה וידע עדיה, הלך [אל] העד האחד מהם ודיבר עמו. בא (העד) לבית דין וכתב (שטר בחתימת) ידו, אשר רבי' אדונינו יחי לעד ימצאהו (להלן). האם במה שכתב זה העד על עצמו תתבטל עדותו מזאת המודעה, (גם) אם היה כתב ידו יוצא ממקום אחר, ונאמר למעקר שהדותיה קא אתי +[כתובות י"ט ב', פ"ן]+ או נאמר לא, אלא הואיל וכתב ידו יוצא ממקום אחר, המודעה קיימת ולא יבטל את עדותו במודעה מה שחזר וכתב בחתימת ידו. יורינו רבינו ושכרו כפול מן השמים.
 
וזה נוסח המודעה +[עי' בס' השטרות לר"י אלברצלוני עמ' נ"ט א"ך]+: שהדותא דהות באנפנא אנן שהדי דאתי ימין +דחתימין, ק'+ לתתא כן הוה בדמשק מדינתא דעל נהרי אמנה ופרפר +השווה מלכים ב' ה' י"ב+ מותבה אמר לנו שר שלום בן אלעזר נ"ע: אתם יודעים, שאחי עבד אלדאים קיים תעודה אצל שופט המוסלמים, שהחצר, אשר לי, היתה לאבי. ותבע ממני השופט לקיים ראיה על אבי, (שהחצר) עברה לרשותי. ואתם יודעים, שהעדים אשר לי כבר מתו ושהוא תפסני שלא כדיני ישראל. וכפני הצורך להתפשר עמו. והנה כבר מסרתי לכם מעכשיו: דעו, אם אתפשר עמו או עם אחד מאחי, הן על ממון והן על קניין או על זולתו, הן בדיני ישראל או בדיני גוים, אף אם יתבעו ממני להקנות ממני ולהעיד עלי בביטול כל מודעה ופרוש, דעו, כי אני מבטלו מעכשיו ואיני מתרצה בו ואני מבטלו מעכשיו בפניכם. וכל קניין וביטול מודעה שאני עושה, איני עושו אלא מן האונס שאתם יודעים (ושתפסני) בדיני גוים ולא תפסני בדיני ישראל. והנני מבטל עכשיו בפניכם כל מודעה ופרוש, שיקנו מידי, ואיני מתרצה בו, ומתי שארצה לחזור ולתבעם במה שכבר נתפשרתי עמם עליו או במה שהפסידוני בסיבת הידיינם עמי אצל הגויים, יש לי (לעשות) זאת. ואנו העדים יודעים אמיתת כל מה שנכתב ושהוא תפסו בדיני גויים ולא נשמע לדיני ישראל. ואחר שידענו אמיתת זה (הדבר), קיימנו חתימת ידינו לזכו ולראייה, ומה דהוה קדמנא מעסק זה כתבנא וחתמנא למהוי לזכו ולראיה. והיה זה בעשור הראשון מירח אלול שנת אלפא וחמש מאה וז' שנין לשטרות +אלף מאה תשעים ושש לסה"נ.+ וזה נוסח (השטר בחתימת) יד העד פלוני בן פלוני: הנה כל מה שבמודעה, אשר ביד שר שלום, לא ידעתי אמיתתו, אלא מה שאמר, אבל אמיתת האונס לא ידעתיה, אלא שראיתי הפקידים והמשמר מאצל השופט עם עבד אלסלאם +הוא שר שלום+ בגלל החצר, אבל בוא לא באתי לפני השופט. ולא ראיתי ג"כ השטרות על החצר, אבל תחומי החצר נודעו לי מחבורת יהודים. וכן עדי שטר המכר איני מכירם, אלא מכיר אני מהם אלחבקבק לבד. [וג"כ לא שמעתי, שעבד אלדאים לא נשמע לדיני ישראל, אלא] +ההשלה מפוקפקת+ לפי דברי עבד אלסאלם, (אבל) לא ידעתי, שעבד אלדאים עשה כן. והתעודה, שהעדנו עליה המודעה ורמזנו אליה, לא ידעתי אמיתתה אלא מעבד אלסלאם. וכתבתי ביום הראשון בעשור הראשון מחודש מרחשון שנת אתקח לשטרות +אלף מאה תשעים ושש לסה"נ.+
 
התשובה אין שמים לב מה שכתב העד באחרונה, +ה' עדות פ"ג ה"ו, פ"ן+ לפי שהכחיש עדותו הראשונה, אשר כלול בה, שידע אמיתת האונס, ואין ספק כי למעקר שהדותיה קא אתי. והואיל וכתב ידו יוצא ממקום אחר, נקיים שטר המודעה שלא מפיו ונדון לפי המודעה ותתבטל הפשרה. [וכתב משה].
שו"ת הרמב"ם סימן רנא
 
שאלה מה יאמר הרב רבי' ואדונינו יחי לעד בדבר מאמר רב חסדא לרב יוסף במס' כתובות +נ"ג ב'+ פרק נערה שנתפתתה מי שמיע לך מיניה דרב יהודה ארוסה יש לה מזונות או לא וכו' כיון דאירסה לא ניחא ליה דתינול. ואמר הרב +הרי"ף כתובות פ"ד סי' רנ"ג, ועי"ש בבעל המאור ובמלחמות+ בהלכות, דקא פסקי רבנן כי האי לישנא בתרא, והני מילי, לאחר שנים עשר חדש. והמשנה +כתובות פ"ה מ"ב (נ"ז א')+ מסייעת לנו על זה, לפי שכאשר אמרה המשנה נותנין לבתולה שנים עשר חדש וכו' הגיע זמן ולא נשאו אוכלות משלו לא ייחדה זה במי שיש לה אב ויהיה על זה הדרך היתומה מיום אשר תתארס בו כרב אשר ההלכה כמותו עד זמן אשר יתבע הבעל אותה ואחר תביעתו י"ב חדש. ואפי' ישאר משעת אירוסין לא יתבע אותה י' שנים תשאל על הפתחים או תאכל מהנכסים אשר הם מיוחדים לפרנסתה ורבי' ואדונינו =יחיה לעד= י"ל אומר בס' נשים בהלכות אישות פי"ט +הט"ו+ המארס בת הנזונת מן האחים חייב במזונותיה משעת אירוסין. תורנו רבינו מה אצלך בזה. ואם אין נראין לכבודך דברי רבינו יצחק מה היא הסבה בזה. ובאיזה דבר כבודך דוחה את דבריו ושכרך כפול מן השמים.
 
תשובה מה שבארנו אנחנו +כן פירש ה"ר שמואל הנגיד, הובא פירושו בה"ה שם ובר"ן לרי"ף כתובות פ"ד סי' רנ"ג ד"ה וקא פסקי רבנן ובשטה מקובצת כתובות נ"ג ב' וכן הובא שם בשם לקוטי הגאונים שגם ר"ח ור' שמואל בן חפני פסקו כן והובאה שם ת' רב האי גאון דפסק כלישנא בתרא+ הוא הנכון בלי ספק לפי שהדברים לשם אינם זולתי בארוסה קטנה שנתארסה לאחר מיתת אביה לא בארוסה דעלמא לפי שאם היתה שאלת רב חסדא על ארוסה דעלמא למה אמר מי שמיע לך מיני' דרב יהודה ארוסה יש לה מזונות או אין לה מזונות והלא זה הדין מבואר במשנה הגיע זמן ולא נשאו אוכלות משלו והרי כל ארוסה אין לה מזונות אלא אחר עבור י"ב חדש או ל' יום מהתביעה. אמנם מה שזכרתם על רבי' יצחק ז"ל בזה המקום הוא זולת מה שאמרנו בלי ספק והוא דבר בלתי צודק. אמנם לא ידעתי אם אמר זה ר' יצחק ז"ל או לא. וזה, שאנחנו חלקנו עליו בקצת מקומות כמו ל' מקום או יותר מה שתפס עליו תלמידו רבי' יוסף הלוי ז"ל בשבועות ובבתר' וקצתם אנחנו הערנו עליהם ומצאתי קצתם נכשל בהם רבינו חננאל ז"ל כמותו וכבר עשינו קונדרסין באותם המקומות אמנם עדיין לא יצאו לתכלית הפעולה כמו שלא הרחיב הזמן לבאר מה שעשינוהו מפי' הלכות קשות שבכל התלמוד ולא לבאר הלכות אשר עשינו אותם מהירושלמי +עי' פי' המשניות לתמיד רפ"ה והקדמת המעתיק לפי' המשניות סדר זרעים, שה"ג ח"ב סי' י"ג. אור החיים לרח"ם ע' תקמ"ט סי' ט', עפנשטיין שם, פוזננסקי בהקדם שנה ב' מ"ב ועוד, פ"ן ועי' ליברמן, הלכות הירושלמי+ על דרך מה שעשה הרב אלו ההלכות מהבבלי לא מצינו פנאי לבארם ובדרך כלל נוסח זאת ההלכה אצלנו כך הוא א"ל רב חסדא לרב יוסף מי שמיע לך מיניה דרב יהודה ארוסה יש לה מזונות וא"ל משמע לא שמיע לי מסברא לית לה כיון דלא קים ליה בגווה לא שדי זוזי בכדי א"ל אי משמע לא שמיע לך מסברא אית לה +[לפנינו הגי' להפך, וכגי' רבינו גרס גם הראב"ד בהשגת הרי"ף הנדפסת בתמת ישרים דף נ"ב ב' וברי"ף דפוס ווילנא במקום עיי"ש, פ"ן]+ דכיון דאירסה לא ניחא ליה דתתנוול דהא לית לה מזוני מאחין, וקא פסקי רבנן כהאי לישנא בתרא, בעו מיניה מרב ששת וכו' וזאת היא הנוסחא האמתית ומסכמת למה שאמר בחבור וקצת נוסחאות כתוב בהן וקא פסקי רבוואתא כי האי לישנא בתרא וה"מ לאחר י"ב חדש ואין כתוב בהן דהא לית ליה מזוני מאחין וכל זה טעות הוא. והקרוב אצלי שבזה המקום לא טעה רבי' יצחק בשום פנים אמנם זאת הטעות וה"מ לאחר י"ב חדש היא הגהת מי שאינו מבין נכנסה בנוסח ההלכות. וכתב משה.
שו"ת הרמב"ם סימן רנב
 
שאלה יבאר לנו כבודך מה שזכרתו בהלכות חמץ ומצה בפ"א בהלכה ה' שלא הבננו אותה ואנחנו מספקין בה שמא טעות סופר חמץ שנתערב בדבר אחר בפסח בין במינו בין שלא במינו הרי זה אסור בכל שהוא וחמץ של ישראל שעבר עליו [הפסח] אע"פ שהוא אסור בהנאה אם נתערב בין במינו בין שלא במינו הרי זה מותר לאכלו אחר הפסח שלא קנסו ואסרו אלא חמץ עצמו אבל התערובות מותר באכילה לאחר הפסח. ואם הנוסחא אמתית תבאר לנו. +חסרה התשובה לשאלה זו+ וג"כ ההלכה הי' ממנו שמא יטעה בין ה' לו' והנוסח בהלכות רב אלפס +פ"ק דפסחים סי' תש"ז+ שמא יטעה בין ה' לז' תבאר לנו הנוסח האמתי. וגם כן בפ"ד מהם בהלכה הה' ישראל שהרהין את חמצו אצל הגוי אם אמר לו אם לא הבאתי לך מעות מכאן ועד יום פלוני קנה חמץ זה מעכשיו הרי זה ברשות הגוי ואותו החמץ מותר לאחר הפסח והוא שיהי' זמן שקבע לו קודם הפסח. ואם לא אמר לו קנה מעכשיו נמצא אותו החמץ כאילו הוא פקדון אצל הגוי ואסור בהנאה לאחר הפסח זה הזמן אשר קבע לו קודם הפסח הוא אם לא הבאתי לך המעות או זולתו ומה ישאר שהרהינו אלא מכירה גמורה. וגם מה שבא בחולין +דף צ"ג א'+ במאכלות אסורות מספר קדושה +ה' מאכלות אסורות פ"ז ה"ח+ בפ"ה ההלכה הח' מהחבור של הדרתו יש כמו שתי פתילות של חלב בעקרי המתנים סמוך לראש הירך של בהמה כשהבהמה חיה חלב זה נראה במעים וכשתמות ידבק הבשר בבשר ויתכסה חלב זה ואינו נראה עד שיתפרק הבשר מהבשר ואעפ"כ הרי זה אסור שאין זה חלב שהבשר חופה אותו האם זה החלב הוא שאומרים עליו בחולין שהוא בתותי מתני שאמר שם א"ר אבא אמר רב יהודה אמ' שמואל חיוארא דתותי מתני +לפני' הגי' האי תרבא דתותי מתני+ אסיר והקשה עליו שהוא חלב שהבשר חופה אותו ומותר ופריק אביי בהמה בחייה אפרוקי מיפרקא ובזה המקום חלקו קצת ואמרו שהוא החלב אשר בכסלים תחת הבשר אשר בו גידי הכסלים. ויש מי שאומרים שהוא מה שבראש הירכים וא"כ לאיזה ענין הורה האדון בפתילות. וג"כ תרבא דאקליבוסתא +חולין /דף צ"ג/ שם, והגי' שלפני' תרבא דקליבוסתא וכן הגירסא אף ברי"ף ובבית הבחירה. כגירסת רבינו, א"ן+ באיזה מקום הוא ועל איזה אבר הוא יבאר לנו האדון כל מה שיצטרך נקור במאוחרי הבהמה ע"ד האברים מתחלת הכסלים עד סוף האליה באופן שלא ישאר לנו בזה שום ספק.
 
תשובה מה שנז' בהלכות שמא יטעה בין ה' לז' הוא האמת והוא מאמר התלמוד +פסחים י"ב ב'+ כפי מה שהקשה שם וזכרתי אני דבר הנופל לרוב והוא חלוף שעה בשעה אחריה בהיות שכונתי בכל החבור הזה להקריב הדינין אל השכל או אל דרך הרוב +עי' הקדמה למשנה תורה ואגרות בק' ע' ל' במכתב רבי' לר' יוסף ן' יהודה (אגרות הרמב"ם הוצ' בנעט א' נ' ואילך, בלאו), ועי' מש"כ בלוי במאסף המדעי על הרמב"ם ח"ב ע' שמ"ב הע' ב'.+ והזמן אשר קבע לו קודם הפסח הוא חוזר על מאמר הראשון אשר הוא אם לא הבאתי +עי' השגת הראב"ד שם ומג"ע ומ"מ בישוב דברי רבי', פ"ן.+ ואומרך שהיא מכירה כן הוא ולולי זה לא היה מותר לאחר הפסח אם נתנדב הגוי לישראל והניחו לישראל בתורת משכון עם היות שאלו היה רוצה היה לוקחו והודיענו שהוא מותר והגוי היה מוכרו אחר הפסח. והחלב אשר אמרתי אני הוא החלב אשר זכרתם בתחלה אשר נאמר עליו בהמה בחייה אפרוקי מיפרקא. ואמנם חלב דאקליבוסתא נראה שהוא מה שעל הכסלים והוא אשר ילקח מהירכים. וכל מה שיצא ממאוחר הבהמה הוא ה' חוטין וגיד הנשה הפנימי והחיצון +ה' מאכלות אסורות פ"ז הי"א, פ"ן.+
 
[וכל החלב] +חלב זה אסור, עי' שם /הל' מאכלות אסורות פ"ז/ ה"ו וחלב שבעיקרי הירכות מבפנים חייבין עליו כרת הוא החלב שעל הפסלים, לפלורסהיים, הכוונה לכסלים+ אשר בצד הבטן, הדבק בכסלים ובעיקרי הירכות. וכל חלב, (אשר) טמון מכל צדדיו ועליו שריר וקרומות טבעיים (ואינו) נראה, עד שייקרע (הבשר) עליו ויצא, הוא מותר +שם /הל' מאכלות אסורות פ"ז/ ה"ח.+ וזה, שקורין השוחטים הפתילה, אשר קצת הגאונים +עי' סדר הנקור מן הגאונים המובא בעיטור ח"ב ה' הכשר הבשר ובא"ח ח"ב ה' איסורי מאכלות ע' שמ"ה, פ"ן, על מושג גאון אצל פ"ן השווה אגרות הרמב"ם, הוצ' בנעט, א, עמ' נ"ח, שו' ד, הערה+ מתירין אותם וקצתם אוסרין אותה, אין זה אשר נתכוונתי אני אליו באומרי כמין שתי פתילות, לפי שאותה הפתילה נמשכת בכסל וטמונה בבשר והיא לאורך הגב, אבל לפעמים נמצא בקצת הבהמות מקום פתוח בהתחלת אותה הפתילה כשיעור משקל חצי דרהם, וזה הפתח מצד חלב הבטן הוא ולכן אוסרו מי שאוסרו בגלל חיבור התחלתו בחלב הבטן, אף כי כולו טמון בבשר, בהקש מהחמשה חוטין האסורים, אף כי הם טמונים בבשר, מפני שהתחלתם מחוברת בחלב הבטן. וזה הקש נכון. אבל מי שמתיר הפתילה, אומר, שאין זה החיבור נמצא בבהמה. אבל אני אוסרה. וכתב משה.
שו"ת הרמב"ם סימן רנג
 
שאלה ויורנו במה שנזכר בראש השנה +[כ"ט א', ה' ברכות פ"א ה"י, פ"ן]+ באומרו כל הברכות כולן אע"פ שיצא מוציא, חוץ מברכת היין והלחם, שאם לא יצא מוציא ואם יצא אינו מוציא. אח"כ הקשו בדבר ברכת הלחם של מצה וברכת היין של קדוש היום, ובאה התשובה אע"פ שיצא מוציא. ולא נתבאר לנו אופן המעשה לא בכלליו ולא בפרטיו. אחרי כן אמרו לא יפרוס אדם פרוסה לאורחין אלא א"כ אוכל עמהן. +ר"ה כ"ט ב'+ ונמקו זאת משום הוצאת שם שמים לבטלה. ונשאר הענין סתום בדבר מה שאמרו אם לא יצא מוציא, האם הוא בהשתתפותו עם מי שהוא מוציאו, כשהוא יוצא ידי חובת עצמו, או כשהוא מוציא אחרים ולא עצמו, ושוים בזה מצה וקדוש היום וזולתם מן הברכות, ואין הבדל אם קודם לה או לאחריה, הואיל והדין בכל שוה ולא נחוש להוצאת שם שמים לבטלה ושיברך אדם ברכה מבלי לעשות דבר, הואיל והכתוב לא פרש אופן העשיה. וראינו זאת בקידוש הפסח +עי' רי"ף פ' ערבי פסחים סי' תשצ"ז, פ"ן+ בבתים שונים, קודם שיצא המברך ידי חובת עצמו, ומברך על המצה ועל היין, מבלי שיטעם דבר. וכך גם אחרי שיצא ידי חובת עצמו. ויורנו הדרתך בבאור זה המאמר לכלליו ולפרטיו ולשינויי מדרגותיו, ואיך זה מותר, (ואיך) נכללים הלחם והיין בכל ההניות מבלי שפרש זאת הכתוב. יורנו הדרתו ויאיר עינינו במאור תורתו האל יכפיל שכרו, אמן.
 
התשובה המאמר ברור מאד, (ובגלל) בירורו אינני מוצא דבר כדי להוסיף לו בו בירור. והוא שכל מצוה, הצריכה ברכה, אף על פי שהאיש כבר עשה אותה המצוה ויצא ידי חובתו, ורצו אחרים לעשות מה שמוטל עליהם, יש לו לברך בשבילם, כדי שהם יעשו מה שמוטל עליהם, אף על פי שהוא אינו עושה עמהם מעשה כלל, לפי שהוא כבר יצא ידי חובתו, ועל אחת כמה וכמה אם לא יצא. וגם זה מותר לו, שיברך הוא, כדי שישמעו אליו ויעשו ויצאו ידי חובתן, אף על פי שזה המברך כבר יצא ידי חובת מצוה או עדיין לא יצא ואינו רוצה לצאת ידי חובתו בכלל אלו שבירך להם, אלא בזמן אחר, כמי שמברך לאחרים, והם אוכלים את המצה, אם כי הוא אינו אוכל דבר. וכתב משה.
שו"ת הרמב"ם סימן רנד
 
שאלה בדבר מאמר המשנה +סוטה פ"ז מ"א (ל"ב א'), פ"ן+ ואלו נאמרין בכל לשון: פרשת סוטה וודוי מעשר וקרית שמע ותפלה וברכת המזון, שנראה מלשונו הברורה, שסומכין על העניינים לבד ולא על המלים, ושהפיוטים שחוברו למועדים, אם העניינים נשמרים בהם בכללותם, מוציאים ידי חובה, אף על פי שלא נזכר עניינו של כל פרט ופרט מן הפרטים זולתי חתימת הברכה לבד. ובאו בתלמוד מאמרים אחרים, שנראה מהם, שסומכין על הנוסח, שקבעו ז"ל במלותיו העבריות. מהם מה שהקפידו על מלה אחת, והיא אהבת עולם ואהבה רבה. +ברכות י"א ב', פ"ן+ וכן +ברכות י"ב א'+ כל שלא אמר אמת ויציב שחרית ואמת ואמונה ערבית לא יצא ידי חובתו. ואומרם ז"ל +ברכות מ' ב'+ כל המשנה ממטבע שטבעו חכמים בברכות, אינו אלא טועה. ואמרו ג"כ +עבודה זרה ח' א'+ אם בא לומ' בסוף כל ברכה וברכה מעין כל ברכה וברכה, אומר. וכן +מגלה י"ז ב'+ שמעון הפקולי הסדיר י"ח ברכות על הסדר לפני רבן גמליאל והחיובים, אשר חייבו בקרית שמע, והדיוק, אשר זכרו, והתנאים הנזכרים בברכת המזון, אשר אם הפר מקצתם או לא אמר מקצתם והקדים או איחר וסר מן הסדר שהתקינו, לא יצא ידי חובתו. וכן מאמר המשנה +משנה מגלה פ"ב מ"א+ אבל קורין אותה ללעזות בלעז והיא שכתובה בלעז, ותניא +מגלה י"ח א'+ גפטית לגפטים ועברית לעברים וכו', אשר נראה מהם שהוא לכתחלה, (ואח"כ) נאמר, שהוא יצא, שמשמעותו דאיעבד, (כי) אמר אח"כ +שם משנה מגלה פ"ב מ"א+ והלעוז ששמע אשורית יצא. ייטיב הדרתו הקדושה לבאר כל מה שקדם זכרו, ושכרו כפול מן השמים.
 
התשובה אסור לשנות ממטבע שטבעו חכמים בברכות בשום פנים, וכל המשנה טעה. ומה שהבאת ראיה מן אלו נאמרין בכל לשון, אינו ראיה, לפי שהוא אינו מוסיף על העניינים ואינו גורע מהם, אלא משנה הלשון לבד. +עי' פי' המשניות לסוטה פ"ז סוף מ"ב, פ"ן+ ואין זה כמו הפיוטים אשר הם תוספת עניינים והבאת דברים הרבה שאינם מעניין התפלה, ונוספים לזה משקלם וניגונם, ויוצאת התפלה מגדר תפלה (ונעשית) לשחוק. וזו הסיבה היותר גדולה לחסרון הכוונה ושההמון מקילים ראש לשוחח (באמצע התפלה), לפי שהם מרגישים, שאלו הדברים הנאמרים אינם מחויבים. ונוסף לזה, שאלו הפיוטים הם לפעמים דברי משוררים, לא תלמידי חכמים, עד שיהיו ראויים להתחנן בדבריהם ולהתקרב בהם לאלהים ושיסירו מן הדברים +במקום הדברים, ק'+ שחברו הנביאים ומי שבמדרגת הנביאים, על כולם השלום ורצון אלהים +כמו כן כתב רבינו בהקדמתו לס' המצות, ועי' מ"נ ח"א פנ"ט, ועי' מש"כ ר"ח העליר בהוצ' ס' המצות דף א' ע"ג הע' ח' שכתב בשו"ת הרדב"ז ח"ג סי' תרמ"ה דכוונת רבי' על ר' שלמה בן גבירול, (ועי' ד' קויפמן סטודיאן אונדר שאל' איבן גאבירול, אלף שמונה מאות תשעים ותשע, עמ' ו', גליון פ"ן)+ ומה שאמר יצא, הרי הוא מי שמבין אשורית וגפטית. והיותר ראוי שיקרא אשורית, ואם שמע גפטית והוא מבין, יצא +ועי' מש"כ ר' אברהם בן הרמב"ם בענין זה בכתאב אל כפאיה שהו"ל עפנשטיין בס' היובל תפארת ישראל חלק עברי ע' מ"ט בשם אביו, וע' ת' ר"ז, פ"ן והשווה גם ענפשטיין ע' נ"ה, נ"ו.+ וכתב משה.
שו"ת הרמב"ם סימן רנה
 
שאלה ותורינו הדרתו תפלת השחר מצותה עם הנץ החמה +ברכות ט' ב' וכ"ו א', ה' תפלה פ"ג ה"א, פ"ן+ מי שהקדים והתפלל קודם אותו הזמן לכתחילה בציבור שלא בשעת הדחק, היצא ידי חובתו אם לאו? וסימננו להנץ החמה בישוב על דרך הקירוב מהו? והיש לנו דבר, שנוכל לסמוך עליו בזה, או הדבר בנוי על מה שנאמר וכולם שעשו משעלה עמוד השחר יצאו +[מגלה פ"ב מ"ד, ושם כשר, אבל עי' ערוגת הבושם ח"ב עמ' ח ומש"כ שם הע' י"ד, א"ך]+ ואפילו לכתחלה ושלא בשעת הדחק. יורינו אדונינו.
 
התשובה מי שמתפלל ללא צורך קודם הנץ החמה, שגה, אבל יצא ידי חובתו ואינו צריך לחזור. +ה' תפלה פ"ג ה"ז ואם התפלל תפלת שחרית בשעת הדחק אחר שעלה עמוד השחר יצא, על כן אם לא היה בשעת הדחק, חטא, אבל אינו צריך לחזור, ועי' שם ה"א מצוה מדבריהם להתפלל אותה בזמנה. ועי' ת' קנ"ח, ועי' לוין אוצר הגאונים ברכות סי' ל"ח, וכן מה שהביא גינצברג גש"ב תקמ"ה הע' ז' מתוך מדרש הגדול כ"י, ונדפס בהסגולה, א"ן, פ"ן+ ודיוק הזמן אינו מחוייב, אלא הוא לפי מה שמתקבל על דעת המתפלל, שהוא הוא הזמן. [וכתב] משה.
שו"ת הרמב"ם סימן רנו
 
שאלה מה יאמר אדוננו בדבר מה שאמרו רבותינו ז"ל +ר"ה ל"ג ב', ועי' תה"ג הרכבי סי' רנ"ו, תה"ג מרמורשטין סי' א' ובהערות שם עמ' ב', פ"ן, [ועי' אוצר הגאונים לר"ה עמ' ע', א"ך]+ בתפלת מוסף של ראש השנה כשם ששליח ציבור חייב, כך כל יחיד ויחיד חייב. רבן גמליאל אומר: שליח ציבור מוציא את הרבים ידי חובתן. תניא +ראש השנה ל"ד ב'+: אמרו לו לרבן גמליאל: לדבריך למה ציבור מתפללין? אמר להם: כדי להסדיר שליח ציבור את תפלתו וכו'. לדעת רבן גמליאל, אשר (לפיו) עיקר תפלת ציבור אינה להוציא בה ידי חובתן, ואין הוא אלא בשביל שליח ציבור, שיסדיר תפלתו, האם לא תהיה תפלתן ברכה לבטלה? היה לשליח הציבור להסדיר תפלתו קודם אותה העת או באותה העת וישבו הם בלא תפילה, עד אשר ישלים הסדרתו. וכיצד נמנעו החכמים מלהשיב לו בכגון זה והיה להם לומר לו: איך מותר לפי דעתך לציבור לברך ברכה שאינה צריכה בשביל שליח ציבור, ילמדנו רבנו זאת. והאם בשאר התפלות של פרקים תספיק הסדרת התפלה בבוא אותו הפרק או בעת חיוב זאת התפילה? ואנחנו מנהגנו, שלא יתפלל הציבור תפלת מוסף של ראש השנה בלחש, מחשש שמא לכשישלימוה ויתחיל שליח הציבור (להתפלל) התפלה, שבה יוצאים ידי חובתן, יסיחו, ואולי יצאו מקצתם לחוץ בסמכם על מה שנוהגים בשאר ימות השנה, אשר יוצאים (בהם) ידי חובתן לעצמם בתפלת לחש, אלא (המנהג הוא שיתחיל) בה שליח ציבור מתחלתה ועד סופה מלה במלה והציבור שותק ושומע אל דבריו ומקדשים במקום הקדושה כמנהגם בשאר ימות השנה בסדר התפלה והכהנים פורסים (כפיהם). האם יש בזה דבר, או דינה כדין תפלת לחש ותתבטל אמירת הקדושה ופריסת (הכפיים של) הכהנים? ואם אין בזה כלום, היענה הציבור אמן על כל ברכה וברכה או די להם לשמוע? ואם די להם, היהיו, כשיענו אמן, במדרגת עונה אמן אחר ברכותיו +ברכות מ"ב ב', מ"ה, ב', פלורסהיים+ אם לאו? ושליח ציבור כיצד יסדיר תפלתו באותה העת, היתפללה לעצמו בהזכרת השם ומלכות או יחוש דילמא מיפקיד דינא עליה ומידחי? ואם הדבר כך ואינו מתפלל אותה אלא בהסדרה לבד, היצא ידי חובתו לעצמו בתפלתו לציבור בקול רם אם לאו? יורינו ושכרו כפול מן השמים.
 
התשובה מה שדמיתם מדברי רבן גמליאל, שבתפלת ציבור אצלו אין יוצאין ידי חובתן, הוא דימוי מתמיה, ואין בדבריו כלום שיעורר טעות זו כלל. ושמעו עניין הפלוגתא, מה הוא. הכל מודים, רבן גמליאל וחכמים, שכל מי שמתפלל מן הציבור בינו לבין עצמו בלחש, יצא ידי חובתו, ולא יעלה על דעת איש (דבר) זולתו. והכל מודים, שכל מי שאינו מיטיב להתפלל, אם שמע תפלת שליח ציבור וכוון לבו, יצא ידי חובתו. והכל מודים, שתקנת תפלה בציבור וצורתה היא, שהכל יתפללו בלחש ויחזור שליח צבור על התפלה בקול רם. ועניין הפלוגתא הוא באיש, אשר מיטיב להתפלל, אבל בחר שלא להתפלל בינו לבין עצמו בלחש, אלא סומך על תפלת שליח ציבור לבד וישמענה ויענה אמן ולא יקרא דבר בכלל, אף על פי שהוא מיטיב לקרוא. והנה רבן גמליאל אומר יצא ידי חובתו, לפי שהוא אומר, כשם ששליח ציבור חייב ומוציא את שאינו בקי, כך מוציא את הבקי. והחכמים אומרים: אין שליח צבור מוציא אלא מי שאינו בקי. וכאשר הקשו על ר"ג בדבר צורת התפלה המפורסמת ואמרו לו +ר"ה ל"ד ב', פ"ן+ לדבריך הואיל ושליח צבור מוציא את הבקי כשאינו בקי, למה תקנו תפלת הלחש, כדי שיתפלל מי שירצה מן הבקיאים ולא יתפלל מי שירצה, כפי שאתה טוען? היתה צריכה להיות התפלה אחת, של שליח הציבור לבד, ומי שירצה מן הבקיאים להתפלל עם שליח הציבור, יתפלל, או ישמעו (אליו) כולם ויצאו ידי חובתן, הואיל והוא מוציא את הבקי, (אז) אמר להם: ההקש נכון, והיה זה מספיק, ולא תקנו תפלת הלחש אלא כדי להסדיר שליח ציבור תפלתו. ומי שהתפלל מן האנשים בלחש אז בשעת הסדרת שליח ציבור, יצא, ומי שלא התפלל אף על פי שהוא בקי, הרי יצא בתפלת שליח הציבור. זוהי כוונת דבריהם בלא ספק. ולא נשמע מאיש שיאמר אין אדם יוצא ידי חובתו אלא בתפלת שליח ציבור. וזה דבר, שלו אמרו רבן גמליאל, היה להם להקשות (עליו) במה שהקשית אתה עליהם. אבל הוא לא אמר זאת. ובתפלות של פרקים +ה' תפלה פ"ד הי"ט+ מספקת ההסדרה אפילו יום או יומים קודם שחל (זמנן), ומכ"ש בעת שחל.
 
ומה שהזכרתם בדבר תקנתכם בתפלת מוסף של ראש השנה, הרי זה מנהג יפה, שאין בו דופי כלל. וכן ראינו המנהג בכל מקום שעברנו בו. ושליח צבור יוצא בו ידי חובתו, אף על פי שלא הסדיר קודם לכן, לפי שמי שהתפלל ולא הסדיר תפלתו, יצא בלא ספק. ולא הצרכנוהו להסדיר (תפלתו) אלא מחשש שמא יטעה. וידוע לכם, ששומע כעונה בכל מקום, ועונה אמן כמברך +ברכות נ"א ב', ברכות נ"ג, ב', פלורסהיים.+ ואין זה דומה לעונה אמן אחר ברכותיו, משום שכל עונה אמן חייב לשמוע ברכה בהכרח, ולולא זאת, היתה אמן יתומה. וכל מי ששומע ברכה, חייב לומר אמן, אף על פי שאינו מחוייב באותה הברכה וכבר יצא ידי חובתה +ה' ברכות פ"א הי"ג+ משום שהוא מרבה לשבח ולפאר ולרומם לשם הנכבד והנורא בזה, שלא (יזכרהו) ולא ישמע זכרו מבלי לצרף לו שבח או אמירת אמן למי שרוממו. +מכאן עד סוף התשובה נמצא בשו"ת רדב"ז סי' צ"ד בלשון התשובה, פ"ן+ ומענין מנהגנו אנו, שראינוהו מחוייב וראוי, לפי מה שאירע לאנשים מן המנהגים הרעים באלו העתות ובאלו המקומות, הרי הוא כפי שאתאר לכם. והוא, שבתפלת שחרית ומוסף בשבתות וימים טובים לבד בגלל ריבוי האנשים אעשה אותה לתפלה אחת כמנהגכם במקומכם במוסף ראש השנה, וכן אם אירעה לנו תפלת מנחה באיחור מאד, עד שאחוש שמא תשקע החמה, אעשה, ששליח צבור יסדיר התפלה בקול רם וקדושה. וראינו, שאין בזה הפסד כלל, לפי שמי שאינו בקי יצא בשמיעת התפלה, והבקי יתפלל לעצמו עם שליח הציבור מלה במלה. ומה שחייב אותי לעשות זאת הוא, שהאנשים כולם בשעת תפלת שליח ציבור אינם משגיחים למה שהוא אומר, אלא מסיחין זה עם זה ויוצאין (החוצה) והוא מברך ברכה לבטלה כמעט, הואיל ואין שומע לה. וכל מי שאינו בקי, כאשר הוא רואה תלמידי חכמים וזולתם מסיחין וכחין ורקין ומתנהגין כמי שאינו מתפלל בשעת תפלת שליח ציבור, עושה גם הוא כזה +אותו ענין (מנחה) ואותו נימוק נמצא אף בתשובות הרשב"ש סי' נ"ו מדעתו, א"ן.+ ונקבע בלבות האנשים כולם, שאין תפלה אלא בעת הלחש. ואנו אומרים באיסורי תורה עת לעשות לד' הפרו תורתך +תהלים קי"ט קכ"ו+ ומכל שכן בתקנת התפלה +אעפ"י שתפלה בכל יום מן התורה לדעת רבינו מ"מ סדורה רק מדרבנן (אג"ג), ע"ד התקנה הזאת עי' ת' רכ"א, רנ"ח רנ"ט ופ"ן סי' ל"ח, ועי' בפי' המשניות לר"ה פ"ד סוף מ"ט (הוצ' באמברגר עם הגוף הערבי בס' היובל לדוד צבי האפמן חלק עברי ע' ר"ס), ועי' ת' ר"י מיגאש סי' פ"ו, ועי' לוין אוצר הגאונים ברכות סי' קפ"ח וגינצברג גש"ב תקמ"ח בהערה, התקנה הזאת נזכרה ברדב"ז שם ובמ' דף א' ע"א עד ע"ב ק' דף נ"א ע"ג התנצלות הר"א בנו של רבינו על התקנה הזאת וכתב שם שהסכימו עם הרמב"ם גדולי הדור וכו', עי"ש, התשובה הזאת רמוזה ג"כ בוכוח הסמיכה בסוף תשובות מהר"ל בן חביב דף שי"ב א', ועי' מש"כ אודותיה אג"ג במ"ע שלו ח"ב ע' רמ"ו והלאה ובהגהותיו במלא חפנים ע' ע"ו וצונץ ריטוס ע' נ"ה, גריץ ח"י ע' של"ח, אה"ו בבית תלמוד ח"א ע' קצ"ו עלבוגן פ"ן /השווה וידר, מלילה ב' עמ' נ"ה/.+ ובזה יש משום הסרת חלול השם, שחושבים בנו שהתפלה אצלנו שחוק ולעג, (ובדבר שיש בו) כדי להוציא האנשים כולם מידי חובה, כפי שזה גלוי לעין. אבל כשנתפלל בשאר ימות החול באנשים מועטים בקיאים, אנו מקיימים התקנה הראשונה ומתפללים לחש ובקול רם. וכתב משה.
שו"ת הרמב"ם סימן רנז
 
שאלה הכוללת שלושה עניינים. ותורינו מה שאמר הדרתו בספר אהבה +ה' תפלה פ"ג ה"ו+ שאין מתפללים תפילת נעילה אלא סמוך לשקיעת החמה. מי שהקדים והתפלל שעה א' או ב' או ג' קודם, היצא ידי חובתו אם לאו? ועוד ההלכה אשר באה במסכת מועד +מועד קטן כ"ד ב'+ אין קורעין ואין חולצין ואין מברין אלא קרוביו של מת. וראינו דברי הדרתו בפירוש המשנה +שם /מועד קטן/ פ"ג מ"ז+ והוא מפרש זאת בחולו של מועד ומחייב האבל לקרוע במועד, וכך גם בספר שופטים בהלכות אבל +פי"א ה"ב, פ"ן.+ (ואירע) שלאיש מתה אמו ואמרו לו אתה חייב קריעה במועד, על סמך מה שלמדו מפרושו, ונתחייב בזה. וכאשר נודעה זאת לדיין ש"צ, הכחיש תכלית ההכחשה מה שאמרו שהוא מחוייב, ואמר: אין מאמר המשנה מיוחד לחולו של מועד, והראיה על זה אומרו בסוף ההלכה +שם /מועד קטן/ ה"ג, פ"ן+ אין אומרין ברכת אבלים במועד, הביא מזה ראיה, שתחילת ההלכה לא היתה מיוחדת למועד. יורינו הדרתו דרך האמת בזה והפרוש עליו בראיה ברורה, שאי אפשר לסור ממנה. ועוד, ראובן היה ממונה על הקדש לעניים. נפטר והניח בן בלתי הגון להיות ממונה במקום אביו. רצו הקהל לסלקו מעל ההקדש, מחשש להקדש שלא יאבד מה שמסרו (לו) [ולמסרו] למי שנפשם בוטחת בו. בא דודו מצד אביו ואמר: לא יצא זה ההקדש (מעולם) מתחת ידנו. אמרו לו: (אנו עושים זאת) מחשש לו מפני בן אחיו. באלהים, אם תתחייב אתה באחריות כל מה שיארע בו (ותתחייב) באחריות מה שיקרה לאותו ההקדש (נניחהו בידכם). וכתב בזה שטר, והניחו ההקדש תחת יד בן אחיו. אח"כ התנגדו (לבן האח) שנית ונתחייב (הדוד) שנית באחריותו לאחרים וכתב עוד שטר. (אח"כ) איבד בן אחיו ההקדש. וחפשו לשטרות ולא נמצאו. הטילו חרם [על] מי שיודע זכות להקדש ואינו מודיע. נמצאו חמישה אנשים המעידים בקבלת האחריות, מהם מי שהעיד על האחריות בשתי הפעמים, ומהם מי שהעיד בפעם הראשונה ומהם מי שהעיד בפעם השניה. היחייב בית דין להביאם להעיד ולשמוע עדותם, אם לאו? ואם יבואו ותתקיים עדותם, היתחייב במשהו מי שקבל על עצמו האחריות אם לאו? ואם לא יובאו להעיד או לא תתקיים עדותם ויטענו עליו זאת, החייב הוא להשבע על זאת הטענה או לשמוע אלה, אם לאו? ויורנו הדרתו הקדושה (מה) החיוב בזה, הואיל והוא אמת, אשר קצרה יד מבקשה (מלהשיגה) +ק' תרגם: כיון שהוא ממון מי שידם קצרה מלתבוע+ ושכרו כפול מן השמים.
 
התשובה מי שמתפלל קודם עת התפלה, אינו יוצא ידי חובתו +עי' ת' רנ"ה, א"ך.+ וכל אלו הדברים +עי' ת' ר' נחשון גאון באשכול ח"ב קס"ו שפירש כן ג"כ, [ועי' בית הבחירה למו"ק, ירושלים תרצ"ד, עמ' קל"ט, א"ך]+ אינם אלא בחולו של מועד, ומאחר שהתיר הקריעה בחולו של מועד, [אמר ואין אומרים ברכת אבלים וכו'. והדברים כולם בחולו של מועד]. ומי שאינו יודע זאת, אינו יודע דבר מבואר מאד, שהרי אמר אין קורעין אלא קרוביו של מת, ואם אירע חוץ למועד אבל לאיש, הריהו יקרע על איזה אדם שירצה, ואיפה יש איסור בזה עד שתאמר המשנה אין קורעין? וכבר טעה בזה גם איש מפורסם מחכמי אלאנדלוס והעיר ר' יוסף הלוי על טעותו ופירש מה שאמרנוהו אנחנו. ומה שעשה בית דין +עי' ה' טו"נ פ"ה ה"ח+ להטיל חרם על מי שיודע זכות להקדש ואינו מעיד, הוא הראוי, וצריך לרשום עדות העדים ולדון לפיה. ומי שאומרים שעליו העדות, אינו חייב שבועה ולא חרם, לפי שהוא ממון שאין לו תובעין +עי' ב"ק צ"ג א, ה' שאלה ופקדון פ"ה ה"א, ועי' ת' ל"ב ופ"ח, פ"ן+ כי אין שם תובע, אלא אם תתקיים העדות, דנים אותו לפיה, או שהוא חייב לפרוע או שאינו חייב. וכתב משה.
שו"ת הרמב"ם סימן רנח
 
שאלה +עי' ת' רנ"ו, ועי' מש"כ פר' שם עמ' א - ה.+ בדבר זה המנהג, שהתחילו היום לנהוג בו החזנים, והוא הסדרת התפלה. בעת שמתפלל הציבור הלחש, יסדיר להם החזן התפלה בשבתות וימים טובים מן ד' שפתי תפתח עד יהיו לרצון בלא קדושה וללא ברכת כהנים, אלא על דרך ההקראה, בכך שיקריאם הלחש, ואח"כ יחזור ויסדיר התפלה מן ברוך אתה כפי מנהגו של שליח ציבור בציבור, ויאמר בה הקדושה וברכת כהנים. וזה המנהג, שמקריא החזן הלחש מן ד' שפתי תפתח עד סופו, הוא מנהג שנתחדש מקרוב, הנהיג אותו אחד החזנים ומצא חן בעיני ההמון והתחילו לתבוע זאת מכל חזן. וקשה על החזן לטרוח בעת הלחש להתפלל בקול רם, אח"כ לחזור כמו כן ולהתפלל שנית בקדושה. וכאשר בא תלמיד חכם אחד, הציע, שתחת להסדיר התפלה בלא קדושה, אח"כ לחזור ולהסדיר שנית בקדושה, יסדיר פעם אחת בקדושה, ותהיה אותה ההסדרה היא תפלתו ויוציא בה מי שאינו בקי ולא יטרח שתי פעמים. אח"כ אמר ג"כ, שמי שיעשה זאת ההסדרה בלא קדושה ויקריא הקהל, אסור לו לחזור ולהסדיר בקדושה. והזכיר במקצת דבריו, שיש בזה תשובה לגאון +עי' ת' רס"ג ברי"ץ גיאת שערי שמחה ח"א דף כ"ז ותה"ג הרכבי סי' רנ"ו, פ"ן. ועיין אוצר הגאונים לברכות עמ' ע"ג סי' קפ"ח, א"ן.+ ומקצת תלמידי חכמים נתנו חיזוק לזה באמרם, שהתפלה נתקנה בלחש מפני תקנת השבים. ומקצתם אמרו, שזאת ההסדרה בקדושה היא לתפלתו של שליח ציבור ובה יוציא את מי שאינו בקי, ואם יסמוך על ההסדרה הראשונה, אשר (בה) מקריא הציבור בלא קדושה, לצאת בה ידי חובתו, אסור לו לחזור ולהסדיר שנית קדושה, הואיל והתפלה תהיה שתים, מה שאסור, אלא אם חידש בה דבר, וביחוד תפלת מוסף, שאסור להתפלל אותה שתי פעמים. והיותר ראוי הוא, שיסדיר בקדושה פעם אחת ויוציא עצמו ומי שאינו בקי בקול רם, זה הראוי לעשות. וסמך אחד החזנים על זה להסדיר כל תפלה, שירצה ההמון שיסדירה, פעם אחת בקדושה, ולא יעשה זאת אלא בעת דוחק או לפרקים בכל שבת או ימים טובים, כשתארך השהיה בבית הכנסת עד שעה מאוחרת ביום או בשעת הדחק. וקשה זה על קצת ההמון, הואיל ואינם רוצים אלא אותו המנהג שנתחדש, והוא שיסדיר הקראה בלא קדושה, ואח"כ יחזור ויתפלל שנית בקדושה. והאנשים הבקיאים תקשה עליהם הסדרת החזן ללחש, אשר הוא עושה בלא קדושה, הואיל ורוצים הם להתפלל לחש לעצמם, וכאשר מקריא החזן באותה ההסדרה בקול רם, יטעו ותיטרף דעתם ותשתבש תפלתם. וכזה יארע להם ג"כ, כשיסדיר פעם אחת בקדושה, אין הם יכולים להתפלל בלחש, אלא אם יתפללו עמו מלה במלה ויענו הקדושה עם מי שאינו בקי ולא יסטו (מתפלת) שליח ציבור בזה. האם זה מותר להם לעשותו, שיהיו הם אומרים בלחש כל מה שאומר שליח הציבור בתפלה, בכל מלה מדבריו, כדי שלא תשתבש תפלתם. ואחרים אמרו, שזה מנהג פשוט, שיתפלל בלחש ואח"כ יסדיר בקדושה, ומה שתלוי בלחש, אינו בא אלא להקריא הבקי לבד, אבל עליו לומרו, בכל עת שישגה, פעמים מספר, ומי שאינו בקי סומך על ההסדרה השניה. ויש מי שחשב, שהראוי שתהיה רק הסדרה אחת בקדושה, ומי שבקי מן הציבור יאמר בלחש עמו מלה במלה, ומי שאינו בקי יענה אמן ויוציא ידי חובתו על כל ברכה וברכה. וכבר שמע עבדו ממנו בזה העניין דבר מעת שלמד אצלו ועמד לפניו, אבל לא זכרו אל - נכון. בחסדו ייטיב להודיע לו דעתו ואיזה הוא הראוי, זה או המנהג הפשוט, להתפלל לחש ואח"כ הסדרה בקדושה. והאם המנהג שנתחדש, שיקריא החזן הלחש ואח"כ יחזור ויסדיר התפלה בקדושה, מותר אם לאו? יורינו הדרתו הקדושה כפי חכמתו המופלאה, ושכרו כפול מן השמים.
 
התשובה הראוי, אשר צריך לסמוך עליו, הוא מה שתיקנו החכמים ז"ל, והוא שיתפללו הכל בלחש ויצא ידי חובתו כל מי שהתפלל, אין הבדל בין שליח ציבור או זולתו מן הקהל, ואח"כ יחזור שליח הציבור ויתפלל בקול רם בקדושה כדי להוציא את מי שאינו בקי. וזוהי דעת החכמים, והיא ההלכה. ואין חולק רבן גמליאל בזאת התקנה, שכך נתקנה וכך ראוי לעשות, ואין רבן גמליאל חולק אלא בדבר אחר, והוא שהוא סובר שעיקר תקנת תפלת הלחש כדי לסדר שליח ציבור תפלתו לבד, ושכאשר הוא מתפלל בקול רם בתפלתו, אשר [הוא מתפלל], יצא בה ידי חובתו, הוא וכל מי שרצה לסמוך על תפלתו, בין בקי בין שאינו בקי. ואינה הלכה בשאר ימות השנה, אלא כל בקי אינו יוצא ידי חובתו אלא בתפלת עצמו +ה' תפלה פ"ח ה"ט וה"י.+ אבל זה המנהג אשר הזכרת, להסדיר התפלה שתי פעמים בקול רם, הוא טעות גמורה לדברי הכל ושיבוש עצום לכל מי שהוא בקי, ויהיה הוא משמיע קולו בתפלתו, וזה מעשה בורות בלא ספק +השווה ברכות כ"ד ב' המשמיע קולו בתפלתו הרי זה מקטני אמונה.+ אבל רבים מתפללים פעם אחת בקדושה לבד, והוא היותר הטוב והיותר ראוי. ומה ששמעתם מאחד מחכמי ארץ אדום +בשאלה לא הזכיר פרט זה, אולם אפשרי, שרבינו ידע שהכוונה לחכם מארץ אדום מבלי שהזכירו השואל בפירוש, והשווה גם את הפרטים הנוספים, שרבינו מונה בהמשך, [עי' מש"כ פר' שם עמ' ד' הע' י"ב, והחכם הנזכר אולי הוא ר' פינחס הדיין, פ"ן] ועי' גם לוצקי התקופה ל' - ל"א עמ' תר"צ, הע' מ"ח+ שכך ראוי בהכרח, ר"ל שיתפלל שליח הציבור פעם אחת בקול רם וקדושה ושלא יהיה שם לחש כלל, הרי אומר אני בזה הלכתא כותיה ולאו מטעמיה, מפני שראיתי דבריו ביד ר' נסים ור' שמריה ש"צ, +עי' מאן ח"ב עמ' שט"ז פ"ן+ והם כולם דברים, שיש בהם שגיאות רבות וחוסר עיון, כאלו הוא סובר, שאסור שתהיה שם תפלה בלחש כלל, והביא ראיות חלשות ומשובשות מאד. אבל אני אומר, שכך +מכאן ואילך נמצא בשו"ת רדב"ז סי' צ"ד בלשון השאלה, פ"ן+ רצוי בזמננו בגלל סיבה שאבארנה, והיא שכאשר מתפלל שליח הציבור בקול רם, פונה כל מי שהתפלל ויצא ידי חובתו, או לדיבור או לשיחה בטלה והופך פניו מן ההיכל ויורק ומסיר כיחו. וכאשר רואה זאת מי שאינו בקי, עושה הוא ג"כ כך בלא ספק וחושב שזה שאומר אותו שליח ציבור, אין סומכים עליו ויוצא (החוצה) כל מי שהוא אינו בקי, אף כי לא יצא ידי חובתו, ותתבטל הכוונה, אשר בגללה ירד שליח הציבור (לפני התיבה), שהיא להוציא את שאינו בקי. ואם האנשים לא יתפללו לחש כלל, אלא יתפללו הכל אחר שליח הציבור תפלה אחת בקדושה, כל בקי יתפלל עמו בלחש, וכל שאינו בקי ישמע, ויכרעו הכל עמו, כשפני העם אל ההיכל, בכוונה, הרי (בזה) כבר יצאו כולם ידי חובתן, ויהיה הדבר מסודר ומתוקן ותימנע אריכות החזרה ויוסר חלול השם שנתפשט בין הגוים, והוא שהיהודים רוקקים וכחים ומסיחין בתוך תפלתם, כי כך הם עדים לדבר +[עי' שו"ת רדב"ז ח"ד סי' ה', פ"ן] [ועי' לעיל בסוף ת' רנ"ו, א"ך], ועיין וידר, מלילה ב' עמ' נ"ה.+ וכך הוא היותר ראוי אצלי באלו הזמנים, מן הסיבות אשר הזכרנון. וכתב משה.
שו"ת הרמב"ם סימן רנט
 
שאלה ותורנו הדרתו ג"כ מה דעתו בזה, שכבר טרחנו בו עד שנסדר ונתקיים, ועוררנו בו שנאת אנשים רבים ונשארו זמן רב שונאים אותנו, עד שהגיע הענין בו (לידי כך), שנהגו בו רבים. וזה ששאלנו ממנו פסק להסדיר התפילה +עי' התקנה לעיל ת' רנ"ו וכן ת' רכ"א ורנ"ח ופ"ן סי' ל"ח+ בקדושה במקום מה שהיו מסדרים אותה בלא קדושה. ומנעו אנשים זאת וכפינום בפסקו. נשארו זמן מה בלתי - מרוצים מזה, עד שארכו הימים והוקל (להם). בראשונה נתקן זה בבית הכנסת הקטן, אח"כ עבר הדבר אל הגדול, וסמכו על זה הכל בכל הימים, שנאסף בהם הקהל, חוץ משני ימים, עצרת וכיפור, לפי שהמשיכו להסדיר הלחש בהם בלי קדושה, עד שחוזר הש"ץ בקרובה ועושה החזנות בכיפור ואומר בעצרת ההזהרות +עי' עפנשטין ע' נ"ה הע' ד' שהביא דברי התשובה, פ"ן (אמנם בתרגום בלתי מדוייק).+ ושקדנו תכלית השקידה, עד שנתקן בבית הכנסת הקטן, שיתפללו בעצרת הסדרה בקדושה ויאמרו ההזהרות אחרי התפלה ובכיפור גם כן יסדירו בקדושה כל התפילות ואח"כ יעשו הקרובה בפשטות בלא תפלה. אבל בבית הכנסת הגדול מנע זאת מי שעובר לפני התיבה במוסף בעצרת ומי שאומר הקרובה בכיפור. ואולי ישמעו החיוב בזה מהדרתו, לפי שסומכין על דבריו ואין חולקין עליהם, ושכרו כפול מן השמים, לפי שתלמידי חכמים שבהם להם כוונה בזה לחיזוק המנהג, ואם ישמעו פסק הדרתו, תחדל כוונתם ותבטל.
 
התשובה יפחד מאלוהים מי שמבלבל את הראוי, ולא ייחלק העניין ויישארו כולם לפי מה שכבר נתקן. וכתב משה.
שו"ת הרמב"ם סימן רס
 
שאלה הכוללת שני עניינים. ויורינו (בדבר מה) שנהגו באלכסנדריא בלילות שבתות ומוצאי שבתות לומר במעריב ברכות, שחיברו (המאוחרים), אשר מצאנון בסידור ר' סעדיה גאון +השווה ת' קפ"א, הע' ו', ז'+ ז"ל מקויימות והתיר לומרן, והן אשר כלה מעשיו ביום השביעי וכו' בליל שבת והמבדיל בין קדש לחול בליל מוצאי שבת. ושמענו מן הנוסעים והבאים אלינו, שרוב תושבי עיראק וסוריה +אלשא"ם כוללת גם את א"י+ וארצות אדום נוהגים בהן ואומרים אותן. ושמענו, שבמושבו הגדול יירומם הוא מגנה אותן ומונע לומרן בו, ולא ידענו הסיבה בזה, אם משום שאסור לומרן כלל ולכן הוא מונע אותן, או שזה מותר מעיקרו, אלא שהדרתו לא ראה בעין יפה להניח הברכות המפורסמות, ומצווה לומר אותן לבד. יבאר לנו זאת באר היטב, כמו שהתרגלנו מחסדו. וכמו כן, יבאר לנו ג"כ הדרתו תשובה על איש, אשר קוים לו שטר בבית דין על ראובן. ונפטר ראובן ולא הניח יורש. וקיימה אמו מה שחייב ליטול החצי מחצר, אשר הניח באלכסנדריה, על פי כתובתה על אביו, ונשאר חלק בחצר הנזכרת. רצה האיש בעל השטר לגבות שטרו וחייבוהו בית דין להשבע, שהסך שלו נשאר (כחוב) על הנפטר, ראובן הנזכר. ובה בעת שנתכוון להשבע, כדי שאחרי השבועה יורידוהו בית דין לחלק שבשאר הנחלה כנגד חובו, הלכה אם ראובן זה והראתה שטר, אשר כתובה בה הודאת ראובן בנה בסך גדול, אשר אין שאר החצר שווה לו, והוא בערכאות של גוים, וקיימה אותו אצל השופט והשביע אותה השופט במעמד שני עדים גוים, עוזרי השופט, על השטר, אשר הראתה, ומסר לה החלק הנשאר מן החצר. ונשאר בעל השטר בלי (יכולת) למצוא, מאין יגבה חובו. האם קונה אם ראובן בזה השטר אשר בגוים את שאר החצר ואובד לבעל השטר חובו או זה תלוי בבתי דין של ישראל, ומה שמקיימים אצלם, נוטלים, אבל זולתו לא. יורנו התשובה בזה. והיש לשבועה, אשר השביע השופט לאם ראובן, השפעה אם לאו? יבאר לנו כל זה, כאשר הראוהו מן השמים, ושכרו כפול.
 
התשובה אלו הברכות כולן יש בהן שינוי ממטבע הברכות והן מסוג החיזון המפורסם בכל הארצות, ועיקר זה המנהג שידבק בו הדבק לפי קביעת החזנים, לא לפי קביעת תלמידי החכמים. סוף דבר, אסור לשנות בברכות מן המטבע שטבעו החכמים ולא להחליפן באחד מאותם הפיוטים +ה' ק"ש פ"א ה"ז וה' ברכות פ"א ה"ח+ אשר חיברום המאוחרים. ואם יתפלל המתפלל באלו הברכות בליל שבת ומוצאי שבת, הרי יצא ידי חובת ברכות, כי כוונות הברכות שמורות בהן. וכבר התקנו זאת פעמים מספר בתשובות לשאלות +למשל ת' קפ"א.+ ומענין זאת האשה, אם הנפטר, הרי אין לה זכות במה שקיימו לה בדיני גוים בדבר הודאת בנה לה, ואין משגיחין במה שפסק לה השופט שלהם ולא בשבועתה, אלא חייב בעל השטר להשבע, כמו שאמרתם +ה' מלוה ולוה פי"ד ה"א+ ויגבה משאר החצר. ואם תחזיק האם במה שקיימו לה בדיני גוים ולא תיענה למסור לבעל השטר אחרי שבועתו, תתחייב נידוי, עד אשר תחזור לדיני ישראל ותידיין עם בעל דינה על פי מה שיקוים לה בדיני ישראל +ה' חובל ומזיק פ"ח ה"ה והשווה ת' כ"ז, הערה ב' על מקורות נוספים.+ וכתב משה.
 
אני מסכים לכל מה שכתוב בזה הפסק. אחרי שיישבע בעל החוב ויפרעו לו, יחזיק בית דין בשאר, עד אשר יבוא היורש אחרי שיחפשוהו, משום שלא יכלה איש מישראל, כמו שאמרו החכמים ז"ל גמירי דלא כאלי שבטא +ב"ב קט"ו, ב' אף בכ"י מינכן (וליתא בד"ס): כלי, וכן בשאלתות סי' קלה ובתשובות הרי"ף בתשובות הגאונים הרכבי סי' קנה ובנדפסות סי' נג (במהדורת בידנאוויץ סי' ק: כלה), ולדברי ר"י ב"ר ששון - עיין בתשו' הרי"ף שם, א"ן+ ולכן נחלה ממשמשת והולכת עד ראובן +שם, והשווה ה' נחלות פ"א ה"ג+ ולא יקרה, שאין מצויים (יורשים), כפי שמדמים, אלא משום שלא חיפשו. וכתב יצחק בר ששון נ"ע ישע יקרב.
שו"ת הרמב"ם סימן רסא
 
שאלה +השאלה באה פה בצורה מקוצרת ביותר ולא בצורתה המקורית, כפי שמוכיחים הפרטים של התשובה+ ילמדנו רבנו בדבר קריאת מזמורים ותפלות.
 
התשובה אלה התוספות בקריאת מזמורים או תפלות, כגון תפלות ר' סעדיה ז"ל +השווה סדור רס"ג ע' מ"ה ואילך+ וזולתן, מדברי דרשנות ומוסר לפני תפלת החובה, כל זה יפה מאד ורצוי כדי לעורר הכוונה, וכבר אמרו ז"ל חסידים הראשונים היו שוהין שעה אחת ומתפללים +ברכות פ"ה מ"א, השווה ה' תפלה פ"ד הט"ז.+ אבל זה רצוי ליחיד או ליחידים +השווה שם /הל' תפלה/ פ"י ה"ו+ שיכלו (לעשות) זאת בבתיהם, אבל בבתי הכנסיות הוא לדעתי טעות +שם /הל' תפלה/ פ"ו ה"ב (על סמך ברכות ל"א א')+ משום שבתי הכנסיות (הם) לרבים. ולו היה שם איש אחד זקן או חלש או נימול ונתאחר דקה מתפלת הציבור, היה ניזוק בזה. ובכל זה נקרא בשם ציבור החלש שבהם, ומשתדלים להקל עליהם בכל פנים ואין מוסיפים עליהם בטורח עבודת ה'. ומעניין קריאת מאה הברכות +שם /הל' תפלה/ פ"ז הי"ד, הערת אברמסון: דברי הרמב"ם שם אינם עניין לכאן. ומאה ברכות הכוונה לברכות שלפני פסוקי דזמרא כמו שאומר כאן מפורש: מאה הברכות או הזמירות, ועיין נ, וידר, סיני כרך מד עמוד רנט שהביא כמה מקורות לשימוש זה של מאה ברכות, ויש להוסיף עוד, כגון, סבוב רב פתחיה בדברו על בתי הכנסת שבבגדאד, אין חזן שם ולמי שמצוה ראש ישיבה מתפלל, אחד אומר ביחיד מאה ברכות ועונין אחריו אמן ואחר כך יעמוד אחר ויאמר ברוך שאמר בקול רם וכו', ועיין תוס' רי"ד לכתובות ח' א' בגליון ש"ס ראם: אבל הסמוכה לברכה פותחין בה בברוך כמו שאנו עושין בק' ברכות שאותן שהם קצרות מברכים על כ"א וא' בפתיחה ולא יותר וכשמתחיל לברך ברכות הארוכות פותח בה בברוך, וכו', ונ"ל שטועים בה בני אדם שמתחילים מאה ברכות מאלהי נשמה משום שלא מצאנו בשום מקום שיתחיל בברכות בלא פתיחת ברוך וכו' וע"ש עוד+ או הזמירות +שם /הל' תפלה פ"ז/ הי"ב+ בחיפזון ובמהירות הרי היא טעות גמורה, /הכוונה לחטא גמור/ ומי שאינו מוכיח החזנים על זאת, חוטא, משום שכל אלה הסוגים של עבודת ה', אשר הם (בצורת) דיבור, אין הכוונה בהם אלא שיהרהרו בהם כשיאמרום ויכוון אומרם את לבו וידע, שעם אדון כל העולם מדבר בהם, בין שיבקש ממנו או יודה לו וישבחהו או יתאר פעליו וחסדיו או יתאר נפלאותיו בברואיו ויכולתו +השווה /הל' תפלה/ שם פ"א ה"ב+ ואלו הם הסוגים הכוללים לכל ברכה מן הברכות או זמירות או פיסוקי זמרא. ואם הכל דיבור עמו יתעלה, כיצד מותר למהר בזה ולהסיח הדעת ממה שנאמר, אלא למי שאינו יודע מה הוא אומר ואינו מבינו, אלא דינו בתפלתו דין התוכי והשוטה, החוזרים על המלים, שבני האדם לימדום וכתב משה.
שו"ת הרמב"ם סימן רסב
 
שאלה הכוללת שני עניינים. מה יאמר אדוננו ירום הודו אור העולם יהי שמו לעולם בדבר עיר, שהנהיגו בה חכמיה לישב בקדושת היוצר. אח"כ בא לאותה העיר אחרי זמן ממונה כראש עליה ונהג לעמוד בקדושת היוצר. נמשכו אחריו מעט אנשים והתחילו עומדים, ולא היו עומדים לפי המנהג הראשון. ואין זה הממונה השני במדרגת הראשונים לא בחכמה ולא במנין. ואמרו לו: אין חייבים לעמוד בקדושת היוצר, ואפילו קרית שמע, כאשר הזכירו בית שמאי +משנה ברכות י' ב'+ ואמרו ובבקר יעמודו, השיבום בית הלל, אשר ההלכה כמותם, כל אדם קורין כדרכן, וכל שכן קדושת היוצר. (ומצאנו) לר' יצחק בי"ר יהודה בן גיאת ז"ל +שערי שמחה ח"ב ע' ק"ח, ועי' או"ח ח"א דף פ"ד א' סי' ד' בשם רה"ג, פ"ן+ בין דבריו בענין ברכת העומר ובמוצאי שבתות, שאומרים (בהן) לאחר תפלת ערבית ויהי נועם ה' אלהינו וקידושא דסדרא כשהן יושבין, נהגו לברך כששליח ציבור מעומד, וכל הקהל עונין אמן בכוונה שלא לטריח את הציבור לחזור ולעמוד. ואם בברכת העומר, אשר חייבים לברכה בעמידה, לא הטריחו את הציבור לחזור ולעמוד, כל שכן מה שאין חייבים לעמוד בו, שלא נחייב את הציבור לעמוד בו ונטריחם במה שאינם חייבים, ובייחוד שיש בזה מחלוקת, בהיות מקצת האנשים יושבים ומקצתם עומדים, וכבר נאסרו עלינו כגון אלו: לא תתגודדו, לא תעשו אגודות אגודות +[דברים י"ד א', יבמות י"ג ב', פ"ן].+ והיתה תשובת זה הממונה וטענתו לעמוד, שאמר, שמעניין המלאכים לעמוד תמיד, אין להם ישיבה +חגיגה ט"ו א' דלמעלה לא הוי לא ישיבה ולא תחרות (הרמב"ם בפי' המשנה סנהדרין פ' חלק, היסוד השלישי גרס לא ישיבה ולא עמידה), ועי' פ"ן סי' פ"א.+ יבאר לנו אדוננו זאת בתשובה באר היטב. ומה שאמרו +עי' ת' קפ"ב+ ג"כ אחת ארוכה, הרי /האם/ היא ברכת היוצר, (והאם) קראה ארוכה בסיבת הזכרת הקדושה אשר בה או זולתי זה? יורינו אדונינו ושכרו כפול מן השמים.
 
התשובה מה שקראו לברכת היוצר ארוכה אינו בסיבת הזכרת הקדושה, אלא כמו שביארו +ברכות י"א א', ה' ברכות פי"א ה"א+ שכל ברכה, שפותחין בה בברוך וחותמין בה בברוך, היא אשר תיקרא ארוכה, וכל מה שפתיחתו לבד או חתימתו בברוך, היא הקצרה. וזאת העמידה בקדושת היוצר הוא מנהג בורים בלא ספק, וזאת הישיבה, שהנהיג בה זה החכם, הוא הראוי. אבל עמידת זה החכם, הסומך על מנהג ארצו, היא טעות גמורה, לפי שאפילו בדברים, אשר תלוי בהם דבר איסור, אמרנו אל ישנה אדם מפני המחלוקת +ב"מ פ"ו ב', פ"ן+ כל שכן במה שאין תלוי בו איסור בשום פנים [ועבר בזה משום לא תתגודדו לא תעשו אגודות אגודות. וטענתו בזה בהיות המלאכים עומדים תמיד אין להם ישיבה, אינה כלום, כי אין אנו חייבים לעשות כמו המלאכים, אשר אין להם קפיצין +] ירושלמי ברכות פ"א ה"א, א"ך [] ב"ר פ' ס"ה אות כ"א, הוצ' תיאודור - אלבק עמ' תשל"ח פ"ן [] ועי' במ"י שם, בויק"ר פ"ו כתוב מלאכי חבלה, א"ך [.+] ובייחוד (כשתלמידיו) וחבריו צריכין לעמוד בגלל עמידתו, וזה דבר אסור לפי מה שאמרו +[קידושין ל"ב ב', ה' ת"ת פ"ו ה"ג, פ"ן]+ ומניין לזקן שלא יטריח, שנאמר +ויקרא י"ט ל"ב+: [זקן] ויראת מאלהיך, נוסף למה שיש בזה משום יציאה מדרך ארץ, אשר אסרו עליו ואמרו לא יעמוד אדם בין היושבים +[דרך ארץ זוטא פרק ה', פ"ן]+ ולא ישב בין העומדים. וצריך תמיד לילך במנהג הרוב, כל זמן שאין בזה עבירה על איסור. וכתב משה.
שו"ת הרמב"ם סימן רסג
 
שאלה מה תאמר הדרת כבו' גדו' קדו' יק' מ"ו משה אור העולם מופת הזמן יהי שמו לעולם בר כבו' גדו' מרינו /מורנו/ רב מימון הרב הגדול ז"ל בדבר עיר, שהנהיגו לה חכמיה ומכובדיה לישב בעת קריאת עשר הדברות בספר התורה בציבור, הואיל וזאת העיר היתה מקודם מעוטת החכמה וכאשר בא אליה רב גדול, כונן החכמה בה וגדר בה כמה גדרות. והיה מנהגם מקודם לפני בוא זה הרב ז"ל, שיעמדו כולם בעת קריאת הדברות בספר התורה בציבור מסיבת הדברות +[עי' בס' לדוד אמת להרחיד"א סי' ז' ובס' נוה שלום (מנהגי נא אמון) להר' אלי' חזן או"ח סי' כ"ב, פ"ן]+ וביטל זה הרב לזה המנהג והנהיג להם לישב בעת קריאתן ומנעם מלעמוד. ופשט המנהג דור אחר דור. והופיעה תשובתו בחתימת ידו למי ששאלו בזה, והביא ראיה לדבריו ממה שביטלו רבותינו ז"ל +ברכות י"ב, א'+ שיקראו אותן עם קרית שמע מפני המינים, לפי שהם אומרים, שלהן מעלה על שאר התורה. ואמר בכלל תשובתו, שכל מי שרוצה לקום בעת קריאת ספר התורה בעשר הדברות, ראוי לגעור בו, לפי שלעשות זאת (הוא מדרכי) המינים, המאמינים שלעשר הדברות מעלה על שאר התורה, לפי שכל דבר, אשר למינים בו אמונה שונה מדעת רבותינו ז"ל, חייבים אנו להתרחק (בו) מהם ולהבדל מהם. הלא תראה כיצד אומרים +משנה פרה פ"ג מ"ז, תוספתא שם פ"ג ה"ז וח', פ"ן+ עליהם השלום, מטמאין היו כהן השורף את הפרה להוציא מלבם של צדוקים. ובכמה מקומות הם אומרים +משנה פרה פ"ג מ"ג, גמרא יומא מ' ב'+ אל תתנו מקום למינים לרדות, כל שכן בזה, אשר (בו) התרחקו מהם רבותינו מזמן. ובא לזאת העיר ממונה מממוני אחת הערים, ממי שמנהג אנשי עירו לעמוד בעת קריאת י' הדברות, ואין הוא מגיע אל זה הרב בחכמה. הוא נתמנה והתחיל עומד בעת קריאתן, ונמשכו אחריו בזה אנשים. ואמרו לו אנשי העיר: אין ראוי לנו לשנות מנהג אבותינו ואבות אבותינו ולהתרחק מהם במה שהנהיג להם מורם וממונם, והוא הרב, אשר הם ואנחנו ממימיו שותין. וכבר אמרו ז"ל +[פסחים נ' ב', פ"ן]+ בני בישן נהוג דלא למיתי מצור לצידון במעלי שבתא. אתו בניהו לקמיה דר' יוחנן, אמרי ליה: אבהתן נהוג, אנן לא אפשר לן. אמר להן: כבר קבלו עליהו אבהתכון, וכתיב: שמע בני מוסר אביך +משלי א' ח'+ וכו'. ואמרו ג"כ +[השווה טור /ח"מ/ חמ"ש סי' שס"ח, אוצר הגאונים ב"ק עמ' ק"ה וגמרא שבת פ"ה א', א"ך] עיין אף חולין צג ב א"ל ר' יוחנן לר' שמן בר אבא וכו' משום אל תטוש תורת אמך, אבל המאמר כלשונו של הרמב"ם - עדיין יש למצוא מקומו, א"ן+ מנא לן דמנהגא מלתא היא? אמר ר' שמעון בר אבא אמר ר' יוחנן: שמע בני. זה, אפילו כשאין בזה קשר מצד הדין, אין אנו יכולים להניח מנהג אבותינו ולהימשך אחרי מנהג עירך, כל שכן כשיש בזה מחלוקת ופרוד בינינו לבין עצמנו בדברי הלכה, וכבר אמרו +דברים י"ד א', [יבמות י"ג ב', פ"ן]+ לא תתגודדו לא תעשו אגדות אגדות. וכל שכן כשההלכה מחזקת אותנו בזה, כי כבר ביטלו מזמן שיאמרון עם קרית שמע, אפילו הוא מיושב, מפני תרעומת המינים, וכל שכן כשאנו מבדילים אותה בעמידה בה משאר התורה, ואף נעשים דומים לקראים, העומדים בעת קריאת התורה +מב"מ העומדים בתורה בעת קריאתה.+ אמר הוא: כבר מצינו שישראל, כששמעו אותן בעת שדבר (ה' אליהם), היו עומדים, כמ"ש +[שמות י"ט י"ז, ועי' דרוש כזה בשו"ת דבר שמואל לר"ש אבוהב סי' רע"ו, פ"ן]+ ויתיצבו בתחתית ההר. אמרו: לא היה זה אלא להקביל פניו יתעלה ולשמוע דבריו, כמ"ש +שמות /פרק י"ט/ שם+ ויצא משה את העם לקראת האלהים, ואין זה חובה עלינו. ולו היה זה חובה, היינו מתחייבים כגון זה בקריאת אתם נצבים +דברים כ"ט ט'+ לפי שהיו עומדים. אמר להם: הנה מצינום בבגדאד עומדים. אמרו לה: זה מפני שראש המתיבה או ראש הקהל הוא אשר יקרא, ויעמדו בפניו +עי' שבלי הלקט ה' תפלה סי' מ"ג בשם תה"ג, פ"ן+ ואפשר שעשו כמותה מקצת ערים, לפי שראו חיצוניות מנהגם לעמוד, ואפילו היה זה מנהג אנשי בגדאד, איננו חייבים להימשך אחרי זה. יורינו אדוננו, אם יש לחוש לזה בזאת העת, ומה היא התרעומת, שחששו לה רבותינו, ואם (המינים) הם הקראים או הכותים, כי מקצתם אוחז בחיצוניות המקרא כולו ומקצתם אוחז בחיצוניות חלק ממנו, ומה מעלתן (של י' הדברות) על שאר התורה, והאם רשאי זה הממונה לבטל מנהג זאת העיר שיימשכו אחרי מנהגו ושנניח מנהג האבות, והאם ראיתו לעמוד מן ויתיצבו (היא) ראיה? יורינו אדוננו ושכרו כפול.
 
התשובה זה, אשר הנהיג הרב הנפטר נ"ע לישב, הוא הראוי, וראיותיו ראיות נכונות לפי דיני אנשי העיון, ואין להוסיף עליהן. וכך היה ראוי לעשות, (ר"ל) בכל מקום, שמנהגם לעמוד, צריך למנעם, בגלל מה שמגיע בזה מן ההפסד באמונה (ומה שמדמים), שיש בתורה מדרגות ומקצתה מעולה ממקצתה, וזה רע עד מאד. ומן הראוי לסתום כל הפתחים, שמביאים לזאת האמונה הרעה. ומה שטען החכם האחר, שבגדאד ומקצת הערים עושות זאת, אין זה ראיה בשום פנים, לפי שאם נמצא אנשים חולים, לא נחליא הבריא מאנשיהם, כדי שיהיו שווים, אלא נשתדל לנתח כל חולה שנוכל. ואלה הקראים +עי' ת' רס"ה ופ"ן שע"א, ובאהלי יעקב, סי' ל"ג+ אינם אלה אשר קורין אותם החכמים מינים, אלא קורין אותם צדוקין וביתוסין +השווה פי' המשנה לאבות פ"א מ"ג וה' עבדים פ"ו ה"ו, פ"ן+ להוציא הכותים +על ההבדל בין הכותים לבין הקראים - הצדוקים עי' ה' עבדים שם ועל זיהוי הצדוקים והביתוסים עם הקראים פי' המשנה שם, ובזה מתבטל נוסח פ"ן, פנים, ועי' בס' השנתי לברילל ח"ז ע' מ"ג על השומרונים בקהירה, ועי' מאן ח"א עמ' י"ד וי"ח.+ והמינים הם אשר נתפסדו להם האמונות בעיקרי התורה, ומכללם האומרים אין תורה מן השמים +סנהדרין צ"ט א'.+ וכבר ביארו, שאין הפרש בין המכחיש התורה כולה או מכחיש פסוק אחד ואומר משה מפי עצמו אמרו. והיה מן המינים מי שהאמין, שאין מן השמים אלא י' הדברות +עיין פיהמש לרמב"ם, תמיד פ"ה מ"א ועיין ר"ש ליברמן, הלכות הירושלמי עמ' כ"ב אות ד', א"ן+ וששאר התורה משה מפי עצמו אמרו, ולכן ביטלו קריאתן בכל יום. ואסור בשום פנים לעשות בתורה מקצתה מעולה ממקצתה, ועיינו בדברינו בזה בפירוש המשנה בפרק חלק +פיה"מ סנהדרין פ"י עיקר ח', פ"ן.+ וכתב משה.
שו"ת הרמב"ם סימן רסד
 
שאלה המכילה שני עניינים. ויורנו מה שאמר הדרתו בפרק החמישי מן הלכות תלמוד תורה +[ה"ו, פ"ן]+ בדבר ההתנהגות עם הרב ולא יכריע דבריו, איך צורת (הדבר) הזה. ועוד, מה שאמר הדרתו בפרק השביעי +הי"א+ מאותה ההלכה עצמה, ואפי' נדה עצמו על דעת, איך צורת (הדבר) הזה. ועוד, מה שאמר הדרתו בפרק השני מהלכות ע"ז +ה"ה+ וכן המינים מישראל אינן כישראל לדבר מן הדברים ואין מקבלין אותן בתשובה לעולם. ואמר הדרתו בפרק השלישי מן הלכות תשובה בד"א שכל אחד מאלו אין לו חלק לעולם הבא, כשמת בלא תשובה, אבל אם שב מרשעו והוא בעל תשובה, הרי זה מבני העולם הבא, שאין לך דבר שעומד בפני התשובה. וקשה +עי' כ"מ בה' ע"ז ובה' תשובה שם ובשו"ת רדב"ז לשונות הרמב"ם סי' מ"ה שנבוכו בסתירה זו ולא ידעו לה פשר מפני שלא ראו תשובת רבינו זו (גייגר), פ"ן+ מה שנאמר על המינים אין מקבלין אותן בתשובה לעולם, והרי נאמר בסוף הפרק +הכוונה לסוף פ"ג מה' תשובה (הי"ד) הנזכר לעיל+ על מי ששב מן הכל, (שמקבלין) אותו. יורנו הדרתו הקדושה, המקום יאיר עינינו במאור תורתו, אמן.
 
התשובה הכרעת דבריו היא, שתהיה לרבו סברה בעניין מה של פרט שבהלכה, ויאמר התלמיד, שמה שנראה לו ומתקבל אצלו, הוא אינו מה שאמר הרב, הרי זה אסור לו, מאחר שהדבר שקול לשניים ואפשריות בו שתי דעות, ואל יכריע סברת רבו מפני סברתו. [וצורת נדה עצמו על דעת היא, שיחייב עצמו הנדוי, בתנאי שירשה זאת פלוני. (אבל גם) אם לא הרשה זאת אותו הפלוני, צריך הפרה, וזה הולך לפי העיקר הידוע +מכות י"א ב', ה' ת"ת פ"ז הי"א+ אפילו נדוי על תנאי צריך הפרה, ר"ל אפילו לא נתקיים התנאי]. ומה שאתם חושבים לסתירה בדבר המינים, אין בו סתירה כלל, לפי שאחד משני המאמרים (הוא) אין מקבלין אותן בתשובה, ר"ל בזה, שאנו לא נקבל מהם תשובה ולא נראם בחזקת בעלי תשובה, אלא בחזקת מינים, כפי שהיו, והצדיקות שהם מראים היא או מסיבת הפחד או לגנוב דעת הבריות. וזה המאמר האחרון הוא, שאם שבו באמת במה שבינם לבין בוראם, יש להם חלק לעולם הבא, וזה דין בדבר מה שבינם לבין בוראם, וזה הראשון בדבר מה שבינם לבין בני האדם. וכתב משה.
שו"ת הרמב"ם סימן רסה
 
שאלה ויורינו בדבר אלה האנשים הנקראים קראים, אם הם באים למושב או לבית מדרש או לבית /הכנסת/ הכניסת ואין באים עמם אלא פחות מעשרה מן הרבנים, המאמינים בתורה שבכתב ושבעל פה, אשר אלה הקראים כופרים בה כפי שזה מפורסם ואינם מאמינים בקבלה, אלא מחזיקים בחיצוניותו של המקרא עם פירושיהם. האם, כשבאים מן הרבנים תשעה אנשים ואינם יכולים להשלים המנין, ישלימו באחד מן הקראין את העשרה להתפלל בציבור או לזולתו מן הענינים, שאין מקיימין מצוותם אלא בעשרה, אם לאו? יבאר לנו באר היטב. וכן אם באו ששה או חמשה רבנים, הישלימו את העשרה באלה הקראים אם לאו? וכן יבאר לנו, המותר באחד מהם הזימון? וכן יבאר לנו מה חייב שליח ציבור שחטא ועבר לפני התיבה במעמדם, כשהם משלימים העשרה, אם זה אסור? וכן יבאר לנו העניינים, שבהם נחלקים הקראים מן הרבנים, ושכרו כפול מן השמים.
 
התשובה אסור להשלים בהם מנין, לא עשרה ולא שלשה, משום שאינם מודים בחיוב זה (הדבר). והעיקר בזה אומרם בעירוב +עירובין ל"א ב' (משנה פ"ג מ"ב) ועי' פי' המשניות עירובין פ"ו מ"ב, וה' עירובין פ"ב הט"ז+ או ביד מי שאינו מודה בעירוב אינו עירוב. וכל דבר, שמאמינים בחיובו ובחלותו, רשאים אנו להצטרף אליהם בו, וכל מה שאין מאמינים בחיובו ובחלותו, אסורים שיצטרפו בו. וידוע שאינם מאמינים בחיוב הקדושה ולא בחיוב הזימון, ואינם משגיחים במנין עשרה ולא במנין שלשה. ומאחר שאינם מודים בחוקים אלו, אסור לעשות זאת עמהם ולהשלים המנין +עי' ה' ממרים פ"ג ה"ג ועי' פ"ן תשובה סי' שע"א, ועי' מש"כ אה"ו בבית תלמוד ח"א ע' קצ"ו, עפנשטין ע' מ"ג, פ"ן+ בהם, אחרת סומכין בדבר על מי שאינו מאמין בו. ומי שעבר לפני התיבה במעמדם, מתרים בו ומונעין אותו מזה, ותו לא. וכתב משה.
שו"ת הרמב"ם סימן רסו
 
שאלה +שאלה זו נשאלה שוב בת' קס"ב, עיי"ש+ ילמדנו רבנו בדבר מי שמצא ספר תורה של קלף תפור בגידים בקצה העליון של היריעות, (ובאמצען ובקצה) התחתון שלש תפירות בכל מקום, ושאר התפירה בלא גידים במשי +[עי' ה' ס"ת פ"ט הי"ג, פ"ן]+ או בזולתו. היוצאים בו ידי חובת קריאת התורה בציבור ומברכים עליו או לאו? יורינו אדונינו ושכרו כפול.
 
התשובה אחר היותו קלף אתה שואל על דבר תפירתו, אם צריכה להיות כלה בגידים או בזולתם? סוף דבר, הרי הוא כאחד החומשין. וכתב משה.
שו"ת הרמב"ם סימן רסז
 
שאלה ילמדינו רבינו בדבר מה שנהגו באלכסנדריה, שהקורא, כאשר הוא מגיע בקריאתו לשלש עשרה מידות שבפרשת כי תשא +שמות ל"ד ו' וכו'+ הוא שותק, עד אשר קוראין אותן הקהל בקול רם במניין. +[עי' בס' נוה שלום (מנהגי נא אמון) להר' אלי' חזן, נא אמון תרנ"ד, או"ח סי' כ"א על מנהג זה, פ"ן]+ והיו בתחילה מונים ה', ה', אל, רחום, וחנון, וגו', עד שהגיעה (ידיעה על) זאת לרבינו אלעזר ואמר, שאין ראוי לקרא אלא מן השם השני לבד והוא ה', אל, רחום, וחנון וגו', הואיל ובין שני השמות יש פסק ואסור לערבם בשום פנים, כי אולי יביא המצב בו לאמונה נפסדה. ונשארנו מחזיקים בדברו בזה עד ימינו אלה. וכאשר בא אלינו הרב רבינו פינחס ש"צ, מחה בידינו על זה ואמר, שאין ראוי להפריד השמות בקריאה, לפי שלא ישלם לנו מנין השלש עשרה מדות, אלא אם נזכיר השני שמות, ושראוי לקרוא לפי המנהגות, שנהגתם (לפיהם) בתחלה. ונחלקו דעות האנשים בזה. (ואנו) עבדיך לא שמענו מי שאמר שלזאת הקריאה עיקר בתלמוד, אבל רבינו סעדיה ז"ל +[בתה"ג הרכבי סי' ר"ח הובא' באו"ח ה' קה"ת סי' מ"א, פ"ן] וכן בסידור רס"ג ע' שס"ט+ מנה אותן עם הפסוקים, שנהגו לקוראם בקול רם, כמו כי מחה אמחה וכו' +שמות י"ז י"ד+ והפסוקים שבשירת הים, וגם מה שבדברי קבלה, כגון קק"ק =קדוש, קדוש, קדוש= ה' ודומיהם, ובכלם לא שמענו מי שאמר, שלהם עיקר בתלמוד, כמו שהזכרנו. יורנו הדרת אדונינו, האם לזאת הקריאה זכר בתלמוד ומה טעמה וימנה לנו השלש עשרה מדות, להסיר הספקות במניינן, או שהמצב בזה תלוי בהרגלים ובמנהגים, ולבני אדם הבחירה בזה, אם ירצו, יקראו בקול רם, ואם לא ירצו, לא יקראו. ויבאר לנו זאת באר היטב, כפי שהתרגלנו מחסדו, ואל ימנענו אלהים מלהנות מאורו ואל ישלול מן האומה היהודית אדם גדול כמותו, (וימלא) [ימלא] לבו וירחיבו ויבאר קשייו ויבהירם אנ"ס =אמן נצח סלה=.
 
התשובה אלו הקריאות כולן אין עיקר להן, ולא נזכרו כלל בדבר מדברי רז"ל, והקרוב אצלי, שהם מנהגי חזנין שנתפרסמו. אבל אני לא קראתי אותן מעולם, משום שאיני יודע לזה עיקר, והוא דבר שאין לו מובן ברור, אבל איני מוחה בידי מי שקורא, משום שהדבר מפורסם ברוב הקהלות, אלא פעמים הרבה אניחם. והענין בכל זה תלוי במנהג ואין בו לא דבר רצוי ולא מגונה, וכל שכן חטא או חובה. ושהשם הראשון אינו מן השלש עשרה מדות, הרי זה דבר נכון, לא שמעתי מעולם מי שחלק על זה, +כך הביא הראב"ע פי' כי תשא בשם גאון עי' הוצ' פליישר ע' שכ"ב הע' ב ועי' מה שהובא מס' מגילת סתרים לר' נסים בתוס' ר"ה י"ז ב' ד"ה שלש עשרה וברא"ש לר"ה פ"א סי' ה'+ ופשוטו של מקרא מורה על זה, לפי שהוא יתעלה, אמר וקראתי בשם ה' לפניך, אחר כך סיפר קיום זאת ההבטחה, והזכיר, שה', יתעלה שמו, קרא ה', אל, רחום, וחנון וגו'. והגאונים כלם מסכימים על זה. וכבר הזכיר הרב בהלכות +הרי"ף ר"ה פ"א סי' תתקל"ט (פ"ד ע"ב) בשם פירוש לגאון ולא נזכר שם שהוא לר' האי, ועי' בפי' רבי' חננאל לר"ה י"ז א', פ"ן והשווה בנדיקט, קרית ספר כ"ז ע' שכ"ט הע' א, ועיין אוצה"ג לראש השנה עמ' ל' סי' כ"ה והיה במגלת סתרים של רב נסים עיין המפתח בתרביץ שנה י"א עמ' רמ"ב, א"ן+ דברי רב האיי ז"ל ורב חסד שהיא מדה ששית, וזה לא יהיה, אלא אם יהיה המניין מן השם השני. ובני אדם נחלקו גם במניין. יש מי שמונה ונקה מדה אחת, לא ינקה מדה שניה, והוא התרגום עצמו, +שתרגם ונקה: סלח לדתיבין לאוריתה, לעומת לא ינקה: ולדלא תיבין לא מזכי+ ויש מי שמונה אותם יחד מדה אחת ואומר שהם מדה אחת, ומבאר כונתם, שהוא, יתעלה, לא יעקור מן השרש ולא יעשה כלה, נגזר ממה שאמר +ישעי' ג' כ"ו+ ונקתה לארץ תשב (וממה שאמר), +ירמי' ל' י"א+ ויסרתיך למשפט ונקה לא אנקך, ר"ל לא אעקורך מן השורש בעונש, וכאלו הוא אומר, שהוא, יתעלה, כאשר יענוש, לא יעשה כלה. (ואופן) מניינם לפי המפורסם +[עי' ספרי הוצ' פרידמאן דב' מ"ט ע' פ"ה ועי' מורה נבוכים א' נ"ב, פ"ן] מו"נ א' כ"א, כך צ"ל, עי' פירוש ראב"ם על בראשית ושמות, הוצ' א"י ויזנברג, לונדון תשי"ח, עמ' תקל"ז, טור א - ב+ הרי הוא זה: הראשון ה', השני אל, השלישי רחום, הרביעי חנון, החמישי ארך אפים, הששי רב חסד, השביעי ואמת, השמיני נוצר חסד לאלפים, התשיעי נושא עוון, העשירי ופשע, האחד העשר וחטאה, השנים עשר ונקה, השלשה עשר לא ינקה. ומי שמונה ונקה לא ינקה מדה אחת, כמו שפרשוהו פרשני ספרד, יאמר, שמה שאמר עוד פוקד עוון אבות הוא המדה השלש עשרה. ולא שמענו מעולם מי שמנה ה' הראשון +[ועי' ערוגת הבשם ח"ב עמ' ק"ג - ק"ה א"ך]+ ולא יתכן גם כן למנותו מצד העניין, לפי שכל אלו מדות שונות זו מזו, לכל מידה מהן ענין (אחר), וה' ה' הוא עניין אחד, אפילו תחזור עליו מאה פעמים, ולא בא כאן לכופלו, אלא כמו שבארנו לומר, שה' קרא ואמר ה', אל, רחום, וחנון וגו'. וכתב משה.
שו"ת הרמב"ם סימן רסח
 
שאלה מה יאמר הדר' צפי' מ"ו משה הרב הגדול בישראל המובהק הפטיש החזק נר המערבי דגל הרבנים אור העולם ופלאו ממזרח שמש עד מבואו כירח יכון עולם במאמר אלהי עולם. ויעטר כלל קהלות הקדש בחייו ובאריכות ימיו. בדבר טלית +[עי' ת' רה"ג בג"ל סי' מ"ו אשכול ח"ב נ"ג, שע"ת סי' ל"ט, אסף אצל פ"ן, הוספות]+ אשר בחר אותה בן אדם לציצית, ורצה להתנאות במצוות ורקם שוליה במשי באומנות משובחת וכתב בשוליה פסוק מן פרשת ויאמר +במדבר ט"ו ל"ז ואילך+ וכתב השם (בשלושה) יודין. ומחה בידו ממונה העיר על מה שעשה ואמר לו: אסור ללבוש זאת הטלית. ולא קיבל ממנו והתמיד בלבישת אותה הטלית. יורינו רבינו, האם מה שעשה זה, נכון ומותר להימשך אחריו בזה, או הוא חטא. ואם הוא חטא, מה דין זאת הטלית שרקם בה פסוקים מן התורה ומה חייב זה, אשר אסר עליו ממונה העיר ולא קיבל ממנו? הורינו זאת ושכרך כפול מן השמים.
 
התשובה זה המעשה הוא חטא ואינו מותר בשום פנים. ואיסורו לדעתנו משני טעמים. האחד מהם, שאין לכתוב מן התורה פסוקים פסוקים אלא יכתוב שלוש תיבות +גיטין ס' א', ה' ס"ת פ"ז הי"ד, פ"ן+ לבד ולא יותר. ואם צריכים אנו להביא ראיה מפסוק, משנים אנו הכתב ונותנים לו צורה אחרת או כותבים מכל תיבה אות אחת או שתיים, סוף דבר, מקצת התיבה, או כותבים בסירוגין. (ואפילו) מי שהתיר +הוא הרי"ף בגיטין פ"ה לדף ס' ועי' ב"י סי' רפ"ג שכתב שבימי הרי"ף היה חסרון ספרים עד שהיו צריכים ללמוד עשרה בספר אחד, ורבי' פסק לאסור לכתוב מגילה לתינוק בה' ס"ת פ"ז הי"ד, פ"ן+ לכתוב פרשה לתינוק להתלמד בה, לא (התיר) זאת אלא בגלל הכרח הלימוד, לפי שלא ניתנה תורה להכתב פרשיות פרשיות, וכל שכן פסוק פסוק. ואולי יחשוב מישהו, שאין זה אסור אלא בכותב על הספר בדיו וכדומה, אבל בחורת בעץ או בזהב וכדומה או רוקם בבגד מותר, הרי ידע, שאין חילוק בין כתיבה לחריתה, כמו שנתבאר בגיטין +[כ' א', אמנם שם נאמר וכתב ולא חקק, אסף אצל פ - ן, הוספות].+ ונתבאר גם כן בזה העניין האיסור מאומרם +[יומא ל"ז א', גיטין ס' א', פ"ן]+ אף היא עשת טבלה שלזהב /של זהב/, שפרשת שוטה כתובה עליה. וזו היתה חריתה בלוח זהב וממנה היה הכוהן מעתיק וכותב על הספר. והקשה התלמוד על זה המעשה ואמר: שמעת מינה כותבין מגלה לתינוק להתלמד בה. ותירץ זאת הקושיא כמו שנתבאר שם, שבזאת הטבלה היה חרות אלפבית של כל תיבה +[ופרש"י אותיות של ראשי תיבות, ועי' שווארץ בהצופה לח"י ח"ט י"ז, פ"ן]+ או היתה כתובה בסירוגין, שלוש תיבות פה ושלוש תיבות רחוקות מהן בשורה שניה, שאינה נקראת עם הראשונה. וראיה לנו מזה, שהחריתה אסורה ככתיבה, והוא הדין ברקימה. ופה במצרים ראינום לוקחים לוחות זהב או כסף וחורתים בהם שיר של פגעים +עי' שבועות ט"ו ב', פ"ן+ ותולים אותם בצוארי הנערים, ומחינו בידם על זה תכלית המחאה +ה' ס"ת פ"י ה"ה.+ והטעם השני, אשר בגללו אסור זה המעשה, והוא יותר חזק מן הראשון, הוא שמפקיר פסוקי תורה לידי זלזול, לפי שהציצית תשמישי מצוה ואין (בה) קדושת גוף, ולפיכך מותר ליכנס בטלית מצוייצת לבית הכסא +ה' ציצית פ"ג ה"ט, פ"ן+ ולדורסה ברגל ולהשתמש בה, כגון לפורשה ולכסות (בה), בעת כיסוי הערווה ובעת גילויה, כל זה מותר. ואיך נפקיר פסוקי התורה, שנכתבו בקדושה, שנכתבו מפי הגבורה, לאלו הטינופות והזלזולים? וזה ביזוי תורה בלי ספק, נוסף להיותו ג"כ חידוש וסטיה, שלא היה כמותו בישראל לפי ידיעתנו, וממה שחייבים אתם לדעתו, שזה הכתב ר"ל כתב אשורי, הואיל ובו ניתנה תורה +[עי' סנהדרין כ"א ב', ועי' ת' ר' שרירא גאון ורה"ג בתה"ג הרכבי סי' שנ"ח, פ"ן]+ כמו שנתברר, ובו נכתבו לוחות הברית, מגונה להשתמש בו חוץ מאשר בכתבי הקודש. ולא פסקו ישראל מלהשמר בזה, והיו אגרותיהם וחיבורי חכמותיהם וכתבי חול שלהם בכתב עברי לבד, ולכן תמצא חרות תמיד על שקלי הקודש +[עי' צונץ צו"ג ע' תקל"ו, לעווי יודישע מוזען לפסיא אלף שמונה מאות ששים ושתים עמ' ג', פ"ן] והשווה גם אנציקלופדיה מקראית א טור ת"י וספרות נוספת שם תט"ו+ דברים של חול בכתב עברי, ולא תמצא כלל אות אחת מזה (בכתב) אשורי בדבר משאריות ישראל, לא בחריתת מטבע ולא בחריתת אבן, אלא כל זה בכתב עברי. ובגלל זה העניין שינו הספרדיים כתבם ונתנו לאותיות צורות אחרות, עד שנעשה כאלו כתב אחר, כדי שיהיה מותר להשתמש בו בדברי חול. וגנה רבי' יוסף הלוי ז"ל +עי' שו"ת תשב"ץ דוראן ח"א סי' ב' בסוף התשובה+ לכתוב הגט בכתבנו זה (שאותיותיו) מחוברות מאוד. ואמר: יבוא ממנו משמע תרי לשאני בגיטא +ה' גירושין פ"ד ה"ט, פ"ן+ וזה (מפסידו). וכתבו הסופרים אותו, ר"ל הגט, בכתב, שאותיותיו מופרדות, ר"ל בכתב אשורי כספר תורה. וגנה זאת גם כן ואמר: כיצד נשתמש במכתב אלהים זה ויבוא לידי זלזול, אלא יכתוב בזה האופן של הכתב, הנקרא אלמד'בד"ב +כלומר המתנועע: הכוונה כפי הנראה לכתב, שאותיותיו מחוברות במקצת, אך עדיין ברורות במידה מספיקה [ועי' ה' גיטין פ"ד ה"י, פ"ן], הוא עומד באמצע בין הכתב המעל"ק, התלוי, שאותיותיו מחוברות מאד, והמג'ל"ס, המיושב, שאותיותיו נפרדות לחלוטין+. (וכל) מה שעושים מאלה הדברים, הרי הוא בכלל כבוד תורה, ומי שעושה זאת עליו לירוא מאלהים. וכמו שלו שכר על כוונתו להתנאות במצוות, כך יהיה לו השכר היותר גדול, אם יכבד דברי אלהים ויחתוך אלו הרקמות, אשר בהן דברי אלהים חיים, ויגנזן, וזאת חייבים לעשות. ואם הממונה מטעם ההלכה מוכיח מי שנופל ממנו בחכמה על דבר מענייני האיסור וההתר, חייב הוא לקבל זאת (ממנו) ולא לחלוק (עליו), ואל יהא בור, אשר מסימניו, (שהוא) מדבר לפני מי שהוא גדול ממנו בחכמה +השווה אבות ה' ז'.+ ואם לא יקבל ממנו ויתמיד (במעשה) שעליו הוכיחו, הרי הוא בר נידוי +[ה' ת"ת פ"ו הי"ד אות א', פ"ן]+ לפי שהוא עובר על איסור ועם זה מבזה תלמידי חכמים, שהוא בכלל בזיון דבר ה' +סנהדרין צ"ט א', ועי' פי' המשניות לסנהדרין פ' חלק קודם הי"ג עיקרים ובה' ת"ת פ"ו הי"א וי"ב.+ וראוי ג"כ לממונה, אפילו תהיה מדרגתו גדולה, לנהוג עם הציבור בנחת וימחול על כבודו וימחה על כל דבר שראוי למחות עליו, בנחת ועדינות, שיחייב שיקבלו (דבריו) ברצון, עד שיחזירם לעשיית הנכון בעבותות אהבה. וכתב משה. תמוז אתק"ב +הת' הובאה לדינא בברכ"י או"ח סי' פ"ה סק"י, פ"ן והשווה גם לוצקי, התקופה ל' - ל"א, עמ' תרפ"ז - ח.+
שו"ת הרמב"ם סימן רסט
 
שאלה (מעיר) חלב בדבר השתייה על מיני זמר וכו'. ושתיית היין שדורכים הישמעאלים. יורינו רבינו ושכרו כפול מן השמים.
 
התשובה ידוע, שעצם הזמר והניגונים כולם אסורים וכו'. ואלה הישמעאלים אינם רחוקים מעבודה זרה +[עי' פ"ן סי' שס"ט, פ"ן]+ כמו שהזכרתם +לפנינו ליתא, כי השאלה קוצרה+ יותר מקטן בן יומו, שאמר רב +ע"ז נ"ז א', פ"ן+ שהוא מנסך, והלכה כמותו +ה' מאכלות אסורות פי"א ה"ה.+ ותכלית מה שהקלו כל הגאונים +עי' רמב"ם שם ה"ז, ועי' מראי המקומות אצל פ"ן סי' שס"ט, הע' א פ"ן+ ביינם של אלו, (שיהיה) מותר בהנייה, ותו לא, אבל (שיהא מותר) בשתייה, לא נשמע זה משום בעל הוראה. והלכה למעשה בפני כל גאוני מערב, כאשר קורה, שנוגע ישמעאלי ביין שלנו נגיעה המחייבת ניסוך, שאוסרים לשתותו ומתירים למוכרו כדין יין הישמעאלים עצמן. וכאשר קורה, שנכנס גוי +הכוונה כאן לנוצרי, אף כי בדרך כלל גוי מציין ישמעאלי וערל נוצרי, עי' למשל, ת' קמ"ט הע' ה+ או ישמעאלי אצל אנשים בשעה שהם שותים, הם ממהרים לערב קצת דבש +[ה' מאכלות אסורות שם ה"י, עי' שווארץ במאסף המדעי על הרמב"ם ח"א שס"ג, - הת' נכתבה קודם שהופיע החיבור שלא רמז אליו רבי', ועי' גייגר יוד' זיטישר' ח"י קכ"ו, רמש"ש ארב' ליט' עמ' רי"ב, פ"ן]+ ביין אשר לפניהם ושותים עמו, ואמרו: כבר נפסל לגבי המזבח והיה בכלל מיני השכר, והעיקר (אצלנו שאין) מנסכין לעבודה זרה אלא יין הראוי ליקרב על גבי המזבח. כך הורה רבינו יוסף הלוי זצ"ו לברכה, וכך עשה כמה פעמים הלכה למעשה, הוא וכל גדולי ספרד וכו'. [וכתב משה].
שו"ת הרמב"ם סימן רע
 
(שאלה) /בתשובה זו רבו הסוגריים ומפריעים את שטף הענין ולכן הושמטו/ הוחלט, שבאיזה זמן שיודיע הראש אבו זכרי +על השערת ד' צ' בנעט, שהוא זהה עם הנשיא ר' יהודה בן יאשיה, עי' מלילה שם עמ' /ג - ד/ רכ"ט+ הנזכר לממונה +עי' מש"כ אסף מלילה שם /ג - ד/ עמ' רכ"ד+ ר' פרחיה +השווה מלילה שם /ג - ד/ עמ' רכ"ד+,,, ויחוייב, שיקבל ממנו דבר בעד מינויו (כממונה) על אלמחל"ה, או אם ירצה,,, ולא נתן ידינו לכך, וזה בגלל מה שנתברר לנו ונוכחנו לדעת על חסידותו וזקנתו,,, והסתפקותו במועט וחכמתו זה שנים רבות והעדות של בעלי חכמה ודעת לטובתו,,, ושהוא עולה על הדומים לו בכל הרי"ף +מחוזות מצרים. ועי' מאן ח"ב ע' רפ"ט - ר"צ בפסיקה לפדיון שבויים שהוטלה על קהלות הריף, ושם רשומים כל המקומות של הריף, ושם עמ' שי"ז, א"ך+ כל ממונה, שיבוא מטעם הראש הנזכר לאלמחל"ה, לא נקבל רשות שלו +על עניין הרשות עי' פ"ן סי' קי"א+ ולא נצטרף עמו בעשרה ולא נתן לו דבר ממסי הרשות ולא נציית לפקודתו. וכל חפצנו בדבר זה הוא שכר מן השמים בשאיפתנו לרדוף שלום וליצא ממחלוקת,,, למען התורה והמקיימים אותה, העוסקים בחכמה ובמעשה. וזה פרחיה הדיין ש"צ התחייבנו לו בכך, כל עוד הוא בחיים ויושב במדינה ואינו מבקש ליצא ממנה לארץ ישראל. הסכמנו כולנו על זה בלב שלם ודעתא שלמתא ועברנו בברית ד' ובאלתו +דברים כ"ט י"א, [ועיין בהל' שבועות פ"ב ה"ד, א"ך]+ שאיש מאתנו לא יפר דבר ממה שהזכרנו. ומי שיעבור על זה ויפר בלא הכרח, לא יהא אחד מאתנו ולא נשתתף עמו בגילו ובאבלו +עי' ש' אסף, באהלי יעקב קצ"ה, ר"כ+ ויבדל מקהל ישראל ובזאת יהיה אלהינו בעזרינו ויקיים בנו ואשיבה שופטיך כבראשונה ויועציך כבתחלה +ישעי' א' כ"ו, אסף+: וחתמו בזה זקני הקהל ונכבדיו ואנשים רבים. המותר לקהל לעבור על זאת התקנה ולפרוק חיוביה, על ידי שייכנסו תחת רשות ממונה, שיבוא מטעם הראש אבו זכרי, זולתי פרחיה? והעדים, שהיו במעמד, בשעה שהעתיקו זאת התקנה מלה במלה, הם יהושע בר איוב נ"ע ומשה הכהן בר ברכות הכהן נ"ע.
 
וזו העתקת התשובה (שנכתבה) בכתב ידו של רבנו משה. כל פרט, שכוללת זאת התקנה, מחייב לכל מי שחתם עליה או שנקראה בפניו או ששמע (אותה) וקבל (על עצמו) פרטיה. וכל העובר על פרט מפרטיה ממי שכתב וקבל (עליו), שלא בהסח הדעת, הרי הוא מפר שבועה ונשבע על שקר ופסול לעדות +[עיין הל' עדות פ"י ה"ב, שו"ת מהרי"ק סי' קכ"ו, א"ך]+ ולא ינקה מדינה /של גיהנום/ שלגהנם, כדין כל עובר על שבועת בטוי בזדון. ואם עובר הוא בעדים והתראה, לוקה, הואיל וקבל השבועה עליו בשם ואלה. וכתב משה: וכך סובר אני יצחק ב"ר ששון נ"ע +השווה מלילה שם ג - ד ע' רכ"ה+: ואני מסכים לכך שמואל הלוי בר סעדיה נ"ע. מנשה בר יוסף זל"ו.
 
על אמיתת זה מעידים אנו החתומים בסוף זה השטר יהושוע בר איוב נ"ע שמואל בר יפת נ"ע.
 
בפנינו ואנן במותב תלתא כחדא הוינא חתמו אלו העדים דחתמות ידיהון לעילא והם יהושע בר איוב נ"ע שמואל בר יפת נ"ע.
 
נתן הכהן בי"ר מבורך המעולה הדיין זצ"ל. שלמה בי"ר נתן זצ"ל. ברכות בר אפרים נ"ע.
שו"ת הרמב"ם סימן רעא
 
שאלה מן השאלות, ששאלו בני מערב לרבי' משה בן מימון: בפרק אחד עשר, +[ה' תפלה הי"ז, ששון]+ אמר ואם התנו שבעה טובי העיר במעמד אנשי העיר, שיהא הלוקח מותר לעשות כל אלו, מותר. מדוע לא חייבו ביותר או בפחות, אלא בשבועה.
 
[התשובה] דע, שאומרם +מגלה כ"ז א', ששון+ ז"ל שבעה טובי, שבעה פה לא דוקא, ואין הוא אלא היותר גדול שבריבוי המספר, כמו שנאמר שבע כחטאתיכם +ויקרא כ"ו כ"א, ששון+ והחזיקו שבע נשים +ישעי' ד' א', ששון+ וטובי העיר (הם) תלמידי חכמים, אנשי תורה ואנשי מעשים טובים, ללמד: נאים דברים היוצאים מפי עושיהן. +תוספתא יבמות סוף פרק ח, א"ן+
שו"ת הרמב"ם סימן רעב
 
(שאלה) [מה יאמר] הדרת יקרת צפירת תפארת מרנו ורבנו משה הרב הגדול בישראל ישמרהו אלהינו ויברכהו, בדבר שני אנשים מישראל חזקים ובריאים, אשר לאחד מהם מגיע דבר מן האחר, וכל אחד מהם דר בעיר (אחרת). בקש האחד מהם למנות לו מורשה, להוציא את המגיע לו מן האחר. המתיר לו הדין זאת אם לאו? ואם שניהם דרים בעיר אחת והתובע רוצה למנות לו מורשה, שיתדיין במקומו ויישפט ויוציא את המגיע לו, האם (מותר) לו (לעשות) זאת אם לאו? יורנו הדרת אדוננו מה מחייב הדין בזה ושכרו כפול מן השמים.
 
התשובה ההרשאה מגונה, כמו שאמרו +שבועות ל"א א'+ אשר לא טוב עשה וכו' זה הבא בהרשאה. ושיטען (איש) אחר במקום חברו את טענותיו, הוא איסור חמור +ה' שלוחין ושותפין פ"ג ה"ה+ כמו שידוע, שברחו (חכמינו) מערכי הדיינים. +אבות פ"א מ"ח ופי' המשניות שם (י' בנעט בס' היובל לכב' הילדסהיימר חלק עברי ע' ס"ד) ועי' ה' סנהדרין פכ"א הי"א+ ועל פי אלו ההקדמות אסור לדעתי למנות מורשה, אלא כשיש הכרח, אם משום שהתובע בעיר (אחת) והנתבע בעיר אחרת +עי' פ"ן סי' ש', פ"ן+ או משום שהתובע חולה או כיוצא בזה מן הסיבות המצדיקות. אבל כשמסתלקות הסיבות, אין מקום להרשאה, אלא יבואו שני בעלי הדין לבית דין, הואיל ואין מניעה לאיש מהם. וכתב משה.
שו"ת הרמב"ם סימן רעג
 
(שאלה) [מה] תאמר הדרת יקרת [צפירת תפארת מרינו] ורבינו אדונינו משה הרב [הגדול הפטיש החזק] יהי שמו לעולם כירח יכון עולם, [בדבר דיין, אשר דר] בכפר, שסביבו חוות. והיה [מנהג זה הדיין], כאשר נזדמנה באחת מהן מילה, לצאת אל [אותו] הכפר ולמול בו. ואירע בינו ובין איש [רופא ריב], שהביא לידי כך, שיצא זה האיש אל כפר אחד (ומל) בו. ונמשך הענין כך. וקבל במילה הנזכרת סכום מה. ובא ואמר איני צריך לזה, וחילקו לעניים. יורינו אדוננו, האם אותו האיש עובר עבירה, כיוון שעבר כלפי הדיין הנזכר בזה, אם לאו? והאם מה שחילק לעניים, מותר להם לקבלו אם לאו? ושכרו כפול מן השמים, נצח סלה.
 
התשובה מה שסבר, שעשה מצוה בחלקו [לעניים, הרי] היא מצוה הבאה בעבירה +ברכות מ"ז ב' וש"נ+ לא עבודת ה', וחטא, לפי שמנע פרנסה קבועה של עני בן תורה, ועבר על לא תקום ולא תטור +ה' דעות פ"ז ה"ז וה"ח, ס' המצות מל"ת ש"ד וש"ה+ ועבר על אסורם ז"ל על גניבת דעת [הבריות] +חולין צ"ד א', ה' דעות פ"ב ה"ו, ה' מכירה פי"ח ה"א+ לפי שרצונו הראשון [של זה] וכונתו להציק לאויבו, ומטעה הוא את מי שאינו יודע (דברים כהויתם) לחשוב שהוא מתכוון לעשות מצוה. ועבר ג"כ עבירה, שירד לאומנות חברו +סנהדרין פ"א א', ה' דעות פ"ה הי"ג+ אפילו היה נצרך. אבל כשאינו נצרך, הרי זו אכזריות והפלגה בנקימה ובנטירה. ואסור למי שיש לו,,, הדבר אשר הוא,,, [סוף] דבר, כל מי שמעכב (חברו) לעסוק במעשיו, הרי הוא בכלל מסיג גבול רעהו +עי' ס' המצות מל"ת רמ"ו, ועי' פ"ן סי' ק"ג, פ"ן+ לפי דעתי. וכתב משה.
שו"ת הרמב"ם סימן רעד
 
(שאלה) [מה תאמר הדרת] יקרת צפירת תפארת מרו"ר אדונינו משה [הרב] הגדול בעם האל שר כל בית ישראל יהי שמו לעולם, בדבר איש יהודי כשר, והוא מלמד תינוקות ותורתו אומנותו. ולא נודעו עליו מעולם מעשי אהבים והוא הולך בתום. והעלילה עליו אשה אלמנה זקנה, שאין לחשוד בגללה באיש, שהתלוצץ עמה בדברים, שבקש לשכב עמה. ולא היה לה בזה עד ולא ראייה. ולא אירע ממנו מעולם ענין (כזה), אלא זאת עלילה, שהעלילה, לפי שנתכוונה להזיק לו ולהבאיש ריחו +מב"מ ולשבור את מלתו (בנעט)+ ולקפח פרנסתו ולביישו בפני הבריות. האם דבריה עליו נאמנים אם לאו? ואם ירצה האיש הנזכר לנקות עצמו (מהחשד), האם יש לו (רשות) להטיל חרם ברבים על כל [מי שמעליל (עליו) שעשה] זה הענין או מי שטופל עליו שקר וחושד בו, במה שאין בו, אם לאו? יורינו רבינו ושכרו כפול מן השמים.
 
התשובה אין לקבל דבריה. ויש לכל איש (רשות) להחרים +עי' מה שהובא בשם ר' שרירא גאון בטור חו"מ סי' א' שמנדין את מי שמבייש בדברים, פ"ן+ מי שמוציא עליו שם רע +ה' דעות פ"ז ה"ב, ועי' פ"ן סי' קס"ד, פ"ן+ ואין לו (רשות) להחרים מי שחושד בו. +ויש לכל אדם (רשות) להחרים בשם (כלומר: חרם מפורש, בהזכרת השם, בניגוד לחרם סתם) וכן תירגם בנעט, ויש למחוק את רשות השנייה, א"ן+ והנכון בזה האופן להפסיק הדבור ולא להטיל חרם ולא דבור ברבים. וכתב משה.
שו"ת הרמב"ם סימן רעה
 
(שאלה) מה תאמר הדרת יקרת צפירת תפארת מרינו ורבינו משה הרב הגדול המובהק הפטיש החזק נר המערבי יחיד הדור ופלאו ממזרח שמש עד מבואו יהי שמו לעולם כירח יכון עולם, בדבר ראובן, שמכר לשמעון חתיכת בד. וגזרה שמעון והסתכל בה בשלמותה ושקלה וקבע דמיה ופרע מקצתם, אח"כ הביאה אל סוחר בגדים. וכאשר בקש ממנו ראובן שאר הדמים, התקומם עליו ואמר לא הוטבה בעיני, והציק לו להחזירה, מבלי שנמצא בה מום ומבלי אונאה. האם המכירה בזה קיימת ואין ראוי להחזירה, אם לאו? יורנו רבינו אור עינינו ושכרו כפול מן השמים. וברכה לראש משביר.
 
התשובה אם נמצא בה שינוי, שאומרים בני [המדינה] שהוא מום בזה הבד, +עי' ה' מכירה פט"ו ה"ה+ וטוען הקונה, שלא ראהו ולא ידעו, הואיל ולא פרע [דמי] הבד, חייב הוא שבועת היסת, שלא ראה זה המום, ויגלגל עליו, +ה' טו"נ פ"א ה"ג והי"ב+ שלא השתמש +ה' מכירה פט"ו סוף ה"ג, פ"ן+ בזה הבד לאחר שנראה המום ולא מחל עליו, ואז יחזירו למוכר. וכתב משה.
שו"ת הרמב"ם סימן רעו
 
(שאלה) מה תאמר הדרת יקרת צפירת תפארת כג"ק מרינו ורבינו אדוננו גאוננו משה הרב הגדול הפטיש החזק יהי שמו לעולם אשר שררתו שררת האמת והצדק מבערת החדק מחזקת [הבדק] נוטה קו הפליל מחלפת ממלכת האליל המרימה דגל [דת] משה המבארת תלמוד רב אשי המחביר והמסדיר יגדיל תורה ויאדיר, בדבר מלמד בנות קטנות, שהיו לו דין ודברים עם איש אחד. נשבע בשבועה, שלא ילמד בנות פלוני, כאשר הורגז בדברים. אח"כ התחרט. והבנות גם כן לא הסירו צעיפיהן בפני זולתו, ואין ממלא איש מקומו בלמודו, והפסיד הטובה, שהיתה באה לו מהן ומאבותיהן. ואין תועלת שתלמדנה נשים, הואיל והנשים מלמדות טעות. והמלמד עצמו סגיא נהור ואין ממלא איש מקומו, ובא לו הפסד, לפי שהיו לו ממנו עזרה והנאה. יורנו אדוננו גאוננו, המותר לו ללמדן, ושכרו כפול מן השמים. והוא מבאר להן התפלה בערבית. גם ברכות יעטה מורה.
 
התשובה אם הוא מתחרט, יביא חרטתו בפני שלושה אנשים מישראל, ויתירו לו +ה' נדרים פ"ד ה"ה.+ ואח"כ ילמדן כמנהגו ואין עליו חטא. וכתב משה.
שו"ת הרמב"ם סימן רעז
 
(שאלה) מה יאמר הדרת יקרת צפירת תפארת מרו"ר משה הרב המובהק הפטיש החזק אור עולם ופלאו ממזרח שמש עד מבואו יחיד הדור דגל הרבנים נר המערבי צורבא מרבנן מרדכי הזמן סנהדרא רבה יהי שמו לעולם כיריח יכון עולם וכן יהי רצון.
 
בדבר ראובן, אשר מסר לשמעון ממון לקנות בו סחורה, ר"ל חריע +עי' לאוו, פלורה' א' עמוד ת"ג, ועי' גם בן - יהודה, ערך עצפור+ ממדינה אחת. הלך שמעון לאותה המדינה וקנה בזה הממון אותה הסחורה והביאה אל ראובן. והיה ההסכם ביניהם, שהממון (יבוא) מראובן והיגיעה והטרחה והקניה והנסיעה משמעון וכל הפסד שיהיה, יהיה ביניהם (בשווה), וכל רווח שיהיה, יהיה גם כן ביניהם (בשווה). וכאשר בא שמעון עם זאת הסחורה אל ראובן, לא היה לה באותה העת שוק. אמר ראובן לשמעון: קח הסחורה אליך, עד אשר יהיה לה שוק. לקח שמעון הסחורה אצלו משך קרוב לשמונה חדשים. אח"כ נפטר ראובן בלא צואה ביהודים, ולו בנים שלא בגרו, ולא היה על שמעון לראובן עד בממון כלל. ואחרי פטירת ראובן אמר שמעון למשפחת המת, אשר העמידם לו אפיטרופין בגויים: בואו, קחו החריע מאצלי, נמכרהו ונחלק רווחו. אמרו לו: השאירהו אצלך, עד אשר ניפטר (ממשרד) עזבונות הגויים, לפי (שמשרד) העזבונות היה מצר להם בעניין קיום צואתו בגוים ומוגיעם. ובאמצע העניין שלח שופט העיר (ליקח משמעון) בכוח, ולקחו משמעון החריע, כדי לעקל ממון המת, עד אשר יקיימו בניו והאפיטרופין הצוואה, ושם את החריע עם שאר קנין המת. אח"כ גמרו האפיטרופין /האפוטרופוס/ (את המשא ומתן) ושחררו העזבון מידי השופט. אמר להם שמעון: הוציאו החריע ומכרוהו, כדי שנחלק רווחו. והם אומרים לו: השאירהו, עד אשר יעלו דמיו ונעשה זאת. ושהו (במצב) זה זמן מה. וכאשר נסע שמעון לגמור עניין, נטלוהו האפיטרופין (לחריע) בהעדר שמעון ומכרוהו ונטלו הממון ולא פרעו החוב והכחישו לשמעון את השותפות והרווח ואמרו לו: לא היו דברים מעולם. יורנו רב' יחי לעד, מה חיוב (הדין) בזה, ושכרו כפול מן השמים.
 
התשובה אם יש עדים +מב"מ ראיה+ מישראל להעיד לשמעון, שלקח השופט החריע מתחת ידו ושהאפיטרופוס של ראובן לקח זה החריע ומכרו, אזי תיבדק טענת שמעון על האפיטרופוס ותשובת האפיטרופוס, אשר מכר על דעת עצמו, ויפסקו אז, לפי מה שמחייב הדין. וכתב משה.
שו"ת הרמב"ם סימן רעח
 
(שאלה),,, ימיו שהוא בחיר ה' בדבר ראובן ושמעון, השותפים [בחצר] ודרים בה. אמר ראובן [לשמעון] לא אדור עמך, הואיל והיה ביניהם הזק ראיה, או תשכיר לי או תשכור ממני. אמר לו שמעון: לא אשכיר לך ולא אשכור ממך, לפי שהחרבת הנחלה. תקן אותה, כמו שהיתה, ואשכור ממך או תשכור ממני. והכחיש ראובן זאת. יורינו רבינו, מה חיוב הדין ביניהם, ושכרו כפול מן השמים.
 
התשובה צריך לעיין במה שאמר שמעון, שהחריבו ראובן, (כדי לידע) החייב ראובן לתקנו או לפרוע מה שהפסיד. +השווה ה' שכנים פ"ה ה"א+ ואם מכחיש ראובן זאת, יישבע שבועת הסת +ה' טוען ונטען פ"א ה"ג+ ואחר זאת ידורו שניהם שנה שנה בנחלה כולה, +ר"ל יתחלפו מדי שנה בשנה: כלשון ה' שכנים פ"א ה"ב אם חצר הוא שוכנין בה שנה שנה שאי אפשר שישכנו שניהם כאחת מפני היזק ראייה+ אם הנחלה של שניהם לחצאין בשווה, או ישכיר אחד מהם לאחר חלקו שנה אחת, ואחר זאת ישכיר האחר חלקו לחברו שנה שניה. +השווה שם ה"ג, ועי' ת' צ"ד+ וכתב משה.
שו"ת הרמב"ם סימן רעט
 
(שאלה) בשמך רחמנא. מה יאמר הדרת יקרת צפירת מרו"ר משה השר הגדול בעם האל, שר כל בית ישראל, אור העולם ופלאו ממזרח שמש עד מבואו ירום הודו ויגדל כבודו, [בדבר קהל] מישראל השוהים במקום אחד, וביניהם שליח, העובר להם לפני התיבה. ואירעו דין ודברים בין אותו שליח צבור ובין אחד מן (הקהל). נשבע זה האיש, שלא יתפלל כלל, כשאותו שליח צבור עובר לפני התיבה, בלא לקבוע זמן +ר"ל לא הגביל את תוקף השבועה לזמן מסויים.+ אח"כ, כאשר נתפכח מן הדין ודברים, נתחרט חרטה גדולה ונצטער על מה שאירע ממנו ושלא יתפלל עם הצבור. יורינו אדונינו, החייב הוא להמשיך לפי שבועתו או (מותר לו) להתפלל, כאשר זה השליח עובר לפני התיבה, ושכרו כפול מן השמים.
 
התשובה השבועה מחייבת אותו. ואסור לו להתפלל לעולם, כאשר הוא עובר לפני התיבה, אלא אם יתחרט, ודינו אז כדין כל מתחרט על שבועתו, הזקוק להתרת חכם +ה' שבועות פ"ו ה"א.+ וצריך להזהר בזה +מב"מ אחרי הזהירות: הכוונה שיש לנהוג זהירות, כדי שלא יקלו עמי ארץ ראש+ בשבועות +בנדרים, והשווה ת' קמ"ז.+ וכתב משה.
שו"ת הרמב"ם סימן רפ
 
(שאלה) בשמך רחמנא. מה יאמר הדרת יקרת צפירת תפארת מרינו ורבינו אדונינו משה הרב הגדול בישראל סנהדרא רבא יחיד הדור ופלאו ממזרח עד מבואו, בדבר ראובן אשר היה לו בן אח, שנפטר והניח אשה ובן. חי הבן אחר מות אביו שנה אחת. בקש ראובן לישא את אשת בן אחיו ולא הרשו לו זאת. יורינו, ישמרו צור, המתירה ההלכה לאיש הנזכר לישא את אשת בן אחיו ולא יהא עליו בזה גנאי, ושכרו כפול מן השמים.
 
התשובה +מס' דרך ארץ פ"א, הלכות הרי"ף יבמות פרק ב' סי י"ד, ה' איסורי ביאה פ"ב הי"ד+ מותר לו לישא אותה. וכתב משה.
שו"ת הרמב"ם סימן רפא
 
(שאלה) /בתשובה זו רבו הסוגריים שבתוך המלים ומפרעים לשטף לשון התשובה ולכן הושמטו/ לשון שטר השידוך,,, עת הנשואין ונקבע על המשדך לכתוב על עצמו בכתובת משודכתו זאת, כאשר תתקרב עת כתיבתה, את התנאים הידועים, והם שלא ישא עליה אשה אחרת ולא יקנה שפחה [השנואה עליה ושהיא נאמנת בכל מיני] מאכל ומשקה, ושתהא פטורה מן השבועות בזה [בין חמורה] ובין קלה, ואם יעשה דבר מזה, עליו לפרוע מאוחרה, עם שהיא [תבעה] הגירושין ולא הוא, ותנאי חלוקת (הירושה) שוה בשוה, והוא שאם חס ושלום תמות סת אלאהל זאת [אחרי החופה בלא] ילד חי, בין בן ובין בת, [יחזור] החצי ממה שישאר [לה] מחפציה, ליורשיה מבית אביה. ונקבע על המשדך, שימסור השפחה [אשר לו, למשודכת] להקנותה מיד במתנה גמורה למשודכת, קודם שתכנס [לחופה, ולכותבה לה] בכתובה דוגמת הנדוניא אשר למשודכת. וקבלו קנין מיד [המשדך הנזכר], שעמו וברשותו מעכשו בתורת חוב גמור מן המטבע המצרי עשרים דינר מצריים למורשה מ' אלעזר הנזכר. אח"כ קבלו קנין מיד המורשה הנזכר, שהוא מוחל על זה, כאשר יקבל על עצמו מה שראוי לו בו. וקבלו קנין [גם כן] מן המורשה מר' אלעזר, שעליו ואצלו וברשותו מעכשו בתורת חוב גמור למשדך הנזכר עשרים דינר מצריים. וקבלו קנין מיד המשדך דנן, שהוא מוחל לו על זה, כאשר תקבל [על עצמה] המרשה שלו מה שקבע עליה, כפי שפורש בו. וקבלו קנין מיד המשדך והמשודכת והמורשה על מה שראוי לכל אחד מהם בו, בבירור, קנין גמור חמור בכלי הכשר לקנות בו מעכשיו ברצונם בלי אונס כלל ובביטול כל מודעין ותנאין דלא כאסמכתא ודלא כטופסי דשטרי, אלא כחומר וכחוזק כל שטרי [שידוכין אשר] בידינו. והיה זה בשבעה לחודש ניסן משנת דתתקס"ב ליצירה בנא אמון דעל כיף ימא רבה מותבה. ומה דהוה קדמנא כתבנא וחתמנא בתרי נוסחי למהוי להון לזכו ולראיה, והכל שריר ובריר וקיים.
 
התשובה השטר קיים ובנוי על יסודות הלכות התורה. ואין [לשמיטה] עניין כאן +אם ההשלמה לשמיטה נכונה, הרי נראה, שעל שטר השידוכין עברה השמטה עוד לפני הפרת התנאין, ועל כן הוא בחינת המלוה את חבירו וקבע לו זמן לעשר שנים אשר אינו משמט, ר' ה' שמיטה פ"ט ה"ט, ואם כן נכתבה הת' בתחילת דתתקס"ה (דתתקס"ד היתה שנת שמיטה) סמוך לפטירת רבינו.+ ואם יסטה אחד מהם מתנאי [מן] התנאים המפורשים, יש לבעל דינו לתבוע ממנו את העשרים דינר, שנקבעו לו עליו בתורת חוב, לפי שלא מחל [לו, אלא] אם יקיים כל התנאים, ואז תתקיים המחילה,,,
שו"ת הרמב"ם סימן רפב
 
(שאלה) בשמך רחמנא מה יאמר הדרת צפירת תפארת מרנו ורבנו משה הרב הגדול בישראל החכם והנבון ישמרו צורו, בדבר איש, אשר נפטר והניח חצי חצר, והניח מן הילדים שני בנים ובת. והסכימו, שיהיו שניהם משתמשים בחצר, ולא נתנו לאחותם חלק בשכירות +ולא הקפידו על אחותם שתשלם שכירות.+ ולא היה לה תנאי בכתובה +ר"ל לא נכתב לאחות הנשואה חלק של הבית בכתובתה, ר"ל בכתובת אביה ואמה לא היה תנאי שהנקבות שיולדו להם יגורו בביתם עד שיבגרו או עד שיינשאו, כי מן התורה עבר הבית רק לזכרים, ק'.+ [והיתה זמן מה משתמשת] בחצר בהסכמת אחיה. ונפטר אחיה הגדול והניח בן. עמדה האחות ומכרה את כל החצי (וזה) לא היה בהסכמת היתום, בן הנפטר. גדל הילד ותבע את חלק אביו,,,
שו"ת הרמב"ם סימן רפג
 
(שאלה) מה אומר הדרת יקרת [צפירת תפארת מרינו ורבינו משה,,,] הרב המובהק הפטיש [החזק,,, דגל הרבנים פאר] הדור ופלאו ממזרח [שמש עד מבואו] יכון שמו לעולם. בעניין ראובן ובנו שהם שניהם ספסרים (בשוק) מוכרי - הבדים. ובא האב ולוקח סחורה, ומשלם הבן מחירה, ופעם ייקח הבן וישלם האב את המחיר. והיה דבר זה מקובל בין שניהם. וקרה, שבן ראובן הספסר קיבל מאנשים סחורה רבה, כפי שהיה מנהגו, וברח. והלך לאיבוד מה ששוויו מאתיים דינר. הוא נעלם זמן מה ובא (אחר - כך) בהיחבא אל אביו ונתן לו מה שהיה אצלו מיהודים בלבד, אבל סחורת הגויים לא הודה בה. וכאשר תבע היהודי את שלו מן הספסר הנזכר +את שלו מטעה: בא יהודי לתבוע כאילו אף הוא נתן סחורה לבן והאב מכחישו ועל זה באה השאלה והתשובה, א"ן+ אמר לו: איני חייב, אני לא קיבלתי ממך. יורינו מרינו ורבינו, האם חייב הספסר הזה לקחת ספר - תורה (ולהישבע), שלא הגיע לידו דבר מבנו מסחורת היהודי הזה ושהוא לא הורה לו (לאב) למסרה לו (ליהודי הנ"ל) ושבנו מעולם לא קיבל סחורה, וישיב הוא מחירה או סחורה לבעליה. יורינו מרינו ושכרו כפול מן השמים והאם הוא חייב חרם.
 
התשובה +אין הרמב"ם בא אלא להשיב על השאלה ולהעמיד את ההלכה על בורייה. לא בא לדון על התנהגותו של בן הספסר, שלא השיב את גזלת הגויים. שהרי עצם ההאשמה, שהיתה כלולה בשאלה, היתה צריכה הוכחה, כפי שמראה התשובה על עיקר השאלה. [ושמא בא היהודי הטוען מכוח הגויים, כלומר הוא אומר, שהסחורה, שנמסרה ע"י הגויים, היתה שלו. אחרת אין להבין את השאלה, שהרי ראובן הודה כנראה, שהחזיר לו סחורת היהודים. וצ"ע, א"ך.]+ יוחרם חרם סתם מי שנמסר לו דבר, כדי להעבירו אל היהודי הזה ואינו מעביר אליו, ויענה האב אמן. וכתב משה.
שו"ת הרמב"ם סימן רפד
 
(שאלה +ענין דומה נמצא בתשובות הרמב"ם, מהדורת פריימן, סימן קפ"א,+ אצלנו תשובה ר"ב +בהערות+),,, לעלות אל עירו והלכה עמו,,, אמו היתה גרה עמו בעירו במשך שנתיים אחר - כך [,,, אמר] לשוב אל [עירה] והם גרו זמן - מה שם והוא ביקש מפלט מן החובות שהכבידו על איש שכמותו ונתן משכונות,,, (היה עליו) חוב, שלא יכול לשלם (אפילו) מקצתו ונמנע ממנו להיכנס אל העיר, שאשתו גרה בה, ולו נכנס, היה נופל שבוי בידי גויים. האם מותר לאשה להימנע להצטרף אליו אל עירו, אף - על - פי שהיא תמצא, שבעירו +שהיא עיר מסחר, ק'+ מצויים בתי - כנסת [ובתי - מרחצאות]. תורינו הדרתו הקדושה ושכרו [כפול].
 
התשובה חייבת היא לצאת אליו על עירו. וכתב משה.
שו"ת הרמב"ם סימן רפה
 
(שאלה) מה אומר הדרת יקרת תפארת מרינו ורבנו אור עינינו משה הרב הגדול בישראל דגל הרבנים [פאר] הדור ופלאו ממזרח שמש ועד מבואו יהי שמו גדול. ראובן עשה עסקים בשותפות עם שמעון בסכום מסוים ושימש הסכום לעסקים במשך זמן - מה. לאחר זמן פשט שמעון את הרגל ונכנס ראובן עמו לדין וטען, שאין לו, והיו על שמעון שטרי (חוב מצד ראובן). נכנסו אנשים ביניהם והתפשרו בתנאי, שראובן יבטל את השטרות הישנים אשר בידו, ושמעון יכתוב מצדו שטר על מה שהתפשרו. נשבע ראובן בנוכחות אנשים, שלא יקבל על עצמו דין שמיטה [אלא רק תשלומים בשיעורים], האם צריך לפעול [בהתאם לשבועתו] +[עי' הל' שמיטה ויובל פ"ט ה"י, א"ך].+
שו"ת הרמב"ם סימן רפו
 
(לחכמי לוניל). שאלה בהלכות ציצית פרק ראשון +ה"ו+ כתוב כיצד עושין הציצית מתחיל מזוית של טלית וכו' עד ויהיה אחד מח' חוטין חוט תכלת והשבעה לבן. לא ידענו מה הוא +כלשון השגת הראב"ד שם ה"ז, ועי' במבוא+ והיאך איפשר אלא השנים תכלת והששה לבן. ולוקח חוטי התכלת וכורך בו שתים כריכות. יורנו מורנו ורבינו למה יותר בתכלת מלבן והלבן שהוא מין כנף וממנו מתחיל ובו מסיים ובכריכתו איך נמעט. ואחד חוטי לבן +ה' ציצית שם /פ"א/ ה"י+ ואחד חוטי תכלת אם רצה לעשותן שזורין עושה. יורנו מורינו ורבינו והלא יליף בספרי +פ' שלח לך פי' קט"ו (הוצ' הורוויץ ע' קכ"ה ועיי"ש בהערות), [עי' רי"נ אפשטיין, תרביץ ו עמ' שמ"ב, ששער, כי המקור בספרי זוטא שאבד, ועי' בסו"ס נר למאור לר' מרדכי אלי' רבינוביץ ווארשא תרמ"ט, סי' ס"ו, הוספת פ"ן], ועי' שבת כ"ח א', תוספת תיקון: הרמיזה לשבת כ"ח אין לו מקום פה, ואולי הושפע משיבוש אחר, שנפל בהערה ו' שבמקום אלא אהל ממשכן, צ"ל אלא תכלת ממשכן+ תכלת ממשכן מה להלן שזורין אף כאן שזורין.
 
תשובה +עי' מש"כ הרחיד"א בברכי יוסף או"ח סי' י"א סק"א בביאור התשובה+ יש לו לטוות חוט אחד מקצתו תכלת ומקצתו לבן ויש לו להכניס +ויש לו לתפוס כל חוט וחוט בפני עצמו (א"ח)+ כל חוט וחוט בפני עצמו וכופלו ושוזרו עד שיהיו שבעה חוטין לבן ואחד תכלת שנאמר פתיל אחד ולא שנים +דרשה כזו לא נמצאה לפנינו ואולי מקורה במדרשים שנאבדו, עי' גוטמן בהצופה לחכמת ישראל שנה ו' עמ' רע"ג והלאה, ועי' יומא ע"ב א' פתיל פתילים הרי כאן ד'.+ ולפי שהמצוה של תכלת שיהא הפתיל כולו תכלת לא נעשה מן הלבן אלא כריכה אחת בלבד סמוכה על הכנף +יבמות ד' ב'+ מין כנף ושאר החוליה עם החוליות כולן בתכלת חוץ מכריכה אחרונה שהיא בלבן הואיל והתחיל בו +עפ"י גמ' מנחות ל"ט א.+ וכן כתב רבינו שמואל בן חפני הכהן ז"ל בספר שחבר +ה' ציצית לר' שמואל בר חפני הם חלק מספרו הגדול ספר המצוות, קטעים מה' ציצית אלו נדפסו ע"י הרכבי בחדשים גם ישנים ח"ג עמ' ל"א וע"י ישראלסון בהקדם אלף תשע מאות ותשע וע"י הרצוג שנה אלף תשע מאות וארבע עשרה ע' י"ז ועי' רמש"ש ארב' ליט' ע' ק"ח לא"ן קטע נוסף מהלכות ציצית לרב שמואל בן חפני מצאתי בווסטמינסטר קולג' בקמברידג' תלמודיקה ב' שלשה דפים מפרק רביעי ופרק חמישי ושם אף מזכיר את ספר המצוות שלו, בכ"י אחר נזכר כתאב אלציצית ואפשר שנתכוון לספר זה.+ בלשון ערבי. וזה שלמד שזורין מן משכן רבי שמעון הוא שסתם ספרי רבי שמעון +סנהדרין פ"ו א'+ ולפי שלא מצאתי שום אדם שיאמר דבר זה לא כתבתי כמותו +מכאן ראיה נגד דעת בעלי הכללים שהרמב"ם דרכו לפסוק כסתם ספרי נגד שיטת הגמרא, עי' יד מלאכי כללי הרמב"ם סי' ט' (דף קכ"ו א') ולקמן ת' שכ"ו ועי' מש"כ בזה אה"וו =אייזיק הירש ווייס= בבית תלמ' ח"א רל"ב הע' ל"ו ובהקד' למכילתא ע' כ"ד+ שאם כן יהיו שזורין ששה כמשכן. כך נראה לי ואין לי סמך אחר בדבר זה.
שו"ת הרמב"ם סימן רפז
 
(לחכמי לוניל). שאלה בפרק שני +מה' ציצית ה"ז+ המוצא תכלת בשוק אפילו מצא חוטין מופסקין משזרין פסולה. ולפי עניות דעתינו +כהשגת הראב"ד בה' ציצית שם ובה' שבת פי"ט הכ"ד, ועי' במבוא+ אין לנו לפנות ימין ושמאל דהכי מסקנא דשמעתתא +עירובין צ"ו ב'+ ושזורין מפזרין כשירה דכולי עלמא לא פליגי דהני לא טרחי כולי האי. והאי דתנן +שם /עירובין/ צ"ה א'+ המוצא תפלין ישנות מכניסן אבל לא חדשות כדר' יהודה [לאו משום] דחיישינן שמא קמיעין הם דכולי האי [לא] טרח לעשות קמיע כעין תפילין אלא מה הן חדשות שאינן מקושרות ומשום דלא איפשר למקשרינהו בשבת אפילו בעניבה דר' יהודה ליטעמיה +שבת קי"ג א' וש"נ+ דאמר עניבה קשירה היא. יאיר עינינו בפירוש מרווח להסיר מכשול מלפנינו.
 
תשובה זו ודאי כדבריכם כן הוא אמת וכעיקר זה העתקתי לנוסחה שלי כי טעיתי וכך הם הדברים וכזה גם אתם תקנו הנוסחא שלכם אפי' מצא פסוקין פסולה ואם שזורין כשרה. +צ"ע שהי"ל לחזור גם ממש"כ פי"ט מה' שבת הכ"ד (רא"פ)+
שו"ת הרמב"ם סימן רפח
 
תשובת שאלה על ענין שח מברך שתיים וכו' לא שח מברך אחת. +ה' תפילין פ"ד ה"ו, ועי' סרע"ג =סדר רב עמרם גאון= השלם סי' כ"א ע' פ"ו, עי' מראה המקומות שציין גינצברג גש"ב עמ' ע"ב ואילך+ ואמרתם אמאי מברך אחת והם שתי מצות. אע"פ ששתי מצות הן ואינן מעכבות זו את זו +מנחות מ"ד א'+ הואיל וענין שתי המצות ענין אחד הוא מברך אחת שענין שתיהן הזכרון שנאמ' למען תהיה תורת יי' בפיך וגו' +וכ"ה בפ', אבל בת' איתא: למען תזכור את יום צאתך וכתי' למען תהיה+ ואינן דומין לברכות של נישואין +עי' כתובות ז' ב', ה' אישות פ"י ה"ג וה' ברכות פ"ב ה"ט+ שכל אחד מהן על ענין בפני עצמו. ומי שחסר אחת משבע ברכות מברך אותה כשזכרה ואין להן סדר +הובא לדינא בשם אגרות הרמב"ם בבאר היטב אה"ע סי' ס"ב סק"א.+ ומי שאין לו יין מברך ברכת אירוסין וברכת נישואין על השכר +ה' אישות שם ה"ד ואם יהיה שם יין וכו', ועי' מה שהובא בשם רבי' נסים בטור אה"ע סי' ל"ד וסי' ס"ב.+ וכן מעשים בכל יום אבל על הפת לא שמע כך אדם מעולם ואין לדבר זה דרך מה מקום לפת בכאן. ואין לנו ברכה מן הברכות שסודרין אותה על הפת חוץ מקידוש היום בלבד לפי שהקידוש הוא במקום סעודה +פסחים ק"א ק"א א'+ ובשעת סעודה אבל ההבדלה או שאר ברכות אין סודרין אותם על הפת +עי' ת' ר' יוסף גאון שהובאה בעיטור עשרת הדברות סדר ד' כוסות (דף נ"ג א') ות' ר' כהן צדק ור' עמרם הובא' בסדר"ע ובאיי הים סי' קי"ח וברי"ץ גיאת שערי שמחה ח"א ע' ה', וע' י"ד ועוד, ותה"ג סתם בשערי תשובה סי' שמ"ד, עי' י' נ' אפשטין ציונים (לזכרונו של שמחוני) עמ' קכ"ג; תה"ג אסף ב' סי' קמ"ה ורנ"ד; לוין אוצה"ג ברכות סי' שכ"ו - של"ד וסי' ר"ד - ר"ט; גינצברג גש"ב עמ' ח, כ"ו, תרל"א.+ ואלו שמברכין ברכת אירוסין על כוס אחד וברכת נישואין על כוס שני כהלכה עשו +עפ"י גמ' כתובות ז' ב', ועי' תה"ג ח"ג סי' קנ"ז+ וכך היו עושין תמיד בעירנו במערב. ואם ברכו שתיהן על כוס אחד אין בכך כלום. אבל ודאי ראוי לברך ברכת אירוסין בתחלה +ה' אישות פ"י ה"ג, ועי' ת' ר' האי גאון בתה"ג הרכבי סי' ס"ה, שטה מקובצת כתובות לדף ז' א', ועי' ת' הרי"ף סי' רצ"ג, ות' ר' יצחק בן גיאת באשכול ח"ב ע' קכ"ט, לא"ן, עיין אוצה"ג לכתובות עמ' כ"ב וציוני הרב לייטר בתשובות הרי"ף במהדורתו, ועיין הקדמתי+ ואחר [כך] נותן לאשה או לשלוחה הקדושין שכל המצות מברך עליהן עובר לעשייתן +פסחים ז' ב' וש"נ.+ ואחר כך מברך שבע ברכות או על כוס אחר או על אותו הכוס. ומפני זה היו גדולי החכמים בערינו מברכין תחלה על כוס אחד ברכת אירוסין וטועם כדי שלא תהא ברכה לבטלה ונותן לה קידושין מיד ומביאין כוס אחר ומברך עליו שבע ברכות. וזה שראינו במצרים שמארס ואח"כ מברך ברכת אירוסין ונישואין על כוס אחד ודאי טעות הוא מהם וברכה לבטלה היא שהם מברכים על המצוה אחר עשייתה ואין ראוי לעשות כן ולא לנהוג במנהג זה. וכלה בלא ברכה +בלא חופה (כי"ש)+ אסורה לבעלה מדרבנן +ריש מס' כלה+ וזה שאמרו כנדה לחזק הדבר בלבד. ומי שנשא ולא בירך חוזר ומברך שבע ברכות אפילו לאחר זמן הרבה. +עי' ה' ברכות פי"א ה"ה העושה מצוה ולא בירך אם היא עדיין קיימת יברך, ועי' חידושי הרמב"ם שבראש ס' מעשה רקח, ק ח"א דף נ"ב ע"ג+ משה ב"ר מימון זצ"ל.
שו"ת הרמב"ם סימן רפט
 
(לחכמי לוניל). שאלה גם כן יורנו עוד מה שאמור בפרק שלישי +בה' תפלין פ"ג ה"ו.+ כיצד סדר פרשיות בתפלה של ראש מכניס פרשה אחרונה שהיא והיה אם שמע בבית ראשון שהוא על ימין המניח ופרשת שמע סמוכה לה וכו' עד ואם החליף סדור זה פסולות. ואנחנו למדנו מרבותינו ומהגאונים ורב האי גאון בראשם ז"ל +תשובתו הובא' בהשגת הראב"ד בה' תפילין שם ובשו"ת רשב"א סי' תק"ף ובאו"ז ח"א תקע"ח+ דבעינן הויות באמצע וכן פירש בסנהדרין +פ"ט א', [לפנינו אמ' ר' זירא, א']+ האי דאמר [רב יהודה אמר] רב כל בית החיצון שאינו רואה את האויר פסולה כגון קדש לי שמע ישראל. וכן גם קבלנו מהם כי הקלף נקרא אותו צד שהשער דבוק בו בעודינו חי [ודוכסוסטוס אותו צד שהיה דבוק בבשר] וכמדומה לי שנמצא בספר +ה' תפלין פ"א ה"ח+ הפך מזה על כן משכנו ידינו עד בא דברך אלינו ויורנו כדת מה לעשות.
 
תשובה זה שעלה על דעתכם בסדור הפרשיות ובקלף שהוא החלק הרק שהשער דבוק בו כך היתה דעתי מקודם ככם ותפילין שהיו לי בארץ מערב כך היו וכזה כתב אותו שחבר +אותו שחבר חבור בתפילין ושמו ר' משה בר מימון נ"ע מקורדוב' (כי"פ ב'), ושמו ר' משה הרב מימון נ"ע מקורטובה (כי"פ א'), רבינו משה בר מימון מקורדובא (מג"ע)+ חבור התפלין ושמו ר' משה נ"ע מקורטובא +מש"כ בכיי"פ ובמג"ע [ובכי"ש] פ' ר' משה ב"ר מימון מקורטובה הוא טעות דמוכח שנפל בהעתק קדמון ונתפשט וצ"ל ר' משה ב"ר יעקב כמו שנמצא בכ"י אוקספורד לעדות רמש"ש במזכיר ח"ד פ"ט וברשימת בודל' ע' אלף שמונה מאות ששים וארבע ובהגהותיו לאוצר הספרים לבן יעקב ח י"ג, ועי' שה"ג ח"א ע' ע', ע"ו, חורין בכרם חמד ח"א מ"ז עפנשטין ע' י"ג הע' א, [ועי' תשלום אבודרהם, הוצ' פרינץ עמ' קל"ה ויש אומרים כי זה אינו הרמב"ם ז"ל, אלא משורר אחד שהיה שמו ושם אביו כן, ובתשובת שאלה להרמב"ם ז"ל ראיתי שהוא מזכיר אותו, הוספת פ"ן] אפשר שאף ב"ר יעקב הוא טעות סופר וצ"ל: ב"ר יוסף, ונמצא בכ"י קמברידג' ראשית חיבור בהלכות תפילין לר' משה בר' יוסף אלקרטבי (אל מ"ר משה אלסופר בן מ"ר יוסף אלקרטבי נ"ע), ובכ"י הנ"ל יש קטע בהלכות תפילין ובו סוף הפרק התשיעי והתחלת הפרק העשירי ושם סידור הפרשיות הוא הוויות באמצע, ואפשר שהוא מספרו של ר' משה. אף בכ"י אוכספורד /שני/ ישנה התחלת ספר זה של ר' משה וזו הכתובת: כתאב וגוב אלתפילין וכיפיה צנאעתהא תאליף מר' משה בן מר יוסף נ"ע בן אלקרטבי. (ועיין כסף משנה שם שאף הוא אמר שר' משה בר מימון הוא כנראה ט"ס), ובענין זה נשאל אף ר' אברהם בן הרמב"ם, בכ"י אדלר שבסמינר לרבנים בניו - יורק נמצא דף אחד חרור וקרוע. כתוב על צד אחד (והשני חלק): מא יקול חצרת הדרת יקרת צפירת תפארת מרנו ורבנו אברהם השר הנכבד החכם והנבון [נר] מערבי הנגיד הגדול נגיד עם אל צבאות ירום הודו ויגדל כבודו פי הדא אלקול אלמקול פי פרק שלישי מהלכות תפלין ומזוזה וספר תורה מן אלחיבור כיצד סדור הפרשיות בתפלה של ראש וכו' וכו' /הוצאו סימני הסוגריים/ (עוד שורות אחדות של השאלה, והתשובה איננה), א"ן+ ואותו החיבור הוא שהטעני והטעה כל אנשי המערב מלפני. וגם הרב רבינו יצחק אלפסי בעל ההלכות זצ"ל כוותיהו סבירא ליה בתשובה אחת +עי' ת' הרי"ף בעיטור קש"ת ח"א (ד"ל דף כ"ג ב' וד')+ שיש לו במעשה התפילין וגם חכם אחר שמו רבי יעקב קלעי ז"ל +עי' בריל בס' השנתי שלו שנה ח' קנ"ו והערות הרכבי לתה"ג ע' שנ"ז+ ככם עשה והרבה גאונים חלקו על דבר זה +עי' ת' ר' מתתי' גאון באשכול סדר פרשיות ח"ב ל"ז ות' ר' סעדי' בעיטור קש"ת (דף כ"ד ד') ות' ר' שרירא ברא"ש ריש ה' תפלין ד"ה הקורא ובאשכול שם ות' ר' שרירא ור' האי במרדכי קטנות ריש ה' תפילין ובעיטור שם ותה"ג סתם באו"ז ח"א תקנ"ח ועי' פי' ר"ח לסנהדרין פ"ט ב+ ועל אנשי מזרח ועל אנשי ארץ הצבי הקדמונים כך חולקים על זה. ואמרו לי חכמים נאמנים שפתחו תפילין של הגאון רבינו האיי זצ"ל ומצאו שהן כתובין על הסדר שאמרתי בחבור +[עי' הלכות תפילין לרה"ג גנזי קדם ח"ג עמ' ע"ב וח"ד עמ' י', עטור הל' תפילין ושבה"ל, א'] ועי' גינצברג גש"ב קכ"א+ ורבי משה הדרעי +עי' רמש"ש במזכיר ח"ד ו', קמ"ד ובמ"ע של גייגר ח"ט קע"ב, הרכבי בתה"ג שלו ע' שצ"ב, טולידנו נר מערבי ע' כ"ה הע' ט', עפנשטין ע' מ"ג הע' ג'+ ככם עשה וכשבא מארץ המערב לארץ ישראל היו תפילין שלו כמו אנשי מקומכם וכשהראוהו דברי הגאונים הקדמונים והראיות שלהן השליך תפיליו ועשה על הסדר שאמרנו. והראיה הברורה בדבר זה נאמר בפרק הקומץ +מנחות ל"ד:+ קורא על סדר התורה קדש לי והיה כי יביאך שמע והיה אם שמוע. ונוסח זה לא היה בספרים שלנו בארץ מערב אבל הנה מצאתי כל הנסחאות הישנות וכך כתוב בהן ומעשה רב שבני ארץ ישראל כולן זהירין במצוה זו +אמנם לפי עדות פרקוי בן באבוי מצות תפילין היתה רפויה בידי אנשי א"י בזמן הגאונים, עי' מש"כ ש' ח' קוק בדביר ג' עמ' ל"ה: ב' מ' לוין בתרביץ שנה ב' שצ"א; גינצברג גש"ב קמ"ז+ כסדר התורה כתבו איש מאיש ולדברי הכל תפילין של יד וסדר פרשיותיה על סדר התורה ודין הוא שתהיה כתיבת שתיהן שוה שהרי לדברי רבי יוסי תולה ליד על ראש ומניחה על ידו ש"מ סדר אחד לשתיהן.
 
וכן +עי' כ"מ ה' תפילין פ"א ה"ו והגהת המו"ל קובץ לפסיא לסי' כ"ו בגירסת רבי' בגמרא, ועי' גי' הכ"י אצל פייגנבוים שנויי נוסחאות פפד"מ אלף שמונה מאות שמונים ותשע עמ' י"א+ לענין קלף ודוכסוסטוס טעות גדולה טעה כל האומר כך כמו שעלה על דעתכם שהדבר ידוע שאנו מצריכין שתהא הכתיבה תמה +שבת ק"ג ב'+ נאה ביותר ובפירוש אמרו חכמים +שבת ע"ט ב', מנחות ל"ב א'+ ז"ל שהכותב על דוכסוסטוס יכתוב במקום שער [והכתיבה שעל הקלף תהיה במקום בשר]. אם האמת כמו שמקצת גאונים +עי' ת' ר' עמרם גאון בשע"ת סי' של"ב ות' ר' משה הכהן בתה"ג הרכבי סי' תל"ב ות' ר' כהן צדק בשע"ת סי' קנ"ז ופי' ר' סעדי' בענין גויל ודוכסוסטוס בה' ס"ת המיוחסות לר"י אלברגלוני גנזי מצרים הוצ' אדלר ע' ט"ו ובפרקוי דבן באבוי הוצ' מאן ע' קל"ז ות' ר' האי בתה"ג הרכבי סי' ס"ג ותה"ג סתם במרדכי קטנות תתקנ"ט. ועי' הערת הרכבי לתה"ג ע' שנ"א, שפ"ג, גינצברג גש"ב תקכ"ז ואילך; לוין אוצה"ג שבת עמ' ע"ד סי' רמ"ז ורמ"ח+ אומרים שהקלף הוא החלק העבה מן העור שעל הבשר שקורין הערביים ר"ק ועושין אותו בסיד ועושין לו שני פנים אחד לבן וחלק ביותר שהוא הנאה לכתיבה והוא הדבק למקום הבשר ואחד יש בו אדמימות מעוטה ואינו חלק והכתיבה בו מפוזרת ומטושטשת הוא מקום השער והדוכסוסטוס הוא מקום החלק הדק מן העור שקורין אותו הערביים קש"ט ויש לו שני פנים [האחד נאה לכתיבה והוא מקום השער והפנים האחרים] שהיו דבוקים בחלק העבה אינו ראוי לכתיבה כלל אלא היא נבלעת בהן וכל האותיות יהיו מטושטשות. נמצא לדבריכם ולדברי האומרים ככם תהיה הכתיבה בקלף ובדוכסוסטוס במקומות רעות ופחותות שאין הכתיבה מעולה בהן. והראיה השנית כמו שהכרעתי +שהכרחתי (מג"ע)+ בה דברי האומרים כדבריכם שכתבתי בחבור זה הדבר ידוע שס"ת הוא מקודש יותר מתפילין +שבת ע"ט ב', ועי' פי' ר"ח סוף פ"ג דמגילה בשם הירושלמי, רמב"ם ה' תפילין פ"ג הי"ז+ והתפילין יותר מקודשין מן המזוזה וכך היא הלכה למשה מסיני +ירושלמי מגילה פ"א ה"ט,+ הי"א, פלורסהיים +שבת ע"ט ב', ה' תפילין פ"א ה"ח+ שיהיה עור כל אחד ואחד מהן חזק ובריא כדי לעמוד ולהתקיים כפי קדושתו, ס"ת על הגויל עור שלם ותפילין על הקלף שהוא [חצי] העור העבה ומזוזה על חצי ר"ק נמצא כל אחד לפי מעלתו בקדושה מעלת עורו במקומו וכתיבת כל אחד משלשתן במקום הנאה לכתיבה כדי שיהיה כתיבה תמה +ועי' מש"כ על תשובה זו לאוו גראפ' ראקואיס' הע' תק"ע רמש"ש זור קונדא האבר' ורודקינסון בס' תפלה למשה פרעסבורג אלף שמונה מאות שמונים ושלש.+
שו"ת הרמב"ם סימן רצ
 
/במקור מורכבת תשובה זו משתי תשובות שמספרן זהה/ שאלה יורנו רבינו בית המדרש עומד לדרום בית הכנסת +לצדדי ב"ה (כ"י) לדרום דהיינו לארץ ישראל נמצאו אחוריהן לצפון דהיינו לבית הכנסת (ת)+ כשמתפללין בו מחזירין פניהם בדרום דהיינו לבית הכנסת זה הדבר אם הוא מותר או לא. ואם זה הדבר מותר הקוראים לאותם שמתפללים בו רשעים מה דינם. ושאר חצרות שאינם בית המדרש שעומדות לדרום בית הכנסת כשמתקבצין שם הקהל במילה או בחתונה בדבר מצוה אם יש להם להתפלל [שם] או לא. ואם יש הפרש בין יחיד לצבור או לא. ילמדנו רבינו ושכרו כפול מן השמים.
 
תשובה כל החצרות הסמוכות לבית הכנסת שנמצא הכותל בינם ובין בית הכנסת מותר להתפלל באותן החצרות בין יחיד בין צבור בין שיהיו פני המתפלל מכוונות כנגד כותל בית הכנסת בין שהיה כותל בית הכנסת כנגד אחוריו. ולא חלק אדם בזה מעולם ולא עלה על לב חכם ששמענו שמעו שיש בזה שום אסור בעולם. דמימרא דרב הונא +ברכות ו' ב'+ אינה אלא בבית הכנסת העומד לרחבה ופנוי מכל סביביו נמצא העומד אחורי בית הכנסת הזה ומתפלל ואחוריו לבית הכנסת מזלזל לבית הכנסת +ברכות שם, ה' תפלה פ"ה ה"ו, ועי' ת' ר' שרירא בתגמו"מ סי' קנ"א+ והרי הוא כאותם שנאמר בהם אחוריהם אל היכל ה' +יחזקאל ח' ט"ז+ וגו' שהרי בית הכנסת עומד באמצע כמגדל +תוספתא מגילה פ"ד מכ"ב, ה' תפלה פי"א ה"ב, עלבוגן ג"ד ע' רכ"ז וע' תנ"ג+ וכל בית הכנסת מקדש הוא +עי' מגילה כ"ח ב', ספרא בחקתי פ"ו (הוצ' אה"ו דף קי"ב א').+ אבל העומד בתוך ביתו ומתפלל כנגד ארץ ישראל כראוי ואחוריו אל כותל ביתו שהוא כותל בית הכנסת אין בזה זלזול ולא יראה כמי שהחזיר פניו מכנגד ההיכל שאין הדבר נכר. וראיה לדבר המעשה שהביא על הדין מימרא דההוא גברא דהוה קא מצלי וכו' חלף ההוא טייעא חזייה +עי' ד"ס לברכות ו' ב' ע' כ' הע' ט'+ וכו' וכי בתוך ביתו היה עומד אלא בדרך היה בתוך הרחוב ולפיכך כשעבר הערבי בדרך וראה אותו שהחזיר פניו כנגד ארץ ישראל +ה' תפלה פ"ה ה"ו ופי"א ה"ב+ ונמצאו אחוריו לבית הכנסת הרגו. וזה דבר פשוט הוא וידוע לכל ובכל מקום החצרות הסמוכות לבתי כנסיות והעם מתפללין שם לכל רוח שתהיה כנגד ארץ ישראל. וכל מי שחלק על זה מן התלמידים ראוי להודיעו האמת שביארנו ואם עמד במחלוקתו ראוי לשתקו בנזיפה. ואם קרא בשם רשעים +הרמב"ם השמיט דין זה בחיבורו, עי' שו"ת רדב"ז ח"ג סי' ת"פ (תתקי"ח) ועי' ת' ר"י מיגאש סי' צ"ד+ לאותם המתפללים בבתים אלו אם קרא ליחיד ירד עמו לחייו +קידושין כ"ח א' וש"נ+ ואם לרבים קרא כך או לאחד מתלמידי חכמים הרי אותו הקורא בן נדוי +עי' פי' המשניות לסנהדרין פ"י קודם הי"ג עיקרים וה' ת"ת פ"ו הי"א וה' סנהדרין פכ"ו ה"ה, ועי' ת' קי"א ובשו"ת רדב"ז שם כתב שהוא מנהג מצרים, הרחיד"א רמז לת' זו בברכ"י או"ח סי' צ"ד סק"ב.+ ואין בדברים אלו שום ספק ולא הכרע דעת אחרת. משה ב"ר מימון זצ"ל.
 
/כאן מתחילה תשובה חדשה במקור, שמספרה זהה לתשובה הקודמת/ שאלה עוד +[שהרי לא נשתמרה שאלה זו אלא במחובר לתשובות אחרות]+ המנהג נהוג באלכסאנדרייה +עי' ה' אישות פכ"ג הי"א מנהגות רבות יש בנדוניא וכו', ע"ד שומת הנדוניא ביותר משוי' עי' ת' ר' נתן אלוף באו"ז ח"א תר"מ ותה"ג גינצבורג עמ' ע"ז ושערי צדק דף נ"ו א' סי' ט"ו ותה"ג אסף א סי' ל"ג, ות' הרי"ף סי' י"ד, תה"ג הרכבי סי' תפ"ט, ועי' מש"כ אסף במ"ע קרית ספר שנה ג' ע' צ"ח, ועי' אסף ס' השטרות לרה"ג עמ' ט"ז, הע' ד'+ לשום הנדוניא מה ששוה כסף בשנים או יותר ונוטים בזה +כ"ה בהעת"ס ובכי"ב, אבל בהעת"ל כתוב: ונושים מזה.+ על הבעל לשום מה ששוה כסף בארבעה והבעל מקבל זה בשמחה וקונים מידו על ככה ברצון נפשו. ובעת שיצטרך למכור איזה דבר מהנדוניא בעד צרכו או בעד צרכה נמכר בפחות סכום רב על מה ששמו אותו אפי' שהחפץ הנמכר לא נשתמשו בו מאומה או חפץ שלא יחסר מאומה בהשתמשם בו. אח"כ קנו בדמי אותה הנדוניא קרקע ומת הבעל והניח יתומים ובעל חוב. יורנו רבינו איך הדין בפרעון הנדוניא הנעמוד בזה על המנהג ותפרע כפי מנהג השומא ומה שיהיה לו בעין או מטלטלין או קרקע ואם יתחייב שבועה ואיך דין השבועה.
 
תשובה וענין הנדוניא אין לצאת מן המנהג +כתובות ס"ז א', ה' אישות פכ"ג הי"ב+ בשום פנים לא לגבי בעל ולא לגבי יורש כל מה שימצא בעין ינכוהו במה שהושם ומה שאינו בעין יחוייב לשומו בדמיו אשר שמו אותו בהם ותשבע האלמנה +שם /כתובות/ פ"ז א', שם /הל' אישות/ פט"ז ה"ד+ שבועת אלמנה הידועה שלא נתקבלה מאומה משטר כתובתה ולא מחלה ולא נתנה לאחר ולא לבעלה ולא עשתה שום דבר בנדוניא מבלי רשות בעלה ושלא החביאה שום דבר מנכסיו בשום פנים ותגבה כתובה והנדוניא מכל אשר ימצא לבעל בשומת ב"ד בתנאי השומא +ה' מלוה ולוה פכ"ב ה"ט והלאה+ לכל ב"ח אם רצתה מן הקרקע או מן המטלטלין. וכתב משה.
שו"ת הרמב"ם סימן רצא
 
שאלה עד עתה היו אומרים התפלה בקול רם ועכשו בלחש ויש מערערים על ש"ץ החוזרה בהיות שכבר יצאו כל הקהל ידי חובה בתפלה בלחש ואין שם מי שאינו בקי להתפלל וא"כ תהי' חזרת ש"ץ ברכה לבטלה.
 
תשובה +עי' ת' רכ"א [א"ן, הציון הנכון לסי' רנ"ו] ומש"כ סימונסן שם עמ' רי"ב+ אני אומר כי הדין עם המערערים אבל לא מטעמם זולתי כי בעת חזרת הש"ץ התפלה כל העם מחזירים פניהם ובלתי מקשיבים לקולו זולתי מדברים בשיחה בטלה ודברי התול ושחוק וזה חלול הש"י הוא. אמנם אם אפשר שיש מהם +שיו"ד מהם (כי"ב)+ או כולם יקשיבו לתפלה בעת שיחזור אותה ש"ץ ויענו אמן אחר כל ברכה וברכה הלא זה טוב מאד להם מאמור התפלה בקול רם +ה' תפלה פ"ח ה"ט+ וכתב משה,
שו"ת הרמב"ם סימן רצב
 
תשובה +[בכי"ס כתוב בשוליים: צריך לתקן תשובה זו, לפי שיש בה שגיאות]+ בענין ברכת כהנים ודאי שאם היה הקורא להם כהנים אחר אין בכך כלום אבל זה לא ראינוהו מעולם ולא שמענו במקום שעושין כך ובכי הא מילתא אמרינן פוק חזי מה עמא דבר. ודאמרת היכי מפסיק שליח צבור וכו' הואיל ומענין התפלה הוא אינו הפסקה. וזה שאמרת שהנוסחא היא אין הקורא +סוטה ל"ט ב'+ ודאי כך הוא וקורא נקרא זה שקורא להם כהנים וזה שמקרא אותן הברכות ולפי כך סלקתי אני הספק ואמרתי אין המקרא +וכן הוא לפני' בה' תפלה (נשיאת כפים) פי"ד ה"ה.+ וודאי שאין תקרא +המקרא (כי"נ) [וכך נראה]+ אותן הברכות אלא שליח צבור כדתנן העובר לפני התבה לא יענה אחר הכהנים אמן מפני הטרוף. משה בירבי מימון זצ"ל.
שו"ת הרמב"ם סימן רצג
 
שאלות ששאל ר' עובדיה גר צדק מרבינו משה זצ"ל ותשובותיו.
 
אמר משה ב"ר מימון מבני גלות ירושלם אשר בספרד זצ"ל. הגיע אלינו שאלות מרנא ורבנא עובדיה המשכיל המבין גר הצדק ישלם יי פעלו ותהי משכרתו שלימה מעם יי אלהי ישראל אשר בא לחסות תחת כנפיו. שאלת על עסקי הברכות והתפלות בינך לבין עצמך או אם תתפלל בצבור היש לך לומר אלהינו ואלהי אבותינו ואשר קדשנו במצותיו וצונו ואשר הבדילנו ואשר בחר בנו ושהנחלת את אבותינו ושהוצאתנו מארץ מצרים ושעשה נסים לאבותינו וכל כיוצא באלה הענינים. יש לך לומר הכל כתקנם ואל תשנה דבר אלא כמו שיתפלל ויברך כל אזרח מישראל כך ראוי לך לברך ולהתפלל בין שהתפללת יחידי בין שהיית שליח צבור. ועיקר הדבר שאברהם אבינו הוא שלמד כל העם והשכילם והודיעם דת האמת וייחודו של הקב"ה ובעט בע"ז והפר עבודתה והכניס רבים תחת כנפי השכינה ולמדם והורם וצוה בניו ובני ביתו אחריו לשמור דרך ה' כמו שכתו' בתורה +בראשית י"ח י"ט+ כי ידעתיו למען אשר יצוה את בניו ואת ביתו אחריו ושמרו דרך ה' וגו'. לפיכך כל מי שיתגייר עד סוף כל הדורות וכל המיחד שמו של הקב"ה כמו שהוא כתוב בתורה תלמידו של אברהם אבינו ע"ה ובני ביתו הם כולם והוא החזיר אותם למוטב כשם שהחזיר את אנשי דורו בפיו ובלמודו כך החזיר כל העתידים להתגייר בצואתו שצוה את בניו ואת בני ביתו אחריו. נמצא אברהם אבינו ע"ה הוא אב לזרעו הכשרים ההולכים בדרכיו ואב לתלמידיו וכל גר שיתגייר. לפיכך יש לך לאמר אלהינו ואלהי אבותינו שאברהם ע"ה הוא אביך ויש לך לומר שהנחלת את אבותינו שלאברהם נתנה הארץ שנ' +בראשית י"ג י"ז, א"ן+ קום התהלך בארץ לארכה ולרחבה כי לך אתננה. אבל שהוצאתנו ממצרים או שעשית נסים לאבותינו אם רצית לשנות ולומר שהוצאת את ישראל ממצרים ושעשית נסים עם ישראל אמור. ואם לא שנית אין בכך הפסד כלום מאחר שנכנסת תחת כנפי השכינה ונלוית אליו אין כאן הפרש בינינו ובינך. וכל הנסים שנעשו כאלו לנו ולך נעשו. הרי הוא אומר בישעיה +ישעי' נ"ו ג'+ ואל יאמר בן הנכר הנלוה אל ה' לאמר הבדל הבדילני /יבדילני/ ה' מעל עמו וגו', אין שום הפרש כלל בינינו ובינך לכל דבר. ודאי יש לך לברך אשר בחר בנו ואשר נתן לנו ואשר הנחילנו ואשר הבדילנו. שכבר בחר בך הבורא יתעלה והבדילך מן האומות ונתן לך התורה שהתורה לנו ולגרים שנ' +במד' ט"ו ט"ו+ הקהל חוקה אחת לכם ולגר הגר חוקת עולם לדורותיכם ככם כגר יהיה לפני י"י. תורה אחת ומשפט אחד יהיה לכם ולגר הגר אתכם. ודע כי אבותינו שיצאו ממצרים רובם עובדי ע"ז היו במצרים נתערבו בגוים ולמדו מעשיהם עד ששלח הקב"ה משה רבינו ע"ה רבן של כל הנביאים והבדילנו מן העמים והכניסנו תחת כנפי השכינה לנו ולכל הגרים ושם לכולנו חוקה אחת. ואל יהא יחוסך קל בעיניך אם אנו מתיחסים לאברהם יצחק ויעקב אתה מתיחס למי שאמר והיה העולם. וכך מפורש בישעיה +ישעי' מ"ד ה'+ זה יאמר לי"י אני וזה יקרא בשם יעקב וגו'. וכל מה שאמרנו לך בענין הברכות שלא תשנה כבר ראיה לזה ממסכת בכורים +פ"א מ"ד, עיי"ש בפי' המשניות: ומפני זה יכול גר לומר וכו' לפי שאברהם היה אב לכל העולם לפי שהוא למדם אמונה+ תמן תנינן הגר מביא ואינו קורא שאינו יכול לומר אשר נשבע י"י לאבותינו לתת לנו. וכשהוא מתפלל בינו לבין עצמו אומר אלהינו ואלהי אבות ישראל. וכשהוא מתפלל בבית הכנסת אומר אלהינו ואלהי אבותינו +אלהי אבותיכם (כי"נ)+ זהו סתם משנה. והיא לר' מאיר ואינה הלכה +ה' בכורים פ"ד ה"ג הגר מביא וקורא שנא' לאברהם אב המון גויים נתתיך הרי הוא אב כל העולם כולו שנכנסין תחת כנפי שכינה ולאברהם היתה השבועה תחלה שירשו בניו את הארץ+ אלא כמו שנתפרש בירושלמי +ביכורים שם הובא ברדב"ז לה' בכורים ובכ"מ שם, ועי' ספר המצות מ"ע סי' ר"ז+ תמן אמרינן תני בשם ר' יהודה גר עצמו מביא וקורא מאי טעמיה כי אב המון גוים נתתיך לשעבר היית אב +היה אב לאדם מכאן ואילך, ת [כיב"א]+ לאברהם מיכאן ואילך אב לכל הבריות. ר' יהושע בן לוי אמר הלכה כר' יהודה. אתא עובדא קמיה דר' אבהו והורי כר' יהודה. הנה נתברר לך שיש לך לומר אשר נשבע י"י לאבותינו לתת לנו. ושאברהם אב לך ולנו ולכל הצדיקים +הנלווים אליו, כך הנוסח בתשו' הרשב"א, א"ן+ ללכת בדרכיו והוא הדין לשאר הברכות והתפלות שלא תשנה כלום. וכתב משה ב"ר מימון זצ"ל +ע"ד התשובה עי' ווערטהיימר גנזי ירושלים ח"ב עמ' ז', עפנשטיין ע' מ"ד.+
שו"ת הרמב"ם סימן רצד
 
שאלה +[הכותרת בכי"א: (שאלה זו הועתקה) מן פירוש מסכת גטין (שחיברו) ר' יהודה הכהן ז"ל הידוע כאבן אלמדארי ז"ל]+ [על דבר קריאת התורה בכל יום אם אין להם ס"ת מהו שיקראו בחומשים ויברכו לפניה ולאחריה או ימנעו להקריאה כל עיקר. וכן בס"ת] שאינו עשוי כהלכתו או ספרי תורה של קלף שאינן מעובדין לשמן שהן ודאי פסולין אם מותר לברך הקורא בהם אם אסור לברך. יורנו רבינו.
 
תשובה מותר לברך +בספר תורה פסול (כי"ס ואב'), ע' ה' ס"ת פ"י ה"א דס"ת פסול הרי הוא כחומש ואין קורין בו ברבים, ועי' תשובת חכמי נרבונה שהשיבו על תשובה זו, נדפסה בת' סי' ה', ק' סי' ט"ז ובא"ח ה' קה"ת סי' ה', ועי' בפוסקים הנ"ל, ובשו"ת רשב"א כתב דבילדותו כתב רבינו תשובה זו ובחיבורו חזר בו, והרשב"ש כתב: ואיך נניח אנחנו תלמוד ערוך בפיו של רבינו הרמב"ם ז"ל בחיבורו הגדול מחמת מה שנמצא בתשובות משמו שמא כתבה או לא כתבה אטו מר חתום עלה, ועי' ע"ז תשובת ב"י על אה"ע דיני עכו"ם מסל"ת סי' ה' ודיני יבום וחליצה סי' ד', ועי' מש"כ רמש"ש ברשימת בודל' ע' אלפיים שש מאות שמונים ואחד, ואוירבאך בהקדמתו לס' האשכול ח"א ע' ח ואף בפירושו של ר' סעדיה העדני לרמב"ם הלכות ס"ת פ"י (כ"י ירושלים) כתב כדברי הרשב"א, א"ן+ ואין הברכה על הקריאה בספר כמו שהברכה על נטילת לולב או ישיבה בסוכה שאם היתה סוכה פסולה או לולב פסול נמצאת ברכה לבטלה שהמצוה היא נטילת הלולב או ישיבת הסוכה שעליהן מברך ואם היו פסולין לא עשה מצוה וכאן בקריאה המצוה היא הקריאה בספר תורה בין שקרא בספר כשר בין שקרא בספר פסול ואפי' קרא על פה יברך +ה' תפלה פ"ז ה"י+ כי עצמה של קריאה היא המצוה שעליה אנו מברכין. הלא תראה +ברכות י"א ב', ה' תפלה שם+ שהקורא בשחר קודם שיתפלל משנה או תלמוד או הלכה או מדרש מברך ואח"כ קורא או דורש. הנה למדת שההגיה בתורה היא המצוה שעליה אנו מברכין. וזהו ההפרש שלא הרגישו בו רוב חכמי מזרח ודמו שהמברך וקורא בספר פסול בתורה הרי זו ברכה לבטלה. וראיה לדבר זה האי דאמרינן +גיטין ס' א', ה' תפלה פי"ב הכ"ג, וע' ה' ס"ת פ"ז הי"ד ופ"י ה"א+ אין קורין בחומשין מפני כבוד הצבור. וכי יש בעולם פסלנות כמו פסלנות חומש אפי' היה ס"ת חסר אות אחת פסול וכ"ש חומש ולמה נתנו הטעם מפני כבוד הצבור והיה להם לתת הטעם מפני שהוא פסול שנמצא ברכה לבטלה. וא"ת שקריאה זו בלא ברכה למה נאמרה וכי יש בעולם מי שעלה על דעתו +בת' כתוב: מי שעלה בדעתו לאחר: קריאה שחייבין עליה לקרותה (כנראה נשמטה שם שיטה שלמה וכעין זה נשמט ברמב"ן [ובכיב"א])+ לאסור קריאה בלא ברכה ואפי' על פה. אלא ודאי שלא אמרו +אסרו (כי"ס)+ בצבור אלא על קריאה שחייבים לקרותה בצבור שהם שבעה או שלשה וכיוצא בהם הוא שאין קורין בחומשין מפני כבוד צבור לא מפני שהברכה לבטלה. ועל דוקיא זו סמכו אנשי המערב והיו קורין בספרי תורה של קלף בלא עיבוד כלל ומברכין לפניה ולאחריה בפני גאוני עולם +ע"כ בפ', - עי' ת' ר' משה ור' האי גאון בתה"ג הרכבי סי' תל"ב, ובה' סת"ם המיוחסות לר"י אלברגלוני בס' גנזי מצרים הוצ' אדלר ע' ט"ז, בשם ר' נטרונאי שהתיר לקרות בספרי קלף לכתחילה בצבור, ועי' אשכול ח"ב ע': ואם מצאנו בתשובה שחכמי מערב כמו ר' יוסף הלוי ור"ח הספרדי ז"ל הורו לברך על ס"ת שאין הקלף מעובד לשמו וכו', ונראה שכיון לתשובה זו עיי"ש בנחא"ש =בנחל אשכול=. [אין להניח שבעל האשכול, שנפטר תתקי"ט מכוין לתשובה זו, א'] ועיין תשו' הרשב"א חלק שביעי סי' קנ, א"ן+ כגון רבינו יוסף הלוי +בן מאגש (אב')+ זצ"ל ורבינו יצחק אלפס זצ"ל וכיוצא בהם ומעולם לא נשמע בזה פוצה פה ומצפצף לפי שכולם בעלי בינה היו וחכמתם מיושבת ומכוונת וידעו שאין הברכה תלויה בספר אם כשר הוא אם פסול אלא בקריאה עצמה בין שהיה קורא בספר כשר או פסול כמו שביארנו, ואף על פי כן ראוי לכל צבור להיות להם ספר כשר כהלכותיו ובו ראוי לקרות לכתחילה בציבור ואם א"א להם קורין אפי' בפסול ומברכין מן הטעם שאמרנו וכן הורה רבינו חנוך +עיין צונץ ריטוס ע' י"ז ומאמרו של מיללער על תשובות חכמי ספרד הקדמונים עמוד ל"ג הע' ל"ד+ הספרדי זצ"ל. משה ב"ר מימון זצ"ל +בכיא"ו החתימה: עד כאן נוסח השאלה. תוספת פעם אחת לא היה לרבי' משולם ז"ל ספר תורה לקרות וקראו בחומשין מפני הדחק דכיון שאין להם איסור אין לחוש לכבוד ציבור ופיס רבי' תם ז"ל על זה ועז דלך (וזה קשה) תוספת א"ן: ופיס רבי' תם וכו' הוא ט"ס ור"ת חולק על פסק חכמי נרבונה, הלשון בתוספת זו הוא כלשון במגדל עוז סוף פ"ט מהל' ס"ת והערתו אינה נמצאת בפי"ב מהל' תפלה ה"ג שם מקומה.+
שו"ת הרמב"ם סימן רצה
 
תשובה בענין קורא בתורה שנשתתק הכי אמרינן תמן +ירושלמי ברכות פ"ה ה"ג (ט' ג') הביאו הרי"ף מגילה סוף פ"ג+ בירושלמי ר' חייה בשם ר' יוחנן היה קורא בתורה ונשתתק זה שהוא עומד תחתיו יתחיל ממקום שהתחיל הראשון ואם תאמר ממקום שפסק הראשונים נתברכו לפניהם ולא נתברכו לאחריהם והאחרונים נתברכו לאחריהם ולא נתברכו לפניהם וכת' תורת ה' תמימה שתהא כולה תמימה. והכי סבירא לן בפירוש האי מימרא מדתלא הברכות בפסוקים ולא תלה בגברי דהא לא אמ' ראשון ברך בתחלה ואחרון ברך בסוף אלא ראשונים נתברכו לפניהם וכו' שמע מינה שאין השני צריך לברך בתחלה שכיון שהתחיל ממקום שפסק הראשון הרי השנים נחשבים באחד ואינן נחשבים בשנים וכיון שבירך הראשון בתחלה וברך האחרון בסוף הרי כל הפסוקים האלו שקראן אחד מתחלה ועד סוף נתברך לפניהם ולאחריהם. ואע"פ שאחד ברך בתחלתן ושני ברך בסופן אין בכך כלום שזה הוא העיקר שהפותח בתורה בתחלה הוא מברך תחלה והשביעי המשלים מברך בסוף כדתנן +מגילה כ"א ב'+ הפותח והחותם בתורה וכו' ומפני הנכנסין והיוצאין גזרו שיהיה כל אחד ואחד מברך בתחלה ובסוף ובמלתא דשכיחא גזרו בה רבנן מילתא דלא שכיחא שהיא הקורא ונשתתק לא גזרו שיהיו שנים מברכין בתחלת קריאה אחת זה אחר זה שהאחד שברך בתחלה /בתחלת/ קריאה זו שנשתתק בה אינו צריך לברך אלא משום גזרה היאך נצריך זה השני שעמד תחתיו במקומו והתחיל לקרות ממקום שהתחיל שיברך שניה זו היא דעתי בדבר זה. +וכן פסק בה' תפלה פי"ב ה"ו קרא ונשתתק יעמוד אחר תחתיו ויתחיל ממקום שהתחיל הראשון שנשתתק ומברך בסוף, ועיי"ש בכ"מ שכיון לפי' תשובה זו מבלי ראותה.+ משה בירבי מימון הדיין זצ"ל.
שו"ת הרמב"ם סימן רצו
 
(לחכמי לוניל +כ"ה במג"ע ורמ"ה, בבר"א: לר' יונתן ז"ל, [והשווה הכותרת שבכי"ש לשאלות חכמי לוניל במבוא]+). שאלה +כלשון השגת הראב"ד ה' ברכות פ"א הי"ב, ועי' במבוא+ בהלכות ברכות +בפרק ראשון (כי"ש)+ רבים שנתועדו וכו' עד לאכול פת במה דברים אמורים בפת ויין בלבד אבל בשאר אוכלין ומשקין אינם צריכין הסיבה. יורנו מורנו ורבינו למה נניח איכא דאמרי +ברכות מ"ג א'+ דמשמע לרבי יוחנן דפת ויין הוא דמהניא ליה הסיבה אבל שאר דברים לא מהניא להו הסיבה וכל חד וחד מברך לנפשיה והוי חומרא.
 
תשובה +עי' באגרות רמ"ה ע' כ"ב וקי"א ובבר"א סי' מ"ב ובכ"מ שם ביישוב תשובה זו+ הדבר ידוע שהפת חשובה מן הכל וכן היין חשוב מכל מיני משקין ומכל הפירות ולפי חשיבותו מברכין עליו ואנו מצריכין לכל אחד ואחד ברכה בפני עצמו. ולפי זה הפירוש עלה על דעתיכם בהנהו תרי לישני נמצא שאר הפירות והמשקים חשובין יותר מן הפת והיין שהרי הפת והיין אחד מברך לכל או +אם+ נתועדו או הסבו ושאר הפירות אע"פ שנתועדו או הסבו לא יברך אחד לכל אלא כל אחד ואחד צריך לברך לעצמו וזה הפך גדול יציבא בארעא וגיורא בשמי שמיא +עירובין ט' א', יומא מ' א' וש"נ+ דלא הכי פירושא דהנהו תרי לישני אלא התרי לישני חד טעמא אית להו ואין שם חלוקה בענין אלא בשינוי המימרא ויש +הובא בכללי התלמוד לר' בצלאל אשכנזי סי' קמ"ד הוצ' מרכס בס' היובל לרד"צ הופמאן חלק עברי ע' ק"צ ועיי"ש בחלק הלעזי ע' שע"ו+ כמה מקומות בתלמוד שהוא מקפיד על נוסח המימרא האיך היה אף על פי שאין +[: היא אע"פ שיש (כי"ש)]+ ביניהם הפרש בענין +ועיין ברכות מז א: אין המסובין, כשאין /רשאין/ לאכול כלום וכו', לטעום איתמר למאי נפקא מינה שחייב אדם לומר בלשון רבו, ועיין יד מלאכי סי' תרסג (בצילום ניו יורק תשה: דף קס"ו ע"א), א"ן+ וזה הוא פירושו אמר רב לא שאנו אלא פת דבעי הסבה ואחר כך אחד יברך לכל אע"פ שלא הסיבו [אבל שאר דברים לא בעו הסיבה אלא אחד מברך לכל אף על פי שלא הסיבו] ורבי יוחנן אמ' יין נמי בעי הסבה ואיכא דאמרי אמר רב לא שנו פת דמהניא להו הסבה שיהיה אחד מברך לכל הא לא היו מסובין כל אחד מברך לעצמו. ודין זה בפת הוא בלבד אבל שאר הדברים אין בהן דין זה +שלא מהניא להו הסיבה (רמ"ה ב')+ כדי שנאמר מהניא להו הסבה +שיברך אחד לכל (רמ"ה א')+ אלא בלא הסבה נמי כן הוא ור' יוחנן אומר אפילו יין כל אחד מברך לעצמו ואם הסבו מהניא להו הסיבה שיברך אחד לכל.
שו"ת הרמב"ם סימן רצז
 
(לחכמי לוניל). שאלה +כלשון השגת הראב"ד ה' ברכות פ"ה הט"ו, ועי' מבוא+ על מה שכתוב בפרק חמשי שנים שאכלו כאחד כל אחד מברך לעצמו וכו' עד שכל החייב בדבר מן התורה אין מוציא אותו מידי חובתו אלא החייב באותו הדבר מן התורה כמותו. יורנו מורנו ורבינו והלא הלכה מרווחת +ברכות מ"ח ב'+ שכל המוציא את הרבים אינו מוציא עד שיאכל כזית דגן משמע דכזית דגן דאוריתא וינאי וחביריו שאכלו כדי שבען ולגרמיה הוא דעבד שמעון בן שטח שהוציאו באחד ממין השבעה.
 
תשובה תמה גדול יש בדבריכם והלא דבר בפירוש הוא בפרק מי שמתו מוטל לפניו +ברכות כ' ב'+ אמר ליה רבינא לרבא נשים חייבות בברכת המזון מדאורייתא או מדרבנן וכו' אלא הכא במאי עסקינן כגון שאכל שעורא דרבנן אתי דרבנן ומפיק דרבנן כדדרש רב עוירא וכו'. וזה אין בו ספק דהך דאמרינן +ברכות מ"ח א'+ להוציא את הרבים ידי חובתן עד שיאכל כזית דגן לאפוקי מי שאכל שאר אוכלין וזה ענין אחר אם זה שאכל כזית דגן מוציא את שאכל כל צרכו או אינו מוציא אלא מי שנתחייב מדרבנן כמו שנתבאר בפרק מי שמתו מוטל לפניו ושאר הדברים ברורים וגלויים על עיקרי הברכות.
שו"ת הרמב"ם סימן רצח
 
(לחכמי לוניל). שאלה על מה שכתוב בפרק שמיני +ה' ברכות פ"ח הי"א+ לקח כוס של שכר +של ברכה+ בידו והתחיל הברכה על מנת שיאמר שהכל וטעה ואמר בורא פרי הגפן אין מחזירין אותו. יורנו אדוננו ואם שכר של שעורים הוא דיצא והרב ר' יצחק אלפסי זצ"ל הולך על זה הדרך +רי"ף פ"ק דברכות סי' כ"ד+ וחתרנו להוציא אל היבשה ולא יכולנו שהרי פירות שכר אינם יוצאים מן הגפן ודומה לפותח במעריב ערבים וסיים ביוצר אור דלא יצא +ברכות י"ב א', ועי' בכ"מ שם /הל' ברכות פ"ח הי"א/ שטרח לישב תשובה זו.+ הראנו רבינו זה הענין כי טוב הוא ותאוה לעינים בפי' מחוור כיד השם יתע' הטובה עליך.
 
תשובה נראה לי שאין הדברים אמורין אלא בשכר היוצא מן הגפן כמו שנ' בנזיר מיין ושכר יזיר ובאותו השכר שאינו נכר לכוס אם שכר הוא ואם יין הוא שיבא לידי טעות ויפתח על מנת שהוא שכר וסיים בורא פרי הגפן אבל בשכר של שעורים שהוא נכר וכיוצא בו לא איתו רבנן לגזור בדבר זה כלל. וכי יש מי שיאמר ליקח תמרה בידו על דעת לברך בורא פרי העץ וסיים בהמוציא לחם מן הארץ וכי בטפשני /בכ"י: בשופטני/ עסקינן ומה מקום לשגגה זו. אלא בודאי בשכר מן הגפן הם הדברים.
שו"ת הרמב"ם סימן רצט
 
תשובה הך דאמרינן בירושלמי +ברכות פ"א ה"ח (ג' ג')+ ובלבד על אתר יראה לי שראוי לסמוך על זה +ה' תפלה פ"ז ה"י+ שהרי לא חלק על דברי הבבלי +עי' תוס' ברכות י"א ב' ד"ה שכבר+ אלא פירש הדבר אבל המנהג הפשוט בערי ספרד שאין מברכין. משה ביר' מימון הדיין ז"ל.
שו"ת הרמב"ם סימן ש
 
(לחכמי לוניל). שאלה בפר' עשרים שם אם מצא מציאה אם יכול להחשיך עליה מחשיך ואם לא מוליכה פחות פחות מד' אמות. ועתה אתה ב"ה אשר הפליא לך עצה וגבורה בתורתו הקדושה הוא ילמדך להועיל לנו להאיר עינינו כי לא נדע לפר' גמ' שבר"פ מי שהחשיך +שבת קנ"ג א+ אלא לחומרא שלא התירו בשום ענין לגבי מציאה כי אם בכיסו דטרח ביה הרבה ואם אין אתה מתיר לו מתוך שהוא בהול על ממונו אתי לאיתויי בהדיה. וכן מצאנו בפי' רבינו חננאל +שם /שבת קנ"ג א'/ (נדפס בש"ס ווילנא)+ ז"ל כמו שקבלנו. ועם כל זה יפרש לנו ההלכו' באר היטב ולא נסור ימין ושמאל בדין הנטוי עלינו כי אתה הרבית ואנחנו בגלותינו מתי מספר ובארץ אשר גוברת שם השכחה הרבה ומזרה ישראל יקבצנו בארץ הצבי ותעבור לפנינו וה' בראשנו.
 
תשובה +עיין תשו' הרמב"ם לר' יוסף המערבי, ס' היובל לכבוד ב"מ לוין [ראה למעלה ח"ג סי' תסד], א"ן+ אל תקטינו עצמכם אם אין אתם כרבותי הן אתם חבירי אלופי ומיודעי וכל שהקשיתם ראוי להקשותו. גם ראשי הישיבות שבבבל ז"ל תפסו על פיסקא זו +ה' שבת פ"כ ה"ז+ כשהגיע אליהם החבור עם דברים קלים שחלילה שיסתפקו לכם אבל כל השאלות אלו שלכם לא ירדו לעמקן. וכן יראה לי במציאה שזה שחילק רבא בין כיסו למציאה לא חילק אלא ליתן המציאה לנכרי או להניחה על גבי חמור אבל להוליכה פחות פחות מד' אמות לא שהרי הוליכה פחות פחות מד' אמות אינה שנויה כדי שיאמר רבא דוקא כיסו אבל מציאה לא. ואם תאמר מאי שנא הא מהא י"ל שזו ההולכה פחות פחות מד' אמות צנעה גדולה יש בה ולא אוושא מלתא כמו שנתברר שם בהמוצא תפילין +עירובין צ"ז ב', ועי' השגות הרמ"ה באגרותיו ע' כ"ד ות' רבי' שמשון שם ע' קכ"ג, ועי' מש"כ על תשובה זו הר"ם רבינוביץ באריכות בבית תלמוד שנה ב' ע' נ"ח עד ע' ס"ב+ ואינו צריך דבר אחר ולא איש אחר לסייעו ולא יכיר בו אדם ולא יהיה נחפז ולפי' לא נחוש לו שמא יעבירנו ארבע אמות זו היא דעתי בדבר זה ומי שיחלוק בדבר זה יחלוק.
שו"ת הרמב"ם סימן שא
 
תשובת שאלה על ענין זה שאמרת +שבת ק"ו א'+ שלא מצאנו ר' יהודה ור' שמעון שחלקו במקלקל אלא בחובל ומבעיר. דבר ברור הוא שהחובל והמבעיר מקלקלין הן ולפיכך הן פטורין +ה' שבת פ"א הי"ז+ דהכי אמרינן בגמרא חובל ומבעיר אינה משנה כלומ' זאת המשנה שחייבה החובל והמבעיר אינה משנה שסומכין עליה לפי שהם מקלקלין ופטורים. ואם תמצא לומ' משנה ויהיו חייבין אין לך דבר שיהא החובל חייב אלא חבל כדי ליקח דם לכלבו וכן המבעיר כדי ליקח האפר שנמצא שלא חבל והבעיר דרך השחתה כדי שיהא מקלקל +עי' ה' שבת פ"ח ה"ז.+ הנה למדת שהחובל והמבעיר דרך השחתה מקלקלין הן. ועיקר מחלוקת ר' יהודה ור' שמעון אינה מצויה אצלנו בכל התלמוד ולא בתוספתא ולא בספרא ולא בספרי ונראים לי הדברים שמחלוקתם בדבר זה באותן הברייתות שלא נכתבו +עי' הקדמת רבי' לס' משנה תורה שכ' וכן ר' הושעיא ובר קפרא חיברו ברייתות לבאר דברי המשנה+ כגון מתניתא דבר קפרא ור' הושעיא וחביריהם. וכבר נשאלה שאלה לרבינו האיי גאון זצ"ל +הובאה במפתח לר"נ גאון עי' בסמוך+ על עיקר מחלוקתם ואמר שאינה ידועה. וכך כתב רבי' נסים זצ"ל בכתב המפתח +ראש פי"ג דשבת הוצ' גולדנטאל מ"ד א' ובש"ס ווילנא לדף ק"ה ב', ועי' פי' ר"ח שם ק"ו א' ומתניתא דמפרשא במקלקל בחבורה וכו' לא שמיע לן אלא מגמרא בלחוד הוא דשמעינן ליה.+ אבל ודאי הרי נתברר לך שאם חולקין ר' יהודה במקלקל דר' יהודה פוטר בחובל דרך קלקול ור' שמעון מחייב. משה ב"ר מימון זצ"ל.
שו"ת הרמב"ם סימן שב
 
(לחכמי לוניל). שאלה ובפ' ארבעה עשר כתוב שם +ה' שבת פי"ד ה"ו+ הבור שבכרמלית הרי הוא ככרמלית אעפ"י שהוא עמוק מאה אמה. והיה לו לרבינו לפרש כי בבור שבים מיירי הואיל והמים צפין על גביו +כלשון השגת הראב"ד שם+ דקסבר משפת מיא משחינן +שבת ק' ב', רמב"ם שם ה"ה+ ומיא ארעא סמיכתא היא ואם בכל כרמלית מיירי כגון בקעה היאך אפשר זה יורנו מרנא ורבנא הקדוש.
 
תשובה לא אמרתי אלא בבור שהוא שלש מחיצות שהרי ביניהם כרמלית כמו שביארנו זו היא קרן הסמוכה לרשות הרבים וה"ה לבקעה כמו שאמרתם. אבל יראה לי מדבריכם שיש בספר שלכם חסרון דברים. וזהו נוסח הספר +עי' במג"ע ומ"מ על גירסת הספרים הראשונים שבאו לארץ ספרד+ בור שבכרמלית הרי הוא ככרמלית אפילו עמוק מאה אמה אם אין בו ארבעה. וזהו דעתי בדבר זה הואיל ולא חלק +הבור+ רשות לעצמו הרי הוא ככרמלית גם אותה משנה האמורה בעירובין +דף ל"ב ב'+ נתנו בבור אפילו עמוק מאה אמה הרי זה עירוב ואוקמ' בבור העומד בכרמלית +עירובין ל"ד ב'+ ונתכוון לשבות למעלה אפשר להעמידה בבור שאין בו ארבעה וזהו נתכוון לשבות בר"ה להעמידו בבור שהיא רשות היחיד ונתכוון לשבות בכרמלית. ויראה לי +עי' פי' המשניות עירובין פ"ג מ"ד+ שבבור שאין בו ד' על ד' היא המשנה ולפיכך אשמעינן ואמר אפילו עמוק מאה אמה לא נחלק מן הכרמלית. אבל אם תאמר בשיש בו ארבע על ד' מה לי עמוק מאה מה לי עמוק י' טפחים רשות היחיד גמורה היא ולא היה עולה על דעתנו שיועיל תוספת העומק כלום עד שיוציא זה מלבנו ויאמר אפילו מאה אמה. וכן פי' רבינו נסים ז"ל +לא נמצא בפי' רבי' נסים שלפנינו (נדפס בש"ס ווילנא) וגם ר"ח לא פי' שם כדברי רבינו+ והעמיד משנה זו בשאין בו ארבע על ארבע.
שו"ת הרמב"ם סימן שג
 
(לחכמי לוניל). שאלה ספר זמנים בפ' שני +ה' שבת פ"ב ה"כ+ ובכמה מקומות ובהלכות יום הכפורים +ליתא לפני' בה' שביתת עשור ואוצ"ל =ואולי צריך לומר= בפרק יום הכפורים (פ"ד ב')+ נראה מן הכתוב בספר בעיר שישראל וגוים דרים בה מחצה על מחצה מפקחין אבל ברובה גוים לא. ומימינו לא שמענו חידוש גדול מזה כי כך קבלנו הא דאמרינן בכתובות +ט"ו ב'+ ובסדר יומא +פ"ד ב'+ אין הולכין בפקוח נפש אחר הרוב אפילו רובא גוים מפקחין. והפכנו בשמועות לאמת דברי הספר והצור העלים ממנו על כן דבר אתה עמנו ונשמעה ואל ידבר וכו' כי זכותך מסייעתך אכי"ר מאת שוכני סנה.
 
תשובה תמה אני על דבר זה שקבלתם הרבה וכי אנו לא קבלנו כך וכי יש באותו מקום ספק בעולם הדברים ברורים הן שם אפילו לבר בי רב דחד יומא שכך הם דברי שמואל דסבר שאפילו רוב העיר גוים מפקחין עליו. אבל אנן אדברי ר' יוחנן סמכינן דאמר רב אסי אמר ר' יוחנן ט' גוים וישראל אחד ביניהם באותו החצר מפקחין בחצר אחרת אין מפקחין. ואוקמינא בשפירשו כולם שלא נשאר שם קבוע. ולפיכך אם פירש א' מהם לחצר אחרת אין מפקחין דכל דפריש מרובא פריש. וה"ה לזה שפירש מן עיר שרובה גוים שאין מפקחין עליו גם רב חלק על שמואל בדיוקא זו שדק מעיר שהיא מחצה על מחצה שאמרנו שתינוק הנמצא בה ישראל ואמר שזה להחיותו ולא ליחסו ולא איירי בפקוח נפש. מ"מ אפי' תימא מאחר שרב לא שמענו לו מחלוקת בדבר זה שהוא הפקוח +שהוא פקוח נפש אלא מעיר שרובה גוים ולא כשמואל נאמר שחלק עליו (רמ"ה ב')+ על זה שהוא מעיר שרובה גוים ולא מפני שלא דק כשמואל +[שדק שמואל (כי"ש)]+ נאמר שחלק רב עליו אפי' תימא הכי הרי ר' יוחנן בפירוש חולק ע"ז ואמר בט' גוים ואחד ישראל באותה חצר מפקחין בחצר אחרת אין מפקחין והנה הלך אחר הרוב בפקוח נפש במקום הזה. והדבר ידוע ששמואל ור' יוחנן הלכה כר' יוחנן +עי' סת"ו אות ל"א שהביא הרחיד"א בשה"ג ח"א סוף אות ס' ודרכי התלמוד אצל נייבויער סדר החכמים ח"א ע' ק"פ, ועי' אגרות הרמ"ה עמ' כ"ג מ"ח צ"א קכ"א וקמ"ה (תשובות הרמ"ה וחכמי לוניל והר"ש) בביאור ובישוב התשובה.+
שו"ת הרמב"ם סימן שד
 
תשובה הך דפריש רב נטרונאי +גמו"מ =גאוני מזרח ומערב= סי' נ"ז עיי"ש בהערות+ בענין תנור וכירה לענין הטמנה דברים שאין להן עיקר הן ודילמא חד מעלמא תלא בוקי סריקי במר ואין ראוי לסמוך על דברים אלו. ומנהגינו בהטמנה +עי' ה' שבת פ"ג ה"ח+ שאם היתה קדירה חיא או מצטמק ורע לו משהין על גבי האש בין בכופח בין בכירה ואם היה מצטמק ויפה לו והיה התבשיל שלא בשל כל צרכו שדינן ליה גרמא חייא קרוב לבין השמשות בעת ההטמנה. אבל בתנור אין אנו טומנין אלא אם כן טחנו עליו מפי התנור ומעינו דבהא ודאי ליכא למיחש כדאמרינן בפרקא קמא +דשבת י"ח ב'+ והשתא דאמ' מר כל מידי דקשי ליה זיקא לא מגלי ליה וכו' עד דברחא נמי ושריק שפיר דאמי וכו'. זה הוא מנהגנו +[עי' בגנזי קדם ח"ה, עמ' קנ"ט, כנ' מפי' הרמב"ם למס' שבת, הוס' פ"ן]+ ומנהג אנשי מקומנו כולם הלכה למעשה וודאי דהאי מעשה אליבא דגמרא הוא כמו שביארנו +נראה שהתשובה נכתבה קודם שהופיע החיבור שלא ציין רבי' עליו, ועי' במבוא.+ משה בירבי מימון הדיין זצ"ל.
שו"ת הרמב"ם סימן שה
 
שאלה קדרה של דיסא שמשהין אותה על גבי כירה בשבת למחר כשמורידים את הקדרה מעל הכירה מכניסין בה עץ הפרור ומגיסין בה הרבה ומערבין אותה ומכין אותה בעץ הפרור עם צדדי הקדרה או בתוך הקערה עד שמתערב הבשר והריפות והמים ותסמך ותעשה כולם גוף אחד ופעמים מסירין מים מעל פניה ואחר כך מערבין אותה ופעמים מוסיפין לה מים חמים לפי מה שהיא צריכה כל אלו המעשים אסור או מותר.
 
תשובה ודאי שכל זה מותר הוא שהרי בפירוש תנינא +עדיות פ"ב מ"ו+ השום והבוסר והמלילות שרסקן מבעוד יום רבי ישמעאל אומר יגמור משתחשך רבי עקיבא אומר לא יגמור ואוקימנא +שבת י"ט ב'+ דבמחוסרין שחיקה פליגי ואיפסיקא הלכה למעשה +שם, ה' שבת פכ"א הי"ג+ כרבי ישמעאל וקל וחומר הדברים אם מלילות שהם מחוסרים שחיקה מותר לגמור שחיקתן בשבת הריפות שכבר נשחקו ונתבשלו כל צרכן ואינן מחוסרין אלא עירוב בלבד לא כל שכן. ואין לנו איסור בזה הענין אלא מחוסר דיכה בלבד כמו שנתברר שם בצריך דיכה כולי עלמא לא פליגי דאסיר ואין הריפות מחוסרין דיכה שכבר דכו אותן במדוכה כל צרכן ונתבשלו כל צרכן ואינן מחוסרין אלא מעט שחיקה ועירוב. ונתינת מים חמין +עי' שבת מ"ב א', ה' שבת פכ"ב ה"ו+ לתוך הקדרה מותר לפי' מותר לעשות כל אלו המעשים אחר שמורידין הקדרה מעל הכירה שאין כאן אלא שחיקה וכתיתה בלבד. משה ב"ר מימון זצ"ל.
שו"ת הרמב"ם סימן שו
 
שאלה תלא כוזא בסיכתא +שבת קל"ז ס"ע ב'+ שהוא אסור אם ללמד ממנו לכל דבר שאין תולין בשבת כגון המצנפת וכן כיוצא בהן יורנו אדוננו.
 
תשובה אין פירוש הדבר כמו שעלה על דעתכם שאסור לתלות הכוזא בסיכתא עד שתשאל ותלמוד ממנו לדברים אחרים. והנה אנחנו מפרשים אותו כל ההלכה וממילא תבוא התשובה ותדע שמותר לתלות הכוז והמצנפת וכיוצא בהן. תנן וחכמים אומרים +שבת שם /דף קל"ז/ במתני'+ אין תולין את המשמרת ביום טוב ואין נותנין לתלויה בשבת ואמרינן בגמרא אבעיא להו תלה מאי פירושו מי שתלה המשמרת מהו אמר רב יוסף תלה חייב חטאת דקא סבר רב יוסף שזה שתלה עשה אהל קבוע והרי היא תולדה בידו ולפיכך חייב חטאת והקשה עליו אביי ואמר אלא מעתה תלה כוז בסיכתא הכי נמי דמחייב כלומר שאם תאמר שזה שאסרו חכמים לתלות המשמרת מפני שהוא עושה אהל קבוע ולפיכך חייב חטאת מאי שנא משמרת אפי' תלה הכוז והמצנפת וכיוצא בו חייב ואינו כן אלא מותר לתלות הכוז והמצנפת או אשישה וכיוצא בהם ביתד אלא אמר אביי +שבת קל"ח א'+ מדרבנן כדי שלא יעשה כדרך שהוא עושה בחול פירושו אמר אביי אין הטעם באיסור תליית המשמרת מפני שהוא עושה אהל אלא אסור תלייתה מדרבנן שלא יעשה כדרך שהוא עושה בחול. והנה למדת שהאיסור מדרבנן הוא תליית המשמרת לפי שהמשמרת עושה מלאכה וחייב סקילה לפיכך אסור תלייתה ודכוותא אמרינן שלא יעשה כדרך שהוא עושה בחול אבל תליית הכוז והמצנפת וכיוצא בהן מותר +עי' ה' שבת פכ"א הי"ז ופכ"ב הכ"ח+ לפי שאין עושין בהן מלאכה שחייבין עליה סקילה ולא אמרינן בכי הני שלא יעשה כדרך שהוא עושה בחול +עי' ה' שבת פ' כ"א ה"א+ אם כן לא יאכל כדרך שהוא אוכל בחול ולא יסב כדרך שהוא מיסב בחול זה דבר ברור הוא למבין שאין אתה מוצא לעולם דברים שאסרו חכמים משום שלא יעשה כדרך שהוא עושה בחול אלא דברים שאפשר שירגילו למלאכה כגון מי שנשברה לו חבית של יין לא יספג ביין או יטפיח בשמן שלא יעשה כדרך שהוא עושה בחול +שבת קמ"ג ב'+ שאם תתיר לו שמא יבא לידי סחיטה. נתפזרו לו פירות בחצרו לא יתן לתוך הסל או לתוך הקופא שלא יעשה כדרך שהוא עושה בחול שאם תתיר לו שמא יבא לידי עמור. וכן בתליית המשמרת שמא יבא לשמור +לשמר (ת [כיב"א])+ אבל תליית הכוז והמצנפת וכיוצא בהן מותר ולא אסרוהו חכמים שאין שם דבר לחוש שמא יעשה וכו'. משה ב"ר מימון זצ"ל.
שו"ת הרמב"ם סימן שז
 
(לחכמי לוניל). שאלה מה שכתוב בהלכות מילה בפרק שני +ה' מילה פ"ב ה"ח+ מקום שדרכן להרחיץ את הקטן מרחיצין אותו וכו' עד בין בחמין שהוחמו בערב שבת בין בחמין שהוחמו בשבת מפני שסכנה היא לו. משמע שאפילו על ידי ישראל אדרבה אל ימול +כן השיג עליו הראב"ד שם+ ולא יסתכן כיון שמכשירי [מילה] אינם דוחין את השבת. וכבר תפשו הרבנים +המשיגים את הר"י (שם), כלשון זה ממש השיג בעל המאור על הרי"ף שציינתי בסמוך+ את לשון הרב רבינו יצחק אלפסי זצ"ל שכתב בהלכות +רי"ף שבת פי"ט סי' תצ"א+ מרחיצין את הקטן כדרכו בין לפני המילה בין לאחר המילה ובין בחמין שהוחמו בשבת. וכמדומה לנו כך היה לו לכתוב מרחיצין את הקטן כדרכו לפני המילה בחמין שהוחמו בערב שבת ולאחר המילה אם נשפכו המים חמין שלו מחממין לו אפילו בשבת מפני שסכנה היא לו והוא שנשתפכו לאחר המילה אבל קודם המילה תדחה את המילה ואין השבת נדחה שאין מכשירי מילה דוחין את השבת.
 
תשובה תמהתי לשאלה זו שהדברים בחבור מפורשין ולא יראה לי בהם שהם מקום ספק שתחלת אותה ההלכה כך היא. מלו את הקטן ואחר כך נשפכו החמין או נתפזרו הסממנים עושין הכל בשבת שסכנה היא לו. ומקום שדרכן להרחיץ את הקטן כו' עד שלישי של מילה שחל להיות בשבת מפני שסכנה היא לו +שבת קל"ד ב'+ [הרי הדברים מבוררים שעל שלישי של מילה אמרי' שמרחיצין אותו בין בחמין שהוחמו מע"ש בין בחמין שהוחמו בשבת,] ולא יראה לי בכאן ספק כלל +בארחות חיים ה' מילה כתב: וביאר הרמב"ם ז"ל לחכמי לוניל שלא התירו להרחיץ לפני המילה רק בחמין שהוחמו מערב שבת אבל לאחר המילה מותר אפילו בחמין שהחמו בשבת מפני הסכנה בין הרחצת כל גופו בין הרחצת מילה ע"כ, ובה' שבת שם הסגנון מגומגם.+
שו"ת הרמב"ם סימן שח
 
(לר' אברהם הכהן בבגדאד +עי' ראש התשובה הבאה, אודות ר' אברהם עי' מש"כ ב"ג בהקדמתו לברכת אברהם פ"ד ופוזננסקי בספרו על גאוני בבל וכו' ע' י"ח וכ"א+). שאלה מה תאמר הדרת יקרת צפירת תפארת מורינו ורבינו הרב הגדול בישראל המובהק פטיש החזק נר המערבי דגל הרבנים אות העולם ופלאו ממזרח שמש עד מבואו יהי שמו לעולם כירח יכון לעולם במאמר אלהי עולם ויעמד כלל קהל הקדש בחייו ובאריכות ימיו. בהליכה בנהרות הגדולות כנהר מצרים וחדקל ופרת והדומים להם אם הוא מותר או אינו מותר. לפי ששמענו שאנשי אלערב אוסרים זה בשבת מהם מי שנתן טעם לאסורו מפני דבוק הספינה בארץ בשבת ויהיו המים שתלך בהם הספינה בשבת אין בהם עשרה טפחים וכאלו היא נגררת בארץ. ומהם מי שנתן טעם סבת אסור זה פרסום זה המנהג אצלם. ואם הוא מותר תודיענו ההפרש שבין ההליכה בספינה וההליכה על צואר של קורות ובבדים וכיוצא בהם ומה שדומה להם שרוכבין בני אדם עליהם אם כל זה מותר. ואם הוא מותר גם כן ליכנס בספינה ערב שבת קודם הכנסת שבת אם לאו. ואיך הוא דין התשמיש בספינה בשבת. ואם הגיע ספינה למקום מן המקומות בשבת אם הוא מותר לרדת ביבשה בשבת ואיך הוא מותר. ואם אינו מותר אם ישליכוהו באותו המקום באונס איך תהיה הנהגתו שם. תורנו הדרת יקרת רבינו הקדושה הדין בכל אלה כפי חכמתך המופלאה ושכרך כפול מן השמים.
 
תשובה אין הפרש בין ההליכה בימים המלוחים ובין אלו הנהרות שמימיהם מרובים הכל מותר +עי' לדינא בב"ח לטא"ח סי' רמ"ח ד"ה ור"י אסר בביאור תשובה זו+ אין בו אסור כלל. ואין הפרש בין ההליכה בספינה ובין ההליכה על גבי צואר +בא"ח ות' כתוב תמיד: סואר+ של קורות והדומה להם הכל מותר. אלא אם כן לא יהיו עמוקים ויהיה בין שטחם ובין שטח הארץ פחות מעשרה טפחים ואז תהיה ההליכה באלו המי' בשבת אסור ואין +ודין (או"ח, כי"נ)+ ההליכה באלו כדין ההליכה בארץ ויתלה בזה אסור תחומין +עירובין מ"א ב' ומ"ג א'.+ ואמנם המים הרבים שגבהם עשרה טפחים או יותר ההליכה על גבם מותר בשבת לפי שאין אסור תחומין למעלה מעשרה +שם /עירובין/ מ"ג א', ה' שבת פכ"ז ה"ג+ בכרמלית ומפני זה היה מותר ללכת בימים המלוחים תמיד על איזה תכונה שיהיו. והשאלה שנסתפקה לתלמיד ושאל אם איסור תחומין למעלה מעשרה אם לאו זה האסור למעלה מעשרה ביבשה הוא כמו שנתבאר שם אבל אויר הים ר"ל אויר כרמלית לא יתלה בו איסור תחומין למעלה מעשרה +שבת ז' א', רמב"ם שם פי"ד ה"ה+ ואם יהיה לנו ספק באותן המים אם בגבהן עשרה אם לאו מותר ללכת בהם בשבת הואיל ואותה הספינה הקטנה ואותו צואר של קורות שטים על פני המים שלא נודע עמקם. והראיה על זה השורש המוסכם עליו והוא אמרם ז"ל ספיקא דרבנן לקולא ודאורייתא לחומרא +שבת ל"ד א', ועי' עירובין מ"ה סע"ב+ ואמרם ז"ל תחומין דרבנן +עירובין מ"ו א', ועי' תה"ג גש"ב שמ"ה.+ ומתילד מאלו שתי ההקדמות התרת ההליכה על גב המים אלא אם כן יתאמת אצלנו שגבהן פחות מעשרה טפחים שדינם דין היבשה כמו שביארנו. ובזה ההיקש תבטל ראית מי שזכרתם שאוסר זה מפני שחוששין שלא תהיה הספינה גוססת +גוששת (א"ח, ק' וכי"נ)+ לפי שכל מה שאסרנו +שאסרנוהו מדרבנן מזה המין אמנם הוא גזרה וסייג על אסורא דאורייתא והיא גופה גזירה ואין גוזרין גזרה לגזרה לפי שהיה כל מה שאסרנוהו מפני שהוא סייג (כי"נ)+ זה מפני שהוא סייג ואם יהיה צריך לסייג אחר יהיה הדבר הולך ללא תכלית +ביצה ג' א' וש"נ+ אבל מה שזכרתם מהתלותם במנהג המנהג ידוע הוא דבר שצריך להזהר בו מאד ובביאור אמרו ז"ל דברים של התר ואחרים נהגו בו איסור אי אתה רשאי להתירם בפניהם +ירושלמי פסחים ראש פ"ד (ל' ג'), ועי' מה שהובא בשו"ת מהר"מ אלאשקר סי' מ"ב (ק"ה א') מתוך תשובה זו.+ אבל צריך לתנאי שביארו התלמוד הירושלמי והוא שצריך לידע שאותו דבר מותר ואוסרו על עצמו מצד שמדקדק על עצמו אבל אם היו אנשי אותו המנהג חושבים בדבר המותר שהוא אסור והם מתמידים על מחשבת האסור בו וכל שכן אם נתחבר בו היקש מיוחד שדמה להם אסורו ואז אין ראוי להניחם בזאת המחשבה בשום פנים אבל צריך למחות בידם ומודיעים להם שזאת שחשבו בו שהוא אסור הוא מותר ונפל להם באסורם טעות לפי שאין ראוי לקבוע הטעות בשום פנים +עי' פי' המשניות לגיטין פ"ה מ"ט+ ואין הפרש בזה בין אסור המותר והתרת האסור. ואמנם ההפלגה באלו הנהרות ובמה שדומה להם מותר הוא בערב שבת לפי שהסבה שבשבילה נאמר עליה אין מפליגין בספינה פחות משלשה ימים קודם השבת +שבת י"ט א', ה' שבת פ"ל הי"ג+ וכל מה שנמשך בזה מן האסור והמותר בשביל הכרח מיוחד אמנם הוא זה כלו מצוי בהליכה בימים המלוחים בשביל מה שאירע בו מן האסור הצער והבלבול והקיא למקצת בני אדם +ה' שבת שם: אין מפליגין וכו' כדי שתתישב דעתו עליו ולא יצטער יותר מדאי, ועי' רי"ף שבת פ"א סי' רצ"ט שכתב היינו טעמא דאין מפליגין וכו' משום בטול מצות עונג שבת דכל ג' ימים הויא להו שינוי וסת משום נענוע הספינה כדכתיב בהו יחוגו וינועו כשכור וכו', ועי' תשובת הרי"ף סי' שי"ז.+ ואותן המקרים המפורסמים הנקראים מדי +מירי (כי"נ) /מ"ם עם צירי רייש עם שווא/+ כפי מה שביארו בעלי העיון מן הגאונים +ת' ר' האי בתה"ג ליק סי' ס"א, ועי' ת' ר' שרירא אצל שעכטער סדיאנא עמ' קכ"ז+ והיא הסבה האמיתית ההולכת על הקש אמיתי וזו הסבה נעדרת בהליכה באלו הנהרות ולפיכך יעדר הדין הנמשך אחריה. והטלטול בכל הספינה הוא מותר +עירובין מ"ב ב', ה' שבת פכ"ז סוף הי"ג+ מפני שהיא רשות היחיד גמורה בין בהליכתה בין בעמידתה. ואלו צואר של קורות אסור להשתמש על גבן אלא בד' אמות על ד' אמות לפי שאין להם מחיצות ודינם כדין ההולך על המים שהוא כרמלית ואסור לדלות ממי הים או הנהר מן הספינה או לשפוך מים או זולתו מן הספינה לים לפי שהוא טלטול מרשות היחיד לכרמלית או מכרמלית לרשות היחיד +שבת ק' ב', עירובין פ"ז ב', ה' שבת פט"ו הט"ו וה"כ, ועי' תה"ג ליק סי' מ"ה /הוספה/: הרמיזה לעירובין פ"ז, ב היא מוטעית, כי שם לא מדובר כלל על ספינה, כי אם על גזוזטרא ולא כל שכן בהערה הבאה, ששם רמז דוקא למקום הלא נכון ולא לשבת ק', ב'+ ולפיכך הוא אסור אלא בתנאי שבאר התלמוד +עירובין שם /פ"ז ב'/+ והוא שיוציא זיז כל שהוא עד שיהא בו היתר וישתמש עליו. ובלבד שיהא בין הזיז ושטח המים יותר מעשרה טפחים כדי שיהיה התשמיש מכרמלית למקום פטור. אבל אם היה בין הזיז ובין שטח המים עשרה טפחים או פחות צריך להיות בו ד' על ד' ואחר כך יהיה מותר לדלות מים באמצעיתו או שופך ממנו לים. ומותר גם כן לשפוך מים על שפת הספינה והם יורדים ממנו לים או לנהר לפי שכוחו בכרמלית לא גזרו +שבת ק"א א'.+ ואם הגיעה הספינה בשבת לנמל אחד ועשו הגוים הכבש לעצמם לירד בו +שבת קכ"ב, א', פלורסהיים+ כמו שדרכם לעשות מותר לישראל לירד לאותו נמל +עי' תה"ג ליק שם וחמדה גנוזה סי' ל"א ומ"ג ותה"ג אסף א' סי' כ"ג, - ועי' שו"ת מהר"ם אלאשקר סי' ק"ח ושו"ת רדב"ז ח"ד סי' פ"ז שהביאו דין זה בשם תשובת רבינו זו, ועי' בס' זכר נתן דף ע"א והלאה+ ובלבד שיהיה בינו ובין הנמל כשיכנס השבת אלפים אמה או פחות. אבל אם נכנס עליו השבת והוא חוץ לתחום אותו המקום שעמדה בו הספינה בשבת אסור לו לצאת מן הספינה עד מוצאי שבת אלא אם אינו יכול לעשות צרכיו בספינה לעיני בני אדם ואז יהיה מותר לו לירד ליבשה ועושה צרכיו וחוזר אם לא יתכן לצאת ליבשה עד מוצאי שבת מפני שגדול כבוד הבריות שדוחה את לא תעשה שבתורה כמו שנתבאר +ה' שבת פכ"ז הט"ו.+ ואם הורידוהו גוים באונס כגון שהשליכוהו במדינה או במערה ובכלל אומר רשות היחיד ואז מותר לו להלך בכולה +ועי' הל' שבת פכ"ג ה"ד, א"ך.+ ואם השליכוהו במדבר כלומר רשות הרבים אסור לו לצאת חוץ לד' אמות אלא אם כן יכריחנו עשות צרכיו כמו שזכרנו שיצא ויתרחק עד המקום הראוי לעשות צרכיו וחוזר למקומו שהוא אותם ארבע אמות. ואם היה אותו המקום שהשליכוהו גוים בו במדבר מקום סכנת נפשות ומתירא מפני היזק הליסטים והיזק חיה רעה מותר לו ללכת בשבת במדבר עד שיגיע למקום שאין בו סכנת נפשות ואפילו נצרך שישא כלי זין בידו מותר לו במקום סכנה +שם /הל' שבת פכ"ג/ הי"ז, ועי' שם פ"ב ה"א+: נשלמה התשובה לרבינו הרב ז"ל +בשו"ת חוט המשולש שם כתב ואפי' להרמב"ם ז"ל דסבר דתחומין דג' פרסאות דאורייתא כבר ביאר בתשובתו לאנשי בגדאד דאין זו אלא ביבשה אבל בימים ונהרות אין בהם שום איסור תחומין דאורייתא ולכך התיר להפליג בחדקל ופרת ונילוס שלא אסרו אלא בימים מלוחים הגורמים קיא ושינוי ווסת והעיד שהרבה גאונים הלכו בנהר אשכליי"א עד הים שיש ביניהם שמונים מיל ומכללם רבינו משה גאון והר"י ן' גיאות והריא"ף והר"י ן' מיגאש זכר כולם לברכה. עכ"ל. וכל זה ליתא לפנינו [אך עי' ת' ש"י], ועי' תה"ג אסף א' ע' קל"ז, על הספרות לתשובה זו עי' בהערות לסי' ש"י.+
שו"ת הרמב"ם סימן שט
 
וזאת התשובה שהשיב עליו כר' שמואל הלוי ראש הישיבה ז"ל.
 
הראנו הזקן הישר הכהן יקירנו מר אברהם יצ"ו הוראה באה מכבוד גדולת קדושת הדרת אדירנו רבינו משה הדיין המובהק הגבור חכם הדור ש"צ בהתרת ההליכה בנהרות הגדולות כדגלת ופרת בשבת. וזכר שאותו האדון יתמיד השם כבודו רמז אליו להראותה אלינו ולומר מה שיש אצלינו בה ועשינו כפי רמיזתו. ואף על פי שזה האדון הרב הגדול יאדירנו צורו בעל חכמה מפוארה והשקפה על מיני חכמות וחסדיו נוראים וחבוריו מפורסמים במדינות ומתפשטים ולא סרנו מלשבחם ומספר בשבחם. וכבר ידעו כל העם מה שכתבנוהו לתימן +עי' פוזנאנסקי גאוני בבל ע' כ"ד והלאה, עפנשטין ע' צ' והלאה ועוד+ כשכתבו והם מתרעמים מענין שנכתב בחבורו והשבנו להם בשבחו ולפרש מה שאמרו עליו והגיעו אלינו טובות מדותיו ושררותו וענותנותו. אבל מאמר האמת אין ראוי להניחו ויודע לפי חסדיו שהוא רוצה לזכור לו מה שיש בדבריו מן הקושיות ומה שנכנס עליו מן השגגה ממה +ממה שאפשר (שם)+ שיארע לנביאים ולחכמים הגדולים. ואמר הנביא ע"ה שגיאות מי יבין. אם כן נבאר דעתינו במה שזכרנו מהתרת ההליכה בנהרות מביא על זה מהתרת התלמוד על זה במים המלוחי' ונזכור מה שידענו מאסורו בקצור מבלתי שנדקדק במה שבא מכתיבתו הנכבדת. אומר שהוא הביא הקדמות והוליד מהם שהוא מותר וזכר שההקדמה האחת תחומין דרבנן היא. והשנית היא ספיקא דרבנן לקולא. ונאמר שההקדמה האחת נפסדת והוא אמרו תחומין דרבנן וממנה נכנס הטעות והוא שלא נחלקו חכמים בתחומין אם הם דאוריתא או דרבנן ואף על פי שאמרו +עירובין נ"א א'+ הני אלפים אמה היכא כתיבן בתורה שבו איש תחתיו אלו ארבע אמות אל יצא איש ממקומו אלו אלפים אמה. ואמר רב חסדא למדנו מקום ממקום ומקום מניסה וניסה מגבול וגבול מחוץ וחוץ מחוץ ומדותם מחוץ לעיר. כי ההלכה פסוקה תחומין דרבנן מאלו התחומין ואמנם שנים עשר מיל כנגד מחנה ישראל הכל מסכימין שהם מדאוריתא +עי' רי"ף ספ"ק דעירובין סי' תקצ"ד ורמב"ם ה' שבת פכ"ז ה"א, ועי' שו"ת ברכת אברהם לר"א בנו סי' י"ב שהקשה על דעת רבינו והניחה בצ"ע+ והוא אמרם בסוף פרק מבוי +עירובין י"ז ב'+ לוקין על ערובי תחומין דבר תורה. ודייק רב אשי דהוא בתרא אל יצא איש ממקומו ואל יצא קרינן ובהכי סלקא שמעתא ואיך יאמרו על חכמי התלמוד שהניחו מאמר השם ית' אל יצא איש ממקומו. ומה שהזהירה תורה בביאור בלא תעשה איך יוכל אדם לומר שהוא דרבנן. וזה כבר ביארו התלמוד הירושל' +עירובין פ"ג ה"ד (כ"א א') בשנויים הרבה ועיי"ש פ"ה ה"ד (כ"ב ד'), [ועי' ש' ליברמן ירושלמי כפשוטו עמ' רס"ז א"ך]+ רבי יוחנן אמר קומי רבי חייא רבא בשם ר' שמעון בר יוסי בן לקוניא לוקין על ערובי תחומין בשבת דבר תורה אמר לו רבי חייא והלא אין בשבת אסור סקילה וכרת וכו' אמר ר' יוסי קומיה כדאמר רבי הושעי' הגיעה סוף תחום שבת שאינן מחוורין דבר תורה +ר' מונא בעא ניחא אלפים אינו מחוור ארבעת אלפים אמה מחוור הוא. ר' שמעון ביסנא בשם ר' אחא (שם).+ רבי יוחנן בעא אלפים אמה אינו מחוור ארבעת אלפים אמה מחוור הוא. רבי שמעון בן בסנ' בשם רבי אחא אין לך מחוור בכלן אלא תחום שנים עשר מיל כנגד מחנה ישראל. ואם ביאור התלמוד כל זה הוצרכנו לפרש מה שזכרוהו בעלי הפירושים ובעל ההלכות שכלן הסכימו שתחומין דאוריתא י"ב מיל ופחות מי"ב מיל דרבנן. ועל זה נאמר בתלמוד תחומין דרבנן והראיה החותכת היא שנאמר בתורה אל יצא איש ממקומו ואלו שערו חכמים מקומו ולא הרחיבו השיעור ולא ביארו שמקומו הוא מחנה ישראל ומה שהוא כשיעורו היה לו להביא ראיה מפשט הפסוק ויש לו לפרש מה שהוא פחות מזה השיעור. אם כן נתבאר לנו עתה שיש שם תחומין דאוריתא מפשט התורה ומדברי החכמים וחזרה ההקדמה האחת מהיות דרבנן להיותה דאוריתא. וההקדמה השנית מספיקא דרבנן לספיקא דאוריתא ולחומרא. אם כן נתבאר לנו עתה מכל זה מנהרות שהולכות בהן הספינות וצואר של קורות והם ספק אם הם למטה מעשרה אם לאו שהם ספיקא דאוריתא ולחומרא. והגאונים ז"ל הוראתם מצויות +עי' בהערות לת' שקדמה, ועי' פוזנאנסקי שם ע' כ"ב הע' ב+ באסור ההליכה בהם וכבר שאלו חכמי מערב +ת' הרי"ף סי' שי"ז+ לרבינו +נסים ז"ל (כי"נ)+ ז"ל וזולתו מן החכמים המפורסמים בחכמת התלמוד ובהוראה ובארו אסורו זולתי מן הדרך שזכרנו. ומכלל מה שזכרו הוא זה בלשונם אחר הקדמות אחרות והוא אמרם מפליגין עניינו שהם יבדלו ויתרחקו מן הארץ ומן החוץ רחוק נבדל אם כן לא הותר אלא מה שהוא על זה הדרך. ואמנם הנהרות אין בהם הפלגה ר"ל הבדלה מן הארץ. הנה ידעת שלא נמצא היתר בהליכה בספינה בנהרות לא בדברי חכמים ולא בנהוג אצל ההמון. ואמר באחרונה שיש מן הכללים שנתבארו אצל החכמים גם כן שבאמצע הים שטח המים בינו ובין קרקעית הים הרבה ושהחוקרים בהקש אמרים זה ואם היתה הספינה באמצעית הים במקום שהמים רבים אין שם איסור תחומין ואם היא הולכת במים מעטים כמו הנהרות יש תחומין ומדבריו יובן שההליכה בנהרות בשביל שהם קרובים מן הארץ והולכין מן היבשה נחוש שמא ילך פחות מעשרה. ואנחנו יש לנו די במה שזכרנוהו מאלה הענינים ולא הביאנו זה אלא להודיע הסכמת החכמים בבבל וזולתה על אסור זה ומה שזכרו בהצלחתו במנהגות יספיק לנו שראוי לעיין מה שזכרו בתלמוד פרק מקום שנהגו +פסחים נ"א ב+ וזולתו הסתכלות חזק +והוא יתמיד הש"ם עטיו (כ"ה בכ"י, אוצ"ל עטרו) יבין עם ההסתכלות השלמות שלא יתחייב בו מה שזכרו. והתלמוד הירושלמי שהביא ממנו ראיה יסתכל גם כן בו ויוציאו למה שמורים עליו מלותיו, ואנחנו נניח פירושו בביאור כמו שיעדנו לקצר. והאמנתנו בטוב עיונו והודאתו על האמת שידע מה שיש אצלו בו ולא יצריכנו לפרש ושלום. ונכתב זה בכסלו תק"ב+ ושלום: [שמואל הלוי].
שו"ת הרמב"ם סימן שי
 
תשובת הרב הגדול הר"ם במז"ל על זאת התשובה של ראש הישיבה ז"ל.
 
+על דעת הרמב"ם בעניין תחומין בימים ובנהרות (מתוך התשובה שלנו) עיין בית הבחירה לעירובין דף יז ע"ב סוף פ"א, א"ן+ הסתכלנו במה שזכר הגאון הגדול רב שמואל הלוי ראש הישיבה של גולה ש"צ בזו השאלה שנאמר לו משמי שרמזתי להראותה אליו וראינו שאין ראוי שלא להשיב על פרקי זה הדבר. ואמנם מה שהקדים מן ההתנצלות משיב עלינו והארכתו במוסר ובשבחנו יגמלנו השם טובות על כל זה וירבה בחסידים ובבעלי מוסר כמותו. וזהו הראוי לבעלי המעלות הגדולות בחכמה ובדת. ואין ספק אצלי שנדמה לו יצ"ו שאנחנו כרוב בני אדם שיקשה להם כשיסתור אדם דבריהם או ישיב עליהם דבר. וכבר הצילנו השם מזה ובורא עולם יודע כי אפי' השיב עלינו הקטן שבתלמידיו או חבר או מתקומם היינו שמחים בזה אם השיב תשובה אמתית ונשמח במה שיעוררנו עליו במה שנתעלם ממנו. ואם אנחנו רואים גם כן שזה המשיב טועה לא נשנא אותו ולא נרחיקהו חלילה וחס לא נתפוס עליו היותו משיב עלינו במה שלא נתישב בתשובתו עלינו לפי שהאדם מאמת דעת מיוחדת או מבטלה כפי מה שיראה לו בעיונו בין היה אותו עיון אמת או שקר. הלא תראה שכל החכמים ז"ל בכל עיוניהם התלמודיים היו מקשים בקושיות אינן אמיתיות על דברים אמיתיים אין בזה חסרון בחוק מי שישיב בלתי הסתכלות שלם. וכן זה הגאון ואף על פי ששמו אצלנו גדול ומעלתו נשאה ומדרגתו בחכמת התלמוד כפי מה שנתפרסם עליו [גדולה] והוא בלא ספק זקן ויושב בישיבה ואף על פי כן לא נתפוס עליו במה שנראה לו ממאמרו. כי אין זה בשביל קצור שכלו ולא לרחוק זכרונו אלא בשביל מעט הסתכלותו לדברינו והיותו מעיין בה אגב שטפא בתחלת העיון וארע לו בשביל זה מה שאני מבאר שנדמה לו דבר בדבר אחר השם יתמיד עזו שסתר הקדמותינו והיו אצלו ראיה על אמתת בטול מה שהצענו כפי מחשבתו. וההקדמה שאמר שטעינו בה עד שנתנצל עלינו באמרו שגיאות מי יבין היא אמרנו בזאת התשובה תחומין דרבנן +באגרתו לר' יוסף בן גאביר (עי' בהערה לסי' ש"ח) כתב רבינו: וזכרת שגינו עלינו התרת ההליכה בנהרות שמימיהם הרבה בשבת, אמת שהוא מותר בלא ספק, ומה שזכרת שהם חשבו שאני אמרתי תחומין דרבנן והם דאורייתא וכבר הגיע אלינו דבר ראש הישיבה יצ"ו וידענו שהוא טעה מאוד ולא נסתכל בדברינו ולא הבין עניניו בשום פנים והביא דברים רחוקים וכבר השיבונו אותו ע"ז בתשובה ארוכה וכבר כתבו אותה התלמידים והוא בידיהם דומה למאמר ונתפרסמה, ובלי ספק שהגיע אליכם השאלה הראשונה והתשובה עליה בהיתר ההליכה בנהרות וראיותנו ע"ז ותפישות וקושיות ראש הישיבה יצ"ו עלינו בלשונו ותשובותנו השנית בביאור מה שנסתפק עליו מדברינו והמופת אל אמתת שהורינו בו תחלה בהיות זה ספיקה דרבנן ומותר, עכ"ל, ועי' שו"ת ברכת אברהם סי' י"ב+ מאמר סתם ומן הידוע הוא כי התחומין מהם דרבנן ומהם דאורייתא בלי ספק ובאר לנו אותן הספקות כלן שלא ידענום או שידענום ושכחנום בעת תשובתו ולא היה ראוי לכמותו להאריך בהעתקת לשון התלמוד לפי שכיוצא בזה יאמר רבותא למקרי פסוקי וזה מקום תימה. ואיך לא יהיה תימא וחבורינו כבר הגיעו לאלה האדונים בבבל ושמענו שבהם פוסקים רובי הישיבות ואין ראוי לתפוס על זה שיש אדם אחד שחושב שטעינו במקצת מקומות ויש אחר מבקש להראות שאין צריכין להם ואחר לא יספיק לו זה אלא שאומר שהם מזיקים ג"כ. ואין ראוי לעשות כן אלא לאחר עיון חזק +עי' הקדמה למורה נבוכים (מונק ח"א ע' כ"ג) ולא יהרוס ויקפוץ להשיב על דברי+ ושיאמת גם כן הגרת +הגדת (ק), הגהת (כי"נ)+ הלשונות שהפסידום המעתיקים וכל שכן מה שנכתב מן הטופס והיה לזה הגאון יתמיד השם ימיו שיעתיק בחבור פרק כ"ז מהלכות שבת וידע אם זה החדוש שזכרו מהיות תחומין דאוריתא או דרבנן +יש מהם דאוריתא ויש מהם דרבנן (שם)+ ידוע אצלנו או אינו ידוע. ואחר שיתבאר לו שכבר ביארנו זה ביאור שלם היה לו לחזור ולהסתכל במאמרינו זה בזאת התשובה. או שיאמר שמן השקר הוא שיסתור דבריו +דברינו+ זה את זה ויעיין בו כראוי עד שיתבאר לו אמתת מה שאמרנו ושאין בו סתירת זה את זה. או שיספיק לו לומר בתשובתו אלינו זה הפך מה שביארנו במקום פלוני וזהו יותר שלם בתשובה ולא היה צריך לאותה הארכה המדומה שהוא נ"ר הודיענו מה שלא היינו יודעים. והיותר נפלא מה שיש באותה התשובה היותו השם יתמיד עזו מצוה אותנו שאין ראוי להוציא הכתוב מפשוטו והוא אל יצא איש ממקומו וכאלו חלקנו אנחנו על זה והלא אמרנו בספר המצות במצוה כ"א ושלש מאות ממצות לא תעשה שאמרו אל יצא איש ממקומו הוא אזהרה על ההליכה בשבת והבאנו ראיה מדבריהם לוקין על ערובי תחומין דבר תורה והסכמנו באותו החבור שלא נזכור בו כי אם מצות דאוריתא וזה החבור גם כן מצוי אצלם בבבל ולא בארתי שם ההפרש שיש בין אלפים אמה ובין י"ב מיל לפי שאין כונת אותו הספר לדעת תלמוד המצות אלא ידיעת עניניהם בלבד ואמנם בחבור ביארנו זה כפי כונת הספר. אם כן צריך שיסתכל הגאון הגדול ש"צ מה שאמרנו בתשובתנו המוקדמת הוא וכל תלמיד שבעולם וכל שיש לו מעט ידיעה וידע אם נסתרו הקדמותנו אם לא. וזה שאנחנו אמרנו דבר זה ולשון השאלה המסופק בה ששאלת התלמוד אם אסור תחומין למעלה מעשרה או אין אסור תחומין למעלה מעשרים ביבשה כמו שנתבאר שם לשונו. ואמרנו גם כן קודם זה שההליכה במים המועטים כמו זה רוצה לומר למטה מעשרה יתלה בזה אסור תחומין. ואחר אלה המאמרים אמרנו שאם יהיה לנו ספק אם המים הם למטה מעשרה או למעלה מעשרה יהיה מותר בשביל ספק דרבנן וזה כלו מבואר והוא שאסור ההליכה במים הפחותים מעשרה הוא אסור תחומין דרבנן ולא דאוריתא. והיה לו להסתכל דקדוק לשוננו באמרנו ויתלה בזה אסור תחומין והתלות הדבר אינו עצם הדבר. ובארנו בבאור שהשאלה אם אסור תחומין למעלה מעשרה או למטה מעשרה אמנם היא ביבשה כמו שנתבאר בתלמוד. ואתם בני אדם כלכם החכמים מכם או שאינם חכמים איך יתכן להיות תחומין דאוריתא על פני מים שלא תדרוך בו כף רגל והוא כרמלית והם הנהרות כלם והמים בין היו מועטים בין היו רבים הם כרמלית והטלטול בהם אפי' באלף מיל אמנם הוא אסור מדרבנן. וכל שכן שזה לא יעלה בדעת בר בי רב דחד יומא שיהיה בהליכה במים אסור תחומין דאוריתא ממחנה ישראל שהוא רשות הרבים, והלא ידע שאסור הטלטול שיש בו חיוב סקילה אמרו בו +שבת צ"ח א', ה' שבת פי"ד ה"ו+ המעביר ארבע אמות ברשות הרבים מקורה פטור לפי שאינו דומה לדגלי מדבר. כן בלי ספק המהלך י"ב מיל על פני המים המועטים פטור לפי שאינו דומה למחנה ישראל. וכבר בארנו מה שחייב בזה מן הגנות שיהיה המעביר על פני המים אסור מדרבנן והמהלך לוקה מן התורה. ובורא עולם עד עלינו שמעולם לא חשבנו שיתעלם זה מעיני תלמיד חכם שיהיה צריך להאריך בו זה האורך הגדול. וכל שכן בשאלה שישאל השואל כדי לידע האסור והמותר ואין כונת השואל לגבל הרשויות +[אולי צ"ל לגבי הקושיות, א"ך]+ ולא דקדוקיהם אבל מה שמיוחד בכונתו ואנחנו הערנוהו על מקום הראיה על זה והוא היות כל הדבר כלו בתחומין דרבנן. ואיך לא הסתכל גם כן בדברינו שלא זכרנו בזאת התשובה שעור תחומין ואינו מקום זכרונו אלפים אמה ולא אלפים מיל ולא רמזנו לשיעור כלל שקצתו מן התורה וקצתו מדרבנן. ולא השגחנו בכמות התחום אלא באיכותו אם הוא יבשה כדי שיהיה בו אסור של תורה ודאי למטה מעשרה. או דבר אם הוא למטה +למעלה (כי"נ)+ מעשרה ויהיה בו אסור מספק או שיהיה ים ויהיה מותר לכתחלה למעלה מעשרה אסור +ואסור (שם)+ מדרבנן למטה מעשרה והוא מאמרינו בו יתלה אסור תחומין. הנה התבאר שההליכה על פני המים רוצה לומר למעלה מעשרה מותר לכתחלה לא יתלה בו אסור כלל. ושההליכה על פני המים פחותים מעשרה אסור מדבריהם ויתלה בו אסור תחומין והוא מדבריהם לפי שאין שם אסור תחומין דאורייתא אלא ביבשה ויתחייב ממה שהולדנוהו מן ההיקש בלי ספק שאם יהיה ספק אם הוא למטה מעשרה או למעלה מעשרה מותר ללכת בו לפי שהוא ספיקא דרבנן מבלתי שנשגיח אם הוא שנים עשר מיל או אלף. ואמנם התולדה שאינה אמתית בלי ספק והיא שאינה יוצאה מהקדמותיה היא התולדה שהולידה זה הגאון ש"צ מהקדמותיו שהציע אותם הצעה שאפי' הודינו לו באמתת אותם הקדמות לא היתה מתילדת זאת התולדה. וביאור זה לפי שחשב שאין הפרש בין תחומין דיבשה ותחומין דים ושההליכה על פני המים שפחותין מעשרה טפחים יש בו איסור תחומין דאוריתא וספיקא דאוריתא לחומרא והוליד שההליכה בנהרות אסור לגמרי מפני שחוששין שמא יהיו למטה מעשרה וזה אינו מתחייב לפי הקדמותיו ואפילו נתאמתו לו כל מה שנסתפק לנו אם הוא למטה מעשרה או למעלה מעשרה אסור ללכת בו ומה שהוא ודאי שהוא למעלה מעשרה מותר. ולמה יאסרו הנהרות שמימיהן מרובין איסור גמור כמו דגלת ופרת ונהר מצרים שעליהם היתה השאלה המוקדמת ונכרות אמת +[אולי צ"ל ונכרת האמת, א"ן]+ שהם עמוקים מאד. ואלו אסרנו כל דבר שהוא ודאי שהוא מותר בשביל ספק איסורא שאפשר שימצא באותו הסוג הודאי או במינו היינו אוסרים כל המותרות כלם וכבר בארנו בכלל העיקרים שביארנום שהדברים כלם שלא הוזכרו מן התורה כך נראה מהתרגום +כלו' ממשמעות הפסוק, עי' הקדמת ס' המצות שורש א'+ מותרים מהתורה אלא מה שנתאמת אסור. ושאמרם ז"ל ספקא דאוריתא לחומרא הוא אסור מדבריהם ואיך נחזיק אסור וכל שכן שנביא לדבר שהוא מותר ודאי ונאסור אותו מפני חשש הספק וזה כלו יציאה מן הכללים ההקשיים התלמודיים ושלא נשגיח בעקרי הדינים ושנלך אחרי נצוח המנהגות בלבד לא דבר אחר. ואמר הגאון זה ש"צ שרבנו נסים וזולתו מן החכמים המפורסמים בחכמת התלמוד וההוראה בארו אסור זה בפנים אחרים זולתי זו הדרך שזכרנו וזה אמת שזו הדרך שזכרה יתמיד השם כבודו לא אמרה אדם לפניו. וגם הוא ש"צ לא עלה בדעתו זה קודם ראות דברינו שבארנו בו שההליכה במים הרבים מותר עד שיבקש לאמת אם הוא פחות מעשרה מפני שהוא ספקא דאוריתא או דרבנן וחשב בדעתו נכח דרכנו זה ובאור איסור ההליכה בנהרות על איזה צד שתהיה וזה בהקדמתו שאמר בתחומין על פני המים דאוריתא והיא הקדמה שלא יורה בה אחד מהחכמים שקדמנו לפי דעתי, והוליד ממנה אסור ההליכה בנהרות לגמרי והיא תולדת אינה מתחייבת מהקדמותנו כמו שביארנו אם כן חייב הוא שתהיה זו הדרך שזכרה לא תמצא לאחד מן הקדמונים ז"ל. ואמנם אותם הגאונים ז"ל +עי' לוין אוצה"ג שבת עמ' י"ח סי' מ"ו ומ"ז+ שזכר שאסרוהו ונתנו ההפרש בין הימים ובין הנהרות אנחנו לא נדע שיש ביניהם הפרש לענין אסור שבת אלא אם יתלה האסור באיכות המים בשביל שזה מלוח וזה מתוק אפשר אבל אם יתלה האסור בכמות אין הפרש ביניהם כלל. ובכלל אומר +עי' לעיל סוף ת' קל"ח+ כי כל מאמר שימצא לאחד מן הגאונים ז"ל המפורסמים בהוראה ולא נמצא עליהם ראיה ברורה לא נדחה אותם ולא נטעה אומרם אבל נאמר אפשר שיש לו ראיה ואין ראוי לנו שנסמוך על אותו מאמר ולא נעשה בו עד שיתבאר לנו סבתו. וזה עיקר גם כן כבר בארוהו לנו ז"ל באמרם +ב"ב ק"ל ב'+ לא מקרע תקרעוניה ולא מגמר תגמרו מניה. וידוע הוא אצלם ומפורסם שנהר אשבליא +הובא בשו"ת חוט המשולש שבסוף שו"ת תשב"ץ טור ג' סי' י"א (עי"ל ת' ש"ח, הע')+ בינו ובין הים המלוח שמנים מלים ויבואו בו הספינות וטוענין אותם שמן ובאים בהם מן הנהר לים המלוח והם באים לאסכנדריא תמיד וישראל באים בה חכמים ותלמידיהם לפני כל הגאונים שיש שם. ומה שאני זוכר מהם הם רבנו חנוך ורבנו משה בנו ורבנו יצחק בן גאית ורבנו יצחק בן ברוך ורבנו יצחק בעל ההלכות ורבנו יוסף הלוי תלמידו ז"ל ומעולם לא נשמע מהם בזה אסור וכן כל אנשי מצרים וזה אינו אצלנו ראיה ואמנם אמרנו זה לזה הגאון ש"צ בשביל אמרו שיש אצלם גאונים אסרו זה והודענוהו שיש גאונים אחרים אצלנו אירע להם הלכה למעשה בהתרו אלא אם אלו הגאונים שלנו בשביל שאין ארצותם בבל אין ראוי להשגיח לדבריהם לפי שמקום גורם אפשר. וזה נהר אשבליא אינו רחב מאד וכל מי שהולך בו יראה שני מדברות משני צדדיו או מצד אחד כמו נהר מצרים. ומעלה +נ"ל שצ"ל ומעולם+ לא עלה בדעת אחד מהם אסור זה בשביל מעוט המים. ואנחנו מוסיפים לבאר זה ההתר ואפילו על דעת מי שרואה שיש בהליכת אלו נהרות כמו שחשבו. והוא שיש לנו להתיר אסורים מיוחדים מפני ההכרח ומפני מה שנודע מחמלת בני אדם על ממונם והדבר שהוא (מפני ההכרח ומפני מה שנודע מחמלת בני אדם על ממונם והדבר שהוא +דיטוגרפיה בכ"י+) מפני ההכרח הוא אמרם +שבת קי"ז ב'+ אדם בהול על ממונו ואי לא שרית ליה אתי לכבויי. והדבר שהוא מפני החמלה על הממון אמרם +שבת קנ"ג א'+ קים להו לרבנן דאין אדם מעמיד עצמו על ממונו ואי לא שרית ליה אתי לאתויי ארבע אמות ברשות הרבים. וכבר נתפרסם אצלנו שאלו הנמנעים מהליכה בדגלת ופרת והם צריכים ללכת ביבשה והם מסכנים בממונם ופעמים רבות יבאו לידי סכנה כן הוגד לנו. ולפיכך צריך להקל עליהם בכל פנים ושילקח להם הקולא שבדעות ולא נסכן בממון ישראל ובנפשותם מפני הרחקת ההליכה בנהרות על דעת החושב שיש בו אסור וכל שכן בהיות ההקש מתירו כמו שבארנו. וצריך לידע כל שרוצה לסמוך על הוראה בנויה על תלה שאם היתה ההליכה ביבשה וההליכה בנהרות הגדולות שוין בענין בטחון הדרך מן הליסטים וקלות ההספנות +נקוד בכ"י+ יהיה היותר טוב מצד הדת שתהיה ההליכה בנהרות לא ביבשה ואפי' היה אפשר לנו למנוע בני אדם ללכת ביבשה כל זמן שאפשר להם ללכת בים או בנהר גדול היה זה יותר טוב והיה יותר סייג בחק הדת. והוא רוב ההולכים בדרכים אינם גאוני ישראל ולא בעלי הוראה וההולך מהם ביבשה הוא מוכן לחלול שבת בדבר שחייבים על זדונו כרת ועל שגגתו חטאת ר"ל טלטול חוץ לארבע אמות והזריקה חוץ לארבע אמות והגלגול למקצת משאותיהם וכליהם חוץ לארבע אמות. ולפעמים רבים לוקח כלי מים בידו ומתרחק כדי לרחוץ בו אחר שנפנה. ואמנם אסורים קלים כמו ההתרה והקשירה וטלטול מן הצד ומה שדומה לה ועשיית אהל עראי ומה שדומה לו יארע הרבה בלי מספר עד שאי אפשר שיתנצל אחד מהם מזה. אבל ההולך במים אינו מוכן לעשות אסור סקילה בשום פנים והחטא הגדול שהוא עושה שהולך על מים פחותים מעשרה טפחים ושידלה מן הנהר או ישפוך לתוכו ולא עבר בכל זה אלא על איסורא דרבנן. אבל שנמנע בני אדם מדבר תכלית החשש בו אסורא דרבנן והוא דבר שאינו מצוי על הרוב ר"ל לטלטול חוץ לארבע אמות הוא דבר מן ההקש יוצא מאד מאד ורחוק ממעשה החכמים הגדולים העושים סייג כדי שלא לעשות אסורים ויש לנו סמך גדול על גדולי ישראל שמצאנו אותם ז"ל מתירים לבני אדם דברים שיאסרו אותם על עצמותם על דרך הותיקות כדי להקל עליהם באמרם +ביצה כ"א ב'+ מה נעשה לבית אביך שהם מחמירים על עצמם ומקילים על כל ישראל. ואולי מה שזכר מאסור הגאונים ז"ל להליכה בנהרות +נקוד בכ"י לשם מחיקה+ הוראת שעה היתה להם כפי מה שראו אז והשעה צריכה לכך ולא היה כדי שישאר אסורו תמיד הלכה לדורות מחויבים בני אדם בה. ולפי אלו העיקרים כלם שזכרנו אמרנו שאין ראוי להניח בני אדם על אסור שחשבו בו האסור. ולא נתחייב זה ממאמר הירוש' +עי' לעיל ת' ש"ח, אמצע התשובה+ לפי מה שזכר הירושלמי הוא התרת מה שחשבו בו אסור לא חיוב סתירת המנהג שיש בו טעות לפי שאין הפרש בין התרת האסור ובין אסור המותר הלא תראה כי זקן שמרה +עי' ה' ממרים פ"ד ה"א+ אין הפרש בין התירו האסור ובין אסרו המותר כפי התנאים הידועים שיהרג. ועוד שאם יסתכל הגאון נ"ר דברינו במה שיעצנו להסתכל בדבריהם ז"ל במנהגות יתבאר לו שלא שמנו זה תולדת מאמר הירושלמי אבל תולדת השוית התיר האסור לאסור המותר לכל בני אדם כלם. וכבר בארנו שהראוי להתיר לכל בני אדם כל מה שאפשר להתיר ולא נטריח עליהם. ויש לאדם האחר בינו לבין עצמו שיחמיר על עצמו כל מה שירצה כמו שבארנו. וראינו בדברנו +נקוד בכ"י שצ"ל בדברי+ הגאון ש"צ חמלה גדולה עלינו ורחמנות בשביל שלא רצה לדקדק בכל מלה ומלה שהיו באותה התשובה בכתב ידינו ואנחנו מבקשים ממנו עתה ומחלים את פניו ומתחננים אליו השם יתמיד עלוי מעלתו שלא יעשה זה אבל ידקדק על כל מלה ומלה שבזו התשובה ובאותה התשובה המוקדמת ובזולתה וכל האומר אי אפשי בתקנת חכמים כגון זו שומעין לו. אם כן בחסדו ידקדק עלינו דקדוק שתצא ממנו תועלת לפי שלא יגדל כונה +[אולי צ"ל כוחה, א"ך]+ של תורה אלא הקושיות וההזכרות ושידקדק במאמר כל אומר ובלבד שיהיה בדבריו ממש ואז הוא יגדיל תורה ויאדיר ואולי אסרנו דבר מותר או התרנו דבר אסור ולא ידענו ואין בזה חסרון שלימות ובית דין הגדול יטעו בהוראה. אם כן יעשה זה הש"ם יתמיד עזו ויעירנו על אותם המקומות שמחל לדקדק בהם ושלא נתבארו לנו ואת והב בסופה +במדבר כ"א י"ד, עי' קידושין ל' ב'.+ ואמנם מה שזכר הגאון הגדול ש"צ לאנשי אלימאן +ר"ל לאנשי תימן, עי' לעיל ת' ש"ט, הע' ד'+ במה שהבינו מדברנו הם וכל חסר תבונה או מי שרצה להחסירנו כבר כתבו לנו בכמות זה ובארנו להם רוע הבנתם לדברינו. וכבר הגיענו מאמרו ש"צ הנכלל בה כל הדרשות הנזכרות בתחיית המתים. וכבר חברנו בזה גם כן מאמר מנקה אותנו ממה שהוציאו עלינו משם רע ובארנו בו מה שתשמענו. ושלמה ושלום ישיבתה הקדושה וכל סיעתה הטהורה ירבה ויגדל אמן. ונכתב בתמוז אתק"ב לשטרות +על דעת הפוסקים בדין המבואר בתשובות אלו עי' בס' זכר נתן לר"נ קורוניל ע' ס"ג והלאה.+
שו"ת הרמב"ם סימן שיא
 
תשובה בענין חולו של מועד בטוב עשיתם שהחרמתם ואסור להתיר חרם זה +עי' פי' המשניות לחולין פ"א מ"ו ואין מתירין לו נדויו לעולם, ועי' ה' יום טוב פ"ז ה"א מכין אותו מכת מרדות+ שאין מתירין אלא לדבר מצוה או לצורך גדול אבל להתיר העבירה אין מתירין. ואם תארע פרקמטיא האובדת +ה' יום טוב שם הכ"ב+ ישאו ויתנו אבל להתיר כך חולו של מועד לגמרי כמינים חס ושלום שתעשה זאת בישראל וכל שכן במקום שיש בו חכם גדול מחכמי ישראל כמותך שהרי אני אומר לכל ארץ ישראל וסביבותיה מפני ישיבתך בה ברוך ה' אשר לא השבית לך גואל היום +[רות ד' י"ד, א"ך].+ לפיכך צריכים אתם להשתדל על זאת וכל מי שעבר בודלין ממנו בארבע אמות +ה' תלמוד תורה פ"ז ה"ד, עי' ת' ר' האי גאון בה"פ מה"ג סי' קנ"ח ובשערי תשובה סי' רס"ח שחייבין ב"ד לגזור גזרה שלא יהא אדם עושה מלאכה בחוה"מ, עי' מילר חלוף מנהגים סי' ל"ט עמ' ל"ו, ל"ז+ וכשתכנס לבית הכנסת אם יש שם עשרה שלא באו בכלל החרם תתפלל ואין בכך כלום ותתרחק מן המוחרם ארבע אמות אבל לדבר עמו ברחוק אין בכך כלום ולעולם אין מתירין חרם זה וסוף אשלח להם כתב על ענין זה. משה בירבי מימון זצ"ל.
שו"ת הרמב"ם סימן שיב
 
שאלה מרבינו משה ז"ל. שאלה כשיאכל ירק בלילי הפסח ומברך בורא פרי האדמה +ה' חמץ ומצה פ"ח ה"ב+ אם יברך בסוף אחריו או לא יברך עד שיגמור ההגדה ויברך על המרור באחרונה.
 
תשובה יברך אחריו לפי שההגדה מפסקת וכשיאכל המרור ויברך תחלה כך ואחר כך יחזור ויברך לבסוף. משה ברבי מימון זצ"ל.
שו"ת הרמב"ם סימן שיג
 
+[ועי' כעת בס' המכתם, הו"ל הרב אברהם סופר ניו יורק תשי"ט, עמ' ע"ז. והמהדיר לא ראה, שזו תשובת הרמב"ם והעיר מה שהעיר, א"ך]+ למר יוסף בן גאביר מאנשי בגדאד.
 
,,, ותפלת תענית איך מקבלים התענית שיאמר למחר אתענה +ה' תענית פ"א ה"י מחר אהא בתענית+ או מה שדומה לזה ונראה שהראוי לאמרו אחר תפילת המנחה לפי שכן יראה מהירושלמי +תענית פ"ב ה"ג (ס"ה ג').+ ואם אמרו בעצם התפילה בשומע תפלה כמו שזכרנו בחבור +ה' תפלה פ"ב הי"ד+ בספר אהבה ואמנם ענינו לא יאמר אלא מליל התענית +זה סותר למה שכתוב לעיל ת' ק"ס וצ"ע.+
 
ואמנם הערבה +בה' לולב פ"ז ה"ז: ואם רצה להוסיף בהדס כדי שתהיה אגודה גדולה מוסיף ונוי מצוה ואין גורעין מהן ואם הוסיף או גרע פסול, וכבר השיג עליו הראב"ד שם, ובשו"ת ברכת אברהם סי' ל"א כתב בנו: תקנו הספרים שלכם שכבר חזר בו ז"ל ותיקן הספר שלו בידו כך ואם הוסיף או גרע לא פסל וכו', הובא גם בחידושי הרמב"ם במ"ק /סימן דפוס/ דף נ"ג ע"ג, ובתא"ו שם (ד"ק נ"ז א') כתב שחכמי פרובינציא הקשו עליו וחזר בו וכתב כי בכל המינים אם הוסיף ממינם כשר+ אני רואה שאין ראוי להוסיף בה על שני בדים כמו שאין ראוי להוסיף על לולב אחד ואתרוג אחד +ומי שעשה כן עשה מצוה מן המובחר אך בהדס מוסיפין מפני הושענא ונויי מצוה הוא (כ"מ ור' מנוח)+ וזולתינו מן הגאונים +עי' ת' ר' פלטוי בשערי תשובה סי' ש"ה הובא' במג"ע שם ות' ר' נטרונאי שם סי' שי"ט הובא' ברי"ץ גיאת ה' לולב דף ק"ג וק"ד ושם גם ת' ר' סעדי' ור' האי גאון, ות' ר' עמרם בעיטור ציצית שער א' חלק א' (ד"ל ח"ב דף ל' א') ועיי"ש ה' לולב ש"ו ח"ג (דף מ', ב')+ מתירים הוספת הערבה כמו שמותר להוסיף בהדס. ואנחנו אין דבריהם אצלינו חזק אלא הוספת ההדס מצאנוהו כתוב +סוכה ל"ד ב', עי' בטעם זקנים ובאגרות שבק' בהערה שם+ ר"ל בהושענא +אוצ"ל ולא בהושענא כלו' ערבה כהשערת פראנקל בירחון לח"י אלף שמונה מאות חמשים ושש עמ' שנ"ג הע' ב'.+ וכל דבר שלא נמצא אותו כתוב בבאור לחכמים שהוא מותר נשאיר אותו על גבולו בלי תוספת ולא גרעון מפני שאין הפרש אצלינו בין התוספת על הדבר המוגבל או בין החסרון ממנו וכשלא נעשה אלא שני בדים קיימנו מצוה מן המובחר ר"ל שאין בה חשש תוספת ולא גרעון זו היא דעתנו ומי שרוצה להלך אחריה ילך.
 
וממה שזכרת ממה שגנו עלינו רואה קרי בליל הצום +ה' תפלה פ"ד ה"ו מנהג פשוט בשנער ובספרד וכו', וה' ק"ש פ"ד ה"ח, ועי' ת' ר' נטרונאי בשערי תשובה סי' ק"ע ות' ר' סעדי' שם סי' קע"ד ובה"פ מה"ג ותה"ג גינצברג ע' ל"ג ורמ"ט+ ואמרם זה שראה קרי טעון טבילה ואנחנו לא נשגיח בגנות ההמון +עי' אגרת רבינו לר' פנחס הדיין פ סי' קמ"ג, ת דף ט' ב' ק סי' ק"מ ומש"כ בנו ר' אברהם בכתאב אלכפאי"ה הוצ' עפנשטין בס' היובל תפארת ישראל לוי חלק עברי ע' מ"ד, השווה וידר, מלילה באלף תשע מאות ארבעים ושש, עמ' נ"ד, הע' ע"ג+ ולא נתלה במאמרים המפורסמים אלא במה שהוא מוסכם העיון +ה' שביתת עשור פ"ג ה"ג עפ"י סברא+ וכבר בארנו עקר זה הדבר בהלכות ק"ש ותפלה באור שלם יבינה כל בעל עיון.
 
ואמנם היוצר אני רואה כשם שמתפלל אותו ש"ץ כך מתפלל אותו היחיד +בה' תפלה פ"ז הי"ז פסק רבי' שאין אומרים קדושת היוצר אלא בעשרה, וכבר השיג עליו הראב"ד, ובא"ח כתב בשם ר' אברהם בנו של הרמב"ם שחזר בו אביו הלכה למעשה וששמע מפיו וראה הוראה מכתיבת ידו למי ששאל אותו על זה וכן הורה, הובא בתא"ו נ"ג ח"ג וכ"מ ה' תפלה פ"ח ה"ה ובחידושי הרמב"ם מ א' א', דף נ"א ב', וכן פסק בש"ע או"ח סי' נ"ט ס"ג עפ"י תשובה זו (עי' באה"ג שם) א"ן אף בפירוש ר' סעדיה העדני לרמב"ם, תפלה פ"ז, דן בסתירה זאת ואמר שאין לסמוך על תשובתו אלא על מה שכתוב בחיבורו, והתשובה והסתירה נרמזו בקצרה אף בבית הבחירה לברכות כא ב+ וכבר אמר זולתינו מן הגאונים ז"ל +עי' ת' ר' סעדי' בסר"ע השלם סי' י"ב ע' קצ"ב, ות' גאון שהו"ל שזח"ה בישורון לקאבאק תרכ"ח (ו') ע' קכ"ו, ועי' ת' ר"י מיגאש סי' קל"א בשם תה"ג, ועי' מש"כ גינצברג גאוניקה ח"א ע' ק"ל, עלבוגן במאסף המדעי על הרמב"ם ח"א ע' שכ"ב; ביכלער ע"ד קדושת היוצר אצל הגאונים /הרבעון הצרפתי/ נ"ג ע' ר"כ והלאה, תה"ג מרמורשטיין סי' א (ועי"ש עמ' ב'), לוין אוצר הגאונים ברכות סי' ק"ל והלאה+ זולת זה ונתלו באמרם אין היחיד אומר קדוש ורוב גאונינו מן המערב על דעתנו לפי שזה הוא מספר מה שאומרים המלאכים +חגיגה י"ג ב', פסיקתא רבתי פ"כ אות ג'+ והקדושה שאין היחיד ראוי לאמרה הוא שיכוין הוא להקדוש כמו שאמר השליח צבור בתפילה נקדישך ונעריצך. וכבר כתב זה המאמר וראיתו +צ"ל וראייתו, עי' תולדות ר' נסים להרשי"ר הע' כ"ט, פוזנאנסקי אנשי קיירואן ע' ט' נגד ביכלער שם ע' רכ"ג+ אבן גאסוס +עי' צונץ ריטוס ע' י"ט, רח"ם באוה"ח עמ' י' סי' כ"ז, רמש"ש ארב' ליט' ק"ד הע' /הרבעון האנגלי, י', עמ' תקי"ד/ שגורס שם אבן אלג'אסום. פוזנאנסקי שם ע' ט' ועמ' מ"ז, עלבוגן ג"ד ע' שכ"ב, [ועי' ש' אסף קטע מחבורו של אבן אלגסוס או אלגסום בענייני תפלה, ק"ס שנה כ"ח עמ' ק"א ואילך, א"ך]+ נ"ע תלמיד רבינו נסים בספרו שחבר בתפלה ובלי ספק שהוא מצוי אצליכם +הוספה: משו"ת רדב"ז סי' י"ד נראה שגרס בת' הרמב"ם: קדושת היוצר או הי"ג מדות, וכתב שהתיר בתשובה לאמרם ביחיד, והשואל שם ברדב"ז כתב שנהגו הספרדים לאמרם ביחיד והרמב"ם אסר בפסק והתיר בתשובה ועל הפסק יש לסמוך, ועי' ע"ז ת' ר' נתן הגאון בשבלי הלקט ה' תפלה סי' כ"ט ובסדר"ע ות' ר' האי בא"ח ות' ר"י מיגאש סי' פ"ג סי' קצ"ג בשם תה"ג.+
שו"ת הרמב"ם סימן שיד
 
שאלה תורנו על אדם נודע בחזקת כשרות וצניעות ומעשים טובים בעירו וחוץ מעירו ומהיותו מפורסם בזה הוא ואבותיו מלפניו מנוהו אנשי עירו להיותו ממונה חזן בב"ה עליהם ונתמנה על כך זמן מה וכאשר אירעה מחלוקת מצד השחיטה עם אדם ממונה עליה ונסתבב הענין בזה על בטלת השחיטה ובקשו ממנו שיהיה ממונה על ככה ולבטל הממונה אשר אירע כך בסבתו אז אמר להם אני איש חולה לא אוכל על ככה אזי התנדבו ג' מהתלמידים ואמרו לו אנחנו נסייע לך ותתמנה על ככה ותניח בזה קהלינו מהמחלוקת וכתבו שטר עליהם בזה שהם מרוצים בו ושיסייעו אותו כאשר יצטרך סיוע ונתמנה שוחט על ככה כשיעור שנה וחצי או יותר. וכאשר ראו אותו אותם התלמידים שלא יצטרך אליהם לזריזותו התחילו לשלוח חוקרים עליו ובסוף השליכוהו כאלו הוא חסר הידיעה אצל הקצבים הגוים אז התחילו הם לבקש ממנו להקל בדברים אשר לא כן דתו והתמידו הקצבים חקור עליו כל שעה עד שמצאוהו בדבר כל שעה הוא אוסר אותו עליהם אז אמרו שאמר על אותו הדבר שהוא מותר ונתרבתה עליו הדבה בזה אז בקש מהם להחזיר לשחיטה האדם אשר היה ממונה עליה מקודם לכן ונפטר האדם המוחזק בכשרות מהשחיטה. לא עבר זמן מועט עד שנתברר לקהל ולדיין דברים לגנאי יותר ויותר ממה שהיה נאמר עליו וסלקוהו ומנו אחד מאותם התלמידים ובזמן מועט השליכוהו הקצבים מעליהם עוד נתמנו היום שני התלמידים הנותרים וקבלו עליהם כל אחד לשרת השבוע שלו והם בעצמם עכשו בעת הצורך אליהם קוראים עמהם לאותו האדם המוחזק בכשרות שהעבירוהו ומניחים אותו לשחוט ולבדוק ולנקר ועם כל מה שנעשה אליו לא סר מהיות ש"ץ ולא חשדו אדם בדבר מגונה ורואים הכל כאשר הם מתפללים אחריו מצליחים ועתה אחד מהממונים היום בבית המטבחים מוציא דבה עליו שאינו יודע לנקר ושהוא אינו ראוי לבדוק בהיות שיצא עליו מקודם לכן דבת טרפה. נשאל לאדון אם ישאר זה האדם בחזקת כשרות וישאר מה שעשה מקודם ושגג בו בטעות ולא במזיד לא יפסול אותו. תורנו הדרתו הקדושה כמו שהורה מן השמים ושכרו כפול מן השמים.
 
תשובה עודנו בחזקת כשרותו לשחוט ולבדוק ולנקר ואפי' בקצת זמנים נמצא אחריו טריפה שהתירה אין זה ממה שיפסול אותו +עי' ה' שחיטה פ"י ה' י"ד ואם יצאתה טרפה מתחת ידו מנדין אותו ומעבירין אותו וכו' וה' מאכלות אסורות פ"ח ה"ט וה' שכירות פ"י ה"ז שמסלקין אותו בלא התראה וצ"ע, א"ן מוסיף: עיין ש"ח קוק, מחקרים ועיונים ח"א עמ' שי"ח אות ב'.+ וכתב משה.
שו"ת הרמב"ם סימן שטו
 
(לחכמי לוניל). שאלה בספר קדושה בהלכות מאכלות אסורות +צ"ל בה' שחיטה והוא שם פ"ח הט"ז והכ"ג ופ"י ה"ט ס"ק נ"ב+ בהלכות טרפות נמצא כתוב בהמה שניטל לחי העליון שלה טרפה ואנחנו בעניותנו לא שמענו עד היום הזה ולא מצאנו כתו' כן בשום חבור הנעשה בשום לשון והיה בעינינו דבר זה פלא כשאומ' +משנה חולין נ"ד א'+ נטל לחי התחתון כשר רבותא אשמעי' אע"ג שנראה כעיקור וכ"ש לחי העליון. סוף דבר אין אנחנו יודעין איך יאסר אם נטלו הלחיים העליונים עם חוטמו לדברינו שאנו מתירין מסוכנת +מתירין מסופק (כי"א), חולין ל"ז ב'.+ יפרש לנו רבי' משה פי' רחב ואם עול פעלנו לא נוסיף.
 
תשובה +כן פסק בש"ע יו"ד סי' ל"ג ס"ב עפ"י תשובה זו (עי' באה"ג שם), ועי' דברי הב"ח לטיו"ד סי' ל"ג ד"ה כתב הרמב"ם ובדברי חמודות על הרא"ש חולין פ"ג סי' מ"ב סק"א בביאור התשובה, ועי' מש"כ אה"ו בבית תלמוד ח"א ע' רכ"ט+ מי תלה הסמנין בלחי התחתון עד שתחושו לעיקור דעו שסימנין תלויין הן בין עיקר החיך והלשון אבל המפצל של לחי התחתון רחוק הרבה מתוך הצואר שבתוכו הסימנין וזה הלחי התחתון הוא המתנדנד ברוב בעלי חיים בשעת אכילה ולפי' המפצל של לחי התחתון רפה הרבה כדי שיהיה נע במהרה בשעת אכילה ומפני זה נשמט פעמים רבות מרוב בני אדם לא בשעת אכילה אלא בשעת פיהוק ואם החזירוהו במהרה יחזור ואם לא יחזור +ואם לאו לא יחזור (כי"א ומג"ע)+ אפי' נטל מפצלו לא ימות החי. אבל לחי העליון קבוע הוא והחוטם הקבוע בו הוא עיקר נשמת רוח חיים הנכנסת ללב דרך הריאה עם הנשימה שתכנס מן הפה ואותו הלחי העליון כמו גג הוא לכסות הקנה כדי שלא תכנס נשמת הרוח והיא קרה לריאה וימות החי גם שני לחמים שהם כמו שני ענבים אדומים תלויים בסוף החך מלמעלה כנגד פי הקנה מפני זה נבראו כדי שתהא הרוח שתכנס מן הפה בשעת הכנסת הרוח לריאה תפגע בבשר זה תחלה ואע"פ שנשתנית בתוך הפה ואח"כ תכנס לריאה אם ינטל לחי העליון אבד הכל ונמצא פי הקנה מגולה לאויר ומיד תכנס בו הרוח בכל נשימה ונשימה כמו שתכנס לתוך פה האשישה והסילון וכיוצא תקרר הריאה והלב ותמות הבהמה ואין לך מי שאין כמוה חיה +משנה חולין מ"ב א', ה' מאכלות אסורות פ"ד ה"ט+ יותר מזו. ומפני זה מנו נטילת לחי התחתון דוקא בכשרות לא העליון. וזה שאמרתם שלא שמעתם ולא ראיתם בחיבור מי שמנה טרפה זו הרבה דברים לא יזכירו אותם המפרשים מפני שלא שמו דעתם להם וכשיבין אדם באותם הדברים יראו. וזה שאמרתם שאם תהיה זו טרפה האיך נתיר מסוכנת לא ידענו מי תלה זו בזו ולא מאי זה צד באה קושיה זו עד שנהיה צריך לפרק.
שו"ת הרמב"ם סימן שטז
 
(לחכמי לוניל +עי' לעיל ראש סי' שט"ו שעפ"י כ"י נ"י נערכה התשובה לחכמי מונפשלי"ר, אבל בר"ם אלאשקר כתוב: וכן יש בידי תשובה להרמב"ם ז"ל בענין זה ששאלו ממנו חכמי לוני"ל ז"ל והר"ר יהונתן הכהן ז"ל, ובכ"מ שם כתוב: וכן שלח רבינו בתשובה לחכמי פרובינצא, ועי' בהערות לתשובה שקדמה ובמבוא [גם על כי"ש], הכותרת בכ"י נ"י: שאלה ג"כ שאלו לר"ם במז"ל+). גם כן מצאנו כתו' בעוף אם נשברה רגלו +ה' שחיטה פ"ח הי"ד+ למטה מן הארכובה טרפה ולא שמענו בלתי היום שלא היינו סבורין באיברין המצויין בעוף ובבהמה אין +[שיש (כי"ש)], שיהיה (ר"ם)+ הפרש ביניהם כי אם בקרום +המוח (שם)+ בעוף המים. שמחנו בישועתך כי השם יודע שאנו שמחים בנצוחך.
 
תשובה זה שאמרתם שמצאתם בעוף אם נשברה רגלו +ה' שחיטה פ"ח הי"ד+ למטה מן הארכובה טרפה גם אנכי לא שמעתי בלתי היום. הודיענו באי זה מקום מדברי נמצאת טעות זה הנה בפרק י' +הי"א+ מהלכות שחיטה נוסח דברי שם כך הוא. ושתי טרפות יש בעוף יתרות על הבהמה ואע"פ שיש לה אותן האיברים ואלו הן עוף שנשתנו מראה בני מעיו מחמת האור ועוף המים שניקב עצם ראשו זהו נוסח דברי ואם יש בספר שהגיע אליכם דבר שסותר זה כמו שכתבתם ודאי טעות סופר הוא תקנו בספרי +ועי' בכ"מ שם ע"ד גי' הספרים, והרשב"א בתשובה סי' כ"ט כתב ששמע שרבינו חזר בו בדין זה, ועי' הגהת הרמ"ת לתשובה זו.+
שו"ת הרמב"ם סימן שיז
 
(לחכמי לוניל). שאלה +כן השיג הראב"ד בה' מאכלות אסורות פי"א הי"ח+ ג"כ בדבר כוסות של חרס וכ"ש בשאר כלי קיום מחרס קבלנו מן הגאונים כלם ז"ל +כן פירש רבי' חננאל בעבודה זרה ל"ג ב' ד"ה והלכתא ועי' ת' ר' האי גאון בשערי תשובה סי' רנ"ג, ותה"ג שהביא הרי"ף פ"ב דע"ז (עי' בסמוך)+ והרב אלפסי +הרי"ף לעבודה זרה פ"ב סי' אלף רל"ח+ שאין להם תקנה אם ישתו בהם פעם ראשון ושני כי אם בישון י"ב חדש על כן לא הבננו מה שכתוב בספר +ה' מאכלות אסורות פי"א הי"ח.+ ואוי לנו כי נעלמו ממנו מעיינות החכמה והמפרש לנו באר היטב יזהיר כזוהר הרקיע.
 
תשובה ודאי שכך אמרו הגאונים ז"ל כמו שקבלתם אבל אין הדברים נראין כך שאם תאמרו כך נמצאו הרבה דברים סותרין זה את זה שכבר נפסקה הלכה שכל הכלים שאין מכניסין לקיום בשכשוך סגי להו +עבודה זרה ל"ג ב'+ ואפי' נשתהא בהם יין נסך יום או יומיים כגון כוס וכן אם היה יין עובר עליהן ולא ישתהא כגון משפך וכיצד יהיה הכוס ששתה בו הגוי פעם ראשון ושני צריך יישון ועוד שבענין דבר שאין מכניסו לקיום נחלקו בכוסות של גוים +עבודה זרה ל"ג ב', וברי"ף שם הגירסא רב אמי אסר ורב אשי שרי, ועי' ד"ס+ רב אחי אסר ורב אסי שרי +כ"ה בכי"פ א' ובכ"מ, [ובדומה כי"ש רב אחא וכו'], בכי"פ ב' כתוב: רב איתי אסר ורב אסי שרי, בפ' ובמג"ע: רב אסי אסר ורב אשי התיר ועיין מה שכתבתי בהערותיי למסכת עבודה זרה כתב יד ספרדי שהוצאתי, לדף כט ע"ב, שורה כה, א"ן+ ולא ידענו במה נחלקו ונפסקה הלכה והלכתא פעם ראשון ושני אסור ושלישי מותר שמעינן מינה שאין ענין הדברים ששתה בהן גוי שתי פעמים כ"ש אם שתה בהן פעם שלישית אלא ביאור הדברים כאשר בארנו בחבור.
שו"ת הרמב"ם סימן שיח
 
שאלה על ענין כל שאינו עולה על שולחן מלכים וכו' +עבודה זרה ל"ח א'.+
 
תשובה תרי לישני נינהו. חדא היא זאת, והשניה כל הנאכל כמות שהוא חי וכו' ועל הא סמכינן +ה' מאכלות אסורות פי"ז הי"ד והט"ו+ ולפיכך מיני מתיקה מותרין אם בשל אותן הגוי שהרי נאכלין כמות שהם חיים +עי' פי' המשניות לע"ז פ"ב מ"ו, ועי' ת' ר' שרירא גאון בה"פ מה"ג סי' כ"ב+ אבל הירקות שאין דרכם להאכל חיים אם שלקן הגוי אסורין. משה ב"ר מימון זצ"ל.
שו"ת הרמב"ם סימן שיט
 
שאלה ילמדנו רבינו הדין בקיבה שנשארה בעור שלה בלא מלח ולא שום דבר אלא שמוציאין אותה ותולין אותה ברוח בעור שלה עד שתתיבש היא מותרת או אסורה. ואם היא אסורה יבאר לנו מאיזה טעם היא אסורה. והנה יש מי שהורה שמותר להקפיא בקיבה כזו ואין צריך להוציאה מהעור לכן יגלה דעתנו לנו. ושכמ"ה =ושכרו כפול מן השמים=.
 
תשובה קיבת שחוטה +ה' מאכלות אסורות פ"ט הט"ז ועי' רי"ף סוף פ"ח דחולין ות' הרי"ף סי' שי"ט ושערי תשובה סי' י"ב+ אע"פ שייבשה בעור שלה מותר להעמיד בה חלב לכתחילה ואין בה צד איסור כלל לפי שכבר אמרו +משנה חולין קט"ז א', ה' מאכלות אסורות פ"ד הי"ט ופ"ט הט"ז+ שהמעמיד בעור הקיבה שהוא בנותן טעם ואם עור הקיבה עצמה היא שאינו רשאי להעמיד בה לכתחלה לפי שהיא בשר המין שלה כלומר התמצית שלה שאינו בעור באיזה אופן אפשר שתהא אסורה ואין ספק שעור הקיבה אינו מחזיק דם מפני שהיא במדרגת המעים שאמרו בהם אין מחזיקים דם בבני מעים +חולין קי"ג א', ה' מאכלות אסורות פ"ז הט"ו+ ומטעם זה היו קצת מרבני האנדלסיין מתירין למלוח הקיבה בעורה +עי' הרי"ף שציינתי לעיל ומה שהובא בשם מגילת סתרים להר"י מיגאש בבעל המאור לרי"ף חולין ס"פ כל הבשר, בשו"ת רדב"ז שם כתב ואם שהתה הקיבה בעורה עד שיבשה הרמב"ם ז"ל התיר בתשובה להעמיד באותה הקיבה אפי' לכתחילה+ אבל רובם היו אוסרין למלוח הקיבה בעורה ואפילו שנמלחה בעורה והעמיד בה גבינה ודאי כי אותה הגבינה מותרת בלי ספק. וכתב משה.
שו"ת הרמב"ם סימן שכ
 
לר' יוסף בן גאביר מאנשי בגדאד.,,, ומה שזכרת ממה שגינו עלינו שהתרנו בשבעת ימי נקיים +אולי מוסב על ת' קי"ד+ שתשב האשה בביתה איני יודע מה הוא ענין זאת המלה אצלכם אם הוא ענינו שתגע בבעלה אפילו באצבע קטנה +ה' איסורי ביאה פי"א הי"ח וי"ט, ה' אישות פכ"א ה"ח+ או תאכל עמו ותשתה עמו בכלי אחד או שתעשה אחת מג' דברים +כתובות ס"א א'+ שהם רחיצת פניו ידיו ורגליו והצעת המטה בפניו ומוזגת הכוס לו זה אינו מותר אלא אחר שבעת ימים וטבילה במי מקוה. ואם הענין הזה שתעשה שאר העסקים כמו הלישה והבישול או שתגע בבגד או תלך על מחצלת זה מותר ואפילו בימי נדתה עצמן. לפי שענין הטומאה והטהרה זולת האסור והמותר אצל הרבנים וזה מנהגינו המפורסם בכל ארצותנו ובכל ארצות צרפת והוא דין התלמוד ועליו מצינו בני ארץ ישראל כולם בעת שהיינו ביניהם. אבל אנשי מצרים +עי' לעיל ת' רמ"ב, ועי' ת' ר' האי גאון בשערי תשובה סי' קע"ב ומיללער חלוף מנהגים ע' ט"ז סי' י"א ומחלוקת שבין בני בבל לבני א"י שהדפיס הרכבי מתוך כ"י קראי בהערותיו לתה"ג שלו ע' שצ"ה בני בבל נדה משמשת כל צרכי הבית חוץ מג' דברים וכו' ובני ארץ ישראל אינה מגעת בדבר ולא בכלים וכו', [וע' מ' מרגליות בחילוקים שבין אנשי מזרח ובין אנשי א"י ירושלים תרצ"ח, עמ' ע"ט, א"ך]+ מצינו אותם נוטים בזה לדברי מינות והולכים אחר סדור הקראים. אם כן הוא מנהג אנשי ארצכם כמו אנשי מצרים אנחנו לא נצוה עליכם שתסורו ממנה ולא אטעה אתכם בהוספת השימור והבדלת הנדה ואין בזה אלא חיוב מה שאינו חייב אבל על תנאי שימנו שבעת נקיים ושיחפפו ויטבלו במי מקוה. אבל אם הוא מנהגכם ג"כ שמשתמרין שלא תגע כסף (קרא: בסף) ולא תלך על כך וכך והם רוחצות בין השמשות ואינן טובלות במי מקוה זו מינות גמורה לא מנהג וראוי להתרחק מזה הדבר ולהסירו ולהכריח בני אדם על דין התלמוד לא יותר כמו שעשינו אנחנו בארץ מצרים. ולא הספיק לנו ההזהרה בלבד עד שהחרמנו בספרי תורות בכל בתי כנסיות וכתבנו הסכמות בזה והיה החרם שארורה כל אשה שלא תמנה ז' נקיים או תבטל הטבילה או תרחוץ בלבד כמו שעושים הקראים ואפילו עם הטבילה. ואמרנו להם שהנגיעה בבגדים ובמאכלים הוא מותר אבל תשארו על מנהגכם ומי שרוצה להתיר יתיר ומי שימאס הדבר מפני זוהמא או מפני תוספת סייג כדי להתרחק מן הנדה יש לו לעשות. אבל אם הוא סובר איסור במאכל או במשתה שתגע בו הנדה ונתרחק ממנו מפני האיסור יצא מכלל הרבנים וכפר בתורה שבע"פ. זהו מה שנתפרסם מהוראותינו ותעשנו בזה הענין וזה כולו אמת מבואר לא יחלוק על דבר ממנו אלא או סכל או מי שאינו מדקדק בתורה ומגנה האמתיות אצל ההמון. ואם יאמר עלינו זולתו זה אחד מן המגנים אשר שקר.
שו"ת הרמב"ם סימן שכא
 
שאלה ילמדינו רבי' במה שנהגו בו אנשי דמנהור +כן הגיה רד"ס בהעת"ס, בהעת"ל כתוב דרעיר, היא העיר דאמאנור סמוך לאלכסנדריא+ ואשר סביבותיה בדין הטבילה כי הנשים מקצתן בלתי טובלות ומוצאות להם קצת עלילה להתעולל בה והוא אומרם כי בעליהם אינם מבקשים מהם לטבול והם מרוצים בהם בהיותם בלתי טובלות ואיום חוששים על זה ואינם מניחים אותנו לטבול בשום פנים והואיל והבעל מרוצה מזה לא נפסיד את כתובתינו. יבאר לנו האדון את כל זה גם ענין כיצד יתנהגו הנשים בטבילתן. ושלום הדרת אדונינו ומורינו ירבה לעד.
 
תשובה חזקו ידים רפות וברכים כושלות אמצו +ישעי' ל"ה ג', בפסוק זה התחיל רבי' גם את אגרת תימן הידועה [אך לפי כ"י אחד בלבד, עי' הוצ' א"ש הלקין, עמ' א']+ רצוי האנשים והסכמתם על הזנות לא יותר בזה כי ביאת הנדה בשלא תטהר במי מקוה זנות היא והנשים הפסידו כתובתן בזה ואין להם על הבעל מאומה +עי"ל ת' שס"ח+ בשום פנים בעולם עד אשר תשבע האשה שהיתה טובלת כדת ולא חששה לרצון בעלה והסכמתו +ה' אישות פכ"ד הי"ד הרי זה נותן כתובה אחר שתשבע שלא עברה+ ואל תחשוב כי זה הענין הוא מצד התקנה שתקננו +לעיל ת' רמ"ב+ אמנם ראוי הוא כפי דין תורתינו הקדושה +משנה כתובות ע"ב א', ה' אישות שם הי"א+ אמנם התקנה בפרסום זה עד שיהיה התראה לנשים +ה' אישות שם הי"ד העוברת על דת צריכה התראה ועדים+ הוא שראוי למנות כל אשה ז' ימים נקיים אחר הפסק מקור דמיה ותטבול ליל ח' במי מקוה ואז תהיה מותרת לבעלה +ה' איסורי ביאה פי"א ה"ד.+ ואין הבדל אם תטבול בנהר נילוס +ה' מקואות פ"ט הי"ג, ועי' הערת בדאהב בכי"ב סי' נ"א+ או בנקע +ביאור מיאוריו או בברכה מהברכות הנובעות או באגם מן האגמים (כי"ב)+ מנקעיו או בבריכה או במקוה מי המטר או בבור מן הבורות כשיהיה המקובץ מן המים שיעור אמה על אמה ברום שלוש אמות או שיהיה בשטח שלו מים כשיעור הזה +או מה שיהיה בזה השיעור ולא יהיה כבר נשאב בכלי וקובץ באמבטיאות של המרחצאות ודומיהן (ע"כ בכי"ב)+ עם היותו יותר רחב ולא יהיו נשאבים בכלי וראוי לפרסם כל זה ושלומך ירבה. וכתב משה.
 
זאת התשובה היא דת משה רבינו אשר נתנו הב"ה על ידו וכל המאמין בתורה ופירושה לא יעבור על הדבר הזה וכתב יצחק בר ששון הדיין נ"ע. ואני ג"כ מסכים לתשובה הזאת בהיותה ראויה כדת מרע"ה וכתב שמואל הלוי בר סעדיה הלוי נ"ע.
שו"ת הרמב"ם סימן שכב
 
שאלה ילמדנו רבינו בדיין מדייני ישראל דן דין שהוא מבואר לא' התלמדיים שאינו כראוי ועמד עליו ואמר לו שאין הדין כאשר דנו. עמד אז הדיין בכעס והחרים על כל מי שיתפלל אחר זה האדם אשר הורה הלכה לפניו. היתחייבו בני אדם להמנע מלהתפלל אחר זה התלמיד אם לאו. עוד תודיענו אם הדיין אינו מבין לשון הבעלי דין או לשון השטר אשר כתוב בו היוכל לדון אותם או להביא עמו אחר שהוא מכיר בלשון ההוא להטעים לו הדברים בלשון הקודש.
 
תשובה אין דבק חרם ולא נדוי באדם כלל זולתי א"כ יהיה מחויב בו כפי דין התורה +ה' ת"ת פ"ו הי"ד על כ"ד דברים מנדין את האדם וכו'.+ ואין ראוי לדיין לדון בין אנשי הריב אם לא יבין את לשונם +ה' סנהדרין פכ"א ה"ח לא יהיה הדיין שומע מפי התורגמן וכו' עפ"י משנה מכות ו' ב' ועי' בפי' המשניות שם+ ואם מבין הענין ואינו יכול לדבר אין חשש ואם בא לצאת ידי שמים ישים עמו מי שבקי לדבר בלשון ההוא ואז ידון ביניהם +שם בה' סנהדרין ואם אינו מהיר בלשונם וכו'+ וכתב משה,
 
/תוספת מכת"י/ [ואם מבין הוא את לשונם, אבל] אינו יכול לדבר בכגון זה, אין בו חטא. ואם בא לצאת ידי שמים, יוסיף אליו מי שבקי בתורת הלשון, כדי שיתרגל ולא יתבלבל עליו דבר. וכתב משה.
שו"ת הרמב"ם סימן שכג
 
שאלה מה תאמר הדרת יקרת צפירת תפארת כבוד גדולת קדושת מורינו ורבינו אדוננו משה הרב הגדול בישראל יהי שמו לעולם כירח יכון עולם. בעיר א' יש בה דיין קבוע מומחה לרבים ומנהגו לדרוש הלכות וזולתם והוא דר בבית הכנסת בא א' מלמד תינוקות קבץ לו חברה סביבו באותה ב"ה ללמדם מקרא ומשנה ולפרש להם המשנה כפי ידיעתו מבלי לקיחת רשות מהדיין הנז' וחשב הדיין הנז' שזה אפקרותא כנגדו וחשב זה המלמד הנז' שזה רבוץ תורה ואין צריך בו נטילת רשות ואמרו קצת מהקהל שזה המלמד ילמד בחצרו שלא בפני הדיין ואחרים אמרו שאין ראוי לו ללמד אפי' בחצרו לא משנה ולא הלכות יורינו רבינו מה ראוי בזה ושכרו כפול מן השמים.
 
תשובה ראוי לראות במלמד ובדיין הנז' ונראה אם הוא כמותו בידיעת התורה אין זה חייב מאומה אבל עכ"ז לא ילמד לשום אחד בפני הדיין הנז' ובמקומו הידוע לישיבתו להיות שזה אפקרותא כנגדו +עי' מועד קטן ט"ז א', סנהדרין צ' א' וצ"ט ב'+ ואם זה המלמד הנז' גרוע מהדיין הנז' בידיעה אין מותר לו ללמד אפי' בחצרו מבלי נטילת רשות מהדיין הנז' +ה' תלמוד תורה פ"ה ה"ג+ זה כולו אם הוא שלם ללמד אבל אם אינו שלם ללמד אין מותר לו ללמד הלכות ולא לפ' משנה בשום פנים אבל ילמד לשון המשנה כמי שילמד לשון המקרא אבל זה יהיה ברשות הדיין. ואימתי שילמד מבלי רשותו אפי' בחצרו ואפי' הפסוקים לבד הוא בר נדוי. אמנם מ"ש מרביץ תורה התכלית המגיע מת"ת הוא יראת שמים כמו שנא' ליראה את השם הנכבד ואמ' חז"ל את ה' אלהיך תירא לרבות ת"ח +פסחים כ"ב ב' וש"נ.+ ואמרו לא חרבה ירושלים עד שבזו בה ת"ח שנא' ויהיו וכו' +שבת קי"ט ב.+ וכבר ביארו חז"ל +סנהדרין ה' א' ועירובין ס"ג א'+ דין התר הלמוד והדרשה ומתי יותר ולמי יותר ומתי ימנע וממי ימנע, וכל מי שיאמר שהוא ירביץ תורה על חוץ מהדרך הזאת והתנאים הללו אשר למדונו יתחייב נדוי ברבים +שהוא בכלל מבזה ת"ח ה' ת"ת פ"ו הי"ב+ כי אסור עליו לדבר בפני מי שהוא גדול ממנו בחכמה ואפי' שיהיה כמותו יצטרך רשותו. וכתב משה. /נוסח אחר מכ"י/ שאלה מה אומר הדרת יקרת צפירת כבוד גדולת קדושת מרנו ורבנו אדוננו משה הרב הגדול בישראל יהי שמו לעולם כירח יכון עולם, בדבר עיר, אשר בה דיין קבוע, מומחה לרבים, והוא רגיל ללמד הלכות וזולתן. והוא דר בבית הכנסת. ובא איש מלמד תינוקות והקהיל קהל סביבו באותו בית הכנסת, כדי ללמדם מקרא ומשנה ולבאר להם משנה לפי ידיעתו, בלא שירשה לו הדיין הנזכר. וטען הדיין הנזכר, שזה אפקרותא לגביו. וטען זה המלמד הנזכר, שזה רבוץ תורה ושאינו צריך בזה לרשות ושאין ראוי ג"כ למונעו מזה. ואמרו מקצת הקהל, שזה המלמד ילמד בביתו שלא בפני הדיין. וטענו אחרים, שאין ראוי לו ללמד אפילו בביתו לא משנה ולא הלכות. יורנו רבנו, מה מחייב הדין בזה, ושכרו כפול מן השמים. אמן נצח סלה.
 
התשובה צריך להתבונן במצב זה המלמד ובמצב הדיין הנזכר, ואם הוא כמותו בידיעת ההלכה ומשפטה, אינו חייב לבקש ממנו רשות. אבל אל ילמד איש בפני הדיין הנזכר ולא במקומו הידוע שהוא יושב בו, לפי שזה זלזול בו +עי' מועד קטן ט"ז א', סנהדרין צ' א' וצ"ט ב', פ"ן.+ ואם זה המלמד הנזכר פחות מן הדיין הנזכר במשפט ההלכה, אין ראוי לו ללמד אפילו בביתו, אלא לאחר שיבקש ממנו רשות +ה' תלמוד תורה פ"ה ה"ג, פ"ן [.+ כל זה, אם הוא שלם ללמד ולהורות, אבל פחות מאותו הדיין. אבל אם הוא אינו מן השלמים, אלא מן המתחילים, אסור לו בשום פנים ללמד הלכות ולא לבאר משניות ביאור עניין בשום פנים וסיבה, אלא מותר לו ללמד לשון המשנה, אם הוא שלם ללמדה, כפי שהוא מלמד לשונות המקרא, אבל לאחר (שיקבל) רשות הדיין, אשר כבר הומחה לרבים, וכאשר יצווהו ללמד. ואם יקרא שלא במצוותו, אפילו בביתו ואפילו הלשונות, הוא בר נדוי. ומה שטען בדבר רבוץ תורה, הרי התכלית המושגת מתלמוד תורה היא יראת שמים, כמו שהזכיר, יתעלה, ואמר +דברים כ"ח נ"ח+ ליראה את השם הנכבד וכו'. ואמרו המעתיקים ז"ל: את ה' אלהיך תירא +דברים י' כ'+ לרבות תלמידי חכמים +פסחים כ"ב ב וש"נ.+ ואמרו +שבת קי"ט ב', פ"ן+: לא חרבה ירושלים אלא על שבזו בה תלמידי חכמים, שנאמר ויהיו וכו' +דהי"ב ל"ו ט"ז.+ וכבר ביארו ז"ל +סנהדרין ה' א' ועירובין ס"ג א'+ משפטי התר הלימוד וההוראה ומתי הם מותרים ולמי הם מותרים ומתי הם אסורים ועל מי הם אסורים. וכל מי שדוחק עצמו, בטענו, כי הוא מרביץ תורה, שלא לפי התנאים והמסיבות, שהם לימדונו, חייב נדוי ברבים +שהוא בכלל מבזה ת"ח ה' ת"ת פ"ו הי"ב, פ"ן].+ ומה שלימדונו ז"ל שאסור לדחוק עצמו ללמוד הלכות ולא לפירוש דבר מדברי אסור ומותר אלא לאדם שלם ואחרי שיקבל רשות. ואסר עליו לדבר לפני מי שהוא גדול ממנו בחכמה. ואין ראוי בשום פנים, אפילו למי שנתמלאו בו התנאים, לעשות דבר, שבו זלזול בחכם אחר, אפילו הוא כמותו. וכתב משה.
שו"ת הרמב"ם סימן שכד
 
שאלה מה שאמרו רז"ל +כריתות י"ג ב' ועי' עירובין ס"ד ב', ה' ביאת המקדש פ"א ה"ג+ שכור אל יורה האם הוא הוראה שיעשה בה באותו העת הלכה למעשה או אפי' להורות בלתי הלכה למעשה באותו העת אין ראוי להורות בה לכתחלה בהיותו שכור.
 
תשובה אין הבדל בין הוראה שיעשה בה הלכה למעשה עכשו או הוראה שלא יעשה בה הלכה למעשה עכשו אין ראוי לשכור בשום פנים להשיב על שאלה תוריית אלא אם תהיה מבוארת בפסוקי התורה כמו שאמ' הברייתא יצא שרץ טמא וצפרדע טהור ששתויי יין מורים בו. ויכול השכור לדרוש +שם /הל' ביאת מקדש פ"א/ ה"ד ועי' הקדמת ס' המצות שורש ט' ושאלתות שמיני פ"ב+ וללמד אפי' שיהי' בזה הלימוד הערה על היות דבר פלוני מותר +ודוקא שיהיה זה מלמד כדי לעורר על דבר פלוני שהוא מותר ועל דבר פלוני שהוא אסור אבל אם היה דורש זה אדם מומחה בהוראה וקבוע לדון ולהורות אינו יכול להורות כלל (כי"ב)+ זולתי אם יהיה אותו הדורש אדם מפורסם קבוע להוראה שאז אסור לו ללמוד בשום פנים מעת ששתה רביעית יין כמו שאמר סתמיה דרב אוריי מורה ושם בג' מכריתות +/דף י"ג/+ נתבאר שכל הוראה בכל מיני המצות אסור זולתי מה שביארנו וכתב משה.
שו"ת הרמב"ם סימן שכה
 
(לה"ר אפרים מצור ז"ל) [תשובה,,,] ודבר ידוע הוא +ה' תלמוד תורה פ"ו ה"י תלמידי חכמים אינם יוצאים בעצמן לעשות עם כל הקהל וכו' ואין גובין מהם לבנין חומה וכו' ולא לתשורת המלך ואין מחייבין אותן ליתן המס בין מס שהוא קצוב על בני העיר וכו', ועי' פי' המשניות אבות פ"ד מ"ו בשם ר' יוסף הלוי ז"ל+ שהגובה מס או כסף גלגלתא או סעודת המלך וכיוצא בזה מן התלמיד חכם שהוא עובר על דברי תורה ודברי נביאים ודברי כתובים כמו שאמרו חכמים +בבא בתרא ח' א'+ עבר מר אדאוריתא ואדנביאי ואדכתיבי וכו' ולא דיין שאין עוסקין במלאכתך וטורחין להרויח לך כמו שראוי להם להטיל מלאי לכיס ת"ח אלא שהן גובין ממך קשה עלינו דבר זה עד מאד וכו' עד וכל מה שיטלו ממך גזל הוא בידם +עי' בשו"ת מהר"ם אלאשקר שם שהביא הרבה ראשונים בזה, ועי' ת' ר' נחשון גאון בתה"ג הרכבי סי' תקל"ז דאסור לקבל כרגא מת"ח, התשובה נכתבה קודם שנת אלף מאה שבעים ושבע לדעת גראטץ ח"ו עמ' של"ה הע' ב'+ [ע"כ].
שו"ת הרמב"ם סימן שכו
 
(לחכמי לוניל). שאלה בספר הפלאה בהלכות נדרים +פי"ב ה"א+ כל הנדרים והשבועות האב מיפר ביום שמעו כל נדרי בתו הקטנה וכו'. האירה עינינו במאור תורתך שהרי בספרי +פ' מטות ט' י"ד סי' קנ"ה+ מקיש אב לבעל וכן במסכ' נדרים +לא נמצא בבבלי, עי' לקמן בהערות+ מדכתיב +בין איש לאשתו בין אב לבתו (פ)+ בין אב לבתו בין איש לאשתו ובעל אינו מפר אלא נדרי ענוי נפש ודריש לגבי בת למלתא אחריתי. יפרש לנו רבינו פירוש מרווח.
 
תשובה זאת השאלה ודאי ראוי לשאול אותה כל חכם וכמה ימים נתישבתי בדבר זה והדבר ידוע שלדברי אותו ההקש המפורש בספרי אין הרב מיפר אלא נדרים שהבעל מיפר כמו שפירש שם אבל קשה לי דבר זה ימים רבים ואמרתי שודאי דברים אלו הן לר' שמעון לבדו שסתם סיפרי /ספרי/ רבי שמעון +סנהדרין פ"ו א'+ ואלו היו דברים אלו הלכה ודאי לא הוה שתיק גמרא מינייהו שלא תמצא לעולם אותו הקש באחד משני התלמודים +כבר הקשה הכ"מ שם דמצינו היקש זה מפורש בירושלמי נדרים פי"א ריש ה"א+ ולא בתוספתא ולא נאמר בגמרא +נדרים ע"ט ב'+ אלא הכי והתניא בין איש לאשתו בין אב לבתו מלמד שהבעל מפר נדרים שבינו לבינה לא הביא מקרא זה על ההיקש ראיה שדרש ר"ש בספרי אלא מביא מקרא זה ראיה וקושיא על המשנה שאמרה אלו נדרים שמפר נדרים שיש בהן ענוי נפש הקשה ואמר נדרי ענוי נפש הוא דמפר שאין בהם ענוי נפש אינו מפר והתניא בין איש לאשתו מלמד שהבעל מפר בנדרים שבינו לבינה אמרי וכו'. וכולהו הלכות נדרים ושבועות שתמצא שאם נדרה כך וכך יפר ואם נדרה כך וכך לא יפר לא תמצא חלוקה זו אמורה לעולם אלא באשה ובעלה אבל בנערה ואביה לא נשמע דבר זה לעולם ואם תאמר מאחר שנדע הנדר שיפר הבעל הוא הנדר עצמו שיפר האב תינח נדרי ענוי נפש דברים שבינו לבינה היאך יהיו בבעל ובאב ומה אכפת לאב בדברים שבין אשה לבעלה אם אכחול ואם אעביר סרק וכיוצא בזה. ועוד דברים שבין אבל לבתו חוץ מנדרי עינוי נפש מה הן +בכי"פ ב' נמצאה כאן הוספה בפנים התשובה וז"ל: אמר החכם ר' דוד כי ההקש אמת כי כל מה שבספרי הלכה פסוקה ואין האב מפר אלא נדרים שיש בהם עינוי נפש ושבין איש לאשתו שאם היו בה יפחתו דמיה שיש לו בהיות קדושיה שלא יקפצו בה לקחת אותה אם יהיו עליה הנדרים ההם ויפסיד, ע"כ+ לא לישתמיט תנא או אמורא שיאמר נערה שנדרה כך יפר אביה נדרה כך לא יפר או יאמר אחד מן הדברים שבין אב לבתו כמו שאמרו מהדברים שבין איש לאשתו. ועוד ההפרש שנתנו חכמים בין נדרי עינוי לנדרים שבינו לבינה לא נתנו אלא בבעל ואמרו כי איתא תחותיה הויא הפרה כי מגרש לה חייל נדרה עלה. מכל אלה הדברים נראה לי שלא איירו חכמים במחלוקת נדרים אלא לענין בעל אבל לגבי האב לא חלקו חכמים בנדרים כפשטיה דקרא שלא חילק באב אלא אמר כל נדריה ואסריה אשר אסרה על נפשה לא יקום ובבעל חלק ואמר כל נדר וכל שבועת איסר +איסר לענות נפש (כי"ש)+ לפי דברי אלו תפשתי סוגיא זו ולא יצאתי מפשטיה דקרא ואמרתי שזה ההקש דרבי שמעון דברי יחיד +עי' מה שהערתי לתשובה רפ"ו, ועי' ברכי יוסף להרחיד"א שיורי ברכה או"ח סי' י"א סק"א דין ב'+ הוא זהו שנראה לי והאל יצילנו מכל שגגה.
שו"ת הרמב"ם סימן שכז
 
שאלה מי שנשבע שלא יפרוש לים מפני כבוד אב ואם ולאחר כן קושי הזמן גרם לו ונשבע לפרוש ואם לא יפרוש יתחייב לתת חמשה דינרים לעניים מה דינו ואי זה דבר יכול לפוטרו מהתפש בשבועות אלו שהרי הוא מתחרט בשתיהן ושבועתו שנייה כך היתה או לארץ ישראל או לתימן יורה צדק להו.
 
תשובה השנייה שבועת שוא ואם הוא מזיד ויודע שזו שבועת שוא ונשבע חייב מלקות בין פירש לים בין לא פירש +עי' ה' שבועות פ"א ה"ז+ ואם לא ידע פטור. ומאחר שנתחרט +ה' שבועות פ"ו ה"א+ יש לו להשאל על אי זה משתי השבועות שירצה ואם ירצה להתיר שתי השבועות ויתחרט על שתיהן יתיר ותהיה הרשות בידו בין לפרוש בים בין שלא לפרוש ולא יהיה שם עונש +עפ"י גמ' שבועות ל"ט א', רמב"ם ה' שבועות פי"ב ה"א.+ משה בר מימון.
שו"ת הרמב"ם סימן שכח
 
שאלה מי שנשבע שלא יעשה דבר פלו' לעולם התתקיים השבועה אם לא ואם היתה שבועתו סתם כמה זמנה.
 
תשובה אין הבדל בין מי שנשבע לזמן קצוב או לעולם השבועה קיימת כפי שבועתו +עי' ה' נדרים פ"י+ וכל מי שנשבע על דבר סתם השבועה קימת לעולם +נדרים ד' ב' לית לה קיצותא+ לפי שהעיקר אצלנו סתם נדרים להחמיר +משנה ספ"ב דנדרים י"ח ב', ה' נדרים פ"ב ה"ז+ וכתב משה +דעת הרמב"ם שסתם שבועה לעולם משמע (ומדמה שבועות לנדרים) וכדעת הרא"ש בשבועות פ"ג סי' כא, וכ"כ בתשובה לעיל סימן רעט, ועיין יו"ד סי' רלו ס"ב בהגהת רמ"א ובסי' ריט ס"ג בט"ז וש"ך ונו"כ שם. וכן הוכיח מהרי"ט בתשובותיו חלק חו"מ סי' מ, א"ן.+
שו"ת הרמב"ם סימן שכט
 
שאלה +[תשו' ר"א מזרחי סי' י"א (ל"א א'), סי' נ"ז (קע"ז א - ב, קע"ח ב' וקפ"ח א' ב') ושם כתב די"א שזאת התשובה משבשתא היא ואיננה תשובת הרמב"ם ז"ל, הוספת פ"ן]+ ששאלתם על ענין אותו החרם שהחרימו מקצתכם על הרשות נוסח דבריכם בשאלה כך היה. אמרתם שהחרם היה שלא ישמעו לאדם בעולם לא לראש גולה ולא לראש ישיבה. כל מי שהיה עומד בבית הכנסת בשעת החרם וענה אמן נתחייב בשבועה +ה' שבועות פ"ב ה"א שכל העונה אמן אחר שבועה כמוציא שבועה מפיו+ ומי שלא ענה אמן פטור מכלום ואינו צריך לא לסתום אזניו ולא לעצום עיניו כמו שאמרתם אף על פי שהוא עומד בצד המחרים אפילו היה אוחז ספר תורה בשעת החרם אם לא הוציא שבועה מפיו ולא ענה אמן פטור מכלום קל וחומר למי שלא היה בבית הכנסת. וכל אלו שלא ענו אמן או שלא היו שם בשעת החרם אם קבלו עליהם אחר כך +רמב"ם שם ה"ח שמע חבירו נשבע ואמר ואני כמותך וכו' וזהו מתפיס בשבועה וכו' ואע"פ שהוא פטור מן המלקות או מן הקרבן אסור לו וכו'+ כגון שאמרו לאחד מן הנשבעין גם אנו כמוך הרי קבלנו על עצמנו מה שקבלתם וכל כיוצא בעניינים אלו אינם פטורין שהמתפיס בשבועה חייב הוא ולפיכך כל שהתפיס עצמו בו וכל שקבל עליו חרם שהחרימו רבים בשעת שמועתו או שענה אמן אם נתחרט ורצה להתיר שבועתו יתיר לו החכם +שם /הלכות שבועות/ פ"ו ה"א מי שנשבע שבועת ביטוי וניחם על שבועתו וכו' ה"ז נשאל לחכם וכו'+ אבל צריך להיות הדבר ברבים +שם ה"ח ואחד הנשבע ברבים וכו' הרי זה נשאל על שבועתו ומתירין לו+ שכל דבר שבמנין צריך מנין אחר להתירו +ביצה ה' א' וש"נ.+ אבל ודאי אותם שלא שמעו או ששמעו החרם ולא קבלוהו ולא התפיסו עצמן אינן חייבין בכלום. ואם רצו להכניס עצמן ברשות כל מי שירצו הרי זה מותר להם משום שבועה אבל אסור להם מענין אחר משום לא תתגודדו משום לא תעשו אגודות אגודות +ספרי פ' ראה, יבמות י"ד א'+ אלא כך חייבים כל בית ישראל הנקראין בשם יעקב המחזיקים בדת משה רבינו ע"ה להיות כל עדה וקהל מישראל אגודה אחת ולא תהיה ביניהם מחלוקת בשום דבר בעולם. ואתם חכמים ונבונים ויודעים מהו עונש המחלוקת וכמה רעות גורמת +המחלוקת (כי"ל, כיב"א).+ ואם היו אלו הנשבעין מיעוט אל תחושו למיעוט בטלו במיעוטן ויעמדו בשבועתן. וגלוי הוא שכל מי שלא ענה אמן ולא התפיס עצמו אבל ניהג איסור כל השנים האלו ולא שמע רשות מפני שעלה על לבו שהוא חייב אם שמע רשות מעת שהחרימו הרי זה מותר לו להכניס עצמו ברשות כל מי שירצה אחר שיודיעוהו שהוא מותר מפני שלא נשבע ולא התפיס בשבועה. וזה שאמרתם שהרבה חכמים גם הנשיא ראש גליות זצ"ל הורו שזה החרם בטל מעיקרו ואינו קיים איני יודע מאי זה טעם אמרו דבר זה שמא לא אמרו אלא על אותם האנשים שלא קבלו עליהם. וכן הדבר שזה שידמו רוב העם שכל המחרים על דבר מדברי הרשות כגון חרם זה יתחייבו הכל לקבל חרם זה אין הדבר כך שאין החרם אלא לשון ארירה וארור בו +שבועות ל"ו א'+ אלה בו שבועה בו נדוי. נמצא זה העובר על חרם שהחרימו רבים והוא לא קבל על עצמו משום שבועה אינו חייב כלל שאין בעולם מי שעלה על דעתו שזה ישבע ואחר יאסר אבל משום נדוי יתחייב אם היה אותו הדבר שהחרימו עושהו דבר שהעושה אותו חייב נדוי אבל על דברי הרשות שאין בהם שום מצוה אסור לאדם להחרים על אחרים שיעשו או שלא יעשו +ה' ת"ת פ"ו הי"ג, ועי' לעיל ת' שכ"ב+ אבל לעצמו ולכל מי שירצה יש לו רשות להחרים +[ע"כ בתשו' ר"א מזרחי סי' נ"ז, הוס' פ"ן].+ וכל אלו שנשבעו או שהתפיסו עצמן בחרם זה יאסר להם לשמוע רשות אדם לא יהיו במקום שיאמרו בו מרשות פלוני בין חי בין מת ולא יכתבו ולא יחתמו בשטר שכתוב בו מרשות פלוני. ואם הזכירו שם ראש הגולה או ראש ישיבה או שם מהם או שם כל מי שירצה ולא יאמרו מרשות +עי' מש"כ על זה מאן ח"א ע' רל"ז, ר"מ וח"ב רצ"ה, ש"ג, ועיין אסף, תרביץ א', א' עמ' ק"כ+ אלא ישבחו אותו ויקלסו אותו וירחמו על אבותיו +על תפלות רחמים עי"ל ת' ר"ח ומה שציינתי שם+ ויתפללו עליו בבית הכנסת הרי זה מותר והוא שלא יהיו כופין את העם ואומרים שאין אדם עושה כך וכך או אין אדם נושא אשה או כותב שטר עד שיהיה בו שם פלוני או ירחמו על פלוני או יבקשו עליו רחמים שזה הוא עניין הרשות שנשבעו עליה. ולענין זה קוראין כל העם רשות ובנדרים הלך אחר לשון בני אדם +נדרים ל' ב' וש"נ, ה' נדרים פ"ט ה"א+ וכל אלו הדברים על פי שאלתכם שאמרתם שהיה החרם שלא ישמעו רשות אדם בעולם אבל אם היתה השבועה כמו ששאלו ממני מקצתכם וכתבו נוסח החרם ואמרו שכך החרימו על מי שיחזור מהיום ההוא והלאה ישמע לאדם רשות בצובה ולא כטבה ולא דבר ולא תסמיה לא עלי ספר תורה ולא פי כתאב ולא עלי שימן +שי מן (ת', [כי"ל, והוא הנכון, דבר מן]), שום מן (פ')+ אל ברכות עד אתקפ"א שנה +ונראה שהחרם נעשה על מאה שנה בשנת אלף מאה ושבעים, ועי' מאן ח"ב רצ"ו, עד אתקפ"ח שנה (פ' [כיב"א], אבל בת' נדפס כמו שהוא בכ"י), [עד שנה פ' (=פלונית= כי"ל)] אודות זמן החרם עי' מש"כ גייגר תולדות הרמב"ם עמ' כ"ג; רמש"ש רשימת בודל' עמ' אלף תשע מאות וחמש ס"ק קי"ט - ב; מאן טקסט אנד סטאדיס עמ' רנ"ג הע' ט"ו ועמ' רנ"ט הע' ל'+ זה הוא נוסח ששלחו לי ואם כן הוא החרם וכנוסח הזה היה אסור לכל מי שקבלו או התפיס עצמו בו לשמוע זכירת שם ראש גולה או ראש ישיבה או ראש מן הראשים לא ברבים ולא על ספר תורה דרך כבוד והדור לאותו הנכבד הנזכר כדרך שמזכירים שם ראשי הגליות וראשי ישיבות ושאר השרים והגאונים במועדות או בשבתות או בעת קבוץ רבים. ואף לפי נוסח זה שכתבו או אירע דבר לזה השר הנכבד ר' צדוק הצדיק ש"צ +עי' פוזנאנסקי על גאוני בבל ע' קל"ז ומאן ח"ב רצ"ה+ להזכיר שמו ושם אבותיו נ"ע כגון שישא אשה או יולד לו בן או יעלה לקרוא בתורה מברכין אותו ומקלסין אותו כראוי לכבודו ומזכירין אותו בכל כינויו שירצה ושם אבותיו הקדושים זצ"ל. ואומרין בן פלוני הגאון ראש ישיבת ארץ הצבי +עי' פוזנאנסקי ע' צ"ו, קל"ז, מאן ח"א קכ"ג וח"ב רצ"ד והלאה, ועי' תש' ר' סעדי' גאון בשערי צדק ד' ב' ל"ח שהחרם חל גם על מי שאינו חושב אותו, ועי' ת' הרי"ף סי' רפ"א+ ואין בזה שום אסור על כל הנשבעין ששמעו דברים אלו וכן אם נתן דבר לצדקה וברכוהו ברבים כדרך שמברכין על המתנדב +עי' על מנהג זה הקטע מן הגניזה אצל מאן ח"ב ע' קי"ד (משנת אלף שלושים ושבע) ושם ש"ג+ מזכירין שמו בכל כנוייו ושם אבותיו בכל כנוייהן ואין בזה חשש אסורא. אבל אם לא יארע שם דבר אלא יזכירו שמו ושם אבותיו זצ"ל ברבים בשבתות או במועדים ויבקשו עליהם רחמים כדרך שהיו עושין מקודם לראשי ישיבות ולראשי גליות או לשאר הנזכרים הרי אותם הנשבעים שלא ישמעו לא כטבא ולא דכר ולא תסמיה אסור להם לשמוע. הרי הרוחנו בדבר זה יותר מדאי עד שלא נשאר דבר לשאול עליו פעם אחרת בענין זה. וכבר השבנו על ענין זה על השאלה שבאה ממקצתכם על זה והקב"ה יטע ביניכם אהבה אחוה ושלום וריעות ויסיר לב האבן מבשרינו ויתן לנו לב בשר עד שנדע האמת ונרדפה לעבוד את ה' כמצוה עלינו וכן יהי רצון. משה ב"ר מימון זצ"ל +ועי' על ת' זו גויטיין בס' זכרון לכ' גולדציהר, חלק ב', חלק עברי עמ' מ"ט ואילך.+
שו"ת הרמב"ם סימן של
 
שאלה ילמדנו רבינו ראובן מכר לשמעון דבר מה לעת ידוע בדינר והוא שוה שני שלישי דינר וכתב עליו בזה שטר לזמן ידוע וכשהגיע הזמן תבעו ממנו טען עליו באונאה ואמר יש לי עדים מעידים שבעת שקניתיה היתה שוה כך וכך האם כאשר יביא העדים לא יפרע לו זולתי כפי מה שהיתה שוה אם לאו. ואם לא יביא ראיה יתחייב ראובן שבועה שלא היתה בה אונאה. ואח"כ ראובן המתין על שמעון ב' חדשים אחרים בתנאי שיעתק החוב לאדם אחר וכתב אחי שמעון שהוא לוי שטר עליו לפרוע החוב הנז' בתשלום הב' חדשים האם לשמעון אח"כ לתבוע התוספת ואם חייב לוי לפרוע החוב לראובן משלו בפני שמעון ואם יוכל לוי לטעון על ראובן כמו שטען עליו שמעון מהתוספות יורינו מורינו ושכרו כפול מן השמים.
 
תשובה אם נתקיים זה אותה התוספת היא אבק רבית ואין ראוי להוציאה +בבא מציעא ס"א ב', ה' מלוה ולוה פ"ד ה"ו+ לא מהקונה ולא מאשר הועתק אליו החוב. ואם לא יתקיים זה בעדים ישבע המוכר הסת שלא הוסיף עליו בסבת ההמתנה מאומה ויגבה חובו +מסכים למה שפסק רבי' בה' מלוה ולוה פי"ד ה"ג ואם כפר ישבע היסת ולזה דעתי נוטה, והוא נגד דעת הגאונים, הרדב"ז שם כתב על תשובה זו וז"ל: ואי לאו דמסתפינא הוה אמינא דזו היא התשובה שמצא הראב"ד ז"ל בשם הריא"ף ז"ל כמ"ש בהשגות (לה' מלוה ולוה פי"ד ה"ג) ויש לי קצת ראיה שלא היה כתוב בה וכתב משה אבל מ"מ הלשון נראה לשון הרמב"ם ז"ל גם היה כתובה בספר בכלל שאר התשובות להרמב"ם ז"ל, - עוד כתב שם דבפסק (במשנה תורה) כתב רבינו מה שראוי להלכה ובתשובה למעשה.+ וכתב משה.
שו"ת הרמב"ם סימן שלא
 
שאלה אם ברכת להכניס אשר מברכה אבי הבן +שבת קל"ז, ב'+ ראוי לאומרה קודם המילה או לאחריה. ויורינו רבי' ג"כ בראובן שדך בת שמעון והתנו במוקדם ובמאוחר וזולת זה מהתנאים בעדים וקנין וכתבו שטר ביניהם בכל זה וטען א' מהם על חבירו בטענות אשר אינם כתובים בשטר או שסותרים אותו ויאמר זה התנאי היה ביני ובינך והאמנתי לך בו במשל שיאמר ראובן לשמעון אתה הבטחתני לקחת ממני פחות מהסך הכתוב עלי בשטר או אמרת לי להכניס עם בתך נדוניא יותר ממה שכתוב בשטר והוא מכחיש זה ואולי שמעון יטעון על ראובן כמו זה הנחייב המכחיש מהם שבועה על זה אם לא ואם נעשה כמו שכתוב בשטר לא זולת. ויודיענו ג"כ אדוננו במי שנדר על עצמו לתת לעניים סך מה התועיל שאלה לחכם או לג' הדיוטות ויפטר ממה שחייב עצמו לעניים או לאו. ויודיענו ג"כ אם חייב ש"ץ להתפלל ענינו במנחה קודם הכנס יום התענית בכל התעניות אשר יתענו הצבור חוץ מי"ה אם לאו.
 
תשובה אותה הברכה מאחר שאין נסחתה וצונו לעשות +עי' ה' ברכות פי"א הי"א וה' מילה פ"ג ה"א+ יוכל לברכה מקודם או אח"כ +בתחלה או בסוף וכתב משה, - כן פסק גם ר' האי גאון בת' תש"ר ח"ב מ"ו, ועי' ת' ר' שר שלום גאון בשערי צדק ג' ה' ד' הובא' גם בסר"ע שמברך אחר המילה, והתימה על עדות ה"ר אברהם בן הרמב"ם שכתב בספר אל כפאי"ה - הובא במ דף א' ד', ק דף נ"ב ד' ובשו"ת מהר"ם אלאשקר סי' י"ח (ל"ג ב') וז"ל: ואבא מארי ז"ל דעתו שתהיה קודם המילה וכזה הורה ונעשה הלכה למעשה לפניו ע"כ וצ"ע, והוא כדעת שו"ת הרי"ף סי' רצ"ג ות' רי"ץ גיאת באשכול ח"ב קכ"ט ועיי"ל סי' של"ב ומש"כ צונץ ריטוס ע' נ"ה.+ ויעשה כפי התנאים הכתובים בשטר אם הם בלשון מעכשיו +בבא מציעא ס"ה ב', ה' מכירה פי"א ה"ז+ להנצל מדין האסמכתא וכל טענה שיטעון אותה הטוען אתה אמרת לי או אתה הבטחתני או זה היה תנאי בינותינו ושכחנו לקיימו בשטר וכדומה לזה כל זה אינו כלום ולא יתחייב מכחישו אפי' חרם סתם לפי שאפי' יודה בזה לא יתחייב מאומה +ה' שלוחין ושותפין פ"י ה"ב וה' טוען ונטען פ"א הט"ו כל הטוען את חבירו טענה שאם הודה אינו חייב לשלם ממון אע"פ שכפר אין מחייבין אותו שבועת הסת ולא חרם סתם וכו', ועי' לקמן ת' שצ"ב, ועל מקור דברי הרמב"ם אלה עי' ת' ר' האי גאון בתה"ג אסף א' סי' פ' והערת אסף שם ע' פ"ט הערה ד'.+ והתעניות המפורסמות אשר מתענים הצבור אין צריך לקבלה מבעוד יום לא יחיד ולא צבור +ה' תענית פ"א ה"ז ועי"ל ת' ק"ס ושי"ג.+ ומי שחייב עצמו לעניים ונתחרט יכול להשאל לג' ויתירו לו וזה יכול לעשותו אפי' בהקדש הבית +כן פסק רבי' בה' נדרים פ"ד ה"ה וה"ז.+ וכתב משה.
שו"ת הרמב"ם סימן שלב
 
תשובה בענין ברכות למול ועל המילה אנן אההוא מימרא דבפסחים +ז' ב'+ סמכינן ואכולהו שנויי וכבר ביארנו בהלכות ברכות +פי"א הי"א והלאה, ועי' ה' מילה פ"ג ה"א+ מחבור זה כל אותן הדברים ששאלת עליהן ותמהתי הרבה היאך עיינתם בהלכות מילה ולא עיינתם בהלכות ברכות שהן קודם הלכות מילה ותמן ביארנו מאי זה טעם נברך על ביעור חמץ ונתנו עיקר להבין בו כל הברכות החקוקות בעל כך וכך +עי' ת' קמ"ב+ או לעשות כך וכך ותמן ברירנא +שם ה' ברכות ה"ט+ שבמזוזה ובמעקה מברכינן שהחיינו ונתנו קצבו של דבר בכל המצוות שמברכין עליהן שהחיינו כמה דתנינא בתוספתא +ברכות פ"ו הי"ד עיי"ל ת' קמ"א.+ ולהכניסו בבריתו של אברהם אבינו מציאנו לרבינו האיי גאון +תורתן של ראשונים ח"ב מ"ו+ זצ"ל שאמר לא שנא בירך לה בתחלה או בסוף ולזה דעתי נוטה +וכן פסק לעיל בת' של"א ועי"ש בהערות+ שהברכה שהיא מקודם והיא ברכת המילה כבר נתברכה בתחלה ככל ברכות המצות וזו לא איכפת לן בה בין לפני מילה ובין לאחריה. וערות הקטן אינה ערוה לעניין ברכות כלל +ברכות כ"ד א', ה' קריאת שמע פ"ג הי"ט והוא שיהיה תבניתם כתבנית גדולים שדים נכונו ושערך צמח וכו'+ עד שיהיה לו תואר הגדול שדים נכונו ושערך צמח כמו שאמרה הדרתה +התורה (כי"נ)+ ומעולם לא ראינו בערנו מי שיכסה ערות הקטן בשעת המילה +עי' עיטור מילה ח"ד (ד"ל דף כ"ב ג') בשם הרב (הרי"ף או בעל העתים) אם צריך לכסות הערוה בשעת ברכת המילה+ משה בירבי מימון הדיין זצ"ל.
שו"ת הרמב"ם סימן שלג
 
(לחכמי לוניל). שאלה על מה שכתוב בפרק שלישי +ה' מילה פ"ג ה"ו+ גר שמל עד שלא נתגייר וכו' עד וכן אנדרוגינס אין מברכין על מילתו מפני שאינו ודאי. יורנו אדוננו והלא ספק [תורה הוא +כן השיג שם הראב"ד בזה"ל ממש+ ועל ספק דרבנן הוא דלא מברכין אבל על ספק] דאורייתא מברכינן חוץ מהדמאי מפני שרוב עמי הארץ מעשרין הם כדאמרינן בפרק במה מדליקין +שבת כ"ג א'.+
 
תשובה הדברים ידועים שכל ברכה שהיא על מצוה מדרבנן היא בין שתהיה המצוה מדבריהם בין שתהיה מן התורה וחכמים הם שתקנו הברכה +עי' ה' ברכות פ"י ה"א ברכות אחרות תקנו חכמים וכו'+ והם שאמרו שכל המברך ברכה שאינה צריכה עובר משום לא תשא +עי' ה' ברכות פ"א הט"ו+ וגו' לפיכך כל דבר שיסתפק לנו אם עשיית דבר זה מצוה שנצטוינו או לא נצטוינו בין שהיה הצווי על אותה עשייה מדבריהם ובין שהיה מן התורה עושין אותו דבר בלא ברכה ומפני זה נסתפקה ההלכה בהדיא בסוכה בשמיני ספק שביעי והלכתא הכי +סוכה מ"ז א'+ יתובי יתבינן ברוכי לא מברכינן ומינה אתה למד את כל המצות שיסתפק לך אם טעונה ברכה אם לאו עושין אותה בלא ברכה כמו שבארנו בסוף הלכות ברכות +פי"א סוף הט"ז+ וזהו העיקר שסומכין עליו ואותן הדברים האמורין בפרק במה מדליקין +שם, /שבת כ"ג/ רבי' פסק כתש' רה"ג שהובאה ברי"ף שבת פי"ט סי' תצ"ד, ועי' השגות הרמ"ה באגרותיו עמ' כ"א (רמזה הכ"מ שם) ות' רבי' שמשון שם עמ' קי"ב ומה שהשיב עליו הרמ"ה שם עמ' קל"ט וקמ"ח, ועי' שו"ת רשב"א סי' ש"כ ולחם משנה ה' חנוכה פ"ג ה"ה ביישוב תשובה זו+ בעניין אחר הן אמורין וזה פירושם שנינו בגמרא על ברכת נר חנוכה היכן ציונו והשיב רב אויה מלא תסור ורב נחמן משאל אביך. שמענו מדברי שניהם שכל מצוה שהיא מדבריהם מברכין עליה אשר קדשנו במצותיו וצונו וגו' והותיב רב עמרם על שניהם ממעשר דמאי שהרי הוא מדבריהן ומפני זה מפרישין אותו בלא ברכה שמע מינה שאין מברכין על כל מצוה שהיא מדבריהם ופריק אביי דבר שעיקר תקנתו מצוה מדבריהם ולא תקנתו מפני הספק תקנו עליו ברכה כגון נר חנוכה ומקרא מגילה וערוב ונטילת ידים אבל דבר שעיקר תקנתו מפני הספק +כגון מעשר דמאי (כי"ש)+ לא תקנו עליו ברכה והקשינו על אביי לפי הדין פירוקא והרי י"ט שני שעקר תקנתו מפני הספק ותקנו על יום טוב שני כל הברכות התלויות ביום טוב ראשון ופריק אביי ואמ' התם כי היכי דלא ליזלזלו ביה ולהכי תקנו לו ברכה אבל שאר הדברים שעקר תקנתם מפני הספק לא תקנו להם ברכה כגון על מעשר דמאי ובא רבא ופריק פירוק אחר ואמר אל תאמר שכל דבר שעקר תקנתו מן הספק לא תקנו עליו ברכה +בכי"א איתא: מן הספק תקנו ברכה ותדע, ונ"ב בכ"י: כאן חסר (ותקנתיו עפ"י כיי"פ רמ"ה ומג"ע)+ [שהרי י"ט שני מפני הספק הוא ותקנו עליו ברכה] ותדע למה לא תקנו ברכה על מעשר דמאי מפני שרב עמי הארץ מעשרין הן נמצא דברי כלם רב עמרם ואביי ורבא אינם אלא לאייתוי טעם שמפניו תקנו חכמים ברכה לכך ולא תקנו ברכה לכך הילכך כל דבר שנמצא בפירוש לחכמים שמברכין עליו בין שיהיה ודאי מדבריהם כגון נר חנוכה ומקרא מגילה בין שהיה ספק מדבריהם כגון י"ט שני מברכין עליו ודבר שלא תקנו עליו חכמים ברכה בפירוש אין מברכין עליו. וכל מצוה שעיקרה מן התורה ונסתפק לנו אם אנו חייבים בה או אם אין אנו חייבים בה לא תקנו חכמים לה ברכה אף על פי שיראה מן התורה +שודאית מן התורה (כי"פ א' רמ"ה [כי"ש]). שהראיה מן התורה (כי"פ ב')+ כמו שנתבאר מדבריהם בסוכה דשמיני +בשמיני (כי"ש)+ [ספק שביעי] והוא הדין בכסוי הדם מן הכוי +דם הכוי (כי"ש)+ והוא הדין לכל ספק מצוה.
שו"ת הרמב"ם סימן שלד
 
(לחכמי לוניל). שאלה ילמדנו רבינו את הנמצא כתוב בספר אהבה +ה' תפלין פ"א הי"א+ שהמזוזה אין צריך עיבוד לשמה אע"פ שס"ת ותפלין צריכין עיבוד לשמן +עי' ת' ר' צמח גאון בחמדה גנוזה סי' קכ"ג+ ונפסלין אם לא נעבדין לשמן אבל מזוזה אינה צריכה עיבוד לשמה ואי משום דקרי למזוזה קדושה קלה +מנחות ל"ב א'+ הלא ג"כ קורא לתפלה של יד קדושה קלה. יאיר לנו עינינו בזה מניין לו.
 
תשובה לא מפני זה אלא משום דלא נשמע במזוזה עיבודה לשמה כלל +בירושלמי יומא פ"ג ה"ו גרסי' עור שעיבדו לשם קמיע מותר לכתוב עליו מזוזה רשב"ג אוסר, וכבר הקשה שם בשיורי קרבן וז"ל כתב הרמב"ם שאין מזוזה צריכה עיבוד לשמה ולא מצאו לו ראיה ולפי הנמצא כתוב בתשובותיו לחכמי לוני"ל גם ממנו נשכח טעמו אבל לפי סוגיין ראייתו מבוררת דפסק כת"ק דרשב"ג, עי' באגרת הרמב"ם לר' פנחס הדיין ת דף ח' ב' ק סי' ק"מ איך שרבי' בעצמו שכח לפעמים מאיזה מקום בש"ס הוציא הדין עד שנצרך לחפש אחריו זמן רב, אבל לפי דעת גינצברג גש"ב תקל"ג אין סמך לדברי רבינו מירושלמי הנ"ל+ והיכא דאיתמר איתמר והיכא דלא איתמר לא איתמר +וטעמו של דבר שגוף התפילין וגוף ספר תורה הן המצוה (בר"א)+ ואם תאמר מ"ט ספר תורה ותפילין צריכין עיבוד לשמן ומזוזה אינה צריכה עיבוד לשמה לפי שעצמה של ספר ועצמן של תפילין הן המצוה ולפיכך הוצרך לעשות להן חשיבות יתירה והוצרכו לעבדן לשמן כדי שיזהר בעבודתן כדי שיעמדו ימים רבים אבל עצמה של מזוזה +אינה צריכה שתעמוד ימים רבים ולא תחשב מצוה (כי"פ א')+ אינה המצוה ולא תחשב מצוה אלא מפני בית המתחייב בה ואם אין בית אין מזוזה +עי"ל תשובה סי' של"ה ות' ר' הילאי גאון בשע"ת סי' קנ"ז דרק פתח שיש לו פצימין חייב במזוזה, - ביישוב דברי התשובה עי' שו"ת ברכת אברהם סי' מ' והשגת הרמ"ה באגרותיו עמ' כ"ה ותשובת חכמי לוניל נגדו שם עמ' מ"ט ומה שהשיב הרמ"ה שם עמ' צ"ד והלאה, ועי' ת' רבי' שמשון שם עמ' קכ"ד והשגת הרמ"ה עמ' קמ"ו+ אבל ספר תורה ותפילין חובת הגוף התדירה.
שו"ת הרמב"ם סימן שלה
 
(לחכמי לוניל) +ובברכת אברהם כתב: ועוד שאל מלפניו ר' יונתן הכהן ז"ל.+ שאלה +כן השיג גם הראב"ד בה' מזוזה פ"ו ה"א+ על מה שכתוב בפרק ששי +מה' מזוזה ה"א+ עשרה תנאין בבית ואחר כך יתחייב הדר בו לעשות מזוזה וכו' עד שתהיה לו תקרה ויהיו לו דלתות. וזה מסופק לנו במה שאמור שיהיו לו דלתות כי למה שקבלנו הא דאמרינן במנחות בההוא עובדא ואמ' ליה קבע דישיה ברישא לא נאמר אלא משום היכר ציר ובשער שבין שני בתים שיש לשניהן יציאה מיכאן ומיכאן ואינה נכרת ביאתה לשער האמצעי אלא היכר ציר שבו.
 
תשובה זה שאמרתם משום הכר ציר מי תלה הא בהא וכי דרשיתו סמוכים +פי' הכ"מ לפי שקודם האי עובדא דר"ג בסמוך אמר במזוזה הלך אחר היכר ציר+ בתלמוד הלא תדעו שעיקר המזוזה לא תלה אותה הכתוב אלא בשער שנאמר על מזוזות ביתך ובשעריך וכי בשני מקומות מניחין את המזוזה הא כתיב על מזוזה על השער אלא כך אמר על מזוזות ביתיך ועל מזוזות כל שעריך. והדבר ידוע שהשער הן הדלתות וכך אמרו חכמים +יומא י"א א'+ ע"ה אחד שערי בתים ואחד שערי דלתות ולא אמרו אחד פתחי בתים שכל פתח שאין בו דלתות פתח איקרי שער לא איקרי +וכן מוכיח בעירובין (כ"מ), וכן מוכח בריש עירובין (פ'), - עי' בברכת אברהם שם שהקשה דמצינו הרבה פעמים במקרא ובמשנה שער שאין לו דלתות דמקרי שער+ ולא יסתפק דבר זה לחכם שבעולם לא דין החיוב תלוי אלא בשער בית כפשטיה דקרא וריש גלותא שאמר לרב נחמן לקבוע לו מזוזה על פתח שלא היו בה דלתות לא למימרא שהיה סבור שחיוב המזוזה על הפתח לבד אלא כיון שהעמיד המזוזות אמר לרב נחמן להניח המזוזה על הפתח ואחר כך יעמיד הדלתות. מדברי רב נחמן תלמוד הענין שהרי אמר לו תלי דשי ברישא ולא אמר ליה תלי דשי או הא אין לו דשי כלומר אף על פי שהכתיבה על המזוזה היא מונחת אין מעמידין אותה עד שתעמיד הדלת שאין החיוב אלא במזוזות השער כמו שבארנו ולא במזוזה בעלמא +הרמ"ת בהגהתו לתשובה זו כתב שמרן הב"י לא ראה אותה וטעות הוא בידו עי' כ"מ וב"י שציינתי.+
שו"ת הרמב"ם סימן שלו
 
תשובת שאלה על ענין המעשר בזמן הזה וכו'. עיקר הדבר הוא אם יש קנין לגוי בארץ ישראל להפקיע מן המעשרות או אין לו. ודבר זה מחלוקת ר' מאיר וחכמים וכבר נתברר בגיטין בבבלי +מ"ז א'+ ובכמה מקומות בירושלמי +דמאי פ"ה ה"ט, גיטין פ"ד ה"ט+ שאף על פי שיש קנין לגוי בארץ ישראל להפקיע מן המעשרו' מן התורה הרי היא חייבת במעשרות מדברי סופרים. נמצא דין המעשרות בזמן הזה כך הוא מי שהיתה לו קרקע בארץ ישראל חייב בה בתרומות ובמעשרות מדבריהם מפני שהיא לקוחה מן הגוי ונותן מעשר ראשון ללוי כרבי עקיבא. וכן הלוקח פירות מן הגוי מחוברין בארץ ישראל חייב בתרומות ומעשרות מדבריהם ונותנן לבעליהן הכהנים והלוים. ומי שאין לו קרקע ולקח פירות תלושין מן הגוי בארץ ישראל אם מרחן הגוי ונגמרה מלאכתם ביד הגוי פטורין שנאמר ראשית דגנך ולא דגן גוים +ה' תרומות פ"א הי"א.+ ואם מרחן ישראל ברשות הגוי הרי זה מפריש מהם תרומה גדולה בלבד ונותנה לכהן ומפריש מעשר ראשון והרי הוא לבעלים דאמר ליה ללוי קא אתינא מחמת גברא דלא מצית לאשתעי בהדיה לפי שאין באכילת המעשר איסור כמו שיש בתרומה שמעשר ראשון אף על פי שהוא חלק הלוים אינו אסור לזרים אלא חול הוא ואינו מפריש מפירות אלא תרומת מעשר שנאמר כי תקחו מאת בני ישראל את המעשר טבלים שאתה לוקח מישראל אתה מפריש ממנו תרומת מעשר ונותנה לכהן. וכל הדברים האלה מפורשין בגמרא דבכורות +י"א ב'+ פרק ראשון. ומפריש מפירות אלו מעשר שני ופודהו. ודין כל מעשר שני בזמן הזה בין מעשר שמפריש מטבלים הלקוחים מן הגוים אם מרחן בין מעשר שהפריש מן הקרקע שלו הכל מחללו תחלה על שוה פרוטה ומותר. ובזמן שבית המקדש קיים אין מחללין אותו לכתחלה אלא בשוייו כמו שנתברר בערכין +ל"ג א', [אין זה בפרק אחרון ולא במקום שצויין, אלא בסוף פ"ח, כ"ט א', א"ך]+ פרק אחרון. וכן תרומה גדולה בזמן הזה הואיל והוא מדבריהם מפריש כל שהוא ואין לה שיעור כשמואל דאמר אפילו חטה אחת פוטר' את הכרי וחייבין בביעור בזמן הזה. וזה כלל גדול יהיה בידך שכל המצוות נוהגות בכל מקום ובכל זמן חוץ ממצות שנתפרש בהן שאינן נוהגות אלא בארץ או אינן נוהגות אלא בפני הבית +עי' הקדמה לס' המצות שורש ח'.+ והביעור אינו תלוי בפני הבית אלא נוהג בכל מקום שהמעשרות נוהגים. ובהדיא תנן בסוף שקלים +פ"ח מ"ד, ועי' ההערות לת' קכ"ט+ מעשר דגן נוהג בפני הבית ושלא בפני הבית. משה ב"ר מימון זצ"ל.
שו"ת הרמב"ם סימן שלז
 
תשובה בענין מרוח הגוי יראה לי שמרוח הגוי שגזרו חכמים עליו +מנחות ס"ז א'+ והוא חייב במעשרות מדבריהם הוא דגן ישראל שמכרו ישראל לגוי אחר שבא לעונת המעשרות וזה הוא מרוח הגוי דאמרינן תמן +שם ס"ז ב'+ במינן שהוא חייב מרחו הגוי גזרה משום בעלי כיסין כמו שאמרת בכתבך וגזרה זו עומדת היא לעולם אבל דגן הגוי עצמו שמרחו הגוי מעולם לא נגזרה עליו גזרה אלא פטור הוא לגמרי כדאמרינן התם בערכים +/ערכין/ ל"ג א' [אין זה שם ונראה שט"ס כאן וצ"ל: בכורות י"א ב', א"ך]+ אי גוי דגנך דגנך ולא דגון גוי וזה אין בו ספק וכל אלו הדברים מבוארים הן בתחלת הלכות תרומה +פ"א הי"א והלאה ועי' לעיל ת' קכ"ט ושל"ו+ מחבור זה שהוא משנה תורה המקום יהיה בעזרך וירבה תורתך ויצליחך בכל דרכיך אמן. משה בירבי מימון הדיין זצ"ל.
שו"ת הרמב"ם סימן שלח
 
שאלה ילמדנו רבינו מאימתי תתחייב הערלה שאמרה תורה שלש שנים יהיה לכם ערלים וכו' או משעת נטיעת האילנות +ה' מעשר שני פ"ט ה"ח וכו', ועיי"ש בכ"מ ה' י"ב+ או משעת הוצאת הפרי.
 
תשובה המניין משעת הנטיעה דתניא +ספרא קדושים פרק ה' פרשה ג' (הוצ' אה"ו ד' צ' א')+ בספרא דבי רב מאימתי הוא מונה משעת נטיעה ואינה שלש שנים מיום ליום אלא ראש השנה לערלה אחד בתשרי. ושלשים יום בשנה חשוב שנה. וצריך י"ד יום קליטה קודם השלשים לפיכך כל הנוטע אילן בט"ו באב שנמצא קודם לתשרי מ"ד יום או קודם לכן עלתה לו שנה למנין ערלה כמו שנתבאר (בפרק) [בראש] השנה פרק ראשון +ט' ב'.+ ואסור לאכול מפירות של ערלה +תוספתא שביעית פ"ב ור"ה פ"א וגמ' ר"ה דף י' א'+ עד ט"ו יום בשבט משנה רביעית שהוא ראש השנה לאילן ואע"פ שנגמרו השלש שנים באחד בתשרי כדאמרינן ופירות נטיעה זו אסורין עד ט"ו בשבט אם לערלה ערלה ואם לרבעי רבעי. משה ב"ר מימון זצ"ל.
שו"ת הרמב"ם סימן שלט
 
שאלה ילמדנו רבינו קצת בני אדם נותנין מעות לגוים לקנות בהן צאן וגם נותנין להם צאן מאצלם והולכים בהם למדברות ויולדות אצלם ומסרסים מהם הזכרים ואינו יודע הבעל הבכור שלהם. ואין לגוים בהם זולתי הצמר והחלב. היש איסור על היהודים בזה אם לא. וג"כ במסירת הכרמים והשדות והגנות והפרדסות לגוים לעובדם בחלק מהתבואה ועובד בהם בשבתות ומוכר הפירות בשבתות ובמועדים לאמצע הזה מותר או אסור. וילמדנו רבינו האשה שצבעה ידיה בצבעים שהנשים עושות ובא לה נדות ונטהרה וידיה צבועות היחשב זה חציצה למונעה הטבילה או לא. ואם יאסר רחיצת הידים בבורית בשבת מן תולדות טוחן אם לא. וילמדנו רבינו מי שנשבע בשבת או באדוננו שמואל +אין כל ספק שהכונה לקבר שמואל ברמה ויהודי מצרים היו נודרים ונשבעים בו, עי' שו"ת רדב"ז ח"ב סי' תר"ח, גם שו"ת יכין ובעז ח"ב סי' ז', ועי' עוד ציון ב' עמ' ס"ד - ס"ו, א+ לשלא יעשה דבר פלוני אח"כ נתחרט ע"ז היצטרך התרה כמו מי שנשבע בשם או כיצד דינו. ואם נשבע שלא ישתה יין עד זמן פלוני ובתוך אותו הזמן יש שבתות ומועדים הימנע מהקדוש וההבדלה אם לאו.
 
תשובה אם נתן היהודי ממונו לגוי להסתחר לו בו בצאן על הדרך הנז' זה מותר אמנם צאן היהודי המיוחדת לו אין מותר למוסרה +ה' אסורי ביאה פכ"ב ה"ו+ לגוי לרעותה ואין מותר לו לצוות לגוי לסרסה +ספרא אמור פ"ז, שבת קי"א א', חגיגה י"ד ב', ה' אסורי ביאה פט"ז הי"ג אסור לומר לגוי לסרס בהמה שלנו ואם לקחה הוא מעצמו וכו'+ והיא חייבת בבכורה. וכן ג"כ מסירת הארץ לגוי לעבדה בחלק מתבואתה מותר +ה' שבת פ"ו הט"ו ומקורו בירושלמי עבודה זרה פ"א סוף ה"א, ועי' ת' ר' הילאי גאון בה"פ מה"ג ססי' קכ"ד ות' ר' האי גאון בתה"ג ליק סי' ס"ה בענין זה.+ ורחיצת הידים בבורית וזולתו מכל מה שלא ישיר השיער הכרחי מותר +שבת נ' א', ה' שבת פכ"ב הי"ג אסור לרחוץ את הידים בדבר שמשיר את השער ודאי.+ והצבעים המשנים גוון העור לבד ואין לו גוף גבוה מהעור אינו חוצץ +עי' מ דף א' ע"ב, ק דף נ"א ב' בחידושי הרמב"ם וז"ל: הנשים הצובעות ידיהם במין צבע הנקרא בערבי חנ"ה אינו חוצץ בטבילה אמנם המין הנקרא בערבי כצא"ב להיות שיש לו גשם ועביו נשאר על העור לכן הוא חוצץ ע"כ.+ והשבועה במה שזכרת אינה שבועה לת"ח אבל לע"ה צריך להחמיר +ה' שבועות פי"ב ה"ג, ועי"ל תשובה ת' קמ"ז+ בה בפניו ופותחין לו פתח ומתירין לו כדי שלא ירגיל עצמו להקל בשבועות. ומי שנשבע שלא ישתה יין יאסר עליו שתיית הקדוש וההבדלה +עי' נזיר ג' ב' ועי"ל ת' ק"כ וה' נדרים פ"ג ה"ז+ אבל יקדש ויבדיל ולא ישתה מאומה וכתב משה.
שו"ת הרמב"ם סימן שמ
 
(לחכמי לוניל). שאלה בהלכות ערכין וחרמין +פ"ו הי"ח+ פרק ששי וכל המקדיש עבדו ושפחתו כו' ואין הגזברין רשאין ליקח דמיהן. זו הפסקא בעינינו נפלאה הרבה דהא קימא לן כרבי דאמר +כר' יוחנן (כי"ש)+ אף הוא נותן דמי עצמו ויוצא מפני שהוא כמוכרו לו דקסבר כסף גומר בו והכי פסיק להדיא בפ' השולח +גיטין ל"ח ב'+ ואין הלכה כר' שמעון דאמר אין כסף גומר בו. השיבה לנו ששון ישעך ובאורך נראה אור.
 
תשובה כשם שנפלאה פיסקה זו שלנו בעיניכם כך נפלאה קושיא זו בעיני הרבה כי שתי מחלוקות הן האחת מחלוקת ר' ות"ק כשמקדיש נכסיו והיו בהן עבדים דקאמר ת"ק שאין הגיזברין משחררין אף על פי שלקחו דמי העבדים אבל האחרים שימכרו להם הם שמשחררין וחלק ר' לבדו בזה ואמר שהעבד שהוקדש אם נתן דמיו לגזברים יצא לחירות וכאילו מכרו אותו הגזברים לאחר ואינו צריך גט שחרור ולא איפסיקא הלכתא בהאי מחלוקת ולפיכך פסקו הלכה כת"ק דאמר שאין הגזברים רשאין להוציא אותן לחירות כמ"ש באפטרופסין +גטין נ"ב א'+ שאין רשאין +שאינן יכולין (כי"ש)+ להוציא עבדים לחירות וכן הלכה וגם ר' שחלק שם ואמר אומר אני אף הוא נותן דמי עצמו אין הלכה כמותו אלא כת"ק זה מחלוקת השניה +גיטין ל"ט ב'+ מחלוקת רבי ורבי שמעון במי שהפקיר עבדו וזה פירושה אמרו לפני ר' נתייאשתי מפלוני עבדי מהו אמר להם אומר אני אין לו תקנה אלא בשטר פירוש שפקע שעבוד רבו ביאוש אין לו תקנה שישתחרר אלא בגט שחרור שיכתוב לו רבו והקשינו על ר' +רבא+ ואמרנו האיך אמר ר' אין לו תקנה אלא בשטר ורבי הוא דאמר במקדיש עבדו שאם יתן העבד דמיו לגזברין יצא לחירות בלא שטר ואע"פ שפקע ממנו שעבוד רבו בהקדש הנה יש לו תקנה בכסף ופרקינן ה"ק או בכסף או בשטר פירוש העבד שפקע שעבוד רבו מעליו בין בהקדש בין בהפקר בין ביאוש יש לו תקנה או בגט שחרור מרבו או בכסף שיפדה בו +את עצמו+ וזה שנתייאש מעבדו כבר פקע ליה כספיה ולא נשאר לו תקנה אלא בשטר שיכתוב רבו גט שחרור. ועל זה אמר רבי אומר אני שאין לו תקנה אלא בשטר שיכתוב לו רבו גט חירות ואם תאמר א"כ מאי אתא לאשמועינן והלא דברים ידועים שכל עבד כנעני שבעולם קונה עצמו בשתי דרכים בכסף ובשטר +משנה קידושין פ"א מ"ב (י"ד ב')+ לא בא רבי אלא לאפוקי מהאי תנא דתניא +גיטין ל"ט ב'+ רבי שמעון אומר משום רבי עקיבא יכול יהא כסף גומר בה וכו' עד שטר גומר בה ולא כסף גומר בה בשפחה חרופה שאם נתנה דמי חציה לא תצא לחירות אלא בשטר בלבד ודברי רבי כסף גומר בה ואם נתנה דמי חציה יוצאה לחירות ואפסיקא הלכתא להדיא שאין הלכה כרבי שמעון שאמר שאין גומר בה שטר ומדאפסיקא הלכתא שאין הלכה כרבי שמעון מינה אתה למד שהלכתא כרבי שאמר בשפחה חרופה גומר בה בין כסף בין שטר וכן בכל עבד שפקע שעבוד רבו גומר בו בין בכסף בין בשטר כמו שלמדנו מדברי רבי שאמר אף הוא נותן דמי עצמו ויוצא וכו' ולא אפסיקא הלכתא כרבי שיקחו הגזברין דמי העבד שהוא הקדש מידו ויצא מתחת ידו אלא אחרים מוציאין אותו כתנא קמא הרי הרווחנו בפירוש הלכה זו הרבה ואע"פ שהיא פשוטה מפני הפליאה שנולדה בה.
שו"ת הרמב"ם סימן שמא
 
ילמדנו רבינו בני אדם קצת עמדו לעבודת שמים לגבות ממון ושאר הקדש לתת ממנו כסף גולגלתא למי שראוי לתתו עליו מהעניים עמדו ב' אנשים והלכו לממונה לגבות כסף גולגלתא וכתבו לו שמות בני אדם אשר עמדו ונתנדבו בגבייה הזאת עמד הממונה ולקח מהם מעות הגבייה בהכרח. תורינו הדרתו הקדושה מה שנ"ל ושכרך כפול מן השמים.
 
תשובה ראוי לסייע לכל מי שיעמוד לעבודת שמים בזאת הסבה וכל מי שינגדנו הוא רשע ומי שהיה סבה +חסר בגוף השאלה+ בלקיחת הל' פרחים הש"י יתבע ממנו ואם נודע בעדים שהוא היה הסבה לגוים בלקיחת המעות ראוי לב"ד לחייבו לפורעם בתור קנס. וכתב משה. /נוסח אחר מכת"י/ שאלה ילמדנו רבנו בדבר אנשים, אשר קמו לשם שמים לגבות ממון, שיהא הקדש בשביל ליתן מס הגולגולת למי שראוי ליתן מס הגולגולת בשבילו מן העניים אשר נהגו,,, לעשות מעשה שלא ייעשה ולהוציא מה שמושכן בבתי ההקדש על מחצית דמיהם, ליתן מס הגולגולת של אחרים, עשירים, שאינם ראויים. ועמדו שני אנשים והלכו אל הממונה על מס הגולגולת, ישמרהו האל ויחזקהו, וכתבו לו שמות האנשים, אשר עמדו והתנדבו לגבות, כדי שיוציא מהם מה שגבו, כדי שיוציאו על מה שנתרגלו לאבד עליו ממון ההקדש למי שאינו ראוי, כדי שיזדקקו למשכנו פעם שנייה. והם +שידו שבטכסט הערבי איני יודע להולמו; ושמא יש לנסח שיעו, ר"ל שלחו, עודדו+ הגוי החוכר על זה. וקרו ביניהם עניינים שונים, ואותו הקהל נצטרך לפנות נגדם בשאלה אל חכמי הגויים ואל מי להם עמו עניינים והודיעום את אופני עניינם בזה, אך ללא תועלת, בגלל מה שעשו אלו שני האנשים אצל הממונה בדבר הוצאת אותו הממון. ולקח מהם הממון, שגבו, בכפייה. יורנו הדרתו הקדושה [בדבר] מה שסופר ושכרו כפול מן השמים.
 
התשובה ראוי לסייע לכל מי שקם לשם שמים באלו הנסיבות. וכל מי שנוטשם או מעכבם, הוא רשע. ומי שהלשין בדבר נטילת אלו השלושים דינאר, השם יתבע אותם ממנו. ואם מתאמת עליו בעדים, שהוא הוא אשר היה הסיבה שהוצאו לגויים, ראוי לבית דין לחייבו לפורעם על דרך קנס בשבילו. וכתב משה.
שו"ת הרמב"ם סימן שמב
 
שאלה מי שהוציא על ההקדש בבנין ובזולתו מממונו וחזר ותבע מה שהוציא ואין לו בה ראיה היתחייב לו ההקדש בדבר מזה ואם יתחייב לו היש עליו שבועה ומי הוא אשר ישביעו אם הוא הגזבר.
 
תשובה תכלית מה שהוא נאמן הוא במה שהוציא מממון העניים או במה שיאמר שהגיע לידו לבד לתתו אבל לא להיות מהנשבעין ונוטלין. אבל בזה הדין חלוק והוא שאם הוציא מה שהוציא במאמר ב"ד +ה' מכירה פי"ג ה"ט+ אז ישבע בנקיטת חפץ +בבא מציעא נ"ח א', ה' טוען ונטען פ"ה ה"א וה' שכירות פ"ב ה"ב+ על מה שהוציא ויטול כדין כל שליח. ואם הוציא מה שהוציא בעצתו כפי מה שנראה לו אז נראה מה שטוען שהוציא ונשום מה שהשביח +עי' ה' גזילה פ"י ה"י, ועי' ת' צ"ו+ ויקח היותר פחות ובשבועה בנקיטת חפץ ואם לא יהיה שם שבח אין לו מאומה. וכתב משה.
שו"ת הרמב"ם סימן שמג
 
שאלה איש האלהים אתה ודברו בפיך אמת יבא דברך אלינו ויורנו הך ברייתא דא גרידא בפרקא קמא דמסכת נדה ככר של תרומה שנתונה על גבי הדף ודף טמא נתון תחתיה אף על פי שאם נפלה אי איפשר לה ליפול אלא אם כן נגעה בדף ובא ומצאה במקום אחר טהורה שאנו אומרים אדם טהור נכנס לשם ונטלה עד שיאמר ברור לי שלא נכנס אדם לשם אמר רבי אלעאי +הגי' לפני' ואמר רבי אלעזר+ לא נצרכה אלא למקום מדרון הכי איתא בגמרא דנדה. וקשיא לי מאי שנא בריתא דככר מבריתא דקורדום דאי גרידא +דאיגרירא+ נמי בפירקא קמא דפסחים +דף י' ב', ה' משכב ומושב פי"ב הט"ז+ דתניא קורדום שאבד בבית הבית טמא שאני אומר אדם טמא נכנס לשם ונטלו רבן שמעון בן גמליאל אומר הבית טהור וכו'. אמאי בקורדום תלינן בגמרא באדם טמא ומטמאינן מספיקא לכולהו טהרות דאיכא בביתא וגבי ככר דתרומה תלינן בגברא טהור ואמר טהור אדרבא בככר של תרומה איכא למיתלי בתרי ריעותי באדם טמא שמא נכנס לשם ולקחה מעל הדף והניחה במקום שנמצאת שם או שמא נפלה מאליה ונגעה בדף הנתון תחת הדף ונטמאת כל שכן דאוקמה רבי אלעאי במקום מדרון ואף על גב דשני להלן שני מדף דטומאה דרבנן אכתי קושיא לדוכתיה קיימא. מופת דורנו ופלאו ילמדנו הנפלא מעין שכלנו ושכרו כפול מן השמים.
 
תשובה הדבר ידוע שמי שהניח ביתו פתוח ובא ומצאו פתוח שהוא טהור ואם מצא שנגנב משם דבר כל שבבית טמא +טהרות פ"ז מ"ו, ה' משכב ומושב פי"ב הי"ב וי"ג+ שהגנבים או המוכסים או הגבאים שנכנסו בבית טמאוהו. וכל אלו הדברים משניות ערוכות הן לפי שכל אלו רשעים הם ופחותים מכל עמי הארץ שהם כולם בחזקת טומאה ובגדיהם מדרס לפיכך אם הניח ככר של תרומה על גבי הדף ובא ומצאו במקום אחר אין אומרין נפל ונטמא אלא אדם נכנס לבית ופינהו ממקום למקום ואותו האדם בחזקת כשרות וטהור היה שהרי לא לקח מן הבית כלום אבל זה הקרדום שאבד ואמר אותו תנא אדם גנב נכנס וגנבו הואיל ונחזיק הנכנס בגניבה יטמא כל הבית וכן אם הניח קרדום בזוית זו ומצאו בזוית אחרת נאמר אדם נכנס בבית זה ונטל הקרדום ועשה בו צרכיו והחזירו לזוית אחרת גם זה רשע שכל שואל שלא מדעת גזלן הוא +שבועות מ"ט א', ועי' פי' המשניות לטהרות פ"ז מ"ו בענין זה+ ולפיכך יטמא כל שבבית ואי אתה יכול לומר כך בככר שאין אדם שואל ככר ומחזירו בעצמו שאין בדבר זה תועלת שהרי אינו כלי שיעשה בו מלאכה. ואלו נכנס לבית זה אדם רשע כגון גנב או גזלן ומוכס וגבאי היה נוטל הככר והולך לו ומאחר שנמצא הבית כמות שהוא ולא חסר דבר הרי כל שבו בחזקת טהרה כשהיה ולא נכנס לכאן אלא אדם טהור כלומר חבר. משה ב"ר מימון זצ"ל.
שו"ת הרמב"ם סימן שמד
 
(לחכמי לוניל). שאלה +עי' השגת הראב"ד לה' תרומות פט"ו הי"ט+ בסדר +ספר (כי"ש)+ עבודה נמצא כתוב בו שכלי שנתבשל בו תרומה +ה' תרומות שם+ אינו צריך הגעלה אלא מריקה ושטיפה ועינינו לתשובת גאוננו מיחלות כי לעניות דעתינו לא נתמעטה תרומה משאר קדשים כי אם למריקה ושטיפה יתרה שהוא אחר הגעלה של כלים שנתבשל בהם קדשים צריך הגעלה ולתרומה לא צריך אבל בלא הגעלה ליכא מאן דמיקל ולו שקול ישקל חפצי לראות בתשובות נצחות מאת אחד מצעירי תלמידך ולהניס אותנו בשבעה דרכים אז יעלזו חסידים בכבוד ירננו על משכבותם ויודו לשם חסדו בחצריהם ובטירותם כי השביע נפש שוקקה ונפש רעבה מלא טוב.
 
תשובה זה שאמרתי אין כלי שנתבשלה בו תרומה צריך הגעלה בספר זרעים הוא אמור בהלכות תרומה ולא מדיוקא דההיא מתניתא +זבחים צ"ה ב' וגמ' שם צ"ו ב'+ האמורה שם בזבחים בפרק דם חטאת וכו' סמכתי [לדבר זה] אלא על המשנה השנויה בסוף תרומות +תרומות פי"א מ"ח+ סמכתי דהא תנן המערה מכד לכד והטיף ג' טיפין נותן לתוכה חולין הרכינה ומיצאת הרי זו תרומה. וזהו פירושה +עי' בפי' המשניות שם+ המערה כד שהיה בו שמן תרומה או יין תרומה עד שנתרוקן ופסק כל הניצוק והתחיל המשקה לטוף טיפה אחר טיפה אינו צריך להמתין עד שיפסקו כל הטיפין אלא כיון שירדו שלש טיפות טיפה אחר טיפה דיו ונותן לתוכה חולין מיד ואין הצחצוחין הנשארים שם בכד מדמעין ואם הרכינה על צדה אחר שנטפו שלש טיפין עד שנמשכו כל הצחצוחין שבכד ונתמצו למקום אחד אותו הנמצה תרומה. ממשנה זו דקדקתי שאין קדרה זו שנתבשלה בה תרומה צריכה הגעלה לחולין אלא שטיפה בלבד וק"ו הדברים אם היין או השמן הנשאר בדופני הכד אינו מדמע אעפ"י שאלו הרכין הכד על צדה היה מתמצה ממנה תרומה המדמעת על הצחצוחין הנשארים שניהן עצמה של תרומה ק"ו לתרומה שנבלעת בחרסית שיעלה על הדעת שיצא אותו הנבלע וידמע שזה הנבלע בחרסית אין בו ממש ודאי ולא הוא עין התרומה אלא המים שנתבשלה בהם התרומה הנבלעים בקדרה ואין לאותו היוצא אם יצא ממש ולא טעם. ולפיכך אני אומר שאין הקדרה צריכה אלא רחיצה בלבד ולא הצרכתי רחיצה אלא מפני שהיא על יד האור להחמיר אבל ליתן לה חולין ע"י צונן אינה צריכה רחיצה כמו המערה מכד לכד זהו דעתי בדבר זה ומפני הלכה זו לא הצרכתי הגעלה זו לתרומה +הרדב"ז בהגהותיו לה' תרומות פט"ו הי"ט כתב שמעתי שחכמי לוניל שאלו מרבינו שאלה זו והשיב להם וכו' ואני לא ראיתי תשובתו ז"ל.+
שו"ת הרמב"ם סימן שמה
 
(לחכמי לוניל). שאלה גם נמצא כתוב +ה' איסורי ביאה פט"ו ה"ב ועי' ה' סנהדרין פי"ט ס"ק קנ"ז+ בספר זה בהרבה מקומות ובשאר הספרים שאין אדם הבא על חייבי לאוין חייב מלקות אלא אם כן קדשה ויגענו הרבה ולא מצאנו זה מאין לך רק מצאנו קושיא גדולה +כן השיג גם הראב"ד שם בה' א"ב, ועי' במבוא+ בראש פרק אלו נערות +כתובות כ"ט א'+ שיש להם קנס כו' ומקשינן אי ר' מאיר קשיא בת אי רבי נחוניא בן הקנה קשיא אחות אי רבי יצחק קשיא ממזרת הא קיימא לן דאינו לוקה ומשלם +כתובות ל"ב ב' וש"נ+ ולדברי הספר מעולם לא שייך ביה מלקות כלל. יורנו מורנו ורבינו תרוץ הקושיא ונשמענה ולא נסור ממנה ימין ושמאל.
 
תשובה זאת השאלה והקושיא ודאי ראויה היא לעיין בה הרבה וחכמים גדולים ככם הם שיקשה עליהם דבר זה ובשעה שחברתי הספר עמדתי בדבר זה כמה ימים והנוסחא הראשונה הילדה שחברתיה תחלה שהקצתיה מלבי ולא העתקתיה היה כתוב בה כפי הנראה מההלכה הזאת אליבא דר' יצחק דהאי משנה +כתובות ל"א ב'+ דאלו נערות שכל הבועל חייבי לאוין בהתראה לוקה ובעת שהעתקתי ודקדקתי +עי' ת' קכ"ח+ כל שמועה ושמועה מן הספרים לא שמעתי ולא סמכתי על קושיא זו ואמרתי לא נניח תלמוד ערוך ונפסיק +ונפסוק (כי"ש)+ הלכה ממשא ומתן של גמרא שהרי עולא ור' יוחנן ור' שמעון בן לקיש וכמה אמוראים אליבא דידהו נשאו ונתנו בהא מתניתא גם חכמי משנה חולקין בדבר זה ויש לומר +[ויש לומ' שר' יצחק חולק בדבר זה וסבירא ליה שכל בועלי חייבי לאוין בהתראה לוקה כאביי ואינה הלכה ויש לומ' שר' יצחק סבירא ליה,,, (כי"ש)]+ שרבי יצחק סבירא ליה בממזרת כסברא דעולא באחותו שהרי אמר עולא שהמחלוקת באחותו בבוגרת ולא בנערה כך (היא) רבי יצחק אפשר דהכי סבירא ליה בממזרת לפי שאי אתה יכול [לחלק] בחייבי לאוין עד שנאמ' זאת האשה בבעילה בלבד ולקה +ילקה (כי"ש)+ עליה וזאת בקידושין ובעילה אלא אלמנה לכהן גדול בלבד כמו שנתפרש שם בסוף קדושין +ע"ח א', עי' ה' גירושין פי"א הי"ב+ והוא התלמוד הערוך שם אמר אביי קידש לוקה משום לא יקח בעל לוקה משום לא יחלל רבא אמר בעל לוקה לא בעל אינו לוקה [מה טעם קאמר מאי טעמא לא יקח משום לא יחלל ומודה אביי במחזיר גרושתו שאם קידש ולא בעל שאינו לוקה]. להיות לו לאשה אמר רחמנא והא ליכא ומודה רבא בכהן גדול באלמנה שאם בעל ולא קידש לוקה משום ולא יחלל זרעו אמר רחמנא והרי חלל ושניהם מודים במחזיר גרושתו שאם בעל ולא קדש אינו לוקה זה נוסח התלמוד ומדאמ' מודה אביי ומודה רבא ושניהם מודים ש"מ שבכל חייבי לאוין פליגי אביי ורבא ולאו באיסור כהנים בלבד פליגי שאביי סבר שכל הבועל אחת מחייבי לאוין בלא קידושין [לוקה] חוץ ממחזיר גרושתו שאינו לוקה עליה עד שיקדש ויבעול ורבא סבר שכל הבועל אחת מחייבי לאוין אינו לוקה מאותו השם עד שיבעול אחר הקדושין כמחזיר גרושתו חוץ מאלמנה לכהן גדול שאם בעל לוקה ואע"פ שלא קדש שדבר ידוע שאביי ורבא הלכה כרבא בר מהנהו בלבד +בר מיע"ל קג"ם הילכך אי בעינא (כי"פ רמ"ה א' [כי"ש] ופ')+ ובעינא לאוקומיה דברי ר' יצחק אליבא דהילכתא שר' יצחק אמ' בממזרת כמו שאמר עולא באחותו אם תרצה לומר שכך סבירא ליה לר' יצחק שכל הבועל חייבי לאוין בלא קדושין לוקה כאביי ועל כל פנים לא מדברי משא ומתן נפסוק הלכה כמו שבארנו ונראה לי שאין בדברים אלו ספק כלל +ע"ד תשובה זו עי' באגרות רמ"ה ע' י"ט ותשובת חכמי לוניל שם ע' מ"א והשגת הרמ"ה נגדם ע' ס"ז ות' רבי' שמשון ב"ר אברהם ע' קי"ט, הובאו במג"ע ה' סנהדרין שם בשם מחברת המחלוקות. ועי' בשו"ת ברכת אברהם שם הביאו בכ"מ ה' איסורי ביאה פט"ו ה"ב ביישוב דברי רבינו.+.
שו"ת הרמב"ם סימן שמו
 
(לר' אנטולי הדיין). שאלה אשה שנשאת לראובן ושהה עמה כמה שנים ומת ולא ילדה ועוד נשאת לשמעון ושהה עמה כמה שנים ומת גם הוא ולא ילדה לו +והוחזקה עקרה+ אם עבר סריס אדם ונשאה מוזהרין הם בית דין להוציאה מתחת ידו או לא והאי דקימא לן +יבמות ע"ט ב'+ הלכה כרבי עקיבא דאמר סריס אדם חולץ וחולצין לאשתו ומעשה דבן מגוסת שהיה בירושלים מוכיח דהלכתא כרבי עקיבא וסתמא דמתניתין נמי דיקא כרבי עקיבא דתנן הסריס לא חולץ ולא מיבם וכן אילונית לא חולצת ולא מיבמת ואמרו בגמרא +יבמות פ' ב'+ סריס דומיא דאילונית מה אילונית בידי שמים אף סריס בידי שמים לא חליץ ולא מיבם הא סריס אדם חליץ ולא ידענא היכי מתוקמא מתניתין דאי בשנשאת גיורת קשיא בריתא דפצוע דכא וכרות שפכה וסריס אדם וכו' +יבמות ע"ט ב' ותוספתא פי"א+ עד ואסור לקיימן משום שנאמר לא יבא אלמא בקהל עסקינן כדמפרש בגמרא וכשנפלה לו ולבסוף נפצע לא מתוקמא משום קשיא דאביי דמקשי וניתי איסור פציעה ונדחה עשה ואוקמה רב יוסף לדעת רבי עקיבא ולתרוצי מה דמקשי מכדי שמעינן ליה לרבי עקיבא דאמר חייבי לאוין כחייבי כריתות דמי וחייבי כריתות לאו בני חליצה ויבום והיכי אמר רבי עקיבא סריס אדם והא כתיב לא יבא ואתא רב יוסף ותירץ דלדעת רבי עקיבא חייבי לאוין דשאר הוו כחייבי כריתות חייבי לאוין גרידא דלאו דלא יבא לא אמר רבי עקיבא דלא הוו כחייבי כריתות +דהוו כחייבי (ק')+ אמטול הכי סריס אדם חולץ אם כן מתוקמא מתניתין בכל סריס אדם ואפילו אם נסתרס קודם נפילה וקשי' לי האי מעשה מבן מגוסת ולא קיימא לי אליבא דהלכתא כלל עיקר. אדוננו הרב הגדול הגאון יבאר לי בחסדו שאלתי זאת שנשאלתי מקהל סרקסט"ה י"א מאי סקיליא"ה +סיקיליאה (ת), סיקולא"ה (פ'), - עי' צונץ צו"ג ע' תפ"ז ושם הקהל סיראקוס, ועי"ש ע' תקכ"ג+ והעקר שיודיעני אם מוזהרין בית דין להוציאה מתחת ידו אם לא. ותבוא תשובת אדוננו בכתב מבואר אשלחנו להם בעזרת שמים שהם אינם בעלי תורה להבין היטב אם לא תהיה הכתיבה מבוארת ובחתימת יד הקדש אדוננו עם שם יקר הודו זצ"ל לברכה.
 
תשובה תמה +תימה (ת' פ' [כיב"א])+ גדול תמהני על זאת השאלה ששאל החכם הגדול הדיין הנכבד המהיר ישמרהו צורו וזהו מקום התימה מה הועיל היות זאת האשה נשאת לראשון ולא היו לה בנים וכן לשני וכי כל עקרה ואילונית מותרת להבעל בעילת זנות ומי הוא שחולק מן החכמים ז"ל בסריס אדם שבעילתו בעילת זנות וכי על מקרא מלא יחלוק אדם לא יבא פצוע דכא וגו' אבל אם סריס אדם מותר בגיורת ומשוחררת או אינו מותר למאן דאמר קהל גרים אקרי קהל +קדושין ע"ג א', יבמות ע"ט ב'+ אסור בגיורת ולמאן דאמר לא מקרי קהל מותר בגיורת ולדברי הכל מעשה דבן מגוסת שייבמו את אשתו אין בו קושיא כלל מה נפשך אם גיורת נשא בן מגוסת הרי היא מתייבמת לדברי הכל ואם בן מגוסת עבר ונשא בת ישראל הרי אשתו מתייבמת לאחיו שאינו סריס שהרי משנה שלימה שנינו +יבמות פ"ט מ"א (פ"ד א')+ יש אסורות לבעליהן ומותרות ליבמיהן ישראל שנשא ממזרת ויש לו אח ממזר וכו' ואין בדבר זה ספק ולא מקום קשיא. ומאחר שהבעילה מסריס אדם בעילת זנות היאך לא יהיו בית דין מוזהרין להוציאה כמו שהוא מפורש בבריתא +יבמות ע"ט ב'+ ואם בעלו קנו ואסור לקיימן משום שנאמר לא יבא פצוע דכא וגו' ולא שבש הדברים אצל אלו השואלים להדרת הרב המובהק ישמרהו צורו אלא אותה הקושיא שהקשו בגמרא אליבא דרבי עקיבא ואותן הפירוקין שפרקו הקושיא הנהו אמוראי ולפיכך ראיתי לפרש כל אותה ההלכה כדי שיתבארו כל הענינים וזהו פירושה כיון ששנינו אמר רבי עקיבא אני אפרש סריס אדם חולץ וחולצים לאשתו שהיתה לו שעת הכושר אקשינן עליה דרבי עקיבא הכי מכדי שמעינן ליה לרבי עקיבא דאמר חייבי לאוין כחייבי כריתות דמי וכשם שאם עבר אדם ונשא אחותו או אחות אמו וכיוצא בהם אין אותה הערוה זקוקה ליבם כלל כך זה סריס אדם שעבר ונשא אשה הואיל והיא אסורה עליו בלאו אינה בת חליצה ויבום לרבי עקיבא ואין עליה זיקא כלל והיאך אמר ר' עקיבא שהיא צריכה חליצה זו אשת סריס אדם ופריק רבי אמי אליבא דרבי עקיבא ואמר שזה סריס אדם גיורת נשא שהיא מותרת לו ואין בנשואה +בנישואיה (ת' פ' [כיב"א])+ אסור לאו כלל ולפיכך היא זקוקה ליבם ומפני זה אמר רבי עקיבא שהיא חולצת ושאלינן אי הכי יבומי נמי תתיבם כלומר מאחר שאין בנשואי זה הסריס שמת אסור למה אמר ר' עקיבא חולצין את אשתו יבומי נמי תתיבם ואהדרינן אין הכי [נמי] ואידי שאמר רבי יהושע שמעתי שהסריס חולץ וחולצין לאשתו אמר איהו נמי חולץ ואמרינן דיקא נמי דקתני העיד ר' יהושע בן בתירא על בן מגוסת וכו' שמע מינה שאשת סריס אדם בת חליצה ויבום היא אפילו לרבי עקיבא. ואי איפשר להעמיד דין זה אליבא דרבי עקיבא אלא כשנשא גיורת שאין שם איסור כלל ובא רבא +רבה (ק)+ והקשה קושיא על פירוק זה ואמר היאך תוכל להעמיד זה שאמרנו בסריס אדם שחולץ וחולצין לאשתו כשנשא גיורת והשיב רבא +רבה (ק)+ מזו הבריתא דתניא פצוע דכא וכרות שפכה וסריס אדם וכו' עד ואסור לקיימן משום שנאמר לא יבא פצוע דכא וכו' אלמא בקהל עסקינן שהם בלאו היאך תהיה אשת סריס אדם זקוקה ליבום אליבא דרבי עקיבא שחייבי לאוין אצלו כחייבי כריתות אלא אמר רבא פירוק קושיא זו אליבא דרבי עקיבא כך הוא כגון שנפלה לו אשת אחיו הכשר והוא כשר שהרי היא זקוקה לו לייבום ואחר כך נפצע ונעשה סריס אדם ולפיכך חולץ ולא מייבם לרבי עקיבא ובא אביי והקשה לרבא בפירוק זה ואמר וניתי אסור פציעה ונדחה עשה דייבום מי לא תנן רבן גמליאל אומר וכו' פירוש כיון דאיסורי לאוין לר' עקיבא כאיסורי כריתות מה הועיל שנפלה לו והוא כשר כיון שנעשה סריס ונאסר ליבמתו בלא (הכי) תפטר מן החליצה ומן הייבום אליבא דר' עקיבא ביבמה שהיא מותרת ליבמה ואחר כך נעשת אחות אשה שהיא פטורה מן החליצה ומן הייבום אליבא דכולהו תנאי ועמדה הקושיא אליבא דרבי עקיבא היאך ימצא סריס אדם חולץ ואם יבם יוציא דאלמא אף על פי שיבמה זו בלאו על יבמה זקוקה ליבם היא ולא כך שמענו לרבי עקיבא אלא חייבי לאוין כחייבי כריתות. ובא רב יוסף ופריק האי קושיא אליבא דרבי עקיבא ואמר האי תנא דרבי עקיבא הוא דאמר בפרק החולץ +יבמות מ"ט א'+ דמחייבי לאוין דשאר שהיא אנוסת אביו ומפותת אביו האי ממזר מחייבי לאוין גרידתא אינו כחייבי כריתות עד שתהא אשתו פטורה מן החליצה ומן הייבום אלא זקוקה ליבום היא אפילו לרבי עקיבא הילכך לדברי הכל סריס אדם חולץ וחולצין לאשתו ומייבמין את אשתו לא שנא נשא גיורת ולא שנא נשא בת ישראל וכן סריס אדם מיבם אשת אחיו אם היתה גיורת בין לרבי עקיבא בין לרבנן וכן זה בן מגוסת שנתיבמה אשתו בין שהיתה גיורת בין שהיתה ישראלית ועבר ונשאה הרי זו מתייבמה ליבמה הכשר לדברי הכל ואם היה יבמה סריס אדם ועבר ובעל קנה ותצא בגט כשאר חייבי לאוין וכן זאת האלמנה חייבין בית דין להוציאה מתחת יד הסריס בעל כרחן כשאר הנושאין נשים בעבירה +ה' אישות פכ"ד ה"א ופט"ו ה"ז בדין איילונית וה"ה לסריס+ לא שנא היתה האשה מאסורי לאוין דאוריתא או מאיסורי דברי סופרים מפרישין אותן בית דין ואסור להתעלם מהם אפילו שעה אחת ואם אין כח בבית דין להוציא אותה מפני יד הגוים התקפה מחרימין את שניהם ברבים באיום גדול וכן מעשים אצלנו בכל יום ובכל מקום. והקב"ה יסיר לב האבן מבשרנו ויסיר המכשולות מלפנינו אמן. והאל יתעלה יודע שמרוב חיבתך כתבתי טורים אלו ואני חולה וטרוד [ביום] ובלילה שהרי אין לי פנאי ואמרתי שמא יחשדו אותי בגסות הרוח ולפיכך הטרחתי עצמי לכתוב ומן השמים ירחם. ושלום הדרת אלופי ומיודעי ירבה ויגדל הוא הדרת כבוד גדולת קדושת מרנא ורבנא הרב ר' אנטולי ש"צ +[והשווה גם ת' ר' אברהם בן הרמב"ם עמ' קס"ז, הע' א']+ הדיין המהיר המורה דת ודין המזהיר אור המבינים הבהיר כחפצך וכחפץ אחיך השש והשמח בהצלחתך עלז על מעלת תורתך משה ב"ר מימון זצ"ל.
שו"ת הרמב"ם סימן שמז
 
+[התקנה הועתקה מל' ערבית בתשובות מהר"ם אלאשקר ששלח לקהל קאנדיאה והם שמרו עליו בס' התקנות שלהם, בן חנניה שנה ה' ע' קס"ח מקובץ מת' ר' יצחק חן לב"ת שאלתיאל בקנדיאה, תוס' פ"ן], לקוטי סמברי הוצ' נייבויער סדר החכמים ח"א ע' קל"ג, [עי' נהר מצרים לר' רפאל אהרן ן' שמעון ח"ב נא אמון תרס"ח ד' קס"ו ב', תוס' פ"ן]+ תקנות חדשות שתקן רמב"ם ז"ל משום תקנת בנות ישראל והם שלא נשיא אשה לנכרי בכל ארץ מצרים עד שיביא ראיה שהוא בלתי נשוי +עי' ה' איסורי ביאה פכ"א הכ"ט לא ישא אדם אשה במדינה זו ואשה במדינה אחרת וכו'+ או ישבע בחומש על זה ואם יש לו אשה יכתוב לה גט ואז נשיאנו פה וכל נכרי שישא אשה פה ורצה לצאת לארץ אחרת לא נניחנו ללכת אפי' שנתרצתה אשתו בזה עד שיכתוב לה גט וימסרנו בידה ויתנה בזמן כפי מה שיתפשרו ביניהם או שנה או שנתיים או ג' שנים לא יותר מזה +עי' ה' אישות פי"ד ה"ב, ועי' ת' ר' נטרונאי בחמדה גנוזה סי' פ"א שאם יצא האיש ברשות אשתו אין ב"ד רשאין למחות, ועי' תה"ג שערי צדק ג' א' ג' ות' הרי"ף סי' ק"כ על מנהג ספרד הקדום בזה בלק"ס נוסף: ועוד הסכימו כי יהיה ריב בין אנשים שלא ילכו בערכאות של גוים, התקנה הזאת נזכרה ת' כ"ז ות"ח.+ וכתב משה.
שו"ת הרמב"ם סימן שמח
 
,,, ובשנת אלף ותע"ח +צ"ל ותצ"ח וכמו שכתוב למטה, והיא שנת אלף מאה שמונים ושבע+ לשטרות היא שנת ד' ותתקמ"ז ליצירה תקנו רבני מצרים והוציאו ספר תורה ברבים והחרימו על אנשי הכפרים השוכנים בדמנהור +עיי"ל ת' שכ"א+ וכולכיס +נראה שצ"ל בילביס כמש"כ נייבויער שם בהוספות ע' קצ"ט+ ובלמוחלה +עיי"ל ת' ק"ה+ לבל ישא אדם אשה ולא יגרש שום אדם את אשתו באלו הכפרים אלא על ידי אלו הרבנים שבכפרי מצרים והם ר' חלפון דיין דמנהור או על ידי ר' יאודה הכהן דיין כולביס או ע"י ר' פרחייא דיין אלמוחלה והסכמנו והחרמנו כל מי שיתן רשות לאדם שאינו יודע בטיב גיטין וקדושין כדכתיב +משלי ז' כ"ו+ רבים חללים הפילה דרשו רז"ל +סוטה כ"ב א' ושבועות י"ט ב' כי רבים וכו' זה ת"ח שלא הגיע להוראה ומורה, ע"ד התקנה עי' עפנשטיין ע' נ"ו+ זהו ת"ח שאינו יודע בטיב גיטין וקדושין והיה זה בשליש אחרון של חדש טבת שנת אלף ותצ"ח לשטרות בפסטאט מצרים דעל נילוס נהרא מותבא ומן דהוה קדמנא כתבנא וחתמנא עליה למהוי לזכות ולראיה לאחר היום והכל שריר וקים.
 
וכתב משה בר מיימון דיין. יצחק בן ששון דיין. שמואל בר סעדיא דיין. מנשה בר יוסף דיין.
שו"ת הרמב"ם סימן שמט
 
וזה נוסח פתיחת החרם ששלח הרמב"ם ז"ל לנוא אמון על דבר כהן שנשא גרושה.
 
והנפש אשר תעשה ביד רמה מן האזרח ומן הגר את ה' הוא מגדף אם יחטא איש לאיש ופללו אלהים ואם לה' יחטא איש מי יתפלל לו. מה שנודיעהו לעדת התלמידים חיל ה' מבורכין הדרים בספר +בכפר+ אסכנדריא, ולזקני הקהל היקרים המכובדים ושאר העדה הקדושה ישמור אלהים רגלם מלכד כי כשהגיע לנו ממה שעשה הרשע אבו אלעזר בן נצאר בן שמארן ונתקיים אצלינו בכתיבת ידי שני עדים כשרים שהוא העיז והרים יד בי"י אלקי ישראל ובזה דברו והפר מצותו ועשה ביד רמה וחלל קדש ה' אשר אהב ונשא גרושה בדיני גוים והוא כהן ולא שמע לקול מוכיח ולא הקשיב דברי מיישר אבל רדף אחרי יצרו והלך בשרירות לבו. הוצאנו ספר תורה המקודש +עי' ת' הרי"ף בק' סי' רל"ב בענין הוצאת ס"ת בשעת החרם+ אשר העז להמרותו והחרמנו בשמו מפורש ברבים בקהל ועדה בבתי כנסיות במצרים ובאלקהרה הב"ה יציב גבולן תמיד ובשם הזונה שיחד לו והיא חסנה בת אבן אלעלה. וכן החרמנו +עי' נוסח החרם בת' ר' פלטוי שערי צדק ה' ד' י"ד, [עי' אוצר הגאונים, מסכת משקין עמ' י"ז סי' כ"ט, א"ך], ע"ד חרם זה עי' גייגר תולדות הרמב"ם הערה כ"ט (כ"כ גייגר ח"ג נ"ו, פ"ב) ורמש"ש ברשימת בודל' ע' אלף תשע מאות וחמש+ באותו מעמד משם כל בר ישראל או בת ישראל שישא ויתן עמהם או שיאכל או שישתה עמהם או שישב עמהם בתוך ארבע אמות או שיכנס להם לשמחה או לאבלות שיהיו להם ואין משתתפין עמהם בחיים ולא במות אבל תהיה ההנהגה עמהם ההנהגה המחויבת בדתינו עם כל מובדל מקהל ה' מסקילת ארונו +עי' תה"ג שערי צדק ד' ד' ס"ד ות' הרי"ף סי' רפ"א בענין זה+ וקבורתו בלא צדוק הדין והראות שמחה וששון בהעדר הרשעים הזדים באבד רשעים רנה. והיה החרמת החרמות שהודענו אתכם פרסומם ביום חמשי כך וכך. ועתה כשיעמוד התלמיד ר' יוסף +הוא ר' יוסף ן' עקנין, עי' רמש"ש שם+ ש"ץ על הפתיח +על הבימה (ת')+ יקרא ברבים ויפרסם אותו כדי שיבדלו העם מאלו השני רשעים החטאים האלה בנפשותם ויפרשו מהם ויזהירו הנשים בתכלית האזהרה מליכנס עם הזונה הנזכרת בשום מקום אפי' בבית המרחץ. וכבר ידעתם יוסיף לכם האל יראת חטא כי כל מי שיצטרף אל הרשעים וישתתף עמהם בדבר מן הדברים שיכלו אותו מי שיכלו אותם ויאבד באבדם. והוא מאמר אדון הנביאים אשר באר לנו האמתות והצילנו מלטבוע בים הכסילות אמר ומה נכבד האומר +במדבר ט"ז כ"ו+ סורו נא מעל אהלי האנשים הרשעים האלה ואל תגעו בכל אשר להם פן תספו בכל חטאתם. וכזה ראוי לנו אנחנו השומעים לקול ה' המגיע לנו על ידו שנפריש ונבדיל כל הקמים עליו ועוברים על מצוה ממצותיו שהם מצות האל יתעלה כמו שאמר כי לא מלבי ולא נניח בינינו וביניהם שתוף ולא שייכות בשום פנים ולא בשום ענין ולא יסורו אלו החטאים בנפשותם בתכלית ההרחקה הזאת עד שישובו לאל ית'. ואם יפקחו עיני שכלם ויעירו מפתיותם ורצו לשוב אל האמת יגרשנה בדיני גוים ויבאו שניהם לבית דין וילקה כל אחד מהם מכת מרדות וישבע כל א' מהם בספר תורה המקודש שלא ישובו לעשות כמעשה הזה לעולם +ולא ישא נשים בעבירה לעולם ויתודו את עונם ברבים כמו שמרו ברבים אז נתיר להם החרם (ב"י)+ ואח"כ תתירו להם את החרם אשר אסרתם ותכתבו לנו בזה כדי שנתיר מה שאסרנוהו ואחר שנתיר לכם אזי יהיה לכם מותר לדבר עמהם ולהתחבר אליהם ויצטרפו בכלל ישראל כי אחר שנאסור אנו לא יתכן לכם להתירו לבדכם +[דברי הרמב"ם נראים כסותרים את דבריו בה' ת"ת פ"ז ה"ט והם תואמים את השגת הראב"ד שם: כחשבון המנדין כך צורך המתירין וכחשיבותן וכו' נידוהו רבים צריכים רבים כמותם להתירו, ועי' בתוס' הרא"ש מו"ק שם ובפסקיו שם סי' ו' מה שהביא גם כן הראב"ד, ועי' בת' הגאון באוצה"ג משקין עמ' י"ט סי' ל"א ובלח"מ ובמ"ע ובכ"מ שם, א"ך].+ ואם יתמידו במרים ומאנו לקחת מוסר תודיעונו זה כדי שיצאו הפתיחין עליהם העיירות הקרובות והרחוקות ותחדשו ברוכים תהיו עוד עליהם את החרם ברבים אם לא ישובו כי לא יתכן להתרשל בכמו המעשה הרע הגדול הזה והוא להרים יד במרי ולכפור במשה רבי' ובתורתו התמימה בגלוי בפרהסיא ונתעלם מזה וחלילה לנו שנסביר פנים בזה או שנפחד משום אדם או נעשה לכבודו אבל תחלצו ההשגחה להעביר הדין בהם על מה שעשו ויורום +ואררם+ הקהל כולם בקשר א' ארור עושה מלאכת ה' רמיה וארור מונע חרבו מדם. ובעל הרחמים ארך אפים מורה חטאים בדרך יחזירם למוטב ויורה אותם דרך ישרה ויסיר לב אבן מבשרם ומבשרינו וישיב להם ולנו לב בשר להבין בתורתו ולשמור מצותו למען נשכיל בכל אשר נפנה אמן ואמן וכן יהי רצון. משה ב"ר מימון ז"ל.
שו"ת הרמב"ם סימן שנ
 
שאלה ראובן היה נושא ונותן בחוץ ויצא לישא וליתן כמנהגו בכפרים של עכו ובא אצל יהודי אחד והפקיד כליו שם ולקח מהם מקצת והלך למכור בעיר אחרת המתין יום ויומים ושלשה ימים ולא בא אז הביא שאר כליו לאשתו. שאלוהו עליו אמר הלך ולא חזר. לימים עברו יהודים מבני עכו דרך שם אמרה להם גויה אחת לאיין אתם הולכים אמרו לה לכפר פלוני אמרה להם לא תזוזו מכאן לכו וחזרו לבתיכם שמא יארע לכם מה שאירע ליהודי אחד שאלוה מה אירע לו אמרה יצא מעיר פלנית ללכת אל עיר פלנית יצאו אחריו והרגוהו. שאלוה ומאיין תדעי זה האיש אמרה הוא היה מודעתנו כשהיה בעכו ועושה מלאכותינו וספרה להם דמותו. וכשבאו העדים השומעים אל בית דין שבעכו השיאו האשה על פיהם. ויש אצלנו מי שממחה בדבר ויביא ראיות והם יגיעו אל שער דינו של אדוננו יורנו ויקבל שכרו מהשם יתעלה.
 
תשובה זאת האשה מותרת היא להנשא שזו הגויה משיחה היא לפי תומה בתחלה +יבמות קכ"א ב' ועוד, ה' גירושין פי"ב הט"ז ופי"ג הי"א+ ואע"פ שחזרו ושאלו אותה כמעשה דצוער +יבמות קכ"ב א', רמב"ם שם הי"ד+ עיר התמרים ואע"פ שלא הזכירה שמו ולא ידעה אותו בשמו כמעשה בציידן +יבמות שם, /קכ"ב א'/+ ואטופיא. וכל אלו הדברים חוזרין לעקר אחד והוא שאין מדקדקין בעדות אשה עגונה +יבמות קכ"ב ב', ה' גירושין פי"ג הכ"ט+ וכל המחמיר ודורש וחוקר בדברים אלו לא יפה הוא עושה ואין דעת חכמים +רוח המקום (כי"ל)+ נוחה הימנו שעקר תקנתם בעגונה הקלו +יבמות ורמב"ם שם, הובא לדינא בשם תשובת הרמב"ם ברמ"א ש"ע אה"ע סי' י"ז סעי' כ"א, ועי' ת' הרי"ף סי' קי"ט+ משום עיגונא דאתתא וכתב משה ב"ר מימון זצ"ל +בת' ב"י שם כתב שדברי תשובה זו סותרין למה שכתב בחבור לענין קברתיו ושאפשר לומר בה לאו מר בריה דרבינא חתים עלה או דבילדותו שנאה וחזר בה בזקנתו בחבורו, ועי' במבוא.+
שו"ת הרמב"ם סימן שנא
 
שאלה אשה שנשאת לאחד מבני מקרא על מנהג הקראיין /הקראים/ אח"כ נפרדה ממנו כפי דיניהם אח"כ חזרה אליו כפי דין חז"ל בכתובה וקדושין והיה מתקוטט עמה והביאה לפני מקד"ם אל קראיין וקנו ממנו והעיד עליה קהל מן אל קראיין שנפרדה ממנו ומחלה לו המאוחר שלה הכתוב עליו כפי דין רז"ל וחשב הבעל שנפטר ממנה ומכל הזכות שיש לה עליו. יורנו מורינו +אם היא מגורשת ממנו במה שעשתה בפני הקראין והמקדם שלהם (שם)+ אם הבעל נפטר ממנה ומן הכתובה שהעיד עליה לפני מקד"ם אל קראיין או שמא עדיין האשה היא אשתו ויכולה לתבוע מבעלה המאוחר שיש לה עליו בכתובתה ואם הדין נותן שגירושי הקראיין יועילו או לא.
 
התשובה +עי' ת' נטרונאי גאון בשערי צדק ד' ו' ז' דקראים לית להו לא כתובות ולא גיטין ות' ר' יהודאי המובאת בעיטור קידושין ח"ב (דף ס"ג ב') ומש"כ אסף בס' השטרות לרה"ג (מוסף התרביץ א' ג') עמ' נ"ו+ אשה זו עדיין אדוקה בבעלה והיא אשת איש גמורה עד שיכתוב לה גט ע"י ישראל על משפט הרבנים ובעדים רבנים ובעלה חייב במאוחר ומזונותיה עד שיכתוב לה גט כשר. ומי שישא אשה על מנהג הקראיין היא אשת איש לא תתגרש אלא בגט, וגירושי הקראיין +[ועי' ש' אסף, באהלי יעקב, ירושלים תש"ג עמ' קפ"ג, א"ך]+ אינו גט כלל לפי דיננו לפי שאינם מאמינים במנהגינו בגיטין וקדושין. וכתב משה בן רבי מימון זצ"ל +בשו"ת אהלי יעקב שם ס"ה א' כתב וז"ל קודם שאשיב,,, אודיע דקושטא דמלתא לדידי היא דלאו להרמב"ם ז"ל היא שאלה זו כדאמרינן בגמרא לאו מר בריה דרבינא חתים עליה ואיך נניח הכתוב בספר היד המפורסם לו ז"ל שכתב בו היותם חייבי מיתה אלא שלא ימהר לדבר אולי ישמעו וישובו (כונתו על ה' ממרים פ"ג ה"ג) ונעשה כדברי תשובה חיצונית שלא ידענו למי היא,,, ועכ"ז להיות הדברים בלתי מסודרים לבי אומר דלאו להרמב"ם ז"ל היא, ע"כ שם. אבל עי' לקמן ת' תמ"ט.+ והסכימו עמו בית דינו שמואל הלוי ב"ר סעדיה ז"ל ויצחק ב"ר ששת +כ"ה ברדב"ז ורש"ך וצ"ל ב"ר ששון+ ז"ל. /נוסח אחר מכת"י/ שאלה מא /מה/ יאמר מרנו ורבנו משה הרב הגדול בישראל אב החכמה המסולה מאורם ופלאם ואח התבונה מודע התעודה אור ישראל ויהודה ירום הודו ויגדל כבודו בדבר אשה, אשר נישאה לבר ישראל מבני מקרא על פי דין מנהג הקראים. אח"כ נפרדה ממנו על פי דינם ג"כ, אח"כ חזרה אליו על פי מנהג רז"ל בכתובה וקידושין כתקון חכמים. ואח"כ גמר אומר הבעל להציק לה וגמר עמה והביאה אל ממונה הקראים. וקנו ממנה והעידו עליה אנשים מן הקראים, שנפרדה ממנו ומחלה לו על המאוחר, אשר עליו בכתובתה, הכתובה עליו על פי מנהגם ז"ל. וסבר הבעל, שכבר נשתחרר ממנה ונפטר ממה שהגיע לה. יורנו מורנו ורבנו, ירום הודו, אם הבעל כבר נשתחרר ממנה ונפטר מן הכתובה בדין מה שנקנה ממנה והועד עליה אצל ממונה הקראים או האם האשה קשורה עדיין ברשותו ורשאית לתבוע מבעלה המאוחר, אשר לה עליו בכתובתה, והאם ההלכה מכירה בתוקף גירושי הקראים אם לאו, ושלום הדרתו ושלום כל ישראל ירבה נצח סלה.
 
התשובה זאת האשה נשארת אדוקה בבעלה והיא אשת איש גמורה, עד שיכתוב לה (גט) ע"י ישראל על פי מנהג הרבנים ובעדים רבנים. ובעלה חייב במאוחר ובמזונות, עד שיכתוב לה גט כשר. ומי שנושא אשה על פי דיני הקראים, היא אשת איש ולא תתגרש אלא בגט. וגירושי הקראים אינם גירושין כלל לפי מנהגנו, לפי שאינם מודים בדינינו בגטין וקידושין. וכתב משה בירבנו מימון זצ"ל. וכתב שמואל הלוי בי"ר סעדיה זצ"ל. וכתב יצחק יצחק בי"ר ששון נעג"א.
שו"ת הרמב"ם סימן שנב
 
שאלה אשה א' חשדה בעלה מא' וסבר אותו האדם הנחשד לגרשה מבעלה וגירשה בעלה מפחדו מהבושה. והיה אותו האדם הנחשד בעל אשה א' והבטיח לאשה המגורשת שהוא ילך לארצו לגרש אשתו ואח"כ יבוא לישא אותה ונתעכב שם על הזמן אשר הבטיח אותה והחזירה בעלה הראשון, אח"כ בא אותו האדם הנחשד מצאה נשואה עם בעלה הראשון דבר על לבה פעם ב' וגירשה ממנו. ובעלה בעת שגירשה ממנו אמר במושב ב"ד דא איתתא מותרת לכל ישראל חוץ מפלוני. האם יוכל לעשות זה אם לאו.
 
תשובה ראוי להזהר בתכלית ההזהרות שלא להניחה להנשא לזה הנחשד אפי' שלא היה תנאי בזה בעת הגירושין +משנה יבמות כ"ד ב', סוטה כ"ז ב', ה' סוטה פ"ב הט"ו, עי' ת' ר' סעדי' גאון בשערי צדק ג' ב' ט'.+ הואיל ונתפרסמה החשדה ימנעו הב' רשעים מלהתחבר ביחד. ואימתי שנכנס לחצרה או דבר עמה +ה' איסורי ביאה פכ"א ה"ב ושם כתב דמכין אותו מכת מרדות+ תודיעני להחרים שניהם ביחד. וכתב משה.
שו"ת הרמב"ם סימן שנג
 
שאלה אדם א' אירעה קטטה בינו ובין אנשים והלך לעיר אחרת והיה שם קרוב +צ"ל והיו שם קרובים+ לאותם האנשים אשר נתקוטט עמהם והיה מוציא דבה רעה עליהם עם כל אדם בסתר והיה אומר מצאתי פלוני ופלו' עם שפחה פלו' אחר זמן נמצאת השפחה ההיא מעוברת והודתה על האדם אשר הוציא שם רע עליה ואמרה פלוני אמר לי +צ"ל ואמרה פלוני שהיה עמי יפסיד עמי, א'+ שהיה עמה יפסיד עמו מה שאני מפסיד והכחיש זה אותו האדם. וכאשר נתפרסמה שמועת זה עם השפחה באו אותם האנשים אשר הוציא שם רע אצלם והעידו עליו בפניו שהוא א"ל על השפחה וא"ל בפני אנשים כשרים איך תוציא שם רע על אנשים כשרים אמ' לפי שקרוביהם הרעו לי יורינו רבינו מה דינו ושכרך כפול מן השמים.
 
תשובה +עי' ת' רע"ד+ זה דינו אינו נכתב בנייר וכולם פרוצים המוציא שם רע ואשר נתחברו עמו וראוי לדיין לעשות עם כל א' מהם כפי מה שיראה בעיניו +ה' סנהדרין פכ"ד+ והראוי בכל זה השתיקה ושיתרחק מהכיעור +עי' פי' המשניות אבות פ"א מ"ה אל תתחבר לרשע+ ומלהתחבר עם אדם אולי יתחבר לרשע הואיל והרוב כך כמו שנאמר +עי' מדרש תהלים נ"ג אות ב' אין עושה טוב אין גם אחד, אין שם אברהם נמנה עמהם וכו'+ אין עושה טוב וכו' ויניח דין הכל לשמים. וכתב משה.
שו"ת הרמב"ם סימן שנד
 
שאלה על מה שכתוב בספר נשים בתחלתו +ה' אישות פ"ד הי"ד+ המקדש אחת מן השניות או מחייבי עשה או מחייבי לאוין וכן היבם שקדש צרת ערוה הרי אלו קדושין גמורין. ונחנו מה לא עליך תלונותינו כי אם על עצמינו כי נסגר זה השער לפנינו מבוא בתוכו דהאי צרת ערוה היכי משכחת ליה דתפשי בה קדושין והלא הצרה במקום ערוה קיימא לכל דבר ואינה נתרת לעלמא בלא חליצה דפשיט להו לבית הלל +יבמות י"ג א+ דכרת גמור יש בה כערוה +בערוה (כי"ש)+ וא"כ היאך תפשי בה קדושין כלל. ואם תאמר כדברי האומר +יבמות י"ד ב' וט"ו א', - שב"ד שלאחריהם חזרו ונמנו שתהא חולצת+ שבית דין אחרים חזרו ונשאו ונתנו שתהא חולצת ולא מתיבמת הלא נודע בכל המון ישראל כי משום ספיקה עשו. ואם כן זה היבם שקדשה אם בא אחר וקדשה צריכה גט משניהם ועני ודל הצדיקו ומאיר עיני שניהם יזכה לביאת הגואל הוא וכל ישראל חברים.
 
תשובה לא עלי תלונותיכם כמו שאמרתם ולא על עצמכם אבל על הסופר ועל המגיה אותו ונוסח דברי כך הם וכן היבם שקדש צרת היבמה הרי אלו קדושין גמורין ולפי דבריכם שכתבתם וכן היבם שקדש צרת ערוה הרי אלו קדושין גמורין טעות הוא מן הסופר ומן המגיה תקנו הספר ושלום.
שו"ת הרמב"ם סימן שנה
 
(לר' פינחס הדיין). תשובת עניין הקדושין.
 
השאלה מפני מה אמרתי +ה' אישות פ"א ה"ב, - אמרת (הש' פ')+ שקדושי ביאה ושטר מדאורייתא וקדושי כסף דרבנן ואמרת והא כולהי ילפינן להו מן התורה בכסף מנא לן גמר קיחה קיחה +קידושין ב' א'+ וכו'. זה הוא ענין השאלה. והתשובה דרך קצרה כך היא. יש לי חבור בלשון ערבי בענין מנין המצות והוא אצל מ' סעדיה ש"ץ תלמידנו +מוסב על ר' סעדיה בר ברכות המלמד, עי' מאן ח"ב שט"ז ועי' במבוא+ ויש בתחלתו ארבעה עשר פרקים +עי' במבוא לס' המצות לר"ח העליר ע' שמונה הע' י"ב+ בכללות גדולות בעיקרי מנין המצות צריך אדם לידע אותם ואחר כך יתברר לו טעות כל מי שמנה המצות חוץ ממני מבעל הלכות גדולות עד עכשיו. ובאותן הפרקים ביארתי שאין כל דבר שלמדין אותו בהקש או בקל וחומר או בגזרה שוה או במדה משלש עשרה מדות שהתורה נדרשת בהן הוא דין תורה עד שיאמרו חכמים בפירוש שהוא מן התורה והבאתי על זה ראיות ושם ביארתי שאפילו דבר שהוא הלכה למשה מסיני מדברי סופרים קרינן ליה ואין שם מן התורה אלא דבר שהוא מפורש בתורה כגון שעטנז וכלאים ושבת ועריות או דבר שאמרו חכמים שהוא מן התורה והן כמו שלשה ארבעה דברים בלבד. ובאותו הספר ביארתי הכל וכשתקרא אותו יתבאר לך אע"פ שהוא בלשון ערבי שרוב אותן הפרקים בדברי חכמים בלשון הקדש וכן יש לשאל בודאי ולומר לי הבעילה ודאי מן התורה שהרי לא למדוה במדה משלש עשרה מדות אלא ובעלה מלמד שנקנית בביאה אלא הכסף והשטר בהקש למדו אותן למה אמרת שהשטר מן התורה והכסף מדבריהם. והתשובה על זה שודאי כך הייתי אומר שהכסף והשטר מדבריהם הואיל ומן הדין באו לולי הא דאמרינן בהדיא +קידושין ט' ב'+ בענין נערה מאורסה דאמרינן נערה מאורסה דאמר רחמנא בסקילה היכי משכחת לה פי' מדאמר קרא נערה בתולה מאורסה שמע מינה בודאי שיש מאורסה מן התורה בלא ביאה ובמה. ושקלו וטרו וסוף המימרא אמר רב נחמן ביר' יצחק משכחת לה כגון שקידשה בשטר הואיל וגמר ומוציא גומר ומכניס שמע מינה שלדברי הכל השטר גומר ומכניס ועל זה סמכתי ופסקתי שהשטר מן התורה +בשו"ת ברכת אברהם סי' מ"ד כתב ה"ר אברהם בנו וז"ל לא הגיעו הספרים שלכם בטוב וכמדומה לנו שקודם שתיקן אבא מארי זצ"ל הלכה זו העתיקו אותו שכך היה סובר בתחלה שקדושי כסף דרבנן ולאו משום דכסף אתי מדרשא אלא וכו', ומכל מקום נוסח דבריו המתוקנים בכתב ידו כך בכסף או בשטר או בביאה ושלשתן דין תורה ע"כ, וכן הביא בשם הר"א בן הרמב"ם בכ"מ ה' אישות פ"א ה"ב, וצ"ע שהר"א לא ראה תשובת אביו זו, [ועי' י"י נויבואר, הרמב"ם על דברי סופרים, ירושלים תשי"ז, עמ' קנ"ג, קנ"ד].+ ובחייך אלופי אל תצער עצמך להשיב על כל אלו הענינין ואל תתלה עצמך שאשיב על כל כתביך אלא דרך קצרה על ענין המועיל שאני טרוד הרבה בכמה ענינין וגופי חלש ואין בי יכולת אפילו לקרות הכתבים קל וחומר להשיב עליהן אלא אם יהיו שאלות על דבר חכמה. ואין לי פנאי כלל מפני חלישות גופי תמיד ומפני תלמוד עצמי בכמה עניינין. ושלומה ירבה ויגדל. [ל"ה בעומר. משה בר' מיימון זצ"ל] +בביאור התשובה עי' בס' לב שמח להר"א אליגרי על ספר המצות סוף שורש ב' ובפי' מגלת אסתר על סה"מ שם ד"ה נראה לי (ד' אמ"ד ט"ז ב') ובס' מרגניתא טבא שם אות א' ד"ה היוצא, [ועי' עכשיו גם בספרו של נויבואר המובא בסוף הע' כ"א].+
שו"ת הרמב"ם סימן שנו
 
תשובת שאלה על ענין +יבמות ק"ז א' וש"נ, ה' אישות פ"ז הכ"ג+ אין אדם עושה בעילתו בעילת זנות הקשית עליה הא דאמרינן +כתובות ע"ג א', הציון מוטעה וצ"ל: כתובות ג ע"א, א"ן, ועי' ה' גירושין פ"י הי"ט ומש"כ שווארץ במאסף המדעי על הרמב"ם ח"א ע' שנ"א+ שויוה רבנן לבעילתו בעילת זנות ועוד אמרת היכי דאמי +היכי דמי אי דאיכא אישות, אין אנו אומרים שמא לשם זנות (ת [כיב"א])+ אי דאיכא עדים וכו' עיקר הדבר כך הוא משראינוהו +מי שראינוהו בועל אשה (כי"נ)+ נועל עם אשה ונוהג בה מנהג אישות אין אנו אומרים שמא לשם זנות נתכוון שחזקה אין אדם עושה בעילתו בעילת זנות ולפי חזקה זאת אמרנו שהמקדש בפחות משוה פרוטה שאינם קידושין +כתובות עג ב+ וראינוהו אחר כך שבעל אין אומרים שזה על דעת קידושין הראשונים בעל והרי בעילתו בעילת זנות אלא אומרים כל הבועל אינו בועל אלא לשם אישות והואיל ובעל בפנינו הרי זאת צריכה גט שאין זה תולה בעילתו בקידושין ראשונים שמא יפסלו או ימצא בהם טעות ונמצאת בעילתו בעילת זנות. וזה דשויוה רבנן לבעילתו בעילת זנות אינה קושיא דרבנן הוא דשויוהו אבל הוא לא עשה בעילת זנות ולא נתכוון אלא לבעילת אשתו. ולעולם כל ישראל בחזקה זאת עד שיתבאר שנאף הבועל דרך זנות ואין אנו אומרים בו חזקה שאם כן נמצא כל מי שזנה עם פנויה בעדים צריכה ממנו גט וליכא מאן דאמר דסליק אדעתיה למימר הכי דלא אמרינן לעולם חזקה בכל מקום אלא בסתם הדברים אבל בפירושם כבר ברור משה בר' מימון זצ"ל.
שו"ת הרמב"ם סימן שנז
 
תשובת שאלה על ענין המקדש על תנאי וכנס סתם וכו' +כתובות ע"ב ב', יבמות ק"י א', ה' אישות פ"ז הכ"ג, עי' תה"ג גינצברג גש"ב רפ"ג ועיי"ש עמ' ר"פ+ וכתבתם בשאלות שלכם שיש מי שפירש +עי' פי' ר"י ן' מיגאש המובא בר"ן לכתובות ע"ג, [ועי' אוצר הגאונים לכתובות עמ' רי"ט - רכ"ב, א"ך]+ כגון שבעל וחזר ובעל. ותמהתם ואמרתם למה לא העמידוה המפרשים כגון שגירש והחזיר שהדעת נוטה לכך. וכך הוא תורף דבריכם וכל הני פירושי דאמריתו לית בהו ממש ולא חזו לעיוני בהו שהם דברים שאין בהם [טעם] כלל ומעולם לא שמענום. וראוי לתמוה מן התמיהה שתמהתם ואמרתם למה לא העמידו אשה אחת כעין שתי נשים כגון שגירש והחזיר ואי אפשר להעמידה בכך היאך עלה על דעתכם להעמידה בדבר זה אם קידש על תנאי וגירש כשאמרתם וחזר וקדש קדושין שניים ומה הם הקדושין השניים אם על תנאי קדש אותם ובעל סתם הלא ביעיאן /בעיין/ מזה [מה הועילו הקידושין הראשונים וכבר נתגרשה מהם ואם סתם קידש בפעם שנייה ובעל מה מקום נשאר כאן לספק הרי קידש סתם ובעל סתם. ואם בעל אחר הגירושין סתם היינו קידושין בביאה. ואין כאן מקום לישאל ודאי אין ראוי להעמידה אלא כמו שפירש בעל ההלכות +רי"ף לכתובות פ"ז סי' שי"ג ועי' ה' אישות פ"ז ה"ח+ הרב רבינו יצחק אלפסי זצ"ל שכבר פירש זאת ההלכה בהלכות שלו פירוש מבואר ומדוקדק ומשם תעמדו עליו וכל אותם הדברים אליבא דשמעתא נינהו. משה ברבי מימון זצ"ל].
שו"ת הרמב"ם סימן שנח
 
שאלה עוד נשאל מלפני אדוננו גאוננו על דין יעקב שהיה לו בת והשיאה ולא היה ביניהם שלום וגרשה ולא זכר הבעל בשעת הגירושין שום דבר שבעולם ועת שהיתה רוצה להנשא עמד הבעל ואמר אני לא גרשתיה אלא על מנת שלא תנשא לפלוני זה אמרו לו עדי הגט ועדי מסירה לא שמענו מפיך דבר זה לעולם ולא זכרת שום מנת לעולם. ילמדנו רבנו היאך יהיה המנת. ואני אשתחוה לפני רבינו כי איני יכול לומר דברי שבח כי כל תושבחות אשר יאמר כבוד אדוננו יותר מהם כפלי כפליים אבל אין לנו אלא שנבקש מלפני אלהינו ית' וית' שתגיע מלכותך במלך המשיח.
 
תשובה אין משגיחין בדברי הבעל כלל הואיל וגט יוצא מתחת ידה לא כל כמיניה לשווייה תנאה בגט עד שיהיו שם עדים ותנשא לכתחלה לזה והוא שלא יהיה שם חשד. אבל אם חס ושלום נטען עליה +ה' אסורי ביאה פ"ב הי"ב+ אע"פ שאין שם עדים ראוי לכל בית דין הגון שלא ישיאו אשה למי שנחשד עליה והיא תחת בעלה +יבמות כ"ד ב', סוטה כ"ז ב', ועי"ל ת' שנ"ב+ והרוצה שלא תנשא גרושתו לפלוני יכתוב גט שלם בלא שום תנאי ויתן אותו בידה בפני עדי מסירה ויאמר לה קודם שתגיע גט לידה בפניהם הרי זה גטיך על מנת שלא תנשאי לפלוני +משנה גיטין פ"ב א', ה' גירושין פ"ח ה"ב והלאה.+ וכתב משה ב"ר מימון הספרדי זצ"ל.
שו"ת הרמב"ם סימן שנט
 
תשובת שאלה על ענין גט שנכתבה כנוי השם בסוף שיטה והשם עצמו בראש שיטה כמו שכתבתם שהיה בו"ל בסוף השיטה וחס"ן בראש השיטה. גט כזה כשר הוא שהשם הוא חס"ן ובו"ל כמו כנוי וכשר +עי' שו"ת המיוחסות להרמב"ן סי' קמ"ח.+ משה ברבי מימון זצ"ל.
שו"ת הרמב"ם סימן שס
 
תשובת שאלה על ענין [מוציא] משום שם רע לא יחזיר משום קלקולא וכו' +גיטין מ"ה ב' ומ"ו א'+ והקשיתם איך יכול לקלקל משהגיע גט לידה והלא אפי' בא הבעל וערער אינו כלום. זה שאין ערעור הבעל מועיל הוא שאומ' לא גרשתי וגט מזוייף הוא אין שומעין לו אבל המגרש את אשתו משום שם רע ולאחר שגירשה נתברר שהיא כשירה וצנועה הדברים מוכיחין שאילו היה יודע שהיא כשירה לא היה מגרשה ואם יאמר אילו הייתי יודע לא הייתי מגרש בטל גט דאיגלויי מילתא בעלמא יפסל הגט כדאמרינן אי מודעא דגט ודמתנה גלויי מילתא בעלמא הוא +גיטין פ"ח ב', ועי' ה' גירושין פ"י הי"ב+ כלומר משנודע לנו דעתו של מגרש שלא גמר וגירש אינה מגורשת ולפי שאיפשר לקלקלה התקינו שיהו אומרין לזה שמוציא משום שם רע שאין אתה יכול להחזירה לעולם כדי שיגמור ויגרש ולא יתלה הגרושין ולא יהיה יכול לומר אילו הייתי יודע לא הייתי מגרש שהרי אומ' לו אם תרצה לא תגרש ואם תגרש משום שם רע אין אתה יכול להחזיר. משה בר' מימון זצ"ל.
שו"ת הרמב"ם סימן שסא
 
(לר' פנחס הדיין).,,, וכן כתבת לי ששמעת שאמרו לי שהגט של בתו של אבו אל פר"ג בטל ושלחתי לחפש על דבר זה והכשרתיו. לא היו דברים מעולם אלא כך היה מעשה בא אלי חתנו של אבו אל פר"ג ואמר לי עשה עמי חותני כמה רעות והחזירני מן הדרך והצרכני בדבר זה הכרתי מכלל דבריו שהגט ע"י שליח לא אמרתי שום דבר וכתבתי לאבו אל פר"ג ושאלתי לו בתך קבלה גיטה או לא קבלה וכתב לי נוסח דברים שכתבת בשליחות השליח ושהרשהו ליתן לה הגט כתבתי לו אל תתאחר שעה א' עד שתקבל גיטה במהרה לא היו שם דברים אחרים. אבל עתה צריך אני להוכיחך על ב' דברים הא' היאך הנחת הגט ע"י השליח אפי' שעה א' ואתה רואה שהן בקטטה ומריבה גדולה היאך לא חששת לבטולו +עי' ה' גירושין פ"ו הט"ז+ ונמצא כל מה שנעשה הבל וריק אלו היה יוצא ומבטל והולך לדרכו ומה יועיל הדיין אלא להודיע דברים אלו וכיוצא בהן היה לך לומר אי אפשר שלא תקבל גטה על תנאי זה. ועוד אם ימות השליח לא תהיה היא עגונה ועוד אם נהרג או טבע בים ולא נודע זכרו חס ושלום קודם שיגיע גט לידה מה יועיל הגט ביד השליח ואין גט לאחר מיתה. והדבר הב' על שכתבת בגט זה שהוא על מנת כך וכך וכתבת התנאי +עי' ה' אישות פ"ו ה"א+ וכפלתו ועשית הן קודם ללאו ומה זה הלבוט כל האומר על מנת כאומר מעכשיו +ה' אישות פ"ו הי"ז+ ואינו צריך לכפול ואתה יודע כמה הפרשות ודינין בין מגרש ומקדש על תנאי ובין מגרש ומקדש על מנת כדאמרינן +גיטין ע"ה א'+ והיא תתן או לכשתתן וכו' וזה לא הפסיד כלום. אבל קשה לי חכם גדול כמותך שיהיו הדברים מעורבבי' על מנת שמשמע מעכשיו +ה' גירושין פ"ח ה"א הרי את מגורשת מעכשיו או מהיום על תנאי כך וכך או שאמר לה הרי את מגורשת ע"מ כך וכך+ ותנאי כפול שמשמע לכשיהיה הדבר הזה,,, +ועי' תגמו"מ סי' קצ"ה ות' הרי"ף סי' ל"א, תה"ג הרכבי סי' קנ"ז, ועי' מש"כ שווארץ במאסף המדעי על הרמב"ם ח"א ע' של"ט ועמ' שע"ח.+
שו"ת הרמב"ם סימן שסב
 
שאלה אדם א' אירס אשה בקדושין והיה לה אם נתנה לה בנדונייתה חצר א' ירשה אותה מאביה וכאשר בא להנשא העתיק כל אשר לו אל החצר הנז' וקרא לסופר לכתוב לו הכתובה והיה לחמותו בן דוד א' ולו בן והם ירשו החצר הנז' בדיני גוים נכנס בן דוד האשה הוא ובנו עמו וקצת גוים ואמרו לארוס שהיה נכרי מי נתן לך רשות בזאת החצר אמר ברשות בעלתה אשר נתנה אותה לבתה בנדונייתה אמרו החצר שלנו ואנחנו ירשנו אותה מבן דודנו ואתה קום צא ממנה ואם אתה בעל שכל תגרש לזאת הנערה ואנחנו נניח לך את כל אשר לך אשר הבאתו לחצר ואם לא תגרשנה נוציאך מהחצר ערום ועריה +ונצריך אותך להביא ראיה שהנכסים שהבאת לבית זה הם שלך מה שלא תוכל לאמתו ונקח כל הנכסים ונגרום לך סכנות אחרות אחר זה ואיימו עליו במסירות להיותו גר בארץ כשראה האיש נסתכן בגופו ובממונו אמר כתבו וכו'+ ואם יוסיף יהרגוהו וכשראה זה היהודי מפחדו מהם אמ' כתבו לה גט וכתבו לה גט +ונתן להאשה+ במקום הכתובה ומסרוהו לאשה והאיש אנוס בזה האונס הידוע לכל ויש בכאן עדים בדבר והשיאו הנערה לילד בן דוד אמה וכאשר שמעו קצת ת"ח שלא היו בארץ זה המעשה מנעו זה. ואמרו +חרה להם על זה ואמרו שזה הגט נעשה שלא כדין והאשה היא אשת איש ובניה ממזרים והת"ח הנמצאים אמרו לא נדע איך היה זה אמנם שמענו שזה האיש הוכרח בגירושין ולא ידענו סבת האונס ויש עדים מעידים במאורע הנ"ל ושזה האיש היה בתכלית האונס מחמת ממונו ומחמת שאיימו עליו בהריגה במסירה לגוים ושאין לזה סבה זולתי היות כונתם להשיא הנערה לבן דוד אמה הנז'+ זהו גט מעושה שלא כדין והבנים ממזרים יורינו רבינו הדין בזה ושכרו כפול מן השמים.
 
תשובה הואיל ולא מסר הבעל הראשון מודעא הגט כשר והבנים כשירים בלי ספק +גיטין פ"ח ב', ערכין כ"א ב', ה' גירושין פ"ב ה"כ, ועי' שם פ"ו הכ"ה+ והבעל הב' וכל מסייעיו רשעים גמורים ובכלל המוסרים יחשבו והבעל אגב אונסיה גמר וגירש ברצונו +מחמת שבחר לו נפשו ההשקט מהקטטה.+ וכתב משה.
שו"ת הרמב"ם סימן שסג
 
שאלה אדם א' גירש אשתו וכתב עליו המאוחר וקצת מנדונייתה בהיות שנשבע שאין לו ממה לפורעם +עי' לקמן ת' שע"ו ושפ"ז ובהערות שם+ ונמצא אצלו אז כלי תשמישו הנחייבנו למכור כלי תשמישו אם לאו.
 
תשובה לגרש מי שאין לו +עי"ל ת' ר'+ ולכתוב עליו הכתובה בחוב הוא דין התורה אכן לא ידענו ולא שמענו מקום זה מנהגם כי לפי שאם יעשה זה לא הנחת בת לאברהם יושבת תחת בעלה אבל המנהג הידוע +עי' ת' ר' נטרונאי גאון בשערי צדק ג' ב' כ"ה דאם אמרה איני נוטלת הגט עד שיתנו לי כתובתי הדין עמה ואינה צריכה לקבל הגט, ועי' ת' ר' סעדי' גאון שם ג' ב' ט' ות' ר' שרירא שם ד' ד' מ"ד ות' ר' האי בשע"ת סי' ע"ה ובתה"ג הרכבי סי' שמ"ה, תה"ג ליק סי' ל"ז ומ"ד ות' הרי"ף סי' י"ד, תה"ג הרכבי סי' ת"ץ ועוד, ועי' מה שציין הרכבי שם עמ' שס"ז+ תמיד אצלינו בכל הארץ שיביא המאוחר ואז יגרש אם לא שיהיה שם דבר מחייב ההפרדה או שתרצה היא בזה ואינו חייב למכור בגדיו +בבא מציעא קי"ג ב'+ ולא כלי תשמישו בביתו ובקשו מהחיבור +ה' מלוה ולוה פ"ג ה"ו+ בתחילת הלכות לוה יתבאר לכם מה שראוי למכור ומה שאין ראוי. וכתב משה.
שו"ת הרמב"ם סימן שסד
 
שאלה +[המהדורה השניה של ת' זו, לאחר השתלשלות נוספת של העניינים, היא ת' קצ"ו]+ נערה יתומה בוגרת נתארסה בקדושין על ראובן בפני קהל גדול ואחר עבור האירוסין בב' חדשים בא שמעון והביא שטר בידו שזאת הנערה אירס אותה מאביה בהיותה קטנה ואביה קבל קדושיה ממנו ובכל אלו הב' חדשים שעברו היה שמעון במדינ' ולא אמר דבר מכל זה ואינו מזכיר בשטר שם הבת ולא קנין ולא רצון האב זולתי שאמר לו תארס לי בתך הגדולה בזה הדינר וזה העדות שבשטר הוא מזמן ד' שנים או יותר ומנהג אנשי הארץ שאינם מארסים בנותיהם בשוק ואביה הוא בעל נפש ואמוד שלא לעשות זה אפי' לשפחתו ואמרו העדים שאבי' לא לקח דינר הקדושים ממנו אבל אמר לו קנה לי בו חפץ פלוני ממצרים והעד האחד נשוי לקראייה /קראית/ והעד האחר היה באותו העת קל הראות ועתה עשה רפואות לעיניו והוא רואה היטב ושניהם מזלזלים במצות ועוברים על קצת לאוין והא' מהם אינו יודע לקרות השטר כלל וזה השטר כשהביאו היה כתוב בכמו י' ימים כי הם אמרו שהיו זוכרים העדות מד' שנים או יותר והביא השטר הנזכר שמעון לעדים וידעו כתב ידם +כלו' והכירו+ וכתבו עליו קיום הדיינים וכאשר ידעה אם היתומה חרה עליה עד למאד ונשבעה שזה הדבר לא שמעה בו כלל ומעולם לא זכרו לה בעלה והלכה לדיין והשיב שהשטר אמיתי אצלו ולא תנצל הנערה ממנו אלא בגט שלם והלכו ב' העדים לדבר עם הנערה בעד שמעון הנזכר ואמרה העידו עלי וקנו ממני שלא אתרצה בשמעון בשום פנים. יבאר לנו הגאון אם תצטרך הנערה גט אם לא.
 
תשובה עכ"פ צריכה גט מהנזכר אשר קדשה לו אביה וכתב משה.
שו"ת הרמב"ם סימן שסה
 
שאלה ילמדנו רבינו ראובן נשא לאה באלאכסנדרייה וכתב לה מאוחר מאה דינרין מצריים והיא בת גדולי אלאכסנדרייה. אחר ילדה לו בן ובהיות ימיו קרוב לשלשה חדשים אירע בינו ובין קרובי אשתו מחלוקת ונשבע בפני עדים ששוב לא תהיה אשתו אשתו אם לא שתניח +עד שתמחול+ מהמאוחר שלה שלשים דינרים וכונתו בזה לנצח קרובי אשתו. וכאשר שמעו בזה קרובי אשתו חרה להם למאוד איך יגרע המאוחר מבלי היות לה חטא בזה ולהם זה לכלמה גדולה ומנעו אותה מלעשות הדבר הזה ובא לפני ב"ד והודיעו שלא יוכל להכריחה על ככה. והיה שם מי שלמדו לבקש ממנה ללכת עמו לא"י לדור שם והיא לא תסכים בזה להניח אנשי מולדתה ובזה תחסר המאוחר שלה ותעשה רצונו ועשה ככה +ואיים עליה בזה+ ובא לפני ב"ד וטען לפניו את הטענה הזאת והשיבו אם לא יהיה בדרך סכנה או דבר מעכב ההליכה מחוייבת האשה בהליכה לארץ ישראל והדירה שם ואם לא נתרצתה בזה תצא מבלי כתובה. וסמך על המשנה +כתובות ק"י ב'+ הכל מעלין לא"י וכו' ת"ר +תוספתא כתובות פי"ב, גמ' שם, /כתובות ק"י/+ הוא אומר לעלות והיא אומרת שלא לעלות כופין אותה לעלות ואם לאו תצא בלא כתובה. ועצמה תביעתו על אשתו וכאשר שמעו זה גדולי הקהל חרה בעיניהם על כך באמרם מכאן ואילך כל מי שישנא אשתו וירצה לגרשה מבלי כתובה יעליל עליה את הטענה הזאת ויהיה זה לסבה לגרש רוב הנשים מבעליהן. תורינו הדרתו הקדושה העל זה פקפוק או לחזור בזה למנהג המדינה ומה מחוייב בזה כפי חכמתו המופלאה ושכרו כפול.
 
תשובה +עי' ה' אישות פי"ג הי"ט+ המפורסם אצלינו אשר ראינו בתי דינים דנין בו במערב כך הוא שמחרימים בשם על כל מי שעושה זה בדרך עלילה על אשתו שלא לעשותו זולתי ללכת להתברך בא"י לא זולת זה ויענה הבעל אמן ואז יכריחו האשה ללכת עמו או תצא מבלי כתובה ככה ראינו אותם עושים. אמנם +עי' ה' סנהדרין פכ"ד ה"ג+ מה שאני רואה ובו אני מודה הוא זה אשר אומר לך ובו ראוי להורות כל מי שיודע ביאור אומרו צדק צדק תרדוף וביאור אומרו לא תשא שמע שוא ומה שיוצא מדבריהם אין לדיין אלא מה שעיניו רואות +ב"ב קל"א א' וש"נ+ הוא כך. אי זה איש בקש לעלות לא"י והוא מוחזק בכשרות ולא היה בינו ובין אשתו מריבה בשום פנים אז נחייב אשתו לעלות עמו לא"י ואם יחסר אחד מהתנאים הללו אין לדון עליה לעלות עמו +[ע"כ בס' יד אהרן, תוס' פ"ן].+ ואמנם השועל הקטן המלמד את הטענה הזאת והדומה לה הוא מחזיק ידי עוברי עבירה ומשית יד עם רשע וזה כי כל מי שמבקש עלילות להפטר מחיובו אשר נתחייב בו כמו כובש שכר שכיר והוא העושק כמו הגזלן. ואין הבדל אצלי בין מי שמשתעבד בשכיר לאחרית היום ואח"כ יבקש עליו עלילות דברים להפסידו שכירותו ובין מי שעושה עם אשתו ככה לשתניח לו המאוחר שלה. ולכן מה שלמדתנו התורה בענין יהודה עם הקדשה באומרו הנה שלחתי הגדי הזה וגו' וזה המעשה היה מותר אצלם +ה' אישות פ"א ה"א וה"ד+ קודם נתינת התורה כי שכר הקדשה באותו זמן היה אצלם כדין המאוחר של האשה בזמננו זה +[ע' מו"נ ח"ג סי' מ"ט, תוס' פ"ן].+ ואמנם הוקל על רוב בני אדם לצער נשותיהם לפוטרם מכתובתם וראוי להשמר מזה העון ולמנוע הפועלים אותו שבור זרוע רשע ורע והצילו עשוק מיד עושקו +תהלים י' ט"ו.+ וכתב משה.
שו"ת הרמב"ם סימן שסו
 
שאלה ראובן כתב עליו שטר לאשתו בד' כספים וחצי כל שבוע מזונות ועמד כך ג' חדשים אח"כ עשה שלום עם אשתו וקנה לה בגד משי ונתנו לה תחת המזונות אשר נתחייב לה ורצתה אשתו בזה. וכאשר עשו שלום תבע ראובן השטר הכתוב עליו במזונות כדי לקורעו ולא רצה אביה לתת לו השטר מפחדו שלא יחזור ראובן יצריכם למזונות. יורינו אדונינו היתחייב אבי אשת ראובן לקרוע השטר אם לא.
 
תשובה +עי' כתובות י"ט ב', ה' מלוה ולוה פכ"ג הי"ד והלאה+ מעת שעשו שלום יתחייב לקרוע שטר המזונות וכתב משה.
שו"ת הרמב"ם סימן שסז
 
שאלה למשיב רוחות +אולי רמז כאן לדעת רבינו בענין תחיית המתים, ה' תשובה פ"ז ה"ב ובמאמר תחיית המתים (אגרות ק עמוד ז' ב')+ הנפשות בגופי הברואים מוריד טללים להם יתעמיא +צ"ל שתים המה קוראותיך, ישעי' נ"א י"ט, א' [+ קוראותיך להעמיד עולם על מתכונתו ואיש על מקומו יבא בשלום צניף החכמים תפארת למאשרים בתורת כתב ועל פה הוא כג"ק מורנו ורבנו ואדוננו משה הרב המובהק יעטרנו אלהינו באריכות ימיו ושנותיו כרצון עבד משרתו פינחס עם כל מבקשי תורה מפיהו הקדושה אודיע לרבנו בקצור לפי שאיני יכול להאריך שכהו עיני לגמרי ואור עיני אינם אתי.
 
על עסק השאלה אשר נשאלה מלפניך השלוחה מנא אמון +עי' גם תשובת ר' יוסף ן' אביתור בגנזי קדם ג' עמ' ס"ב - ס"ד בענין דומה לזה, ואף היא מאלכסנדריא היא נא אמון, א']+ על ראובן שגירש אשתו והיה לו בת ממנה בת ארבע שנים ובקש לקחת בתו ולגדלה תחת כנפיו וגרושתו מנעתה ממנו באמרה אני אגדל את בתי עמי וטען הוא ואמר אם כן איני נותן לה מזונות ובאו לבית דין הנמצא לפי העת ודן שהדין עם ראובן שאינו חייב במזונות הבת אלא אם תהיה עמו ומתוך דברי הדיין פחדה האשה וקבלה על עצמה בקנין לזון את בתה ולפרנסה ואחר כן כשתי שנים נשאת האשה לאיש אחר והתנת עם בעלה השני לזון את בתה עד זמן נשואיה ואין יכולת האיש לזונה ואין ידו משגת ובאה לבית דין אחר ודן לה שחייב אבי הבת לזון את בתו עד שש ויותר על שש אם הוא אמיד כתקנת אושא +כתובות מ"ט ב'+ וכרב חסדא +שם ק"ב ב', [ועי' אוצר הגאונים שם עמ' רנ"ח - ר"ס א"ך]+ דאמ' זאת אומרת הבת עם האם לא שנא גדולה ולא שנא קטנה.
 
והשבת הדרתך שהדין כמו שדן הדיין האחרון. ועתה אודיעך רבנו שהדיין הראשון והאחרון אני הוא ואני הוא שסדרתי השאלה לסופר שכתבה ומה שדנתי בראשונה סברתי דהא דאמ' רב חסדא זאת אומרת אינו אלא על חורגתו לפי שהמשנה אינה עוסקת אלא בחורגה כדתנן +כתובות ק"א ב'+ לא יאמר הראשון לכשתבוא אצלי אזוננה אלא מוליך מזונותיה למקום שהיא אמה ועל האי בבא אמ' רב חסדא זאת אומרת ומסתבר טעמא דרב חסדא מפני שהוא נכרי מן הבת וראוי שתתגדל הבת עם אמה במקום שהיא ולא תתגדל עם איש נכרי אבל אביה שגירש את אמה יותר הוא ראוי שתהיה תחת רשות יד אביה ולא עם אמה וכל שכן אם נשאת לאיש אחר שראוי שתהיה עם אביה ועוד שהרי נתנה רשות התורה לאביה למכרה ולהוציאה מתחת רשותו ורשות אמה כל זמן שהיא קטנה עד [שתביא] סימני נערות וכל שכן שהדין עמו שתהיה הבת מתחת ידו ועמו ואע"פ שדין אמה העבריה אינו נוהג בזמן הזה ממה נפשך ראיה גדולה היא. זו היא סברתי הראשונה שדנתי עליה. ואחר זמן מרובה נזכרתי קבלת למודי וידעתי שלא דנתי יפה וחזרתי ואמרתי אלכה לי אל אהל מועד אשר כל מבקש ה' יצא אליו להודיעני טעמי הדברים על בוריין.
 
ועוד מה שטוענת האם ורוצה להוציא מבעלה הראשון פרנסת השנים שעברו יש לו לטעון ולומר מכל מקום כבר פרנסה אחר תחתי ולא נחסרה הבת כלום יש לדמותה לאשה שהלך בעלה למדינת הים +כתובות ק"ז ב'+ ועמד אחר ופרנס את אשתו דקיימא לן כחנן דאמ' איבד את מעותיו והניחם על קרן הצבי ואין הבעל חייב לשלם לו כלום ולאלה או להנושא את ארוסה ופסקה עמו לזון את בתה חמש שנים מדמינן +משנה כתובות ק"א ב', אבל לפני' הגי' הנושא את האשה+ לה שאם נשאת לאחר ופסקה עם השני לזון את בתה ה' שנים שגם הראשון חייב במזונותיה ואין יכול לטעון ולומר כבר יש לה מזונות מן השני ואיני זן אותה אף זו נמי אינו יכול לטעון כבר יש לה מזונות מן השני או דילמא לא דאמי דהתם חייב עצמו בתנאי וחוב יש לבת עליו ואינו יכול להשמיט עצמו מן החוב אבל תקנת אושא אינה אלא בזמן שהבנים קטנים ואין להם במה יתפרנסו אבל אם היה להם במה יתפרנסו לא רבותינו חייבו בתקנת אושא הכל יבאר לי רבינו ברור היטב ושכרו כפול בעולם הזה ולבא.
 
תשובה אל תשת עלי חטאת לפי שהשבתי להדרתה הטהורה בפתקא של שאלות עצמן לפי שהייתי טרוד הרבה וחייך לא היה לי פנאי לשנות את השאלה עד שתבוא עליה התשובה ומטעם אחר שאין חכם גדול כמו הדרתך צריך להאריך ולהרחיב אלא ראשי פרקים בלבד,,, ולפי זה תדינני לזכות ותדע שכבודך חביב עלי יותר מכבוד עצמי. זה שקבלת ממלומדיך זצ"ל הוא העיקר +ה' אישות פכ"א הי"ז והי"ח+ והוא הדבר הפשוט בכל העולם והן הן דברי רב חסדא שהדוקייא שאנו אומרים בכל מקום זאת אומרת אינה אלא ללמוד דבר שאינו מפורש וידוע מדבר הידוע. ואם תאמר על חורגתו אמר רב פפא +צ"ל רב חסדא כדלעיל, וכן לקמן+ וכן המשנה בחורגתו אמרה ומה הדוקייא שדק. ועוד תימה גדול הוא וכי עלה על הדעת שיקח זה חורגתו בת אחרים אצלו מפני שפסק לה מזונות עד שיאמר רב פפא זאת אומרת בת אצל אמה אלא הדוקייא דרב פפא מזה היא שהראשון פסק חמש שנים והשני פסק חמש שנים אחרות ואמרה המשנה שזה האחרון מוליך מזונותיה אצל אמה שמע מינה שהיא אצל אמה +ה' אישות פכ"ג הי"ז, ועי' פי' המשניות כתובות פי"ב מ"א העקר אצלנו בת אצל אמה וכו' ולה הבחירה בבת, ועי' תה"ג שערי צדק ד' ד' מ"ו (דף ס"ד ב') ותה"ג הרכבי סי' תכ"ז ובהערות שם עמ' שע"ט, ועי' ת' ר"י מיגאש סי' ע"א+ אעפ"י שעברו השש שהאב חייב במזונותיה שהרי בחמש השנייות היא אצל האב ואין האב יכול לומר הואיל ואיני חייב במזונותיה שיש לך זכות שתאכל אותם אצלך אני אקח בתי לפיכך דק ואמר בין גדולה בין קטנה וזוהי הדוקייא ולא אמר זאת אומרת בת אצל אמה היא לא הדוקייא היא בין גדולה בין קטנה אבל בחורגתו לא עלה על הדעת כלל מה שאמרת אביה מוכרת ודאי שהוא מוכרה כשם שמשיאה לאחר שמעות הראשונים לקידושין ניתנו וכשם שבעלה משמרה כך אדוניה משמרה אבל הבת שאינה אצל אמה מי משמרה אין דרכו של אב לישב ולשמור על בת ודבר של טעם אמר רב פפא שאין צניעות הבת אלא שתהיה אצל אמה אפילו נשואה. ועל עסקי המזונות שעברו אם מדמינן לאחד שעמד ופרנס את אשתו או לזו שפסקה על מזונות בת עם הראשון או האחרון ודאי שדבר זה צריך עיון הרבה ואיכא לדמותה בהאי ואיכא לדמותה להאי ודעתי נוטה שהאב חייב במזונותיה שנים שעברו +עי' ה' אישות פי"ב הי"ז והי"ט+ שזה שעמד ופרנס הניח מעותיו על קרן הצבי שאיפשר שיקחם ואיפשר שיברח הצבי ולא יקח כלום וכן זה מתחלת פרנסתו על דעת שאין זה חייב ונמצא שהוא חייב אפי' היה,,, +השאר חסר בכי"ב+
שו"ת הרמב"ם סימן שסח
 
שאלה (באשה שלא היתה טובלת לנדתה ובעלה יודע ושותק ובא לגרשה אם יש לה כתובה או לא).
 
תשובה (דבר זה נשאל מלפני הרמב"ם ז"ל והשיב) שאין לה כתובה כלל והטעם הוא לפי דעתו כדי שלא יהא חוטא נשכר +בבא קמא ל"ח ב' וכו'+ ואעפ"י שגם הוא חוטא נשכר שנפטר מלפרוע כתובתה מניעת פריעת הכתובה לא נקרא שכר כיון שלא קבל ממנה כלום. ומ"מ אם יש לה עליו בלאות הרי הם חוב עליו וחייב לפרוע אותם כדי שלא יהא חוטא נשכר ואעפ"י שגם היא חוטאת את שלה היא נוטלת ואין כאן שכר וראוי לב"ד ליסר +ה' סנהדרין פכ"ד ה"ד+ אותם כפי הזמן בגופם או בממונם. (ובתשובה אחרת כתב) שראוי לקחת המאוחר ולתת אותו לעניים דרך קנס שלא יהא חוטא נשכר גם הוא.
שו"ת הרמב"ם סימן שסט
 
שאלה ועל דין אשה שהיא תחת בעלה וממאנת לטבול לנדתה משום מה יוצאה מורדת מיקריא או עוברת דת שהרי היא בפירוש אומרת לו איני יכולה עוד לטבול. ונצרכתי לשאול דבר זה מפני שכותבין בכאן בכתובות וקבלה עליה פלונית לטבול כל עת שתצטרך לנדתה ואם תסרב תצא בלא כתובה כדין התורה ודעת תלמידך נוטה שמשום מורדת יוצאה דהא אריא רביע עלה דמילתא ולא מקריא עוברת על דת +כתובות ע"ב א', ה' אישות פכ"ד הי"א+ אלא אם כן שמשתו נדה כדקא מפרש לה בדוכתא יורנו בזה. וגם משפט מלמדי תינוק שמניחין מלאכת שמים והולכין להעיד עדות אף בכספים לא בחנם האין מלאכתם רמיה +עפ"י גמ' בבא בתרא כ"א ב' ארור עושה מלאכת ה' רמיה (ירמיה מ"ח י') זה מלמד תינוקות הפושע בלמודו, עי' ה' ת"ת פ"ב ה"ג על מלמד תינוקות שהוא מניח התינוקות ויוצא או שעושה מלאכה אחרת וכו' הרי הוא בכלל ארור עושה מלאכת ה' רמיה+ וגם עדותן איני יודע מה היא שהרי משנה שלימה היא בבכורות +פ"ד מ"ו (דף כ"ט א')+ הנוטל שכרו לדון דיניו בטלים להעיד עדותו בטל ואף על פי דאיכא דמפרשי ליה +עי' ירושלמי סנהדרין פ"א ה"א (י"ח ב') רב הונא הוה רעי תורין והוה ידע סהדי לחד בר נש וכו' א"ל הב לי אגרי, [ועי' ש' ליברמן, תוספת ראשונים ח"ב עמ' רס"ח - רס"ט והלכות הירושלמי להרמב"ם מבוא עמ' י"ג, תוס' פ"ן]+ ומוקמי לה בשהיה יודע לו עדות ואיכא מאן דדחיק ומעייל גמלא בקופא דמחטא ואמר שכר בטילה +כתובות ק"ה א'+ הוא דשקלי ואנן לא סבירא לן +עי' בפי' המשניות בכורות שם בענין הבטלה+ כל שכן מלמדי תינוקות שבודאי שבקי מלאכת שמים ואזלי ומסהדי ומכוער הדבר בעיני. שאלנו את פי אדוננו להסיר המכשולות מלפנינו.
 
תשובה הדבר ברור שאסור ליקח שכר על עצמה של עדות +תימה על הרמב"ם שהשמיט דין זה בחבורו אעפ"י שהביא דין איסור נטילת שכר לדיינים בה' סנהדרין פכ"ג ה"ה [והשווה ליברמן, הלכות הירושלמי י"ג]+ אבל סופר שהוא עד שלוקח השכר על כתיבת השטר נוטל שכר לא על העדות ואלו מלמדי תינוקות שבאלו הימים כמה בטלות מבטלים בכל יום בדברים בטלים ותמיד הם עוברים והלואי שלא יבטלו מלאכתם אלא להעיד בלבד בחנם. ומה שאמרתם על דין האשה ודאי שהעוברת על דת היא שהטעת את בעלה ושמשתו נדה והוא אינו יודע וכן אשה שאומרת לבעלה איני טובלת והרי אני לפניך והיא אינה נמנעת מלשמש מטתה גם היא הארורה עוברת על דת כמותו ושניהם עברו על דת משה. אבל אם אמרה איני טובלת +כתובות ס"ג ב', ה' אישות פי"ד ה"ח+ כדי שלא תשמשני ונמנעה מן הטבילה מפני דבר זה ודאי שהיא מורדת לא עוברת על דת. ואלו הנשים שכותבין להם תנאי זה בכתובתן אינן נמנעות מן הטבילה דרך מרד אלא דרך מינות ואינן רוצות לצער עצמן בטבילה במים קרים אלא רוחצות במרחץ ותובעות בעליהן בפיהן. וכמה פעמים שאלו אותי +עי"ל ת' י"ב, קפ"ט [והשווה שם הע' ג מש"כ עפנשטיין עמ' מ"ב, הע'] ושס"ח+ אלו שמסכימות עם בעליהן שלא תטבלו כמה שנים וכשתבוא קטטה ביניהן וירצה לגרש יאמר לה השבעי לי שטבלת לנדותך והיא אומרת לו אתה הרשיתני לשמשך בלא טבילה. שאלוני הדיינים על דין זה שבא לפניהם בזמן זה ישאל הוא אם הודה מחרימין אותו וקונסין אותו כמו הכתובה לא שתטול זאת הזונה כתובה דלא עכברא גנב אלא חורא גנב +ערכין ל' א' וש"נ.+ ואם יכפור ויאמר שקר טוענת מחרימין +לו ולה ועונין אמן (פ)+ סתם בפניו +עי"ל ת' קפ"ט+ על מי שבעל בלא טבילה מדעתו ועונה אמן ואח"כ תצא היא בלא כתובה וכתב משה ב"ר מימון זצ"ל.
שו"ת הרמב"ם סימן שע
 
שאלה +נוסח השאלה בכי"ב: שאלה יורנו הדין באיש שבא לגרש אשתו ואמר לה אין לך עלי מאוחר מפני שהייתה אומרת שספרת שבעה ימים נקיים והוא שקר ושימשתני בלא טבילה והשיבה לו שהיתה נוטלת רשות ממנו לטבול והיה מונעה והוא הכחישה ורצה להשביעה על אחד מקרבהם [צ"ל מדבריה, א'] או שתשבע שהיתה טובלת או שהיה מונעה הוא מלטבול. יורנו הדרתו אם היא אומרת שהיתה טובלת אם חייבת שבועה או לא ואם חייב הבעל לישבע שלא היה מונעה אם הפכה עליו השבועה ואם נתאמת שלא טבלה מחמת עצמה ולא (טבל"ה) רצתה לישבע על זה תפסיד המאוחר או לא ושכרו כפול.+ אדם אחד היה מחזיק באשתו שהיא מונה ז' ימים נקיים וטובלת כשאר הנשים. וכאשר הוברר לו שלא היתה עושה זה א"ל איני חייב ליך מאוחר להיותך אומרת לי שהיית מונה ז' ימים נקיים וטובלת ועכשיו נמצאו דבריך בלתי אמתיים. והתקנה עשוייה במצרים +עי"ל ת' רמ"ב+ לחזק הדת שכל אשה שתהיה בחזקת בעל ותעבור על ז' ימים נקיים והטבילה לא יהיה לה על בעלה מאוחר. השיבתו שהיא היתה אומרת לו על הטבילה והיה מנעה ממנה ובעלה הכחיש דבריה ונתחייבה שבועה על ב' פנים או שהיתה טובלת או שהיתה אומרת לו והיה מונעה מלטבול. יורנו רבינו האם כשתאמר שהיתה מונה ז' ימים נקיים וטובלת תתחייב על זה שבועה או אם טענה שהיא היתה אומרת לבעלה על הטבילה והיה מונעה והבעל מכחיש דבריה התתחייב על זה שבועה או יתחייב הבעל. ואם כשנודע עליה שלא היתה טובלת והיה מניעתה מצד עצמה ולא רצתה להשבע על זה התפסיד המאוחר אם לא ושכרך כפול מן השמים.
 
תשובה היא נאמנת במה שאמרה עם שבועתה ולא תשבע עד שיביא לה המאוחר +עי"ל ת' י"ב, - כי"ב מוסיף בעין+ וכתב משה.
שו"ת הרמב"ם סימן שעא
 
שאלה ילמדנו רבינו א' נפטר והניח ג' בנות קטנות ואלמנה והניח אחריו קרקע ומטלטלין ואלמנתו יושבת בבית אלמנותה מנתה זאת האלמנה מורשה לתבוע נדוניתא לבד לא כתובתה ותבע זה המורשה מב"ד להגבותו מהקרקעות של הנפטר כל מה שבלה מנדונייתה והנדוניא היא סך גדול והאלמנה תובעת שהבעל מכר רוב נדונייתה בשני היוקר והוציא בצורכו. וחייבה ב"ד והוא רבינו אנטולי החכם המופלא +עי"ל ת' שמ"ו ובהערה נ"ו שם, ועי' אנציקלופדיה יודאיקה ח"ב תשע"ד+ שבועת אלמנה וג"כ שתשבע שהיא טבלה לנדתה +עי"ל ת' רמ"ב ות' י"ב, קפ"ט ושס"ח והלאה+ כהלכה. השיבה האלמנה שאינה מחוייבת בזה להיותה בלתי תובעת עיקר כתובתה ולא תוספת ועיקר חיוב השבועה על הטבילה אינו זולתי בעת תביעת הכתובה לא הנדוניא ובקשה להשבע שבועת אלמנה ולא תזכור בזה ענין הטבילה ולא רצה הדיין להגבותה ממון היתומים עד שתשבע ואמרו לו העומדים שם שזה לא נשמע מעולם ולא דנו בו באלכסאנדרייא מקודם היום הזה ושהמפורסם הוא שהאלמנה אם תתבע כתובתה תשבע על הטבילה ואז תגבה כתובתה מנכסי היתומים אמנם אם תבעה נדוניתה לבד אינה מחויבת בזאת השבועה. והשיב הדיין שזאת האלמנה נפחד שלא תהיה עוברת על דת ודין עוברת על דת הוא שכל מה שיפסד מנדונייתה הן בלקיחת הבעל או שבלה או שנפסד אינו חייב הבעל לתתו לה ואינה לוקחת זולתי מה שבפניה ויוצאת א"ל מי יעיד על זאת האלמנה שהיא עוברת על דת הלא היא לא הודתה בזה ובעלה בחייו לא תבע זה ואיך תוציא אותה מחזקתה אמר כי נשי ארץ מצרים חשודות על ככה. שוב אמר אח"כ להשביעה על הטבילה בגילגול והוקשה זה הדין על כל מי שיש לו בת להשיאה ואמרו נאמר שהפסידה כתובתה גם כן יפסדו ואם יהיה הבעל רשע יתבע מאשתו לשתשמשנו נדה ואח"כ יתבענה בב"ד ואם תודה תפסיד נדוניתה וכתובתה ואם תכחיש תשבע ויהיה אז חוטא נשכר. עוד זאת האלמנה הוציאה שטר ערבי שאביה קנה לה מבעלה רביע החצר עיין בשטר ומצא א' מעדיו נפסל אחר זמן עדותו זאת ואמ' ב"ד הנז' שזה השטר לא יפסד בזה בהיות שהעיקר אצלנו עד זומם להבא הוא נפסל +בבא קמא ע"ב ב'+ כי ההלכה בזה כאביי א"ל זהו בדת היהודים ועדותם אמנם בערכאות של גוים נצטרך לקיים עדותם בדיניהם אצל שופטיהם ואז נדון בו בדינינו ובדיני הגוים נפסל למפרע. וכאשר ראתה האלמנה שב"ד אינו נותן לה דבר מכתובתה אלא בשבועה על הטבילה אמרה אני אשב בבית אלמנותי ולא יפסיד לי זה היותי תובעת נדונייתי בב"ד ולא רצה הדיין זה. הכריחה הדבר הוציאה שטר שיש לה על בעלה ת"ק דינרים נדוניא וכתובה ושהוא נתן לה הקרקעות אשר לו על זה והתנה עליה שתתן לו י' דינרים ומת קודם שפרעתם והיא החזיקה בזה תורינו הדרתו הקדושה הדין בכל זה כי האלמנה בצער גדול אין אצלה חיי שעה ואינה לוקחת מזונות ולא נדוניא ושכרך כפול מן השמים.
 
תשובה +עי' בשו"ת רדב"ז /חלק א' סי' צ"ב/ שם בביאור התשובה+ אין הנדוניא מכלל הכתובה +עי' ה' אישות פט"ז ה"א הנכסים שמכנסת האשה וכו' אין נקראין כתובה אלא נדוניא+ ואנחנו פירשנו זה בעת עשיית התקנה ולא הזכרנו +עי"ל ת' רמ"ב+ זולתי עיקר ותוספת ושאר תנאי כתובה לא זולת. ואין ראוי להוסיף על זה וכל המוסיף גורע +ועל כיוצא בזה אמרו הבו דלא לוסיף עלה, וכתובתו לא תתבטל נדונייתה (רדב"ז).+ וכתובתה ג"כ לא תפסידה בתביעתה לנדוניא אבל הבחירה בידה +עפ"י משנה כתובות נ"ד ב', ה' אישות פי"ח ה"א, ועי' ת' הרי"ף סי' רפ"ד+ או תשב בבית אלמנותה או תשבע ותטול כתובתה אם היורשות בוגרות. אם היתומים קטנים אי איפשר להשביעה ולא לתת לה מאומה לפי שהעיקר אצלנו הוא אין נזקקין לנכסי יתומים אלא א"כ רבית אוכלת בהם +בבא קמא ל"ט א'+ או לכתובת אשה משום חינא וזאת דינה בתביעת הנדוניא כדין ב"ח וכתב משה.
שו"ת הרמב"ם סימן שעב
 
שאלה אדם נשא אשה אחת וכתב עליו בכתובה התנאי אשר נוהגים בו בני אדם שהוא זה +נוסח תנאי זה הובא לעיל ת' מ"ה ונמצא גם בכתובה קראית אצל מאן ח"ב רי"ב, התנאי נזכר גם ת' ר"ב ושע"ג, ושם נאמר שהוא מהתנאים הידועים ונהוגים במצרים, עי' ת' הרי"ף סי' ק"כ ות' ר"י מיגאש סי' קכ"ט, אסף ס' השטרות לרה"ג עמ' ס"ז, ועי' בספרו האנגלי של ל' מ' אפשטיין על הכתובה (ניו יורק אלף תשע מאות עשרים ושבע) עמ' רע"ב ה ועוד+ ועוד קבל עלוהי נמי דלא למיסב עלה איתתא אחריתי ודלא לאשהויי גביה אמתא דסניא לה קמה ואי נסיב עלה אתתא אחריתי או אשהי גבי' אמתא דסניא קמה קביל אנפשיה דלישקול לה מאוחרא דילה עד גמרא ולמכתב לה מאי דמיפטרא ביה מיניה ואע"ג דאיהי בעיא למיפק ואיהו לא בעי לאפוקה ועוד קביל עלוהי נמי שתהא כלתא דא נאמנת בביתה ובדיבורה על כל מיני מאכל ומשקה דמסתפקין בגויה ועל טענת שמא ולית ליה ולא לירתיה בתריה לאשבועה על הכין שום שבועתא בעלמא לא קילתא ולא חמירתא ואפי' על ידי גלגול ואפי' חרם סתם. והיה לזה האדם שפחה א' ותבעה ממנו אשתו שימכרנה כמו שהתנה עמה להיותה בלתי מקבלת דבריה והוא טען שהיא של אמו מה יתחייב בטענתו זאת. וכן גם כן אם ירצה לגרש אשתו זאת היוכל להשביעה או להטיל עליה חרם על דבר ממה שהאמינה עליו והיא טענת שמא כמו שזכר לא ממה שיאכל וישתה ולא זולתו משאר הדברים כולם. גם זה האיש מחרת נשואיו לזאת האשה נתן לה ב' נזמים זהב לבשתם בפניו ז' שנים אח"כ חזר לקחם ממנה בעת הגירושין היש לו לעשות זה. ואם נפטר זה האיש היש ליורשיו אחריו להשביע על מאוחרה בדבר מטענת שמא או לא. תורינו הדרתו הקדושה מה הדין בכל זה כאשר הראהו מן השמים ושכרך כפול.
 
תשובה אין הבדל הן שתהיה השפחה שלו או של זולתו אין לחייבה לשבת עם שפחה שאינה רוצה לשבת עמה כמו שהתנה. ויוכל להטיל חרם סתם אצל דבר מהדברים להיותו בלתי שבועה +ויוכל להטיל חרם סתם וכו' אף על פי שפטרה אף מחרם סתם אין הפטור מועיל ועיין ח"א עמ' קפ"ד, קפ"ה וכן דעת רב האיי גאון בתשובתו בספר התרומות שער כו ח"ב וכן דעת הרי"ף בתשובה עיין תשובות הרשב"א חלק ד סי' קלה. (ומתשובות הרשב"א זאת מבוארת דעתו ודלא כבעל גידולי תרומה שם), א"ן.+ ואם הודתה שלקחה אי זה דבר חייבת להחזירו ואם לא לקחה לו מאומה אין הפסד בחרם כולל אותה מזולתה. וכאשר תתבע מאומה מהיורשים לא תקח דבר עד שתשבע שבועת אלמנה +כתובות פ"ז א', ה' אישות פט"ז ה"ד+ להיות שלא פטרה זולתי מהשבועה שתתחייב לו לבד +הוא לא פטרה אלא משבועה כשיתבעו ממנה היורשים אבל אם היא תובעת מהם דבר - איננה נפרעת אלא בשבועה, וכן מדייק לשון הפטור: נאמנת בביתה ובדיבורה על כל מיני מאכל ומשקה שמסתפקין בגויה ועל טענת שמא (לקחה דבר שלא ברשותו) ולית ליה ולא לירתיה בתריה לאשבועה על הכין שום שבועתא וכו' ועיין תשובות הגאונים הרכבי סי' א, א"ן, ה' אישות שם סוף הי"ט, [תימה, הן כתב: ולא לירתיה בתריה. פ"ן מציין ה' אישות שם סוף הי"ט, אולם עי' שם ה' כ', ועי' עוד ת' שע"ט, א'].+ ויש לה לקחת נזמי הזהב וכל הדומה להם מתכשיטיה ובגדי משי ותכלית מה שנאמ' בזה אין שמין מה שעליה +כתובות נ"ד א', ה' אישות שם ה"ד, ועי"ל ת' מ"ד+ אם יש לכם בזה שניתן במחרת נשואיה מנהג מפורסם שהיא מתנה שאינה חוזרת אז יעשה כפי המנהג וכתב משה.
שו"ת הרמב"ם סימן שעג
 
שאלה יורנו גאונינו אדונינו משה הרב הגדול אור העולם ופלאו ממזרח שמש עד מבואו ירום הודו למעלה למעלה. בראובן נשא לאה והתנה על עצמו בכתובה התנאים הידועים +עי"ל ת' שע"ב נוסח התנאי ובהערות שם+ ונהוגים במצרים והוא שלא ישא על אשתו אשה אחרת ושאם ח"ו ינשא עליה יפרע לה המאוחר ויפטרנה בגט אעפ"י דאיהי בעיא למיפק ואיהו לא בעי לאפוקה ומת שמעון אחיו ונפלה אשתו לפניו ליבום ואמרה לו אשתו הואיל ויכול אתה לחלוץ אם תיבם אותה נמצא שאתה נושא אשה ברצונך ונמצא מחוייב לפרוע לי המאוחר. והוא רוצה ליבם אשת אחיו ואומר שבעת התנאי לא עלה על דעתו זאת הגזירה ולא עלתה על לבו. יורינו מורינו אם חייב לפרוע המאוחר כשייבם או לא ושכרו כפול מן השמים.
 
תשובה +בשו"ת ב"י שציינתי מפקפק אם התשובה היא להרמב"ם והעלה דאולי בילדותו שנאה ובזקנותו בחבורו חזר בה, עי' במבוא+ אינו מחוייב לפרוע את המאוחר בשביל התנאי הזה אלא אם כן היה כתוב בתנאי בפירוש שלא ישא ולא ייבם יבמתו לפי שהייבום מין אחר ממיני נישואין בשביל היותו נישואין נגמרים ונעשים במיתה ואין הדבר תלוי ברצון. ראיה לזה אומרם ז"ל +נדרים ע"ד א'+ ומה אשה שקנה לעצמו מפר נדריה אשה שהקנו לו מן השמים וכו' +יבמות ל"ט א' וש"נ, ה' יבום פ"א ה"א שזו אשתו היא שהקנו אותה לו מן השמים+ ושקלי וטרו בגמ' והכל מודים שהיבמה אשה שהקנו לו מן השמים ושקדושיה מדרבנן +יבמות נ"ב א', ה' יבום פ"ב ה"א+ והטענה שאמרה אשתו שיחלוץ לקיים תנאו האמת כך היה עולה במחשבה בתחלת העיון וכן היה הדין אלו היה מצות יבום וחליצה שוים כאחד אבל לפי העיקר שבידינו +ה' יבום פ"א ה"ב, ועי' מראה המקומות שציינתי ת' רי"ח, הע'+ שמצות יבום קודמת למצות חליצה בטלה טענה זו ויוכל לומר כל מה שהתניתי על עצמי הוא מניעת הנישואין שהם בבחירתי ורצוני שהם רשות אבל נישואי מצוה לא עלה על לבי ולא התניתי עליהם ולא עלתה על לב האשה גם כן בעת שהתנתה עלי ובטענה זו אינו חייב להוציא ממון מתחת ידו אלא בראיה ברורה כגון שיהיה התנאי מפורש הרבה שאין בו שום דחייה כמו שכתבנו שצריך שיהיה כתוב בפירוש ולא ייבם וכו' והראיה הברורה מאומרם ז"ל +גיטין ע"ג א'+ ההוא דזבין ארעה לחבריה קביל עליה כל אונסא דמתיליד לסוף אפיקו בה נהרא אתו לקמיה דרבינא אמר ליה זיל שני ליה +לפני' הגי' שפי ליה וכ"ה בכ"י+ דהא קבילת עלך כל אונסא דמתיליד אמר ליה רב אחא בר תחליפא לרבינא +לרבא (כ"י)+ אונסא דלא שכיח הוא איגלל מילתא ומטא לקמיה דרבינא +לפני' הגי' לקמיה דרבא וכן הגי' לקמן בת' רבי' יצחק+ ואמר אונסא דלא שכיח הוא ע"כ. ובזה הוא פריך +וכך הוא פסק ההלכה כרבינא הנה מכאן שנאמר שלא התנה זולתי על מה שעלה בדעתו וכן מפורסם מזה התנאי אשר יתנו בני אדם הוא שלא יתבע אשה אחרת וישא אותה על אשתו מרצונו ורצונו או להזיקה או ליופי האחרת בעיניו (כ"י)+ הנה נראה ברור +עי' ה' מכירה פי"ט ה"ו והוא הדין לכל תנאי הממון שאומדין דעת המתנה ואין כוללין באותו התנאי אלא דברים הידועים שבכללם היה התנאי וכו', ונראה ברור שעפ"י התשובה שלפנינו העלה רבינו כלל זה, ועי' במבוא+ מהמעשה הזה שלא נדון על נוסח לשון התנאי ולחייב כל מה שיראה ממנו אעפ"י שהתנה עליו כל אונסא דמתיליד עכ"ז החיוב הוא כפי מה שיראה לנו אומדן דעת האיש המתנה על עצמו במה שאינו מחוייב ולא נחייבהו אלא במה שנאמת ונברר שהיה כונתו ורצונו עת התנאי וידוע וגלוי מתנאי זה שנהגו העולם לכותבו שהכונה היא שלא ישדך ולא יקדש אשה אחרת וישאנה על אשתו ברצונו או לצרור עליה או שמצא אחרת טובה ומצאה חן בעיניו ולא יוכל שום אדם לומר שזה האיש המתנה עלה על לבו +השוה הסגנון בה' מכירה שם ה"ה ולא עלה על לב המוכר דבר זה הפלא בעת שהתנה+ עת הנישואין שימות אחיו בלא ולד ותפול לו אשת אחיו לייבום ועם כל זה התנה על עצמו ואין ספק דדבר זה מילתא דלא שכיח ונתברר מזה המעשה שכל מילתא דלא שכיח היא חוץ מהתנאי אעפ"י שלשון נוסח התנאי כולל הדבר ההוא. ומה שיראה לי בבירור מוחלט באמת ששום אדם לא יחלוק על דין זה כי אם מי שיהיה רחוק מההשערה וההקש או שאינו נזכר לזה המעשה. והמקום ברוך הוא יצילנו משגיאות ויצליחנו. וכתב משה ב"ר מימון זצ"ל.
 
תשובת רבינו יצחק אומר אני יצחק בר רבינו ששון הדיין נ"ע שנשאלתי מקודם לכן על ראובן נפלה לו יבמה וכשרצה ליבם מנעתו אשתו בתנאי הכתוב לה בכתובתה שלא ינשא עליה ושאם ינשא עליה יהיה חייב לתת לה המאוחר והשיב לה ראובן שהייבום לא היה בדעתו והשיבה לו אשתו שהתנאי היה שלא יביא עליה איזה אשה שתהיה או יבמה או נשואה והשבתי תשובה לקיים דברי האשה ומאמרה הואיל וכן נראה מהמתנה עליו זה התנאי ואח"כ עמדתי על דברי חז"ל מסכת גיטין פ' מי שאחזו +גיטין ע"ג א'+ שנראה משם שנלך אחר דעת מי שמקבל התנאי עליו בדברים המוכיחין על התנאי ולא נמשך אחר דעת וכוונת מי שהתנאי אליו לצורכו וזה לשונם ז"ל ת"ר הרי זה גיטך אם מתי מחולי זה ונפל עליו בית ונשכו נחש אינו גט וסבת זה לפי שאנו נמשכים אחר דעת המתנה על עצמו שהוא הבעל ולא היה בדעתו נפילת הבית עליו ונשיכת הנחש וכו' כי אם המיתה מחמת החולי ובזה גם כן היה אלו אכלו ארי כ"ש ז"ל שלחו מתם אכלו ארי אין לנו ע"כ. ואעפ"י שאילו שידענו כוונת האשה היה נראה לנו שרצונה היא להנצל מהיבם אחר מיתה עוד הביאו בגמ' אחר זו הברייתא ואמר ההוא גברא דזבין לחבריה קביל עליה וכו' ומטת לקמיה דרבא והקשה רבינא לרבא מסוף הברייתא הא אם לא יעמוד מחולי זה נפלה עליו בית ונשכו נחש הרי זה גט וידוע שנפילת הבית ונשיכת נחש היא מילתא דלא שכיח ולא העלה אותה השכיב מרע על דעתו ואמר עליה בעל הברייתא הרי זה גט וכיצד אתה רבא אומר דמילתא דלא שכיחא אינה עולה על דעתו קודם שהתנה על עצמו והשיב רבא לרבינא לא תקשה עלי מסוף הברייתא ורישא דברייתא מסייע לדברי והוא אומרם אם מתי מחולי זה ונפל עליו וכו' אינו גט וכו' זיל בתר סברא וכו' וכך זה הוא האיש שהתנה על עצמו שלא ישא על אשתו לא העלה בדעתו שימות אחיו בלא בן ותפול אשתו לפניו לייבום ולא חייב בעצמו הואיל והמוציא מחבירו עליו הראייה זהו מה שהעליתי ונראה לי בנדון זה והב"ה יצילנו מהעונש. וכתב יצחק בר ששון הדיין.
 
תשובת הנשיא. הדין שחרץ הרב הגדול רבינו ומורנו משה קצין עם רב ממזרח שמש עד מערב בן רבינו מימון זצ"ל הוא אמת ואין אדם שיוכל להשיב על דבריו כי נכוחים הם למבין וישרים למוצאי דעת ואין לנו לסמוך על משענת קנה הרצוץ ולהניח דברי אמת ולפנות אל רהבים ושטי כזב. וכתב יהודה הנשיא נשיא גליות כל ישראל +ע"ד החתימה הזאת עי' פוזננסקי גאוני בבל וכו' עמ' קל"ו, עפנשטיין נ"ג הע' ד'+ בן יאשיה הנשיא נשיא גליות כל ישראל בן שלמה הנשיא נשיא כל גליות ישראל נין הגבר הוקם על משיח אלהי יעקב ונעים זמירות ישראל זכר צדיקים וקדושים לברכה ושלום.
 
תשובת הדיין אבי החכם לאשר נשאל במושב הנשיאות של אדונינו נשיאנו נשיא כל ישראל אביר התעודה מלך העדה רב יהודה הרב בעל אנשי מזרח מערב ירום הודו ויגדל כבודו עד ביאת מורה צדק השאלה הנזכרת למעלה והשיב עליה מורינו אור עינינו משה הרב הגדול פטיש החזק אור העולם ופלאו ממזרח שמש עד מבואו ירבה אלהינו תורתו ויגדיל וירומם מעלתו וכתב שלא יחוייב לפרוע המאוחר כפי לשון התנאי שהתנה אלא א"כ היה מבואר בתנאי שלא ישא ולא יקדש ולא ייבם יבמתו והביא ראיה לדבריו מאומרם ז"ל +נדרים ע"ד א'+ ומה אשה שקנה לעצמו מפר נדריה אשה שהקנו לו מן השמים לא כל שכן נראה מזה שהיבמה היא אשה שהקנו לו מן השמים וכתב עוד על פי דרך זה ומאמר רבינו יחי לעד גלוי וידוע ומפורסם ממאמריהם הידועים בתלמוד והוא אומרם ז"ל +יבמות נ"ד ב'+ אמר רב הונא רמז ליבמה מן התורה דאמר קרא ואיש אשר יקח את אשת אחיו נדה היא וכי אשת אחיו נדה היא אלא כנדה ומה נדה אעפ"י שהיא בכרת יש לה היתר אף אשת אח אעפ"י שהיא בכרת יש לה היתר ומתמיה רמז ליבמה וכו' ובכמה מקומות מהתלמוד אמרו שאסור לבטל מצות יבמין +יבמות ל"ט ב'+ שהיא מצוה חמורה.
 
ובמה שכתוב עוד רבינו (ז"ל) שמצות יבום קודמת למצות חליצה הנה כבר נשאלו קצת מהגאונים +עי' המקורות שציין גינצבורג גש"ב עמ' ר"ע, ועי' לעיל ת' רי"ח, הע'+ והשיבו בלשון זה שתי מתיבות חלוקות בדבר +[על מחלוקת שתי הישיבות אם מצות יבום קודמת עי' מש"כ כחלופי /בחלופי/ מנהגים והוראות בין ישיבות סורא ופ"ב עמ' ל - ל"ב. א']+ סורא אמרי כן ופומבדיתא אמרי כן ומיהו דאתקין רב יהודאי גאון זצ"ל +עי' טיקוצינסקי די גאון, ואראורדונגן עמ' ד' ואילך שאסף את החמר על תקנה זו+ אם היבם ראוי לה והוא רוצה לייבם והיא מורדת לו אם התפיסה הבעל כלום כגון צררי וזוזי או מאני ותכשיטי והן תחת ידיה זכתה בהן ושאר מה שכתוב בכתובתה מן המתנה ותוספת אין נותנין לה כלום ונדוניא נוטלת מה שבפניה ממקרקעי וממטלטלי כל שהוא ומה שכלה ואבד אין על היבם ממנו כלום וכדאמרי' בגמרא +כתובות ס"ד א'+ דתפסה לא מפקינן מינה דלא תפסה לא יהבינן לה ואם אין היבם ראוי כגון שהוא ילד והיא זקנה או בהפך ואין צריך לומר מוכה שחין ובעל פוליפוס ובורסי +יבמות ד' א', עי' ה' יבום פ"ב הי"ד+ והיא מורדת כל כי האי גוונא נוטלת בין תוספת בין מתנה וכ"ש נדונייתה והיינו טעמא דסורא וכן נהגו רבותי הראשונים וכן נהגו אחריהם וכה תעשון.
 
ומה שכתב רבינו יחי לעד על מעשה רבא +גיטין ע"ג א'+ וז"ל ההוא דזבין ארעא וקביל וכו' אמר שהלכה כרבא וכו' אין בדבריו אלה פקפוק וזה תלמוד ערוך וכבר דקדק ממנו שלא נמשך ונבין ככל התנאים אלא הדבר הבחיריי שיראה בו אומדן דעת זה המתנה על עצמו במה שיוברר שהיה רצונו וכונתו עת שהיה התנאי ואין לדון אחר רבינו יחי לעד הואיל וכל דבריו הם באמת ובתמים אין בהם נפתל ועקש והרוצה ליחנק יתלה באילן גדול ורבינו ממולא אופני מזימות ומעייני החכמה ומי יערוך דברו לנגדו ומי יתגדר לצידו כי כל טהרותיו מעשה חכמה היא ומלאת /שמא צ"ל: ומלאכת/ חושב דברי חכמים וחידותם אלהינו יחייהו ויאמצהו אמן נצח סלה. וכתב שלמה ב"ר זכאי ז"ל.
 
תשובת רבינו פרחיה נר"ו. לאשר בא במושב הנשיאות של אדונינו יהודה נשיא גליות כל ישראל.
 
שאלה על ראובן יש עליו תנאי לאשתו שלא ישא עליה ואם דבר זה יהיה חייב לתת לה המאוחר ולפוטרה בגט כשר ומת אחיו ונפלה אשתו לפניו לייבום ומנעתו אשתו מלייבם שאמרה לו אם רוצה אתה לייבם תן לי המאוחר כמו שהתניתי עליך או חלוץ ואמר לה לא התניתי על עצמי שלא אשא אלא הנישואין שברשותי ובחירתי אבל נדון זה הוא מצוה שחייבני הש"י ולא התניתי כך על עצמי מי אמרינן הואיל ובידו לחלוץ אם ירצה יחוייב לפרוע המאוחר כטענת האשה או נאמר שמעולם לא התנה כך על עצמו לדחות מצות יבום ע"כ השאלה.
 
וגזרה עלי הדרת הנשיאות תרומם שאכתוב מה שיראה בדין זה ועשיתי כן לקיים מאמרו לא מהיותי ראוי לדון ולהורות ואין אני כמכריע ולא מורה לפני רבותי ומה שיראה לע"ד שהואיל ומצות ייבום קודמת כמו שיתבאר מאומרם ז"ל חזרו לומר +יבמות ל"ט ב'+ מצות יבום קודמת והטעם יבא עליה מכל מקום בזה הוסרה הטענה שנתלית בה האשה ואמרה לו שיחלוץ ומה שנתלית האשה וטוענת מענין התנאי שהתנה עליו אינה טענה שהרי לא נתברר בפירוש בעת התנאי שאמר לא אייבם וכו' כמו שאמרו שם ההוא גברא וכו' כן גם כן זה האיש שקבל עליו שלא לישא הוא כמו אותו האיש דקביל עליו כל אונסא וכמו ששטיפת נהר את השדה אמרו עליו אונסא דלא שכיח כן גם כן היא נפילת אשת אחיו לפניו לייבום מפני שלא היתה כוונתו על זה ולא עלה על דעתו כי מן השמים רמיוה עליה זהו הנראה לע"ד והמקום יצילנו מעונשי הדין ויאיר עינינו במאור תורתו וכתב פרחיה ב"ר יוסף.
שו"ת הרמב"ם סימן שעד
 
שאלה במדינה שמתנים בה +עפ"י מנהג א"י ומצרים, עי' מש"כ ע"ז י' נ' אפשטין בס' השנתי ליל"ג ד' עמ' שע"ב, פישר שם י"א עמ' קס"ג, אסף מדעי היהדות א' עמ' פ"א וס' השטרות לרה"ג עמ' נ"ז נוסח תנאי כתובה כזה נמצא לדוגמא בשטר כתובה שהדפיס ברלינר בקובץ על יד ט' (שריד מעיר עמ' ג'), לונץ ירושלים ו' עמ' רל"ח, שכטר י"ג עמ' ר"כ מאן ח"ב עמ' רנ"ט הע' ז' (ועי"ש עמ' שפ"א בהוספות) ועוד, ועי"ל ת' צ"ט, בשו"ת ה"ר יעקב בי רב סי' מ"ו ד"ה ודע מביא לשון התקנה של דמשק המקובלת מהנגידים שעברו והחכמים וכן מנהגם במצרים ועוד קביל עלוהי חתנא דנא דאם ח"ו תפטר כלתא דא בלא ולד חי מיניה דכר או נוקבא די הדרי פלגו מאי דמישתאר מנדונייתא לירתא מבית אבוהא+ שכל אשה שתמות בלי ולד יחזרו חצי נכסיה לבית אביה וכותבין זה התנאי בכל כתובה ורצתה אשה אחת לדמיון נתעורר במחשבתה והוכשר בעיניה. ונכספה עשותו שתקח נדוניתה של בית אביה הכתובה בשטר כתובתה ותתננה לאיש אחר מבלעדי אישה ובית אביה והסכים בעלה על ידה אחר שכתב עליה שטר שקבלה כל זה ולא נשאר לה עליו בשטר כתובתה זולתי המאוחר ושהיא מחלה לו מחילה גמורה וליורשיו אחריו ומיורשיה אחריה וכתבה שטר מתנה לאיש הנז' בכל מה שיכלול אותו שטר כתובתה ממקרקעי וממטלטלי ונתנה לו זה מתנה גמורה מחיי' מעכשו וקנו אחר זה מיד הבעל שהוא הסכי' במתנה וסלק עצמו מכל מה שיכלול אותו שטר כתובתה מנכסי צאן ברזל קרקעות ומטלטלים והקרקע שיש לה בשטר כתובתה אותו שכבר נתנה במתנה הותנה בו על הבעל שאם תפטר האשה בלא ולד יחזיר כל הקרקע בכללו לאביה. יורנו אם אחר נתינתה כל מה שכולל אותו שטר כתובתה מנכסי צאן ברזל קרקעות ומטלטלין לזולת בעלה עם הסכמת בעלה על המתנה ושהוא נתרצה בה כשמתה אם יתחייב ליתן ליורשיה מבית אביה דבר ממה שבשטר כתובתה מנכסים או קרקעות או לא יורנו רבינו.
 
תשובה המתנה קיימת בלי ספק ואין הבעל מחוייב לתת ליורשי האשה דבר הואיל וכבר נתנה כל מה שהכניסה בנדוניא לפי שפסק ההלכה +בבא בתרא קל"ז א', ה' זכיה ומתנה פי"ב ה"ג+ נכסי לך ואחריך לפ' אין לשני אלא מה ששייר ראשון וכ"ש וק"ו בתנאי הזה שלא נפסק הענין אלא שנתלה בתנאי וכאילו אמר נכסים אלו לך ואחריך אם תמותי בלא בן לפלוני ומכרה ונתנה שהדין בלא ספק אין לשני אלא מה ששיירה וזהו דין התנאי בכל מקום אין הפרש אם פירש זה ואמר אם תמות בלא ולד יחזור חצי מי דישתאר מנדוניא זו לבית אביה כמו שכותבין אנחנו בקצת הכתובות או לא יפרשוה +ועיין אף לעייל סי' נ"ה, א"ן+ לפי שהוא ידוע שאין לו מלעשות רצונה בנדונייתה ואין הפרש בין אם היתה לובשת לבוש עד שיבלה או עד שיקרע או שתתן אותו או שתמכרנו וכזה ה"ה בקרקעות וכן האיש שנתחייב לאביה וכתב על עצמו בישראל וגוים כ"כ דינרים נגד חצי כתובתה בפשרה אע"פ שהוא יותר אם תפטר מבעלה בלא ולד אינו חייב בשום דבר מהם כלום לפי שלא נתחייב בזה אלא במקום הנדוניא שתגיע לבית אביה וכיון שמכרה או נתנה לא נשאר לה דבר וכמו שאם הניחה ולד היה מתבטל מעליו החוב כך אם לא הניחה מה להוריש בטל מעליו החוב וחייב לתת לו אלו השטרות שבידינו וערכאות ויקרע אותם ותתן הכתובה לבעל וזה כולו לא יתחייב אצלי עד שידיר הנאה הבעל מנכסי אשתו שמא יעשו קנוניא על נכסי יורשי האשה מבית אביה דומה לערב לאשה כתובתה והיה בעלה מגרשה וכו' +בבא בתרא קע"ג ב'+ וכן הענין בזה +לפי, א"ן+ שנחוש שזה הבעל ואשתו. וזה המקבל מתנה בנגלה +עי' ב"ב מ' ב', ה' זכיה ומתנה פ"ה ה"א תוספת א"ן, אין כל קשר בין המצויין כאן ובין העניין בתשובה, הכוונה היא: בנגלה היא המתנה והנסתר היא הקנוניא+ הם עושים קנוניא על נכסי יורש ותהיה האשה הזאת שלא נתנה בנסתר ולא מקבל המתנה זה זכה באמת לעצמו אבל כוונתם שיחזור מקבל המתנה בגלוי לתת אותה לבעל ולזה אומר שידיר הנאה מאלו הנכסים +ויאמ' אלו הנכסים שקבל, ונשמט בדפוס ע"י הדומות ועל ידי הדברים מוקשים, א"ן+ שקבל אותם מקבל מתנה אסור לו +לי, א"ן+ ליהנות בהם לעולם ועד נדרתו +ועוד נדרתי, א"ן+ נדר זה ואחר כך תתקיים המתנה ביד המקבל וינתן שטר החוב שבערכאותיהם לערב כמו שזכרנו או יחרים חרם סתם בפני הבעל ומקבל המתנה בשם +על, א"ן+ כל מי שעשה קנוניא על מתנה זו בענין נסתר זולת הנגלה ממנה והנגלה ממתנה זו כנסתר ממנה ויענה הבעל והמקבל המתנה אמן ואח"כ ידונו כמו שביארנו ואם חזר מקבל המתנה ומכר ממנה דבר לבעל או נתן לו מתנה הכל אחר קבלת החרם אין חשש ואם תבעו יורשי בית אביה שיחרימו אין דוחה אותם מזה ואם תבעו מהבעל שידיר הנאה כמו שזכרנו ואמר הבעל לא אאסור על עצמי דבר שהוא מותר אבל יחרימו סתם בשם +על, א"ן+ כל מי שעשה במתנה זו קנוניא ויש לו בה דבר נסתר חוץ מהנגלה ממנה הדין עמו ויחרימו כמו שזכרנו ואחר זה יפסקו הב"ד +עי' בשו"ת ר"ב אשכנזי שם בישוב התשובה+ כמו שחלקנו. וכתב משה ב"ר מימון זלה"ה.
שו"ת הרמב"ם סימן שעה
 
שאלה על דין אשה שנשתמד בעלה בארץ אחרת והיא תובעת כתובתה בבית דין הכח בית דין יפה להגבות לה כתובתה מנכסי בעלה אם לא כי אמר אחד מן השופטים יש כח בית דין להגבותה כתובתה ואינו אלא מן המתמיהין שהרי כותב לכשתנשא לאחר תני לי כל ממון שכתוב ליכי והיא אינה יכולה להנשא כל זמן שהיא בחיי בעלה אם לא יגרשנה וכתובתה לא נתנה לגבות מחיים.
 
תשובה דרך הדין שלא תטול כתובתה עד שיגרשנה או עד שימות שעדיין היא אשת איש אבל גאוני מזרח ומערב כולם הורו שתטול כתובתה אם רצתה +עי' ה' נחלות פ"ו הי"ב על מנהג חכמי המערב בזה+ וכן מעשים בכל יום לפנינו בדבר זה ודרך קנס הוא דבר זה לזה הרשע וסמכו על זה שאמרו רז"ל הפקר בית דין הפקר +גיטין ל"ו ב' וש"נ, ה' סנהדרין פכ"ד ה"ו+ ומדרך זו באו להוראה זו וכן הורו וכן אנו עושים תמיד שכל מי שנשתמד אם נפלה לו ירושה תנתן לבניו הכשרים +עי' ה' נחלות פ"ו הי"ב, ועי' תה"ג שציינו הרכבי תה"ג סי' של"ב, מילר תגמו"מ סי' י"א, אסף תה"ג א סי' י"ט, גינצברג גש"ב קכ"ב ובהוספות עמ' תרל"ו ועי' בספרו של רד"צ הופמן, הש"ע והרבנים וכו' (גרמנית), מהד"ב ברלין אלף שמונה מאות תשעים וארבע עמ' ס"ז, טשרנוביץ במ"ע המשפט שנה א' קנ"א+ ואם אין לו בנים בישראל תנתן ליורש אחר הראוי לירש כאלו אם לא היה הרשע מצוי בעולם. וטעמם גם בזה הדין הפקר בית דין הפקר וגם אני אמרתי בדין זה שתטול בלא שבועה כלל +עי' ת' ר' נטרונאי גאון בשערי צדק ג' ב' כ"ט בענין גירושי משומד+ הואיל ומשום הפקר +[הפקר בית דין (כיב"א)]+ אני נותן לה כתובתה וכזה ראוי לדון. משה ב"ר מימון ז"ל.
שו"ת הרמב"ם סימן שעו
 
שאלה בר ישראל גירש אשתו ויש לה עליו בליות בשטר כתובה ושאלה ממנו שווים א"ל השבעי לי שלא נטפלת בשום דבר ממנה לא במכר ולא במתנה ולא החבאת שום דבר ממנה לא במכר ולא במתנה א"ל הביא לי שווי מה שבלע ואח"כ אשבע אבל לא אשבע קודם הביאך השווי הנז' א"ל ב"ד הדין עמה ואמ' המגרש אני עני תכתוב גרושתי שווי הבליות עלי ולה יורשים ואם תמות ולא תשבע על מה שטענתי עליה יקבלו היורשים ממני דמי הבליות מבלי שבועה הואיל ונפטרה ולא השבעתיה הורינו רבינו האם למגרש להשביע גרושתו שלא מכרה ולא נתנה ולא החביאה דבר מבלי רשותו ואח"כ יכתוב עליו שטר בשווי מה שבלה מהכתובה אם לא ושכרך כפול מן השמים.
 
תשובה יכתב בזה שטר +עי"ל ת' ל"ד ושס"ג, ועי' ה' אישות פי"ב הי"א+ ויתנה בו שהיא לא יהיה לה מאומה מטענתה זאת זולתי אחר שבועתה +בה' אישות פט"ז ה"ד פסק רבי' שגרושה גובה בלא שבועה וצ"ע+ וישבע הוא שאין לו עכשיו ממה שיוכל לפורעה מאומה +שבועה זו מתקנת הגאונים עי' ה' מלוה ולוה פ"ב ה"ב ולעיל ת' שס"ג ולקמן ת' שפ"ז, עי' מש"כ בזה שווארץ שם ח"א עמ' שפ"ו והמקורות שציין טיקוצינסקי תקנות הגאונים (גרמנית), ברלין אלף תשע מאות עשרים ותשע, עמ' ס"ז ואילך ותה"ג אסף א' סי' ק"ל וכו'+ וכאשר יביא לה דבר ממה שנתחייב והוקצב עליו יהיה לה הבחירה או תשבע ותקחנו ותשאר תמידית על ממונה עד אשר תקחנו או תשים הדבר אשר הביאו לה ע"י שליש עד שיתקבץ הכל ותקחנו אחר שבועתה וכתב משה.
שו"ת הרמב"ם סימן שעז
 
תשובה מבלי שאלה האלמנה יעשו עמה חשבון +כתובות נ"ד ב', ה' אישות פט"ז ה"ד+ אפי' בבגדים שעליה והבחירה בידה לקחת הבגדים בשווים או תחזיר הכל ליתומים ותגבה מאוחרה ודמי הבליות אחר שבועה בנקיטת חפץ ויגלגל עליה שהיא לא שמשה אותו נדה אבל היתה סופרת ז' ימים נקיים וטובלת. +ה' טוען ונטען פ"א הי"ב, ועי"ל ת' י"ב, קפ"ט ושס"ח ואילך+ ואם ראו ב"ד בפשרה יעשו פשרה. וזאת שנתחייבה בקנין לפרנס בניה עד שיגדלו אינה חייבת מזה מאומה עד שתקצוב עליה ההוצאה בסכום ידוע ותשעבד עצמה ליתומים בזה בתורת חוב +עי"ל ת' ל"ג+ ואם לא עשתה כך אינה חייבת מאומה מב' פנים הא' להיות זה באופן מתנה ואין אדם מקנה לחבירו דבר שלא בא לעולם +קדושין ס"ב ב' וש"נ, ה' מכירה פכ"ב ה"א+ והב' להיותו נותן דבר בלתי קצוב +עי' ה' מכירה פי"א הט"ז+ אפשר שיהיה דינר או אלף בחלוף השער. ובדרך כלל יש לה לתבוע פרנסתם בדיני ישראל וכתב משה.
שו"ת הרמב"ם סימן שעח
 
ובתשובה אחרת כתב הרמב"ם וז"ל תכשיטי זהב וכיוצא בהם ר"ל תכשיטי ומלבושי משי ודוגמתם ותכלית מה שנאמר בזה אין שמין מה שעליה ממלבושים שהיא לובשת אותם תמיד +כתובות נ"ד א' ועי"ש ס"ז א' ה' אישות פט"ז ה"ד ועי"ל ת' מ"ד [וכן שע"ב].+ וכתב משה.
שו"ת הרמב"ם סימן שעט
 
תשובת שאלה על ענין זה שאמרת שמי שכתב לאשתו נאמנות +ה' אישות פט"ז ה"כ כדעת הרי"ף כתובות פ"ט סי' שמ"ח ועי' ת' ר' שרירא גאון בתה"ג הרכבי סי' א' לענין הכותב נאמנות לאשתו ושם סי' רכ"ד ועי' ת' שערי צדק דף ס"ט א' סי' ע'+ אין מועיל אצל הלקוחות אלא אצל היורשים. דין אמת הוא שאין זה מאמינה אלא על ידי עצמו אבל להפסיד ממון אחרים אינו יכול היאך זה מאמין לה להפסיד ממון אחרים. ומשנה ערוכה בידינו +כתובות פ"ן א'+ מנכסים משועבדים לא תפרע אלא בשבועה וכי מפני שהאמינוה אינו עשוי להתפיסה צררי ואינה עשויה למחול והיאך תטרוף ויאבד הלוקח מעותיו בלא שבועה אלא לעולם לא תטרוף עד שתשבע שלא פרעה כלום ולא מחלה והא דתנן +כתובות פ"ו ב'+ ולא ליורשי ולא לבאים ברשותי הוא שלא יבואו הבאים ברשותו להשביעה על מה שתפשה שיאמרו לה השבעי ואחר כך תטלי כתובתך שהיא אומרת כבר האמין אותי בעלי ואין לכם אלא הנשאר אחרי ובלא שבועה. אבל כשתבוא היא להוציא מיד הלוקח ולהפסיד ממונו תאמר לו כבר האמין אותי לקחת ממונך בלא שבועה. אין ראוי לשמוע דבר זה כל שכן לדון בו. ומה שאמרת דין אמת הוא כתורה וכהלכה שאין הנאמנות מועלת אלא ליורשין שאינן מפסידין כלום והוא רצה ליתן ממונו לה ולהאמינה אבל לוקח שנתן את מעותיו לא מסלקין ליה בכדי. משה ב"ר מימון זצ"ל.
שו"ת הרמב"ם סימן שפ
 
שאלה שלמה הלוי אשתו הכניסה לו בנדוניתה חצר אחד ונכתבה לו בכתובה אח"כ מתה אשתו והסתיר אביה כתובתה וטען שזאת החצר היא לאחי האשה אשר מתה קנאה מאביה בשטר ערבי קודם תת האב החצר הנז' לבתו והראה השטר ונצחו בזה. שוב נתפשרו ביניהם כי שלמה הנז' יקח שני שלישי החצר הנז' והודה לו שלמה בשליש האחד וכתב לשלמה הנז' כתב בדיני ישראל על זה אח"כ נמצאת הכתובה ביד ראובן. הורנו הדרת אדונינו גאון תעודתינו הדין בזה ושכרך כפול מן השמים.
 
תשובה החצר כולה לשלמה הנז' כפי שטר הכתובה +גיטין י"ד א', ה' מכירה פט"ו ה"ב וה' סנהדרין פ"ו ה"ה דכל קנין בטעות חוזר+ והקנין אשר אירע על הענין הזה אינו כלום וכאילו לא היה בשום פנים בעולם. ושטר הקנייה הערבי לא נדון על פיו +עי' גיטין י' ב', ה' מלוה ולוה פכ"ז ה"א, עי' תה"ג הרכבי סי' פ"ב רל"ט ותצ"א ועי"ש סי' רע"ח, ועי' תה"ג מרמורשטין סי' י"א (עמ' נ"ח).+ וכתב משה.
 
עמדתי על זאת ההוראה ואני מודה בה יצחק בר ששון נ"ע. הבנתי בזאת השאלה +עי"ל ת' שע"ג, לקוטי סמברי שם ע' קנ"ג, ועי' פוזננסקי גאוני בבל קט"ו מאן ח"א ע' קע"ה וח"ב ע' ר"ט+ והיא כתורה וכהלכה ואין לזוז ממנה וכתב יהודה הנשיא נשיא גליות כל ישראל בן יאשיהו הנשיא זק"ל. אני מסכים על כל זה שמואל הלוי ב"ר סעדיה נ"ע.
שו"ת הרמב"ם סימן שפא
 
שאלה אדם נפטר והניח בן א' ושתי בנות ועזב חלק אחד בחצר ושפחה אחת ומטלטלי הבית ומנו להם ב"ד אפטרופוס ומכר קצת מטלטלי הבית עם השפחה הנז' והוציא למזונות הבן והבנות הכל ולא נשאר להם מאומה יזונו בו. עמד מי שדבר בזכות הבן היתום במושב ב"ד ואמר כי הבן ראוי לקחת כל המטלטלין חוץ מאחיותיו בהיות כי תקנו חז"ל מזונות הבנות מהקרקעות לבד +כתובות ק"א ב', גיטין מ"ח א'+ לא מן המטלטלין וזה הנפטר יש לו קרקע גם מטלטלי' קרוב למאה פרחים. והודה הדיין לדבריו ודן כי כל מה שהניח הנפטר חוץ מן הקרקע שיהיה לילד לבדו ושהילד יש לו לעשות חשבון עם אחיותיו על מה שנזונו בו בזמן שעבר ושהוא יקח חלקם בקרקע כנגד זה ושימכר שאר החלק לחלקים להוציאו על מזונות הבנות לבד חוץ מאחיהם ואחר הוצאת זה יחזרו למכור מה שלקחו מהם אחיהם בחשבון הנז' ויזונו בו הכל עד שיגדלו והאלמנה כבר נפטרה מהיתומים בפני ב"ד ונשאת. הורינו אם הדיין דן כהוגן אם לאו.
 
תשובה כל זה שבוש +ה' אישות פי"ט הי"ח ובתקנת הגאונים הוא שיזונו הבנות מן המטלטלין+ ואין הבדל אצלינו היום בין המטלטלין והקרקע בכתובה ותנאי הכתובה בהיות כי נתפשטה תקנת האחרונים +עי' המקורות שציין טיקוצינסקי תקנות הגאונים (גרמנית) ע' ל"ד ועי' ת' הרי"ף סי' מ"ו+ ועל זה המנהג ראוי לדון וכי +ב"ק ל"ז א'+ ר"ג ובית דינו אביהם של יתומים וכל ב"ד הוא שכיר להפך בזכות היתומים בכל עת ומקום הראוי +ה' נחלה פ"י סוף ה"ז+ שלא יעשה דבר מכל מה שאמרתם. אמנם מה שיצא כבר יצא ואם לא נשאר זולתי הקרקע לבד ימכר ממנו כשיעור כל חלק לשנה א' ואם לא ימצא קונה לזה השיעור למיעוטו ימכר יותר מזה כפי ראות ב"ד וכתב משה.
שו"ת הרמב"ם סימן שפב
 
שאלה מי שהוציא על חצר או חנות של אשתו בבנין וזולתו מבלי שיעיד עליה שהיא חייבת במה שיוציא בזה היוכל לחייבה בזה אם לא ואם יתחייב שבועה כדי להתקבל מה שהוציא מה היא השבועה.
 
תשובה אם אלו נכסי אשתו הם נכסי צאן ברזל השאלה נופלת לפי שאין הבדל אם יבנה אותה או יהרסנה אם פיחתו פיחתו לו ואם הותירו הותירו לו +משנה יבמות ס"ו א', כתובות ע"ט ב', ה' אישות פט"ז ה"א+ ואם לא הושמו עליו בסכום ידוע או היו נכסי מלוג מה שהוציא הוציא ומה שאכל אכל כמו שביארה המשנה +כתובות שם.+ ואם הוציא ולא אכל +שם וה' אישות פכ"ג ה"ט הוציא ולא אכל או שאכל פחות מכשיעור שמין כמה שהשביחו ושואלין אותו כמה הוציא, אם השבח יותר על ההוצאה ישבע בנקיטת חפץ כמה הוציא ונוטל ההוצאה, ואם ההוצאה יתירה על השבח אין לו מן ההוצאה אלא כשיעור השבח ובשבועה+ נראה כמה טוען שהוציא וכמה השביח ואין לו מן ההוצאה אלא כדי השבח בלבד ובשבועה בנקיטת חפץ כעין דאורייתא שלא הוציא פחות מן השבח. ואם לא יהיה שם שבח בשום פנים אבל הוא שוה אחר הבנין כמו מה שהיה שוה מקודם אין לו מאומה אפי' היתה היא מורדת +/הל' אישות פ' ט"ז/ ה"י אבל האשה שמרדה על בעלה וכו'+ וכתב משה.
שו"ת הרמב"ם סימן שפג
 
שאלה ילמדנו רבינו בת קטנה א' נתנה לה אמה חלק בקרקע ושמה אותו נכסי צאן ברזל אח"כ כתבה עליה שטר מוחזק בי' דינרין וקנו מידה על זה. ואחר עבור ד' שנים תבעה אמה ממנה העשרה דינרין. השיבה הבת שהיא היתה בעת הקנין קטנה ואין מעשיה כלום שאלו אמה על השנים שלה וא"ל ועשו חשבון ומצאו כי בעת הקנין היתה קטנה כאשר אמרה הבת. תורינו הדרתו הקדושה מן הדין באלו הי' פרחים ואם יתקיים הקנין מן הקטנה ואם תועיל הודאת אמה בזה ואם תכחיש אמה שניה התתחייב בזה דבר אם לא ושכרך כפול מן השמים.
 
תשובה אם הודתה האם שזה השטר נכתב על בתה והיא קטנה אינה חייבת הבת מהי' דינרין מאומה ואם הכחישה זה האם +עי' לעיל ת' קס"ח וה' אישות פ"ב הכ"ב+ והעידו ב' עדים בעדות ברורה שהיתה הבת קטנה בזמן כתיבת השטר ג"כ אין הבת חייבת מאומה ואין הבדל בזה הן שיבואו עדי השטר ויכחישו לעדים שאמרו שהיתה קטנה בעת כתיבת השטר עליה או שלא יבואו. ואם לא תביא ראיה על זה נדון ע"פ השטר ונחייב הבת לפרוע הי' דינרין אחר שנחרים חרם סתם בפני אמה על כל מי שיודע שהיתה קטנה בעת כתיבת השטר ולא יגיד בב"ד זה דין האם והבת. אמנם דין עדי השטר אם היו מצויים בעיר חייב ב"ד להביאם ולשמוע דבריהם ואם אמרו שלא העידו בעדות הזאת עד שידעו שהיתה גדולה וישאלו אותם איך ידעו זה. ואם יבואו ב' עדים אחרים להכחישם +שבועות מ"ז ב' ה' עדות פכ"ב ה"א+ אז לא נביט לא לדברי אלו ולא לדברי אלו ויהיו שתי כתי עדים המכחישות זו את זו. ואם ראו דברי עדי השטר בלתי מכוונים והוברר לב"ד שהעידו עליה בהיותה קטנה והם מבקשים תואנה ראוי לגעור בעידי השטר ולפוסלם עד שתתברר תשובתם. וכתב משה.
שו"ת הרמב"ם סימן שפד
 
תשובת שאלה על ענין חייב אני לך מנה בשטר וכו' +כתובות ק"א ב'+ זה שכתב לחבירו חייב אני לך מנה ונתן השטר ביד חבירו בפני עדים נתחייב ויש לעדים לכתוב בפנינו מסר פלוני שטר זה לפלוני ואמר לו חייב אני לך מנה ואין צריך להמלך בו שהרי על מעשה שהיה מעידים וכבר איפסיקא הלכתא +ה' מכירה פי"א הט"ו, ועי' ת' ר"י מיגאש סי' קס"ח ובק סי' רכ"ה+ שאין צריך לומ' אתם עדיי. משה ב"ר מימון זצ"ל.
שו"ת הרמב"ם סימן שפה
 
שאלה +נוסח הכ"י: שאלה אדם א' נשא אשה והתחיל להקניטה ולקללה ולהכותה הרבה עד למאד עד אשר קצה בחייה עמו וא"ל אם תרצי שאשב עמך בשלום תנכי לי המאוחר שליך ואני אגרשך עד שמרוב פחדה נכתה מאוחרה. אח"כ אמ' שתשב עמו ככה ושוב לא יתקוטט עמה והיא מפחדת לחזור אליו. התתחייב לצאת מבלי מאוחר אם לא. תשובה אם מסרה על זה מודעא בפני עדים שיכירו אונסה אשר מפניו נכתה מאוחרה לא הפסידה מאומה ואם לאו מה שעשתה הוא עשוי ותצא בלא מאוחר וכתב משה.+ ראובן נשא את רחל ועמדה עמו ה' שנים והוא רודף בה הזיקה והכאה וזילזלה וא"ל תפדי את עצמך במאוחר שלך ואפטרך בגט ותניחי מהזיקה ונפדת אח"כ מעוצם ההכאה במאוחר שלה בכללי מדוחק ההכאות עוד היה מפחידה ומכה אותה בידו על פני' וחוזר ואומר לה לא אשוב עוד להזיקך ומנעה עצמה מלחזור לו עוד. אם תתחייב לצאת בלתי מאוחר או יתחייב לפרוע לה המאוחר אחר שהביאה ראיה על הכאתה והקנטתה ומכירת חפציה. יורנו רבינו.
 
תשובה +עי' בבא בתרא מ"ז ב', ה' מכירה פ"י ה"א וג'+ אם מסרה מודעות על זאת הפשרה והיא פשרה אמיתית שידעו עדיה באונס שלסבתו מחלה לו אז לא תתחייב בשום דבר ממה שהעידה על עצמה מאחר שמסרה מודעה עליו ואם לא מסרה מודעה כל מה שעשתה אותו היא מחויבת בו +עי' תה"ג שערי צדק ד' ד' ס"ד דמוחלת כתובתה לא יכלית למיהדר.+ וכתב משה.
שו"ת הרמב"ם סימן שפו
 
שאלה ראובן אירס בתו הבוגרת על +עם+ שמעון והתנו ביניהם שכל מי שיבטל על חברו ועל הנשואין הנז' בזמן הקצוב ביניהם יהיה לחברו עליו כך וכך דינרין מעכשו וערב ראובן על בתו הארוסה שאם לא תקבל ממנו ולא תרצה להנשא לשמעון שהוא יתחייב לפרוע הסכום הנז' בתנאי, והיה זה ביניהם בתנאי שלם ועדים האם זה התנאי מחוייב עליהם ואם ערבות ראובן מחייבת לו אם תבטל בתו הנשואין הנזכר.
 
תשובה הואיל וערב זה בלשון מעכשו מתחייב התנאי לפי שמעכשו מבטל דין האסמכתא +ה' מכירה פי"א ה"ז, ועי"ל ת' פ"ט ובסמוך ת' שפ"ז+ לפי שהאסמכתא היא שלא יתחייב זה הממון עד שיהיה כך וכך וכל דאי לא קני +בבא מציעא ס"ו א' וש"נ.+ ואם שעבד עצמו מעכשיו או שהיה התנאי על מנת שהוא כבר נשתעבד מעתה ועל כל אחד מהם לעמוד בתנאו לפי שכל האומר על מנת כאומר מעכשו דמי +גיטין ע"ד א' וש"נ, ה' זכיה ומתנה פ"ג ה"ח, ה' אישות פ"ו הי"ז+ ולכן יתחייב ראובן מה שחייב עצמו בו ואינה חייבת הבת מאומה ואפי' ששמעה ונתרצתה הואיל ולא חייבה עצמה בקנין במלת מעכשו וכתב משה.
שו"ת הרמב"ם סימן שפז
 
שאלה אחד שדך אשה ועשו ביניהם קנס על כל מי שיחזור בו וחזר א' מהם וטען שאין לו מהיכן לפרוע הקנס תורינו הדין בזה ושכרך כפול מן השמים.
 
תשובה אם נתחייבו בזה בתורת חוב מעכשו לא על דרך האסמכתא +ה' מכירה פי"א ה"ז+ ישאר דינו כדין כל החובות +ה' מלוה ולוה פ"ב ופכ"ב+ אם יש לו ממה לפרוע יפרע. ואם אומר שאין לו ישבע על זה +עפ"י תקנת הגאונים שם פ"ב ה"ב ועי' ת' הרי"ף סי' רע"ד, תה"ג הרכבי סי' תס"ג ותה"ג אסף א' סי' ק"ל והלאה ועי"ל ת' שס"ג ושע"ו ומה שציינתי שם.+ וכתב משה.
שו"ת הרמב"ם סימן שפח
 
שאלה ראובן יש לו על בעלי דינו עדים שיבואו לב"ד ביום ידוע ויצא שמעון ערב עליהם שיבואו באותו היום וקנו ממנו והעיד עליו בזה ונתחייב לפרוע ממון ראובן אם לא יבואו באותו היום עבר אותו היום אשר נתפשרו עליו ולא באו ולראובן יש עדים מעידים שהוא בא והם לא באו. וטען הערב שהוא אין לו עדים בזה היתחייב ראובן להמתין לשמעון עד אשר יבואו הבעלי דינים לטעון על עצמם והאם לא תתקיים להם ראיה בזה יקח ראובן ממונו מהערב או מן הבעלי דינים והאם אם יתחייבו הבעלי דינים שבועה שבאו הישבעו הם או הערב ישבע שהביאם והאם תתקיים העדות שבא א' מהם מבלי האחר היתחייב הערב לפרוע הממון אם לא.
 
תשובה +בדין ערב שנתחייב להביא את הבעל דין לב"ד עי' ת' ר' צמח ור' נחשון גאון שהביא העיטור ערב (ד"ל דף ל"ד ד') ותה"ג קורוניל סי' פ"ז, ועי' ה' מלוה ולוה פכ"ה הי"ד+ אם בא א' מהבעלי דינים ניצול הערב ואם לא בא והביא הערב ראיה שהוא מנעו או שאירע לו אונס לא יתחייב הערב מאומה ואם אמ' הערב שהוא בא ואין לו בזה ראיה ואין עליו ג"כ ראיה להכזיבו ישבע הערב שבועת הסת וינצל ואם העידו ב' עדים על הערב שהוא לא הביא אחד מהם באותו היום כולו ואין לו ראיה שהיה אנוס יפסיד. וכתב משה.
שו"ת הרמב"ם סימן שפט
 
תשובת שאלה על ענין מאימתי מונין לשמיטות +ה' שמיטה פ"י ה"ב ומאימתי התחילו למנות מאחר ארבע עשרה שנה וכו'+ וכו' התחילו ישראל למנות שמיטים ויובלות משנת חמש עשרה אחר שנכנסו לארץ לפי ששבע שכבשו ושבע שחלקו לא מנו מפני שאין כל אחד ואחד מכיר חלקו ועיקר דבר זה בספר +צ"ל בספרא (ריש פ' בהר)+ ונגררה הלכה זו בכמה מקומות בתלמוד +ערכין י"ב ב' וש"נ+ והיו מונין והולכין עד שחרב הבית בראשונה ושנה שחרב בה שתחלתה מתשרי שאחר החרבן כי באב חרב היא היתה מוצאי שביעית והיא שנת שש ושלשים ביובל של שבעה עשר לפי שהחשבון מוציא שמנו בארץ ששה עשר יובלות שלמות וביובל של שבעה עשר חרב ואם תוסיף על המנין שמנו שבע שנים שכבשו ושבע שחלקו נמצא שעשו שבעה עשר יובלים גמורים ארבע מאות וארבעים משעת כניסתן לארץ עד בנין הבית וארבע מאות ועשר שעמד בית ראשון וכיון שחרב הבית וגלו בטל המנין. וכשעלה עזרא ע"ה בשנייה התחילו למנות משנה שעלה וקידש בה את הארץ קדושה שנייה והיא היתה השנה השביעית מבנין בית שני וממנה התחילו למנות שמיטין ויובלות שמנין ראשון בטל משבטלה הארץ ואף על פי שלא היה יובל בימי עזרא ע"ה מנו יובלות כדי לקדש שמיטין שאין שנת היובל עולה למנין שני שבוע אליבא דחכמים וכן הלכה. אלו הם הדברים המתבארים מן התלמוד וכל אלו הדברים הם בגמר' ערכים פרק ששי +כ"כ בכל הנוסחאות והוא ט"ס וצ"ל פרק שני (שם) ועי' במבוא.+ ולפי חשבון זה נמצא הבית בראשונה ובשנייה חרב במוצאי שביעית והיא השנה שתחלתה מתשרי שאחר החרבן. ודרך החשבון על מנין זה לידע שנת השמיטה הוא שתוסיף על מנין שטרות שלשים וארבע לפי שבשנת אחד וארבעים לחרבן התחילו למנות לשטרות כמו שנתברר בתחלת ע"ז +דף [י' א']+ ותשליך הכל חמשים חמשים והנשאר פחות מחמשים השליכהו שבעה שבעה ותדע בכמה שנים מן השבוע אתה עומד. ולפי חשבון זה תהיה שנה זו שהיא שנת שש ושמונים וארבע מאות לשטרות ששית בשבוע והיא שנת עשרים ביובל +בה' שמיטה שם ה"ד כתב ששנת אלף תפ"ז לשטרות שהיא תתקל"ו ליצירה היא שנת השמיטה. משם נראה שתשובה זו נכתבה שנה אחת קודם שחבר ס' זרעים מספר היד+ אבל מצאנו תשובה לגאון רבינו האיי זצ"ל +תה"ג הרכבי סי' מ"ה. הביאה רבי' בה' שמיטה שם ה"ה וז"ל אבל כל הגאונים אמרו שמסורת היא מידיהם איש מפי איש שלא מנו באותן השבעים שנה שבין חרבן בית ראשון ובנין בית שני אלא שמטות בלבד בלא יובל וכן משחרב באחרונה לא מנו שנת החמשים אלא שבע שבע בלבד מתחלת שנת החרבן וכו', ועי' מש"כ שווארץ במאסף המדעי על הרמב"ם ח"א ע' שס"ט והלאה+ עניינה שמנין ראשון לא בטל ושעליו אנו סומכים אבל לא מנו יובלות משחרב הבית בראשונה אלא שמיטים בלבד. ואמר באותה התשובה שהחשבון ירושה הוא בידיהם ושהיא סדורה בפי הכל וכך נמצא כתוב בתשובות שקודם רבי' האיי גאון זצ"ל מכמה שנים כדברי הגאון. ולפי חשבון זה נמצא הבית חרב באחרונה במוצאי שביעית כמו שאמרנו ותהיה שנה [זו] שהיא ארבע מאות ושמנים ושש לשטרות שנת שמיטה. והביא ראיה מהאי דאמרינן בתחלת ע"ז +ט' ב'+ האי מאן דבעי למידע כמה שני בשבוע וכו' דשמעת מינה דלא מנינן יובל אלא שבעה שבעה בלבד מונה ולא השגיח על אלו הדברים שנתפרשו בגמרת ערכין כלל כאלו אינם כתובים. והדברים מראים דהאי מימרא דגאון וחושבנא דיליה אזלי אליבא דמאן דאמר עזרא ע"ה לא כיבש אלא זיכר +אלא זכר (ח' [כיב"א]), לא קידש (ובדומה כי"נ) אלא זכר בעלמא (כ"מ)+ בעלמא עבד וקדושה ראשונה קדשה לשעתה וקדשה לעתיד לבוא ואזיל מימרא קמא דאמרינן והוא דסליק אליבא דשמעת' מגמרת ערכין אליבא דמאן דאמ' עזרא ע"ה קדש וקדושה ראשונה קדשה לשעתה ולא קדשה לעתיד לבוא. ודבר זה נחלקו בו התנאים והאמוראים כמו שנתברר בגמ' שבועות +ט"ז א' וש"נ+ פרק שני ובכמה מקומות בתלמוד אזלא שמעתא כמאן דאמר לא קידש וכמה פירושים יש לנו בדברים אלו בחבורים שחברנו +עי' במאמרו של בורנשטיין ע"ד התאריך בהתקופה שנה ח' עמ' רפ"א והלאה ושנה ט' עמ' ר"ב ושנה י' עמ' ר"ל והלאה. ועי' מש"כ שווארץ שם+ ועדיין הדבר אצלנו ספק בשמיטה וחוששין אנו לדברי הגאון זצ"ל שאמר שחשבון זה ירושה בידיהם עד שיתברר לנו יפה יפה היאך הם הדברים ויסתלק ספק זה ואשלח ואודיעכם בעזר האל יתע'. משה ב"ר מימון זצ"ל.
שו"ת הרמב"ם סימן שצ
 
שאלה וכל כי האי מילתא לימא תלמיד קמי מריה ולא לכסוף הא דאמר רב יהודה אמ' שמואל +גיטין ל"ז א'+ יתומים אין צריכין פורזבול הני יתומים קטנים ולא גדולים או בין גדולים בין קטנים והאידנא מצרכינן להו פרוזבול בהלואה שהלוה אביהם ולא עבר עליה שמטה בודאי עסיקינן אבל אם הלוו הם לאחרים על ידי אפטרופוס צריכין או לא דבין הלוה אביהם ולא עברה בחייו שנת שמטה בין הלוו על ידי אפטרופוס אין צריכין מאי לימא לן מר בטיבותיה ובענותנותיה ושכרו כפול.
 
התשובה הדין היום +ה' שמיטה ויובל פ"ט הכ"ד+ שכל יורש שירש שטר חוב לא שנא יורש גדול לא שנא יורש קטן לא שנא עברה שמטה על החוב בחיי המוריש לא שנא שלא עברה גובה היורש החוב עד גמרא דהא קימא לן +משנה בבא בתרא מ"א א'+ דטוענין ליורש טוענין ללוקח ואלו היה מורישן קיים וטען ואמר פרוזבול היה לו ואבד נאמן +גיטין ל"ז ב'+ שמן הסכנה ואילך בעל חוב גובה שלא בפרוזבול ואשה גובה שלא בגט ולא עוד אלא שאומרין לבעל חוב היה לך פרוזבול ואבד אם אמר כן נאמן לפיכך אנו טוענין לכל יורש שמא פרוזבול היה למורישו ואבד ואם הלוה המוריש והודה בשעת מיתתו שלא כתב פרוזבול ועדיין לא עברה שמטה אע"פ שעברה שמטה אחר מותו אין היורש צריך לכתוב פרוזבול ויראה לי שאין זה אלא בקטנים הואיל והלואה זו בית דין הן שתובעין אותה ונמצא כמוסר שטרותיו לבית דין שאינו משמיט וכן אפטרופוס שהלוה נכסי יתומים להנאה הבאה להם שאבק רבית מותר ליתומים הרי זה אינו צריך פרוזבול מן הטעם שאמרנו שבית דין הם התובעין אבל גדול שירש שטר חוב או שהגדיל והרי שטר חובו בידו שהודה מורישו שלא כתב פרוזבול צריך הוא לכתוב ואם לא כתב הואיל והוא גדול והרי הא בא לידי לא יגוש משמיט אם עברה עליו שמטה. משה ביר' מימון זצ"ל +עי' תשובה ע"ו ור"ה.+
שו"ת הרמב"ם סימן שצא
 
שאלה שני שותפים יש בדירה שאין בה דין חלוקה אמר א' מהם לחבירו מכור לי חלקך בה בכך וכך או קנה ממני חלקי בכך וכך יש לחברו לעכב עליו או לא.
 
תשובה אין לחברו לעכב עליו וכופין אותו לכך +ה' שכנים פ"א ה"ב. ועי' ת' ע"ז.+ וכתב משה.
שו"ת הרמב"ם סימן שצב
 
שאלה ילמדינו רבינו אם יש לא' מהשותפין לתבוע חבירו בדינא דגוד או אגוד בתוך זמן השותפות אם לא.
 
תשובה +ה' שלוחין ושותפין פ"ד ה"ד השותפין שהתנו ביניהם שיעמדו בשותפות זמן קצוב וכו' ואינו יכול לחלוק עד שיגיע הזמן+ אין לא' מן השותפין לתבוע חבירו בדינא דגוד או אגוד עד עבור זמן השותפות אשר קצבו ביניהם וכתב משה. ואני מסכים בזה וכתב יצחק.
שו"ת הרמב"ם סימן שצג
 
שאלה שהציע הדיין רבינו פינחס ז"ל לפני בית דין אדוננו גאוננו משה זק"ל.
 
שאילת דין זה בא לפני אני צעיר תלמידיך ודנתי בה והרצתי לפניך להודיעני חרץ משפטי אם יפה הוא אם לאו.
 
ראובן יש לו דירה בשותפות עם שמעון ואין בה דין חלוקה והשכיר ראובן חלקו ללוי עד זמן ידוע ובתוך הזמן בא שמעון ותאבע +ותבע (כי"ב)+ ראובן בדינא דגוד או אגוד ובא ראובן ומכרה לשמעון ואגיר ליה חלקו מפני שלא היה לו במה לגור או לא רצה לגור יש מן הדין שיוציא שמעון ללוי השוכר מן הדירה זמן שכירותו או לא או שמא יכול לומר לוי לשמעון זכותי קדמה לזכותך שאני שכרתיה קודם קנייתך ועד שישלים הזמן אין לך רשות להוציאני. האיך הדין.
 
תשובה לרבינו פנחס ז"ל. הדין עם שמעון להוציא לוי מן הדירה ולבטל השכירות ולא דאמי מכר דגוד או אגוד למכר דעלמא למי שמוכר דירתו ברצונו דהתם יכול לומ' לוי השוכר לראובן המשכיר אי אתה יכול למכרה לאחר כדי שתוציאני עד תשלום הזמן שהשכרתה לי +ה' שכירות פ"ו הי"א+ ואפילו אתה בעצמך אין אתה רשאי לשכון בדירה ולהוציאני תוך זמני כל שכן שאין רשות למכרה כדי [שאצא] תוך הזמן שהרי השכירות ממכר נקראת תוך הזמן וכדאמ' (או אין לה אונאה מי אמרין ממכר אמר רחמנא ולא שכירות) התם +בבא מציעא נ"ו ב'+ באעי ר' זירא שכירות יש לה אונאה או אין לה אונאה מי אמרי' ממכר אמר רחמנא ולא שכירות או דילמא לא שנא אמר ליה אביי מי כתיב וכי תמכרו ממכר עולם לא תונו ממכר סתמא והאי ליומיה מכירה היא ואע"ג דהאי קרא במטלטלין כת' ממה נפשך לענין שכירות ילפינן קרקעות ממטלטלין דכל זמן שכירות ממכר נקראת וממכרי קדמה לממכר שמעון לפיכך סתמא דמלתא כשקנה שמעון לא קנה אלא כדי שידור לוי עד סוף זמן שכירות דאמר ליה לוי לשמעון לא עדיפת מגברא דאתית מחמתיה +ב"מ ק"א ב'+ אבל ודאי דמי השכירות לשמעון מיום שקנאה אבל מי שמוכר בדינא דגוד או אגוד בעל כורחו מוכר ומוציאין אותו מן הדירה בעל כרחו כל שכן לוי השוכר מראובן שאין יכול לומ' לשמעון הקונה הניחני עד שאשלים זמן השכירות דקאמ' ליה שמעון לא עדיפת מגברא דאתית מחמתיה שלא השכיר לך אלא הזכות שהיה לו. ומאחר שהיתה עומדת דירה זו לדינא דגוד או אגוד בעל כרחו מכרה ויצא גם אתה תצא בעל כרחך והשכירות בטילה ממה נפשך וכללא דילפינן מהאי דינא שכל מי שמוכר קרקע סתם והשכירה לאחר קודם המכירה בין מכרה ברצונו ובין בעל כרחו כגון בדינא דגוד או אגוד או בדינא דבר מצרא שאין לו בדמי השכירות כלום אלא כולו ללוקח ואין לו למכור מאחר שקיבל דמי המכירה והחזיק הקונה בה הנאה של כלום לכך נטה דעת תלמיד הרב רבינו משה יחי לעולם.
 
תשובה העתקתי מכתב יד מרנו ורבינו משה הרב הגדול זק"ל.
 
לא יראה לי דין זה כלל ולא דאמי דינא דבר מצרא לשותף משום דינא דגוד או אגוד שכל הקונה על מצר חבירו קימא לן דהוא כשליח לבעל המצר +ה' שכנים פי"ב ה"ה+ ולפיכך אם השכיר הוא הלוקח ובא בעל המצר וסלקו בטלה השכירות מעיקרא אבל אחד מן השותפין +ה' שכירות פ"ו הי"א+ שהשכיר חלקו לזמן ידוע שכירות נכונה וקיימת היא ואין זה השותף כשליח לשותפו שאגד ממנו ובזה אמרינן ודאי לא עדיפת מגברא דאתית מחמתיה שהרי השוכר אומר לאוגד זה שמכר לך לא היה יכול לבטל שכירותי והאיך תבטל אותה אתה מפני שקניתה ממנו אלא מאחר שידעתה שהיא מושכרת לי וקניתיה על מנת כן אגדת ממנו אלא ודאי יש לזה הקונה לומר לשוכר או שכור ממני +ה' שכנים פ"א ה"ג+ חלקי עד תשלום זמן שכירותך +ה' שכנים פ"א ה"ג+ או תשכיר לי חלקך שדין גוד או אגוד בין השוכרים כשם שהוא בין בעלי הגוף וכן בעל הגוף והשוכר יש ביניהם דינא דגוד או אגוד וזה תמצא אותו מפורש בפירוש בתרא לרבינו יוסף הלוי ז"ל +הובא בפי' ב"ב המיוחס לר"י ן' מיגאש הנדפס לדף י"ג א' ד"ה עשאן לשכר וז"ל אפי' דבר העשוי לשכר נמי כייפינן ליה לנתבע למיגר או לאוגרי, והובאו דבריו ג"כ בשטמ"ק ב"ב לדף י"ג סוף ע"א ד"ה וז"ל הר"י ן' מיגש ובמג"ע ה' שכנים פ"א ה"ב, ועי' ת' פ"ב [ובהוספות שם]+ על עסקי שכירות דגוד או אגוד כך יראה לי ואין לי בזה ספק ואתה תדקדק בדבר ותמצא שהוא הנראה. משה בירבי מימון הדיין זצ"ל.
שו"ת הרמב"ם סימן שצד
 
שאלה שותף שרצה למכור חלקו בבית לגוי ומנעוהו מזה מן הדין וכשבא למוכרה ליהודים לא נתנו לו כ"א פחות שליש ממה שהיא שוה.
 
תשובה לא יתנו רשות לשותף למכור לגוים בשום אופן אלא יכריז עליו בבתי כנסיות ויוסיפו בו היהודים לא זולתם. וכתב משה.
שו"ת הרמב"ם סימן שצה
 
(לחכמי לוניל). שאלה בספר קנין +ה' שכנים פ"ב הט"ז+ נמצא כתוב שבין גנה לגנה סגי בעשרה טפחים ובתחלת בבא בתרא +דף ב' ב'+ משמע פשיטא לן בגינה דהיזק ראיה שמיה היזק מבחצר וא"כ אמאי לא צריך ארבע אמות +עי' השגת הראב"ד ה' שכנים שם שכתב א"א זה שבוש גדול אלא כותל ד' אמות.+ יורנו מורנו גאוננו כי צמאים אנחנו לתשובתו כאיל תערוג על אפיקי מים.
 
תשובה זאת השאלה לא היתה לאנשים גדולים כמוכם לשאול אותה. וכי לא שני לכו בין היזק ראיה שהוא היזק גדול ודאי שיראה אדם חברו בעת שהוא עומד ויושב ועושה צרכיו ובין היזק ראיה שיראה קמת חבירו +ב"ב בשם רב+ משום עינא בישא שאלו דברים חסידות הם שלא יעיין בו +עויין אותם, א"ן+ בעין רעה ואותו השנוי שנויא בעלמא הוא ואינו אליבא דהילכתא אלא עיקר היזק ראיה בחצר הוא במקום שבני אדם דרים אבל בגגות +כ"ה בכיי"פ ובכי"ש וכצ"ל [אמנם בכי"ש נכתב לראשונה גנות ותוקן לגגות והכתב אינו ברור, וכן גם בסמוך לדור בגגות] בפ' ובמג"ע כתוב בגנות של חצרות וכן בסמוך לדור בגנות, - ה' שכנים פ"ג ה"ו אינו זקוק לד' אמות שאין בני אדם דרין בגגות לפיכך אין בגגות היזק ראיה אבל צריך לעשות מחיצה בין הגגין גבוהה י' טפחים כדי שיתפוס אותו כגנב אם נכנס לרשותו+ אינו צריך ד' אמות לפי שאין דרכן של +בני (כי"ש)+ אדם לדור בגגות אלא במחיצת י' טפחים סגי כי היכי שיתפס כגנב ק"ו לגנות שאין דרך בני אדם לדור שם. ואם מאותו הענין של עינא בישא אפילו בבקעה היינו מחייבין אותו לגדור בבקעה שעיקר קמתו של חברו בבקעה הוא וכבר נתברר +משנה בבא בתרא ב' א', ה' שכנים פ"ב הט"ז+ שאין מחייבין אותו לגדור בבקעה כלל לא בד' ולא בי' ולעולם אין חוששין להיזק ראיה אלא משום בני אדם ובמקומות הקבועים לדירה כחצרות. ואותן הדברים שנאמרו שם בגנה שאני שנוייא בעלמא היא וזה דבר מבואר ואין ראוי להאריך בו.
שו"ת הרמב"ם סימן שצו
 
שאלה ראובן ושמעון חלקו חצר וכתבו ביניהם שטר בחלוקה מקויים בעדיו ונתרצו ונתפשרו על בנין כותל המחלק ביניהם אל שיעור ידוע וזכרו זה בשטר. אחר זמן נעשה קטטה ביניהם ובאו לב"ד ועשו הדיינים שיבנו השותפין ראובן ושמעון הכותל המחלק ביניהם ובין שותפם משלהם ושיגביהו לו כותל המחיצה עד גבול ידוע אבל לא קנו מהם על זה כדרך מה שעושין בשאר הארצות לפי שנשבעו שלא הקנו מהם כמו שהעידו עליהם העדים ובא אדם א' וקנו ממנו שהוא ערב עליהם שיבנו הבנין הנז' והאנשים אשר אירע המעשה בין ידיהם והעידו בו הם הדיינים וכאשר בא בעל ריבם אחר זמן לתבוע מהם לבנות הבנין הנז' אמרו לא היו דברים מעולם. וג"כ הואיל ולא קנו ממנו לא נתחייב מאומה ולא נניח לערב שלנו לבנות כלל ואם יכנס לחצרנו נמנענו הורנו הדין בזה ושכרך כפול מן השמים.
 
תשובה אין מבואר מזאת השאלה אם זה הכותל המחלק יתחייב בנינו בהכרח אם לא. והעיקר אצלנו +בבא בתרא ב' ב', ה' שכנים פ"ב הט"ו, ועי' תה"ג הרכבי סי' תקכ"ח וסי' תקל"ג ותה"ג אסף א' סי' י"א ובציונים שם, ועי' פי' ר"ח בגש"ב עמ' שנ"ב ומש"כ שם גינצברג עמ' שמ"ח+ היזק ראיה שמיה היזק תהיה הקטטה ביניהם בהיות א' מהשותפים נתחייב בבניינו משלו לגבול מוגבל או שזה הכותל לא יתחייב בנינו. ואם אין שם היזק אפי' שיתחייבו לבנותו משלהם אינם חייבים כלום לפי שזה הדבר בעדים מבלי קנין לא נכריחם בשום פנים כשיחזרו ממנו ולא תועיל העדות בזה כלל ואפילו שיהיה שם קנין לא יועיל עד שיבאר בו ענין חליפיהם כדי שלא יהיה קנין דברים בעלמא +בבא בתרא ג' א'+ כמו שנתבאר בסוף כתובות +צ"ל בסוף הסוגיא, כי בכתובות ק"ט ב' ליתא וגם למה לו להביא לחמו ממרחק אחר שהדין מפורש בב"ב גופה+ וכמו שביארנו אנחנו בספר קנין +נתכוין לה' מכירה סוף פ"ה ששם ידובר על זה מפורש ולא לפרק י"א ה"ו כי שם ידובר רק על אסמכתא, א'+ ודין זה הערב שנתחייב בעדם אם לא יבנו אותו ולקח בקנין אינו חייב מאומה בשום פנים וכן הורה ר' יוסף הלוי זצ"ל +עי' ה' מלוה ולוה פכ"ה ה"ז וכזה הורו רבותי+ על כל מי שיערב לאחר שהוא פטור אפי' לקחו ממנו קנין לפי שהוא אסמכתא +שם ה"ז וה"ח, ועי' תה"ג הרכבי סי' ש"נ+ והעיקר אצלנו כל דאי לא קני ולא נתחייב אנחנו הערב זולתי בא' מב' פנים או שיחייב עצמו בחוב ידוע +שם /הל' מכירה פ"ה/ ה"ז+ כמו שביארנו בקנין או נדון בו דין ערב בשעת מתן מעות +שם /הל' מכירה פ"ה/ ה"ב+ ולכן נתחיל לדון אלו מתחילה ולשמוע טענותיהם ונראה הדין כלפי היכן הוא נוטה ולא נחוש לכל מה שקדם ועבר וכתב משה.
שו"ת הרמב"ם סימן שצז
 
שאלה ראובן היה בינו ובין שמעון כותל בשותפות לחצאין ובו לכל אחד תקרות וגגות ובקש ראובן להגביה עליותיו ובתיו ולהגביה תקרתו מעל מקומה הראשון היוכל שמעון למונעו מזה ואם ימנענו היוכל ראובן לקחת חצי רוחב הכותל אשר מצרו אליו בהיות לו חציו ויגביה עליו מה שירצה אם לא.
 
תשובה מאחר שהכותל ביניהם כל אחד מהם יוכל להגביה מה שירצה +ה' שכנים פ"ג ה"א+ אבל יבנה מממונו ולא יחייב חבירו להוציא עמו בבנין אלא א"כ הגביה הוא כותל אחר ונהנה בבנין הראשון שאז יפרע לו החלק המגיעהו בבנין כמו שביארה המשנה +בבא בתרא פ"א מ"ד (דף ה' א')+ סמך לו כותל אחר אע"פ שלא נתן עליו את התקרה מגלגלין עליו את הכל. אמנם לקחת חצי רוחב הכותל לבנות עליו אין ראוי לפי שבזה מזיק לשותפו וכתב משה.
שו"ת הרמב"ם סימן שצח
 
שאלה דרך בלתי מפולש בו ראובן ושמעון וכותל שבסופו מערבי בו חצר שמעון וצדדיו הצפוני והדרומי הם לראובן. בקש ראובן לקבוע תקרות מהכותל הצפוני לדרומי ולעשות עליהם מעזיבה וישתמש מחצרו למעלה מזאת המעזיבה מנעו שמעון ואמר לו אינך יכול לעשות זה להאפיל הדרך עלי. א"ל ראובן אני אניח מקום מגולה להאיר משם. א"ל שמעון הואיל והדבר כך לא תוכל לעשות זה הפעל לך לבדך בזולתי אני אשים בכותל שלי קורות ואעשה עליהם מעזיבה ואניח מקום מגולה בשביל האור ואשתמש עליה מחצרי, א"ל ראובן אני הכותל הצפוני והדרומי שלי ואי אפשר לך לעשות ביניהם שום תקרה. יורינו האדון הלראובן לעשות תקרה על הדרך כולה מבלי שמעון ויוכל למנוע שמעון מלעשות תקרה בין כותליו או אם יוכל שמעון להרחיק על כותלי ראובן ולעשות תקרה, והמקום אשר יניחו להאיר כמה שיעורו. ואם יוכל שמעון ג"כ לעשות תקרה איך יחלקו התקרה ביניהם. אם היה בחצר ראובן נחלות לאנשים זולתי חלקו וכן בחצר שמעון האם יחלקו כפי הנחלות או כפי החצרות.
 
תשובה אין לראובן להשתמש בדרך כולה אבל יש לו להשתמש כפי אורך כותל חצרו לא זולת ולשמעון להשתמש בדרך כולה +ה' שכנים פ"ה הט"ז נמצאת הפנימית משתמשת עם כולן ומשתמשת לעצמה+ לפי שהלכה כר' +בבא בתרא י"א ב' וכן פסק רבי' בה' שכנים שם כר'+ אשר אומר בה' חצרות הפתוחות למבוי פנימית משתמשת עם כולם ומשתמשת לעצמה והחיצונה משתמשת לעצמה. ובסבת זה העיקר יוכל שמעון להוציא תקרה ברוחב המבוי עד מצר כותל ראובן ואין לו להוציא מאומה בין כותלי ראובן. ואין חייב שמעון להניח במה שיוציא מקום להאיר. ואין לראובן ג"כ להתנות עליו להגביה התקרה לפי שאין לראובן תשמיש שם בשום פנים. אמנם אם ירצה ראובן לעשות תקרה בכותליו מצד אל צד כמו שזכרתם ודאי יצטרך להיות גובה התקרה למעלה מגמל ורוכבו +עי' ב"ב כ"ז ב', בה' שכנים פ"ד ה"ז ידובר על גובה התקרה בחדרי הבית ולא על תקרה שבמבוי, א+ ויניח ארובה פתוחה להאיר כפי האור אשר יצטרך לאותו מבוי בתשמיש הדרך לא זולת. ולא יוכל שמעון לעכב עליו בדבר שאין לו בו שום נזק כי העיקר אצלנו כופין על מדת סדום +בבא בתרא י"ב ב' וש"נ.+ וכתב משה.
שו"ת הרמב"ם סימן שצט
 
שאלה אדם ובנו לקחו יהודי א' בשותפות עמהם וקנו סחורה ביחד והיהודי הנז' לא היה לו בקרן מאומה וכאשר מכרו אותה הסחורה א"ל תנו לי חלק המגיע לי בריוח א"ל לא נתן לך מאומה עד שנוציא לקרן שליש הריוח והב' שלישים נחלק בינותינו והוא לא היה חושב שיעשו עמו כזה. יורנו רבינו מה הדין בזה ושכרו כפול מן השמים.
 
תשובה הריוח בין שלשתם בשוה +ה' שלוחין ושותפין פ"ו ה"א אע"פ שהממון של אחד מהן הרי זה נקראת שותפות ואם פחתו או הותירו הרי הוא לאמצע, ויש להם להתנות בשכר ובהפסד כל מה שירצו וכו', ועי' ת' רה"ג בשערי צדק ד' ח' ו'+ עד שיבארו זה בתנאי בפירוש קודם השותפות וכתב משה.
שו"ת הרמב"ם סימן ת
 
שאלה ראובן בידו שטר על שמעון שנתן לו מעות בתורת עיסקא ונז' בו על תקון עסקת הגוים שני שלישים ושליש ולא חיוב אחריות בו וביניהם תנאי והוא שראובן נתן רשות לשמעון שישלח משלו והלך שמעון לתונס +אולי /במקור כתוב בלועזית: טיניס/ במצרים, עי' מסעות ר"ב הוצ' אדלר ע' ס"ט, מאן ח"א פ"ט, רל"ב וח"ב ר"צ הע' ח+ ומכר וקנה ומצא ספינה הולכת לסוחרי אסכנדרייא שלח עמה חפצים לראובן כמו שביניהם בשטר והגיע בשלום מה ששלח ליד ראובן וכתב עם החפצים כתב ואמר בו ראובן תקח כל החפצים הכתובים מהשליח ותמכור אותם ותתן לשליח חצי דמיהם והחצי הב' תחלקהו לחצאין בינך ובין לוי ומכר ראובן החפצים ונתן לשליח י"ד דינרין ואמר זה שהגיע לך בחצי ונתן ללוי ז' דינרין ואמר זה שהגיע לך ברביע וכן קבלתי אני לעצמי. אח"כ יצא שמעון מתונס בספינה טבעה ספינתו ומת שמעון ואנשים ממנה וניצולו קצת גוים והגידו שמת שמעון וראוהו מושלך על שפת הים והכירוהו וקברוהו וכאשר ידע זה בן שמעון הגדול הלך לאסכנדרייא והגיע בשלום תבעו ראובן לב"ד וטען עליו שאביו שלח לו מתונס כל אשר לו וא"ל שתתנהו לי וא"ל בן שמעון לא שלח לי אבי משלך מאומה גם לא אמר לי שאתן לך מאומה, חזר ראובן ותבע בן שמעון תביעה אחרת ואמר לו דע כי יש לי על אביך שטר בי"ח דינרין קבלתי מהם קצת ונשאר חייב לי י"א דינרין ושתות פרעהו לי ממה שירשת מאביך א"ל בן שמעון הנה אשת אבי עומדת ובידה שטר כתובה בסכום רב והיא בכתובתה נאמנת כשני עדים נאמנים +עי' ה' אישות פט"ז ה' י"ט התנה עמה שהיא נאמנת בכל מה שתטעון וכו'+ עליו ועל יורשיו אחריו כמנהג וכל מה שהניח הוא תחת ידה ואין בידי מאומה. גם כי השטר בטל לפי שהוא כתוב על דין הגוים בעסקיהם כי המתעסק לא יתחייב בהפסד מאומה ואין עליו אחריות והוא נאמן וכבר טבע ממונך ואבד ואני תובע ממך מה שהגיע בסחורה אשר הגיעה לך מאבי וסכום מה שהגיעה בה הוא מ"ח דינרין נתת לשליח י"ד ונתת ללוי ז' ואמרת שלקחת ז' ממה שיש בשטרך נשאר לי בידך עשרים דינרין א"ל ראובן לא הגיע בידי בדמי הסחורה זולתי כ"א דינרין +צ"ל כ"ח דינרין, א'.+ תורינו הדרתו דרך הנכוחה ומן השמים יהיה שכרו ושלום.
 
תשובה יתחייב חרם סתם על כל בר ישראל שיש לשמעון הנפטר אצלו מאומה או שטען על סחורה שלח לו ואמר שהגיע לו כ"ח דינרין והגיע לו יותר ולא יודה בב"ד וכן יחרים על כל בר ישראל שיש בידו ממון לשמעון הנפטר וצוה לו שמעון שיגיעהו לראובן ולא יגיעהו. אמנם השטר אשר לראובן על אותם התנאים לא נוציא בו מממון הנפטר אפי' פרוטה א'. +עפ"י המשנה גיטין י' ב', ה' מלוה ולוה פכ"ז ה"א וה' עבדים פ"ו ה"ה, ועי' תגמו"מ סי' קצ"ט ובהערות שם+ וכתב משה.
שו"ת הרמב"ם סימן תא
 
שאלה ראובן טען על שמעון בפני ב"ד שמכרו עפר בית המטבע +עי"ל ת' מ"ז ופ"ג+ זהב וכסף בסכום ר' פרחים ושלא קבל ממנו מאומה השיב שמעון שכבר פרע כל דמיו ברשותו ובמאמרו. א"ל ראובן הראני מי לקחו. א"ל שמעון לא אוכל להיותו דבר תלוי במלוכה ובפרסומו יגיע לנו הפסד. א"ל עכ"פ תראני למי נתתו כי לא הרשיתיך לתתו זולתי לשותפי ונשאו ב"ד ונתנו בדבר ואמרו יתחייב שמעון שבועת הסת שלא צוהו לפורעו לשותפו רק צוהו לפורעו באופנים אשר אמר ושפרע אותו כולו ולא נשאר לו בידו מאומה. יורינו רבינו הדין בזה ושכרו כפול מן השמים.
 
תשובה הדבר הזה מבואר והוא +ה' טוען ונטען פ"א ה"ג+ שישבע שמעון הסת שפרע כל חוב ראובן לפניו ברצוני ובמאמרו. וכתב משה.
שו"ת הרמב"ם סימן תב
 
(לר' פינחס הדיין). שאלה ילמדנו רבינו פי ראובן +צ"ל בראובן, א'+ ושמעון באו בבית דין וטען ראובן על שמעון אני מכרתי דירה לשמעון בדמים ידועים בעדים וקנין והתניתי עמו לכשארצה אכריז על הדירה הזאת ואם תביא יותר על דמי המכר אשר מכרתי לו יתן לי היתרות ועכשיו אני רוצה להכריז טען שמעון לו ואמר הנה שטר המכר ואם כתוב זה התנאי הרשות בידו להכריז מיד הוציא שמעון שטר המקנה ולא נמצא בו שום תנאי בעולם אלא מכר חלוט כדין כל שטרי מקח וממכר בעדים וקנין וכל שופרא דשטרי בלא שום תנאי בעולם אחרי זאת טען ראובן ואמר באמת בשעת המכר לא הזכרנו זה התנאי ולא בשעת העדים והקנין אלא קודם לכן היה התנאי הזה ביני ובינו בלא עדים וקנין ולא מכרתי לו אלא על שסמכתי על הדברים אשר היו ביני לבינו השיב לו שמעון אמת אתה אמרת לי ואמרתי לך הין פטומי מילתא +פטומי מילי, [עי' ב"מ ס"ו א', א']+ בעלמא שאילו היו הדברים שלעיקר היה לך להעיד עלי ולקנות ממני ולכתוב הדבר הזה בשטר המכר כדין כל תנאין שבעולם הכתובים בשטרי הקנאה ולולי הייתה מתנה עלי בשעת המכר +בשטר המכר+ והקניין מעולם לא הייתי קונה ממך לפי שבאותו הפרק בדמים מלאים קניתי אותו ולא היתה שוה יותר ועתה אחר שש שנים שיש מן שעת המכר עד עכשיו ונתייקרו הדירות אתה תובע ממני אין בדבריך כלום ועל כל זאת שטר אחר בידי שהעדתה על עצמך אחר שלש שנים של מכירה בשעה שנתתה לי שטר המכר והודיתה לי עוד שוב פעם אחרת. וקנו ממך בעדים שמכרת לי הדירה הזאת וקבלת ממני הדמים שלמים מזמן הראשון בלא שום תנאי בעולם אלא מכר חלוט ושריר וקיים ואם יש לך לערער על שטר מכר הראשון מה יש לך לומר על שטר הודאה השניה שהודית שהיה המכר בלא שום תנאי בעולם. ואני החתום כשמעי טענת שניהם ירדתי לעומתם ונראה לי מן הדין שאין לראובן לערער על שמעון כלום שמאחר שמודה ראובן כי בשעת המכר והקנין והעדים לא הזכיר שום תנאי אבל קודם המכירה היה התנאי בינו לבינו בלא עדים וקנין אינו כלום וראיה לדבר מיהא דאמרי' +מהא דאמרינן, בבא מציעא ס"ה ב'+ מכר לו בית מכר לו שדה ואמ' לו לכשיהיו לי מעות תחזירם לי אסור פי' אסור הלוקח לאכול הפירות שהמכר נמצא שאינו מכר שאילו יהיו לו מעות למוכר לאחר זמן חייב הלוקח להחזיר לו הקרקע ונמצא המעות שנתן הלוקח למוכר מעיקרא הלואה היו והפירות שאכל בינתים רבית מעותיו היו על כן אסור הלוקח לאכול הפירות ביני ביני כגמר ומקני המוכר מאחר שהוא לא ביקש התנאי הזה בעת המכירה אלא הלוקח אמ' לו ושאלינן בגמרא +שם /ב"מ ס"ה ב'/ והגי' שלפני' רישא דלא אמר ליה מדעתיה+ מאי שנא רישא ומאי שנא סיפא אמ' רבא רישא דאמ' ליה מדעתו פירושא דהאי מימרא כך היא מאי שנא רישא דאסור ומאי שנא סיפא דמותר קס"ד דכשם דברישא כשתבע התנאי המוכר היה בעדים וקנין קבלת התנאי על הלוקח דהא בשעת המכירה הוה התנאי ולא גמר מקנה אף סיפא נמי כשאמר לו הלוקח למוכר כשיהיו לך אחזירם לך וקיבל התנאי בשעת המכר הוה ובעדים וקנין היה ומה לי אם בקש התנאי המוכר או אמרו הלוקח מאליו וקיבל התנאי מעצמו הא אשכחנן +בגמרא+ בדוכתא אחריתי דהודאה שיש בין מוכר ללוקח או בין לוה למלוה אחד הוא וכדאמרי' התם +[סנהדרין כ"ט ב', א']+ למה לי למימר בפנינו הודה. מסייע ליה לרב דאמ' רב יהודה אמ' רב צריך שיאמר אתם עידי לא שנא כי אמ' מלוה ושתיק לוה ולא שנא כי אמר לוה ושתיק מלוה הכא נמי כיון שאמר וקיבל הלוקח למוכר שיחזירם לו לכשיהיו לו מעות נמצא שלא מכר לו אלא על זה התנאי ולא גמר ומקנה וכאילו המעות הלואה היו ביד המוכר ואם יאכל הלוקח הפירות ריבית מעותיו אכל ולמה יהיה לוקח מותר בפירות ושנינן אמ' רבא סיפא דאמ' ליה מדעתו והפרש יש בין סיפא לרישא כלומ' מי סברת דסיפא קבלת התנאי היה בעדים וקנין כמו רישא לא סיפא דאמ' ליה לוקח למוכר אם יהיו לך מעות אחזירם לך אם ארצה וכיון שתלה הדבר ברצונו אין לשם תנאי בעדים וקנין אלא בינו לבינו אמ' לו והבטיחו ולא סמך המוכר על זו ההבטחה וגמר ומקנה דודאי רישא כיון שהמוכר תבע התנאי בעדים וקנין הוה וכתוב בשטר המכר כדי שאם ירצה הלוקח לחזור לא יוכל לחזור אבל סיפא שלא תבע המוכר תנאי זה אלא לוקח הוא דאמ' ליה אם ארצה סתמא דמלתא בלא עדים וקנין הוה דאין מצריכין עדים וקנין אלא שאם ירצה לחזור לא יחזור. אבל היכא דאמ' ליה אם ארצה אחזור ואם לא ארצה לא אחזור מה טיבו של קנין ועדות זה הא אינו תלוי אלא לרצונו ואפילו לא אמר לרצונו ומדעתו הא אוקימנא מימרא דרבא נעשה כאומר מדעתו ועל כן לוקח מותר ורישא בשתבע המוכר התנאי סתמא דמילתא בעדים וקנין הוה וכתוב בשטר המכר ולא גמר ומקנה ועל כן א"ם הפירו"ת כדאמ' לעיל ומזה למדנו אבל +[צ"ל אכל, א'] /אך יותר נראה להשאיר אבל/+ תנאי שיש בין מוכר ללוקח שלא בעדים וקנין כיון ששטר המכירה נכתב ונחתם בלא שום זכר תנאי אינו כלום ולא חישינן לההוא תנאה כלל.
 
ועוד שטר הודאת ממכר שיש ביד שמעון שכתב לו ראובן אחר ארבע שנים ואין בו שום תנאי בעולם אלא המכירה הזו שמכרתי לשמעון מכירה שלימה בלא שום תנאי מכרתי לו שמע מינה הוכיח סופו על תחלתו והמכר הראשון בלא שום תנאי היה ומכל צד אין לראובן שום זכות על שמעון לטעון עליו וזה הוא דעתי ומה שהורוני מן השמים כתבתי ודנתי בו וכתב פינחס.
 
השיב לו רבינו משה מנ' כב' כל זה הדין משובש אצלי ואין בו ממש ומה לי בשעת קנין או מקודם הואיל ועל דברים שביניהן סמכו בעת הקנין וזו הטענה שטוען שמעון למה לא פירש את התנאי בשטר הבל וריק הוא וכי כל תנאי שיהיה בין אדם וחברו צריך הוא להודיעו לעדים או לקנות קנין גמור עליו לא אברו סהדי אלא לשקאר, /לשקרי/ +קדושין ס"ה ב'+ ומאחר שהודה שמעון שעל מנת כן מכר לו ראובן אע"פ שלא פירש בשטר חייב לעמוד בתנאיו וההודייה שהודה לו שמכר לו כן הוא ודאי מכר וממכר שלם הוא ואין לו לחזור ואינו דומה למכר לו בית מכר לו שדה וכו' ואפילו לפום ההוא פירושא חדתא דילכון שאין העיקר שם מפני שהיה התנאי קודם המכר או בשעת המכר אלא כך הוא אם התנה המוכר +ה' מכירה פי"א הי"א ועי"ל ת' ת"ג+ נמצא שלא גמר והקנה והמעות הלואה ואם מכר סתם בלא שום תנאי ואחר שגמר והקנה אמר הלוקח אני אחזיר הרי קנה קנין גמור ולפיכך אוכל פירות ואע"פ שהוא חייב להחזיר כשאמר ובדין זה המוכר לא מכר על תנאי אלא מכר ממכר חלוט בדמים אלו ואם יכריז ויהיה שם יתר יקח היתר ואם לא יהיה לא יחזיר לו כלום. ומותר למכור כך שהרי בפירוש אמרנו שאם אמר לו כד שימי בי תלתא +עבודה זרה ע"ב א', והגי' שלפני' כדשיימי בתלתא, [ובכ"י ספרדי, ששהו"ל ש' אברמזון ניו - יורק תשי"ז: כדשימו בי תלתה, א"ך]+ עד דשימי בי תלתא +[ט"ס ונכפל מן הקודם ובגמ' שם: אפילו תרי מיגו תלתא, א"ך]+ וכו' הנה יש לו להתנות שהמכירה תהיה במה שיאמרו שלשה או ארבעה כמו שנתבאר שם ולפיכך אני אומר שהמכר הזה חלוט וקנה לוקח קנין גמור ושואלין את הלוקח אם הודה שעל מנת כן מכר לו יכריז אחר חמשים שנה ואם השוה יתר ישלים לו הדמים ואם כפר +והשיב+ הלוקח ואמר לא היו דברים מעולם או היו וחזר ומחל לי התנאי +וחזר ואמר לו על התנאי+ מכריזין על הדירה אם היה שם יתר בדמים ישבע הלוקח הסת ואם לא היה שם יתר ילך לו המוכר +ה' טוען ונטען פ"א הט"ו כל הטוען את חברו טענה שאם הודה אינו חייב לשלם ממון אע"פ שכפר אין מחייבין אותו שבועת הסת ולא חרם סתם וכו', ועי"ל סי' של"א+ שאנו אומרין לו אפילו לדבריך הרי טענת טענה שאין לך בה ממון אפילו היא אמת וטענת הלוקח שאמר כך התניתה עמי אבל מאחר שלא הזכרת התנאי בשטר מחלת התנאי אינה כלום עד שיחול +[צ"ל שימחול, א']+ תנאו בפירוש כך היא דעתי והאל יצילנו מעונש הדין ושלומה רבה. [וכתב משה].
שו"ת הרמב"ם סימן תג
 
שאלה ראובן היה לו ב' שלישים בחצר א' מכר ממנה לשמעון השתות לזמן קצוב בסכום ידוע והתנו ביניהם שאם יעבור זה הזמן ולא יתן ראובן לשמעון המעות שלקח ממנו על השתות הנז' יהיה מוחלט אליו ואם יתן לו מעותיו בזמן הנז' יחזור השתות לראובן כאשר היה ונשאר נותן לו מה שיבוא לו מהשכירות זמן רב. וראובן הנז' בנה בחצר הנז' בתוך הזמן הנז' בסך גדול לא לקח משמעון בו מאומה לחושבו שסופו לחזור חלקו אליו וכאשר הגיעו לו המעות הביאם לשמעון הקונה וא"ל קח מעותיך והחזיר לי הקרקע שלי טען שמעון שמכרה לו בהחלט מבלי שום תנאי וחייבו על זה שבועת הסת ולא רצה ראובן המוכר לקבל ממנו שבועה והטיל חרם ברבים עם ס"ת המקודש על כל בר ישראל שידע לו זכות על שמעון הקונה בזאת החצר שיבוא ויגיד בב"ד ואז באו לב"ד ב' עדים שהיו דרים בחצר זמן רב ויודעים הענין והא' מהם שותף בחצר אח"כ הביאו שמעון הקונה והעידו בפניו שהמכירה היתה על התנאי הנז' שכשיחזיר המוכר לקונה מעותיו יהיה מחוייב להחזיר לו חצרו. גם העידו שהקונה היה לוקח שכירות חלקו מהמוכר גם העידו שהמוכר הוציא מממונו בבנין החצר הנז' אחר שמכר לזה החלק הנז' סך גדול וכתבו ב"ד עדותם ומסרו אותו למוכר להיות בידו לראיה ולזכות. יורינו רבינו אם יש למוכר לתבוע מהקונה השכירות אשר נתן לו בתוך אותו הזמן שהיתה בידו ולנכותם עליו מסכום הדמים שלו ולהוציא הקרקע מידו כמו שהעידו העדים הנז' ומה יתחייבו המוכר והקונה בענין השבוע' ומה יתחייב הקונה אם רצה לצאת מדיני ישראל כדי לבטל טענת המוכר מחרם וזולתו. ושכרו כפול מן השמים.
 
תשובה אחר שהעידו העדים נסתלקה השבועה מכל וכל וצריך לנכות על הקונה כל מה שלקח ממנו משכירות בסכום מעותיו +ה' מכירה פי"א הי"א מכר קרקע לחבירו והתנה המוכר ואמר ללוקח כשיהיו לי מעות תחזיר לי קרקע זו הרי הפירות של מוכר, ומקורו בגמ' בבא מציעא ס"ה ב'+ ואם אין העדים זוכרים הסך כמה אשר קבל בשכירות וטען ראובן שנתן סך כך וכך בשכירות והיה שמעון מכחישו עליו כולו או קצתו יתחייב ראובן לפרוע כל מה שנשאר לשמעון אצלו אחר נכוי השכירות וישבע שבועת הסת שלא נשאר לו אצלו מאומה. וכתב משה.
 
אני מסכים עם כל דברי זאת ההוראה וכתב יצחק בר ששון נעג"א. וכן אני מסכים ג"כ עם כל דברי זאת ההוראה וכתב שמואל הלוי.
שו"ת הרמב"ם סימן תד
 
תשובת שאלה על עניין ראובן הפקיד אצל שמעון ושמעון אצל ראובן אחר זמן פשע אחד מהם וכו' אין דנין בהן דין שמור לי ואשמור לך +בבא מציעא פ"א א', ה' שכירות פ"י ה"ב+ ואין זה שמירה בבעלים עד שיאמר לו בשעה שהפקיד שמור לי היום ואשמור לך למחר שנמצא כמי ששאלו לשמור לו בשעה שהפקיד אצלו וכמו ששאל את הפרה +ה' שאלה ופקדון פ"ב ה"א השואל בבעלים+ ובעליה עמה בשעה אחת. משה ב"ר מימון זצ"ל.
שו"ת הרמב"ם סימן תה
 
שאלה יהודי אחד מסר לב' יהודים חפץ א' להוליכו עמהם למקום מיוחד בדרך נהר נילוס בתוך הנהר והוליכוה עמהם בספינה ושמו אותה במקום היותר טוב שבספינה סמוך למקום הספן ליראתו שלא יגנבוה ועמדה שם ה' ימים ואח"כ רצה הספן להשליך חבל הספינה ליבשה והושלך עמו החפץ ההוא בנהר ירדו השייטים אחריו ולא מצאוהו היתחייבו אותם היהודים לפרוע החפץ ההוא לאותו יהודי אם לאו.
 
תשובה +ה' שאלה ופקדון פ"ד ה"א, ועי' שם+ בהל' שלוחין ושותפין +פ"ב ה"ט כל שליח שטען שארעו אונס פלוני וכו' הרי זה נשבע שבועת השומרין על טענתו ויפטר+ שמרו כדרך השומרים וישבעו שנאבד החפץ ההוא בזה האופן אשר זכרו ויפטרו וכתב משה.
שו"ת הרמב"ם סימן תו
 
תשובת שאלה על ענין כספים אין להם שמירה +בבא מציעא מ"ב א'+ אלא בקרקע דבר ברור הוא שהכספים אין להם שמירה אלא בקרקע ואם עשאן עם שלו ולא טמן אותם ואבדו או נגנבו חייב לשלם שהרי פשע בשלו ובשל אחרים שלא שמר כדרך השומרין שדרך שמירת כספים בקרקע כמו שאמר שמואל ואין לו ראיה בנתינתן עם שלו דאמרינן ליה +ה' שאלה ופקדון פ"ד סוף ה"ג+ בשלך אתה רשאי ואי אתה רשאי בשל אחרים וזה שהוצאתם ראייה +שהבאתם ראיה (כי"ש)+ מההוא גברא דאפקידו גבי' זוזי ואשלמינהו לאמיה +ב"מ /מ"ב ע"א/ שם+ ואמרתם הנה לא הצריכו אותה להטמנה, בפירוש הצריכו אותה דהא תמן אמרינן נימא ליה לאמיה אמאי לא קברתינהו אמרה לא אמ' דלאו דידיה נינהו דאי אמ' לי דפיקדון נינהו הוה קברנא להו ש"מ שאילו ידעת בהן שהם פיקדון הייתה חייבת לשלם מפני שלא קברה אותם ודבר ברור הוא וכך אנו דנין תמיד בכל עת +רמב"ם שם פ"ד ה"ד.+ ודין זה שהפושע בשלו ובשל חבירו ולא שמר כדרך השומרין חייב לשלם ודברי הירושלמי +ב"מ פ"ג הי"א+ שהביא בעל ההלכות +הרי"ף לב"מ פ"ג סי' שמ"ג+ אינם סותרין דברי שמואל ואינן אמורין במפקיד מעות בלבד אלא בכל פיקדון הם אמורים בין מעות בין שאר דברים וטעמא יתירא אתא לאשמועינן והוא הטעם ששאלתם עליו שאם נתנם עם שלו ולא טמן חייב לשלם. וכן נוסח הדברים של ירושלמי +לפני' בירושלמי הנוסח משונה עיי"ש+ אמרתי שומר חנם חייב שבועה בזמן דליכא עדים אבל איכא עדים דלא פשע בה פטור אף משבועה ואי איכא עדים דפשע חייב לשלם נתנם במקום שנהג ליתן את שלו אם ראוי לשמירה פטור ואם לאו חייב. זה הוא נוסח הירושלמי ובא להשמיענו שאע"פ שנתנם במקום שנהג ליתן את שלו אם אינו ראוי לשמירה חייב ושמירת כל מין ומין ממיני הפיקדון שמירתו לפי מה שהוא. יש דברים +רמב"ם שם ה"ב - ועי' התשובה ק סי' ק"צ+ ששמירתן להניחן בבית שער כגון חבילי קש ועצים ויש דברים שדרך שמירתן להניחן בחצר כגון העול והמחרשה וכיוצא בהן [ויש דברים שדרך שמירתן להניחן בבית כגון תכריכי בגדים] ויש דברים שדרך שמירתן להניחן במגדל או בתיבה כגון כלי כסף וזהב. ויש דברים שדרך שמירתן גניזה והן המעות. ואם הניח דבר מהם במקום שאין דרך שמירתו בכך ואע"פ שנתנו במקום שנהג ליתן את שלו ואפי' נתנו עם שלו חייב לשלם כמו שפירש בירושלמי. משה ב"ר מימון זצ"ל.
שו"ת הרמב"ם סימן תז
 
שאלה ראובן טעון על שמעון שהפקיד אצלו פקדון דבר מה וכפר בו +ואמר לא הפקיד אצלו מעולם כלום וכשנתחייב+ וכאשר חייבוהו שבועה בא א' מקרוביו יתחייב לפורעו לראובן מעט מעט וקנו מראובן שסלק +[צ"ל שיסלק, א']+ תביעתו מעל שמעון וראובן הקדים ועשה מודעא לפני עדים בהיותו אנוס בזה בסבת כפירתו התועיל מודעא בזה הדין לבטל הפשרה ולחייבו בפקדון אם לאו.
 
תשובה +עי' ה' מכירה פ"י ה"ד+ לא תועיל זאת המודעא כלום וכתב משה.
שו"ת הרמב"ם סימן תח
 
שאלה ראובן ושמעון יש ביניהם חצר בשותפות בלתי מחולקת לראובן בה החצי ולשמעון ואחיו החצי כל א' מהם שתות +[צ"ל בשוה, א']+ דר בה ראובן זמן מה בשכר ידוע אח"כ רצה שמעון ואחיו לדור שם הועתק ראובן ודר שמעון ואחיו לא רצה ראובן להשכיר להם חלקו בערך השכירות אשר הוא היה נותן להם אמר שמעון לב"ד החצר יש בה ב' מדורות מעלה ומטה נדור אנחנו באחד וידור הוא או ישכיר האחד לאשר ירצה והסכימו ביניהם בפני ב"ד על זה וכתבו עליו שטר שנה בשנה מעלה ומטה פעם זה בא' ופעם האחר הטילו גורל ביניהם נפל העליון אז לראובן והתחתון לשמעון ואחיו. השכיר ראובן העליון ליהודים מדי שנה א' אח"כ העתיק שמעון למעלה וראובן השכיר מטה לגוים, פחדו על החצר מדירת הגוים שם שמעון מפני זה יהודי א' ששכר החצר ג' שנים ונדר שמעון ואחיו בחצר כולה לשומרה והשוכר היה לוקח השכירות ממנו ופורעו לראובן וכאשר השלים זמן השכירות בקש שמעון מראובן להשכירו חלקו ולא רצה וגם לא היה רוצה לדור שם. אחר זמן בקש לדור בחצר פינה לו המדור העליון וא"ל בחר לך אם תרצה לדור למעלה ואם תרצה לדור למטה נפנהו לך, א"ל ראובן אני רוצה כל החצר לדור בה כמו שדרתה אתה א"ל שמעון אני אדור בחלקי הן למעלה או למטה כמו שחלק בינותינו ב"ד ולא רצה ראובן בזה ונשאר העליון רק /ר' עם צירי/ כשיעור ב' חדשים וחצי. אח"כ חזר שמעון וא"ל או תדור או תשכיר או תמכור לי חלקך בכך וכך או תקנה ממני בסכום הנז' או נלך לב"ד לראות מה שיחייבנו או נסכים על מה שנסכים ולא רצה ראובן הביאו שמעון לב"ד טען ראובן יש לי ראיה בגוים לא אדון זולתי בערכאות של גוים אמ' ב"ד לשמעון תלך עמו לדיני גוים הביא ראובן עידי שקר גוים העידו על שמעון ואחיו שהשכירו לו חלקם לו' שנים דן השופט ע"פ דבריהם וחייב להם לכתוב לו שטר שכירות לו' שנים עשה זה ותבע מאחיו ג"כ לעשות ככה אחר שפנו החצר ולא עלה בידו זה עד שיביא העדים לפני השופט הגדול ונשארה החצר רקנית זמן מרובה, תורינו הדרתו על הראוי בזה אם ראוי לב"ד לומ' לשמעון תלך עם ראובן לדיני גוים מבלי אונס ואין בזה העברה על עניין התקנה +עי' בהערות לת' כ"ז+ על מי שילך לדיני גוים ואם ראובן חייב על מה שעשה באומרו לא נדון בדיני ישראל זולתי בדיני גוים. ואם השכירות שנכתבה בדיני גוים תבטל דינא דגוד או אגוד אם לאו או יתחייב להניח חלק מעוכב ו' שנים לא יוכל למכור ואם יוכל למכור לגוים אם בעל דינו קשה ואנס. ואם יש לב"ד למחות על שמעון בזה אם לאו ואם יחייב ב"ד חיוב תנאי התקנה על ראובן להיותו מניח דיני [ישראל] והולך לדיני גוים. תורינו הדרתו הקדושה מה שראוי בזה ושכרך כפול מן השמים ופורץ גדר ישכנו נחש וברכות לראש משביר ואם יתחייב ראובן שכירות כל החצר כל זמן היותה ריקנית.
 
תשובה אין ראוי על אחד מבתי דיני [ישראל] לצוות לבעל דין לשילך לדון בדיני גוים ואם טעה וצוה בזה מבלי היות לו סבה תכריחהו על ככה הוא חוטא חטא גדול. וכל מה שנעשה בדיני גוים בזה הענין אינו מועיל והשכירות בגוים הוא כמו המכירה בעדותם +ה' מלוה ולוה פכ"ז ה"א אבל כל השטרות שחותמין גוים הרי אלו פסולין וכו'+ ולא תועיל כלום זולתי בתנאים בלתי מצויים עכשיו ולכן אם יאמר שלא השכיר מרצונו זולתי בהכרח הוא נאמן ואין צריך להביא על זה ראיה מן ישראל אמנם נקח בעל דינו ונאמר לו אתה השכרת לזה חלקך ברצונך לו' שנים וישבע אז שבועת הסת +בה' מכירה פ"י ה"ד פסק רבי' שצריך מסירת מודעה כשאנסוהו ע"י גוים+ שלא השכירה זולתי באונס גוים וישאר דינא דגוד או אגוד ואם יתחזק זה אשר בידו השכירות בדיני גוים לעכב עליו אחוזתו נטיל עליו חרם +ה' סנהדרין פכ"ו ה"ז וה' חובל ומזיק פ"ח ה"ה, - ועי' המשך הענין בת' הבאה+ עד אשר יקרע השכירות ויבוא לדיני ישראל. וכתב משה.
 
אני מסכים על זאת ההוראה ואין חולק עליה שום א' מהחכמים הגדולים וכתב יצחק בר ששון נעג"א.
 
אני מסכים עם זאת ההוראה ובה מודה וכתב שמואל בר סעדיה ז"ל.
שו"ת הרמב"ם סימן תט
 
שאלה +והוא המשך לתשובה הקודמת+ וכאשר הגיעה ההוראה הזאת קראו אותה ביום שבת בבית הכנסת ברבים ואמרו לדיין לעשות על פיה השיב לא אוכל מפחדי מהשופט לשלא יהרגני. הלכו עמו לשופט והודיעוהו אמ' השופט אין לנו עליכם דין עשו כדינכם מה שתרצו, והיה שם ב' יהודים תבע אח"כ הבעל דין ולא רצה לעשות זה נשבע שלא ידין ביניהם ואינו נמצא מי שידון ביניהם והבעל דין לא רצה לקרוע השכירות ואמ' שהוא נתן חלקו במתנה לבניו הקטנים בחושבו שיתבטל מעליהם דין דגוד או אגוד. הוריני הראוי על זה ואם שכירות הזמן אשר נשארה בו הבית רקנית בעת שדנו בדיני גוים יתחייב בה ומה שהפסיד אם לא ושכרך כפול מן השמים.
 
תשובה כל מי שיתן לקטנים דבר אותו הדבר נשאר להם כמו נכסי יתומים ממש לפי שהב"ד הוא הממונה על ענייני זה הקטן +ה' נחלה פ"י סוף ה"ז ב"ד אביהם של יתומים+ ואם אנחנו אפי' בחובות המקוימים נאמר אין נזקקין לנכסי יתומים איך נטיל עליו דינא דגוד או אגוד אין לב"ד יכלת על זה בשום פנים עד אשר יגדלו הקטנים. וזה הדין הוא כאשר זה הנתבע בדינא דגוד או אגוד נתן לבניו במתנה קיימת קודם שיתבעו שותפו בדבר +כן פסק רבי' גם בת' קס"ט, עיי"ש בהערות+ אמנם אם תבעו בדינא דגוד או אגוד ורצה אח"כ להנצל בהיותו נותנו לבניו לא יהיה זה אמנם ב"ד יטיל על זה הקטן +לעיל ת' קס"ט פסק דב"ד מעמידין לו אפוטרופוס+ למכור או לקנות אם יש לו בזה ריוח והשכירות מזמן היות הבית ריקנית אם היה בה אדם דר ויצא בדיני גוים חייב העובר להפסיד השכירות +ה' חובל ומזיק פ"ח ה"א הרי זה המוסר חייב לשלם+ עם כל מה שיפסיד בדיני גוים לפי שהעיקר אצלינו [דיינין] דינא דגראמי +בבא קמא צ"ח ב', ה' חובל ומזיק פ"ז.+ וכתב משה.
 
אני מסכים על זאת התשובה ומודה בה וכתב יצחק בר ששון נעג"א.
שו"ת הרמב"ם סימן תי
 
שאלה במי שעליו חוב והוא מודה בו בד"י +ר"ת בדיני ישראל+ אלא שהוא טוען שאין לו מה לשלם ובעל דינו משתלם +[צ"ל משתלט, א']+ עליו בדיני גוים אם מותר לו כשיוליכנו לדיני גוים להשבע לו שאינו חייב לו כלום הואיל והוא טוען שאין לו מה לשלם ואין לו נכסים וחושש שמא יודה לו בממונו ישים אותו בבית המאסר +עי' ה' מלוה ולוה פ"א ה"ו יאסרו אותי הגוים בחובן ואהיה בשביה ושם פ"ב ה"א ואין אוסרין אותו וכו' כדרך שדנין העכו"ם, ועי' תה"ג הרכבי סי' קפ"ב+ ואין לו דבר להנצל בו. יורנו רבינו ושכרו כפול.
 
תשובה ישבע לו שאינו חייב לו כלום +עי' ה' שבועות פ"ג ה"א נשבעין לחרמין ולהורגין ולמוכסין עפ"י משנה נדרים כ"ז ב', ועי' ת' ר' האי גאון בזה בתה"ג הרכבי סי' רמ"ב+ ויחשוב בלבו +שם ה"ג וצריך הנשבע באונס להיות כונתו בלבו בעת השבועה לדבר הפוטרו. והוא נגד דעת רב נחשון ריש מתיבתא המובא בהגמי"י שם דס"ל שאסור לישבע לעכו"ם לשקר, [התשובה שהובאה בהגמי"י על שם רב נחשון הובאה בתוש"רא עמ' מ"ט על שם רב ששנא, וכן בהלכות פסוקות מן הגאונים הוצ' מילר סי' קכ"א, בשערי תשובה סי' קצ"ה הובאה בשם: לבעל הלכות פסוקות, כן ישנה גם בנמוקי רב נחשון גאון לרש"א וורטהימר עמ' י"א ובתשובות מהר"ם ב"ב ד' פראג סי' תתי"ג ובשו"ת הרשב"א ח"ז סי' תנ"ג, א'], ועי"ל ת' ר"י+ שאינו חייב לו כלום אא"כ יהיה לו מה ליתן. וכתב משה.
שו"ת הרמב"ם סימן תיא
 
שאלה אדם היה נתבע מחבירו והיה תובעו חצירו והשיבו לא אוכל לדון עמך עד שאעמיד לי מורשה והוא יטעון בעדי וידין עמך התועיל ההרשאה מן הנתבע אם לאו וזה לראותינו מאמר ר' שמואל הכהן בן חפני ז"ל בס' ההרשאות +נזכר ברשימת ספרי רב שמואל בן חפני /גק"ר/ כרך יד עמוד שי"א (כתאב אל וכאלה) וכן ברשימת ספרים שפירסם מאן טקסטס ח"א עמ' תרנ"ב. הספר הכיל ארבעים פרק (המפתח וכן קטעים מגופו נמצאים בידי), א"ן+ אשר לו שלא תועיל הרשאת הנתבע והביא ראיה על זה כמו שכבר ידע האדון. האם דעתו בזה נכונה אם לאו.
 
ואם היו ב' הבעלי דיני' בעיר ואמר אחד מהם לא ידון עמי אלא בעל ריבי אין הבדל בזה התובע או הנתבע התועיל הטענה הזאת אם לאו. ויש מי שהורה שהנתבע תועיל לו ההרשאה בתנאי שיקנו מהמורשה שכל מה שיתחייב הנתבע שישלמנו הוא מממונו. הזה אמת אם לאו. הורינו ושכרך כפול.
 
תשובה ענין ההרשאה הוא +ה' שלוחין ושותפין פ"ג ה"א+ שימסור התובע למורשה מה שיש לו אצל פלוני וישאר המורשה בעל דברים של נתבע ולכן אם קדם התובע ותבע מהנתבע מטלטלין וכפרו בהם לא תועיל אז עליהם ההרשאה כמו שאמרו חז"ל +בבא קמא ע' א', והגי' לפני' אורכתא+ לא כתבין אדרכתא אמטלטלי דכפריה. ועם זה העיקר יתבטל מלהרשות הנתבע לשום מורשה לפי שאין לו דבר על חבירו למוסרו למורשה וכך הוא הדין בכל בתי דיני ישראל +עי' ת' ר' סעדיה גאון ברא"ש שבועות פ"ד סי' ב', ות' ר' האי גאון שהו"ל ב"ג בסוף אגרת ר' שרירא גאון, מאינץ תרל"ג, ע' ס"ג, ות' הרי"ף סי' רמ"ח שאין הנתבע רשאי למנות שליח, ועי"ל ת' רע"ב, [על השאלה אם הנתבע יכול למנות מורשה עי' מש"כ בס' בתי הדין וסדריהן עמ' צ"ה - צ"ו, א'].+ אמנם היות מורשה התובע דן עם הנתבע עם היות כי מרשהו מצוי עמו במדינה זה דבר ראוי כפי מה שהתבאר בתלמוד בפ' מי שהיה נשוי +כתובות צ"ד א'+ באמרם או תרי שותפי דאית להו דינא וכו' אשר זה מורה על היות המורשה דן עם היות שמרשהו מצוי במדינה עם הנתבע +עי' ה' שלוחין ושותפין פ"ג ה"ג לפיכך אם היה במדינה אחרת וכו', ועי' ת' רע"ב+ אמנם כבר נהגו אנחנו וקדמוננו בראותינו +שהמורשה מכוין להקניט ולקנטר ובטל [קרא: נבטל] ההרשאה ונצוה להביא את בעל הדין שידון הוא עצמו עם בעל דינו+ המורשה מתרשל בטענות הדין לסלק המורשה ולצוות להביא התובע לדון עם בעל דינו ויצא דין לאמתו. וכתב משה.
שו"ת הרמב"ם סימן תיב
 
(לר' פינחס הדיין). שאלה זה הדין דנתי ושלחתיהו לפניך להודיעני אם הוא נכון. ראובן יורש של יעקב הוציא שטר חוב על שמעון מקוים בבית דין שהיה ליעקב עליו חוב כהיום כ"ד שנים וטען שמעון כבר פרעתי זה החוב ליעקב בחייו ונשאר השטר בידו ולא נתנו לי. דנו לו שישבע היורש שבועת היורשין שלא פיקדני מורישי ששטר זה פרוע +שבועות מ"ה א'+ ויגבה חובו ונתאחר היורש מלהשבע. אחרי זאת חזרו שמעון וראובן היורש לבית דין וטען שמעון אלו לא עברה שמטה על זה החוב יש לו להשבע וליטול אבל כבר נשמט החוב ואין לו עלי כלום אם לא כדבריו שאמר שאינו פרוע. כיון ששמעתי טענת שמעון אמרתי כדין טוען שמעון ואע"פ שלא טען טענת שמטה מתחלה דחוזר וטוען ואפילו לנהרדעי דאמרי +בבא בתרא ל"א א', ועי' ה' טוען ונטען פ"ז ה"ח+ דאין טוען חוזר וטוען דכי האי גונא דטענתו השנייה ודאית מידי דטוען חוזר לטעון +[צ"ל מודו דטוען וחוזר וטוען, א']+ דהא טעמייהו דנהרדעי אינו אלא משום דאמרינן דילמא טענתא אגמרו פי' שמא לימדוהו טענת שקר אבל בהאי דינא אפילו אגמרו זה טענת שמטה טענת אמת היא דודאי שמטה עברה על זה החוב ודמיא להא [דאמרינן אמרו] לו הבא עדים +משנה סהנדרין /סנהדרין/ פ"ג מ"ח (ל"א א')+ אין לי עדים הבא ראיה אין לי ראיה לאחר זמן מצא עדים ומצא ראיה הרי זה אינה כלום פי' קאסבר תנא קמא מאחר שאמרו לו הבא ואמר אין לי כאילו בטל כל זכיות שיש לו ואפילו הביא אחרי כן עדים וראיה אינם כלום דסתמא בטלים וקימא לן +גמ' שם, /סנהדרין ל"א/+ דלית הילכתא כתנא קמא אלא כרבן שמעון בו גמליאל דאמ' מה יעשה זה לא היה יודע שיש לו עדים וכו' ואפילו תנא קמא לא קאמ' אלא מתוך שאמרו לו בית דין הבא והוא אומ' אין לי ונראה כאלו בטל כל ראיות שיש לו אבל היכא דלא אמרו לו הבא לעולם מביא זכויותיו לבית דין ואם יתברר לבית דין טענותיו ברורות מקבלין דבריו וסותרין את הדין שדנו עליו בתחלה וכי דאמרינן התם כי אתא רב שמואל בר יהודה אמ' ר' יוחנן לעולם מביא ראיה וסותר עד שיסתתמו טענותיו ושמטה בזמן הזה נוהגת מדרבנן +גיטין ל"ו ב'+. דתקינו רבנן דמשמט בזמן הזה זכר לשביעית בין בארץ בין בחוצה לארץ משום דהפקר בית דין הפקר וכשם שנוהגת בזמן שהיובל נוהג בחוצה לארץ דהא חובת הגוף הוא ועוד הא רבי קרא כי קרא שמטה לי"י לה' כך תקנוה בזמן הזה בין בארץ בין בחוצה לארץ וראה הלל +משנה שביעית פ"י מ"ג, גיטין ל"ו א'+ שנמנעו מלהלוות זה את זה והיו עוברים על דברי תורה דכתי' פן יהיה דבר עם לבבך בליעל לאמר קרבה שנת וג' עמד והתקין פרוזבול מפני תקון העולם מהא שמעינן +גיטין ל' א'+ דכל חוב דקרינא ביה לא יגש שביעית משמטתו בין בזמן שהיובל נוהג בין בזמן הזה ורב' +[צ"ל ורבי, א']+ הוא דאמר וזה דבר השמטה שמוט בשני שמטות הכת' מדבר וכו' אבל מלוה שיש עליה משכון אין שביעית משמטתה +משנה שביעית פ"י מ"ב, שבועות מ"ד ב', ועי' ת' הרי"ף סי' קצ"ט בדין טוען וחוזר וטוען+ דהא נגוש ועומד הוא ומי שרצה שלא ישמט חובו יכתב עליו פרוזבול או ימסור שטרותיו לבית דין ותו לא משמט ומכל אילו הראיות שכתבנו זכה שמעון מכח שמטה אע"פ שלא טען בראשונה זה הוא דעתי וכתב פנחס ביר' משלם [יושב ע"ל].
 
תשובה דין אמת ואין בו לפנים ולפני ולפנים. משה בירבי מימון הדיין זצו"ל.
שו"ת הרמב"ם סימן תיג
 
שאלה ראובן אירס אשה בלי קדושין ונתן להם קצת מוקדם ומנחות כסף ומעות וזולתם אירע שראובן הלך לארץ אחרת הניחוהו כשהלך ואירסוה על אחר זולתו בא ראובן מהדרך לקחת אשתו מצאם שאירסו אותה על זולתו תבע מהם מה שיש לו אצלם וכפרו בו וחייבם השופט שבועה ונשבעו שאין לו אצלם מאומה ואח"כ הוציא עליהם עדים במה שאצלם היתחייבו לתת לו אם לאו.
 
תשובה +ה' טוען ונטען פ"ב הי"א מי שטען על חברו וכפר בו ונשבע ואח"כ באו עדים וכו'+ יפרעו כל מה שהעידו בו העדים ויהיו חשודים על השבועה אם לא שיהיה ביאור נוסח שבועתם יצילם מהחשד שאז יקבל מהם ביאור שבועתם להצילם מהפסלנות לא להצילם מההפסד. וכתב משה.
שו"ת הרמב"ם סימן תיד
 
תשובת שאלה +תימה שפ"ן קיטע את התשובה וצריך להעתיקה כולה, וז"ל: וזו העתקת תשובת הרמב"ם ז"ל שמצאתיה בלשון הגרי: עמדתי ידריכני השם ולכם בדרך ישרה על שאלתכם ויש בה ענינים הרבה ראיתי שתהיה התשובה עליה בסדר שאלתכם, ואומר: ששטר ראובן המלוה אע"פ שכתוב בו בלא טפיסת טופס מזה השטר אין טענה לראובן להימנע מנתינת הטופס ממנו ואפילו התנה זה על טופסו בביאור מפני שזה הענין אינו מחייב השהיית הפרעון אלא לאחר ברור ההפסד והזיוף שבשטרו אם כן כל זמן שיראה מן הדין לפי טענת בעלי דינין שיתן לו הטופס בלא זה התנאי שלא יועיל זה התנאי לעכב נתינת זה הטופס לפי שאם הדין יחייב בלא זה התנאי השהיית הפרעון בעבור זמן ב"ד או בעבור דבר שלא ישתהה הפרעון (אלא שיתן לו הטופס ולא ישתהה בעבורו הפרעון) יותר ממה שהיה משתהה בעבורו בלא נתינת הטופס ובלא זה התנאי הנזכר בו ר"ל בלא תביעת טופס מזה השטר וזה לפי שכבר נתברר ממה שסדרתי מן החילוק ההכרחי עיקר אותו הסברא בו דתית שעל שני הפנים אין בנתינת הטופס סבה להשהיית הפרעון והיה בלא ספק התנאי בזה אינו מזיק בפרעון זה הממון אם הוא אמיתי מחוייב והדבר המזיק בו מה שיתכן שיהיה סבה לזיוף השטר מעיקרו וכשיזייף השטר מעיקרו בלי ספק כבר פקעו כל פרקין מעיקרן לפי שהן שקראין חששה להם ולא נאמר כל תנאי שבממון תנאו קיים אלא עם קיום העדות שנתקיימה על אותו התנאי אבל תנאי שיהיה לקיום עדות עדים שמעידים בשקר לא נפל על זה תנאי שבממון כלל. וזה מבואר שאין צריך לראיה כלל. הפסק מתאים לתשובה הקצרה לעיל סימן לה. אלא שלשונו אינו לשון הרמב"ם וכנראה נכון הוא מה שנמצא בכ"י תשובות הרא"ש (עיין הערה כאן): הרמ"ה ולא הרמב"ם+
 
,,, שטר שביד ראובן המלוה אף על פי שכתוב בו בלא טפיסת טופס מזה השטר אין טענה לראובן להמנע מכתיבת הטופס ממנו ואפילו התנה זו על טופסו בביאור מפני שזה הענין אינו מחייב השהיית הפרעון אלא לאחר בירור ההפסד והזיוף שבשטרו אם כן כל זמן שירא מן הדין לפי טענת בעלי דינין שיתן לו הטופס בלא זה התנאי שלא יועיל זה התנאי לעכב נתינת זה הטופס,,, +ר"ל שיתן לו טופס משטרו שמוציא עליו מלה במלה (באר הגולה חו"מ סי' ט"ז ס"ק יו"ד). ומשמע דה"ק אם זה טוען מזויף הוא הדין נותן שיתנו לו טופס השטר ואם זה מודה שהשטר כשר אלא שטוען טענה אחרת אין נותנין לו, (ב"י ח"מ סוף סי' ס'). וכתב הב"י שם ולענין הלכה נקטינן כהכרעת הרא"ש ז"ל ותשובת הרמב"ם ז"ל ונפסקה הלכה עפ"י תשובה זו בש"ע חו"מ סי' ט"ז סעי' ה'. - הרב אסף העירני בטובו שבשו"ת הראש כ"י מוצרי כתוב תשובת הרמ"ה במקום תש' הרמב"ם.+
שו"ת הרמב"ם סימן תטו
 
תשובה מנה לי בידך והלה אומר איני יודע +בבא קמא קי"ח א', ה' טוען ונטען פ"א ה"ח+ ופירשו רבותא דנשבע שבועת הסת שאינו יודע וכשיזכור צריך לשלם שאלת ידידי ואמרת אם יכול לחזור ולהשביעו בכל עת שירצה אם נזכר אם לאו מי אמרינן הואיל ואלו נזכר חייב לשלם נחוש שמא נזכר ואינו רוצה לשלם זה הוא נוסח שאלתך. וודאי אגב שטפה נשאלה שאלה זו +ה' טוען ונטען פ"א ה"ז אין משביעין שבועת הסת אלא על טענת ודאי+ שאין אדם יכול לעולם להשביע חברו הסת בטענת שמא אלא בטענה ודאיית וזה שיאמר שמא נזכרת היאך יכול להשביעו הרי אין שם טענה אלא שמא אבל להחרים על מי שנזכר ולא ישלם יש לו להחרים אלף פעמים בכל יום +שם ה"ד והי"א+ אבל שום שבועה ליכא ולמה שאלתה על זה שאמר איני יודע אלא כל מי שנשבע בין שבועת הסת בין שבועת התורה אפשר לומר ליביה אנסיה ושכח בעת השבועה ושמא עתה נזכר שהוא חייב לשלם ונמצא כל המחוייב שבועה נשבע והולך לעולם פעם אחר פעם וכל אלו דברים שאין בהן ספק הן כלל שאין הנשבע נשבע אלא פעם אחת על כל אנפי ויש לזה הטוען להחרים תמיד על מי שידע שיש לו בידו כלום ולא יודה בבית דין. משה בירבי מימון הדיין זצ"ל.
שו"ת הרמב"ם סימן תטז
 
שאלה ראובן קנה מרחל ולאה חלק בחצר אח"כ בנה באותה החצר בנין הכרחי ובלתי בנין הכרחי +צ"ל ובנין בלתי הכרחי, [אך עי' גוטשיין, תחבירה ולשונה של הלשון העברית,,, ע"ז, ע"ח]+ והיה גובה משותפיו חלקם בהכרחי אמנם הבנין אשר הוא בלתי הכרחי אמרו לו בעת הבנין ההוא אנחנו לא נוציא עמך מאומה בזה אח"כ דרו ראובן ולאה בזאת החצר קרוב לעשרים שנה וכל מה שהיו מוציאים בעד בנין החצר היו מוציאי' אותו ביניהם. חלה ראובן חוליו אשר מת בו וצוה לאשתו לקחת חלקו בחצר בעד פרעון כתובתה ולא זכר לה בעת צואתו שיש לו אצל שותפותיו מאומה מבנין החצר הנז'. אח"כ עמדו בניו לתבוע לרחל ולאה על דמי הבנין כי אמרו שאביהם הוציא אותו משלו ולא פרעו לו בו מאומה. האם אחר עבור כל זה הזמן שלא תבע אביהם מאומה יכולים הם לתבוע תחתיו ואם יהיה בזה דין השביעית שתשמטנו ואם יתחייבו היורשים שבועה על מה שתובעים ואם יתחייבו רחל ולאה שבועה על טענתם ואלו השתי נשים הם נשואות ועומדות תחת בעליהן. הורינו האיך הדין.
 
תשובה אין לשביעית בזה דין שמטה בשום פנים וליורש ראובן לתבוע חלק מה שהוציא אביהם בהכרחי +ה' גזלה ואבדה פ"י ה"י וה' שכנים פ"ה ה"א+ ואם יביאו ראיה על זה יתחייבו רחל ולאה לפרוע או להביא ראיה איך פרעו החוב הנז' ואם לא תהיה ראיה לשום כת מהם אזי אם טענו יורשי ראובן טענות ודאי על הנשים והודו יתחייבו בפרעון ובעליהם חייבין לפרוע חוב נשותיהם מהבנין ההכרחי, ואם יכחיש זה ישבעו הסת +ה' טוען ונטען פ"א ה"ג, וה' גזלה ואבדה פ"י הי"א היורד נאמן ונשבע+ ואם טענו כי לא ידעו ענין ההוצאה ישבעו הסת שאינן יודעות זה ויפטרו. ואם טענו יורשי ראובן טענת שמא +עי' ה' טוען ונטען שם ה"ז, ועי' תה"ג הרכבי סי' של"ג ותצ"ח, ועי"ל ת' ל"א ובהערות שם+ אזי נחרים חרם סתם בשם על כל מי שיודע שיש לראובן חוב עליו מבנין החצר הנז' ולא יפרעו ליורשיו. וכתב משה.
שו"ת הרמב"ם סימן תיז
 
שאלה ילמדנו רבינו ראובן לו על שמעון חוב בשטר, העני שמעון והלך מן הארץ ויש לו קרקעות היוכל ראובן למכור נחלותיו ויגבה מהם חובו או למכור מהם כשיעור חובו ואם היתה הנחלה תחת ידיו משכון היפרע ממנה אם לאו.
 
תשובה אם נתקיים השטר בב"ד +ה' מלוה ולוה פי"ג ה"ב ראיה ראשונה לקיים השטר שבידו ופכ"ב ה"א כשיביא המלוה שטרו לב"ד ויתקיים+ ישבע שבועה +שם ה"י ומשביעין את הטורף בנקיטת חפץ שלא נפרע חוב זה ולא מחלו ולא מכרו לאחר, ועי' תה"ג הרכבי סי' תל"ד בשם ר' עמרם גאון+ בנקיטת חפץ שזה החוב לא נתקבל ממנו מאומה ולא נתן לו ולא מחל שום דבר ממנו ושכל החוב נשאר על שמעון ואח"כ יעשה ב"ד שומא והורדה והכרזה על תנאיה ויפרע לו מהנחלה כשיעור חובו ובתנאי שיראה ג"כ שמא עברה עליו השמטה. +מכאן ראיה נגד דעת ה"ה ה' מלוה ולוה פכ"ב ה"י שכ' דלדעת רבינו אין משביעין שבועת הטורף והלוה אלא בסוף ימי הכרזה+ וכן ג"כ אם היתה הנחלה משכון בידו +ה' מלוה ולוה פי"ג ה"ג מלוה שבא לב"ד וכו' ה"ז נשבע בנקיטת חפץ וכו'+ לא יגבה ממנה חובו זולתי אחר שבועה בב"ד והשומא על תנאי', ואפי' עברה עליו השמטה יגבה חובו מהמשכון, +ה' שמטה ויובל פ"ט הי"ד המלוה על המשכון אינו משמיט. ועי' תשובות הרי"ף סי' ר"ז+ וכתב משה.
שו"ת הרמב"ם סימן תיח
 
שאלה ועוד יורנו מורנו שתי אחיות נשואות לשני אחים יושבות עם בעליהן בדירה הכניסוה אתהן לבעליהן בכתובתן ובצד הדירה ההיא דירה היתה לאבי בעליהן מכרה מימים רבים לגוים ושכנו בה שנים רבות ובאו אצל פלילי הגוים וסלקו הגוים קוניה מעל הדירה בכח מצרנות והאחיות האלה לא השיגה ידהן להשיב למסולקים מן הדירה דמיה פיסו לראובן היהודי שיקנה אותה ויתן הדמים למסולקים ממנה ויוסיף על הדמים מאה ועשרה דינרים ונתרצה להן ראובן על זה גם היתה ידו עמהן על זה ראשונה וקנה ראובן הדירה וסילק הגוים מעליה ונתן תוספת הדמים לאחיות וכתבו לו שטר מכירה ברצון בעליהן ובפניהם בקנין אך האחריות מפורש על האחיות לבד והשטר שטר מוחזק ומקוים. לימים תקפה זרוע הגוים המסולקים מהדירה וסלקו גם הם מעליה ראובן הקונה מיד האחיות ומשיבין לו הדמים הראשונים אשר נתן גם הוא לגוים עתה בא ראובן ומבקש המאה ועשרה דינרים אשר נתן הוא תוספת על דמי הקונים והדינרים כלו מיד האחיות ולא עמד מהם דבר שיוכל ראובן זה לאמר זה היה מדמי הדינרים ההם והן אין להם זולתי הדירה הכתובה לבעליהן מה יעשה להם לנותרים ומאין יגבה ראובן דינריו. נר ישראל לא יכבה למען כבודו והודו יבאר לנו. אשה שנפלו לה כספים אחרי נשואיה והדין נותן שילקח בהם קרקע ויאכל הבעל פירות +כתובות ע"ט א'+ אם כלו הכספים ולא נקנה מהם קרקע ויצא שטר חוב מוחזק על האיש מוריש הכספים לאשה מאין יגבה זה חובו ושכרו כפול מן השמים.
 
התשובה שאותן המעות שנתן ראובן לאחיות אם הוציאו אותן המעות על פי בעליהן ואין צריך לומר אם נשתמשו בעליהן באותן המעות תמכר הדירה שלהן ויקח ראובן חובו ואם טענו הבעלים שהמעות עדיין הן אצל הבנות או שטענו שהבנות אבדו המעות ברצונם לא על פינו ולא ידענו במה הוציאו המעות אחר כך ישבעו הבנות כדין כל בעל חוב שאין לו לשלם +ה' מלוה ולוה פ"ב ה"ב, ועי"ל ת' צ"ו+ וישארו הדמים עליהם חוב עד שימותו בעליהן או יתגרשו וימכרו חלקם ויחזירו לבעל חוב שהרי האחריות עליהם. וכן זאת האשה שאכל הכספים שירשה ואחר כך יצא שטר על מורישה דין אחד הוא אם על דעת בעלה הוציאה הרי היא כשליח לו ולא שנא שיוציא אדם מעות בידו או שיאמר לשלוחו להוציאם וישלם האיש מנכסיו לא מנכסי אשתו ואם אין לו ישבע וישאר החוב עליו ואם האשה הוציאה המעות בלא דעת בעלה תשבע ככל בעל חוב שטוען שאין לו כלום וישאר החוב עליה עד שימות בעלה או תתגרש אם יש לה נדוניה או עד שתעשיר ותמצא ידה לשלם. משה בירבי מימון זצ"ל.
שו"ת הרמב"ם סימן תיט
 
שאלה ראובן טען על שמעון בתביעה א' וכפרו שמעון ונתחייב שבועת הסת ועמדו זקני יושר לעשות פשרה ביניהם על דבר מה מהחשבון אשר חשב ראובן שנשאר על שמעון ואמר שמעון אין לו אצלי מאומה ועמד ראובן על רגליו לפני קהל מישראל ואמ' תעידו עלי חי התורה ובשם הגדול שלא אתבע לשמעון הנז' בשום דבר בעולם לעולם לא בשבועה ולא בממון, יורינו רבינו היועיל [לשמעון] שבועת ראובן כמו המחילה אם לא ושכרו כפול מן השמים.
 
תשובה לא הגיע בזה מחילה בשום פנים מראובן לשמעון לא מהשבועה +שנתחייב להשבע ולא מממון שנתחייב לכן כל זמן שיתבע ראובן לשמעון בטענות אלו בעצמם הוא מחוייב בהן אבל בעת שיתבענו יהיה עובר על השבועה שנשבע (כי"ב)+ לא מהממון אבל מתי שיתבע ראובן לשמעון באלו הטענות בעצמם היה משקר בשבועתו +עי' ה' שבועות פ"ה הי"ז+ וכתב משה.
שו"ת הרמב"ם סימן תכ
 
(לר' פינחס הדיין)
 
תשובת ענין האלמנה עם היתומים.
 
דבר ידוע וברור דכל מלתא דאזמין אתי מינה רוחא ליתמי וזמנין אתי להו מינה פסידא לא עבדינן לה ליתמי דהכי אמרינן +גיטין נ"ב א'+ יהוב זוזי ליתמי אפירי כח הדיוט חמור מכח הקדש זול הינו דרב נהילאי בר אידי +הגי' לפני' זול סבור מינה היינו דר' חנילאי בר אידי+ אמר להו רב אשי +כ"ה גם בכ"י מינכען אבל לפני' הגי' אמר להו רב שישא בריה דרב אידי, תוספת א"ן כבר העירותי בהערותיי בסוף אוצר הגאונים לגיטין עמ' ק"ה, סוף העמוד שבקטע הלכות פסוקות שהוציא אפשטיין /הרבעון האנגלי/ מהדו"ח ד' עמוד תל"ב שו' ט' נמצאות שתי הגירסות: רב שישא בריה דרב אידי ורב אשי, וא"ל רב אשי הוא גליון לנוסח רב שישא שבפנים. והערה קע"ב בעמוד תמ"א שם צריכה תיקון, רב אשי מצאתי אף בכתבי יד אחרים+ האי רעה היא ליתמי זמנין דמיצטרכי לזוזי וליכא מאן דיהיב להו הולכך האי תקנתא דרב נהילאי בר אידי דאמ' נכסי יתומים הרי הן כהקדש לא עבדינן לה ליתמי בהאי אנפא ואע"ג דאיכא להו רוחא אם זול פירי דזמנין דאתי להו מהאי תקנתא פסידא באנפא אחרינא הם הכי נמי אם תאמר דעושין פשרה על היתומים להוציא מקצת הכתובה שעליהם בלא שבועה שמא תשבע האשה ותטול הכל יש לומ' האי רעה היא ליתמי דאי רמיא שבועה עלה דאלמנה תודי דלמא צררי אתפסה ואינה באה להשבע ולא תטול כלום ולפום הכין לא עבדינן להו האי תקנתא דפשרה זו זמנין אתי מינה רוחא וזמנין אתי מינה פסידא. וזה שאמרת בכתבך שהאלמנה קפצה להשבע וראו שדעתה וכל רצונה על השבועה ואחר כך עשו פשרה על היתומים גם זה אינו כלום דהא קימא לן עביד אניש דגזים ולא עביד. +שבועות מ"ו א'+ ומשום הכי אני אומ' שאין עושין ליתומים אלא מילתא דלית בה פסידא כל עיקר מכל צד ומכל פינה ולפיכך אני אומר שהאלמנה שלא תבעה כתובתה אלא הרי היא נזונת והולכת אם ראו בית דין או האפטרופוס שמינוהו או שמינהו אבי היתומים לעשות עמה פשרה וליתן לה כל כתובתה בלא שבועה ואין צריך [לומר] מקצתה כדי לסלק המזונות מעל נכסי יתומים הרי אלו עושין וטובה גדולה היא זו ליתומים שנותנין דבר קצוב ידוע בין מעט בין הרבה ומסלקין דבר שאינו קצוב שהמזונות דבר שאין לו קצבה והרי היא מכה מהלכת שהרי היא נזונת והולכת עד שתאבד כל הנכסים ולא יטלו היורשים כלום ואלולי הפשרה שעשו עמה אלא +[צ"ל שלא, א']+ תשבע לא נטלה כתובתה ולא אבדה מזונותיה הולכך טובה גדולה היא זו ליתומים מכל צד ומכל פינה ולפיכך הפשרה קיימת אבל אשה שאין לה מזונות ואין לה אלא דבר קצוב שהוא הכתובה והרי יש לה להשבע וליטול או תלך לדרכה ולא תטול כלום היאך נותנין לה מקצת בלא שבועה מפני מה איזה נזק יש ליתומים אם לא תשבע או אם תשבע הרי דבר קצוב הוא ואם תאמר שמא תשבע ותטול הכל אין בכך כלום כך דינה ודין כל אלמנה שתשבע ותטול וכיון דעשו פשרה שהיא רעה ליתמי אם לא תרצה להשבע הרי זו הפשרה אינה כלום אלא רמינן שבועה עלה או תשבע ותטול השאר או תחזיר עד שיגדלו היתומים אם רצו ליתן לה בלא שבועה יתנו. זו היא דעתי בדין זה ומדרך זו דנתי וזה שאמרת בענין האפטרופוס שאינו רשאי לחוב על מנת לזכות +גיטין נ"ב א'+ אינו דומה לזה כלל שאותו הענין הוא שלא יוציא האפטרופוס ממון יתומים שתחת ידו ויפסיד ממנו אפילו מעט כדי לזכות ליתומים רב וגדול יתר ממה שהפסיד שמא לא יזכה ונמצא עתה הקדים וחב ליתומים אבל בדין זה אין האפטרופוס מוציא תחלה מתחת ידו כלום אלא הרי הוא מחזיר מן האלמנה מה שנטלה עד שתשבע ותטול כל כתובתה ומה חובה ליתומים בדבר זה יתמי דאכלי +ערכין כ"ב א'+ דלא דידהו ליזלו בתר שבקיהו ומה לנו ולאפטרופוס בית דין עצמן שטעו ונתנו אפילו דינר אחד בלא שבועה חוזרין ומוציאין מידה עד שתשבע דהא קימא לן דהאי דינא דאשבע בלא נקיטת חפץ נעשה כמי שטעה בדבר משנה +שבועות ל"ח ב'+ וחוזר וכל שכן דלא אשבע כלל שהוא חוזר ואם תאמר זה שלא השביע מפני הפשרה שהיא זכות ליתומים כבר ביארתי שפעמים יש בה זכות אם תשבע אחר כן ותטול הכל ופעמים יש בה חובה בפשרה זו אם לא תרצה להשבע ותחזיר מה שנטלה ומי מפיס ומודיע לנו זו הפשרה אם היא רעה ליתמי או זכות להן הולכך לא עבדינן לה וחוזר הדין.
 
וזה שאמרת שאם תחזור האלמנה הזאת וידירוה על דעת רבים ותקח הנשר +[צ"ל הנשאר, א']+ וכו' לא ידעתי מה הן דברים אלו כלל ומי הזכיר נדרה על דעת רבים ומי הוא שמורה שתדור האלמנה בדעתה וכי הרשות בידה היא שתדור כל אלו דברי שבוש הן ועיקרי הדברים כך הן האלמנה תשבע ותטול כדין כל הבא ליפרע מנכסי יתומים שלא יפרע אלא בשבועה +כתובות פ"ז א'+ ואחר כך נמנעו בית דין מלהשביע האלמנה +גיטין ל"ד ב'+ לבדה שהרי אינה מדקדקת על עצמה ולפיכך לא היתה נוטלת כתובתה כלל שהרי בית דין נמנעו מלהשביעה והיא לא תפרע אלא בשבועה. ולפי שראה רבן שמעון בן גמליאל כן התקין שתהיה האלמנה נודרת ליתומים כל מה שירצו ותטול כתובתה אע"פ שלא נשבעה וכיצד נודרת כל שירצו שיאמרו לה נדרי מן הבשר או מן היין או מכל פירות העולם או מן הפת הרשות ביד היורשים שידירוה שאם נטלה כלום ולא תודה הרי כל פירות העולם אסורין עליה וכיוצא בזה והיה כך עד ימי רב לא היה מגבה כתובה +שם /גיטין/ ל"ה א'+ לאלמנה כלל דבימי רב קיל נדרי נמצאת אינה נשבעת מפני התקנה הראשונה שנמנעו מלהשביעה ואינה נודרת שהרי העם מזלזלין בנדרים לפיכך לא היו מגבין כתובה לאלמנה כלל אליבא דרב שאמר שהתקנה הראשונה האמורה במשנה שנמנעו בית דין מלהשביעה האלמנה הוא שלא תשבע כלל אפילו חוץ לבית דין ושמואל אמר לא שנו אלא בבית דין אבל חוץ לבית דין משביעין אותה ונוטלת כתובתה נמצא לדברי שמואל אם רצו היתומים להשביעה חוץ לבית דין ישביעו ואם רצו להדירה בבית דין ידירו ואפסיקא הלכתא כשמואל +ה' אישות פט"ז הי"א אין משביעין אותה אלא חוץ לב"ד, וכן פסק ר' משה ב"ר הנוך, עי' עיטור כתובה דמירכסא ח"א (דף מ"ג ד')+ דאמ' ליה רב יהודה לרב ירמיה ביראה אדרה בבית דין +גיטין שם, ועי' תה"ג אסף עמ' כ"ה, [ועי' אוצה"ג לגיטין, עמ' ס"ה - ס"ז א"ך]+ ואשבעה חוץ לבית דין וליתי קלא ולפול באוני כלומ' תגביה קולה בשבועה עד שאשמע השבועה הנה והוא בבית דין דבעינא דעבידנא בה מעשה. וכל אלו הדברים אם היו היתומים גדולים והם המשביעין אותה או המדירין אבל אם היו קטנים יעשו בית דין או האפטרופוס דבר החמור משני הדברים אם ראו שהיא פוחדת ונרתעת לאחוריה מלדור בבית דין מדירין אותה בבית דין ואם ראו שהיא קופצת לדור ונרתעת מן השבועה משביעין אותה חוץ לבית דין ודבר ידוע שבזמנים אלו בכל העולם אפילו התלמידים ולמה אני אומר התלמידים אלא רוב החכמים אינן יודעים מה הן הנדרים ולא מכירים עונשן ולא משפטיהן קל וחומר הנשים אבל השבועה חמורה בפני הכל והכל יראין ממנה ולפיכך משביעין את האלמנה בלבד מיהו חוץ לבית דין כדאפסיקא הלכתא בהדיא לא שתעמוד בבית הכנסת ותשבע ומאחר שהדברים כן הן משנשאת ובניה קטנים אין מדירין אותה על דעת רבים אלא משביעין אותה חוץ לבית דין ותטול השאר ואלו היו היתומים גדולים היה רשות להן להדירה אם ראו שהנדר חמור לה ומפני שנשאת ידירוה על דעת רבים כדי שלא יפר הבעל ותמהתי לזה שאמרת ידידי ואלופי שאם תשבע ותטול השאר ישלם האפטרופוס מביתו כגון הא ודאי מחכו +כ"ה בכ"י עם הנקוד /מ' עם פתח, ח' עם שווא וחולם על הוו'/, [ועי' יבמות פ"ח א' וש"נ, תוס' פ"ן]+ עלה בכל מקום אנן אמרינן טעה לדון דין תורה +סנהדרין ל"ג א', - באגרתו לר' פינחס הדיין שם כתב רבי': וכן כתבת לי בענין האלמנה עם יתומיה וכו', ונראה משם שחזר רבי' פינחס לשאול את פי רבינו בנדון זה+ ישלם מפני שחזר מטעותו זה אינו צריך תשובה כלל. משה בירבי מימון הדיין זצ"ל.
שו"ת הרמב"ם סימן תכא
 
שאלה יהודי אחד נפטר מבלי צואה וחיי לכל ישראל שבק ואין לו יורש ליורשו והניח דינרי זהב ומעות ובגדים וכלים וספרים ומטלטלי בית ולא צוה מה נעשה בהם. תורינו הדרת אדונינו הקדושה איך יהיה הדין בזאת הירושה ומה נעשה בה ולמי יחזור עניינה האם לזקני העיר או לכלל כל הקהל או לב"ד לבד העומדים באותה המדינה ובמה נוציא לזאת הירושה האם נוציא אותה לפדיון שבויים או לעניי העיר או לבנות בית הכנסת או לזולת זה מהו היותר טוב מכל זה לשנוציא אותה בו. ותבאר לנו ג"כ מה יהיה הדין אם יעמוד איזה אדם לטעון שיש לו אצל זה הנפטר פקדון או משכון מה יהיה דינו על זה ושכרך כפול מן השמים.
 
תשובה אין ראוי להטפל בכל מה שהניח ולא נוציא אותה בשום פנים ממה שזכרת וכל מי שיקח ממנה שוה פרוטה הוא גזלן אך אמנם ראוי שישאר הפקדון ביד ב"ד +דאין לך אדם מישראל שאין לו יורשין, בבא קמא ק"ט א', ספרי נשא פי' כ"ג, ה' נחלות פ"א סוף ה"ג+ עד שיבוא אליהו +עי' ב"מ ג' א' וש"נ+ או יבוא יורשו ונתן אח"כ את ירושתו בראיה ברורה +ה' נחלות שם פ"ז+ ומי שיטעון שיש לו בידו פקדון או נתן סימניה +ה' שאלה ופקדון פ"ו ה"ד+ והיה זה הנפטר אינו אמוד לשיהיה לו אותו הדבר ויתברר לב"ד אמתת הדבר בזה אזי ראוי למסור הפקדון לבעליו +ה' סנהדרין פכ"ד ה"א וכן מי שבא וטען שיש לו פקדון אצל פלוני שמת וכו', ועי' לקמן ת' תנ"ד ות' הרי"ף סי' נ"ג, תה"ג הרכבי סי' קכ"ה בענין מי שאין לו יורשים+ וכך הוא הדין בענין המשכון אם יושלמו התנאים אשר זכרנו עד שאם יטעון שהיה פקדון בידו נקבל ממנו אזי גם כן נקבל ממנו כשטוען שהוא משכון תחת יד הנפטר ויפרע מה שהזכיר שחייב לנפטר ונתן לו את משכונו. וכתב משה.
שו"ת הרמב"ם סימן תכב
 
שאלה ראובן כתב מתנה לחוד ממאתים זהובים ללאה אשתו אגב קרקע ועוד נתן לה בית וכרם ולאה הנזכרת כתבה בשטר שהיא נותנת כל מה שכתב לה בעלה בכתובתה ובמתנה לחוד לראויים לירש את בעלה מתנה גמורה בקנין גמור מעכשו ולאחר פטירתה ומתה האשה בחיי בעלה ונשארה לראובן בעלה ממנה בת והיה לו בן מאשה אחרת והבן תובע מראובן אביו בכח מתנה זו המאתים זהובים והבית והכרם ושאר הנכסים שנתן ללאה הנזכר' בכתובתה וטוען שהוא ראוי לירש וראובן אביו משיבו שאינו ראוי ליורשו בחייו ועוד כי יש לו בת וגם היא ראוי' ליורשו ושמא ימות בחייו ותרשנו בתו,,,
 
,,, וראינו בתשובת הרמב"ם ז"ל שהשיב בדומה לזה שהדין עם הבן כי הוא ראוי לירש אביו בחייו +עי' בבא בתרא ק"ל א'. ועי' ת' הרי"ף סי' י"א, תה"ג הרכבי סי' תקי"ט+ והביא ראיה ממשנה הראשונה +סנהדרין פ"ג מ"ד (כ"ז ב'), ועי' בפי' המשניות שם+ דתנן בפרק זה בורר דודו ובן דודו וכל הראוי ליורשו וכל הקרוב באותה שעה אבל במתנה כיוצא בה כתב כי אינה עשויה כהוגן ובעבור זה נראה לו כי המתנה מעיקרא בטלה לגמרי ואמר כי המאתים זהובים הללו אף אשתו לא זכתה בהם לגבותם מנכסיו והאריך בזה הרבה ובסוף דבריו אמר כי אלו המאתים זהובים לא זכתה בהם האשה אלא אותן מעות שהקנה לה אם הם קיימים +ה' מכירה פכ"ב+ ואם אבדו או נאנסו אינו חייב באחריותן ואם אינו יודע נאמן לומר נאנסו בשבועה או אם טען נתתים לך נאמן,,,
 
תשובה דברי הרב ז"ל נכונים במה שכתב שאין אדם יכול לתת מעות אגב קרקע או בקניה אחרת אלא א"כ הם בעין לפי שאין אדם מקנה דבר שלא בא לעולם,,, ולענין מה ששאלת אם הבן קרוי ראוי לירש בחיי אביו כמו שטען הבן או אינו קרוי ראוי לירש עד אחר מות האב דבר פשוט הוא שבחיי האב קרוי ראוי לירש כמו שכתב הרמב"ם ומן הראיות שהביא יש לי ראיה אחרת מדתנן בפרק יש נוחלין האומר איש פלוני ירשני,,,
שו"ת הרמב"ם סימן תכג
 
תשובה מבלי שאלה +בז' נמצאת גם השאלה בזה"ל: הכותב כל נכסיו לבנו וכו' עד אלא מלטרוף עמהם וכיון שמת הבן אחר מיתת אביו הרי זכה אחיו בירושה והאיך תגבה יפרש לנו אדוננו+ מבואר הוא שזה הדין שאמרנו בו הכותב נכסיו לאשתו לא עשאה אלא אפטרופא +ה' זכיה ומתנה פ"ו ה"ד, ועי' ת' רה"ג הובא' בחי' הרמב"ן לב"ב קל"א ותה"ג הרכבי סי' ר"ס ות' גאון בעיטור מתנת שכ"מ (ד"ל ח"א דף נ"ד ד') ות' הרי"ף סי' י"ב ותגמו"מ סי' קנ"ה בביאור ההלכה+ שזהו באמדן דעת הנותן בהיותו רואה יופי טוב מדותיה עמו כתב לה זה לשתשא ותתן בו לא לשתקחנו לה. ואמנם הגרושה +שם ה"ה+ אין גרושין אלא בסבת שנאה ואין דרך האדם לתת הנהגתו לאשר שנאנו וכן הארוסה אינו יודע מה טיבה ואין דרך האדם לתת הנהגתו לאשר איננו מכירו ביופי טוב מזגו והנהגתו ולא נשאר זולתי שנתן לה זה מתנה גמורה בסבת דבר קודם או מאוחר לפי שכל אדם מוכר ומחליף לשונאו ולאשר אינו מכירו ולכן אמרו בכלהו +בבא בתרא קל"א ב'+ לבד מאשתו ארוסה ואשתו גרושה. אמנם מה שהבנתם ממאמרינו הרי זו גובה כתובה +רמב"ם שם /הל' זכיה ומתנה פ"ו/ הי"א+ מחלק זה שמת וכו' הוא תמה ולא חשבתי שזה יקשה על שום א' עם מה שקדם קודם זאת ההלכה מאומרנו אבל נכסים שיבאו לו +רמב"ם שם /הל' זכיה ומתנה פ"ו/ ה"ט+ אחר אלו נוטלת מהם כתובה ועם אומרנו בסוף ההלכה +הי"א+ שלא אבדה זכותה אלא מלטרוף מהם ואלו היה הדבר כמו שחשבתם שהיא תקח מאחי המת מה לי שתטרוף ממנו מה לי שתטרוף מיורשיו אבל הדבר הוא מבואר מאד שהוא אם מת אחד מהבנים בחיי אביו אשר תחזור המתנה ר"ל אותו החלק לאב וידמה זה נכסים שבאו לו אחר שכתב לה ולבניו ולכן אמרנו הרי זו גובה כתובה מחלק זה שמת ולא נאמר טורפת לפי שפריעתה מבעלה יקרא גבייה ופריעתה ממקבלי המתנה או מיורשיה יקרא טריפה ועם היות הדבר מבואר הוספנו ביאור +וכן נמצא לפנינו: ומת אחד מן הבנים בחיי אביו+ בסבתכם בחיבור ואמרנו מת א' מהבנים בחיי אביו כדי שלא יטעה בו שום אחד ולא יקשה עליו.
 
ואמנם זה הגט אשר העידו העדים שהוא לא נכתב עד שקדם זה התנאי הוא פסול בלי ספק ולא תנשא בו לאחר לאומרם שתיקו לבעל +גיטין פ"ד ב'+ עד דכתביתו לתורפיה דגיטא.
 
אמנם היותי משים זאת הפסלנות ספק גירושין +ה' גירושין פ"י ה"א כל מקום שאמרנו בחבור זה שהגט בטל או אינו גט וכו'+ הוא מה שאבארו לכם וזה שיש בדיני הגט דברים עיקרם מהתורה והם מה שמנינו בתחלת הלכות גרושין +פ"א ה"א+ וזכרנו ג"כ הדברים אשר הם מדרבנן וכל מה שנמצא בדברי חז"ל במשנה או בתלמוד אינו גט הרי זה בטל +שם /הל' גירושין/ פ"ב ה"ז+ או אינה מגורשת אני פוסק שאותו הפסול בגט הוא מדאוריתא ונביא באילו המלות בעצמם בחיבור. אמנם המקומות אשר יאמרו בהם חז"ל שהוא גט פסול או שיאמרו אין ראוי לעשות כך או שראוי לעשות כך הדבר ההוא אצלי מסופק האם יהיה אותו הפסול מדאורייתא או שיהיה מדרבנן ואחזור אני אלו הענפים לעיקרם ואם אראה שאותו הפסול הוא חוזר לעיקר מדאורייתא אמרתי אני בו ספק גירושין ואם מצאתיו חוזר לעיקר מדרבנן אמרתי אני בו שהוא פסול מדבריהם המשל בזה אומרם נכתב ביום ונחתם בלילה +גיטין י"ז א', רמב"ם שם פ"א הכ"ה+ פסול זה אצלי פסול מדבריהם הואיל ועיקר תקון זמן בגיטין מדבריהם +גיטין /י"ז/ שם, רמב"ם שם הכ"ד+ אמנם זה הפסול התלוי בתנאים +מקורו בירושלמי גיטין פ"ג ה"א, עי' מש"כ ה"ה לתשובה זו+ כולו אצלי ספק גרושין +רצוני לומר שכל פיסול שימצא בגט מצד תנאי ולא נמצא להם ביאור בו אם הוא מדאורייתא או מדבריהם הוא אצלי ספק גירושין להיות זה חוזר לשורש שהוא מדאורייתא (מ"מ וכ"מ)+ אם הוא חוזר לעיקר מהתורה והוא אומרו ספר כריתות דבר הכורת בינו לבינה +קידושין ה' א' וש"נ, ה' גירושין פ"א ה"ג+ ולא ישאר ביניהם קשר בשום פנים וכל קשר שיבארו הם ז"ל שבסבתו אינו גט או אינה מגורשת או הרי זה גט בטל זה מבואר וכל מה שיאמר בו מאילו התנאים פסול הוא ספק גירושין הואיל ולא נדע האם הוא פסול מהתורה או מדבריהם ואין מותר לב"ד בשום פנים להתיר הנשואין לזאת האשה. ואמנם מענין האשה העגונה אשר ספר הגוי מסיח לפי תומו +רמב"ם שם פי"ג הי"א ועי"ל ת' רמ"ו וש"נ+ שזה פלוני נהרג באילו הימים בחושבם שיש עמו ממון ולא מצאו אצלו מאומה כפי מה שנז' בשאלה תותר האשה בזאת העדות ולא תתעכב בשום פנים וכתב משה בר מימון ז"ל.
שו"ת הרמב"ם סימן תכד
 
תשובת שאלה על ענין אמר רב +אמר רבא (ת' [כיב"א]), - כתובות פ"ג ב', [ועי' באוצה"ג לכתובות עמ' רנ"ה - רנ"ו, ובליקוטי פי' הר"ח שם עמ' ס"א - ס"ב. א"ך] לוין שם, וכן בספר מתיבות עמוד קל"ז הערה לעמוד כ' חזר בו מהודאתו וסבור היה שדברי ר"ח לקוחים מהמקח והממכר סוף שער מב, אבל האמת היא שכל הקטע מהמקח והממכר אינו אלא הוספה מפירוש ר"ח, וליתא לא במקור הערבי ולא בתרגומים האחרים שבכתב יד, א"ן+ הלכה כר' שמעון בן גמליאל ולאו מטעמיה וכו' וקשה לכו האי דאמ' רב בפרק הזהב +בבא מציעא נ"א א'+ שהמתנה על מנת שאין לך עלי אונאה ופי' שיעור האונאה תנאו קיים ואע"פ שהיא של תורה. ואמאי אמ' רב בירושת הבעל שהיא דרבנן כיון שעשו חזוק לדבריהם כשל תורה תנאו בטל. ודאי שזו הקושיא עומק יש בה. וכבר טעו בה גדולים ועלה על דעתם דכיון דקיימא לן שכל תנאי של ממון +יבמות ל"ו ב' וש"נ+ תנאו קיים ואפי' בדאורייתא ולפיכך המתנה באונאה תנאו קיים. וכן המתנה בשאר כסות ועונה +ה' אישות פי"ב ה"ו+ תנאו קיים כך המתנה שלא ירש את אשתו תנאו קיים. ואין הדבר כן אלא כמו שפסק רב בגמרא בהדיא שתנאו בטל. ועיקר הדבר שהירושה בלבד אין התנאי בה מועיל כלום. ואינה כשאר כסות ועונה ושאר תנאי ממון. ובהדיא תנן +ב"ב קנ"ו א'+ המחלק נכסיו על פיו אם תאמר +ואם אמר (כי"ש, ת), [וכו' אם אמר (כיב"א)]+ משום ירושה לא אמר כלום וכן האי דתנן +ב"ב ק"ל א'+ האומ' איש פלוני ירשני וכו' לא אמר כלום. ותדע למה נשתנו תנאי ירושה משאר תנאין +משאר תנאי ממון (כי"ש)+ לפי שנאמ' בפרשת נחלות והיתה לבני ישראל לחוקת משפט +ה' אישות שם ה"ט וה' נחלות פ"ו ה"א, ומקור דרשה זו לא נודע, עי' תורה תמימה במדבר כ"ז אות ל', גוטמן בהצופה לח"י ח"ו רע"ט+ התורה הקפידה על דין לשון ירושה שינהוג כסדר הזה וכיון דקיימ' לן שהתנאי בירושה של תורה אינו מועיל וחכמי' עשו חזוק לדבריהם כשל תורה, כך המתנה שלא ירש את אשתו לא אמר כלום אלא יירש. וכך פסקנו בהלכות שלנו +ה' אישות פי"ב ה"ט+ וכך הדין. וזה שפסק בעל ההלכות הרב רבינו יצחק אלפסי זצ"ל +רי"ף כתובות פ"ט סי' שכ"ט ועיי"ש בראב"ד+ שהתנאי הוא קיים +שתנאי ממון הוא וקיים (כי"ש)+ אגב שטפא אמרה וזה שסייע דעתו מן הירושלמי +כתובות פ"ט סוף ה"א, בבא בתרא פ"ח ה"ו+ אין בו סיוע כלל ולא שאיך +ולא שייך (כי"ש [כיב"א])+ בהאי תנאי דאמרינן בירושלמי אילין דכתבי אי מתה בלא בני כל מאן דאית ליה יהדר בבית נשא תנאי ממון הוא וקיים. ודאי שזה דין נכון הוא שהנדוניא שנתנו לה אביה או אחיה מתנה היא ולא נתנו לה מתנה זאת אלא על תנאי זה ולפיכך מאן דאמ' שהמתנה על תנאי תנאו בטל לא היא אלא היא מתנה נכונה ויעשו לפי התנאי. ועוד שלא הזכיר בירושלמי שם ירושה כלל ואין דברי הירושלמי דומין אלא למי שנתן נכסיו לאחרים שלא בלשון ירושה ודברים ברורים הם +הרמ"ת העיר דרבינו מיירי במתנה עמה אחר שנשאה דאלו קודם שנשאה תנאו קיים ודאי כמו שכתב בה' אישות פכ"ג הל"ה, - ועי' פי' רבינו חננאל לסוגיא זו הובא בשטמ"ק כתובות פ"ד א' ד"ה וסבר, ועי' מש"כ ע"ז ב"מ לוין בגנזי קדם ח"ב ע' ל' וי"נ אפשטין בדביר ב' ש"ל ואילך, בישוב התשובה עי' מ"מ ולח"מ ה' אישות פכ"ג ה"ה.+ משה ב"ר מימון זצ"ל.
שו"ת הרמב"ם סימן תכה
 
שאלה ילמדנו רבינו יעקב לו שתי בנות לבד השיא אתהן בחייו מת והניח אלמנתו ואין בעזבונו רק קרקע אין בו כדי פרעון כתובת אלמנתו אחרי מות אישה לותה ואכלה וכאשר בא הנושה לבקש נשיו לא מצא כי אם אותו הקרקע באה האלמנה למכרו מנעוה חתניה לקחי בנתיה לאמר השבעי שבועת האלמנה וטלי ומכרי ושלמי את נשיך ובנותיה אומרות אנו מוחלות השבועה לאמנו. אדוננו ילמדנו משפט אם הקרקע הזה כמוחזק הוא אצל הבעל ולא תמכור עד שתשבע או הוא בראוי ואין הבעל נוטל בראוי כבמוחזק ומחילת הבנות שבועת אמן מחילה היא ותמכור ותעשה חפצה או לא. מי מדמינן לה למכנסת שטר חוב לבעלה שאינה יכולה למחול או לא ולענין משפט זה נכסי בחזקת אלמנה או בחזקת היתומות ושכרו כפול.
 
התשובה דברי שאלה זו כסותרין זה את זה אתה תאמר שמת הבעל ואין בעזבונו רק קרקע שאין בו כדי פרעון כתובת אלמנתו היך תאמר אחר כך אם קרקע זה מוחזק אצל הבעל או ראוי האיך יהיה ראוי וביד מי הוא מוחזק הדבר ברור עד מאד שכל מה שיניח האדם בעת מיתתו בין קרקע בין מטלטלין הכל בחזקת היורשים +בבא בתרא קנ"ח ב'+ וכל בעלי החובות או כתובת אשה או מי שמצוה לו המת כולן מוציאין מיד היורשים וכולן צריכין ראיה ואין היורש צריך ראיה +עי' ה' נחלות פ"ז ה"א+ וזאת האלמנה לא תטול אפילו פרוטה אחת עד שתשבע שבועת אלמנה ואין הבנות יכולות למחול לה זכות בעליהן שהקרקע בחזקת הבנות וכן פירות הקרקע לבעלי הבנות מעתה וגוף הקרקע להן לאחר מיתה ואין אומרין בנכסי אשה שבאו לידה שהן ראוי ואין הראוי שאין הבעל נוטל בו אלא בנכסים שנפלו לאשתו אחר מותה אבל בחייה ליכא מאן דאמ' שזה ראוי. משה בירבי מימון הדיין זצ"ל.
שו"ת הרמב"ם סימן תכו
 
שאלה ראובן היה לו אחות מן האב ואח מן האם והיה לו חלק בבית שותף עם אחיו מאמו אח"כ קנה הדרך מן המלך וקירה אותה ובנאה טרקלין ופתחו לחלקו שיש לו בבית השותפות וכשחלה צוה לחתנו ואמר לו תן לאחי כך וכך דינרים ותן לו מלבושי וטלטול הבית ותן לו חלקי בבית יורני מורנו אם ינתן הטרקלין הזה בכלל חלקו שנתן לו או נאמר מאחר שאמר חלקי בבית יצא זה הטרקלין מן הכלל לפי שהוא קנאו בדמים ואינו מכלל הבית וזכתה בו אחותו. יורני ושכמ"ה.
 
תשובה ידוע הוא ששמעון הנפטר +צ"ל שממון הנפטר, וכל התשובה מתפרשת יפה לפי זה+ הוא בחזקת יורשיו וכל מי שרוצה להוציא דבר מהיורש אם בשטר חוב או בצואה צוה לו בה המת הוא מוציא מיד חבירו ועליו להביא ראיה ואין לזה האח שהוא מן האם שיקח טרקלין מוגבל מממון היורש מבלתי שיפול בו בירור ולשון מבואר לפי שחלקו בבית ידוע וזה הנוסף לחלק הבית ידוע ומוגבל והיה צריך שיאמר חלקו בבית ומה שנתוסף בו או כל מה שיש לו במקום פלוני או מה שיובן ממנו זאת הכונה מה שירחק הספק. אמנם הואיל ויש שם השותפות ענין וספק במלוה +צ"ל הואיל ויש שם השותפות ענין ודאי וספק במלות, א'+ ואפי' בפירוש רחוק אין לו אלא מה שנסתלק ממנו הספק אמנם כפי העיקר שבידינו והוא המוציא מחברו עליו הראיה וכפי העיקר האחר והוא טוענין ליורש +משנה בבא בתרא מ"א א', ה' טוען ונטען פי"ד הי"ג+ ואנחנו נהפך בזכות כל יורש ונכוין להעמיד ביד ירושתו זולתי במה שחויבו להוציאו מתחת יד היורש בבירור וכל זה בתנאי שיהיה לטרקלין זה המחודש פתח בפני עצמו חוץ מפתח בית זה אבל אם [לא] היה לו דרך אלא מתוך הבית וזה המקום הרחיב לו ביתו ועשה בחלקו טרקלין נוסף או אצטבאות או זולתם אז נחשב מכלל חלקו הואיל ונתן חלקו נתן כל מה שנוסף בו ופתחו בתוכו וזה דומה לחניות פתוחות לחצר +ה' מכירה פכ"ה ה"ו+ שכשמכר החצר סתם נמכרו עמה. וכתב משה.
שו"ת הרמב"ם סימן תכז
 
שאלה +נראה שחסר' התחלת השאלה ותובן מתוך התשובה (ז' שם הערה א'), וראש הקטע משובש ואין בידי לתקנו+,,, מה שצוה בו ראובן ואמר בנו אבי הניח זה הממון לעת שיבוא זמן נשואיה והואיל ונפטרה והיא קטנה לא אתן לכם דבר אלא אם שלמו לה י"ג שנים שהיא עת הנשואי' מן הדין. והיה שם מי שאמר לו הואיל וכתוב בשטר מכר כמשפט הנשואין אין לה להנשא עד שתשלים י"ג שנים לפי שפי' כמשפט הוא שיהא מן הדין שתנשא. וכשהרצו הדברים לפני המורה בזה הענין א"ל הגע עצמך אם נשאת א' מהשתים והיא פחותה מי"ג שנה כפי דבריך לא תקח דינריה עד י"ג שנה. אמר כן הוא. אמרו לו האב לא תלה אלא בנשואי' ומנהגם בדמשק להשיא בת ח' ובת ט' וזה שאמר כאן כמשפט אין כונתו כדין כמו שפירשת אתה בו אלא תכלית כונתו לשלול שידוכין ואירוסין כלומר אם שדך אותה אדם או אירס אותה לא תקח כלום עד שתנשא, בזה כיון ראובן לשמירת הממון. ועוד הנה כבר אמר בצואה אם נפטר א' מהבנות יוציאו ועוד בני הבן אם ירשו עם דודיהם מממון זאת הנפטרת לפי שאמר ראובן וחזר לאחי' הזכרים ונאמר בני בנים הרי הם כבנים +יבמות ס"ב ב' וש"נ+ וירשו במקום אביהם או לאו ואם יש להם לירש אם ירשו עם דודיהם בכל ירושה שתפול לדודיהם מצד האחים או נאמר תכלית מה שירשו הוא בנכסי ראובן שהוא אבי אביהם אבל אם מת אחד מדודיהם הואיל ואחיו קיימים לא ירשו בני האח עמהם דבר לפי שיש מי שאומר קרוב קרוב קודם +בבא בתרא ק"ח ב' ושם ק"י ב'+ והואיל ואחיו שהם קימים הם קרובי' יותר מבני האח לא ירשו דבר ואמרו לאומר ההוא שכונת קרוב קרוב קודם למטה ולמעלה ואמנם כולם הם במדרגה א' והואיל ונאמר בני בנים הרי הם כבנים לא נשאר לנו כאן קרוב יורנו רבינו ושכרו כפול.
 
תשובה עמדנו על נוסח זאת הצואה והשאלה וידענו כל מה שנפל בזה מהטעיות והדמיונות שבאתי להעיר אתכם על זה כדי להשמר מכיוצא בזה לעתיד עם ביאור שורת הדין בזה הדין הפרטי. דעו לכם שזאת המתנה שנתן האב לבנותיו השלשה אינה מתנת ש"מ +ה' זכייה ומתנה פ"ח הי"ח אל תטעה בש"מ שכתב כל נכסיו ופירש שנתן הכל מעכשיו והקנה מחיים שאין זה מתנת ש"מ וכו' ונראה שכתב כן עפ"י שאלה זו, עי' במבוא+ שאין הכונה אלא לאחר מיתה לפי שהוא כבר בירר זה בלשון מעכשיו מתנה גמורה מיומא דנן לעלם +עי' שם פי"ב הט"ו וט"ז כמי שאומר מעתה ועד עולם+ וזאת היא כדין כל מתנת בריא ואעפ"י שהיה זה הנותן חולה הואיל והוציאה מדין מתנת שכיב מרע וכלל שטר מתנה שהוא נתן לבנותיו הג' הדרה"ם שיש לו אצל פלוני והדינרי' שיש לו אצל פלוני והממון שיש לו אצל פלוני בתורת עיסקא וכל זה לא קנו הבנות ממנו כלום בשטר זה לפי שהוא מעות ומעות אין נקנין בחליפין +בבא מציעא מ"ז א' וש"נ, ה' מכירה פ"ה ה"ו+ וכל זה הממון נשאר בחזקת היורשים ואין לבנות ממנו אפילו שוה פרוטה ולא יועיל בזה ממה ששעבד הבית ביד הבנות של ש"ל דינרין לפי שגוף הבית עצמו +ה' זכיה ומתנה פ"י הט"ו+ לא הקנה אותה להם בחשבו שזכו בעיקר המעות בקנין ומשכן הבית תחת ידיהם עליו וזה דומה לאמרם ז"ל זוזי אין כאן +קידושין ח' ב', והגי' לפנינו פריטי אין כאן+ נסכא אין כאן עיקר המעות אינן נקנין בקנין וזה הקרקע שנתמשכן לא הקנה להם גופו וזה ממה שראוי שתשמרו אותו. אבל כשמכר ראובן בנו לבנו שהוא חייב עצמו לא' מבנותיו בק"י דינרים חוב גמור הנה נתחייב בזה וזכות כל א' מבנותיו בק"י דינרים כפי מה שנתבאר בפ' הנושא +כתובות ק"א ב'+ שכל מי שחייב עצמו בדבר בשטר חייב והבנות כבר זכו בכל המטלטלין שנתנו להם בקנין גמור ואלו הש"ל דינרים. אמנם זולת זה מהדראה"ם והדינרים הנאצריי"ה +עי' ת' רכ"ג, ש"נ, הע'+ אין לבנות בהם שום דבר וכולם לבנים הזכרים ומה שצוה בו האב מהדירה והשאר הממון תחת יד הקונה עד שתנשא כל אחת ותקח חלקה הדין בזה מלד"ה +ר"ת מצוה לקיים דברי המת, תענית כ"א א'+ וכשמתה הא' חייב בהכרח להוציא מיד הקונה הדבר המיוחד לה וינתן לפי מה שראוי לו לפי שהוא היה מעכב כל זמן שהוא ממונה וכשמת נעתק לזולתה כדין הירושה או באופן אחר מדרכי הקנייה נסתלק העיכוב ויקח אותו הראוי לו. ואמנם מה ששאלתם אם יחזור זה לאחים הזכרים החיים עם בני האח שמת בחיי האב הוא מקום שאלה ומסופק מאד אבל לא מצד הדמיונות הזרים שזכרתם שלא יסופקו לבר בי רב בחד יומא אם ירש בן הבן עם דודו בשוה באיזה ירושה נפלה לדודו מאיזה מקום שיהיה או נאמר קרוב קרוב קודם ולא נשוה ביניהם כי אם בירושת זקנו של בן הבן שהוא אבי דודו לפי שגם זה ספק בלתי נעלם ממי שלומד אפילו דבר מועט מהדינים וזה שמשפטי ירושתינו מבוארים מאד אין ספק בהם לפי שאנחנו כמו שנוריש לחיים +ה' נחלות פ"א ה"ג והלאה+ כך נוריש למתים ונעמיד ירושת המת במקומו ומפני זה נוריש לבת הבן וימנע את דודתה מלירש שהיא בת הנפטר ולא נאמר קרוב קרוב קודם כמו שחשב זה שהביא ראיה שלא נזכרה במשנה כלל והניח הראיה הגלויה והמפורשת והוא אמרם כל הקודם בנחלה +משנה בבא בתרא קט"ו א', רמב"ם שם ה"ג+ יוצאי ירכו קודמין וכל ירושה שתפול לאחים אין הפרש בין החיים ובין בני מי שמת מהם זכר או נקיבה זה הדין בלי ספק בכל ירושה. אמנם בנדון הזה הפרטי שזכרתם מה שיתחזק אצלי והוא מה שהביאני אליו ההשתדלות היא שזה הממון הנלקח מכח זאת הבת שמתה היא לאחי' הזכרים לבדם ואין לבני אחיהם שמת בחיי האב עמהם שום חלק בשום אופן וביאור ספק זה הוא מה שזכרנוהו ידוע הוא שזה שנתן האב לבנות עם היות הבנים קימים הוא מתנה לא ירושה ואין הפרש בין מי שיתן לבתו בהיות בנו קיים או מי שיתן לאיש מעלמא ואם היה שריא בנתן מתנה ושתק ומתה זו הבת היתה חוזרת ירושתה בלי ספק לאחיה הזכרים החיים מהם והמתים והיו החיים עם בני האח שמת בחיי האב בשוה +ה' נחלות פ"א ה"ג לא נמצא לה זרע בת חוזר' הירושה לאביו וכו'+ אבל מכיון שהוסיף בצואתו ואמר ומי שתפטר מהבנות יחזור חלקה שתירשנו לאחי' הזכרים הנה זה כבר סלק משפט הירושה התוריי +ר"ל העביר הנחלה על ידי מתנת בריא למי שאין ראוי ליורשו, עי' ה' זכיה ומתנה פי"ב ה"ה ובמ"מ שם+ ואמר נכסי לך ואחריך לפלוני לא יקחו האחים כמשפט הירושה אלא כמשפט הצואה ולא אמר ואחריה לאחים הזכרים ובני אחיה אלא לאחיה בלבד והם האחים הנמצאים בעת הצואה ואם לא כן מאי אתא לאשמעיני ידוע הוא שכל מי שימות ירשו אותו הזכרים ולא הנקבות ממדרגות היורשים ולא אמר עוד יחזור ליורשי אלא פירש ואמר לאחי' הזכרים ולא לבני אחי'. זה מה שנתחזק אצלי אחר העיון המתון העצום וראיתי שזה הסך יוציאוהו מתחת ידי מי שהוא ברשותו וינתן לאחי הנפטרת הזכרים כדין נכסי לך ואחריך לפלוני +בבא בתרא קל"ז א', ה' זכייה ומתנה פי"ב ה"ה אבל הבריא שנתן מתנת בריא וכו' ועי' תה"ג הרכבי סי' תק"ך בשם ר' האי ור' חננאל ותשובת הרי"ף סי' י'+ לא כדין הירושה והמקום ב"ה יצילנו מעונש הדין ויסייענו לדון דין אמת לאמתו אנ"ס. וכתב משה ב"ר מיימון זלה"ה.
שו"ת הרמב"ם סימן תכח
 
תשובת שאלה על ענין מי שמת והניח אשתו מעוברת וכו' אין היתומים יכולין להשביעה על מה שצוה להם אביהם ואפי' צוה בעדים ואמ' שיש לי אצל פלוני כך וכך טענת שמא היא אצלכם ואעפ"י שהיא טענת ודאי מאביהם ואינם יכולים להשביעו עד שיאמרו בריא לנו שיש לאבא כך וכך בידך +עי' ה' טוען ונטען פ"א ה"ז ששבועת היסת אינה באה אלא על טענת ודאי+ כגון שנתן לו אביהם בפניהם ואחר כך משביעין את הנתבע שבועת הסת ודבר זה כבר פירשו רבינו יוסף הלוי זצ"ל פירוש מבואר בפירוש שבועות שלו +חידושי שבועות לדף מ"ז ב' ד"ה החנוני+ בהלכות חנוני על פנקסו ולית בהן ספק כלל וכל מאן דלית ליה הכי לא חש לקימחיה ואין ראוי להשגיח על דברי מי שחייב שבועת הסת על דברי אביהם ומעשים בפנינו בכל יום ואנחנו דנים בדין זה בחרם סתם בלבד והאלמנה שנשאת אין משביעין אותה כמו שאמ' רב הונא +גיטין ל"ה ב'.+ משה בר מימון זצ"ל.
שו"ת הרמב"ם סימן תכט
 
שאלה מה יאמר רבי' ביתומים אבד להם ספר בחיי אביהם נכנסו יום מהימים אצל ראובן מצאוהו אצלו א"ל זה הספר שלנו הוא שאבד ממנו זה כמה ימים. א"ל ראובן זה הספר משכנו אביכם אצלי על י' דינרין נכנסו כולם לשופט וחייב השופט לראובן לתת להם הספר מבלי פרעון מה שעליו. ואז מת ראובן והניח ג"כ יתומים ותבעו היתומים השניים ליתומים הראשונים בי' דינרין אשר על הספר. יורינו אדוננו מה הדין בזה ושכרו כפול מן השמים.
 
תשובה אם היה זה הספר מדברים העשוין להשאיל +ה' טוען ונטען פ"ח ה"ט אל תטעה בין דברים העשויין להשאיל ולהשכיר לדברים שדרכן וכו'+ ולהשכיר היתה הטענה לראובן וישבע בנקיטת חפץ +שם ה"ו, ועי' ה' מלוה ולוה פי"ג ה"ג+ עד כדי דמיו +ה' טו"נ שם ה"ב טען שהוא משכון בידו יכול לטעון עד כדי דמיו וכו' וצ"ע דשם ה"ג כתב בהדיא דדין זה אינו נוהג אלא בדברים שאינן עשויין להשאיל ולהשכיר ואולי נפלה טעות בתשובה זו+ הואיל והספר אצלו בביתו ואפי' היה אבי היתומים בחיים וטען על ראובן בספר וא"ל הלואה היא אצלך ואמר ראובן לקוח הוא בידי נאמן מגו דיכיל למימר אין לך בידי כלום יכיל למימר לקוח הוא בידי +ה' מלוה ולוה פי"ג ה"ג הואיל והוא נפרע ממה שתחת ידו ואילו רצה לומר לקוח הוא בידי אומר+ וזה הדין הוא שוה עם מה שנאמר אומן אין לו חזקה +משנה בבא בתרא מ"ב א', ה' טוען ונטען פ"ט ה"א+ והואיל ויכול לומר אצלי הוא ולקוח בידי ככה אם יטעון עד כדי דמיו ובשבועה כעין דאוריתא, זה כולו על פי סברתכם שסוברים שכל ספר הוא מדברים העשויין להשאיל ולהשכיר ואין האמת ככה אלא כמו שביארנו במשנה תורה. +שם פ"ח סוף ה"י הא שאר הספרים אין בכלל דין זה וכו' ודבר זה עיקר גדול וכו'+ ואם היה הדבר כמו שחשבו אלו המורים למה התנתה המשנה בהמכיר את כליו וספריו ביד אחר אם יצא לו שם גניבה בעיר וכו' +משנה בבא קמא קי"ד ב', ה' טוען פ"ח ה"ה+ ולא היינו צריכים לאותם התנאים הואיל והספרים כפי מחשבתם מדברים העשויין להשאיל ולהשכיר ואין להם חזקה אבל הדבר האמתי הוא שיחזור הספר ליורשי ראובן או ישבעו בנקיטת חפץ שכך א"ל אביהם שנתמשכן על עשרה דינרין ויקבלו הי' דינרין מן היתומים הראשונים ואין זה מה שאמרו עליו אין אדם מוריש שבועה לבניו +שבועות מ"ח א', ה' מלוה ולוה פי"ז ה"ג, ועי' בפי' רבינו חננאל בשבועות מ"ח ב' כתב רבינו האי גאון זצ"ל מנהג הראשונים מאחרי סתימת התלמוד לדון כרב ושמואל שאין אדם מוריש שבועתו לבניו וכו', [ועי' תגמו"מ סוף סי' ג', א']+ לפי שאותו הענין אין בו משכון ואין לעמוד עליו כמ"ש הבו דלא לוסיף עלה +שבועות מ"ח ב', ה' מלוה ולוה פי"ז ה"ה.+
שו"ת הרמב"ם סימן תל
 
שאלה אדם אחד נפטר והניח אשה ושתי בנות קטנים ונתן הממון תחת יד מורשה וצוהו שיוציא עליה י' שנים ופסק ההוצאה מעליהם ואמר שלא נשאר להם אצלו מאומה ושלח אחריו ב"ד ולא רצה לבוא, אח"כ הכריחוהו ובא לב"ד והביאו היתומים הצואה אשר עמהם ושאלו אותם העומדים שם איך הוציא זה הסכום הנז' בזאת הצואה אמ' שהוא הוציא עליהם ונשאר להם ק"ס דינרין אמרה האלמנה שלא הגיע זולתי ק"י דינרין לבד וזכר ג"כ שהפסיד בעדו לדיואן גובה המסים מ' דינר וזכר ג"כ שהפסיד בשפחה ליתומים ל"ה דינרין ובאו ג' עדים ב' מהם העידו שלא הוציא בהפסד זולתי י' דינרין ואמר הג' שזה ההפסד הנז' היה ע"י והוא י' דינרין לבד ושמכר השפחה בל"ג דינרין והעידו בזה והוא אמ' שלא מכר השפחה זולתי בכ"ט דינרין לבד וזה הנפטר לו בני דוד מפורסמים ואין לדיואן אצלו שום תביעה. יורינו רבינו התסתלק אמונתו בחלוף דבריו ואם יתחייבו היתומים בהפסד אם לא.
 
תשובה ההוצאה הוא נאמן עליה מבלי שבועה הואיל ומינהו האב +ה' נחלות פי"א ה"ה אבל אפוטרופוס שמנהו אבי היתומים וכו' אינו נשבע על טענת ספק ועי"ש הי"ב+ אמנם מה שטען בהפסד +במ"מ שם ה"ה הביא דעת רב האי גאון שמחייב כל אפוטרופא בפשיעה+ הוא אצלי בלתי נאמן אלא בראיה. וכתב משה.
שו"ת הרמב"ם סימן תלא
 
שאלה אלמנה נפטר בעלה והניח לה יתומים קטנים והניח להם חצר במקום מסוכן מהשודדים ולה יש שותפים ערלים ונעשו ישמעאלים והיא קרובה ליפול ואוהביה נתנו לה עצה לשתמכרנה ותקנה חצר אחרת בשכונת היהודים. יורינו רבינו האם יוכלו ב"ד למנות ליתומים מורשה ואפטרופוס למוכרה ולקנות להם בדמיה אחרת כנז' אם לאו.
 
תשובה +עי' ה' נחלות פ"י סוף ה"ז שכל ב"ד וב"ד אביהן של יתומים ויעשו כפי מה שיראה להם+ אם יראה ב"ד תקון ליתומים במכירתה יוכל להעמיד להם אפטרופוס להשתדל בעד מכירתה והמעות יהיו תחת רשות ב"ד ויעשה בהם מה שיתחייב להעשות בנכסי היתומים וכתב משה.
 
אני מסכים בהוראה הזאת וכתב שמואל הלוי.
שו"ת הרמב"ם סימן תלב
 
(לחכמי לוניל). שאלה +סגנון השאלה מתאים עם דברי הראב"ד בהשגתו לה' נזקי ממון פ"ד ה"ב, ועי' במבוא+ בספר נזיקין פרק ד' הפורץ גדר לפני בהמת חברו ויצאתה והזיקה אם היה גדר חזק ובריא חייב. ילמדנו רבינו אם על הכותל אמר למה ליה למימר יצאתה והזיקה. ואם על הנזק אמר הא אמרינן +בבא קמא נ"ו ב'+ בגמרא שאין הלסטים חייבין אלא אם כן הכישוה והדריכוה למקום הנזק יורינו מורנו ושכרו כפול מ"ה.
 
תשובה על הנזק אמרתי ולא על הכותל וכך על הנזק אמרו חכמים ולא על הכותל שאילו היו דברי רבי יהושע בן לוי +לפני' בגמ' ב"ק נ"ה ב' תניא אמר ר' יהושע, וכ"ה בתוספתא שבועות פ"ג סוף ה"א+ על הכותל כמו שעלה על לב כל מי שראיתי פירושו +כן פירש הרי"ף ריש פ' הכונס סי' קי"א אילימא בכותל בריא בידי אדם נמי אחייובי מיחייב אכותל אלא וכו', פי' ר"ח ור"נ גאון לא נמצאו לפני', ועי' פירש"י שם נ"ה ב' ד"ה אי בכותל, [ועי' אוצה"ג לב"ק עמ' ל"ט, א"ך]+ לא היה אומר הפורץ גדר לפני בהמת חברו אלא הפורץ גדר חברו מה ענין בהמה הכא ועוד שהביא התלמוד דברים אלו על משנה דהכונס צאן לדיר ועוד זה שהעמיד התלמוד דברי רבי יהושע שאמר הפורץ גדר לפני בהמת חבירו פטור בדיני אדם וחייב בדיני שמים בכותל רעוע אם על הכותל אמר וכי פורץ גדר רעוע למה פטור בדיני אדם וכי יעלה על לב אדם בעולם שהשובר כלי שלם חייב והשובר כלי רעוע פטור אלא כך הדין השובר כלי שלם וחזק משלם דמי כלי שלם והשובר כלי רעוע אינו משלם [אלא] כלי רעוע. כך הסותר כותל חבירו אם אכותל בעלמא קאי משלם דמי הכותל שהפסיד בין שלם בין רעוע חייב בדיני אדם. וא"ת כותל זה הרעוע עומד לסתירה הוא ומצוה קא עביד אמאי חייב בדיני שמים אלא ודאי כל המפרש כך נשתבש ואין הדברים אמורים אלא לענין הבהמה שיצאה מפרצה והזיקה אם היה הגדר חזק ובריא הפורץ חייב בנזקיה בדיני אדם ואם היה הכותל רעוע שאינה משתמרת הפורץ פטור מדיני אדם על זה הנזק שהזיקה הבהמה וחייב בדיני שמים שהרי גרם לבעלים לשלם הואיל והכותל רעוע כמו שביארנו שאפילו חתרוה או פרצוה לסטים בעל הצאן חייב ואם לא פרץ אפשר היה שלא תצא ולא תזיק ומפני זה חייב בדיני שמים. וזה שהקשיתם על דבר זה מן הליסטים שפרצו מחיצת הדיר בבריאה שאין חייבין בנזקיה עד שיוציאוה אבל אם יצתה מעצמה פטורין ודאי קושיא היא זאת ושמא זאת הקושיא שבשה המפרש עד שהעמיד דבר זה בכותל עצמו. וזהו פירוקה הפרש גדול יש בין ליסטים שפירצו +שפרצו (שם)+ הדיר ובין חבירו שפרץ לפני בהמתו שהליסטים כוונתם לגנוב הבהמה לפיכך כל זמן שלא הוציאוה מרשות בעלים לא נתחייבו +בגניבה ([כי"ש] פ)+ ולא נעשית ברשותם ובעת שיוציאוה נעשית ברשותם ונתחייב בנזקיה אבל אם הניחוה שם הרי לא עשו הנזק שנתכוונו לו שהוא הגניבה ולפיכך פטורין אבל הפורץ גדר לפני בהמת חבירו אין כוונתו לגנוב ולא נתכוון אלא שתצא הבהמה ותזיק ויתחייבו הבעלים בנזקיה ולפיכך הוא חייב באותו נזק כדין כל מזיק וזהו הפרש בין לסטים ובין פורץ בהמת חבירו והרי כל הדברים נכונין ויוצאין על עיקרי הדינין וכלם נתנו מרועה אחד +על שטת רבינו שבתשובה זו עי' שלטי הגבורים לריש פרק הכונס סק"א ושטה מקובצת לב"ק נ"ה ב' ד"ה הפורץ גדר.+
שו"ת הרמב"ם סימן תלג
 
(לחכמי לוניל). שאלה גם כן יורינו מורינו ורבינו במה שכתוב +ה' נזקי ממון פ"ד ה"ד+ בסמוך ליה המוסר בהמתו לשומר חינם ולשומר שכר ולשואל אעפ"י ששמרוה שמירה מעולה השומרים פטורים והבעלים חייבין ואנו נסתתמו מעינינו מעינות החכמה לדעת מה זה ועל מה זה הבעלים חייבין בהם ששמירת השומרים שמירה מעולה היתה ומאן ליהב לן נגרי דפרזלא ונשמעינך +מלשון הגמ' ברכות מ"א ב'.+
 
תשובה גם זו טעות ואין על המעתיקים תלונה שהספר הראשון יצאו דברים בגליונים שלא במקומם וכבר הוספתי אני עתה דבר שלא היה שם תחלה והוא אפילו אם המיתה את האדם. הוסיפו אתם גם את זה ויהיה נוסח ההלכה כך ויצאה והזיקה השומרין פטורים שמרוה שמירה פחותה אם שומר חנם הוא השומר פטור והבעלים חייבים אפילו המיתה את האדם +כן נמצא עתה בספרי הי"ד שלפני'+ ואם שומר שכר הוא או שואל חייבין זהו הנוסח. ולפי שנכתב והבעלים חייבין שלא במקומו +ועדיין לא זזו משם בספרי רבי' שלפנינו בדפוס+ נתקשו הדברים בודאי ונסתתמו מעינות החכמה לא מכם אלא הקולמוס הוא סתמן והקולמוס יגלה עומקן.
שו"ת הרמב"ם סימן תלד
 
שאלה ראובן טמן ב' דינרין במקום א' בחנותו ביום ובמוצאי שבת בקש ראובן הב' דינרין במקום אשר טמנם ולא מצאם א"ל שמעון אני ראיתי לוי חפר בזה המקום אחר השבת להוציא צבור +[צ"ל צרור, א']+ א' בו ב' דינרין ובעת שמצאם לוי אמר לשותף ראובן עליהם והשיב אין לנו בחנות שום דבר טמון והב' דינרין היו לראובן מבלי שותפותו וכאשר שמע ראובן זה הלך ללוי הכחיש ואמר לא היו דברים מעולם והכחיש לשמעון וא"ל האתה ראית זה א"ל כן לפני חפרת והוצאת צבור א' בו ב' דינרין והלך ראובן לואל"י ובא שמעון והעיד על זה נתן שוחד לוי חצי דינר וניצל. יורינו רבינו בשורת הדין מה יתחייב לוי הנחשד ואם תועיל עדות העד לחייבו בנטילת חפץ אם לא ומה יתחייב ראובן בהפסד לוי לואל"י החצי דינר.
 
תשובה +עי' ה' גניבה פ"ה הי"ב+ יתחייב לוי לשמוע חרם סתם ולא יתחייב ראובן בהפסד שלו מאומה. ואם זה לוי איש נחשד מפורסם בגנבה על ב"ד להתחזק עליו להשביעו או להפסידו וכתב משה.
שו"ת הרמב"ם סימן תלה
 
אדם שהוא רגיל בשחיטת בהמה חיה ועוף ושחט כמה שנים. פעם אחת נכנס ושחט לטבחין גוים כדי למכור לישראל ובדק את הסכין קודם ששחט כדת ואחר ששחט בדק אותה ומצאה פגומה +ה' שחיטה פ"א ה' כ"ד+ ונפסלה הבהמה הואיל ומצא הסכין פגומה דחיישינן שמא בעור נפגמה. +חולין י' א'+ יבאר לנו אדוננו אם השוחט חייב בחסרון דמי הבהמה השחוטה הואיל ותמכר לגוים בפחות ממה שתמכר לישראלים או דילמא כיון דרגיל הוא מומחה הוא ואינו חייב.
 
תשובה חייב לשלם +עי' ה' מאכלות אסורות פ"ח ה"ט טבח שיצאה טרפה תחת ידו מחזיר את הדמים לבעלים מגמ' בכורות ל"ז א', ועי' ה' מכירה פ' ט"ז ה' י"ב וה' שכירות פ"י ה"ה, שם מבאר דברי התשובה [ועי' ש"ך חו"מ סי' ש"ו סק"ט בשם ת' הרמב"ן (צ"ל הרמב"ם) ועי' אוצר חיים שנה י"ד עמ' מ"ח, א"ך]+ משה ב"ר מיימון זצ"ל.
שו"ת הרמב"ם סימן תלו
 
(לר' עובדיה גר צדק). שאלה על הכל בידי שמים חוץ מיראת שמים +ברכות ל"ג ב' וש"נ.+ תשובה על מה שאמרת אתה כי כל מעשה [בני] האדם אינם בגזירה מלפני הבורא יתעלה הוא האמת שאין בו דופי ולפיכך נותנים לו שכר אם הלך בדרך טובה ונפרעין ממנו אם הלך בדרך רעה וכל מעשה בני האדם בכלל יראת שמים הם וסוף כל דבר ודבר ממעשה בני האדם בא לידי מצוה או עבירה וזה שאמרו רז"ל הכל בידי שמים במנהגו של עולם ותולדותיו וטבעו כגון מיני אילנות וחיות ונפשות ומדעות וגלגלים ומלאכים הכל בידי שמים, וכבר הרחבנו בפי' מסכת אבות +סוף פ"ד משנה כ"ב+ ענין זה והבאנו ראיות. וכן בתחלת החבור הגדול +מוסב על ס' משנה תורה ריש ה' דעות ולא על ס' המצות, עי' רמש"ש רשימת בודלינה עמ' אלף תשע מאות ושתים+ אשר חברנו בכל המצות. וכל המניח דברים שביארנו שהם בנויים על יסודי עולם והולך ומחפש בהגדה מן ההגדות או במדרש מן המדרשים או מדברי אחד הגאונים ז"ל עד שימצא מלה אחת ישיב בה על דברינו שהם דברי דעת ותבונה אינו אלא מאבד עצמו לדעת ודי לו מה שעשה בנפשו. וזה שאמ' לך רבך בת פלוני לפלוני +סוטה ב' א', מ"ק י"ח ב'+ וממון של פלוני לפלוני אם גזרה השוה בכל היא זאת והדברים כפשוטן. למה נאמ' בתורה +דברים כ' ה' ואילך+ פן ימות במלחמה ואיש אחר יקחנה ואיש אחר יחללנו. וכי יש בעולם בעל דעה יסתפק לו דבר זה אחר מה שכתוב בתורה. אלא כך ראוי למי שהוא מבין ולבו נכון לטול דרך האמת שישים ענין זה המפורש בתורה עיקר ויסוד שלא יהרוס בנין ויתד התקועה אשר לא תמוט וכשימצא פסוק מדברי הנביאים או דבר מדברי רז"ל חולק על עיקר זה וסותר ענין זה ידרוש ויבקש בעין לבו עד שיבין דברי הנביא או החכם אם יצאו דבריהם מכוונים בענין המפורש בתורה הרי מוטב ואם לאו יאמר דברי הנביא הזה או דברי חכם זה איני יודע אותם. ודברים שבגו הם ואינם על פשוטיהם. וזה שאמ' החכם בתו של פלוני לפלוני דרך שכר או דרך פורענות הוא זה. שאם זה האיש או זאת האשה עשו מצוה שראוי ליתן שכרה בהם זיווג יפה ומשובח הקב"ה מזווגן זה לזה. וכן אם ראוי ליפרע מהם בזיווג שיהיה בו קטטה ומלחמה תמיד מזוגן. וזה כענין שאמרו רז"ל +ירושלמי קדושין פ"ג הי"ד, בראשית רבה פ' ס"ה אות ב'+ אפילו ממזר אחד בסוף העולם וממזרת אחת בסוף העולם הקב"ה מביאן ומזווגן זה לזה ואין דבר זה השוה לכל אלא לאלו שנתחייבו או שזכו כמו שישר בעיני אלהים יתעלה. וכל אלו הדברים הם בנויים על מה שפירשנו בפירוש משנת אבות +שם, ועי' שמנה פרקים פ"ח+ כמו שהבנת. וחכם גדול אתה ולב מבין יש לך שהבנת הדברים וידעת דרך הישרה. וכתב משה ב"ר מימון זצ"ל +בשו"ת תשב"ץ שציינתי כתב: והרמב"ם תקן בזה בתשובה ואמר כי בת פלוני לפלוני נאמר דרך שכר ודרך פורענות מזווג לו זווג כעור והביא סעד לזה מ"ש בב"ר בפסוק ויהי עשו בן מ' שנה וכו', ועי' מש"כ ראזין דיא אתיקדיס מימונידס ברעסלא אלף שמונה מאות שבעים ושש עמ' ס"ח הע' ג' ושם עמ' ס"ט על ת' זו.+
שו"ת הרמב"ם סימן תלז
 
+[הת' אינה לא לרמב"ם ולא לרמב"ן אלא לר' מימון אבי הרמב"ם והדפיסה פריימן ז"ל בתרביץ ש"ו ספר ג' עמ' ק"ע - א, ועיי"ש עמ' קס"ו, א"ך]+ (משום דדיירי בארעא דחשוכה אמרי שמעתתא דחשיכן. +יומא נ"ו א'+ פי' הרמב"ם ז"ל בתשובת שאלה) דר' ירמיה לטעמיה דאמר במחשכים הושיבני כמתי עולם +איכה ג' ו'+ זה תלמוד בבלי +סנהדרין כ"ד א'+ וטעמא משום דלא נהירי להון טעמי דמתנייתא כהלכה כמה דנהירי לרבנן דארץ ישראל. ור' זירא נמי בעי +בבא מציעא פ"ה א'+ דלשתכח ליה טעמיה דבבלאי משום דלא נהירן ליה בתר דשמע טעמא דמערבאי דמנהגא דעלמא דמדכר איש טפי מאי דגמר ברישא. מיהו לאו בכל הדורות היו כן אלא בימי רבה ורב יוסף ואביי ורבא דהוו להו שמדות כדאיתא בהשוכר את הפועלים +שם /בבא מציעא/ פ"ו ב'+ ואמרינן נמי בפרק אלו טרפות +מ"ו א'+ ערקו רבה ורב יוסף ור' זירא אמר להו ערוקאי שהיו בורחין מחמת השמדות ואמר להו ר' זירא שעם כל זאת לא ישכחו דברי התורה ואמרינן בפרק המנחות והנסכים +מנחות ק"ג ב'+ והיו חייך תלואים לך מנגד זה הלוקח תבואה משנה לשנה ואם כך ללוקח תבואה משנה לשנה כל שכן לשמדות שיש בו סכנת נפשות וזהו טעמן של ר' זירא ור' ירמיה. אבל אח"כ נתגברה התורה בבבל כ"ש בימי רב אשי דאמרי' +גיטין נ"ט א', סנהדרין ל"ו א'+ מימות ר' ועד רב אשי לא מצינו תורה וגדולה במקום אחד. (ע"כ דברי רבנו ז"ל וחיים הם למוצאיהם).
שו"ת הרמב"ם סימן תלח
 
תשובה הא דאמר רב אחא בר יעקב +יבמות ס"ד ב'+ שתין סבי הוינא וכול' כך שמענו שהחכמה שעשה שהיה עומד בשעה שיצטרך לנקביו ולא היה משהה נקביו כדי שלא יבוש ביציאתו פעם אחר פעם כמו שהיו כולן בושין ומשהין ואין שם דרך אחרת לעשות אלא זו. משה ביר' מימון הדיין זצ"ל.
שו"ת הרמב"ם סימן תלט
 
שאלה ולנהר עינין בטיבותיה מה פי' +כתובות ט' ב'+ כל היוצא במלחמת בית דוד כותב גט כריתות לאשתו שנ' ואת ערובתם תקח +שמואל א' י"ז י"ח.+ והא האי קרא במלחמת שאול כתיב ולא ידענא להאי מילתא במלוייה. ועוד מאי שנא מלחמת בית דוד משאר מלחמות לא ספקי נינהו ספק אתו ספק לא אתו. ואנן אטבותיה דמר סמכינן ובחבל ענותנותיה אתלינן בארכות שתין קמיה דספרא רבה +[כינוי למשה, עי' תרגום שה"ש א' ב', א"ך]+ כתר התורה גלת +גולת (ת [כיב"א])+ המנורה יאצל מרוח קדשו עלינו ויורנו בארחות תורתו התמימה ושלום.
 
תשובה זה שאמרו למלחמת בית דוד וכן כל כיוצא בה כלומר מלחמה שהיא על פי בית דין שנמצאו בעלי המלחמה צדיקים שהרי הם עוסקים במצוה ולפיכך מדקדקין על עצמן וכותבין גט להוציא אותן המלחמות של חבר הקושרים שכולם רשעים גמורים היו כגון אנשי צבא של ירבעם ואחאב וחביריהם שם רשעים ירקב אבל מלחמת בית דוד וכיוצא בה כל אנשי הצבא בחזקת צדיקים הם ואין אדם צדיק חשוד לעשות מכשול לאחרים לא בחייו ולא לאחר מותו זצ"ל. ולך יהיב שולטן ויקר ומלכו ורב ארכא. משה ב"ר מימון זצ"ל.
שו"ת הרמב"ם סימן תמ
 
שאלה אם מעלין לכהונה על פי עד אחד וכו' +משנה כתובות כ"ג ב'.+
 
תשובה +כמעט כל התשובה כולה מורכבה מלשון רבינו בפ"כ מה' איסורי ביאה+ וששאלתם מה הם המיוחסים. דעו שכל הכהנים שבזמן הזה בחזקה הם כהנים +ה' איסורי ביאה פ"כ ה"א כל הכהנים בזמן הזה בחזקה הם כהנים+ ואינם מיוחסים והמיוחסים הוא שיעידו עליו שני עדים שהוא בנו של פלוני הכהן ושהוא כשר. וכן צריך שני עדים על אביו שהוא בן פלוני הכהן ושהיה כשר וכן על אבי אביו הכל בעדים עד איש שאינו צריך בדיקה כגון שהעידו שני עדים שאביו של זה או שזה ראינוהו משמש על גבי המזבח או ראינוהו בסנהדרין גדולה לפי שאין בודקין מן המזבח ולמעלה ולא מן הסנהדרין ולמעלה +משנה קידושין ע"ו א'+ שבית דין הגדול היו בודקין עליהם ואחר כך ממנים אותם בסנהדרין או מניחים אותם לעבוד במקדש ובזה היו הסנהדרין עוסקין תמיד בבדיקת הכהנים כמו שנתברר בסוף מסכת נדה +צ"ל מס' מדות כדאיתא בכי"נ והוא שם פ"ה מ"ד לשכת הגזית שם היתה סנהדרי גדולה של ישראל יושבת ודנה את הכהונה וכו', - ה' ביאת המקדש פ"ו ה"י ב"ד הגדול היו יושבין בלשכת הגזית ועיקר מעשיהם התדיר שהיו יושבים ודנין את הכהונה ובודקין הכהנים ביוחסין וכו'+ אפי' בא כהן מיוחס ואמר בני הוא זה וכהן הוא אין מעלין אותו ליוחסין על פיו +שם בה' איסורי ביאה פ"כ ה"ה+ עד שיהיו שם שני עדים שהוא בנו ושהוא כשר שמא בן גרושה הוא ולפום הא אמרינן +משנה קידושין ע"ט ב', ה' איסורי ביאה שם ה"ו+ שכהן מיוחס שנשא אשה כשירה בפנינו ויצא הוא ואשתו ובא הוא ואשתו ובנים כרוכין אחריה ואמ' אשה שיצתה עמי הרי היא זו ואלו בניה אינו צריך להביא ראיה לא על האשה ולא על הבנים ואם מתה +צריך להביא ראיה על הבנים שהם בניו ואינו צריך להביא ראיה על אמן שהיא כשרה שהרי הוחזקה בפנינו (כי"נ)+ צריך להביא ראיה על האשה אמם שהיא כשירה. שהרי הוחזק לפנינו באשה כשירה ואחר כך יהיו בניה הכרוכין אחריה מיוחסין וכל הראיות האלו בשני עדים +רמב"ם שם ה"ב ועיי"ש במ"מ.+ וההפרש שבין כהן המיוחס והכהן המוחזק שהמיוחס משמש במקדש ואוכל בקדשי קדשים ובקדשי הגבול שהם מן התורה. ואלו הכהנים שאינם מיוחסים אלא מוחזקים בלבד אינם אוכלים אלא בחלה ובתרומה בזמן שהם מדברי סופרים כמו שנתברר בגמר' יבמות +פ"ב א'+ ואינם אוכלים בחלה דאורייתא ולא בתרומה דאוריתא ואין צריך לומ' שאין אוכלים בקדשי המקדש וכל שכן שאינם עובדים שנ' +עזרא ב' ס"ג+ ויאמר התרשתא להם אשר [לא] יאכלו מקדש הקדשים. וצריך אתה לידע שאפילו בימי עזרא עליו השלום לא היתה החלה ולא התרומה מדברי תורה ואפי' בארץ ישראל שנ' כי תבואו ביאת כולכם +כתובות כ"ה א', ה' איסורי ביאה פ"כ ה"ג, ועי' במבוא לס' המצות לר"ח העליר ח' ע"א (ט"ו) הערה כ"ג, [והשווה ת' קכ"ט, הע' ד,]+ ולא ביאת מקצתכם וביאת עזרא +ובימי עזרא (ת),+ ע"ה ביאת מקצת היתה ולפיכך היו הכהנים שבקשו כתבם המתיחסים +צ"ל המתיחשים. עזרא ב' ס"ב. גמ' כתובות כ"ד ב' וכ"ה ב'. [כתב ייחוסם ולא מצאוהו (כיב"א).]+ ולא נמצאו אוכלין בתרומה ובחלה בימי עזרא ע"ה. משה ב"ר מימון הספרדי זצ"ל.
שו"ת הרמב"ם סימן תמא
 
תשובת שאלה על ענין שלשה שהטילו לכיס +כתובות צ"ג א', - עי' ת' ר' שרירא ור' האי גאון בתה"ג הרכבי סי' פ"א, ועי' פי' המשניות לכתובות פ"י מ"ג+ וכו'. כל דקשי לכו בשאלה זו פשוט הוא ואין לשאול ואתם הטעתם עצמכם דקדקתם מינה הא בתנאי לפי המעות תנאי מאן דכר שמיה וכי אלו היה שם תנאי איכא מאן דסליק אדעתיה שהתנאי אינו מועיל בממון ואילו התנה על בעל המאתים שיקח רביע השכר והג' חלקים לבעל איכא מאן דאמר שאינן חולקין כמה שהתנו ביניהן והאי מימרא אינו צריך לאומרו כלל ואין בו מחלוקת ואין הדברים אמורים אלא בסתם [שאמר] שמואל חולקין בשוה והקשינו עליו מן המשנה שאמרה בשלשה שהטילו לכיס סתם שהן חולקין לפי המעות ותירץ רב נחמן שאם נשאו ונתנו במעות ונשתנה עין המעות חולקין בשוה ואם היו המעות עצמן קיימין ופיחתו או הותירו מחמת טבעא חולקין לפי המעות ואין כאן תנאי כלל אבל היה ביניהם תנאי חולקים כמו שהתנו ביניהן ודבר ברור הוא עד מאד וזה שאמרתם למה לא שיילינן בגמר' כמו שדרכו לשאול ולימא הכי שמואל מאי טעמא וכו' לאו בכל מקום אומרין הכי אלא במקום ששני תנאין או שני אמוראין אומרים ענין אחד ודנין דין אחד וזה נותן טעם לדבריו כך וכך וזה נותן טעם לדבריו כך וכך שואלין בגמרא ואומרין הואיל ודברי שניהם שוים ושני הטעמים לדרך אחד מראים מפני [מה] זה מביא ראיה מטעם כך וכך ולא הביא ראיה מטעם זה ומה הפרש יש ביניהם ואין כאן מקום לדרך זו. משה ב"ר מימון זצ"ל.
שו"ת הרמב"ם סימן תמב
 
תשובת שאלה על עניין אלמנה הניזונת +כתובות צ"ה ב'+ תנן או נזונת תנן ואמרתם והלא המשנה לפנינו. דעו כי על נוסח המשנה איך היא אין לישאל. וכי המשנה ספר העזרה היא +ספר העזרא (כי"ש ות' [וכיב"א]), - עי' מו"ק י"ח ב', ואולי רמז רבי' בזה על ספר עזרא - ס"ת עתיק המיוחס לעזרא הסופר שהיה מונח בכנסת אלשאמיין בפוסטאט בזמן הרמב"ם, עי' לקוטי סמברי הוצ' נייבויר סדר החכמים עמ' קי"ח (הוצ' ברלינר עמ' ו')+ שאין בה אות חסירה או אות יתירה ומניין אנו יודעים האיך כתב רבינו הקדוש +זה מסכים עם סברת רבי' בהקדמתו לס' משנה תורה שהמשנה נכתבה ע"י רבי' הקדוש+ במשנה ניזונת או הניזונת אלא מן הזקנים לא מן הספרים. ובכמה מקומות אמרינן כעניין הזה כדאמרינן קבוטר +יומא י"ט ב', ירושלמי יומא סוף פ"א (ל"ט ב'), עי' אפשטיין בית תלמוד ה' צ"ד+ מאברין +עירובין נ"ג א'+ או קפוטר מעברין ומקומות הרבה כזה משה ב"ר מימון זצ"ל.
שו"ת הרמב"ם סימן תמג
 
תשובת שאלה על ענין ההיא בצורתא +כתובות צ"ז א'+ וכו' הלכה כרב נחמן דאמ' דינא הוא דהדרי אפדני למרייהו וזה שאמ' ליה רמי בר שמואל אם כן נמצאת מכשילן לעתיד לבוא וכו'. אין חולק עליו כדי שתאמרו קבלה מיניה או לא קבלה מיניה אלא כך אמ' לו אם תודיע להן דבר זה יבואו ויתבעו ונמצאת מכשילן לעתיד לבוא שאם יבואו למכור בבצורת אחרת אינם מוצאין מי שיקנה מהם שהבצורת שכיחא בנהרדעא ולפיכך אין ראוי להודיע דין זה לבני נהרדעא על דרך זה הוא דאמ' ליה רמי בר שמואל וכו' משה ב"ר מימון זצ"ל.
שו"ת הרמב"ם סימן תמד
 
תשובת שאלה על ענין אמ' ר' יוחנן +בבא מציעא קי"ז ב'+ בשלשה מקומות שנה לנו ר' יהודה אסור לו לאדם שיהנה מן ממון חבירו וכו' והקשיתם מה עניין אסורא אצל ממונא. ועוד הדר בחצר חבירו +בבא קמא כ"א א'+ שלא מדעתו אין צריך להעלות לו שכר. דעו כי ר' יהודה [מדרך] האסור הקשה על דין הממון לפי שאמ' תנא קמא שתקנת בעל העלייה שיבנה את הבית וידור בתוכו ואמ' לו ר' יהודה לא תקנת כלום היאך זה יכול לדור בבית חבירו בלא שכר וזה גזלנות יש בדבר. ושמע מינה שאסור לו ליהנות עד שיתן שכר וכן שמעינן מן הנותן את הצמר וכו' וכן הפורע את חובו וכו' וזה שהקשיתם מן הדר בחצר מאי קושיא יש כאן ממימרא דגמרא מקשינן (וזה שהקשיתם) +דיטוגרפיה בכ"י+ על ר' יהודה אנן לא אמרינן אלא לר' יהודה הוא שאומר אסור לו לאדם שיהנה מממון חבירו והאי מימרא דהדר בחצר חבירו לאו אליבא דר' יהודה היא. משה בר' מימון זצ"ל.
שו"ת הרמב"ם סימן תמה
 
(לר' פינחס הדיין). תשובת שאלות אשר שאלתי מלפניך הגיעו אלי ויש מהם שקבלתי אצל תשובת שאילת נאמן עלי אבא +סנהדרין כ"ד א'+ וכו' עד רבא טעמ' דנפשיה קאמ'.
 
ושאלתי להדרתך אלמא לא אמרי' נמי בסיפא בפלוגתא דריש לקיש ורבי יוחנן רבא טעמ' דנפש' קאמ' והשבת לי ואיך לא יתכן לאמרו כלל דאם תאמר רבא טעמ' דנפש' קאמ' נמצא חולק על דברי חכמים ור' מאיר התנאין וכי רבא תנא הוא ופליג. ותמהתי על תשובה זו שהרי מדברי רבא באנו לפרש ולברר דברי ר' יוחנן שאמ' לאחר גמר דין מחלוקת דוקא לאחר גמר דין או בין בזו ובין בזו מחלוקת קאמ' ואתינן למשפט מדברי רבא דר' יוחנן לאחר גמר דין מחלוקת דוקא קאמ' ורבא דאמ' כרבנן אליבא דר' יוחנן אלא אי אמרת בין בזו ובין בזו מחלוקת הוא דקא אמ' ר' יוחנן רבא דאמ' כמאן. והקשיתי אני היאך לפרש דעת ר' יוחנן מדברי רבא לעולם אימא לך דר' יוחנן סבר דבין בזו ובין בזו מחלוקת אבל רבא אינו סובר כן אלא סובר לאחר גמר דין מחלוקת אבל לפני גמר דין דברי הכל יכול לחזור בו ורבא דאמ' כרבנן ולא אליבא דר' יוחנן וריש לקיש ונימא ששלש מחלקות בפירוש המשנה דריש לקיש סובר מחלוקת לפני גמר דין אבל לאחר גמר דין דברי הכל אין יכול לחזור בו ור' יוחנן סובר בין בזו ובין בזו מחלוקת ורבא סובר לאחר גמר דין מחלוקת ורבא דאמ' כרבנן וטעמ' דנפשיה קאמ' וחולק עם ריש לקיש ור' יוחנן ועל כן לא ירדתי לסוף תירוץ קשיא זו.
שו"ת הרמב"ם סימן תמו
 
שאלה השתחויה בפשוט ידים ורגלים +הוריות דף ד' סוף ע"א+ אם מודים בה צדוקים אם לא. יורנו רבינו ושכרו כפול מן השמים.
 
תשובה אין מודין בה לפי שאינה בתורה שבכתב לפיכך אם טעו בית דין והורו שהמשתחוה לע"ז בלא פשוט ידים ורגלים פטור הרי אלו חייבין בקרבן שגגתן לפי שטעו בדבר שאין הצדוקים מודים בו +גמ' שם, עי' ה' שגגות פי"ד ה"ב וכן אם טעו ואמרו המשתחוה לע"ז בפישוט ידים ורגלים הוא החייב שנאמ' בו לא תשתחוה לאל אחר אבל הכורע על הארץ ולא פשט ידיו ורגליו הרי הוא מותר הרי אלו חייבין.+ משה ב"ר מימון זצ"ל.
שו"ת הרמב"ם סימן תמז
 
תשובה במנין המצוות בכתבך שאני מניתי שלא להקריב שאור ודבש במצוה אחת +ספר המצות ומנין המצות שבראש ספר משנה תורה מל"ת סי' צ"ח+ ואתנן ומחיר +שם סי' ק'+ בשתים וכן חרצן וזג +שם סי' ר"ה ור"ו+ על כך שאלתה וודאי טעות יש בספר שעיינת בו מעולם לא מניתי אני אתנן ומחיר בשתים אלא באחת כמו שאור ודבש מפני שהוא לאו שבכללות אבל חרצן וזג ודאי מניתו בשתים וזה הוא עיקר הדברים כל לאו שבכללות +הקדמת ספר המצות שורש ט'+ אם אמרו חכמים שהוא לחלק ולוקה על כל אחד ואחד מן אותן הדברים שנכללו בלאו אחד אני מונה כל אחד ואחד בפני עצמו וכל לאו שבכללות שאמרו חכמים שאינו לחלק אלא מלקות אחת לכל אם עשה בבת אחת אני מונה אותו באחד ובהדיא תנן +נזיר פ"ו מ"ב (ל"ד ב')+ ולוקה על החרצן בפני עצמו ועל הזוגין בפני עצמן ואמרינן תמן בגמרא +שם ל"ח ב', ועי' ספר המצות מל"ת ר"ו+ אכל ענבים לחים ויבשים חרצנים וזוגין ושחט אשכול של ענבים ושתה לוקה חמש ומפני זה מניתי אני כל אלו בחמש מצוות +במנין המצות שם ר"ב עד ר"ו+ כמו שמניתי לחם וקלי וכרמל +שם סי' קפ"ט עד קצ"א+ בשלש מצוות אע"פ שהן בלאו אחד דהא נתפרש שהן לחלק ואם אכל לחם וקלי וכרמל מן החדש לוקה שלש לפיכך מניתי אלו בשלש. וזה שאמרת ידידי שדברים הרבה יש שם במניין המצוות שנסתפקו לך ודאי כך הוא ספר אחד יש לי שחברתיו קודם חבור זה שהוא משנה תורה ואותו ספר קראתיו ספר המצוות ביארתי בו מנין כל המצות מצוה מצוה והבאתי ראיות על כל מצוה שיש בה ספק מן ספרא או ספרי ומן התוספות ומן כל מקום בגמרא ועשיתי בתחלתו ארבעה עשר פרקים יש בהן כללים גדולים ועקרים רבים שהן כהררים שכל הדברים תלויין בהן וכולם הקדמתי אותם להבין הדרכים שיתפוס אדם במניין המצוות עד שיעלו כהוגן ולא ימנה כדרך שמנו רבים שלא תפסו מדות שראוי להשען עליהן ואותו הספר חברתיו בלשון ערבי והרי הוא מצוי אצלכם בצור וכמה נוסחות הגיעו ממנו עד בבל +עי' ת' ש"י וזה החבור גם כן מצוי אצלם בבבל+ ועד סוף המערב ובערי אדום וכבר הוא ידוע אם ישנו אצלכם ממנו יסתלק כל ספק שיסתפק לך וניחמתי הרבה +עי' באכר במאסף המדעי על הרמב"ם ח"ב רפ"א ועפנשטין ע' ס"ט+ על שחברתיו בלשון ערבי מפני שהכל צריכין לקרותו ואני מחכה עתה שאעתיק אותו ללשון הקודש בעזרת שדי. ועל סדר המניין שהשמטת קרקע קל"ד והשמטת כספים קמ"א כך הוא לפי שהתחלתי במצות שהן תלויות בקרקע כגון מעשרות ובכורים וחלה מניתי על סדרן השמטת קרקע ומניתי השמטת כספים עם המצות שהן בנתינת מטלטלין ממונו של אדם. וכתב משה.
שו"ת הרמב"ם סימן תמח
 
(לר' עובדיה הגר) +תשובה שעשה הרב לישמעאל אחר שנתגייר, הגיעו אלינו שאלות מרנא ורבנא עובדיה המשכיל המבין גר צדק ישלם יי' פעלו ותהי משכורתו שלמה מעם יי' אלהי ישראל אשר בא לחסות תחת כנפיו שהיה ישמעאל ונתגייר (כי"נ).+ שאלה על אלו הישמעאלים +ה' מאכלות אסורות פי"א ה"ז כן כל גוי שאינו עובד ע"ז כגון אלו הישמעאלים יינם אסור בשתייה ומותר בהנייה וכן הורו כל הגאונים, עי' ת' רס"ט, שווארץ במאסף המדעי על הרמב"ם ח"א עמ' שס"ב, תה"ג אסף א' סי' נ' וס"א ותה"ג אסף ב' סי' רס"ו והמקורות שציין שם, ועי' עפנשטין עמ' פ"ז+ שאמרת שאינם עובדי ע"ז ואמ' לך רבך שהם עובדי ע"ז והאבנים שמשליכין בתרפותן הן למרקוליס והשיב לך שלא כהוגן עד שנתעצבת אל לבך ונכלמת וקרא עליך ענה כסיל כאולתו +משלי כ"ו ה'.+ תשובה אלו הישמעאלים אינם עובדי ע"ז כלל, וכבר נכרתה מפיהם ומלבם והם מיחדים לאל יתע' יחוד כראוי יחוד שאין בו דופי ולא מפני שהם משקרים עלינו ומכזבים ואומ' שאנו אומרים שיש לאל יתעלה בן נכזב כך אנחנו עליהם ונאמר שהם עובדי ע"ז. התורה העידה עליהם +תה' קמ"ד ח' וי"א+ אשר פיהם דבר שוא וימינם ימין שקר. והיא העידה עלינו +צפנ' ג' י"ג+ שארית ישראל לא יעשו עולה ולא ידברו כזב ולא ימצא בפיהם לשון תרמית. ואם יאמר אדם שהבית שהם מקלסין אותו בית ע"ז הוא וע"ז צפונה בתוכו שהיו עובדין אותה אבותיהם +באותו הבית (כי"נ [כי"מ])+ מה בכך. אלו המשתחוים כנגדו היום אין לבם אלא לשמים. וכבר פירשו רז"ל בסנהדרין +דף ס"א ב'+ שאם השתחוה אדם לבית ע"ז [והוא] סבור שהוא בית הכנסת הרי לבו מסור לשמים. וכן אלו הישמעאלים היום כולם טף ונשים נכרתה ע"ז מפיהם וטעותם וטפשותם בדברים אחרים היא שאי אפשר לאומרו בכתב מפני פושעי ורשעי ישראל, אבל ביחוד השם יתעלה אין להם טעות כלל ובאמת שהיה לישמעאלים מקודם באותם המקומות שלשה מיני ע"ז פעור ומרקוליס וכמוש, והם עצמם מודים בדברים אלו היום וקוראין להם שמות בלשון ערבי. פעור +עי' ה' עבודה זרה פ"ג ה"ה+ עבודתו שיפעור עצמו לפניו או שיניח ראשו ויגביה ערותו למולו כמו שאלו הישמעאלים משתחוים היום בתפלתם ומרקוליס עבודתו ברגימת האבנים וכמוש עבודתו בפריעת הראש ושלא ילבש בגד תפור ודברים אלו כולם מפורשים וידועים אצלנו +עי' גמ' ע"ז ס"ד א'+ מקודם שתעמד דת הישמעאלים, אבל הישמעאלים היום אומרים זה שנפרע ראשנו ושלא נלבש בגד תפור בתפירות הוא כדי להכנע לפני האל יתעלה ולזכור היאך יעמוד האדם מקברו, וזה שנשליך האבנים בפני השטן אנו משליכים אותם כדי לערבבו. ואחרים מפקחיהם נותנים טעם ואומרים צלמים היו שם ואנו רוגמים במקום הצלמים כלומ' שאין אנו מאמינים בצלמים שהיו שם ודרך בזיון להם אנו רוגמין אותן ואחרים אומרים מנהג הוא כללו של דבר אע"פ שעיקר הדברים יסודם לע"ז אין אדם בעולם משליך אותם האבנים ולא משתחוה לאותו המקום ולא עושה דבר מכל הדברים לשם ע"ז לא בפיו ולא בלבו אלא לבם מסור לשמים.
 
ואשר השיבך רבך שלא כהוגן והעציבך והכלימך וקראך כסיל עבירה גדולה בידו וחטא גדול חטא וקרוב בעיני ששוגג הוא וראוי לו לבקש ממך מחילה, אע"פ שאתה תלמידו ואחר כך יצום ויזעק ויתפלל ויכנע אולי יתכפר לו וימחול לו האל יתעלה, וכי שכור היה זה [ולא ידע] שבשלשים וששה מקומות +ב"מ נ"ט ב', ועי' בהקדמת ס' המצות שורש ט'+ הזהירה תורה על הגר ואיה דבר וגר לא תונה +[- שמות כ"ב כ',] עי' ה' סנהדרין פ"כ הי"ב וה' מכירה פי"ד הט"ו+ והיא אונאת דברים. אילו אמר הוא האמת והיית אתה התועה היה לו להסביר לך פנים ולדבר לך רכות כל שכן שאמרת האמת והוא התועה ועוד שזה דורש אחר הישמעאלים אם הם עובדי ע"ז אם לאו היה לו לחוש לעצמו על הכעס שכעס עד שהכלים גר צדק שלא כדין וכבר אמרו רז"ל +שבת ק"ה ב', ועי' נדרים כ"ב ב', הוספת א"ן: ליתא שם, כידוע, ועיין פירוש המשניות לר"מ אבות פ"ב ובהלכות דעות פ"ב ה"ג ועיין שם בהגהות בני בנימין לרא"ד רבינאוויטץ ובהערה שם וכבר ציין בקובץ הפסגה שנה א עמוד ע' כמה מקומות בזוהר וזוהר חדש ותיקונים שנמצא שם מאמר זה, ועיין אף הגהות הגר"ח העליר בספר המצות שהוציא עמוד נ' הערה ה'+ כל הכועס יהיה בעיניך כעובד ע"ז. דע שחובה שחייבתנו התורה על הגרים גדולה היא. על האב ועל האם נצטוינו בכבוד ומורא ועל הנביאים לשמוע להם ואפשר שיכבד אדם ויירא וישמע ממי שאינו אוהבו, ועל הגרים צונו +עי' ס' המצות מ"ע סי' ר"ז וה' דעות פ"ו ה"ד+ באהבה רבה המסורה ללב ואהבתם את הגר וגו' כמו שצונו לאהוב את שמו ואהבת את ה' אלהיך. והקב"ה בכבודו אוהב גר, שנ' ואוהב גר לתת לו לחם ושמלה. וזה שקרא לך כסיל תמה גדול הוא, אדם שהניח אביו ומולדתו ומלכות עמו וידם הנטויה והבין בעין לבו ובא ונדבק באומה זו שהיא היום למתעב גוי עבד מושלים והכיר וידע שדתם דת אמת וצדק והבין דרכי ישראל וידע שכל הדתות גנובות מדתם זה מוסיף וזה גורע זה משנה וזה מכזב ומחפה על ה' דברים אשר לא כן זה הורס יסודות וזה מדבר תהפוכות והכיר הכל ורדף אחר ה' ועבר בדרך הקדש ונכנס תחת כנפי השכינה ונתאבק בעפר רגלי משה רבינו רבן של כל הנביאים ע"ה וחפץ במצותיו ונשאו לבו לקרבה לאור באור החיים ולהעלות במעלת המלאכים ולשמוח ולהתענג בשמחת הצדיקים והשליך העולם הזה מלבו ולא פנה אל רהבים ושטי כזב, מי שזו מעלתו כסיל יקרא. חלילה לך לא כסיל קרא ה' שמך אלא משכיל ומבין ופקח והולך נכוחות תלמידו של אברהם אבינו שהניח אבותיו ומולדתו ונטה אחרי ה' ומי שברך את אברהם רבך ונתן לו שכרו בעולם הזה ולעולם הבא הוא יברך אותך ויתן לך שכרך כראוי בעולם הזה ולעולם הבא ויאריך ימיך עד שתורה במשפטי ה' לכל עדתו ויזכה אותך לראות בכל הנחמות העתידות לישראל והיה הטוב ההוא אשר ייטיב ה' עמנו והטבנו לך כי ה' דבר טוב על ישראל. משה ב"ר מימון זצ"ל.
שו"ת הרמב"ם סימן תמט
 
שאלה מענין הקראים איך יתנהגו הרבנים עמהם במילת בניהם ובשאילת שלומם וללכת בבתיהם ומענין יינם ובשאר עניינים.
 
תשובה אמנם אחי הנכבד והיקר, ושרש השכל והמדע עיקר, בינותי מתוקף שאלתו, כי נשאת ורמה מעלתו, ולדבר אלהינו ולמצותו הוא חרד, ולעומק הלכות יראה בקשה לירד ולפי מה שהורוני מן השמים אשיב לפי הדרת גדולתו ואומר כי אלה הקראים השוכנים פה בנוא אמון ובארץ מצרים ובדמשק ובשאר מקומות ארץ ישמעאל וזולתם ראויים הם לחלקם מחלקי הכבוד +עי' שו"ת אהלי יעקב דף ס"ד א', שו"ת מהרש"ך שם כ"ג ג' ועיי"ש כ"ד ד'+ להתקרב אצלם במעשה יושר ולהתנהג עמהם במדת הענוה ובדרך האמת והשלום כל זמן שגם הם ינהגו עמנו בתמימות ויסירו מהם עקשות פה ולזות שפה מלדבר תועה על חכמי הרבנים שבדור וכל שכן כשישמרו לשונם מלהתלוצץ ומלהלעיג בדברי רבותי' ע"ה הקדושים התנאים חכמי המשנה והתלמוד שבדבריהם והמנהגים הקבועים לנו מפיהם ומפי משה מפי הגבורה אנו הולכים. ובזאת יכון לנו לכבדם וללכת לשאול בשלומם אפי' בבתיהם ולמול את בניהם ואפי' בשבת ולקבור מתיהם ולנחם אבליהם וראיה לדבר הוא דתנן בגטין +ס"א א'+ פרק הנזקין בסופו מחזיקין ידי גוים בשביעית אבל (על) [לא] ידי ישראל ושואלין בשלומם מפני דרכי שלום ואתמר עלה +בגמ' שם גיטין ס"ב א'+ בגמרא רב חסדא מקדים להו שלמא רב נחמן בר יצחק +זה ליתא לפני', אצלנו כתוב רק: רב כהנא אמר להו שלמא למר, [וכן בכ"י מינכן, עי' אוצה"ג לגיטין עמ' רמ"ב, א"ך]+ הוה אמ' להו שלום עליך מרי וכוליה האי כי היכי דלא לכפול להו שלמא דלא כפלינן שלמא לגוי. ותניא +שם /גיטין/ ס"ב א'+ לא ילך אדם בביתו של גוי ביום אידו ליתן לו שלום ואם מצאו בשוק ביום אידו נותן לו שלום בשפה רפה ובכובד ראש ש"מ דשלא ביום אידו מותר ללכת בביתו ולשאול בשלומו ומעשים רבים בתלמוד יוכיחו בגמרא מעשה דרבא +עבודה זרה ס"ה א' הוספת א"ן: כאן כתוב פרק ראשון, ואם אין כאן ט"ס (או ציון של המעתיק) אפשר שרמז אף למעשה של רבי יהודה שהובאה ברי"ף ע"ז פרק ראשון+ בהדי בי שישך וכו' כדאיתא במסכת ע"ז פרק ראשון ואם בעובדי ע"ז כן קל וחומר במי שכופר בכל חוקי הגוים ומודה באל יתעלה שמו שמותר לנו לשאול בשלומם ואפי' בבתיהם. אך אם מחללים בגלוי ראש מועדי ה' המקודשים +עי' ברכת אברהם סי' ל"ח שכתב אל תתן פתחון פה למינים עלינו כי אין ספק במועדות אצלנו, ועי' בשו"ת אהלי יעקב שם סי' ל"ב ול"ג (ס"ג א'), שו"ת מהרש"ך ח"ג סי' ט"ו (כ"ה ד') ואלו הקראין המחללין את המועדות וכו', ועי' מאן ח"ב קנ"ו+ בימים הקבועים לנו אסור לבר ישראל לבקרם ליום הקבוע להם במה שבדאו מלבם. ואם נפש אדם לומר האי דר' טרפון דאיתיה במסכת שבת בפרק כל כתבי הקדש דתנן +שבת קט"ז א', הגי' לפני' שונה קצת+ ר' טרפון אומר אקפח אני את בני שאם יבואו לידי פירוש ספרי מינים אני אשרוף אותם ואת אזכרותיהם שאפי' רדף רודף אחריו להורגו ורץ נחש אחריו לנשכו אל יכנס בבתיהם אפי' בשעת הסכנה כל שכן ללכת לשאול להם לשלום שלא בשעת הסכנה האי לא קשיא מידי דהנהו מילי דר' טרפון במינים דכפרי בעיקר נינהו ודמו להנהו דדרשי בהו חכמי' +משלי ה' ח', עבודה זרה י"ז א'+ הרחק מעליה דרכך ואל תקרב אל פתח ביתה זו המינות והרשות ודמיאן להנהו דאיתמר עליהו +גמ' שם כ"ו ב' והגי' שלפני': המינין והמסורות והמומרים+ המינים והמשומדים מורידין ולא מעלין אבל הני דהכא כל אימת דלא פקרי בחציפותא לא חשבינן להו כוותיהו ופלגינן להו יקרה ומלינן לבנייהו בשבתא כל שכן בחולא היכא דגזיר להו גזירתא דידן +כלומר שמלים אותם במילה שלנו+ ועביד להו מילה ופריעה דדילמא נפיק מנייהו זרעא מעלייא +עי' ה' ממרים פ"ג ה"ג אבל בני התועים האלה ובני בניהם שהדיחו אותם אבותם ונולדו בין הקראים וכו' האוחזים בדרכי אבותם הקראים שטעו לפיכך ראוי להחזירן בתשובה ולמשכן בדברי שלום עד שיחזרו לאיתן התורה. ועי' ת' ר' נטרונאי גאון בשערי צדק ד' ו' ז'+ והדרי בתשובה. והכי אשכחינן ליה לרבי' האיי גאון +הת' לא נודעה ממקום אחר ור' יהודה המובא פה הוא לפי הנראה אבי אביו של ר' שרירא גאון, עי' במפתחו של מילר ע' קע"ד, לוין אוצר הגאונים שבת עמ' ק"ל סי' שצ"ט הוספת א"ן: קשה לומר שכיוון לרב יהודה גאון, שעיקר חסר מן הספר שהרי לא נזכר קודם לכן (אם אין כאן ט"ס במקום: אלו דברי רבנו האיי, והיה כתוב בגרשיים: דבר"י, לשם הדגשה, כנהוג ופשטום: רב יהודה) אע"פ שקשה לתקן, שהרי אף ברדב"ז הנוסח כלפנינו ואולי הערת המעתיק היא שהדברים נמצאים בספרו של ר' יהודה הברצלוני+ זצ"ל דאמר הכי ולעניין מילה מעולם לא נמנעו רבותי' ע"ה מלמול את בניהם של קראים בשבת כי אפשר שיחזרו אל המוטב ואין מעבירין עליהם. ודברים הללו באלו שבבבל וכיוצא בהם שמלין כדת חכמים וכמנהגותיהם ובמוהל הממונה בבית דין ומתכנסין לבתיהן תלמידי חכמים ומתפללים כמנהג שלנו ואין משנין מזאת כלום. אילו דברי ר' יהודה ורבי' האיי גאון זצ"ל. ותניא +גיטין ס"א א'+ מפרנסין עניי גוים עם עניי ישראל מפני דרכי שלום ומבקרין חולי גוים עם חולי ישראל וקוברין מתי גוים עם מתי ישראל מפני דרכי שלום כל שכן אלו שהן מתולעת יעקב. ויינם לפי שכלי אין בו צד אסור שהרי יין כותים היה כבר בחזקת היתר לישראל עד שמצאו להם דמות יונה בהר גריזים. +חולין ו' ע"א+ פירוש לאותם שהיו שוכנים בהר גריזים. ואע"פ דמיעוטא הוו באיסורא דיין נסך קבילו עלייהו למיחש למיעוטא וחשו לדברי ר' מאיר +חולין שם, יבמות ס"א ב'+ דחייש למיעוטא וגזרו על יינם. ועל שחיטתם גזר רבן גמליאל בנו של ר' יהודה הנשיא +חולין ה' ב', ולפני' כתוב רק רבן גמליאל ובית דינו, ועיי"ש ברש"י שכנראה היה גורס ג"כ ר"ג בנו של רבי+ ואע"ג דלא קבילו עלייהו בדריהון דר' מאיר ודרבן גמליאל בתרייהו אתו ר' אמי ור' אסי +חולין ו' א'+ ועשאום כגוים גמורים דלא סגי לישראל מינייהו בבטול רשות לחודיה אלא עד שישכור ממנו מן הכותי כגוי בעלמא אבל הקראים אין ביינם שום איסור +הובא לדינא בשו"ת אהלי יעקב סי' ל"ב דף ס"ב ב+ ואע"ג דלית להו ולפני עור לא תתן מכשול מהמני אחמרא כל שכן היכא דאנהו שתו מיניה דשרי ליה לבר ישראל מינן למשתי מיניה דתנן בנדה +נ"ו ב'+ סוף פרק דם הנדה זה הכלל כל דבר שחשודים בו אינן נאמנין עליו פירושו על הכותיים שלא מבני ישראל המה. הא אם לא היו חשודין נאמנין ואפי' על היין ומדאמרינן בגמרא עלה +שם /נדה/ נ"ז א'+ דהא מתניתין זה הכלל לאייתויי מאי לאייתויי תחומין ויין נסך כיון דחשידי עלייהו לא מהמני הא לא הוו חשידי הוו מהמני כדאמרינן ברישא דהא מתניתין נאמנים לומ' (לא) קברנו שם הנפלים או לא קברנו. ואוקמינן דקאי כהן דידהו תמן בההוא אתרא דקאמרי לא קברנו ונקיט תרומה בידיה וקא אכיל מיניה קושטא קאמ' דליכא שם שום טומאה. ואע"ג דלית להו ולפני עור לא תתן מכשול כיון דקאי תמן כהן דידהו מהימני. ותנו רבנ' בפרק ראשון של חולין +דף ג' סוף ע"ב+ שחיטת כותי מותרת בד"א וכו' עד אכלו מותר לאכול משחיטתו. כיוצא בו וכו' עד אכלו מותר לאכול משחיטתו ואע"ג דהאי בריתא מלקמי דלגזרי עלייהו דלהוו כגוים גמורים אחמרא אית לן למשתי מיניה דכל שכן הוא דהני קראים דאיתנהו הכא דחמרא דידהון שרי כל שכן הכא דשתו אינהו מיניה דהא בדילי אינהו ממגע גוי וטפי מדידייהו. ואי משום אמהתא דאית להו דלא טבלו כלל אפי' לנידתן איכא למיחש למגען +עי' ה' מאכלות אסורות פי"א ה"ו בני השפחות העכו"ם שנולדו ברשות ישראל ומלו ועדיין לא טבלו הגדולים אוסרין היין כשיגעו בו+ ולא חזי לן חד מינן לשרי ליה למשתי מההוא חמרא דמגען ביה הנהו אמהתא ואי אינהו לא קפדי למגען של אותן האמהות דלא טבלי להו כלל וקימא לן דלא מקרו בשמא דיהודים עד דטבלן אינהו נמי מריהו ולא מהימני למימר וכו' +עי' מש"כ על תשובה זו גראטץ ח"ו של"ז: ראזין אטיק עמ' ק"מ. אה"ו בבית תלמוד ח"א ע' קצ"ו שהתשובה נכתבה קרוב לשנת תתקכ"ז, עפנשטין ע' מ"ד+ (לא מצאתי יותר מזאת התשובה).
שו"ת הרמב"ם סימן תנ
 
שאלה מה יאמ' אדוננו בראובן ואבירם שבאו לדין עמד ראובן לסדר טענותיו וישב לפני הדיינין אמרו הדיינין לאבירם שב בצדו ולא קבל וטען טענות שאין ראוי לכתבם שוב אמרו לו פעם שנייה ושלישית מכל מקום שב בצדו והשיב ואמ' אפי' הוא דוד מלך ישראל לא אשב בצדו סוף דבר לא ישב ועשו פשרה ביניהם והלכו להם. יורנו רבנו על אפקרותא דאפקר בדייני ועל שספר אחר מטתן +ברכות י"ט, א', פלורסהיים, עי' ת' ר' אברהם בן הרמב"ם הוצ' פריימן - גויטיין, ת' ו' וסימונסן בס' היובל לכבוד גוטמן עמ' רכ"ג+ של ת"ח מה יהי דינו ושכרו כפול מ"ה.
 
תשובה יראה לי שאלו עמי הארץ וההדיוטות כל אלו הדברים שמטיחין בהם כלפי גדולים לאו לאפקרותא הם מתכוונין אלא ירחיבו פה ויאריכו לשון בפסלות וידמו שאין בזה חטא גדול ולפי שהן שוגגין צריכין אזהרה וראוי לגעור בהם ולקללם ולהודיע להם עוצם חטאי הלשון ומזהירין אותן שלא יאמרו עוד כדברים אלו. וכתב משה.
שו"ת הרמב"ם סימן תנא
 
שאלה יורינו אדונינו הדין במי שמת תוך שלשים יום וכבר כלו לו חדשיו אם צריכה חליצה או לא ושכרו כפול מן השמים.
 
תשובה +עי' ה' יבום וחליצה פ"א ה"ה דבמת בתוך שלשים צריכה חליצה מדברי סופרים+ חולצת ולא מתיבמת והטעם מפני שנחוש למה שכלו לו חדשיו ולהחמיר ולא להקל. וכתב משה.
שו"ת הרמב"ם סימן תנב
 
שאלה ילמדנו רבינו הדין במעשה שהיה בפנינו אנו העדים החתומים למטה בשנת ד' תתק"מ ליצירה במדינת נא אמון כשהשקיפו הקהל שבעיר בענין מצות פדיון שבויים +עי' בספרו של מאן בענין פדיון שבויים במצרים בזמן הרמב"ם ובפרט שם ח"ב עמ' שט"ז - שי"ז /ובמגו"י/ מ"ד עמ' י' על כתב הרמב"ם לקהלות מצרים משנת אלף מאה שבעים ושלש בענין זה, ועיי"ל ת' ט"ז, הע' ט'+ בר' דוד בר' ש' הכהן שהיה שבוי והעידו עדים לפני הקהל גודל הצער והלחץ שהיה לו עם אדונו שהיה תחת ידו ושהיה בגדר סכנת נפשו השתדלו בעניינו זקני הקהל יצ"ו ליודעם גודל צערו ודוחקו וגמרו לצאת ולגבות לצורך פדיונו ביום ובלילה עד שגבו סך ששים פרחים והסך שקצבו עם אדון השבוי הוא סך מאה פרחים וכתבו עליהם שטר בערכאות שחייבים בסך הנז' כל הגבאים לאדון השבוי ר' דוד י"ץ ושיפרעום לו לזמן פ' וכשהגיע הזמן הכתוב בחוג'ה שחייבים לפרוע ותבע הגוי אדון השבוי את הגבאים שהם נכנסו ערבנים בעד ר' דוד השבוי הנז' ודחק אותם על שארית מעותיו שהם ארבעים פרחים והביאם לערכאות ובתחלת הדבר קודם שנכנסו ערבנים לגוי היתה העצה ביניהם שיוכללו במצוה זו קהלות שבמצרים עם קהלות העיר ומי שידבנו לבו ילך ממקום למקום בעיר מצרים עד שיגבה הממון המחוייב כפי מה שהיה המנהג תמיד ועתה דחק אותם בעל הממון הרבה ולא רצה להרויח להם יותר מהזמן כלל בשום אופן ועוד שמעו את הדוחק והצער שהיו בה הקהלות ורוב הפסדותם רפו ידם ודחקה השעה עליהם הרבה והוצרכו לעמוד על נפשם ולבקש המעות הנשארים לגוי בהכרח ונתגלגל הדבר עד שאחד אמר להם שיש סך מעות מעזבון נפטר א' שלא בא עדיין יורשו. ושהעזבון והמעות מופקדים תחת ר' יוסף אל מקדסי שהפקידום בידו פ' ופ' ופ' ועלתה הסכמת הקהל אנשי העיר יצ"ו ליקח הסך הנז' המופקר /המופקד/ עם ר' יוסף הנז' והסך הוא שלשים פרחים ונמנע ר' יוסף הנז' מלתת הסך המופקד הנז' שפחד אולי יתבעו ממנו הסך הנז' ברוב הזמן ולא יהיה לו תשובה והתנצלות על נתינתו הסך הנז' ולעכב המעות והתנדבו מהקהל אנשים ונכנסו ערבנים פרענים בכל נזק או תביעה שיבא לר' יוסף הנז' מאיזה מערער שיערער לתבוע הסך הנז' הלא המה פ' ופ' ואמרו לנו אנו החתומים למטה הוו עדים עלינו וקנו ממנו בקנין שלם ברצון נפשנו וכתבו וחתמו עלינו בכל לשון של זכות ותנו לר' יוסף הנז' שטר וחוזק ליום ולאחר זמן איך יש עלינו מעות שקבלנו והוא בידינו מר' יוסף הנז' הסך המופקד עמו בפקדון עד שיבא יורש הנפטר ויקחנו והוא סך שלשים פרחים והם עלינו חוב גמור ומלוה זקופה ואחריות חוב זה עלי ועל ירתאי בתראי דלא כאסמכתא ודלא כטופסי דשטרי וכו' ומעכשיו עשיתי החלק שלי בירושת הבית מאבי משועבדת לסך הנז' שקבלתי מר' יוסף והוצאתיו בפדיית ר' דוד השבוי בידיעת והסכמת הקהל יצ"ו ושעלי לסלק מעל ר' יוסף הנז' כל ערעור שיבוא לו מהמפקידים בידו הסך הנז' או מאחרים בלי ערמה ותחבולה דלא כאסמכתא וכו' ושבכל עת שיתבעו ממני הסך אפרע לו אני ויגבה אותו מדמי הקרקע הנז' שתחת ידו במשכון ועל כל זה קנינו ממנו וכו' קנין גמור ברצונו בלי אונס וכו' וכתבנו לראיה ולזכות ביד ר' יוסף יצ"ו ושריר וקיים וחתימת עדים וכו'.
 
תשובה עיינו בזה השטר על כל דבר ודבר ויודע לכל מי שרואה כתיבת ידינו שר' אלעזר הנז' אינו חייב לפרוע עתה +עי' ה' נחלות פ"ז וה' סנהדרין פכ"ד ה"א, ועי' לעיל ת' תכ"ב+ ואין שום אחר בעולם ולא ב"ד יכולין לתובעו בשום דבר מהסך הנז' שחייב עצמו לר' יוסף הנז' עד שיראה ויתברר אדם ראוי לירש הסך ואז יחוייב ר' אלעזר הנז' לפרוע לר' יוסף הנז' במה שחייב עצמו לפרוע לו. וכתב משה.
 
זו היא דעתי. יצחק בר' ששון הדיין. אני מסכים בכל הכתוב לעיל וכך יראה לי. שמואל הלוי ב"ר סעדיה.
שו"ת הרמב"ם סימן תנג
 
(לר' פנחס הדיין). שאלה ילמדנו רבינו ויודיענו לשון נגיחה ונגיפה +בבא קמא ב' ב'+ שהשבת לי כשהמכה אדם ושהמוכה אדם אם לא יאמר לשון נגיפה מה יאמר וכי אדם יגח אין בו אלא לשון נגיפה בלבד. ולמה יאמר רבינו כך וכי לא היה יכול לומר הפסוק +[שמות כ"א כ"ב, ל]+ כי ינצו אנשים והכו אשה הרה וכו' ואינו לא לשון נגיפה ולא לשון נגיחה כמו שמצינו בהרבה מקראות והכה איש את רעהו +שמות כ"א י"ח+ באבן וכו' וכי יכה איש את עבדו או את אמתו בשבט וגו' +שם /שמות כ"א/ כ'+ ובהרבה מקומות מצינו לשון הכאה ויתן דעתו לדברי ויקבל שכרו מן השמים [ומרוה גם הוא יורה] +משלי י"א כ"ה [על פי מאמרו דרב ששת: כל המלמד תורה בעולם הזה זוכה ומלמדה לעולם הבא שנאמר ומרוה גם הוא יורה, סנהד' צ"ב א', גם בתלמוד כתוב יורה בה"א, ל] ובמשלי - יורא בא'.+
 
תשובה על ענין הכאה שאמרת היה לו לומר והכו אשה הרה דבר ידוע שההכאה אינה אלא בחובל או בהורג. בחובל והכה איש את רעהו והכהו לפניו +דבר' כ"ה ב'+ מה המכות האלה +זכרי' י"ג ו'+ וגו' ובהורג מכה איש ומת +שמות כ"א י"ב, ל'+ וזה ההורג +אולי צ"ל וזו ההרה+ לא חבלו בה אלא דחקו בטנה בלבד ולפיכך אמר ונגפו אשה הרה וגו' אעפ"י +[אולי צ"ל לפי, ל']+ שאין שם הכאה כלל אלא נגיפה +עי' פי' המשניות ב"ק פ"א מ"ד ונגיחה לא תהיה אלא בקרן ונגיפה תהיה באיזה אבר שיזדמן מאיברי הגוף, [בלשונו במשנה תורה נזהר הרמב"ם בהגדרת הלשונות האלה והשתמש בכל אחת מהן במקומה הראוי לה: החובל (גם מזיק) בחברו: הנוגף את האשה ויצאו ילדיה: המכה אביו, ראה בה' חובל ומזיק פ"א ה"א ועוד שם: פ"ד ה"א ה"ה וה"ז, ל'].+ וכתב משה.
שו"ת הרמב"ם סימן תנד
 
שאלה יורנו רבינו בראובן שהוא יורש קרובו שמת תבע מאשת הנפטר תביעות הרבה ובכללם תבע בשטרות שהיו למורישו הנפטר בערכאות על אנשים מצד חובות והלואות שיש לנפטר עליהם וכפרה בכל ואמרה לא היו דברים מעולם ואחר שעברו ביניהם דברי ריבות ודין ודברים ואח"כ הודה שימחול לה כל התביעות חוץ מהשטרות הכתובים בערכאות כנז' אם יתגלו ויראו שנכתב ביניהם שטר מחילה שהודה התובע שימחול לה מכל התביעות והטענות מבלי שתשבע ואפי' חרם מחילה גמורה וחלוטה וכו' ולא נזכר בשטר התנאי שהתנו ביניהם ואמר לה חוץ מהשטרות שאיני מוחלם כלל כמו שאמר הוא בעת שמחל ועל זה היה התנאי ביניהם על ענין המחילה הנז' וגם אחר המחילה החרים על כל בר ישראל שיש לו שטרות של מורישו מצד חובות שיש לו על בני אדם ולא יתנם לו ואחר זמן נודע לראובן ונתברר איך האשה זו נתפשרה עם הלווים של יעקב מוריש ראובן ונתנה להם ולקחה מהם איזה דבר ונתנה להם השטרות ומחלה להם והנה עתה ראובן תובע את האשה מה שלקחה מצד השטרות הנז' והשטרות שיש ג"כ עמה והכחישה דבריו וטענה עוד ואמרה שאין לו עמה שום טענה ותביעה כלל ואעפ"י שיש עמה השטרות הנז' יען שהוא מחל לה מחילה גמורה כוללת כל הדברים והטענות כולם מחילה בשופי וטען ראובן שלא היתה המחילה אלא חוץ מתביעת השטרות שלא מחלתי אותה ובשגגה מהעדים ובשכחה לא נכתב בשטר המחילה חוץ מהשטרות הנז' והנה עידי מחילה מעידים בזה הענין שהיה כתובה המחילה. יורנו רבינו הואיל ומעידים העדים של המחילה עצמה שלא מחל לה אלא חוץ מהשטרות הנז' אעפ"י שמהמחילה שבידה נראה שמחל הכל והיא בקיום בית דין חייבת ליתן לו השטרות הנז' ומה שלקחה מהלווים ולהשביעה שלא נתנה שטר לשום לוה או נאמר ששטרה קיים ומחלה לה על הכל ואין לו עליה שום תביעה יורנו המורה ושכרו כפול.
 
תשובה +עי"ל ת' רל"ג, ר"נ, של"א ות"ב+ אין משגיחין לדברי עידי המחילה על דברים אלו הואיל ולא נזכרו ונכתבו בשטר ואם כן יחזור דבר זה כשאר התביעות שהם בלא עדים שאם הודית האשה שהיה תנאי זה ונשכח מליכתב תחוייב במה שהודית בו ואם הכחישה ואמרה לא היו דברים מעולם ולא היה בינינו אלא מה שנכתב בשטר בלבד תשבע לו שבועת היסת. וכתב משה.
שו"ת הרמב"ם סימן תנה
 
הנהו תרי מימרי +פסח' נ' ב' וש"נ וירושלמי חגיגה פ"א ה"ז לעולם יעסוק אדם בתורה ובמצוות אע"פ שלא לשמה שמתוך שלא לשמה בא לשמה לעומת ברכות י"ז א' וכל העושה שלא לשמה נוח לו שלא נברא (בעלי התוספת בפסח' שם ד"ה וכאן גורסים גם בברכות כל העוסק בתורה, ראה גם תוספ' סוטה כ"ב ב' בד"ה לעולם: וכך כנראה גרס גם הרמב"ם)+ בעוסק בתורה לשמה ושלא לשמה לא קשיין אהדדי (שבת +התחיל לכתוב שבתרויהו ושינה לשמתרויהו+) שמתרויהו (שמעת) +שינה מנוכח למדברים+ שמעינן שאין ראוי לעסוק אלא לשמה ולשמה הוא העיקר ולא נצטוינו אלא לעסוק בה לשמה והעוסק שלא לשמה ראוי לו שלא נברא [ואע"פכ] (מוטב) טוב הוא לעסוק בה שלא לשמה מאת שלא עסק בה כל עיקר (למה לפי שמה) שזה שעסק בה שלא כהוגן הואיל ועסק בה מתוך שלא לשמה יבוא לשמה +השווה פירוש המשניות סנהדרין במבוא לפרק י' (דף קכ"ג עמ' ג' בהוצ' ווילנא), וכן ה' ת"ת פ"ג ה"ה (ראה ל"מ) ה' תשובה פ"י ה"ה, ועי' גם תוספות פסחים וברכות (ד"ה העושה) שם, וכן ההערה לתוספ' שעל הגליון בתלמוד ד"ה וע"ע, וכן בעל הברכי יוסף לש"ע י' ה' ת"ת סי' רמ"ו ס"ק כ' על הגליון, [ועי' בס' המכתב /המכתם/ לר' דוד בר' לוי, הוצ' אברהם סופר עמ' תכ"ו שתירץ בדרך שונה, א"ך].+
שו"ת הרמב"ם סימן תנו
 
נאמן עלי אבא +סנהדרין כ"ד א' וב', והשווה גם ה' סנהדרין פ"ז ה"ב, [ועי' ביד רמ"ה לסנהדרין שם, א"ך]+ וכו' עד רבא טעמא דנפשיה קאמ' (ונמצא) ולא אמר לא כשמואל ולא כר' יוחנן ונמצא בדבר שלש מחלוקת שמואל סבר דמחלוקת רבי [מאיר וחכמים] במחול לך אבל [באתן] לך דברי הכל יכול לחזור בו ורבא סבר מחלוקת באתן לך אבל במחול לך דברי הכל אין יכול לחזור בו ור' יוחנן סבר בין בזו בין בזו מחלוקת,,, (ונמצא) +השווה את הלשון ת' תמ"ה+ וקאשי להדרתך אלמא לא אמרינן נמי הכי בסיפא בפלוגתא דר' יוחנן וריש לקיש רבא טעמא דנפשיה קאמ' דזה לא יתכן [לאמרו] כלל שהרי ברישא כשבאנו להעמיד דברי,,, ר' יוחנן בהא אמרינן לא תאמר (מדי,,,) רבא טעמא דנפשיה קאמ' שהרי אמורא הוא כמו ר' יוחנן ור' שמואל ואינו צריך להיות דבריו כאחד משניהם אבל,,, בסיפא אם תאמר רבא טעמא דנפשיה קאמ' נמצא חולק על דברי חכמים ודברי ר' מאיר וכי רבא תנא הוא ופליג וזה הוא ממש ההיא מימרא אמר ריש לקיש מחלוקת קודם +בתלמוד שלנו לפני+ גמר דין וכו' עד תא שמע קיבל עליו וכו' קיבל עליו קרוב או פסול קודם גמר דין יכול לחזור בו לאחר גמר דין אין יכול לחזור בו אי אמרת בשלמא לאחר גמר דין מחלוקת,,, עד קאמר כרבנן פי' אי [אמרת],,, לאחר גמר דין הוא שאמרו חכמים אינו יכול לחזור בו אבל לפני גמר דין דברי הכל יכול לחזור בו וזה הוא עניין דברי ר' יוחנן נמצאו דברי רבא מכוונין כדברי חכמים וכר' יוחנן. אלא אי אמרת קודם גמר דין מחלוקת פי' אי אמרת שזה שאמר ר' יוחנן לאחר גמר דין מחלוקת (והוא הדין) וכן קודם גמר דין ובין בזו ובין בזו מחלוקת רבא [דאמ' כמאן] לא כרבנן ולא כרבי מאיר דאי כרבנן,,, אינו יכול לחזור אפילו לפני גמר דין ואי (כרבנן) כר' מאיר יכול לחזור בו אפילו לאחר גמר דין אלא שמע מינה (,,, שזה) מדברי רבא שזה שאמר ר' יוחנן לאחר גמר דין [מחלוקת דוקא] לאחר גמר דין אבל לפני גמר דין דבר הכל [יכול] לחזור בו. ורבא דאמ' כרבנן.
שו"ת הרמב"ם סימן תנז
 
לעניין נגיחה ונגיפה +ב"ק ב' ב'+ כיון דאמר' (מאי נגיחה) פתח הכתוב בנגיחה וסיים בנגיפה +אגב שיטפא לא דק, צ"ל פתח הכתוב בנגיפה וסיים בנגיחה כבתלמודנו. תיבת הכתוב אינה בתלמודנו, אך עי' רש"י ודקדוקי סופרים+ לומר לך זו היא נגיחה זו היא נגיפה באנו לידי טעם למה בעת שנגח שור את האדם אמ' לשון נגיחה ובזמן שנגח שור את השור אמר בלשון נגיפה ונתן טעם מפני שזה השור שמת אין לו מזל [אבל לענין] שיהיה המכה אדם והמוכה אדם מה יש לומר,,, וכי (לאי) אדם יגח +כלו' לשון יגח אינה באדם המזיק, כי אדם אינו נוגח+ אין בו אלא לשון נגיפה בלבד.
שו"ת הרמב"ם סימן תנח
 
ולעניין יוצא תיבה +הכוונה אולי למאמרו של ר' יוחנן בסנהדרין ק"ח ב' למשפחותיהם יצאו מן התבה אמר ר' יוחנן למשפחותם ולא הם, ועי' הספרות שהביא לוצקי שם /התקופה ל - ל"א/ עמ' תש"ב+ כל אותן הדברים דברי הגדה +על יחסו של רבינו לאגדה עי' לוצקי שם /התקופה ל - ל"א/ עמ' תרצ"ט ואילך+ ואין מקשין בהגדה +עי' על מאמר זה לוצקי שם /התקופה ל - ל"א/ הע' קכ"ד+ וכי דברי קבלה הן או מילי דסברא אלא כל אחד ואחד מעיין [בפירושן] כפי מה שיראה לו בו +השווה דברי רה"ג באוצר הגאונים חגיגה עמ' נ"ט+ ואין בזה לא דברי קבלה ולא אסור ולא מותר ולא דין מן הדינין ולפיכך אין מקשין [בהן] ושמא תאמר לי כמו שיאמרו רבים וכי דברים שבתלמוד אתה קורא הגדה כן כל אלו הדברים וכיוצא בהן הגדה הן בעניינם בין שהיו כתובין בתלמוד +השווה אוצר הגאונים שם /חגיגה/ עמ' ס', והשווה גם לוצקי שם /התקופה ל - ל"א/ סוף הע' קכ"ז+ בין שהיו כתובין בספרי דרשות +הם כנראה המדרשים המיוסדים על פסוקי המקרא ומסודרים לפי סדר התנ"ך+ בין שהיו כתובין בספרי הגדה +הם כנראה הקובצים הכוללים אגדות בלי סדר מיוחד.+
שו"ת הרמב"ם סימן תנט
 
ולענין ימי ליבון +שבת י"ג ב', ה' איסורי ביאה פי"א הי"ח+ יראה לי שאינך אומר אלא על ימי הספירה שאי אפשר לכל אשה שבעולם שלא יהיה לה ימי ספירה ואפילו על דין תורה שהעיקר שאנו סומכין עליו והוא מן התורה אחד עשר יום שבין [נדה לנדה] +נדה ל"ח ב' במשנה ועי' פירושו של הרמב"ם+ וכי כל הנשים יהיה וסתן כך אחד עשר יום,,, הלא יש רואה לעשרים יום ויש רואה מחודש לחודש ויש רואה מחמשה ועשרים יום לחמשה ועשרים,,, פעמים תהיה,,, כשתראה בתוך השבעה פעמים תהיה,,, [כשתראה] בתוך האחד עשר יום ואם תראה בהם,,, תשב שבעה נקיים אבל בזמן הזה כולן סופרות שבעה נקיים בין זו שתראה בתוך שבעה של נדה בין זו שתראה בתוך האחד עשר יום. ושלום +השווה ת' קי"ד, רמ"ב, ש"כ ושכ"א.+
שו"ת הרמב"ם סימן תס
 
[שאלה] מה אומר הדרת יקרת תפארת מרנו ורבינו משה הרב המובהק נר מערבי דגל הרבנים אור עולם ומלואו ממזרח שמש עד מבואו בר מרונו (!) ורבינו מימון הרב המובהק בישראל זכר קד' לברכה ונפ' לעק' +ר"ל נפשו לעד קיימת; אך הקריאה אינה וודאית+ אמן [נצח] סלה.
 
בדבר דיני השהיה, האם נוהגים הם בקנה בלבד או בושט או בשניהם יחד, לפי שנראה, אין שהיה בקנה כלל, כל זמן שלא קרה בושט נקב. וראינו מי שפסק ואמר, מיעוט סימנים הוא שאחרי ששחט על פי הדין [הנוהג] את רוב השניים ושהה, אסור לו [להשלים] לחותכם במקום השחיטה. וכן בתחילת השחיטה, אם חתך מקצת הקנה ושהה למעלה מן המידה, נאסרה אכילת בשר זאת החיה, וזהו מיעוט סימנין. וכן אומת הריאה, האם יש לה שני דינים, וזה [שראינו] מי שפסק, שמיסוד החיתוכא,,, מצד הקשת, אשר הוא החלק החיצון של האום שהוא מול גב הבהמה, בין שידבק בחוט או שלא בחוט, משוחרר ומותר. ויתר האום, אשר הוא מול ראש האונות ואשר שוליו התחתונים דבוקים בחוט, יטרף במשהוא. יורינו הרב, אם אומת הריאה, והיא חתיכה אחת, אסור במקום אחד ומותר במקום אחר אם לאו.
 
וכן החלב, אם חלבו הגוי ברפת, אשר אין בה בהמה טמאה, וקנאו יהודי, בדעתו אל נכון, כי אין אצל הגוי בהמה טמאה, המותר לאוכלו אם לאו?
 
וכן, אם מלא גוי ענבים בכלים ונסחטו על ידי הגוי מאיליהם, האם מותר ליהודי לקנות מן הגוי ולסחוטו ולעשותו יין אם לאו או הושלם +אך שמא יש לתרגם (על אף הקושי הדקדוקי) או לא הושלם+ על ידי הגוי. תורינו הדרתך ושכרך כפול מן שמיא.
שו"ת הרמב"ם סימן תסא
 
שאלה ללא תשובה +אף מן השאלה נשתמר רק הפרוטוקול, ואין עדות, שהשאלה היתה מופנית אל רבינו, אלא שהשאלה נמצאת בקובץ של תשובותיו+ טען מ' זכריה בר יוסף על מ' יוסף בר נסים נ"ע, שהוא מסר לו ששים וחמישה דינרין ושלוש שמיניות, כדי למוסרם לבנו שבמניה גמר +עיר במצרים, מול מניא זפתא, עי' יאקות, מעגם אלבלדאן, הוצ' /במקור כתוב בלועזית: וויסטנפלד/ כרך ד', עמ' תרע"ה.+ והשיב לו מ' יוסף, שכל מה שמסרת לי מן הששים וחמשה דינרין, מסרתיו לבנך, כפי שצוויתני, וכן ג"כ שתי חתיכות אריג מסוס, שדמיהם אחד עשר דינר ושליש, וכמו כן שטרות נייר מאה ושבעים +כלומר ארבעה דינרים ורבע (לפי מ' מטבעות כסף /שווים/ דינר אחד)+ ועבור פתילה ששה דינרים ושלושה עשר קיראט +הוא חלק עשרים וארבעה של כל דבר+ סך הכל שמונים ושבעה דינרין ומחצה. וכן טען עליו מ' זכריה, כי המשי, אשר יצא מאלכסנדריה, והאיסטיס, אשר קנה מסבע, לא הגיע אלי /הלמ"ד בפתח/ רווח (מהם), וכל מה שהגיע מן הרווח והקרן, מסרתי לך, ואת השאר לבנך, ולא נשארתי חייב לכם ואני פרעתי הכל במלואו. ובית דין חייב ליוסף הנזכר שבועת הסת. ושניהם עשו חשבון זה עם זה, ונשאר אצל יוסף דינר ומחצה על חשבון השיך אבו זכרי מן הקרן. ואני קבלתי על זה מכל העדים קניין, לאחר שנשבע יוסף הנזכר. חפץ בר יוסף נ"ע. אברהם בר חננאל.
שו"ת הרמב"ם סימן תסב
 
התשובה בלא שאלה כל מעלה ממעלת הדת בין גדולה בין קטנה מראש סנהדרי גדולה עד חזן הכנסת מעלין בקדש ולא מורידין +עי' ירושלמי סנהדרין פ"ב ה"א. והשווה ת' קי"א+ וכל מי שהורגל בדבר דת ונתמנה אסור לבטלו או לפחות ממעלתו אלא אם כן סרח ועבר עבירה הראויה להורידו. וכתב משה.
שו"ת הרמב"ם סימן תסג
 
[שאלה] +רק השאלה נשתמרה אך גם היא מטושטשת במקומות רבים+ /ולכן לא נקלטה/.
שו"ת הרמב"ם סימן תסד
 
נוסח מכתב מרבי' משה זצ"ל אל רבי' יוסף המערבי תלמידו ז"ל ראוי שידע כבוד תלמידנו הנעלה ובננו היקר כג"ק מר' ור' יוסף ראש הסדר ש"צ שהגיע אלינו מבגדאד בין שאר כתבים גליון שהועד עליו בזה הלשון: הערות שהשיג בהן - לפי דבריו - ראש הישיבה ר' שמואל ש"צ על שאלות מהחיבור בהלכות שבת. ועייננו בהן ולא מצאנו בהן פירכא. והיה מן הצורך לעורר תלמידנו על זה.
 
מהן שפסקנו הלכה כר' יהודה במלאכה שאינה צריכה לגופה ואמרנו חייב עליה +ה' שבת פ"א ה"ז+ וטען ר' שמואל זה, שזו טעות מצדנו ושהלכה כר' שמעון האומר פטור עליה. ושם ראייתו על זה שדר' יוסי דפוטר בכולם +משנה שבת פ"ב מ"ה+ כר' שמעון סבירא ליה +גמ' שבת ל"א ב'.+ וזה תמוה, מי יתן ואדע, מי הגיד לו, שהלכה כר' יוסי, לא כתנא קמא דסתם מתני' האומר כחס על הנר כחס על השמן וכו' חייב +משנה שם /שבת ל"א/.+ ואפילו אלמלי היו בידינו הכללים בלבד ולא נתפרש הדבר, היתה הלכה כסתם משנה, לא כר' יוסי +כן כתב רבינו גם בפי' המשניות שבת פ"ב מ"ה: ואין הלכה כר' יוסי+ כל שכן שנתפרש הדבר בהדיא ונאמר בדבר שאין מתכוין סבר לה כר' שמעון, במלאכה שאינה צריכה לגופה סבר לה כר' יהודה +שבת מ"ב א'.+ והראיה שהיא הלכה פסוקה שרבינא, דהוה בתרא, סמך על זה, והסיק ממנו הלכה פסוקה ואמר +שבת שם /מ"ב/+ הולכך /הלכך/ קוץ ברשות הרבים מעבירו פחות פחות מארבע אמות, ובכרמלית אפי' טובא +עי' רי"ף פ"ג סי' של"ט שפסק כאן: אמר רבינא וכו' ובכרמלית אפילו טובא וכן הלכתא.+ נתבאר מזה, שמלאכה שאינה צריכה לגופה חייב עליה, לפיכך אינה מותרת לכתחילה מפני הזק רבים, אבל דבר שהוא פטור עליו, ואפי' עשה במתכוין, כגון כבוי גחלת מתכת והעברה בכרמלית, הרי זה מותר לכתחלה מפני הזק רבים +ה' שבת פי"ב ה"ב.+ אבל לר' שמעון, שהוא סובר, שמלאכה שאינה צריכה לגופה פטור, יהיה איך שיהיה, מפני הזק רבים, הרי זה מותר לכתחלה +עי' גמ' שבת מ"ב א ואי ס"ד סבר לה כר"ש אפי' של עץ נמי, עי' השגת הראב"ד בה' שבת פי"ב ה"ב ומש"כ שם המג"ע וה"ה.+ לפיכך הוא מתיר כבוי גחלת של עץ והעברת הקוץ ברשות הרבים כדרכו, כדי שלא יוזקו בהן רבים, וזה ברור. ואומר אני: אותו דבר, שהזכירו ראש הישיבה, שהלכה כר' שמעון, כבר טעה בו זולתו ג"כ +הרמב"ם מתכוון לר' האי גאון, ר' נסים או ר' חננאל, עי' פירוש רה"ג בגנזי קדם ה' ט"ז, ס' המפתח לר' נסים שבת לדף י"ב ב' ופירוש ר"ח שבת לדף צ"ו א', וכן הספרות הנוספת, שהביא פריימן במבואו לתשובתנו, שם, עמ' כ"ט - ל+ אבל איני זוכר עכשיו, בדברי מי ראיתי אותו.
 
וכן ראיתי באותה ההערה: מודה ר' שמעון בפסיק רישיה ולא ימות +שבת ע"ה א' וש"נ+ טעה בעל זה החיבור בפירושו +ה' שבת פ"א ה"ו.+ ולא באר, במה היא טעותנו. ואני יודע, שמחלת הכל אחת, חולי כללי, שכל מי שמוצא, שדבר מדברי על כללים או פרטים שונה מדברי אחד הגאונים או המפרשים, חושב, שאני טועה. ואמנם מודה אני, שלא רחוק הדבר שאטעה ויעלם ממני עיון או נוסח ואין זה דבר גדול. ואני שמח מאד, שכך בודקים אחרי, ומי שעושה כן, ראוי לשכר ולתודה, כי או שהוא מכוון אל האמת בבקרתו ואפיק אני תועלת מתוך כך, או שהוא שוגה ויפיק הוא תועלת וזולתו.
 
וכן ראיתי הערה שניה על מאמר בד"א בכיסו אבל במציאה לא יתן לנכרי, אלא מוליכה פחות פחות מארבע אמות +ה' שבת פ"כ ה"ז+ בזה הלשון: ראיתי שהוא כתב את ההערה עליו כך: טעות גדולה, כי אסור להוליך המציאה פחות פחות מארבע אמות ואסור ליגע במציאה בשבת. ואולי זה שכתב טעות סופר הוא, זה לשונו. והצדק עמו לתמוה על זה ולדמות שטעות סופר הוא, לפי שלשון הגמרא +שבת קנ"ג א'+ דוקא כיסו, אבל מציאה לא, וזה ברור למדקדקים בעיון. כי זה תנאי, שלא בא אלא (לענין) ליתן לנכרי או להניחו על החמור, כי זה לא הותר אלא בכיסו, לפי שיש בזה קולא בשביתת בהמה או אמירה לגוי בשיעור שאתה רואה. אבל המאמר האחרון, שהוא מוליכו פחות פחות מארבע אמות, הרי אין הבדל בזה בין כיסו ובין מציאה, כי הוא דבר המותר לכתחלה בכל דבר, ואפי' בנו או חבירו +עפ"י המשנה עירובין פ"י מ"א (צ"ה ב') וכן בנו נותנו לחברו וכו'+ מוליכה פחות פחות מארבע אמות, כמו שנתבאר בכמה מקומות +עי' עירובין מ"ח א', ועוד+ כי הטלטול בתוך ארבע אמות (מותר) לכתחלה בכל דבר, (אפילו) כשאין שעת דחק כלל +רמב"ם ה' שבת פי"ב הט"ו: מותר לאדם לטלטל ברשות הרבים בתוך ד' אמות על ד' אמות. עי"ש בה"ה: ובהשגות אמרו שלא התירו אלא במקום דחק, - מכאן ראיה נגד ה"ה שכתב שם ולא אמרו במקום הדחק אלא במעביר הרבה בפחות פחות מארבע, הרמב"ם כאן לא חילק כלל בין מעביר הרבה למעביר מעט, אמנם עי' בתשובתו לחכמי לוניל ת' ש': שזו ההולכה פחות פחות מד' אמות צנעה גדולה יש בה ולא אוושא מלתא.+
 
ומה שהוא אומר באותה ההערה ואסור ליגע במציאה, אין ספק, שחשש לטלטול, וזה מקום, שאין לחשוש בו משום פנים לענין זה, כי אלו היו חוששים לאסור טלטול במציאה, לא היו אומרים בה אי דלמא כיון דלא טרח בה לא אתי לאיתוייה ארבע אמות וכו' +שבת קנ"ג א: או דילמא כיון דלא טרח בה לאו ככיסיה דמי+ ראיה, שלא לשמו לב לאסור הטלטול בשום פנים, משום קטנותו +עי' ה' שבת פכ"ד הי"ב.+ כל זה אם מניחים, שהמציאה מעות, ואפשר בלי ספק, שתהיה כלים למיניהם השונים +שם /רמב"ם הל' שבת/ פכ"ה ה"ג וה"ו.+
 
וכאשר ראיתי במה שכתב בד"א וכו' והנוסח הזה אינו בנוסחתי המקורית, ראיתי אצלי נוסח ההלכה הזאת כמו שהיא אצלי כדלקמן +לפני' בה' שבת פ"כ ה"ז: חרש וקטן נותנו לאיזה מהן שירצה+: אלא נותנו לאי זה מהן שירצה לא היתה עמו בהמה ולא נכרי ולא אחד מכל אלו מהלך בו פחות פחות מארבע אמות +[ואפילו מציאה שבאה לידו מהלך בה פחות פחות מארבע אמות], כך צריך להשלים, כנראה נשמט זה בכ"י ע"י שווי - הסופים+ אבל קודם שתבוא לידו אם יכול להחשיך עליה מחשיך ואם לאו מוליכה פחות פחות מארבע אמות.
 
וכן אמרו על מאמרנו +ה' שבת פ"ח ה"ב+ השורה חטים או שעורים וכיוצא בהן במים הרי זה תולדות זרע וחייב: אמר בהערה שגגה ואפי' זורע בעציץ שאינו נקוב פטור וכל שכן שורה והאריך בזה והקיש זורע לתולש +עי' משנה שבת צ"ה א' בענין התולש מעציץ שאינו נקוב דפטור.+ ובקצור: הוא לשון התלמוד בגמרא זבחים +צ"ד ב'+ ואזדא +ואזדא ליתא לפנינו, אבל איתא בכל כי"י ובשט"מ, עי' ד"ס קפ"ב הע' ט'+ רבא לטעמיה דאמ' רבא זרק סודר למים חייב זרע +לפני' זרק, וכבר ציינו במסורת הש"ס לגי' השאלתות מצורע סי' פ"ח זרע פשתן למים, וכן גרס גם רש"י כמו שהוא לפנינו, ועי' ד"ס שם+ פשתן למים חייב בשלמא סודר משום דעביד ליה כבוס +לפני': בשלמא סודר עביד כיבוס+ אלא זרע פשתן מאי טעמא, אי משום דמקדח אפילו חיטי ושערי נמי אלא משום לישה, כלומר אם (הטעם) משום צמיחתו, ר"ל שיגדל וינבוט, למה ייחד זרע פשתן, (והלא) כל הזרעים, אם נשרו עד שהם גדלים, הרי הוא זורע, משום כך אמר, שאין הכוונה, שיגדלו ויתנפחו, אלא על דיבוקו לאלתר בלבד הוא חייב משום לש. ועל כן דייקנו אנחנו ואמרנו וכן השורה חטין ושעורין וכיוצא בהן, כי מלת שרייה כוללת את הגידול וההשרות. ובאותו הפרק אמרנו +ה' שבת פ"ח הט"ז+ והנותן זרע שומשמין או זרע פשתן וכיוצא בהן במים חייב משום לש מפני שהן מתערבין ונתלין, ר"ל דקות זרען וצמיגותן והתאחדם מחמת בואם במים גרידא. ואין להקיש שורה בתולש מעציץ שאינו נקוב, לפי שהדבר הזרוע בעציץ שאינו נקוב כדין הדבר התלוש, אשר אין לו קיום +עי' פיהמ"ש דמאי פ"ה מ"י.+ והזורע אין אנו מתנים בו שיצמח דוקא ויגיע לתכליתו, אלא כיון שהתחיל הזרע לצמוח כל שהוא +ה' שבת פ"ח ה"ב הזורע כל שהוא חייב+ נתחייב.
 
יבן - נא הבן בדברינו וימסרם לאחרים להיישירם וה' יסייע (אותי) להועיל לו. ושלומך ושלום כל התלמידים יגדל וירבה.
שו"ת הרמב"ם סימן תסה
 
שאלה מר' משה מה יאמר הדרת יקרת צפירת [תפארת] מורינו ורבינו בדבר אשה חולה, אשר היתה במעמד שני עדים. אמרה להם: לי בשותפות עם בני בנות [שלי] מחצית חצר. חלקו אותה ביניהם בשווה זולתי [רביע], וקנו מידה זאת. אח"כ נפטרה. ונשאל רבינו על זה ואמר, כי הצוואה בטלה.
 
ונמצא לר' סעדיה ז"ל בספר העדויות +הוא ספר השטרות; השווה עליו לאחרונה א' שייבר וי' האן, תרביץ כ"ה, תשט"ז, אקטא אוריאנטליאה שכ"ג - ש"ל, בודפשט, ה, אלף תשע מאות חמשים וחמש, רל"א - רמ"ז, עם ביבליאוגרפיה רחבה+ כי שכיב מרע אינו צריך קניין, ואם קנו מידו, אין זה מזיק. וכן בס' הכולל +כתאב אלחאוי: נזכר בת' ר' אברהם בן הרמב"ם עמ' קי"א, עי' שם הע' י"ח, אברמסון+ הוא אומר, כי שכיב מרע צוואתו צוואה, בין אם הקנה אם לאו. וכן נמצאה [מחברת] לר' האיי ז"ל, הכולל זה העניין. [האם] עושים על פי [אלו] המאמרים אם לאו? יורנו [רבינו].
 
התשובה מר' משה ב"ר [מימון] כל [אלו] המאמרים בלתי מדוקדקים. אלא העיקר, אשר הזכרנוהו לכם, כי מתנת שכיב מרע, שכתוב בה קניין, בטלה +ה' זכיה ומתנה פ"ח ה"י; ומאחר שלא רמז לחיבור, מסתבר, כי התשובה נתחברה לפני כתיבתו+ בגלל הסיבה, אשר הזכירו [ז"ל] +בבא בתרא קנ"ב א'+ שמא [לא] גמר להקנותו אלא בשטר ואין [שטר] לאחר מיתה, אלא אם כן כלל בקניין [שהוא מיפה כחו +ה' זכיה ומתנה שם הי"א+,,,] /סוף התשובה חסר/.
שו"ת הרמב"ם סימן תסו
 
[שאלה] מה יאמר הדרת יקרת צפירת תפארת מרינו ורבינו משה הרב המובהק הפטיש החזק והנבון יחיד הדור ופלאו ממזרח שמש עד מבואו נר המערבי דגל הרבנים יכון שמו לעולם. בדבר ראובן, שמכר לשמעון עבד בשנים [עשר דינר] ומחצה, [דינר] בכל חודש. והיה שמעון הקונה בעל [חנות. היה בא] אליו ראובן ופוגשו בחנותו. פינה הקונה [החנות], כדי לנסוע לתימן. ולא נשאר לו איש, שיוכל לגבות ממנו הדינר [החדשי], המוטל עליו לשיעורין. האם יוכל ליטול רכושו ולנסוע או יעמיד לו מורשה, שיפרע לו דינאר לחודש? יורינו מרינו ורבינו ושכרו כפול מן השמים.
שו"ת הרמב"ם סימן תסז
 
[שאלה] מא יאמר הדרת [אדנינו] ומרינו ורבינו משה הרב הגדול בישראל בדבר אדם, אשר נשא בת מבנות ישראל. אח"כ מצאה אחרי נישואיו חולה בחליים שונים, אשר יארך לבארם. ולא הודיעו לו קדם שנשאה לאשה, על דבר מזה. ומכלל חלייה, שהיא עקרה. [והיא] זה ארבע שנים עמו ולא ילדה כלל. חקר [בעניינה] את אמה, מה הסיבה בזה המצב. אמרה לו. איני יודע [לזה] החולי, אשר בבתי, סיבה, אלא שאני ילדתיה, כשאביה ב,,, החייב הוא, אם ירצה לגרשה, לפרוע לה [כתובתה? יורינו] אדנינו ומרינו ורבינו ושכרו כפול [מן השמים].
 
התשובה אם ירצה [לגרשה] /סוף התשובה חסר/,,,.
