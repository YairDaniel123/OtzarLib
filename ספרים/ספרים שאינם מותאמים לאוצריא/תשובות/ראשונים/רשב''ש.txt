 
@שו"ת הרשב"ש סימן א
כבר נתמלאו האזנים משמוע, מפי עוללים ויונקים, נשים ועמי הארץ חכם ונביא, משובב נתיבות וגודר פרץ, שהאיש כופה את אשתו לעלות לארץ ישראל וכן האשה לבעלה, כאשר דין זה מפורש במשנה ובגמרא וגם בכל שאר החבורים וספרי המפרשים, ישנים גם חדשים. ולפי שהזמנים מתחלפים ומשתנים, ובזמן מועט נתחדש מה שלא קרה באלף שנים, ובזמן הזה אנו רואים נגעים ומקרים מתחדשים תמיד, חדשים לבקרים, וכמה סכנות להולכים בים וביבשה מתעוררים, וכמה אנשים שלא מתוך מצוה ועליה לשמה, מטילים בתוך ביתם חרדה ואימה, לעלות לארץ ולכוף את האשה, והיא מחמת הפחד והבושה תמחול כתובתה, כי לא תוכל לו להעיז פניה, ותאמר לו ובעצמה תסכן אשר לא תכן. ויש אשר סבות המעכבות אם תפרסמם ירבו מחול ומחמת כך תמחול.
ואני הצעיר העיר השי"ת את רוחי, להתבונן בדין זה כפי כחי, ולדרוש ולתור בספרים בכל מאדי, כפי אשר תשיג ידי, אם העליה הלזו המחוייבת על האיש והאשה, היא אפילו כשיש בדבר סכנות מצויות, ברכיבת ימים ודריכת מדברות מקום לסטים וגדודי חיות, ושאין להתבונן בדרכים, ולתת בין העומדים מהלכים, אלא בין יש שלום בעולם או מלחמה, בטחון או סכנה עצמה, כיון שדין זה נזכר במשנה ובגמרא ובשאר הספרים בלא תנאי ושיור, אעפ"י שהדבר הזה לא מצאתי בו בשכלי ציור, או דוקא אין דברים אמורים אלא כשאין שם סכנה מצויה, ואין בדבר אלא טורח העליה, גם קושי היציאה מעיר לעיר ומנוה לנוה, בין רע בין טוב בין שוה. אבל כל שיש בדבר סכנה נסתלק דין הכפיה, ושדבר זה לא הוצרך ליכתב בתירוץ והויא, לפי שמדתן של חכמים כך היא, לסמוך על דבר שבמקום אחר נזכר, ואצל כל אדם ניכר ובפי הכל מוסכם, אחד תם ואחד חכם מחוכם, שכבר בא להם ת"ל כמה דברים ועניינים שאסור לעמוד במקום סכנה, כדאיתא בפ"ב דשבת ובמסכת תענית בפרקא דחסידי, וכל אדם בהא מידה, והתורה גם כן אמרה ונשמרתם מאד לנפשותיכם, ויצא לנו מזה שאסור לקלל את עצמו כדאיתא במסכת שבועות בפרק שבועת העדות, ומדאמרינן בפרק אין עומדים להתפלל מעשה בחסיד אחד שהיה מתפלל בא הגמון אחד ונתן לו שלום, ולא השיבו כלום, שמר לו עד שהשלים תפלתו, אמר לו ריקא כתוב בתורתכם ונשמרתם מאד לנפשותיכם וגו'. א"כ כל דבר שיש בו סכנה מוזהר עליו מן התורה שלא לעשותו, ויצא לנו מזה ג"כ איסור בדברים המגולים ובניקורי הפירות, כדאיתא במשנה במסכת תרומות בפ"ח, ובגמרא פ"ק דחולין ובפ"ה ובפרק אין עומדין. ומטעם זה יצא לנו איסור נישואי הקטלנית, כדאיתא בפרק הבא על יבמתו ובפרק נערה שנתפתתה, ואפילו בדבר שיש בו מצוה דאמרי שלוחי מצוה אינן ניזוקין, היכא דשכיח היזיקא צריך לשמור עצמו. ושמואל אמר כשצוהו השם למשוח דוד ושמע שאול והרגני, וענהו השי"ת עגלת בקר תקח בידך ואמרת לזבוח לה' באתי, ואעפ"י שהיה הולך במצות השי"ת, אבל היכא דשכיח הזיקא שאני, ושצריך לשמור עצמו, כדאיתא בפ"ק דקדושין ואם האחד רוצה לסכן עצמו למה יסכן ברשות ב"ד בחבירו עמו. וא"ת יוציא ויתן כתובה ולא יסכן בעצמו, וכן היא תפסיד כתובתה ולא תעלה עמו, י"ל שזהו המשל שאומרים בגמרא מציעא בפרק השואל ובפרק שבועת הדיינין נקטיה בכובסיה דלשבקינה לגלימי, כלומר יחזיק אותו במבושיו עד שיניח גלימתו, שהרי אין כל אדם יכול להעמיד על ממונו. ויש לך אדם שממונו חביב עליו מגופו, ומחשש שלא תפסיד כתובתה תסכן בעצמה ותעלה עמו, וכן מחשש שלא יפרע כתובתה, ופעמים שכתובתה בעצם או בערך מרובה, ומחמת כך יסכן בעצמו, ויהיה בזה קולר תלוי בצואר ב"ד שיהיו הם גרמה וסבה. ע"כ שמתי הדברים בלבבי ונתעוררתי במחשבי לחקור בדין זה, אולי אזכה לבא עד תכונתו להוציא הדין לאמיתו. ואחר הדרישה והחקירה והעמידה כפי דעתי זה על התכון, בעזרת היושבי בשמים, והוא מרומים ישכון, אמרתי להעלות הדברים על ספר, למען ימצאו בו קצת התלמידים תועלת, ולא יצטרכו לחפש בספרים לטרוח להוציא מכור חטים מלא כף סלת, ולהועיל להם, ולמען יהיה ג"כ תמיד לפני, ולזכרון בין עיני.
שנינו בפרק בתרא דכתובות, הכל מעלין לארץ ישראל ואין הכל מוציאין, הכל מעלין לירושלים ואין הכל מוציאין אחד נשים ואחד אנשים. ותניא בברייתא בגמרא הוא אומר לעלות והיא אומרת שלא לעלות כופין אותה לעלות ואם לאו תצא בלא כתובה, היא אומרת לעלות והוא אומר שלא לעלות כופין אותו לעלות ואם לאו יוציא ויתן כתובה.
וצריך לעיין למה כופין אחד אנשים ואחד נשים, ומהיכן יצא לנו שרש הדין הזה. ונ"ל שהטעם הוא משום דישיבת ארץ ישראל מצוה היא ונפקא לן מקרא דכתיב בארץ ישראל וירשתם אותה וישבתם בה. וכן כתב ג"כ הרמב"ן זכרונו לחיי העולם הבא בחידושי התורה בפרשת ואלה מסעי, וגם בספר המצוות שלו במצות רביעית שהסכים הוא זכרונו לברכה למנות להשלים מנין רמ"ח מצות עשה מחמת אותן שסלק הוא ממה שמנה הרמב"ם ז"ל בספר המצות שלו, והאריך להביא ראיות על זה איני צריך לכותבן כאן. ובסוף דבריו כתב כי זה שאמרו כל הדר בח"ל כמי שאין לו אלוה, וכן כל אותם הפלגות שנאמרו שם, מטעם מצוה זו [כלומר כל מה שהפליגו בסוף כתובות בענין ארץ ישראל, הם מחמת מצוה זו], והסכים עמו במנין מצוה זו א"א מהרשב"ץ ז"ל בספר זוהר הרקיע שלו. ואפילו למי שאינו מונה אותה מצוה דאורייתא, מ"מ ישיבת הארץ מצוה היא, ואם אינה לדעתם מן התורה הויא להו מדרבנן, שאל"כ למה כופין, ומפני כן החמירו בדין העליה הזו, מפני שהיא צורך הישיבה, שאם לא יעלה לא ישב.
וכן אמרו כמה דברים משום ישובא דארעא דישראל, מהם מה שאמרו בפרק התכלת דמזוזה חייב בה מיד משום ישוב א"י. ובב"מ בפרק השואל בברייתא בגמרא עלה דמתניתין דתנן תמן שטף נהר את זתיו ונתנן לתוך שדה חבירו זה אומר ארצי גדלה וזה אומר זתי גדלה יחלוקו, תאנא אם א"ל הלה זתי אני נוטל אין שומעין לו, כלומר שאם בעל האילנות קודם שגדלו הזתים א"ל אני נוטל האילנות אין שומעין לו, וקא מפרש טעמא ר' יוחנן משום ישוב א"י, ואע"ג דאיכא טעמא אחרינא [בגמרא], הר"מ ז"ל פסק בפ"ד מהלכות שכנים כטעם ר' יוחנן. ואתמר נמי התם, היורד לתוך חורבתו של חבירו [ובנאה שלא ברשות] ואמר עצי ואבני אני נוטל, רב נחמן אמר שומעין לו רב ששת אמר אין שומעין לו, וקא רמי עלייהו מברייתא, ובמסקנא אמרינן מאי הוי עלה, א"ר יעקב א"ר יוחנן בבית שומעין לו בשדה אין שומעין לו מ"ט משום ישובא דארעא דישראל.
ובפ"ק דגיטין ובפרק מרובה אמרינן הלוקח בית בא"י כותבין עליו אונו אפילו בשבת. ופירוש אונו שטרו. ואמרינן התם דאע"ג דאמירה לגוי שבות, משום ישוב א"י לא גזרו רבנן. ואמרינן נמי בפרק מרובה א"ר שמואל בר נחמני א"ר יונתן הלוקח עיר בא"י כופין אותו ליקח לו דרך מד' רוחותיה מפני ישוב א"י, וכתבה הר"מ ז"ל בפ"י מהלכות שכנים, שהישיבה בא"י מ"ע בפני עצמה, ושישובה ג"כ מצוה וגם העליה. והעיקר היא הישיבה שהיא הדירה, ועליה היא סיבת השגת הישיבה והישוב הוא צורך קיום הישיבה.
ושלש דברים הם, הא' הוא הישיבה והיא המצוה בעצמה, ולה ב' סבות, הא' נקראת סבה מקדימה ובלשון ערב סאבא"ה והיא העליה שהיא סבה קודמת לישיבה, והמשל כמו הסתום שהוא סיבת הוית הקדחת, או המלוי או הריקות שהיא החולי וכן הדומה לזה, והב' תקרא סבה מגעת ובלשון ערבי ואצל"ה או לחק"ה, והיא, שכל זמן שהסיבה ההיא נמצאת הדבר ההוא קיים, ודומה לזה, כגון רתיחת האדומה שכל שהרתיחה מצויה החולי קיים. וכן הדבר בעלייה ובישוב, כי המצוה עצמה היא הישיבה שהיא הדירה, וסבה הקודמת היא העליה, שמי שהוא חוץ לא"י אם לא תקדם לו העליה לא יכנס לארץ, והישוב הוא כמו נטיעת גנות ופרדסים וקניית בתים, שכל זמן שימצא מזון ומדור תמצא הישיבה, ואפשר שיהיה לאדם שם גנות ופרדסים ובתים, והם סיבת הישוב, והוא אינו דר שם, על כן הישוב אינו הישיבה, וכן יראה מדרך הענין שאין ישיבה וישוב בענין אחד. על כן אני אומר שהישוב והעליה שתיהן סבות המצוה אלא שהאחת מקדמת והאחרת מגעת ואין המצוה אלא הישיבה.
וידוע הוא שכל ב' ענינים שהם בערך אחד, ונמצא שנאמר דבר באחד מהם ההיקש יחייב שיאמר כן בשני, כיון שאין הבדל בין אחד לחבירו, וכן כתב קרובינו החכם הגדול הרלב"ג ז"ל בפתיחת ספר פירוש התורה. ע"כ אם נמצא שנאמר דין אחד בישוב הארץ ממנו נלמוד בעלייה לארץ. מצינו שבישוב נאמרה קולא דין הוא שנאמר שה"ה בעליה, ואם נתוסף על הישוב דבר חידוש מבחוץ שהיה מחייב חומרא, וראינו שאותו דבר שנתוסף מבחוץ לא הוסיף בדין, א"כ כ"ש באחר שלא נתוסף בו שום חומר מבחוץ, שדינו צריך להיות כמוהו או יותר קל ממנו.
ומה שנאמר בישוב הארץ הוא מארז"ל בפרק מרובה מי שנדר ליקח בית לישא אשה בא"י אין מחייבים אותו ליקח עד שימצא ההגון לו, א"כ אם הנודר לקנות בית, ונתוסף לו חומר בדין מצד הנדר, שקניית הבית מכלל הישוב הוא, אין כופין אותו לקנות עד שימצא את ההגון, כ"ש אם האיש או האשה אחד אומר לעלות ואחד אומר שלא לעלות, שאין כופין את האחד מהן עד שימצא את ההגון, לפי שהעליה בעצמה אינה המצוה, ולא קניית הבית מצוה עצמה, אלא כלם מכשירי מצוה, וכל שלא ימצא ההגון אינו חייב לעלות, ואפילו נדר לעלות או לקנות אין כופין אותו עד שימצא ההגון.
ומדבר זה יצא לנו דין אחר, והוא כי הרא"ה ז"ל כתב במסכת פסחים בפרק ואלו עוברים שהנשבע לקיים את המצוה אין לו הפרה, לפי שכל נדר או שבועת איסור אינן ניתרים אלא בפתח וחרטה, והפתח הוא שאמר אי ידענא לא נדרנא, והחרטה היא שאמר אני ניחם על שבועה זו מעקר השבועה, ושני דברים אלו אי אפשר לאומרם בנודר או בנשבע לקיים את המצוה. ואם אדם נשבע שיעלה לא"י, אם היתה העליה בעצמה היא המצוה אין לו הפרה, אבל כשאמרנו שאין העליה אלא הכשר מצוה יכול לישאל על שבועתו. וכן הנשבע שלא יעלה לא"י שבועה ואינו נשבע לבטל את המצוה, הא למה הדבר דומה שנשבע ילוש המצה או לא יאפה אותה, או למי שנשבע שלא יעשה סוכה, ששבועתו שבועה, לפי שאין אפיית המצה ועשיית הסוכה אלא הכשר המצוה וסבה מקדמת למצוה. ותדע לך שהרי אמרו בירושלמי שהנשבע שלא יאכל מצה ולא ישב בסוכה לוקה ואוכל ויושב, ואם איתא דהנשבע שלא יאפה מצה ושלא יעשה סוכה הוא נשבע לבטל המצוה, אדנקט לה בנשבע לבטל המצוה עצמה, לינקוט לה בנשבע לבטל המכשירים, ואנא אמינא אם בנשבע לבטל המכשירים לוקה ועושה, כ"ש בנשבע לבטל המצוה עצמה, אבל מכיון דנקיט לה במצוה עצמה ולא במכשירים, משמע דאם נשבע על המכשירים שלא לעשותם שבועתו שבועה, וכן נמי בנשבע שלא לעלות לא"י ושלא יקנה בית שבועתו שבועה. וכן הנשבע שיעלה לא"י יכול הוא לישאל על שבועתו, אע"פ שהנשבע לקיים את המצוה אינו יכול לישאל על שבועתו מפני שאינו נשבע על גוף המצוה אלא [על] מכשיריה וסבותיה, וכ"כ הרא"ש ז"ל בתשובה שהנשבע לקיים את המצוה אין לו הפרה, שהאומר אמר על גוף המצוה, והרא"ש ז"ל אמר על מכשירים. ואע"פ ששנינו בפ"ב דנדרים חומר בשבועות מבנדרים וחומר בנדרים מבשבועות, כיצד אמר קונם סוכה שאיני עושה לולב שאיני נוטל תפילין שאיני מניח בנדרים אסור בשבועות מותר, ונקיט תנא סוכה שאיני עושה שהיא מכשירי [מצוה], הרי פרישה רבא בגמרא כיון שאמר ישיבת סוכה עלי קונם, ומדפרשה ר' אבא בישיבת סוכה ולא קאמר עשיית סוכה, משמע דדוקא ישיבה דהיא גוף המצוה, אבל עשייתה שהיא מכשיריה לא, לשבועות שאין ביניהן אלא שזה במתסר גברא וזה במסתר חפצה. אלמא שאין נשבע על מכשירי מצוה כנשבע על גוף המצוה בעצמה, וזה נראה ברור. וזה אפילו במוצא את ההגון, אבל אם לא מצא את ההגון, אפילו בלא שאלה אינו חייב לעלות עד שימצא את ההגון.
הי"ל בסימני הללו, באלו האקלמים הדרכים והארצות משובשות, ואפילו ימצא דרך בשיירא מכאן ועד טראבל"ס טריפו"ל די ברבריי"ה, סוף סוף שם צריך לבחור שני דרכים, או דרך מדבר ברק"ה או דרך ים. והדבר ידוע שאין יכול יהודי לעבור במדבר ברק"ה, והים ג"כ מעותד לשני הזקים גדולים, חשש טביעה אם ילך בימות הגשמים שכמה מילין צריך לעבור קודם שיגיע לנא אמון, שהוא הנמל הראשון בארצות ישמעאל מפאת מערבית לא"י, והליכת הימים בימות הגשמים אפילו למקום קרוב הוא סכנה, וכ"ש למקום רחוק כזה. ורבותינו אמרו במדרש חזית כל זמן שישראל שואלים גשם קטור אלפך, כלומר קשר ספינתך. וכבר ספרו לנו הראשונים בזמן קדום לא היו מפליגים אפילו הנוצרים הבקיאים בים בימות הגשמים, מאגושט"ו עד מרצ"ו, אלא עתה מקרוב דאיתמסר עלמא בידא דטפשאי שמסכנים בעצמם בימות הגשמים, וכבר ראינו כמה פגעים, הש"י ישמור עמו ישראל אמן. וגם בימות החמה יש לסטים מצויים בים, ואפילו יפליגו הנוצרים בספינות שמסוף העולם עד קצה המזרח, הולכים אניות הלסטים למהר שלל חש וכו', וסכנת שביה גדולה דשבי כלהו איתנהו ביה כדאיתא בפ"ק דבתרא.
ואם רז"ל לא הזכירו תנאי זה, שהתלמוד נתקן בפאת המזרח. וגם המחברים שלא הזכירוהו מחמת שנמשכו אחר התלמוד. ועוד שדבר זה הוא מחמת שא"צ לאמרו, שדבריהם ז"ל לא היו עם השוטים אלא עם החכמים, וכל בעל שכל מכיר שבמקום סכנה מצויה אסור לסכן בעצמו, ולא דברו ז"ל אלא באפשר, אבל בשאי אפשר ויש סכנה בדבר לא אמרוהו. והגע עצמך הרי שאז"ל שמעלין לארץ וכופין את שאינו רוצה, וכן אמר שמי שהוא מגליל ונשא אשה מיהודה שהוא מוציא אותה, וכי עלתה על דעת שיוציאנה במקום סכנה, לא תהיה כזאת בישראל, ואף בלהעלות לארץ כן. ועוד שהרי שנינו בסוף מסכת כתובות שלש ארצות לנשואין וכו', מנוה הרע לנוה היפה אבל לא מנוה היפה לנוה הרע. ובבא הסמוכה לה שנינו הכל מעלין לא"י וכו', הכל מעלין לירושלים וכו', ואמרינן בגמרא על ההיא דהכל מעלין לא"י לאתויי מאי לאתויי מנוה היפה לנוה הרע, והכי אמרינן נמי בפ"ק דערכין. ומדקאמר לאתויי מנוה היפה לנוה הרע, ולא קאמר לאתויי במקום סכנה, או לאתויי אעפ"י שאינו מוצא את ההגון, שמעינן מינה דרבותא דלהעלות לארץ על שאר ארצות בענין ההוצאה ממקום למקום, היינו דוקא נוה הרע ליפה, דלא"י מעלין ומוציאין אפילו מן היפה לרע משום מצות ישיבה, משא"כ בח"ל, וזו היא הרבותא בלחוד, אבל במקום סכנה כלם שוים ואינו מוציאה. וכמעט שאין להביא על הדבר הזה ראיה, שהוא במושכל ראשון, שמשקול הדעת יוכל אדם להבין זה מעצמו שאין לך דבר שעומד בפני הסכנה.
הי"ל בזמן הזה בארצות הללו, ר"ל כל שהוא מסוף המערב עד נא אמון, אין כופין לעלות, ומנא אמון ולמעלה כופין ביבשה, וגם דרך ים בימות החמה אם אין שם לסטים בים בארצות הללו. ואני מהוראי הוראה אני וכבר בא דין זה לפני ודנתי בו כמה פעמים שלא לכוף לעלות. והבונה בשמים מעלותיו, ושם עבים מרכבותיו, יעלנו במהרה לארצנו הטהורה עם כל ישראל בחבורה, והוא למען שמו יקבץ נפוצות יהודה, בקול רנה ותודה. [אמן אמן במהרה בימינו].
@שו"ת הרשב"ש סימן ב
שאלת. מי שנדר לעלות לארץ ישראל ונתחרט אם יכול לישאל על נדרו.
תשובה. העליה לארץ ישראל מצוה היא, ולפיכך כשהאיש רוצה לעלות והאשה אינה רוצה או בהיפך כופין המסרב לעלות, כדאיתא בפרק בתרא דכתובות, וכ"כ הרמב"ם ז"ל בהלכות אישות בפי"ג. ובפ"ק דתמורה ובפ"ק דחגיגה ובפ"ק דנדרים אמרינן מנין שנשבעים לקיים את המצוה שנאמר נשבעתי ואקיימה וגו', וכן כתב הר"מ ז"ל פי"א מהלכות שבועות, ובפ"ק דנדרים אמרינן האומר למחר אשכים ואשנה פרק זה או הלכה זו נדר גדול נדר לאלהי ישראל.
ואחר הקדמות אלו אומר לך שלא ימלט שיהיה הנודר הזה בשבועה או בנדר, ואם בשבועה אין לו היתר שהרי שנינו הנשבע לקיים את המצוה אינו חייב משום ביטוי, אבל חייב משום שבועת שוא. וכ"כ הר"מ ז"ל בפ"ה מהלכות שבועות שהנשבע לקיים את המצוה ולא קיים שהוא פטור משבועת ביטוי ושמלקין אותו משום שבועת שוא. וכיון שהיא שבועת שוא אין לה היתר, שהרי בכל ד' מיני שבועות שכתב הרב ז"ל אין לנו היתר בפתח וחרטה אלא נדרי ביטוי שהם הרעה והטבה בדברי הרשות. ואעפ"י שהנשבע הזה אין עליו חיוב מלקות אם לפי שהיא התראת ספק, אם שאין בה מעשה, דפלוגתא דר' יוחנן ור"ל היא כדאיתא בפ"ק דשבועות ובפסחים פרק כיצד צולין ובחולין בפרק אותו ואת בנו, והתראת ספק היא לפי שאין לה גבול ידוע לפי שבעת ההתראה עדיין לא עבר ויכול לדחות כשמתרין בו ולומר עדיין נשאר לי זמן ויש שהות, וכן זה שנשבע לעלות בכל שעה שמתרין בו יכול לדחות ולומר עדיין יש לי שהות. ואף לר' יוחנן פטור הוא, דאמרינן התם שבועה שאוכל ככר זה היום ולא אכלה ר' יוחנן ור"ל דאמרי תרוייהו אינו לוקה, ר' יוחנן אמר אינו לוקה משום דהוה ליה לאו שאין בו מעשה, ור"ל אמר דהוה ליה התראת ספק, מ"מ למדנו שאינה בכלל שבועת ביטוי, וכיון שיצאה מתורת שבועת ביטוי אין לה היתר. וזה הטעם הוא בנשבע לבד.
ויש טעם אחר כולל הנודר והנשבע, לפי שהנדר והשבועה אינן ניתרים אלא בפתח וחרטה כדאיתא במסכת נדרים בפרק ארבעה ופ"ר אליעזר ובדוכתי אחריני, וכן כתב הר"מ ז"ל פ"ו מהלכות שבועות. והפתח אינו אלא כשהנודר רוצה לקיים נדרו וב"ד רואים שבקיום נדרו יש עבירה או קטטה ובהיתרו יש מצוה, וכן תמצא כל הפתחים הנמצאים במשנה ובגמרא. וכ"כ הר"מ ז"ל בפרק הנזכר וז"ל, מי שנשבע ולא ניחם על שבועתו ובא לב"ד לקיים שבועתו אם ראו ב"ד שהיתר שבועה זו גורם למצוה ולשלום בין איש לאשתו בין אדם לחבירו ושקיום שבועה זו גורם לעבירה ולקטטה פותחים לו פתח וכו', ובנדון הזה בהיתרו יש עבירה ובקיומו יש מצוה א"כ אין לו פתח. ובפ"ד מהלכות נדרים כתב שדין הנדרים כדין השבועות בהיתרן.
ועל ידי חרטה גם כן אין לה היתר, שאיך יתחרט שלא יעשה מצוה, ובזה צריך חרטה דמעיקרא ואין יכול לומר שנתחרט מלעשות מצוה, וכ"כ הרא"ה ז"ל בפרק אלו עוברים שהנודר לעשות מצוה אין לו היתר, ואע"ג דאמר התם גבי חלה דאי בעי מתשיל עלה אלמא שיכול לישאל על דבר מצוה, ותירץ הרב ז"ל דחלה אפשר שיהיה אחרת טובה ממנה, וכן אמרו בפרק בכל מערבין גבי תרומה דאי בעי מתשיל עלה. ולע"ד טעם זה אינו מספיק שהרי אמר במסכת נזירות דיש שאלה להקדש, וכן בפרק יש נוחלים ובנדרים בפרק נערה, והכי מוכח בפרק מפנין, וכ"כ הר"מ ז"ל בפ"ד מהלכות נדרים, והנשאל על ההקדש אין דעתו שיתן אחר טוב ממנו. על כן אני אומר לע"ד שהפרש יש בין מצוה דגופו למצוה דממונו, דמצוה שהיא בממונו יכול לישאל עליה כיון שלא יצא הממון מרשותו לרשות גזבר, אבל מצוה דגופו כיון שנדר מיד נתחייב בה גופו וה"ל כמוסר ליד גזבר ששוב אין יכול לשנותה לדבר אחר משבאה ליד גזבר כדאמרינן בפ"ק דערכין ובפ"ק דבתרא האומר סלע זו לצדקה משלא באה ליד גזבר יכול לשנותה לדבר אחר משבאה ליד גזבר אין יכול לשנותה, וכתבה הר"מ ז"ל בפ"א מהלכות מתנות עניים. וכדומה להכי כתבו המפרשים גבי לוזיף עד שנפרע מסכת שבת ומסכת תענית. וא"ת שהפרש זה אינו הפרש שהרי אמרו במסכת נזירות ובפ"ק דיבמות דיש שאלה לנזירות, יש לומר דיש הפרש אחר לע"ד והוא, שההקדש אינו דבר שהוא מחוייב לעשותו אלא שהוא חייב עצמו בו כן חלה ותרומה אינם דבר מחוייב שנתחייב בהם אלא שהוא הפרישם, ויכול הוא להחליף חלה זו ולתת אחרת תחתיה ע"י שאלה, וכן בתרומה, מה שאין כן בנודר לעשות מצוה שהרי קודם שנדר מחוייב הוא לעשות מצוה זו בעצמה, ובעשותו מצוה אחרת במקומה לא יפטר מזה, והנדר או השבועה שנדר או שנשבע לעשות מצוה אינו אלא לזרוזי נפשיה, ואיך ישאל לבטל המצוה, על כן אין לה היתר, משא"כ בהקדש ובחלה ובתרומה. ואמר לי א"א הרשב"ץ ז"ל כי הריב"ש ז"ל בחלותו חוליו אשר ימות בו אמר לו אני הייתי נדור שאקרא בכל יום מזמורים [ידועים] ועכשיו איני יכול מפני חליי ואני רוצה לישאל על נדרי. והשיבו א"א הרב ז"ל נדר זה אין לו היתר לפי שצריך פתח וחרטה ואי אפשר לבטל מצוה, אבל אתה חולה ואנוס רחמנא פטריה, וקבל דבריו והודה לו.
על כן נדר או שבועה זו אין להם היתר, אבל אין למהר אותו עד שימצא דרך, שהרי בפרק מרובה אמרינן מי שנדר ליקח בית ולישא אשה בא"י אין מחייבין אותו ליקח מיד אלא עד שימצא את ההגון, וכ"כ הר"מ ז"ל בפ"ח מהלכות נדרים. ואם יש סכנות בדרכים א"צ היתר כלל לפי שאינו מוציא את ההגון. ואחר שכתבתי זה ראיתי תשובה להרא"ש ז"ל שהנודר לעלות לא"י שיכול לישאל על נדרו, ונראה שטעמו ז"ל הוא משום שהעליה עצמה אינה אלא מכשירי מצוה. הא למה הדבר דומה לנשבע שלא יעשה סוכה ולא לאפות מצה בליל הפסח ושלא ישב בצל סוכה שאמר בירושלמי שלוקה ועושה מצותו, דאם איתא שהנודר שלא לקנות המכשירים הוא כנשבע לבטל המצוה, אדנקיט לה תלמודא דבני מערבא במצוה עצמה לינקטה במאי דעדיף מינה דהיינו המכשירים, ואנא אמינא אם במכשירים לוקה ועושה כ"ש במצוה עצמה, אלמא מדנקיט לה במצוה עצמה ולא במכשיריה משמע דדוקא בנשבע לבטל המצוה עצמה דלוקה ומקיים מצותו אבל בנשבע על המכשירים לא לקי כלל ומקיים הוא שבועתו. אם כן כיון שאין במכשיריה מצוה, והעליה לא"י אינה גוף המצוה אלא מכשירים שאין המצוה אלא הדירה בארץ כדכתיב וירשתם אותה וישבתם בה כמו שכתב הרמב"ן א"ז ז"ל והסכים עמו א"א הרשב"ץ ז"ל, א"כ הנשבע לעלות לא"י יכול לשאול על נדרו ואינו כנשבע לקיים את המצוה שאינו יכול לישאל כמו שכתבתי, אלא אם נשבע שידור בא"י ורוצה לישאל אז אין מתירין לו כפי סברתי שכתבתי ותו לא מידי.
בענין העליה לא"י הארכת לכתוב ואני אשיבך דבר בקצרה.
אין ספק שהדירה בא"י היא מצוה גדולה בכל זמן בין בפני הבית בין שלא בפני הבית, וא"ז הרמב"ן ז"ל מנה אותה מכלל מצות עשה כמו שנאמר וירשתם אותה וישבתם בה, וכן היא דעת א"א הרשב"ץ ז"ל בספר זוהר הרקיע שחיבר. ואף לדברי הר"מ ז"ל שלא מנאה מכלל מצות עשה, מ"מ אם אינה מצוה נמנית היא מצוה מדרבנן, וזה מזולת תועלות אחרות נמשכות ליושב בה.
אמנם מצוה זו אינה מצוה כוללת לכל ישראל בגלות החל הזה, אבל היא נמנעת כלל כשז"ל בגמרא כתובות פרק האחרון שהיא מכלל שבועות שהשביע הקדוש ב"ה את ישראל לא ימהרו את הקץ ושלא יעלו בחומה, וצא וראה בני אפרים מה קרה להם שמהרו את הקץ. אמנם מצוה היא על כל יחיד לעלות לדור שם אלא שמצוה זו אם יש דברים מונעים אינו מחוייב לעלות, שהרי אף הדרים שם יכולים הם לצאת לישא אשה וללמוד תורה כמו שהזכירו חז"ל, וכמו שביארתי בארוכה בקונטרי'. כ"ש אם הוא רוצה לעלות והאשה אינה רוצה ויצטרך לגרש ואולי לא ימצא שם אשה או ימצא ובדמים יקרים כמנהג היום, וכן אם לו בנים ולא יכול להוליכם וייתים את גוזליו ולא ימצא שם ללמוד תורה ובח"ל ימצא כפי שכלו, וכן אם יש לו מחיה בח"ל ובארץ לא ימצא ערך מחייתו, או לא יהיו לו נכסים לעלות ויצטרך לשאול מהבריות לא חייבתו תורה ולא חייבוהו חכמים שיעלה לארץ וישאל על הפתחים בהוצאה מרובה כזו, וכ"ש אם סכנות בדרכים. כל אלו הדברים או מקצתן מנעו הרבה גדולים שלא לעלות, ואף על פי שיש קצת שאין מביטין לזה אין ב"ד מצווין להפרישם.
ואתה אם נדרת לעלות ומצאת דרך הגונה חייב אתה לשלם נדרך, ואם לא נדרת בלשון נדר אלא שאמרת אני רוצה לעלות או חפץ לעלות אין כאן נדר, ואם אמרת בלשון נדר כגון שאמרת אני נודר לעלות, חייב אתה לשלם את נדרך, אם אתה מוצא את ההגון, וב"ד מחייבים להעלותך. וכך אמר במסכת בבא קמא בפרק מרובה מי שנדר לעלות לא"י ולקנות בית שם אין מחייבין אותו עד שימצא ההגון. ולענין איזה מקום היותר טוב נבחר לדור בו היא ירושלם, שהרי שנינו הכל מעלין לא"י ואין [הכל] מוציאין. הכל מעלין לירושלים ואין הכל מוציאין, הרי הדבר מפורש שכשם שא"י מקודשת מח"ל כך היא ירושלים מקודשת מא"י, וזה נ"ל מספיק לשאלתך.
וכתב שלמה בן הרב ר' שמעון בן החכם ר' צמח זלה"ה בענין העליה לא"י, אם הוא אומר לעלות והיא אומרת שלא לעלות כופין אותה לעלות ואם לאו תצא בלא כתובה, היא אומרת לעלות והוא אומר שלא לעלות כופים אותו לעלות ואם לאו יוצא ויתן כתובה. ולענין יוציא ויתן כתובה הדבר ברור שיתן לה נדוניא ותוספת ואין זה צריך לפנים. אבל תצא בלא כתובה כתב הרא"ש ז"ל בשם רבינו מאיר ז"ל דדינה כדין אילונית. ודין אילונית הוא כדברי הרמב"ם ז"ל שאין לה עקר ולא תנאי כתובה אבל תוספת יש לה, ובלי ספק שבלאותיה הקיימים היא נוטלת דלא גרעה מזנתה דאמרינן התם אם היא זנתה כליה מי זנו, והכי משמע התם דאילונית נוטלת מותר כליה. ולפי זה היא נוטלת התוספת והבלאות הקיימין. אבל ראיתי בגליוני א"א הרשב"ץ ז"ל שאין לה תוספת לפי שמעשיה גרמו לה. ודבריו נראין אמת, שהרי בספר הזכות כתב הרמב"ן ז"ל דטעמא דיש לה תוספת הוא לפי שהוא הפסיד אנפשיה שהיה לו לבקש ולחפש אם היא אילונית וכיון דלא בדק רצה ליזוק נכסיו, אבל בזו מה היה לו לבדוק ולא עלתה על דעת להתנות עליה דכשם שהוא חייב לעלות כך היא חייבת, על כן לא היה לו להתנות ולא עלתה על דעת שתמרה את פי בעלה, על כן כיון שהיא רוצה להתגרש מעשיה גרמו לה ומאבדת אף התוספת ואין לה אלא בלאותיה הקיימים.
מיהו זהו לענין דינא דגמרא, אבל עכשיו בארצות הללו אנכי דן לכפות לעלות, לפי שהנך רואה כל עם ועם יודעים בזה הטעם כי הדרכים בחזקת סכנה גדולה בין בים בין ביבשה שבים בימות הגשמים חשש טביעה ובימות החום חשש השבי ח"ו. והראיה לזה מה שאמרו בפרק מרובה מי שנדר ליקח בית ולישא אשה בא"י אין מחייבים אותו ליקח עד שימצא ההגון. ואם בדירה שהיא עקר המצוה אין מחייבין אותו עד שימצא ההגון אפילו כשנדר, כ"ש בעליה שאינה אלא מכשירי מצוה ובלא נדר שאין מחייבי אותו עד שימצא ההגון. וכבר כתבתי בזה קונטריס ארוך אם אמצא פנאי אעתיקנו לך בע"ה.
@שו"ת הרשב"ש סימן ג
מסתגאנים, אל ר' חגי בן אלזוק יצ"ו.
ראיתי כל מה שכתבת בענין העליה לא"י והרבית לכתוב. והמובן מדבריך הוא שאין שלימות הנפש אלא בהשגת המושכלות בלבד, וכי העליה לארץ לא מעלה ולא מורדת, וכתבת דברים אינך מתבונן מה הנמשך אחריהם ולא מה היוצא מהם, שהנמשך מדבריך והיוצא מהם הוא שאין למצות מבוא בהשלמת הנפש ואין הדבר תלוי אלא בהשגה בלבד, ודבר זה קשה ומר /לומר/. ואם כך היא דעתך השיבני מה אתה סובר עם מי הוא נתון חלקך אם אתה חושב עצמך מכת השלמים שהשלימו נפשותם הנה לבך נכון בטוח שבג"ע הוא חלקך, ואם לא הגעת לשלמות הנה נפשך תאבל, שהעדת על עצמך שאין לך חלק לעה"ב, וזה קורה לכם מדמית רוחכם שאתם מכניסים עצמכם במופלא ממכם ובמכוסה, מה שלא השיגוהו החכמים והרבנים השלמים כי אם לאורך ימים אתם חושבים ללומדו מבלי מלמד על רגל אחד כאלו הוא פיוט אחד או שיר אחד. ועוד שאתם חושבים בלבבכם לפ"ז שאין למצות מבוא בזה. א"כ התורה השלמה היא פועל הבטלה, והדברים האלה קשים ומרים.
אבל אודיעך קשט אמרי אמת. כל מעשי האדם הם נחלקים לשנים, האחד תלוי בשכל והאחד תלוי בגוף. ואמונתנו השלימה משלים בב' אלה הענינים, ר"ל המושכל והמעשים. אמנם המושכלות כולם הם סובבים על קוטב אחד והוא יסוד כלל החכמות ועמודם והיא האמונה בש"י במציאותו ואחדותו, ושאר כל הדברים הנמשכים בזה, אשר מכללם ידיעתו והשגחתו והיותו יתברך בורא עולם ומנבא הנביאים וגומל [שכר] ועונש, וכבר נתחברו בזה כמה ספרים מחכמי האומות וחכמי אומתנו ז"ל ונכלל כל זה בתורתנו הקדושה. והב' תלוי במעשים והוא עשיית המצות כאשר בא בתורתנו הקדושה בעשה ואל תעשה. ובשני דרכים אלו תשלם הנפש שלימות גמורה אם תשיגם ותעשם כהוגן וכשורה. ובזה הם נחלקות מעלות בני אדם בג"ע כפי היותו שלם במעשיו ובאמונתו והשגתו, וזה מתברר לחכמים בכמה מקומות. אך יש יתרון לחלק המעשה על השכלי, כאשר בחלק המעשי אם עושה דברים לשם פועלם הוא משיג חיי עד, ואז"ל אין לך מצוה בתורה שאין חיי עולם הבא תלוי בה. ואשר לא עשה מעשה אך כל ימיו במושכלות ואפילו מצוה א' לא עשה לא ישיג חלק לעה"ב כי מה יתרון לו שיאמין שהקב"ה אחד ואין שני והוא לא קרא ק"ש ולא יתפלל וכן בכלם. אך [אם] השיג המושכלות והגיע לתכלית האחרון לבא עד תכונת האלקות ולהאמין במה שראוי להאמינו עם חלק המעשי זהו הנראה והמבוקש וזו היא המדרגה העליונה אם השיגה על שלימותה, ולפיכך תתחלפנה המדרגות לעה"ב כפי התחלף ההשגה והמעשים שאם הוסיף מוסיפים לו מדרגה ואם פחת פוחתים לו.
והעליה לא"י היא הכנת המצוה, לפי שהמצוה היא לדור בא"י שכתוב וישבתם בה כמ"ש הרמב"ן ז"ל בחדושי התורה שלו ובספר המצוות שחיבר, וכן כתב א"א מורי הרשב"ץ ז"ל בספר זוהר הרקיע. ועוד שהרבה מצות נצטוו ישראל בארץ מה שלא נצטוו בח"ל, ומרע"ה לזה היה מתפלל ונכסף ליכנס לה כמו שנזכר במסכת סוטה, א"כ בין תלמיד חכם בין עם הארץ ראוי לו להשתדל בעליתה, שאם עם הארץ הוא יוסיף מצוה, וכ"ש וכ"ש אם ת"ח הוא שמוסיף מדרגה. ואף להיות הדרכים בחזקת סכנה כתבתי אני שאין להכריח לאיש ולאשה לעלות לפי שלא דברו חז"ל במקום סכנה, וכל אחד בעצמו ישער אם רוצה לסכן עצמו יעלה ואם לאו יחדל. זהו בירורן של דברים בקצרה, שמענה ואתה דע לך.
דין בא לפני באשה אחת שנתן לה בעלה קרקע אחד והתנה עליה שלא תמכרנו אלא ברשותו אם תעלה לא"י, והלך הבעל להקדים לעלות לא"י ומת בחצי הדרך, ובאו היורשים לערער עליה. ודנתי שהמתנה היא קיימת לפי שנעשית כהלכה, ומה שהתנה עליה שלא תמכור אלא ברשותו אינו מבטל המתנה כל זמן שלא מכרה בחייו. ומה שהתנה עליה כך אפילו לא התנה הדין היה כך שלא תמכור בנכסי מלוג אלא ברצונו, ואעפ"י שהמתנה הזאת אין הבעל אוכל פירות ובנכסי מלוג יש לו פירות כדאיתא בפרק חזקת דהנותן מתנה לאשתו קנתה ואין הבעל אוכל פירות אבל מ"מ אם מתה יורשה כמ"ש הגאונים וכן הוא בחדושי הרמב"ן ז"ל ובספר הטורים. והאידנא לאו כלהו עלמא גמירי ליה, וחשב הבעל שהיא יכולה למכור, לפיכך התנה עליה שלא תמכור אלא ברשותו מפני זכות ירושתו, או אם תעלה לא"י שהיא והוא חייבים לעלות שם וכל אחד מהם כופה לחבירו לעלות כשאינו רוצה כדאיתא בסוף כתובות. וכשיעלה הוא שם יכול לקנות באותם מעות קרקע ואם תמות ירשנו, ועכשיו שמת בחייה נסתלקה רשותו מעליה ולא נשאר ליורשיו שום זכות. ולפיכך יכולה היא עתה למכור ולעשות כרצונה שהרי כבר היה שלה ולא היה שם אלא רשות בעל דרביע עלה כאריא, ועכשיו שמת נסתלק מעליה ויכולה למכור, ואפילו אם התנה שלא תמכור אלא ברשותו או ברשות יורשיו המתנה היא קיימת אלא שאינה יכולה למכור אלא ברשות יורשיו, אבל אחר שלא תלה הרשות אלא בו בלבד הדין הוא שאין הרשות אלא לו ולא ליורשיו, וכדאיתא בפרק המוכר את הבית ובפ"ק דקדושין. והש"י ינחנו בדרך אמת.
@שו"ת הרשב"ש סימן ד
בגאה, לוותיק תלמידנו ר' דוד הכהן בקרי.
שאלת. גוי אחד היה לו אוצרות בצד כותל בית הכנסת, ובכותל בה"כ יש חלונות להאיר למקוה והחלונות ההם הם למעלה מגג האוצרות. ועתה קנה ישראל אחד אותן אוצרות והוא רוצה לבנות עליהם בית דירה והוא סותם אור המקוה, אם כחו כגוי ובונה וסותם. ועוד מאחר שהיו אוצרות וגג משופע לא היה לו נזק ועתה כשרוצה אין מעכבין על ידו, או נאמר מאחר שקדמו החלונות אין לסתום אותם. ועוד נאמר מאחר שהוא המקוה של רבים דינו כבני רשות הרבים שהחזיקו ואין לסתום להם אורם וחייב להתרחק בנין ארבע או לא.
תשובה. מבין ריסי עיניך ניכר שכבר עיינת בספר החושן משפט בדינים הללו, ומ"מ כדי להגדיל תורה ולהאדיר אשא ואתן עמך בזה. ואומר, שבנדון הזה צריך הקדמה א' וב' חלוקות, ומתוך ההקדמה והחלוקות יולד לנו הדין ב"ה. שיש לעיין מצד החלון בעצמו. וצריך לעיין בו מב' דרכים, הא' מצד איכותו, וב' מצד מצבו. והחלוקה הב' מצד משיגי החלון וצריך לעיין בו מג' דרכים, הא' מצד הקדימה, הב' מצד חזקתן של רבים, הג' מצד שקנאו מגוי, ואחר שיתבאר זה נבאר מה הדין בחלון הזאת בס"ד.
ההקדמה היא, שדבר ידוע הוא למעייני ההלכות שמחלוקת קדומה היא בין הראשונים ז"ל אי בעי בכלהו חזקות טענה או לא. דמקצת רבוותא ז"ל סברי דלאו בכל מילי בעינן טענה אלא בדבר שיש בו היזק בגוף הקרקע, אבל זיזין וחלונות וכיוצא בהן לא בעינן טענה, וזהו דעת הגאונים ז"ל. וכן נראה שהיא דעת בעל העיטור והר"מ ז"ל, וכן כתב הרמב"ן ז"ל בספר חזקת גבי חלון המצרית. ורבוותא אחריני ז"ל סברי דבכל מילי בעינן טענה ואפילו במאי דליכא היזק בקרקע, וזו היא דעת ר"ת וזולתו מחכמי צרפת ז"ל, וזו היא ג"כ דעת הרא"ש ז"ל. והנה לדעת האומרים דלא מהני טענה דסבלנותא כלומר לפניך פתחתיו וראית אותו ושתקת וצריך טענה לומר אתם מכרתם לי או אתם נתתם לי צריך בחזקה זו ג' שנים, שכל חזקה שהיא בטענה צריכה ג' שנים וצריך שיאמר שטר היה לי ונאבד, דטעמא דחזקה הוא דעד תלת שנים מזדהר איניש בשטריה כדאיתא התם בפרק חזקת, ואחר שהדבר כן היה נראה דלא בעינן בזיזין ובחלונות טענה דאתה נתתו לי ואתה מכרתו לי ושטר היה לי ונאבד, משום דאפילו מכרו לו או נתנו לו אינו מכור ולא נתון, דאיך יכתוב עליו שטר דהוי כאויר דאמרינן בתוספתא כתבוה המפרשים ז"ל בפרק המוכר את הבית מכרו אינו מכור שיירו משוייר, וכיון דאינו נמכר ולא נכתב עליו שטר בסבלנותא סגי דבמאי בו ליזדהר והרי אינו בר שטרא. וכ"כ הרמב"ן ז"ל בפרק חזקת והוי יודע שחזקת חלונות וכו' שלא אמרו ג' שנים אלא משום דעד תלת שנין מיזדהר איניש בשטריה, משמע מדבריו דהני נזקין לאו בני שטרא נינהו, וכיון דלאו בני שטרא נינהו אחזקתייהו לאלתר. ורב האיי גאון ז"ל כתב בספר מקח וממכר דכל דבר שנמכר צריך שיהיה לו ג' מרחקין אורך ועומק ורוחב וזהו גדר הגוף, א"כ דבר שאינו גוף אינו מוכר, וכ"כ בעל העיטור ז"ל באות קנין. ואחרים כתבו דכל שעבוד קרקע כתבי שטרא עליה בשופרי ובשורי ובחלונות, דהא חלונות נמי אעפ"י שדבר שאין בו ממש הוא מ"מ שעבוד קרקע יש בו, שהרי כשיבוא לבנות צריך להרחיק ממנו ד' אמות. וסברא זו נראית בעיני חלושה דהשתא דקא יהיב רשותא אין שם דבר אחר אלא ראיה, שהוא דבר שאין בו ממש והרחקת הבנין מלתא דאפי ממילא היא. ואחר שהגאונים והריא"ף והרמב"ן ז"ל סוברים דלא בעינן בטענת חלונות חזקת ג', וטענה דסבלנותא סגי, והדעת מכרעת כמותם דלאו בני שטרא נינהו בסבלנותא סגי. וזהו מה שרצינו לבארו, וזו היא ההקדמה.
החלוקה הא' היא במה שיש לעיין מצד החלון בעצמו שיש לעיין בו מב' דרכים. הדרך הא' מצד איכותו. תנן בפרק חזקת חלון המצרית אין לה חזקה ולצורית יש לה חזקה, ואיזו היא חלון המצרית כל שאין ראשו של אדם יכול ליכנס בתוכה, ר' יהודה אומר ואם יש לו מלבן הרי זו חזקה, ואמרינן בגמרא אמר שמואל ולאורה אפילו כל שהוא יש לו חזקה. ומעתה יש דרך לבטל חזקת החלון או לקיימה מב' דרכים. שאם החלון קטנה שאין ראשו של אדם יכול ליכנס בה אין לה חזקה ואם יכול ליכנס בה יש לה חזקה. והטעם שאם אין יכול ראשו ליכנס בה יאמר מפני שלא היית מזיקני בראיה לא חששתי למחות בך, אבל כשראשו של אדם נכנס בה ודאי מזיקו הוא, ואי לאו דמכריה או דמחליה ניהליה לא הוה סביל, ואם אין ראשו של אדם יכול ליכנס בו דלית ליה חזקה אם היא עשויה לאורה יש לה חזקה. והטעם לפי שכשאינה עשויה לאורה אלא לאויר או להניח חפצים יכול לומר מפני כך לא חששתי למחות לפי שכל זמן שהייתי רוצה לבנות לא הייתי סותם אורך בפניך ולא הייתי יכול לומר עלי לא תסתום אורי בפני לפיכך לא חששתי למחות בך, אבל כשהיא עשויה לאורה וכשרוצה לבנות כנגדו האחר מוחה בו אי לאו דמכרה ניהליה או יהיב ליה רשותא לא הוה סביל. והעשויה לאורה, פר"ח ז"ל העשויה להכנס בה אורה ממקום אחר. ובעל העיטור כתב שחלון שעשייתה לאורה כגון שצרה מבחוץ ורחבה מבפנים והכל תלוי בראות הדיינים. והרמ"ה ז"ל כתב דחלון העשוי לאורה הוא דבלאו האי חלון לא נפיל נהורא להאי ביתא כמה דנפיל ברוב בתים, אע"ג דמפיש אורה לאו עשוי לאורה הוא. וכן פירש ר' שמואל ז"ל דהיינו שאין לו אורה ממקום אחר אלא מכאן, ועליו סמכו חכמי נרבונה ז"ל והראב"ד ז"ל. והרמב"ן ז"ל כתב שמהירושלמי אינו נראה כן, וכתב דהיינו שצר מבחוץ ורחב מבפנים כבעל העיטור ז"ל, או שהבית צריך לאורה והיינו כר"ח ז"ל. וגם כתב כדברי הר"מ ז"ל שסובר דהיינו שאין עליו תקרה אלא גלוי לשמש, וכתב שכך היא שנויה באהלות לגבי הטומאה. ומהירושלמי מוכח דחלון העשוי לאורה לחזקה די לו כלטומאה, כלומר להכניס טומאה ממקום למקום.
ומיהו צריך לברר כמה יהיה שיעור החלון הזה, דמאי דאמר שמואל לאורה אפילו כל שהוא פר"ת ז"ל דאין לו שיעור, והרב בעל העיטור ז"ל כתב בשם דודו ז"ל צריך שיהיה ברחבו טפח, והוא ז"ל סובר דשיעורו כמלא מקדח כדתנן בפי"ג דאהלות העושה מאור בתחלה שיעורו מלא מקדח גדול של לשכה. ונמצא בירושלמי בפרק חזקת היו ה' פתחים זה לפנים מזה שיעור כלם מלא מקדח ודא מסייעא למ"ד בנין חלון שהוא פתוח לאצטולא לא נעשת אלא להכניס את האורה מכיון שאין לו חזקה אין מביאין את הטומאה, וכתב הרמב"ן ז"ל שאין פירושו ברור אבל למדנו ממנו ששיעור חלון העשוי לאורה לענין חזקה כשיעורו לטומאה, ואעפ"י שאמר שמואל כל שהוא מ"מ פחות מכאן אין זה חלון ע"כ. ושיעור מלא מקדח גדול של לשכה נתפרש בפי"ז מהלכות כלים שהוא כפונדיון האיטלקי וכסלע בינונית, כלומר של נירון קיסר וכמלא נקב שבעול וכן היא במסכת בכורות בפרק על מומים אלו. זהו הדרך הא' מהחלוקה הראשונה.
הדרך הב' מהחלוקה הראשונה הוא במה שיש לעיין מצד מצב החלון. גרסינן התם בחזקת הבתים אהא דתנן חלון המצרית וכו', א"ר זירא למטה מד' אמות אין לה חזקה ויכול למחות, לימא בכופין על מדת סדום קמיפלגי דמר סבר כופין ומ"ס אין כופין לא דכ"ע כופין והכא היינו טעמא דא"ל זמנין דמותבת שושיפא תותי כרעך ודנין בי, ההוא דאתא לקמיה דר' אסי שדרוה לקמיה דר' אבא בר ממל א"ל עביד לי כר' אלעא. ופירושא דמילתא דכ"ע מודו בין ר' זירא בין ר' אלעא דלמטה מד' אמות יש לו חזקה ויכול למחות שלא לפתוח חלון לכתחלה, ולמעלה מד' אמות נמי כלהו מודו דאין לו חזקה, כי פליגי ביכול למחות דר' זירא סבר דאינו יכול למחות כיון שאינו יכול להביט ממנו ולהזיקו בראייתו דזה נהנה וזה אינו חסר הוא וכופין על מדת סדום, ור' אלעא סבר דמזיקו הוא שהרי יכול להביא ספסל ולעלות עליו ויכול להביט בו. ואפליגו רבוותא ז"ל במלתיה דר' זירא אי קאי אחלון המצרית או אחלון הצורית, דאי אחלון המצרית משמע דמאי דתנן חלון המצרית אין לה חזקה דוקא כשהיא למעלה מד' אמות אבל כשהיא למטה מד' אמות יש לה חזקה ובזו יכול למחות כר' אלעא, והצורית בין למעלה בין למטה ואפילו אינה עשויה לאורה יש לה חזקה. ואי ר' זירא קאי אצורית דתנן דיש לה חזקה דוקא למטה מד"א, אבל למעלה אין לה חזקה ובזו ובזו יכול למחות ולמצרית בין למעלה בין למטה אין לו חזקה. ור"ח והראב"ד ז"ל סוברים דאצורית קאי, וכן היא דעת רבינו שמואל ז"ל. אבל ר"ת ז"ל ובעל העיטור ורבינו גרשום ור' יוסף הלוי ז"ל כלם סוברים דאמצרית קאי וכן אמרו שיש להוכיח מהירושלמי. ור"ת ז"ל העיד כי אחיו ר"ש חזר בו בסוף ימיו. וכן היא סברת א"ז הרמב"ן ז"ל וקרובו ה"ר יונה ז"ל, וכ"כ הר"מ ז"ל בפי"ד מהלכות שכנים וכן היא סברת בעל הטורים. והמשיא והמתין בזה ודרכי ראיותיהם ארוך הרבה ולא רציתי לכותבו כדי שלא להאריך עליך הדרך. ומיהו הרא"ש ז"ל כתב בשם תשובת ר"ח והראב"ד ז"ל שמה שאמרו בחלון שאין חזקה דוקא שאינו נמנע מלבנות בפניו אבל אם אמר לו סתום חלונך מפני היזק ראיה אין שומעין לו שכבר החזיק. אבל הרא"ש ז"ל כתב בתשובה שצריך לסתמו כיון שאין לו חזקה, וכתב הרמב"ן ז"ל דלכלהו פירושי לעולם אין אומרים לו לבעל החלון לסתום כיון שהחזיק בין מלמעלה בין מלמטה בין צורית בין מצרית. עוד כתב דמאי דאמרינן דאין יכול לומר לו סתום היינו כשאין לו בו היזק ראיה, אבל כשיש בו היזק ראיה אין לו חזקה כקוטרא ובית הכסא שבכל שעה הוא מזיקו ואיסורא עביד, וכ"כ בשם תשובת הריא"ף ז"ל. זהו הדרך הב' מהחלוקה א'.
החלוקה הב' והיא במה שיש לעיין מצד משיגי החלון שנחלקת לג' דרכים. הדרך הא' מצד הקדימה. בפרק לא יחפור, גבי מאי דאמרינן התם הבא לסמוך בצד המצר אביי אמר סומך רבא אמר אינו סומך, כתבו קצת רבוותא ז"ל דאין אדם רשאי לפתוח חלון לחרבתו של חבירו לפי שיכול לומר לו שמא תזיק עלי וכשאמלך לבנות חרבה זו נמצא חלון פתוח לחצירי ותזיקני בראייתך, וגם תזקיקני להרחיק מכנגד חלונך ד"א, וסתם חרבות נתנו לבנות כדאיתא בירושלמי וכן כתוב נמי בפרק חזקת גבי חלון. רבוותא אחריני אומרים שאין למנעו, דמאי דאמרינן התם גבי הרחקת בור מן המצר וסלעים וגפת מן המקום הראוי לכותל כדאיתא התם במכילתין דרבא, או אילן מהמקום הראוי לבור לרבנן, היינו מפני שזה החופר את הבור אלו היה שם בור אחר מזיק הוא לו, וכן סמיכת סלעים וגפת אלו היה שם כותל מזיק הוא לו, וכן אילן אלו היה שם בור מזיק הוא לו, וכשיבנה הבית או יחפור הבור ישאר שם הזיקו לעולם, אבל הפותח חלון אינו מזיק שאפילו היה שם לחבירו חצר כנגדו אין החלון עצמו קרוי מזיק אצל חצר חבירו אלא בני אדם המביטים בו הם המזיקים בראייתם לדרים בחצר. הי"ל כיון שאין ההיזק תלוי בראייתם כל זמן שאין שם ראייה אין למנוע לפתוח החלון, וכיון שאינו יכול למחות אע"ג דהחזיק לא הויא חזקה וכשיבנה זה יכול לסתור לו חלונו. וכתב הראב"ד ז"ל שאדם רשאי לפתוח חלון כנגד גגו של חבירו אם הוא של רעפים לפי שעתה אין אדם משתמש בו וכשירצה בעל הגג לבנות יבנה כדרכו ויסתום אורו של חבירו לפי שאין חזקתו חזקה, וכ"כ הרא"ש ז"ל.
הדרך הב' מה שיש לעיין מצד חזקתן של רבים. בפרק המוכר פירות לחבירו שנינו, מי שהיתה דרך הרבים עוברת בתוך שדהו ונטלה ונתן להם מן הצד מה שנתן נתן ושלו לא הגיעו, וקא יהיב טעמא בגמרא משום דמצר שהחזיקו הרבים אסור לקלקלו, ומייתו לה בפרק המניח את הכד. ובפרק חזקת שנינו, אין מוציאין זיזין וגזוזטראות לר"ה אבל אם רוצה כונס לתוך שלו ומוציא, ואיבעיא להו בגמרא כנס ולא הוציא מהו שיחזור להוציא. ואמרינן התם בלהוציא כולי עלמא לא פליגי, כי פליגי בלהחזיר כותלים למקומם דרבי יוחנן אמר דאינו מחזיר משום דר' יהודה דמיצר שהחזיקו בו רבים אסור לקלקלו. ובפרק לא יחפור אמרינן, רב פפא ה"ל הנהו דקלי אמצרא דרב הונא בריה דר' יהושע אזל אשכחיה דהוה קא חפיר וקאיץ שרשים וכו' אמר רב פפא אמרי ליה טובא ולא יכלי ליה עד אמרי ליה לא סבר לה מר להא דאמר רב יהודה מצר שהחזיקו בו רבים אסור לקלקלו. ולכאורה היה משמע דכל חזקתן של רבים הויא חזקה ואסור לבטל זכותם, מיהו רבינו שמואל ז"ל בפרק המוכר פירש לפי שהרבים השוו הדרך ותקנוה להלוך והבעלים ידעו ושתקו אסור לקלקל דלודאי לרבים מחל, משמע דוקא בתורת מחילה אבל בגזלנותא לא. והכי אמרינן נמי התם בפרק המניח ורבים גזלני נינהו בתמיה. והרא"ש ז"ל כתב עלה בפרק המניח את הכד דוקא שהחזיקו בו ברשות בעלים פירוש כגון אותו שנתן להם הדרך ברצונו אם אח"כ רוצה לחזור ולקלקלו אסור, מקרקושא ז"ל כתב בפרק המוכר פירות כגון שהחזיקו בו הרבים בטענה כעין משנתנו דאיכא דניחא להו בחליפין ומחזיקים בדרך שנתן להם, ואיכא דניחא להו בראשונה ואינן חפצים בחליפין. ואין לומר כיון דלא ניחא להו לכלהו בחליפין נבטל דכיון שהחזיקו הרבים אסור לקלקלו, אבל לעולם רבים לאו גזלני נינהו, עכ"ל. ובפרק חזקת נמי כתב עלה דההיא שכתבתי למעלה ז"ל קשיא לן היכי אמרינן אסור לקלקלו וקא מקשין בדוכתי אחריני וכי רבים גזלני נינהו, ואיכא למימר דלא שייך גזלה אלא בדבר שגוזלים ממש מתחלה שלא נתן מתחלה לדעת, אבל מי שנתן מתחלה לדעת כי הדר ובעי למשקל ההוא מידי ואין הרבים נותנים לו הדרך שנטל לא מקרו גזלני ואסור לקלקל אותו דרך, הא למדת דלא אמרינן מצר שהחזיקו בו רבים אסור לקלקלו אלא כשבא לידם בהיתר אבל כל שלא בא לידם כראוי ובגזלנותא אתא דמסלקי להו, דרבים לאו גזלני נינהו.
הדרך הג' מצד שקנאו מגוי. בפרק חזקת אמרינן ישראל הבא מחמת גוי דינו כגוי. וכתב עליו הרב בעל העיטור דהרי הוא כגוי דאמרינן בכל דוכתא הוא כאלו בא הגוי עם ישראל לדין, ותניא ישראל וגוי שבאו לפניך לדין וכו', משמע מינה ישראל שיש לו חלון על חצרו של גוי ובא ישראל אחר וקנה החצר מהגוי שבדיניהם היה הגוי יכול לסתמו דכי אתא לידיה ההוא חלון בהיתירא אתא לידיה ואע"ג דגזלה של גוי אסור בהפקעת זכותו כזו דליכא חילול ה'. וכן כתב גאון ז"ל, וכ"כ תלמידי א"ז ר' יונה בר אברהם ז"ל, אעפ"י שאין כן סברת הרא"ש ז"ל.
נמצינו למדין מן ההקדמה שבחזקת החלונות לא בעינן ג' שנים. ואע"פ שיש חולקים, על זה הדעת וראוי לסמוך. ולמדנו מן הדרך הא' של חלוקה ראשונה שאם החלון היא גדולה שראשו של אדם יכול ליכנס בה יש לה תנאים יתפרשו אחר זה, ואם אין ראשו של אדם יכול ליכנס בה והיא עשויה לאורה כגון שהיא צרה מבחוץ ורחבה מבפנים או שהיא עשויה להכניס אורה ממקום אחר או שאין עליה תקרה ומגולה לשמש יש לה חזקה. ואע"פ שיש דעות אחרות, על זה ראוי לסמוך, וכל שהיא ממלא מקדח של לשכה ולמעלה יש לה חזקה פחות מכאן אין לה חזקה. ולמדנו מהדרך הב' מהחלוקה הא' שאם היה גדולה שראשו של אדם יכול ליכנס בה בין אם הוא מלמעלה מד"א בין למטה יש לו חזקה ואפילו אינו עשוי לאורה, ואם אין ראשו של אדם יכול ליכנס בה למטה מד' יש חזקה למעלה אין חזקה. ואעפ"י שיש סברות אחרות, זהו הראוי לסמוך עליו. ומאי דאמרינן דאין לו חזקה דוקא אם רוצה לבנות בפניו שאינו צריך להרחיק ד' אמות, אבל לא לסתום חלונו, ודוקא אם אין שם היזק ראיה אבל אם יש שם היזק ראיה סותם. ולמדנו מהדרך הא' של החלוקה הב' שכל שפתח חלון על חרבה או גג משופע אינה חזקה, ואעפ"י שיש חלוקים על זה, זהו הדרך שסומכים עליה. ומהדרך הב' למדנו שחזקתן של רבים אינה חזקה אלא אם החזיקו ברצון הבעלים אבל בגזלנותא לא. ומהדרך הג' למדנו שכל זה אינו אלא בישראל עם ישראל, אבל ישראל שקנה מגוי חזקתו של ישראל חבירו הויא חזקה כל שיש בה דין חזקה.
הכלל העולה מזה בקצרה הוא, שחזקת חלונות אינה צריכה טענה ולפיכך אינה צריכה ג' שנים, אבל לא כל החלונות יש להם חזקה אלא אם החלון גדולה שראשו של אדם יכול ליכנס בה והיא תוך ד' אמות, אבל אם היא למעלה מד' אמות מבפנים אעפ"י שראשו של אדם נכנס בה אין לה חזקה. ואם היא עשויה לאורה אפילו היא קטנה כראש מקדח או כנקב שבראש העול יש לה חזקה בין גבוהה בין נמוכה. ואדם יכול לפתוח חלון לתוך חרבתו של חבירו ולפיכך אין לו חזקה. ובעל החרבה כשבא לבנות יכול לסתום אורו בפניו. וחזקת הרבים אינה חזקה אלא אם נעשית בהיתר. וישראל הבא מחמת גוי הרי הוא כגוי וכיון שזכה הישראל בחזקה כשהיא ברשות הגוי שלא היה יכול לומר הגוי לסתום, ישראל שקנה מהגוי אינו יכול למחות בו שכבר זכה הישראל, ומיהו בחלון (הגוי) שאין בה דין חזקה אעפ"י שקנה מהגוי יכול הקונה לבנות ולסתום אורו בפניו, שלא אמרו ישראל הבא מחמת גוי הרי הוא כגוי אלא במה שכבר זכה בו ישראל כשהיתה ברשות הגוי ואלו היה ישראל במקום הגוי היה הישראל יכול למחות בו בדיננו והגוי אינו יכול למחות בו בדיניהם, אבל חלון כזאת שאפילו אינו יכול למחות מטעם שאין לו בה חזקה ואין שם היזק ראיה עתה, א"כ לא זכה הישראל בשום דבר ולא החזיק בשל גוי עד שנאמר כבר זכה בו הישראל ואין הקונה יכול למחות בו שאפילו זה שקנאה תשאר ברשותו חרבה כמה שנים אינו יכול למחות בבעל החלון, א"כ לעולם לא היתה שום זכות לישראל בחלון הזה עד שנפלה החרבה ברשותו ורוצה לבנות לפיכך לא זכה בעל החלון בשום דבר וקונה החרבה יכול לבנות כנגד החלון ולסתום אורו בפניו. יאר ה' פניו אליך ויחונך, ובנין עדי עד יבנך, והכל לפניך כשולחן ערוך, קצר וארוך, יהי מכירך ברוך.
@שו"ת הרשב"ש סימן ה
שאלת. מי שגרש אשתו בגט ואחד מן העדים לא היה יודע לחתום וחתם אחר בעדו במצות ר' פלוני העד ונשאת האשה ומת המגרש בלא בנים והניח אח, ורצית לדעת מה שורת הדין בזה.
תשובה. בפרק המגרש שנינו, ג' גיטין פסולים ואם נשאת הולד כשר, כתב בכתב ידו ואין עליו עדים, יש עליו עדים ואין בו זמן, יש בו זמן ואין בו אלא עד אחד, הרי אלו ג' גיטין פסולים ואם נשאת הולד כשר, ר' אלעזר אומר אע"פ שאין עליו עדים אלא שנתנו לה בפני עדים כשר וגובה מנכסים משועבדים שאין העדים חותמים בגט אלא מפני תקון העולם, ואמרינן עלה בגמרא דרב זמנין אמר תצא וזמנין אמר לא תצא, ולוי אמר לעולם לא תצא וכן א"ר יוחנן לא תצא, ואפסיקא הלכתא הכי דאם נשאת לא תצא. הא למדת שגט הזה פסול ולא היתה יכולה להנשא בו לכתחלה, אלא כיון שנשאת לא תצא, ולפיכך המתיר אותה לינשא לא יפה עשה לפי שהעד החתום במצות ר' פלוני אינה עדות כלל ואין בגט זה אלא עד אחד, ואנן בדבר שבערוה בעינן שנים ואין אנחנו מתירין עד מפי עד אלא בעדות שעד א' כשר בה, והכי מוכח בפרק בתרא דיבמות. ובכל עדות שצריכה ב' עדים לא מכשירין בה עד מפי עד וזה ברור. א"כ כיון שבגט בעינן ב' עדים החותם במצות העד השני הוי עד מפי עד, וזהו אי כתב אני פלוני חתמתי במצות ר' פלוני העד. ואי לאו כתב כך אפי' עד מפי עד לא הוי. והעדים והמורה היתר בזה לא ידעו ולא יבינו וכו'. מ"מ אם נמסר לה בפני עדים כשר הוא דהא קי"ל כר' אליעזר בגיטין דעדי מסירה כרתי.
ויש לעיין בזה אם החותם במצות העד היה קרוב אם יש לחוש לפסול הגט, שאעפ"י שנמסר בעדים כשרים אם חתם בעד קרוב הוי ליה כמזוייף מתוכו ומודה ר' אליעזר במזוייף מתוכו שהוא פסול כדאיתא בפ"ק דגיטין ובפרק זה בורר. אלא שאף בזה אני אומר שאין הגט פסול לפי שלא חתם בו בתורת עד אלא עד מפי עד וקלקלתו לחתום עד מפי עד תקנתו להכשיר הגט לפי שאין שם עדות, מ"מ הרי עברו על תקנת חז"ל שתקנו לחתום בגט כדאיתא בפ' השולח. וכמה מכוער הדבר לנהוג קלות ראש בגיטין ולהתעסק בהם מי שאינו בקי בהם והם קשים לעולם יותר מדור המבול, וקרובים היו להביא האשה הזאת לבית פסול. ואני תמיה הרבה וכי במדבר היו שלא היו מוצאים עדים, ואפילו היו במדבר היה להם לרשום לעד בדבר שאינו מתקיים ויחתום כדאיתא בפ' ב' דגיטין דמשום עגונא הקלו בזה חז"ל. ועל דבר זה ידוו הדווים אוי לעינים שכך רואות, ואתה שלום.
@שו"ת הרשב"ש סימן ו
שאלת. שטר כתובה יצא לפניכם שחתומים בו החתן והשושבינים ושאר בני אדם כאשר נהגו לחתום בו לכבוד. והעדים החתומים בסוף, האחד חתם בכתב ידו, ואחריו במצות פלוני בר פלוני העד חתמתי, ובאמצע החתומים חתם אחד אני פלוני בן פלוני עד. והבעל אומר שלא החתימו בתורת עד, וזה שחתם בשביל העד האחרון הוא קרוב. אם זה האמצעי עם אחד מהאחרונים הוא מצטרף, או אפילו אחד משאר החתומים מצטרף אעפ"י שלא חתמו עד.
תשובה. כיון שנהגו להחתים קרובים בכתובה ושהעדים אינם חותמים אלא לבסוף כל החותמים בתחלה לא בתורת עדים חתמו, ודמי למאי דאמרינן בפרק קמא דמכות דשיילינן להו לאסהודי אתיתו או למחזא נפקותא (דהרי) [דהוי] בין למחזי או לאסהודי, וכיון דאית בה נפקותא התם הכא נמי כיון שלא על דעת עדות חתמו אינם עדים.
ועוד כיון שמזמנים ב' עדים הרי פסלו כל השאר מעדות זו, וכן יש להוכיח מדברי המפרשים ז"ל בפרק יש נוחלים גבי שלשה שנכנסו לבקר את החולה. ועוד שכיון שלא נמסרה להם העדות לא יהבי דעתייהו דכל דלא רמיא עלייהו עדות לא יהבי דעתייהו, ואפילו אם היה לחותמים חובה בשטר זה אינו מעלה ולא מוריד, כגון שאם האשה הוציאה קרקע בכתובתה והיה מערער לאחד מן החותמים על אותה שדה אין חתימתו ראיה לבטל זכותו, מה שאין כן אלו היה חותם עד, כדתנן בסוף כתובות העורר על שדה והוא חתום עליה עד אדמון אומר יכול הוא שיאמר השני נוח לי והראשון קשה ממנו וחז"ל אומרים איבד את זכותו דתניא רבי חייא אין העדים חותמים על השטר אלא אם כן קראוהו והדיינים חותמים אפילו שלא קראוהו. אם כן אלו החותמים כיון שלא חתמו בתורת עדות לא קראוהו ואינם מתבוננים בו ולא ידעו מה שנכתב בכתובה, וכיון שהדין כך איך נכשיר עדותם.
ובפרק גט פשוט גבי הרחיק ב' שיטין מן הכתב פסול אמרינן לא שנו אלא בין עדים לכתב אבל בין עדים לאשרתא אפילו שיטה אחת פסול. ואקשינן בין עדים לכתב דלמא כתוב הוא ועדיו בשיטה אחת ואמרינן לרבות בעדים הוא דבעי ומשנינן כל כי האי גוונא אין מקיימין אותו מן העדים של מטה אלא מן העדים של מעלה. משמע מהכא דאע"ג (דמעלמא) [דבעלמא] מקיימין השטר שיש בו עדים מרובים בשנים מהם בין מלמעלה בין מלמטה כמו שהוכיחו ר"ת והרשב"א ז"ל בפ"ב דגיטין, בכי האי גוונא כלומר שעדיו מרוחקים אין מקיימים אלא מן העדים של מעלה. ומזה נלמוד למנהגנו שנהגו להחתים לבסוף, שאין מקיימים את השטר אלא מן העדים של מטה.
ועל פי דרכנו למדנו שהעד שחתם באמצע אין למדין מעדותו, לפי שלא נהגו להחתים אלא לסוף. והעד השני גם כן שצוה לחתום אינו כלום, שאפילו היה החותם במצותו כשר לעדות אינו כלום לפי שהוא עד מפי עד, וכבר כתבתי לך זה בארוכה בתשובות שאלותיך, וכל שכן שהוא קרוב ואין עדותו כלום. והודאת הבעל שהאמצעי לא חתם בתורת עדות, אם היה אפשר שתהיה עדותו של עד שחתם באמצע עדות לא היה הבעל נאמן לבטל זכות אשתו, וגם אינו נאמן לומר שבתורת עד חתם לגבות ממשעבדי, אבל היה הבעל נאמן לגבות מבני חרי, דכל שחב לאחרים בהודאתו אינה כלום, כדאיתא בפ"ב דכתובות.
נמצא ששטר כתובה זה אין עליו תורת שטר לפי שאין בו אלא עד אחד. ואפילו לשבועה אינו קם כדעת מקצת רבוותא ז"ל, מדאמרינן בירושלמי ועד אחד בכתב כלום הוא בתמיה, כמו שכתב הרמב"ן ז"ל בחדושיו פרק גט פשוט גבי עד אחד בכתב, וכן היא בשאלתות ובחושן בסימן נ"א, והדברים עתיקין במעבה הסברות יצוקים.
ואפילו לדידן שנהגנו לכתוב בשטר כתובה שכל זמן ששטר כתובה זה יצא קיים וכו', שמא בשני עדים כשרים לעולם, והבעל גם כן חתום בו לא מהני אלא דלהוי ליה דין מלוה בעדים שאינו יכול לומר פרעתי וגבו מבני חרי, וכן כתב הגאון ז"ל, אבל ממשעבדי לא, שהרי שנינו בפרק גט פשוט הוציא עליו כתב ידו גובה מנכסים בני חורין, וקאמר עלה בגמרא רבי יוחנן דאפילו הוחזק כתב ידו בבית דין שאינו גובה אלא מנכסים בני חורין, וכן פסק הרמב"ם ז"ל פי"א מהלכות מלוה. וכתבו המפרשים דאם יש בו נאמנות והוחזק כתב ידו בבית דין גובה מן היורשים בלא שבועה, וכן כתב בעל העיטור ז"ל, וכן כתוב בספר החשן בסימן ס"ט, ודוקא מן היורשים אבל מן הלקוחות לא משום דלית ליה קלא, שהרי אפילו בהוחזק כתב ידו בבית דין אמר רבי יוחנן אינו גובה אלא מנכסים בני חורין, ויהבי טעמא המפרשים ז"ל דלית ליה קלא, אלמא ב"ד לא עבדי קלא ולא מפקי קלא אלא עדים, ואפילו מזמן הקיום אינו טורף. ואף להחתים בו עתה עד אחד לא משוי ליה שטרא, שכיון שלא העידו שני עדים כאחד אינו גובה מנכסים משועבדים, לפי שכשהעיד הראשון הוה ליה חד סהיד דלית ליה קלא, והשני כשחותם הוה ליה כמו חד סהיד לית ליה קלא, וכן כתבו המפרשים ז"ל בפרק גט פשוט גבי עד אחד בכתב ועד אחד על פה. ואע"ג דאפסיקא הלכתא כרבי יהושע בן קרחה דאמר בפרק זה בורר בהודאה אחר הודאה והודאה אחר הלואה והלואה אחר הודאה והלואה אחר הלואה הכל מצטרף, זהו מלוה בעדים אבל מלוה בשטר לגבות מנכסים משועבדים לא. ואף לדברי הר"מ ז"ל שכתב בפי"ד מהלכות מלוה ובפ"ד מהלכות טוען שטר שיש בו עד אחד אם טען הלוה פרעתי אינו נאמן, היינו דוקא כשאמר פרעתי אבל אם טען לא לויתי נאמן, וכן כתב בעל הלכות גדולות וכן הוא בס' החשן בסי' נ"א, אם כן זה אלו טען לא לויתי אין העד נאמן ואין כאן שטר, ואנן טענינן ללקוחות, וכל שכן לדעת האומרים שיכול לטעון לויתי ופרעתיך.
סוף דבר חזרנו על כל צדדינו ולא מצינו לשטר כתובה זה דין מלוה בשטר לגבות מנכסים משועבדים אלא שאם העדים הם קיימים שיבואו ויעידו בבית דין זה שזה השטר נמסר בפניהם ביד האשה ביום כתיבתו וחתמו בו בית דין, ואם אין עדים קיימים, אם יש שם עדים אחרים שזוכרים העדות שראו שנמסר בפניהם וקראוהו הם גם כן קודם מסירה יבואו ויעידו בבית דין ובית דין יכתבו כך:
במותב תלתא כחדא הוינא אנחנא בי דינא דחתימין לתתא, כד אתא פב"פ, ואסהידו קדמנא בפני פלוני בן פלוני הנזכר בכתובה דביומא דכתיב כתובה דנא ביומא מסריה לשטרא דנא בידא דאתתיה פלונית בת רבי פלוני הנזכר בכתובה ואנחנא בי דינא אזדקקנא לסהדותייהו דסהדיא ואשכחן יתה דמכוונא וקיימנא לשטרא דא למגבא אפילו מנכסים משועבדים מיומא קמא דכתיב בשטרא והרי הוא מאושר ומקויים.
ובדרך זה נשאר לשטר זה דין שטר למגבא ביה מזמנא קמא, שהרי קיימא לן כרבי אליעזר אף בשטרות דעדי מסירה כרתי, אעפ"י שיש חולקים ואומרים דוקא בגיטין אבל לא בשטרות, רובי הראשונים והאחרונים ז"ל והרמב"ם ז"ל מכללם סוברים דאף בשטרות קיימא לן כותיה. ואם אין העדים קיימים ואין שם עדים שזוכרים שראו המסירה אז אין תקנה לשטר כתובה זה אלא מיום זה ואילך שיכתבו העדים תחת חתימתן של עדים הראשונים בלשון הזה:
בפנינו אנו עדים החתומים למטה קבל עליו רבי פלוני בן פלוני הנזכר למעלה בכתובה כל דברי השטר הכתוב למעלה אות באות תיבה בתיבה בקנין גמור מעכשיו, ובמצותו כתבנו וחתמנו ומסרנו ביד פלוני בן פלוני הנזכר למעלה להיות בידה לראיה ולזכות ומה שהיה בפנינו בכך וכך וכו'.
וצריך לכתוב בו זמן כדי שלא יטעו ויגבו בו מזמן הראשון, ויזהירו שלא יהיה כל זה הלשון כתוב בשטה אחת כדי שלא תהיה חתימת העדים תחת שטה אחת אלא יכתבוהו בחצי שטה או ביותר משטה אחת דשטר הבא הוא ועדיו בשטה אחת (פסול) [כשר] ובשני שטין (כשר) [פסול] כדאיתא בפרק גט פשוט, ע"כ צריך שלא תהיה השטה כלה שלימה אלא חצי שטה או יותר משטה אחת.
ומכל זה תוכל להבין גם לענין שאלתך האחרת שחתם השושבין הראשון פלוני בן פלוני עד וחתם השושבין האחר פלוני בן פלוני שושבין ולא כתב עד, ובסוף חתמו העדים העד הראשון חתם בכתב ידו והעד השני אחר בשבילו במצות רבי פלוני עד שהדבר גם כן ברור שאין חתימת השושבין שחתם עד כלום, שאם בתורת עד חתם לא חתמו העדים בסוף, אלא נראה שזה שלא בכוונת עדות חתם כך שלא הוזמן לעדות שאין המנהג להזמין השושבינים להיות עדים ואינם חותמים אלא לכבוד בעלמא, והראיה שלא הזמינו חבירו השושבין עמו להיות עד כמוהו (האלקים) אם לא שהיה האחד קרוב וזה שחתם היה עד כשר. אלא שאף בזה אני אומר שלא בתורת עד חתם, שאם הזמינוהו להיות עד למה הזמינו שני עדים אחרים שיחתמו בסוף ואין מנהג להזמין שלש עדים. על כן אני אומר ששתי כתובות אלו דרך אחד לשתיהן ושוין הן בדיניהן, ותקנתה של זו כתקנתה של האחרת ויצאו הדברים מתוקנים, כך נראה לי. וחתמתי שמי פה שלמה בן הרב רבי שמעון בן החכם ר"ץ זלה"ה.
@שו"ת הרשב"ש סימן ז
בענין הערבה שנוטלים ביום הז' הידוע לה. נראה בעיני שאינו יכול ליטלה עם הלולב בשעה שהוא יוצא בו ידי חובתו עד אחר שיברך ויטול וינענע בתחלה, ואם נטלה עובר משום בל תוסיף. ואחר הנענוע הראשון יכול הוא ליטלה עם הלולב, וכל שכן בשעת ההקפה, אעפ"י שאמרו שמקיפין בלולב. והא דאמרינן עלה בפרק לולב וערבה ונטלת בפני עצמה, היינו למצוה שלא ליטלה עם דבר אחר, אבל אם נטלה עם הלולב שיהיה עובר משום בל תוסיף אינו במשמע זה הלשון. גם אין במשמע שלא תיטול עם הלולב כלל, ומשמעותו הוא שלא יהיה דבר אחר נוטל עמה, וכן פרש"י ז"ל, כלומר שלא יטול עם הערבה פריש או רמון או הדס שוטה או עץ זית.
אבל הדין הזה שאמרתי שבשעת יציאתו בלולב אם נטל הערבה הזו עמו עובר משום בל תוסיף, ואחר עבור מצותו בשאר נענועים ובשאר ההקפה שנטלת עם הלולב, למדתיו ממה שכתב הר"מ ז"ל בחבורו כי המוסיף על שתי ערבות עובר משום בל תוסיף כמו הנוטל ב' לולבים וב' אתרוגים, אבל בהדס מוסיף כמו שיראה, וכן היא דעת הגאונים ז"ל והרשב"א ז"ל בתשובותיו וכן כל האחרונים, אעפ"י שיש קצת ראשונים חולקים. ונתנו טעם בדבר האוסרים, כי ההדס יש בתוספת נוי והדור וכל שהוא משום נוי והדור אין בו משום בל תוסיף, אבל הערבה שאין בתוספת שלה נוי והדור מצוה כל המוסיף על המחוייב בה עובר משום בל תוסיף. ובענין ערבה של יום ז' אמרינן דניטלת בפני עצמה, ופרש"י ז"ל שאינה נקשרת עם דבר אחר, וקי"ל נמי בלולב דאין צריך אגד כדאיתא במסכת סוכה ובמסכת סנהדרין בפרק אלו הנחנקין, ואמרינן בפרק ראוהו בית דין דלעבור בזמנו לא בעי כונה ושלא בזמנו בעי כונה, וכל שעברה מצותו הוי כלאחר זמנו, וכן כתבו רבוותא ז"ל [בפירוש התם], ולמדנו מזה כי כשאדם נוטל לולב יום ז' בשעת יציאת י"ח שאין נוטל עמו ערבה נוסף על שתים שבלולב, ואעפ"י שלא אגדה עמו לפי שבתוספת הערבה ליכא נוי, ולולב אינו צריך אגד, ואעפ"י שלא אגדה עם הלולב עבר משום בל תוסיף כל שנטלה כאחת, וכן היא בפרק הנחנקין. ובערובין בפרק המוצא תפילין מוכח נמי הכי שאותה נטילה הוא בזמנו של לולב, שהרי בשעת יציאת ידי חובתו הוא נוטלה עמו, וכל שהוא בזמנו לא בעינן שיתכוון להוסיף על המצוה, אלא אעפ"י שלא נתכוון להוסיף עבר משום בל תוסיף. וממה שפרש"י ז"ל שניטלת בפני עצמה שאינה נקשרת עם דבר אחר, ולא פירש שאינה ניטלת עם הלולב, משמע דסבירא ליה ז"ל דפשיטא ליה לתלמודא דאינה ניטלת כלל עם הלולב אפילו בלא קשירה משום דעבר על בל תוסיף, ולא בא התלמוד לפרש לנו אלא שהערבה בעצמה אפילו כשנוטלה שלא עם הלולב אין לו לקשור אחרת עמה כדי שלא יטעה אדם לומר שאינה אלא הלכה למשה מסיני אם בא להוסיף עמה דבר אחר מוסיף, לפיכך ביאר לנו שלא יקשור דבר אחר עמה, אבל עם הלולב בשעת יציאתו בו ידי חובתו פשיטא ליה דאסור, מיהו אחר נטילה ונענוע ראשון שכבר יצאו ידי חובה (אם) נוטל הערבה לבדה להכיר שחובת היום היא, על כן אמר וניטלת בפני עצמה כדאמרינן גבי שופר וחצוצרות דכל חד מינייהו מאריך ביומא דיליה כי היכי דליהוי היכרא דהוא יומא דידה, ובשעת החבטה שצריך לחבוט בה משום מנהג נביאים יטלנה בפני עצמה ויצא ידי חובה כנ"ל.
@שו"ת הרשב"ש סימן ח
בענין סוכת השותפין נחלקו בה חכמי הדור ז"ל שלפנינו יש מכשירים ויש פוסלים, וכל זה תלוי בדקדוק לשון המפרשים ז"ל בפרק הישן, דאמרינן התם, סוכה שאולה כשרה דכתיב כל האזרח בישראל ישבו בסוכות מכאן שכל ישראל ראויים לסוכה אחת, ופרש"י ז"ל ואי אפשר שתהא של כלם דהא לא מטי פרוטה לכל חד וחד אלא על ידי שאלה, וכתבו בתוספות שלא היה צריך לכך, דכיון דכתיב גבי סוכה לך משמע אבל לא של שותפות כדמוכח בפרק ראשית הגז גבי תרומה וחלה ופאה וטובא נמי דחשיב התם. פירוש לפירושם, דגבי סוכה איכא רבוייא ומעוטא, רבוייא מכל האזרח ומעוטא מחג הסוכות תעשה לך ואיכא מיעוטי מתעשה לך של שותפים כדממעטינן בפרק ראשית הגז כל היכא דכתיב לך של שותפים, ובפ' מעשר בהמה ממעטינן נמי בהמת השותפים שפטורה מן המעשר משום דכתיב בה לך כדמוכיחים התם. וכיון דסוכת השותפים פסולה לא היה צריך רש"י ז"ל לטעמא דלא מטי פרוטה לכל חד וחד, אלא אפילו מטי פרוטה לכל חד וחד פסולה. וכיון דאיכא לאוקמי מיעוטא דלך בשל שותפים, ליכא לאוקומי רבוייא דכל האזרח אלא בשאולה, ואע"ג דגזולה נמי פסלינן לה בגמרא ממיעוטא דלך, הא קיימא לן דחד קרא מוקמינן ליה בתרי טעמי ולא מוקמינן תרי קראי בחד טעמא כדאיתא בפרק דיני ממונות, וכיון דכן הוא לא היה צריך רש"י ז"ל לטעמא דלא מטי פרוטה לכל חד וחד.
ורבינו הר"ן ז"ל הציל רש"י ז"ל וכתב שאפשר שאמר כך כי היכי דלא נוקי רבוייא דכל האזרח בישראל לרבות של שותפות ומעוטא דלך למעט שאולה, כי היכי דבפרק ראשית הגז מרבינן גבי ציצית טלית של שותפים מדכתיב על כנפי בגדיהם וממעטינן שאולה מדכתיב כסותך. פירוש דבציצית איכא רבוייא ומיעוטא ועל כנפי בגדיהם הוי רבוייא דבגדיהם משמע לשון רבים וכסותך הוי מיעוטא דכסותך משמע לשון יחיד ורבוייא דבגדיהם מוקמינן לה בשל שותפים ומיעוטא דכסותך מוקמינן בשאולה ואנו כל עצמנו הוא לרבות שאולה גבי סוכה מכל האזרח, ואי אתינן לרבויי שאולה מטעמא דפסולה דשותפי אתי לממעטי דכל האזרח לרבות של שותפי ולאוקומי מיעוטא דלך בשאולה כדעבדינן גבי ציצית. ועל פי דרכינו למדנו מדברי רז"ל בעלי התוספות ומדברי הר"ן ז"ל כפי מה שהבנתי מהם דסבירא להו דסוכת השותפים פסולה.
ושמעתי כי הריב"ש ז"ל הוא מכשירה מקל וחומר, דאם שאולה שאינה שלו כשרה כל שכן של שותפים שיש לו חלק בה. ואעפ"י שאין משיבין את הארי לאחר מותו אבל תורה היא וללמוד אנו צריכים, וקל וחומר זה קל וחומר פריכא הוא חוץ מכבודו דשאולה כלה שלו כל ימי שאלתה מה שאין כן בשל שותפים שאינה כלה שלו ובמקום שהוא יושב יש לחבירו חלק בו, ועוד דהשאולה לא קפיד עליה, ובשל שותפים כל עצמה לא באנו לפסלה אלא בדקפדי אהדדי, דאי בויתור לא דינא ולא דיינא דכשרה, דאפילו במודר הנאה אית כאן מ"ד דויתור מותר כדאיתא בפרק קמא דמגילה ובנדרים פרק אין בין, ואפילו למאן דאמר אסור היינו דוקא בנדרים משום דקא מהני ליה.
ועוד, דהא קיימא לן ביום טוב בפרק קמא ובפרק בתרא דבדאורייתא ליכא ברירה כרבי אושעיא וכן בפרק קמא דחולין ובמסכת עירובין בפרק בכל מערבין ובפרק חזקת ובפרק שור שנגח ובפרק הזורק בגיטין. ואע"ג דבנדרים פרק השותפים משמע לכאורה דאיכא ברירה, דתנן התם השותפים שנדרו זה מזה אסורים ליכנס לחצר רבי אליעזר בן יעקב אומר זה נכנס לשדה שלו וזה נכנס לתוך שלו, ופסק התם רב הונא הלכתא כרבי אליעזר, והוו ביה רבוותא טובא דהכא משמע דיש ברירה, ופריקו בה כמה פרוקי, והטוב שבכולן הוא תירוצו של הרב אברהם הצרפתי ז"ל דהאי ברירה דהכא לאו כברירה דעלמא, ואע"ג דבעלמא קיימא לן דאין ברירה הכא שאני דהויא חצר שאין בה [דין] חלוקה, דאי ביש בה דין חלוקה חולקין, וכיון דעל כרחו של חבירו קנויה לו החצר להלך בכולה שהרי אינו יכול לחלוק ואין כח לחבירו לאסרה עליו דאין אדם אוסר על חבירו את שלו.
ומה שהחזיק סברא זו לענ"ד הוא, מה ששנינו בסיפא דמתניתין ושניהם אסורים להעמיד ריחים ותנור ולגדל תרנגולים ורבי אליעזר בן יעקב נמי מתני לה, ואי איתא דסבירא ליה דיש ברירה והכא בחצר שאין [בה] דין חלוקה ליכנס בה שאני מטעמא של ר' אברהם הצרפתי ז"ל. ולא דמי לסוכה דסוכה קפידא דרחמנא הוא דכתיב תעשה לך, ודרשינן כל היכא דכתיב לך למעוטי של שותפין. וכיון שקל וחומר של הרב ז"ל הוי פריכא סוכת השותפין היא פסולה כדעת רבותינו הצרפתים ז"ל ורבינו הר"ן ז"ל, וכל שכן שרבינו רש"י ז"ל הכי סבירא ליה כמו שתירץ דבריו הר"ן ז"ל גירונדי. ושמעתי שכך היתה דעת הר' חסדאי ב"ר יהודה קרשקש ז"ל ואדוני מצרפי הרב רבי שלמה בן הרב רבי יונה דשמאשתרי ז"ל, חכימי להסכים לדעתם ולקיים דבריהם ותו לא מידי.
@שו"ת הרשב"ש סימן ט
הנדר אין לו הפרה אלא באחד משני דרכים האחד בפתח והשני בחרטה, והפתח הוא שיאמר לו החכם אלו ידעת דבר פלוני נשבעת אם אומר הן אין מתיר לו ואם אמר לא מתיר לו. כגון אותה ששנינו פותחים לו לאדם מן הכתובים בתורה ואומרים לו אלו היית יודע שאתה עובר על לא תקום ולא תטור, ולא תשנא את אחיך בלבבך, ואהבת לרעך כמוך, וחי אחיך עמך, שמא יעני ואין אתה יכול לפרנסו, ואומר אלו הייתי יודע שכך לא הייתי נודר הרי זה מתירים לו, וזהו הפתח. וכן אומרים לו אלו היית יודע שלמחר אומרים עליך כך הוא (ואשתו) [ווסתו] של פלוני מגרש את נשיו ועל בנותיך יהיו אומרים בנות גרושה הן ומה ראתה אמן של אלו להתגרש, ואמר אלו הייתי יודע לא הייתי נודר ה"ז מותר כלומר מתירין לו וזהו פתח. וכן כתב הרמב"ם ז"ל בפ"ו מהלכות שבועות מי שנשבע ולא ניחם על שבועתו ובא לב"ד אם ראו ב"ד וכו' פותחים לו פתח ונושאים ונותנים עמו וכו', כיצד נשבע שיגרש את אשתו או שלא יהנה מנכסיו וכו' אם אמר אלו ידעתי לא הייתי נשבע מתירים אותו ואם אמר אעפ"כ לא ניחמתי ורוצה אני בכל זה אין מתירים לו.
ובזה צריך שלא יהיה נולד אלא שאותו ענין היה מצוי והיה מכוסה ממנו ועכשיו שנודע לא ניחם, אבל אם אותו דבר שרוצה לישאל עליו לא היה מצוי באותו עת אלא שאח"כ נולד כגון שנשבע שלא יהנה מפלוני ונעשה סופר העיר כיון שבשעת הנדר לא היה סופר ונעלם ממנו אלא שאח"כ נעשה סופר אין מתירים. וקשה על זה מה שכתוב בספר יורה דעה שכתב שם כיצד הוא הפתח כגון שנדר על דבר אחד והפצירו בו הרבה שישאל עליו אומרים לו אלו ידעת שיפצירו בך כל כך ולא תוכל להשיב פניהם לא היית נודר והוא אומר כן, וכפי הלשון הזה ה"ל נולד שהפיוס הזה אחר הנדר נעשה ואין הנדר נעקר בו מעקרו אלא [כ]שאומר לו אלו שם יו"ד בני אדם שיפייסוך וכן הוא (בפ"ד דנדרים) [בפרק ארבעה נדרים], ובזה הוא נעקר הנדר מעקרו שאומר לו אם בשעת הנדר היו שם יו"ד בני אדם שיפייסוך כלום היית נודר והוא אומר לא, נמצא שהפתח הוא מעקר הנדר כשאר פתחים, על כן הלשון אינו מדוקדק שם.
והדרך הב' היא החרטה, וענין החרטה הוא שאין שם פתח אלא שהוא מתנחם על שבועתו שנשבע מחמת שאינו יכול לסבול הענין ההוא שנדר עליו, וצריך שתהיה החרטה מעיקרא. וזה שאמר בברייתא בגמרא אומר לו לב זה עליך והוא אומר לאו, ואמרינן בגמרא, ההוא דאתא קמיה דרב אסי א"ל כדו תהית והוא אומר ליה לא ושרי יתיה, כלומר אלו אומר תהיתי כלומר עתה נתחרטתי לא היה מתיר לו לפי שעד עתה ישר בעיניו הנדר, וכיון שישר בעיניו אינו נעקר מעיקרו, אבל כשאומר אלו היה לו לב זה בעקר הנדר לא היה נודר זו היא חרטה דמעיקרא ומתירין לו.
והלשון שכתב הר"מ ז"ל בתחלת פ"ו הוא על ענין החרטה ודיניה, וענייני הפתחים התחיל לכתבה מתחלת ההלכה שמתחלת מי שנשבע ולא ניחם וכו' (עם) [עד] אין פותחין בנולד, וההלכה של פותחים בנולד עד סופה מכלל דיני הפתחים, ואח"כ התחיל בדין אחר מי שנשבע על דבר ונשבע שלא יתיר שבועה וכו', ע"כ אין להשתבש בלשונו, ושלום.
@שו"ת הרשב"ש סימן י
אל מגדל קאליר.
שאלת. ראובן גרש אשתו בלוד והיה לו ממנה בת והלך לשילה, והבת בהיותה כבת ח' שנים קבלה קדושין מלוי, והגדילה הבת, ולוי הלך לא"י או אל ארץ אחרת. ואביה כששמע הקדושין נתרצה בהן. עמד אחד מהמשכילים והתירה לינשא, וסמך על דברי הר"מ ז"ל שכתב בפ"ג מהלכות אישות ועמדה ונתקדשה ליהודה, ויש מי שערער על הוראה זו ואמר שאף לדברי הר"מ ז"ל דוקא אם לא גדלה הבת, אבל כיון שגדלה הבת גדלו הקידושין בהדה, זהו כונת הענין אף על פי שבאה השאלה בארוכה.
תשובה. בעל הלכות גדולות ז"ל כתב קטנה דאיתיה לאבוה במדינת הים ואנסיבתה אמה, אתשאלת הדא מלתא כמה זמנין קמי רבנן ואמרו דשפיר עבדת אמה דנשואים תקינו לה רבנן, ואם הסברא הזאת הוא אמת שקדושין תקינו לה רבנן אם גדלה שוב אינה יכולה למחות, כדאמרינן בפ' ב"ש גבי מיאון, וכ"כ הוא ז"ל דכי גדלה גדלי נשואין בהדה. אבל סברא זו כבר דחאוה בשתי ידים רב אחא משבחא גאון ז"ל וכל האחרונים ורבותינו הצרפתים ז"ל. ויש מהם אומר דאדרבה אסורה היא לישב עמו שמא קדשה אביה במדינת הים, וכבר האריכו בזה בעלי התוספות ובעלי החדושים ז"ל, אבל מ"מ לית דחש לה להא דבה"ג.
אמנם מה שיש לעיין בזה הוא אם שתיקת האב ורצונו אחר הקדושין מועילים בזה, בזו מחלוקת גדולה היא, דבגמרא בפ"ב דקדושין איפליגו אמוראי דמתיר התם קטנה שנתקדשה שלא לדעת אביה, שמואל אמר צריכה גט וצריכה מיאון, וכן אמר רב צריכה מיאון וצריכה גט, [צריכה גט] שמא נתרצה האב, וצריכה מיאון שמא לא נתרצה האב ויאמרו אין קדושין תופסים באחותה א"כ והוא ששדכו, עולא אמר קטנה שנתקדשה שלא לדעת אביה אפילו מיאון אינה צריכה. ומייתו עלה התם הנהו בי תרי דהוו שתו חמרא תותי (צעי) [ציפי] בבבל שקל חד מינייהו כסא דחמרא יהיב ליה לחבריה א"ל מקדשא ברתך לבראי, אמר רבינא אפילו למ"ד חוששין שמא נתרצה [האב, שמא נתרצה] הבן לא אמרינן, ודילמא שליחא שוויא לא חציף איניש לשוויי לאבוה שליח, ודילמא ארצויי ארצי קמיה ושתיק אמר להו (רבא אפילו מר לא) [רבה בר שימי בפירוש אמר מר דלא] סבר להא לרב ושמואל. והריא"ף ז"ל פסק כעולא וכאמימר, וכתב שכן כתבו כל הגאונים ז"ל רב אחא משבחא ובה"ג ובעל הלכות פסוקות ור' האיי בתשובותיו. וסברת הריא"ף ז"ל וכל הנמשכים אחריו כגון ספר המצות והרמב"ם ז"ל והרשב"א ז"ל ובעל מגיד משנה והר"ן ז"ל היא שאפילו נתרצה האב אחר הקדושין אינן כלום, וכ"כ הרב רבי יצחק צרפתי ז"ל בתשובה וא"א מהרשב"ץ ז"ל. ואף ר"ז הלוי והראב"ד ז"ל שדרכם לחלוק על הריא"ף ז"ל לא חלקו עליו בזה. וגם הרב ר' משה הכהן ז"ל בהגהותיו לא הגיה על הרמב"ם ז"ל בזה, נראה שהם מסכימים לסברא זו. ואעפ"י שקצת הקשו על דברי הריא"ף ז"ל, כבר תירצו הכל הרשב"א והר"ן ז"ל. ואעפ"י שרש"י ז"ל סובר דוקא שלא נתרצה האב או בסתם הוא דאינו כלום, וכ"כ ר' מאיר הלוי ז"ל, וגם הרא"ש ז"ל תמה על הריא"ף ז"ל שפסק שאפילו נתרצה אין קדושיה קדושין, אבל מאחר שכל הגדולים נמשכו אחר הריא"ף ז"ל, והר"ן ז"ל תירצו מה שהקשו החולקים על דבריו ראוי לסמוך עליהם, וכ"ש במקום עגונא, והיכא דנפיק מינה חרבא. הלכך כיון שיצא הדבר בהיתר אין לפקפק בו, וזהו הנ"ל.
@שו"ת הרשב"ש סימן יא
עוד שאלת. כי הש"ץ שלכם כשמוצא טעות בס"ת אינו מחזירו וקורא בו ומברכים עליו תחלה וסוף. ואמרת כי הביא בידו ספר אחד וכתוב בו כי הר"מ ז"ל נשאל על זה והתיר לקרות בו.
תשובה. באמת כי רבינו הרמב"ם ז"ל כ"כ בתשובות אבל תמיה עליו בזה, והרשב"א ז"ל דחה דבריו בתשובותיו. ואף הר"מ ז"ל עצמו כתב בהלכות ס"ת בפ"י ז"ל, נמצאת למד שעשרים דברים הם שכל אחד מהם פוסל ס"ת ואם נעשה בו (בא') [אחד] מהם הרי הוא כחומש מן החומשים שמלמדים בהם התינוקות ואין בהם קדושת ס"ת ואין קורין בהם ברבים. ובאלו העשרים דברים מנה מכללם שחסר אפילו אות אחת, ואיך נניח אנחנו תלמוד ערוך בפיו של רבינו הרמב"ם ז"ל בחבורו הגדול מחמת מה שנמצא בתשובות משמו, שמא כתבה או לא כתבה, אטו מר חתום עלה כדאמרינן במסכת יבמות אטו מר בריה דרבינא חתים עלה. ועוד, הרמב"ן ז"ל מביא ראיה לפסול ס"ת שחסר בו אפילו אות אחת ואסור לקרות בו בצבור מדתנן ב' פרשיות שבמזוזה ארבע פרשיות שבתפילין מעכבין זא"ז אפילו כתב א' מעכבן, והוינן עלה בגמרא פשיטא ואמר רב יהודה לא נצרכה אלא לקוצו של יו"ד. ועוד ראיה אחרת מאגרא חמוה דר' אבא דאיפסיקא ליה כרעא דה"א דהעם בנוקבא ופסליה. ועוד ראיה אחרת מרמי בר דיקולי דאיפסיק ליה כרעא דוא"ו דויהרוג (בעקבא) [בנוקבא] ופסליה. וכתב ז"ל שכ"ש [כשיש] בהם טעות שהם פסולים, ודין ס"ת ותפילין שוה חוץ מאותם שמנו חכמים במשנת מגילה בפרק ראשון דתנן אין בין ספרים למזוזות אלא שהספרים בכל לשון נכתבים, אלמא לענין טעות זה וזה שוין.
ואעפ"י שקצת רצו לדחות בדברי (הר"מ) [הרמב"ן] ז"ל דמאי דתנן ב' פרשיות שבמזוזה וד' שבתפילין אפילו כתב אחד מעכבן היינו דוקא לענין מה שחייב אדם לקנות ס"ת לעצמו אבל לקרות בו שפיר דמי, דחייה זו אינה כלום לדחות בו דברי (הר"מ) [הרמב"ן] ז"ל, שהרי כל עצמו שחייב לקנות ס"ת אינה אלא ללמוד בו, ומקרא מלא הוא ועתה כתבו לכם את השירה הזאת ולמדה, הא למדת שכתיבת ס"ת אינה אלא לקרות בו, וכן במלך כתיב והיתה עמו וקרא בו, אלמא העיקר היא הקריאה. א"כ כשם שקניית ס"ת אם חסר אות אחת לא תשלים מצותו, כך הדין בקריאתו.
ובספר יורה דעה כתוב בלשון הזה, ס"ת שאינו מוגה אסור לשהותו יותר משלושים יום אלא יתקן או יגנוז ואפילו קרא בו בדיעבד לא יצא כיון שהוא חסר או יתר אפילו אות אחת וחוזר לראש הסדר. ואחר שהרמב"ם ז"ל בחבורו והרמב"ן והרשב"א ז"ל ובעל הטורים פוסלים לקרות בו מי יסמוך על זולתם, וכ"ש שכך הוא מנהגם של ישראל בקטלוני"א וארגו"ן וקשטילי"א ובכל ארצות המזרח והמערב וספרד ובכל גלילות ישמעאל ואין לשנות, וכך נהגו בכאן באלגזאיר יע"א בפני גדולים ורבנים ז"ל, וכן העיד הרשב"א ז"ל בתשובותיו שלא ראה מי שעשה מעשה לברך על ס"ת כזה.
ונ"ל ראיה על זה ממה שאמרינן במסכת יומא בפרק בא לו כ"ג לקרות ובעשור שבחומש הפקודים קוראהו על פה, ומקשין בגמרא ואמאי וניתי ס"ת אחרינא וניקרי ביה ומתרצינן משום פגמו של ראשון. פירוש כיון שמביאים ס"ת אחר לקרות בו נראה שהראשון הוא פסול, ואם איתא דס"ת שהוא פסול איזה פיסול מברכים עליו תחלה וסוף כמו שנמצא כתוב בתשובת הרמב"ם ז"ל, אין היכר כשמביא ס"ת אחר לקרות בו שהיה משום פגמו של ראשון שנמצא בו פיסול, ומאחר שחז"ל חששו לזה משמע שס"ת פסול אין קורין בו בצבור אפילו בדיעבד, וראיה נכונה היא כפי דעתי.
@שו"ת הרשב"ש סימן יב
בגאיא, לותיק תלמידנו ר' יוסף זמרון יצ"ו.
ראיתי את דמעתך שמעתי את תלונתך. ומכללי הדברים אני מבין שאתה וחמיך הייתם שותפין בחנות, ולקחתם חובות מרובים מיהודים ומישמעאלים. וחמיך חלה והוצרך להוצאות רבות כי היה חליו ארוך וההוצאה מרובה והשבח מעט. וכראות ר' משה בן עזרא שהיה אחד מהנושים כך, רצה שיהיה שלו בטוח ומשכן אצלו חמיך עליה א' בכל חובו, ואעפ"י שלא היתה מספקת לכל חובו. גם לך מכר החצר, ואתה מכרתה לר' ברהון בן חלאסה, ועדיין נשארו עליו חובות מרובות וכלה כל הקרן, ובעת צאת נפשו כי מת דברת אליו ואמרת לו איך יהיה עניני במה שהיה ביני ובינך, אמר לך אתה נאמן עלי בכל מה שתוציא כתוב שהוצאת בעבורי. וכשנפטר חמיך נתת לבן עזרא מאה דינרין גדולים על פדיון הקהל. ועתה בן חלאסה רוצה למכור החצר וגם בן עזרא רוצה למכור העליה, והנושים האחרים באים לקחת, ואם בן חלאסה ימכור החצר עדיין יותר מדמים מהסך שמכרתה לו יותר מל' דינרי זהב, ולפי שמעיקרא לא היתה מכירתה לר' ברהון אלא כמו משכונא ונכתבה בלשון מכר לפי שחשש שמא [יוציאוה] מידו בעלי החובות בדיניהם, יש קצת בני אדם אומרים שאותו תוספת הוא ראוי להיות של יתומים ולא שלך, ואתה אומר שינתן לך לפי שאתה כושל שבהם, ואתה נתת בעד אביהם והוא אכל כל הנכסים ואתה משלם בעדו, ועוד שהוא האמינך, ולא די לך זה הצער אלא שרוצים לחייבך במחצה ממה שחמיך חייב לבן עזרא וכתב לו בהם שטר משכונא על עליתו. ולפי מה שנ"ל מכוונתך שאינך רוצה לתבוע כלום מן היתומים לפי שלא הניח להם אביהם נכסים ודייך שתפקיע את עצמך, ואין הכוונה אלא שתטול מה שיותר ממכירת הקרקע של בן חלאסה ותפטר מחוב בן עזרא.
ומה שנ"ל בזה, כי המכירה הראשונה שעשה לך חמיך כיון שנעשית בלא שום תנאי ושיור קיימת היא, וכן המכירה שעשית אתה לבן חלאסה הבאה מחמת מכירת חמיך היא קיימת. ואם בן חלאסה רוצה לתפוס החצר בשלו אין מוחה בידו, לפי שזו מכירה היא ואינה מתנה שנאמר דנעשית בהערמה ואינה כלום, וכדאמרינן בבתרא בפרק יש נוחלין ובנדרים פרק השותפים כל מתנה שאינה שאם הקדישה (אינה) מקודשת אינה מתנה. ופי' בירושלמי שנעשית בהערמה [כמתנת] בית חורון, וכמו שהאריך לבאר בשני המקומות הרמב"ן ז"ל. אבל בנדון הזה מכירה היא, וכל עצמו של ר' ברהון לא רצה לכתוב בלשון מכירה אלא כדי שלא יצא עליו ערעור. ואפילו מכרה לו פחות מכדי דמיה אין בו דין אונאה, דהא קי"ל דאין הונאה לקרקעות ואפילו עד פלג. ומי שאמר הפך זה, כבר דחו דבריו בראיות אין זה מקומן, וכן היא דעת הריא"ף והר"מ ז"ל.
וכיון שהמכירה היא קיימת, הרשות ביד ר' ברהון לתת המכר למי שירצה, אם לך אם ליתומי חמיך, שזו מדת חסידות היא שהוא עושה, שאפילו שהמכירה זאת נעשית בתנאי שיחזירנה לו כשיהיה לו מעות וא"ל זה ר' ברהון מדעתו דאמר בפרק איזהו נשך דשרי וקרי ליה בל' ערבי תטוי"ע, ומדעתו ר"ל שלא א"ל כך בשעת המכר בלשון תנאי אלא אחר שנגמר ומכר א"ל כך מרצונו, שאלו היה בתנאי יש שם דרכים שהפירות אסורים, וכתבה הר"מ ז"ל בפרק י"א מהלכות מכירה ובפ"ו מהלכות מלוה ולוה, אפ"ה אין דבר זה מועיל אלא כשא"ל כשתביא לי מעות הרי היא מכורה לך וקנו מידו. וכ"כ ר' האיי גאון ז"ל בספר המקח בשער ל"ז והריא"ף ז"ל בפרק בית כור, וכן היא בחדושי הרמב"ן ז"ל בפרק איזהו נשך. ובכאן שלא נזכר שום תנאי ולא א"ל מדעתי וכ"ש שלא נאמר בו מעכשיו ולא קנו מידו המכר קיים ביד ר' ברהון מן הטעם הזה.
ועוד מטעם אחר, דאמרינן בס"פ בתרא דע"ז, ההוא דאמר ליה לחבריה אי מזביננא להא ארעא לדילך מזביננא לך במאה זוזי אזל וזבנה לאינש אחרינא במאה ועשרים, א"ל רב כהנא קמא קנה, מתקיף לה רב יעקב מנהר פקוד האי זוזי אנסוה דאי לאו דיהבי ליה מאה ועשרים לא הוה מזבין ליה. ופסק הריא"ף ז"ל בפרק בית כור כר' יעקב מנהר פקוד, וכן כל הגדולים ז"ל והר"מ ז"ל (בפי"א) [בפ"ח] מהלכות מכירה, וזה כיון שמוצא בה תוספת על הסך הראשון אינו מוכרח למכור לו.
ואני אומר שאפילו באומר מדעתו ומעכשיו וקנו מידו ה"מ לו דוקא, כלומר למוכר עצמו כשאמר לו כשתביא לי מעות ביום פלוני הרי היא קנויה לך מעכשיו דוקא לו אבל לא לבנו. וראיה לדבר כדאמרינן בפרק המוכר את הבית בן לוי שמכר שדהו לישראל ואמר ע"מ שמעשר ראשון שלו א"ל וליורשי מת יחזיר ליורשיו. וכ"כ הר"מ ז"ל בפ"ו מהלכות תרומה ומעשרות, כהן שמכר שדה לישראל וא"ל ע"מ שהמעשר שלה שלי לעולם הרי הן שלו וכו' ואם מת כהן הרי בניו כשאר הכהנים, אלמא כל שלא א"ל וליורשיו אין ליורשים בה שום זכות, וכן בנדון דידן. וככה דנתי בפני א"א הרשב"ץ ז"ל מראיה זו והודה לדברי. עוד יש ראיה לזה מדאמרינן בפרק קמא דקדושין דנרצע אינו עובד את הבן דאמר קרא ועבדו לעולם לו ולא לבן, ונמכר לגוי נמי אינו עובד את הבן דאמר קרא וחשב עם קונהו ולא עם יורשי קונהו, וכ"כ הרמב"ם ז"ל בפ"ב ובפ"ג מהלכות עבדים, וקי"ל בפרק המקבל דדורשין לשון הדיוט, כלומר כשם שדורשין לשון הכתוב כך דורשין לשון הדיוטות ולשון השטרות. ובפרק מי שאחזו גבי ע"מ שתתני לי מאתים זוז הוי פלוגתא התם אי לי ולא ליורשי בין רבנן ורשב"ג דרבנן סברי לי ולא ליורשי ורשב"ג סבר לי ואפילו ליורשי, והלכתא כוותייהו דרבנן דלאו מתניתין היא אלא ברייתא ואנן לא אמרינן אלא כל מקום ששנה רשב"ג במשנתינו. וכן פסק הר"מ ז"ל דלי ולא ליורשי (בפ"ז) [בפ"ח] מהלכות גרושין.
ואם א"ל לו וליורשיו משמע דיורשי יורשיו נמי בכלל, דאמרינן בפרק יש נוחלין ההוא גברא דאמר נכסי לסבתא ובתרה לירתאי וכו' ואסיקנא התם לירתה ואפילו [ירתי] ירתה, וכ"כ הר"מ ז"ל בסוף זכיה ומתנה והרשב"א ז"ל בפ"ק דגיטין. ואם אמר לו ולבנו דוקא אבל לבן בנו לא, דאמרינן בפרק הנזכר ובן אין לו בן הבן ובן הבת מנין ת"ל עיין עליו, אלמא אי לאו דרשא דדרשינן עליו בן הבן לא בכלל הבן הוא. ובפרק מי שמת אמרינן דלא קרו אינשי לבר ברא ברי ומוכחי לה נמי מהא דאמרינן בנדרים הנודר הנאה מן הבנים מותר בבני בנים. ואם אמר לו ולזרעו הכל בכלל בן הבת ובן הבן ובת הבת כדאמרינן במסכת סנהדרין מעביר בנו ובתו באש אין לי אלא בנו ובתו בן בנו ובן בתו מנין ת"ל כי מזרעו נתן למולך, אלמא זרעו משמע כלל ואפילו זרע זרעו, וכ"כ הרמב"ן ז"ל בחדושיו בפ"ק דקדושין. ואם אמר לו ולבניך והיו לו בנים ובנות ומתו הבנים ובאו הבנות, בנות בכלל בנים, דאמרינן בירושלמי בפרק שני דייני גזרות מי ששלח ממדינת הים ואמר ינתנו אלו לבני בנותיו בכלל, ואם אמר בשעת מיתה אלו לבני אין הבנות בכלל, אלמא מחיים הבנות בכלל, ובשעת מיתה דאמרינן דלא היו בכלל משום דאינו מתכוון אלא למי שראוי ליורשו, כ"כ המפרשים ז"ל שם. וכתב הרמ"ה ז"ל דכל הני דאמרינן דלא הוו בכלל בן אי ה"ל בן בההיא שעתא כלהו מתקרו בן. וסברא נכונה היא וכתובה בספר החשן בסימן (רח"ס). א"כ אם א"ל לך או ליורשך דוקא להם אבל לא לבעלי חובי, וכדאמרינן בפ"ק דקדושין גבי הענקת עבד דאין הבע"ח גובה ממנו מקרא דכתיב הענק תעניק לו ודרשינן לו ולא לב"ח. ואם אמר לו לך ולכל דאתי מחמתך ב"ח בכלל כדאיתא בפ"ק דגיטין. וכל הדרכים שאמרנו שמועיל לבנו לזרעו וליורשיו ולמאן דאתי מחמתיה דוקא דשהיה בעולם בשעת הקנין אבל אם לא היה בעולם בשעת הקנין אין הקנין מועיל, כדאיתא בפרק מי שמת וכתבה הר"מ ז"ל בפרק כ"ב מהלכות מכירה והכי איתא נמי בפ"ק דגיטין. וכל הדברים הללו במקנה כמו בקונה, ויש לזה הוכחה במשנה בפרק הכותב, דתנן כתב לה נדר ושבועה אין לי עליך אינו יכול להשביעה אבל משביע את יורשיה וכו', נדר ושבועה וכו', ודברים ברורים הם.
והלשון המועיל בזה הוא שיאמר לו כשתביא מעותי את או מאן דאתי מחמתך, לי או מאן דאתי מחמתי, שדה מכורה לך ולמאן דאתי מחמתך בק"ג מעכשיו, ואם אינו רוצה ליתן אלא לו ולא לבנו או לו ולבנו ולא לבן בנו יכתוב אחת הלשונות אשר כתבתי למעלה והכל ברור שם, וכל מה שירצה להתנות יתנה. ובכלל כל מאן דאתי מחמתך הם הבן והבת וזרע הזרע שהרי ב"ח בכלל כמו שכתבתי. וכתבו הרשב"א ז"ל התם בפ"ק דגיטין דה"ה הבא מחמת מלוה בכלל. וא"כ ה"ה זרע הזרע שכלם באים מחמת הראשון. והארכתי בדברים האלו אעפ"י שאינם מענין השאלה לפי שהם עניינים מצויים תמיד ולא נכתבו בבירור ויבואו לטעות בהם.
ומיהו כל זה אינו אלא במי שאינו חייב מן הדין והוא מעצמו משתעבד ומתנה, אבל במה שהוא חייב בו מן הדין כגון שיש עליו חוב הלוה למלוה שעבד לו עצמו לפרוע לו חובו ביום פלוני ומת לוה או מלוה חייב לוה ויורשיו לפרוע למלוה וליורשיו וכן כל כיוצא בזה, וכ"כ הרשב"א ז"ל בתשובה.
ואחר שנתבאר שאין שום צד בטול במכירתך לר' ברהון ולא במכירת חמיך אליך, הבחירה ביד ר' ברהון למי שירצה לתת המותר יתן. אבל אם בא לישאל עצה יועצים אותו להחזירה לך כיון שהוא יודע שחמיך חייב לך ושאתה חייב לשלם בעדו ואין אומרים שינתן ליתום מפני שהוא כושל יותר מכלכם שאין מרחמים בדין, שאפילו נדון שהמכירה בטלה, אתה יותר ראוי ליטול המותר מן היתום שאין היורש יורש אלא עד שפרעו בעלי חובות. וכ"ש שאביו צוה בשעת מותו והאמינך שאתה גובה מנכסיו אפילו מן היתומים קטנים כדאיתא בפרק שום היתומים ובפרק גט פשוט. ולא יהא זה ר' ברהון שליש, נאמן הוא ויעשה שליש מה שהושלש בידו שהרי הוא היה שם בשעת הצואה כפי מה שאמרת. ובברייתא דפ"ק דמציעא שנינו והשליש נאמן משניהם וכתבה הריא"ף ז"ל שם לפסק הלכה. ובפרק מציאת האשה ובפרקא דחסידי אמ' יעשה שליש מה שהושלש בידו. וכל מי שיש דבר בידו נאמן הוא עליו כדאמרינן בפרק זה בורר גבי ההיא סבתא דאפקידו גבה מלוגא דשטרי, וכן מבואר בפ' הכותב. ודאמרינן מצוה לקיים דברי המת כתב עלה ר"ת ז"ל דהיינו במה משולש ביד שליש. א"כ אפילו היו ברשות ר' ברהון מעות של מיתנא ושמע ממנו צואתו ואין שם עד אלא הוא נאמן הוא וחייב למסרם בידך משום מלד"ה. ואין עליך חיוב שבועה כלל שאם המעות הם של חמיך הרי הוא שמהו וידע ומצוה עליו לתתם בידך. ואם המקח קיים של ר' ברהון, והוא נותנם לך במתנה. ואם המקח בטל שלך הם לפי שר' ברהון מידך קנה ויחזיר לידך ואח"כ יהיה דין היתומים עמך וכשיבאו לדון עמך אתה טוען שאביהם חייב לך ואפילו לא היתה לך ראיה היית נאמן בשבועתך. ודברים ברורים הם לפי דעתי.
אמנם מה שרוצים לחייבך מחצה בחובו של ר' משה ן' עזרא, בירושלמי בפרק שבועת הפקדון אמרו וכחש בעמיתו פרט למכחיש באחד מן השותפים וכו' א"ר יוסי הדא אמרה שנים שלוו מאחד אע"ג דלא כתבינן אחראין וערבנים אחראין וערבאין הן, וכתבו הריא"ף ז"ל בהלכותיו לפסק הלכה, וכן הרמב"ן ז"ל בחדושיו בפרק המפקיד, והוסיף בו הרמב"ם ז"ל (בפכ"ו) [בפכ"ה] מהלכות מלוה ואפילו אחד מן השותפין שלוו או שלקח לשותפות אחראין וערבאין הם אעפ"י שלא פירש, א"כ כיון שהיית שותף עם חמיך ולקחת לאמצע חייב אתה לתת מחצה אם יש לו נכסים לחמיך או הכל אם אין כלום שחיוב השותף אינו אלא מתורת ערב כמו שביאר הרמב"ן ז"ל וכתב שכן היא סברת הר"מ ז"ל.
מיהו כל זה הוא אלו לא נתן לו חמיך העלייה בתורת משכון, אבל כיון שנתן לו העלייה בתורת משכון הרי הודה חמיך שאינך חייב לו כלום או היה ברשותך כלום מאותו החוב לא היה נותן לו משכון בעבורך. ועוד שר' משה ן' עזרא כיון שלקח ממנו משכון אינו יכול לתבוע אותך דבר עד שימכור משכונו. ואפילו אחר מכירת המשכון יראה שאין לו עליך כלום אם כתב לו בשטר המשכונא שמשכן לו אצלו העלייה בכל חובו שהרי נתרצה ר' משה שיהיה חובו על חמיך ולא עליך. ואם לא יספיק יטול מנכסיו ואם אין נכסים לחמיך המקום ימלא חסרונו. וזה מה שנ"ל. וה' יצילנו משגיאות.
@שו"ת הרשב"ש סימן יג
עוד שאלת. יבמה נפלה לפני יבם ואינו רוצה ליבם אלא לחלוץ ורוצה לפטור עצמו מכתובתה כיון שאינו מיבם. וטוען עוד שעל אחיו היו חובות והוא נכנס בהם ערב לישמעאלים ורוצה שיקדום הוא לכתובתה. ושאלת ג"כ שאם הוא רוצה ליבם והיא אינה רוצה מה דינה, ואם היא מורדת מה מפסדת. ואם הוא רוצה לחלוץ והיא רוצה להתיבם. ואם הוא רוצה לחלוץ או ליבם והיא אינה רוצה לחלוץ ולא להתיבם. ואם צריך להיות גט חליצה בכתיבה אשורית או לא.
תשובה. פיטור זה שרוצה לפטור את עצמו מכתובה אם הוא חולץ לא נמצא בשום מקום, אלא שאם יש [לאחיו] נכסים גובה כתובתה מהם, ואם אין לו נכסים אין היבם חייב לתת לה כלום משלו. ודוקא אם ייבם ואין נכסים לאחיו תהא כתובתה על נכסי היבם, אבל אם היו נכסים לאחיו כתובתה על בעלה הראשון, כדאיתא בפרק החולץ ובדוכתי אחריני, וכ"כ הר"מ ז"ל בפכ"ב מהלכות אישות.
וענין החובות שהיו על המיתנא ונכנס בהם היבם ערב, אם הם קודמים בזמן לכתובת האשה גובין תחלה, ואם זמן הכתובה קודם גובה תחלה, ואם הוא נכנס ערב לישמעאלים הוא הזיק את עצמו ורצה ליזוק בנכסיו והבריח ארי מעליה. ובירושלמי בפרק בתרא דכתובות אמרינן דהפורע חובו של חבירו פטור חבירו מלשלם לו כלום, אעפ"י שר"ת ז"ל אומר דוקא בחוב מזונות אבל בשאר חובות חייב לפרוע לו, הר"מ ז"ל כתב בפכ"ו מהלכות מלוה ולוה שהוא פטור בכל ענין. ובדין זה אפילו ר"ת ז"ל יודה שהאשה קודמת לפי שהוא פורע לישמעאלים וחוזר ורוצה לגבות מנכסי אחיו לבטל זכות האלמנה, וכיון שחוזר הדין עמו היא קודמת ודמי לנכנס ערב למלוה שלא ברשות לוה שאין הלוה חייב לתת לו כלום כמ"ש הרמב"ם ז"ל בפרק הנזכר.
ולענין אם הוא רוצה ליבם והיא אינה רוצה. זו מחלוקת ישנה שרבותינו הצרפתים ז"ל ורש"י ז"ל בראשם והרא"ש ז"ל מכללם סוברים דמצות חליצה קודמת למצות יבום, ונחלקו לב' כתות שכת א' סוברת שכופין אותו לחלוץ, וכת א' אומרת שאין כופין אותו לחלוץ ולא להתייבם. והרשב"א ז"ל ותלמידיו ג"כ סוברים דמצות חליצה קודמת. והריא"ף והר"מ ז"ל תלמידו סוברים דמצות יבום קודמת, ולפיכך פסקו דכותבין אגרת מרד על שומרת יבם.
ולענין ששאלת אם היא מורדת מה היא מאבדת. מאבדת היא העיקר והתוספת, כדאמרינן בפרק אעפ"י תנאי כתובה ככתובה דמי למאי נ"מ למוכרת ולמוחלת ולמורדת, אלמא מאבדת היא התוספת כמו העיקר ואבדה כל מה שקנה לה הבעל, ובלאותיה אם תפסם הבעל אין מוציאים אותם מידו, ואם תפסתם היא אין מוציאים אותם מידה. אבל מה שקנה לה הבעל אפילו תפסתו היא מוציאים אותם מידה כדמוכח התם בפרק אף עפ"י, וכמו שהאריך שם הריא"ף ז"ל, וכ"כ הר"מ ז"ל בפי"ד מה' אישות. וזהו מ"ש בפ"ב מהלכות יבום גבי יבמה כשרה שלא רצתה להתיבם שיוצאה בלא כתובה.
ולענין אם היא רוצה להתייבם והוא רוצה לחלוץ, בדידיה תלא רחמנא ומקרא מלא הוא ואם לא יחפוץ וגו'. ואם אינה רוצה לחלוץ ולא להתיבם כופין אותה לחלוץ או להתיבם, כדאמרינן בפרק אעפ"י וכ"כ הר"מ ז"ל בפ"ב מהלכות יבום וחליצה.
ולענין גט חליצה אם צריך להיות אשורית, לכאורה משמע שאין לכותבו אלא אשורית, מדאמרינן בפרק החולץ ובפרק מצות חליצה מר זוטרא שרטט וכתב להו להני קראי. וביאר הרמב"ן ז"ל בפ"ק דגיטין דלא בעי' שרטוט אלא כתיבה אשורית, וכן כתבו הרשב"א והר"ן ז"ל. אלמא כיון דבעי שרטוט משמע שאין כותבין אותו אלא אשורית. אלא שאין לחוש לכך דלא עדיף מגט דרחמנא אמר וכתב, ואפ"ה כשר בכל כתב, כדאיתא בפ"ק ובפ"ב דגיטין, וכ"כ הר"מ ז"ל [בפ"ד] מהלכות גרושין. ומה שהיה משרטט מר זוטרא הוא לפי שהיה כותבו אשורית.
@שו"ת הרשב"ש סימן יד
עוד שאלת. המקדש בעד אחד ושניהם מודים. בפרק האומר בקידושין אמרינן דהמקדש בעד אחד אפילו שניהם מודים אין חוששים לקדושין, וכן פסקו הריא"ף והר"מ ובעל העיטור והרא"ש ז"ל וגדולים אחרים. ואעפ"י שהסמ"ג ז"ל וגדולים אחרים. ואעפ"י שהסמ"ג מחמיר להצריכה גט לית דחש ליה, וכבר דחה דבריו הרשב"א ז"ל בתשובה וגער במי שרוצה להחמיר וכתב שאין להניח כל הגדולים ולסמוך על הסמ"ג, ואא"מ הרשב"ץ ז"ל הביא גם כן בתשובה ראיות לסמוך עליהם שלא להצריכה גט, על כן אין לחוש כלל להצריכה גט. ואעפ"י שיצא עליה קול שהיא מקודשת אינו קול לפי שלא הוחזק בבית דין כדאיתא בפרק המגרש וכן כתב הר"מ ז"ל בפ"ב מהלכות אישות, ולא הוחזק גם כן אלא על פי עד אחד ואין חוששין לו, וכן כתב א"א הרשב"ץ ז"ל בתשובה הנזכרת. ואם קדש בלא שדוכין חייב מכת מרדות, כדאמרינן בפ"ק דקדושין וביבמות פ"ק דרב מינגד למאן דמקדש בלא שדוכי וכן פסק הר"מ ז"ל בפ"ג מהלכות אישות. ואעפ"י שיש פוסקים כנהרדעי דלא מנגדין אלא למאן דמקדש בביאה, בכל אלו הארצות אינם מתנהגים אלא על פי רבינו הר"מ ז"ל. ואעפ"י שהקדושין בטלין אבל פריצותא דעבד עבד, על כן אם יראה לקהל יצ"ו וכ"ש למגדר מלתא שפיר דמי היה. אבל א"א הרשב"ץ ז"ל כתב בתשובה שכיון שהקדושין בטלין לא מנגדינן ליה.
ולענין הבועל את הבתולה, אם היא משלש שנים עד שתביא שתי שערות והיא אנוסה חייב בארבעה דברים קנס וצער ובושת ופגם. ואם היא מפותה חייב בכלם חוץ מן הצער דמפותה אין לה צער. ואם היא אנוסה ובוגרת אין לה קנס וחיב בשלש דברים צער ובושת ופגם. ואם היא מפותה פטור מכלם. ואעפ"י שבעל הטורים בהלכות אונס ומפתה תמה על הר"מ ז"ל שפטר המפתה מבושת ופגם, א"א הרשב"ץ ז"ל הגיה עליו וכתב שכיון שהיא בוגרת מחלה לו. ודינים אלו מתבארים בפרק ואלו נערות ובפרק נערה שנתפתתה וכתבם הר"מ ז"ל בפ"א ובפ"ב מהלכות נערה המאורסה. ושם בפ"א פירש איזהו אונס ואיזהו פתוי דוק וכו'.
ומה שאתה צריך לדעת שדייני חוץ לארץ אינם דנים זה, כדאיתא בפרק הכד ובפרק החובל, אלא שהגאונים ז"ל כתבו שמנדין אותו עד שיפייס. וכבר האריך בזה הרמב"ן ז"ל בס' המצות וכתבה הר"מ ז"ל בה' חובל ובעל הטורים בהלכות אונס ומפתה.
ומענין הנמצא בפנקס המיתנא נתתי לפלוני כך וכך ממה שהייתי חייב לו ונשאר לו עלי כך וכך, חייבים היורשים לתת מה שכתוב בו לפי שרגלים לדבר שבדקדוק כתב כך. וכ"כ הרא"ש ז"ל שבפנקס כל שרגלים לדבר שבדקדוק נכתב גובים בו אפילו מן היתומים, וכן בספר החשן כתוב בסי' [צ"א] בענין החנוני על פנקסו, וכן כתב א"א הרשב"ץ ז"ל בתשובה.
@שו"ת הרשב"ש סימן טו
עוד שאלת. אם סופר הגט הוא אחד מן העדים הגט כשר או פסול.
תשובה. גם בזו יש מחלוקת גדולה. שהנראה מדברי הריא"ף ז"ל בפרק התקבל שהוא כשר מדפסק באומר אמרו פסול, ומשמע דסבירא ליה ז"ל דחתם סופר כשר דהא בהא תליא. וכן הוציא מדבריו הרמב"ן ז"ל, וכן פסק בפרק המגרש. וכן דעת בה"ג ור"ח ז"ל והר"מ ז"ל ובעל העטור ז"ל. וכן כתב הרמב"ם ז"ל בפ"ט מהלכות גרושין, ולא השיגו עליו הראב"ד והר"ם הכהן ז"ל, נראה שהם מסכימים עמו בזה. אבל ר"י בעל התוספות ותלמידו רבינו ברוך ז"ל בעל ספר התרומה והר"ם מקוצי ז"ל תלמידו של רבינו ברוך מחמירים בדבר לפסול באומר אמרו ובחתם הסופר וקאמרי' דלא הוו תרי פסקי דסתרי אהדדי. וכן דעת הרמב"ן ז"ל לפסול בחתם הסופר, אלא שהוא מכשיר באומר אמרו, והרשב"א ז"ל הביא כל הסברות ולא כתב סברת הרמב"ן ז"ל ולא הכריע בדבר, ובספר אה"ע כתב בשם הרא"ש ז"ל שיש להכשירו בדיעבד, ועל זה ראוי לסמוך.
ומענין השליח שהוא אחד מן העדים. אין בזה בית מיחוש דהן הן שלוחיו הן הן עדיו אפילו לגיטין כדאיתא בפרק האיש מקדש ואיפסיקא הלכתא נמי התם דשליח נעשה עד. וכתב הר"מ ז"ל בפ"ט מהלכות גרושין וז"ל אמר לעשרה כתבו גט לאשתי וכו' אחד כותב ושנים חותמין, ואפילו היה הכותב אחד משני עדים והוא השליח כשר עכ"ל.
ומענין קצת טשטוטין שבגט. כשר הוא, מדתניא בתוספתא דבתרא ובסוף גיטין הביאוה המפרשים ז"ל בפ' התקבל, וכתבה הר"מ ז"ל בפ"ד מהלכות גירושין, נקרע כשר נתקרע פסול נקרע בו קרע של בית דין פסול נמוק [או] שהרקיב או שנעשה ככברה כשר נמחק או נטשטש ובבואה שלו קיימת אם יכול לקרות כשר ואם לאו פסול. וזה הגט אחר שהטשטושים שבו יכולים לקרותן, וכל שכן שאינן במקום התורף, כשר.
ומענין מה שלא כתבו העדים עד עד. כשר הוא, כיון שכתבו שמותם ושמות אבותיהם, דהכי תנן בפרק המגרש איש פלוני עד כשר בן איש פלוני עד כשר, איש פלוני בן איש פלוני אעפ"י שלא כתב עד כשר, אלמא דלא צריך עד אלא כשחותם שמו בלבד בלא שם אביו או שחותם בן איש פלוני ולא כתב שמו אבל אם חתם שמו ושם אביו לא צריך למחתם עד, ואנו שנוהגין למחתם עד לרווחא דמלתא הוא.
והנה הסכלת עשה לשלוח לי הגט, שאם לא ידעת דרכו היית כותב לי כל הענין ואני אשיבך מלין כאשר עשיתי עתה, וסכנתו בדרך שלש פעמים, והנני מחזירו לך כדתי שינתן כדת. וזו היא הדרך שתעשה, שתחזיר הגט ליד השליח ויכיר שהוא הגט שמסר לו הבעל ויבא לפני בית דין ויוציא הגט מתחת ידו ויאמר בפניהם הגט הזה בפני נכתב ובפני נחתם לשם הבעל ולשם האשה לשם גרושין, ושהעדים חתמו בו לשם האיש והאשה הנזכרים ולשם גרושין, ושהבעל מסר לו הגט מידו שיתננו ביד אשתו הנזכרת ליתגרש בו מרחמון הנזכר, ושאמר לו רחמון הנזכר בפני עדים שיד זה השליח כידו וכשיגיע הגט הנזכר מיד השליח הנזכר או מיד שלוחו או שליח שלוחו תהא מגורשת ממנו הנזכר ומותרת להנשא לכל אדם כאלו הגיע הגט מידו לידה, ושאם לא יוכל (יבא) [לבא] לאלגזאיר ישלחנו לה עם שליח ושהוא מפני סכנת הדרך אינו יכול לבוא לכאן, ושהוא ממנה לפני ב"ד ועם ב"ד פלוני שפלוני הנזכר ימסור הגט הנזכר ביד פלונית הנזכרת הוא או שלוחו או שליח שלוחו, ושמעת שיגיע הגט הנזכר מיד פלוני או מיד שלוחו או שליח שלוחו תהא האשה הנזכרת מגורשת מהאיש הנזכר ומותרת לכל אדם. והבית דין יכתבו שטר זה נסחו:
במותב תלתא כחדא הוינא אנחנא בי דינא דחתימין לתתא כד אתא קדמנא פלוני בן פלוני ואמר לנא, דעו רבותי כי רחמון בן פלוני מנה אותי שליח להביא גט לאשה מכיון שהיא דרה עתה באלגזאיר והגט הנזכר נכתב ונחתם לפני, ויסדר הענין כמו שכתבתי לך עד ומותרת לכל אדם. ואנחנא בי דינא הז[ד]קקנו לדברי פלוני הנזכר ושמענו כל דבריו והסכמנו עמו במינוי שליחות פלוני כנזכר למעלה. ולהיות לראיה ולזכות למרת פלוני כתבנו וחתמנו מה שהיה בפנינו וכו'.
ומענין אונה לעצם לבדו. כבר שאל על זה זולתך משם והנני אני כותב לך מ"ש לו א"א מהרשב"ץ ז"ל כדי שתעמוד על אמתת הדברים. וז"ל. כתב הרב ר' יעקב בן הרב ר' אשר ז"ל בספר יורה דעה מהטורים ז"ל, והא דדופן סותם דוקא שהוא כנגד הבשר שבין הצלעות והוא מסובך ונאחז היטב לבשר, ואם הוא כנגד הצלעות אינו סותם, ואם הוא כנגד הבשר וגם כנגד הצלעות, יש מי שהתיר ויש מי שאסר, ורש"י ז"ל דקדק דסביך בבשרא אבל בגרמא לא לפי שאין דבוקו חזק, ודסביך בבשרא וגרמא יש מי שמתיר ויש מי שאסר. ורמב"ם ז"ל כתב ואבא מארי מן האוסרים ואני מן המתירים. והרא"ש ז"ל כתב ורואה אני דברי האוסרים בבשרא וגרמא כיון דבגרמא לחודיה לא חשיב סתימה ה"ה לבשרא וגרמא דנהי שהבשר סותם כנגדו לא מהניא אותה סתימה כיון שכנגד העצם אינו סותם. ורב שר שלום התיר אפילו אינו מסובך הרבה אלא (סבוך) [סרוך בו] מעט. וכ"כ רבינו גרשום ז"ל, והוסיף להתיר אפילו סרוך בצלעות אלא שהחמירו להצריך בדיקה ולא משום רעותא בצלעות, שאף בסרוך הבשר היה מצריך בדיקה ולא מחלק בין עצם לבשר בשניהם היה מתיר בסרוך וע"י בדיקה. והעיקר כמו שכתבתי דלעצם אפילו בדיקה לא מהניא ולבשר שרי אפילו בלא בדיקה עכ"ל הספרי. ובדיקה שאמרו היא הנפיחה. ולא ביאר דעתו לעצם ולבשר אם כדברי המחמיר או כדברי המיקל. אבל לעצם לבדו לא הזכיר קולא שאפילו המיקל אינו מיקל אלא בבדיקה, וכן נוהגים להחמיר בכל ארץ אדום וארץ ישמעאל המתנהגים עפ"י הרמב"ן ז"ל והטורים וכן ראוי לנהוג, ועל זה סמכתי בקונרסי וכן אנו נוהגים במקומנו מימי הראשונים הרבנים והמיקל בזה אין רוח חז"ל נוחה הימנו. ואעפ"י שהעידו על הר' בנימין ז"ל שהיה מתירה זה היה קודם שעמד על קונדריסי שחברתי בהלכות בדיקה והנו שם ביד בנו יצ"ו, עכ"ל א"א מהרשב"ץ.
@שו"ת הרשב"ש סימן טז
עוד שאלת. ראובן קנה משמעון סחורות בסך דינר הליטרא ולהוליכה לעירו, ולאחר ימים כשבא לפרעו לא מצא ממה לפרעו, הגבהו מהסחורות עצמם בסך חצי דינר הליטרא, ושמעון תובע עכשיו שארית מעותיו, וראובן אומר לו אין לך עלי כלום, לפי שהסחורה שנטלתי ממך ביוקר נטלת אותה אתה ממני בזול וזה רבית, ושמעון טוען הסחורה שקנית ממני היה כן השער ואם אח"כ הוזל השער באחריותך הוזל, ועוד שסחורתי כבר מכרת וזאת אחרת.
תשובה. אם לא היה כן השער בשעת המכירה וריבה עליו כיון שעדיין לא פרעו יגבה לו. ומה שריבה עליו בין הוקר השער בין הוזל השער אח"כ, כיון שבשעת המכר היה השער ידוע, והוא ריבה השער הנהוג שמוכרים בו הסוחרים בביתם, אבק רבית הוא, כיון שעדיין לא נפרע יכול הוא לתפוס הלוה תחת ידו במה שהוסיף עליו. אבל אם מכר לו בסך הנהוג בבית הסוחרים אעפ"י שאדם מוכרו בשוק בזול אין בכך כלום, שהרבה יש בין מכור לי בין קנה ממני. וכ"ש אם קנה ממנו בשעת היוקר בשער שבבית הסוחרים ואח"כ הוזל ואפילו חזר ולקח ממנו הסחורה עצמה בעינא מותר כיון שנמשך, וכן אמרינן בפרק איזהו נשך בשמשך, שלא אסרו חז"ל דבר זה אלא בשיש בו הערמה, וכדאמרינן בפרק הנזכר יש דברים מותרים ואסורים משום הערמת רבית, כיצד אם א"ל הלויני דינר א"ל מעות אין לי פירות יש לי ונתן לו בדינר פירות וחזר ולקחם ממנו בפחות, ה"ז אסור מפני הערמת רבית. וענין מוכיח מתוכו שלא נאסר דבר זה אלא כשנעשה בהערמה אבל בנד"ד כזה שקנה ממנו הסחורה בשער הרגיל ואח"כ הוזלה וגבה ממנו סחורתו בחובו בפחות ממה שקנה אין בזה ריבית ולא הערמת ריבית.
@שו"ת הרשב"ש סימן יז
עוד שאלת. ראובן קנה משמעון ליכ"א ונשארה ברשותו ובדקה ומצאה שאינה צובעת ועתה רוצה להחזירה.
תשובה. אם הליכ"א הזו אין מומה ניכר אלא אחר הבדיקה, אם בדקה ומצא בה מום הרי הוא כמוכר לחבירו חטים יפות ומצאן רעות שהקונה יכול לחזור בו, כדאיתא בפרק הספינה, וכתבה הר"מ ז"ל בהלכות מכירה בפ"ז. ומיהו אם אחר שראה שאינה צובעת יפה וחזר וצבע בה או מכר ממנה, שוב אינו חוזר בו. ולענין טענות שביניהם, כיון ששמעון שטרו בידו הוא נאמן בדבריו ואם רוצה להשביעו משביעו כנ"ל.
@שו"ת הרשב"ש סימן יח
עוד שאלת. ראובן מכר לשמעון ספר אחד בג' דינרי זהב ונתן לו ב' דינרים והמחהו בדינר אצל חבירו במעמד שלשתן וקנו מידו, אח"כ אמר ראובן לשמעון החזיר לי הספר וארויח אותך ה' זוזים ונתרצה בזה, למחר כשתבעו שמעון במעותיו שיחזיר לו הספר א"ל משטה הייתי בך, ועמדו לפניך לדין ופטרת ראובן ובטלת המקח, ואמרת שקצת חבריך חלקו עליך ורצית לדעת אם האמת אתך.
תשובה. טענת חבריך לא שמעתי אמנם כפי הצעתך יפה דנת יפה זכית. כי מן הדין המכר האחרון אינו כלום שכיון שמשך זה את שלו והאחר קבל מעותיו והמחהו אצל חבירו במותר מעותיו במעמד שלשתן נסתלק דין עאיל ונפיק אזוזי הנזכר בפרק האומנים ונגמר המקח. ואם אח"כ חזר ומכרו לו בלא קנין סודר ובלא משיכה וחזר בו אפילו מחוסר אמנה אין בו כדאיתא בפרק הזהב, ואפילו אם נתן לו מעות לא היה עליו אלא דין מי שפרע כדאיתא התם.
ואני סובר שאותם שחלקו עליך הוא אם א"ל בלשון שקורין בלשון ערבי אקאל"ה, וכפי דיננו אם היה בדברים לבד אינה כלום שאינה נגמרת אלא באותן דרכים שהמכר נגמר. ואם המכר נעשה בקנין סודר ועדיין לא נתן המעות וא"ל אקאלך אלל"ה ונתרצו שניהם נתבטל המקח, שכיון שמעותיו הם בידו הוה ליה כאלו קנאו במעותיו, והוי דיניה כמוכר במעות והחפץ בעליה המושכרת אצל לוקח ולא חייש למימר ליה נשרפו חטיך בעליה כדאיתא בפרק הזהב ובפרק הספינה וכתבה הר"מ ז"ל בפ"ג מהלכות מכירה.
וכן אם נתן לו מעות ולא משך ולא קנה בק"ס שאין לו עליו אלא דין מי שפרע כדאיתא בפרק הזהב אם א"ל אקאל"ך אלל"ה [ונתרצה חבירו בטל המקח, וכן דנתי בפני א"א מהרשב"ץ ז"ל, ואע"פ שלא היה כן חזר והודה לדברי ז"ל.
ומיהו כשאדם מוכר בין קרקע בין מטלטלין ועאיל ונפיק אזוזי שהמקח בטל כדאיתא בפרק האומנים וכמו שהאריכו המפרשים ז"ל בדין זה שם ובפ"ק דקידושין וכמ"ש הר"מ ז"ל בפ"ח מהלכות מכירה אם א"ל אקל"ך אלל"ה] אעפ"י שמיד נתן לוקח מעותיו אחר דבור זה נתבטל המקח. אלא שצריך לעיין מי אמר למי, שכפי דעת קצת סוברים שכל אחד מהם יכול לחזור בו כדעאיל ונפיק אזוזי בין שאמר מוכר בין שאמר לוקח נתבטל המקח ולסברא זו נוטה דעת הרא"ש ז"ל. אבל לסברת הר"מ ז"ל והראב"ד ז"ל שסוברים דבעאיל ונפיק אזוזי אינו מבטל המכר אלא המוכר, אבל הלוקח אינו מבטל לו. ואם אמר הלוקח שהחפץ שבידו אקאל"ך אלל"ה אפילו נתרצה מוכר שצריך לקבל המעות לא נתבטל המכר הראשון, ויטול החפץ מיד לוקח ראשון. והארכתי לך בזה לפי שהוא דבר מצוי ולא נמצא בדבר לאחד מן הראשונים, ודברים ברורים הם כפי דעתי, וה' יצילנו משגיאות.
@שו"ת הרשב"ש סימן יט
עוד לתלמידנו הותיק ר' יוסף זמרון יצ"ו
בהיותו בעיר קסנטינה.
שאלת. ראובן קנה משמעון ליכ"א בסך ידוע בהמתנה, ובאותו הזמן שקנה הליכ"א לא היה שוה כל כך, והוסיף עליו המוכר הרבה, והקונה מחמת שהיה לו חנות לא התבונן בסך, ועתה בא שמעון ותובע מעותיו, וראובן טוען שהיה בסך ההוא תוספת ולא יתן לו אלא מה שהיה שוה, ורצית לדעת דעתי בזה.
תשובה. בפרק איזהו נשך גרסינן, א"ר נחמן טרשא שריא, איתיביה רמי בר חמא לרב נחמן ואמרי לה מר עוקבא בר חמא לרב נחמן אם לגורן בי"ב מנה אסור. פירוש מתניתין הוא מכר לו את השדה וא"ל אם מעכשיו אתה נותן לי זה הרי היא באלף זוז ואם לגורן בי"ב מנה אסור. א"ל התם קץ ליה הכא לא קץ ליה, כלומר במכר לו את השדה וא"ל אם במעכשיו בכך ואם לגורן בכך הרי קצץ לו את התוספת, אבל בטרשא שמכר לו סתם לא קצץ לו התוספת. ובטרשא זו נתחלפו הפירושים. שרבי' חננאל ז"ל פירש שמכר לו הפירות במרחשון ומתנה לפרוע לו המעות באייר בשער של אייר, ופירוש לא קץ ליה שלא פירש לו התוספת, אלא שא"ל תן לי כמו ששוין פירותי בעת שתפרעני דמיהן ולא קץ כמה אלא בין יוקר בין זול. וכ"כ רבינו יצחק בר' ראובן אלברגלוני ז"ל. ורבינו שלמה פירשה למכור סחורה בהמתנת מעות ביותר מדמיה ובלבד שלא יפרש לו אם מעכשיו הרי הוא בפחות אלא ימכור סתם בכך וכך ליום פלוני והיינו פירושא התם קץ ליה הכא לא קץ ליה. ולפי פירושם של גאונים ז"ל הדבר ברור דלית הלכתא כרב נחמן, דבפירוש אמרינן בגמרא התם דלית הלכתא כטרשי פפונאי, פירוש שאין הלכה כטרשא שהיה עושה רב פפא, דאמרינן התם דרב פפא הוה אמר טרשא דידי ודאי שריא, ומאי טעמא שכתב שבדאי לא פסיד זוזי לא צריכנא, מלתא הוא דעבידנא גבי לוקח. פירוש שרב פפא היה עושה שכר ומוכרו במרחשון במה ששוה באייר בין ביוקר בין בזול והיה אומר שהשכר שלו היה יכול להמתין עד אייר והוא לא היה צריך למעות עד אייר ולא היה צריך למכרו עכשיו מפני פחד שלא יתקיים השכר ולא מכרו ללוקח אלא כדי להשלים חפצו של לוקח, וא"ל רב שישא בריה דרב אידי לרב פפא מאי חזי מר דאזיל בתר דעתיה דידיה ליזיל מר בתר דעתיה דלוקח דאלו הוו ליה זוזי הוה שקיל כי השתא השתא דלית ליה זוזי שקיל ביוקרא דלקמיה. כלומר אתה לא הבנת אלא לפי מחשבתך אבל הלוקח אלו היה לו מעות לא הוה קונה ממך בשער של אייר ולהכניס עצמו לידי ספק בין ביוקר בין בזול א"כ התוספת הזה שמוסיף אינו אלא מחמת המתנתך וכל אגר נטר לי אסור שזה הוא כללא (דברייתא) [דרביתא]. ולפי פירוש של גאונים ז"ל שכתבתי למעלה בטרשא דרב נחמן שוה היא לטרשא דרב פפא וכן פירשוה הגאונים ז"ל, א"כ כי היכי דאמרינן דלית הלכתא כרב פפא ה"נ לית הלכתא כרב נחמן, וכן דעת רבינו הגדול הריא"ף ז"ל. אבל אחרים פוסקים כר"נ ועל דרך פירושו של רש"י ז"ל שכתבתי למעלה.
אבל הרמב"ן ז"ל כתב שאפילו לדברי רש"י לא התיר ר"נ לומר לזמן פלוני בכך וכך, אלא כששער אותו זמן הוא ביוקר והשער שמתנה עמו הוא שער של אותו זמן ברוב השנים לא מחזי כאגר נטר לי. והנה מדברים אלו תמצא הדין מפורש שאפילו לדעת הפוסקים כרב נחמן לא התירו אלא בפירות שהדבר ידוע שברוב השנים הם מתיקרים באותו זמן או בסחורה שמנהגה בכך אבל בדבר שאין דרכו ברוב השנים להוסיף בזמן שקבע לו אסור אפילו לר"נ. וז"ל (הרמב"ם) [הרמב"ן] ז"ל שכתב בחדושיו שם, וכתבתי זה מפני ששמעתי אומרים דהלכה כר"נ כפי פירש"י, ודרב פפא כדקץ ליה ואמר אם מעכשיו ואין הלכה כמותו. וע"כ נהגו ליתן פירות בכפלים וכפלי כפלים מכדי דמיהן לזמן ואומרים דכיון דלא פסק אם מעכשיו שרי, ודבר זה איסור גמור לדברי הכל כיון שלא פסק עמו בכעין השער שיצא. ומדרב פפא נלמוד דאמר שכדאי לא פסיד זוזי לא צריכנא, אלמא כעין אותו השער הוא מתנה. ומתניתין דקתני ואם לגורן בי"ב מנה אסור מפני שאמר מעכשיו ואם לא אמר [אם] מעכשיו מותר משום דבגורן יוקרא ארעא ושויא י"ב מנה ברוב השנים כדאמרינן בב"ק דבניסן יקראן ארעא וביומי תשרי זיילן, עכ"ל. והרי הכל מבואר שמכר כזה שמכר לו בהמתנה לזמן ידוע ובעת המכר לא היה שוה כ"כ אסור. וכ"כ הר"ם ז"ל בפ"ח מהלכות מלוה ולוה וז"ל, אם מכר לו מטלטלים עד זמן פלוני במאה והיו שוין בשוק למי שקונה במעותיו מיד תשעים ה"ז אסור ואינו נותן לו אלא תשעים או מחזיר מידו סחורתו אם הייתה קיימת.
והרב בעל הטורים ז"ל כתב בספר יורה דעה בהלכות רבית וז"ל, כשם שיש רבית בהלואה כך יש רבית במכר, כיצד מכר לו דבר שוה י' זהובים בי"ב בשביל שימתין לו במעות אסור אפילו אם המוכר עשיר ואינו צריך למעות ולא היתה הסחורה נפסדת אצלו, בד"א בדבר ששומתו ידועה כמו פלפל ושעוה או כל דבר שיש לו שער ידוע, אבל טלית שאין לו שער ידוע ואין שומתו ידועה יכול למוכרו ביוקר בשביל המתנת המעות, ובלבד שלא יאמר לו בפירוש אם תתן לי המעות מיד הרי הוא לך ביו"ד זהובים ואם לאחר י"ב חדש בי"ב זהובים. ונראה שאפילו אינו מפרש בהדיא אין היתר אלא במעלהו מעט אבל אם מעלהו הרבה עד שניכר לכל שבשביל המתנת המעות הוא מעלהו ה"ל כמפרש, עכ"ל. ובמ"ש הרב ז"ל אפילו אם המוכר עשיר ואינו צריך למעות ולא היתה הסחורה נפסדת אצלו יראה לי שצריך להוסיף ואפילו שוה הסחורה כך ברוב השנים, דכל מה שכתב הוא טרשא דרב פפא דאמר זוזי לא צריכנא והיינו שכתב ואפילו המוכר עשיר ושכראי לא פסיד והיינו שכתב ולא הייתה הסחורה נפסדת, ודרב פפא נמי שהשכר שלו היה שוה כך בניסן ברוב השנים, שכך הוא המנהג שהשכר במרחשון בזול ובאייר מתיקר כפי דעת קצת הפירושים ואעפ"כ אמרו שהוא אסור. הילכך אם הדבר הזה יכול להתברר בעדים שהליכא לא היתה שוה כל כך באותו זמן וניכר שהתוספת שהוסיף עליו הוא מחמת הארכת זמן, אסור לתת אותו תוספת, ואע"ג דאבק רבית הוא ואינו יוצא בדיינים היינו אם כבר גבה כל מעותיו, אבל אם לא גבה כל מעותיו ממה שנשאר בידו יגבה התוספת שהוסיף עליו ואפילו אם היתה מלוה בשטר. ולא אמרינן דוקא במלוה ע"פ הוא שמנכה לו את הרבית אבל במלוה בשטר אינו מנכה לו כלום מהדמים, לא היא, שאפילו במלוה בשטר מנכה לו הרבית.
וז"ל א"ז הרמב"ן ז"ל שכתב בחדושיו, ומיהו כל אבק רבית (דאכסי) [דאכתיב] בשטרא וזקפיה אקרנא (מגבי) [מנכי] ליה מניה ולא מגבינן ליה דקי"ל שטר העומד לגבות לאו כגבוי דמי וכ"ש האי דאסור הוא ולא נתן לגבות, וכזה (הודה) [הורה] רבינו הגדול ז"ל בתשובה וא"צ לפנים. ורבינו הגדול שמזכיר הוא הריא"ף ז"ל, ואין צריך לפנים ר"ל שאין צריך להכניס זה לבית המדרש ולשאול עליו שדבר ברור הוא, ולשון גמרא הוא בפ"ק דמציעא, זהו שורת הדין בזה. ואם המוכר לא ציית דינא משמתינן ליה כדאיתא בפרק בתרא (דמ"ק) [דב"ק] וכן כתב הר"מ ז"ל בפ"ו מהלכות ת"ת.
ולענין מה שכתב הר"מ ז"ל בפ"ח מהלכות מלוה ולוה או מחזיר מידו סחורתו אם היא קיימת, אין דבריו מוסכמים מהכל, שרבינו האיי גאון ז"ל כתב בתשובה דהיכא דאית ביה איסורא דאוסיף בדמים משום אגר נטר ליה לא בטלין זביני אלא קיימין בין על לוקח בין על מוכר. ובספר החשן בסימן (ר"ט) [ר"ח] כתב מקח שנעשה באיסור כגון שהוסיף בשוויו בשביל המתנת המעות או שפסק קודם שיצא השער ולא היה למוכר ונתקיים בקנין המקח קיים ויתן בשער של היתר ואין אחד מהם יכול לומר המקח בטל כיון שנעשה באיסור אלא מכיון שקנו באחד מדרכי ההקנאות המקח קיים והרבית שבו אין מוציאים מיד המוכר, עכ"ל. וכ"כ בספר יורה דעה בהלכות רבית.
אמנם ראיתי שהרמב"ן ז"ל מפקפק בתשובת הגאון ז"ל מחמת שמצא תשובה אחרת לגאון ז"ל בעצמו על שנשאל במי שנתן לחבירו מעות פחות משער שבשוק ואמר הלה שהעסק בטל הואיל ונכנס בו רבית, והשיב הגאון ז"ל, עיקר הדין דלא קנסינן היתרא אטו איסורא כרבנן, אבל כאן (דק' תלי) [דלקבולי] עליה מי שפרע. ואלמלא שרבינו הרמב"ן ז"ל פקפק בדבר איני רואה סתירה בדברי הגאון ז"ל שיהיו סותרים זא"ז, דכשאמר בתשובה הראשונה שהמקח קיים [,,,] היינו כשלא נקנה המקח בדרך מדרכי ההקנאות ואין עליו אלא דין מי שפרע בלבד, וכן משמע מדברי החשן שכתבתי למעלה. אבל מ"מ כיון שרבינו הרמב"ן ז"ל רפיא בידיה, והרמב"ם ז"ל כתב שהמקח בטל, אעפ"י שהגאון ז"ל ובעה"ט כתבו שהוא קיים, ראוי לדון עפ"י הרמב"ם ז"ל וכ"ש בארצות אלו שמתנהגים על פיו, וכ"ש שהדעת מכרעת לבטל המקח כל שהמוכר רוצה לבטלו שלא יעלה על הדעת שזה ימכור את שלו כ"כ שלא מכרו לו אלא מחמת תוספת וכיון שנתבטל התוספת טועה הוא בממכרו ויחזור לו את שלו, אבל אם מוכר רוצה לקיים המכר ולנכות התוספת של הרבית המקח קיים כנ"ל. ואעפ"י שאין הדבר הזה מענייני השאלה הזו כתבתיו לך להתלמד ממנו במקום אחר בע"ה.
@שו"ת הרשב"ש סימן כ
עוד שאלת. מה טעם מתחילים והוא רחום קודם ברכות ק"ש בערבית, וכתבת כי בקסנטינ"ה אומרים אותו קודם כל ג' תפלות.
תשובה. דבר זה כמה טעמים נאמרו בו. י"א לפי שבשחרית ומנחה יש תמידין שמכפרים אבל ערבית שאין תמיד מכפר תקנו לומר והוא רחום. וי"א לפי שנהגו להלקות ערבית אחר שחטאו היום ובמלקות מתכפר להם, לכך נהגו לומר והוא רחום אחר מלקות. [וגם] מפני שאומרים אותו ג"פ בשעת מלקות כי יש בו י"ג תיבות הרי בג"פ ט"ל תיבות כמנין המלקות. ומפני ב' טעמים אלו אין אומרים אותו בשבתות וי"ט לפי שבליל שבת ליכא פדרים ואברים וגם אין לוקין ערב שבת. וכן כתב בעל המנהיג ז"ל.
וי"א שלכך אומרים אותו בתפלת ערבית ולא בשאר תפלות, לפי שבכל אותן התפלות היו מקריבין קרבן ומתכפרים להם עוונותיהם, אבל ערבית שלא היו מקריבים קרבן תקנו לומר והוא רחום לבקש רחמים לכפר על כל עונותינו. והטעם שאין אומרים בלילי שבתות וי"ט הוא שלא ניתן רשות למשחית לחבל בלילי שבתות וי"ט כשאר לילות כמ"ש בו תרמוש כל חיתו יער. ולפיכך אנו אומרים בשאר לילות פסוק זה מפני ששלש כתות של מלאכי חבלה נרמזות בו משחי"ת א"ף וחמ"ה, דכתיב ולא ישחי"ת והרבה להשיב אפ"ו ולא יעיר כל חמת"ו. וזה הטעם נכון הוא וטוב בעיני מכל מה שנאמר בו. ולפי כל זה אין טעם לאמר בשאר כל התפלות אלא בערבית בלבד.
אבל יש טעם אחר על מה שיסמוכו קהל קסנטינ"ה שנוהגים לאומרו בשאר התפלות, והוא עפ"י המדרש שאומר לעולם לא לן אדם בירושלים ועון בידו שנאמר צדק ילין בה, תמיד של שחר מכפר עון הלילה [ותמיד הערב מכפר עונות] (ו)היום. ולפי טעם זה יותר ראוי לומר בתפלת המנחה מבתפלת ערבית, אלא שבתפלת ערבית יש טעם משום אברים ופדרים לכך אומרים אותו בג' תפלות. אלא שבעלי הטעם הזה לפי מנהגם שלא הורגלו לאומרו כי אם בערבית בקשו למצוא היכן אנו אומרים והוא רחום שבבוקר ואמרו שבסדר קדושה אנו אומרים אותו ובפסוקי דזמרה. כל זה דחוק לפי הטעם הנזכר. ולפי מנהג קסנטינ"ה הוא נכון וברור למה נאמר בג' תפלות עם מה שהוספתי אני בו ביאור, ומצאנו סמך למנהגם מה שלא מצא עדנה מנהיגם.
בענין הצואה. כל מה שאתה מרבה להוסיף בה דברים אתה מרבה הבל ועמל ויגיעה. כי לפי המובן משאלתך שחמשה היו והעידו ב' מכללם, אעפ"י שהיו קרובים בכללם כיון שלא הזמינם הכל לעדות יעידו הכשרים. שכבר כתב הרמב"ן ז"ל בפרק יש נוחלין שאין להזמין עדים כשרים מחמת קורבה בעדות קדושים, וכ"כ המפרשים ז"ל בפ"ק דמכות, אלא אם ראו כלם העדות יבואו ב' מהם ויעידו ואין פסלותן אלא כשהזמין כלם להעיד. ואל תטריח עצמך בזה יותר כי מדבריך אני מכיר כי הצואה היא כשרה והשטרות ראיתי שכהוגן נכתבו ואינך חולק אלא מחמת התאוה, ואל תרגיל עצמך בכך כי תרבה המחלוקות ולא תלמד ליראה, ואני מזהירך שלא תרדוף אחר התאוה והכבוד והשתפל תתגדל והיו הכל מתפארים בך, ואם בתחלה תהיה מצטער לסוף ישמח לבך וישישו בני מעיך בקרבך ואם רוח עוצב בך רוח נדיבה תסמכך ותניח לך מרגזך ומעצבך.
מה שהשגת עליהם שבשטר אחד כתוב ב"ת זר"ב ובאחד כתוב זר"ב אלדא"ר, אין בזה טעות כיון שהעדים מכירים שעל אחד בלבד הוא העדות ואין חוששין אלא כשיש שני יוסף בן שמעון בעיר אחד.
ומה שכתבת שגרשה בגט כשר ואמרת שאין צריכין לכך. גם זה הבל, שאפשר שנקראת גרושה ואין גיטה כשר, כגון שכתב לה הרי את מגורשת ממני ואין את מותרת לכל אדם שהיא גרושה לכהן ואינו גט, וזהו רוח הגט שפוסל בכהונה כדאי' במס' יבמות.
ומה שכתבת בענין סלוק העדים, הכל הבל כי הכל הולך אחר המנהג בזה, ועוד מהיכן יביאו עדים להעיד בהקדש כזה.
ומה שכתבת בענין ההקדש שאמרת שכתב א"א מהרשב"ץ ז"ל. כן הוא, אבל היה הקדש סתם וקרובים קודמים, אבל זו שצותה לפדות תפוחי ס"ת אין לשנותו דמצוה לקיים דברי המת, וכ"כ המפרשים ז"ל בפרק בני העיר.
ומה שאמרת על כתובה של אמה של בן פטא"ל. אני מאמינך בזה כשאמר תנו שטר לפלוני צריך שימסרנו לו, אבל אם לא אמר תנו שטר אלא יטול פלוני ופלוני מה שיש לי כל פלוני די, ששכיב מרע שאמר הלואת[י] [ל]פלוני קנה וא"צ לא מעמד שלשתן ולא משגרת השטר כדאיתא בפרק מי שמת.
ומה שתפסת עליהם שכתבו ומה שישאיר, ולא היה להם לכתוב אלא ומה שישאר, וטעו כפי דעתך בדקדוק הפעלים. לא כן חשבו הם אלא שבוש לשון הקריאה המורגלת אצלם הוא שהביאתם לידי כך.
ומה שכתבת שלא תמצא לשון צואה כי אם בלשון תנו. כן הוא שלא תמצאנו אתה לפי שלא למדת ואלו למדת תמצא.
ומה שתפסת עליהם שכתבו אנו בי דינא ולא כתבו שלשה. אין עליהם תפיסה, שאפילו כתבו אנו עדים וחתמו בלשון דיינים כשר וכן הוא בפרק השולח גט בגמרא. סוף דבר לא ישר בעיני דבר מכל מה שכתבת וגברה עליך התאוה והניח לך, וכלך מדרך זו ואל תבא בתוך ביתם לרדותם ולהקיפם חבילות חבילות תשובות שאין בהם ממש, לך לדרך נכוחה וישרה והתעסק בלימודך ואל תכניס עצמך במחלוקת כי אני חושש עליך, והחכם עיניו בראשו.
אותן הקדמות שעשית לתקון סופרים טובים הם, אבל יהיו לך לבדך ולא תכתבם על ספרי כי אין אני רוצה להוסיף בו דברים. וקריאת שם התשובות עד שאחוק אותם על ספר ב"ה, שזהו שאומרים במשל הער"ב עד שיוליד ונקרא לו שם, ודרך מליצה אני אומר לא תקרא לה שם עד שתאפה.
ומ"ש רש"י ז"ל בפירוש החומש על וכל חום בכשבים שחמימות, הוא טעות בספרך וצריך להיות שחמתית ונמצאת לבנה. והוא לשון רז"ל במסכת בבא בתרא בפרק המוכר את הספינה בענין מקח טעות, דתנן התם ארבע מדות במוכרים מכר לו חטים יפות ונמצאו רעות הלוקח יכול לחזור בו רעות ונמצאו יפות מוכר יכול לחזור בו רעות ונמצאו רעות יפות ונמצאו יפות אין אחד מהם יכול לחזור בו, שחמתית ונמצאת לבנה לבנה ונמצאת שחמתית וכו' שניהם יכולים לחזור בהם. ומשמע שחמתית שהיא נוטה לאודם הפך לבנה שכך הוא דרך החטים שיש מהם אדומים.
משחל בניתא מחלבא, ר"ל כמשך השער מהחלב. משחל היא מושך תרגום כי מן המים משיתהו שחלתיה, ובניתא היא השערה, וחלבא הוא החלב, ודבר זה הזכירוהו רז"ל בפ"ק דברכות על מיתת נשיקה.
@שו"ת הרשב"ש סימן כא
עוד שאלת. מפני מה לא הזכיר בברכות וקללות שבהר גריזים ובהר עיבל כי אם אותם עשתי עשר ולא יותר. ולמה לא הזכירה התורה הברכות כי רז"ל אומרים שכנגד כל ארור היה שם ברוך. ומה ר"ל קללות שבת"כ הקדוש ב"ה אמרן.
תשובה. בעלי הפשט אמרו שכל אלו לא ידע בהם אדם אלא הקב"ה בלבד ויוכל לעשותם בסתר. וזהו שאמר בתחילה, ושם בסתר להעיד על כלם והחל מהעיקר הכופר בעיקר, ואחריו במקלה אביו ואמו שכבר הוקש (כבודו לכבודם) [כבודם לכבודו]. וקצת הקשו ע"ז שהרי שאר עריות יוכלו לבוא עליהם בסתר ולא הזכירם. ואחרים ראיתי שכתבו כי השבטים היו י"ב הסר משם שמעון שלא היה בברכות אביהם ולא בברכת מרע"ה ולפיכך לא הזכירו בקללות כי אם י"א. וגם זה לא ישר בעיני שהרי היו שם ברכות כנגד אותן קללות, אולי ירצו לומר שהברכות לא נזכרו בפירוש. אבל הטוב שנאמר בזה הוא מ"ש רז"ל בפרק ואלו נאמרים שכלם בנואף ונואפת הם, דאלו עושה פסל ומסכה בארור סגי ליה בתמיה, אלא כגון שבא על הערוה והוליד ממנה בן והוא ממזר ובוש מעצמו שאינו יכול לבוא בקהל והולך ועובד ע"ז, ובכאן כלל כל העריות שהוליד מהן ממזר. וכן שאר העריות המוזכרות בפרשה שוכב עם חותנתו ואשת אביו ועם אחותו למיקם עלייהו בתרי ארורי, ושוכב עם בהמה היא אשת איש שעושה מעשה בהמה שמנאפת, מקלה אביו ואמו שגדלו גדולים רעים בתוך ביתם, משגה עור מפתה אשת איש, משיג גבול רעהו הבא על אשת איש הרי השיג גבולו, מכה רעהו בסתר גורם לה שתמות במים המרים, לוקח שוחד וכו' להיות עוקב כל זה, מטה משפט וכו' כתב ז"ל איני יודע לדרשו. ובעל דורשי רשומות פירש שמטה משפט גר יתום ומזכה אותם בדין כדי שיהיו לו סרסורים, וכן משפט האלמנה לזנות עמה.
ואני לע"ד לא משמע לי הכי שמטה משפט גר יתום ואלמנה הוא שזכותם יותנו לאחר. אבל לפי דעתי הוא שהמנאף עם אשת חבירו הוא משפט גר, שאשת הגר מצויה לו לזנות עמה לפי שאינו ירא מבעלה, וכשמזנה עם אשת הגר וילדה בן והגר זן ומפרנס בן שאינו שלו הרי הוא מטה משפט גר. ומטה משפט יתום הוא שהבן הממזר יורש עם אחיו והוא אינו אחיהם והרי הוא מטה משפט יתום. ואם הממזרת בת בין הבנים הבנות נזונות והבנים שהם בניו באמת יחזרו על הפתחים אם הנכסים מועטים, שכך הדין שמי שמת והניח זכרים ונקבות והנכסים מועטים הבנות נזונות והבנים ישאלו על הפתחים, ומטה משפט אלמנה כשהנכסים מועטים והבנים מרובים ונזונת עמהם היא נזונת בדוחק ואלו לא היה שם הממזר ביניהם היו נזונים בריוח.
והטעם שנזכרו הקללות בפרט ולא הברכות, י"ל כדי ליראם ולבהלם, ונכתב העונש כשם שנכתב עונש הנפשות שהוא עונש הכרת ולא נכתב גמול הנפשות כדי לאיים ולהזהיר יותר, כנ"ל.
ומה שאמר בפרק הספינה קללות שבת"כ מרע"ה אמרן ומפי הגבורה אמרן ושבמשנה תורה משה אמרן ומפי עצמו אמרן, הכונה היא שכל התורה זולת משנה תורה לא אמר משה דבר אלא מפי הגבורה כך היה אומר לישראל, ומשנה תורה תחלה דבר משה כל אותן דברים לישראל מעצמו, ואח"כ בסוף הארבעים שנה בשעת פטירתו צוהו י"ת לכתוב כל אותן דברים, והיה הקדוש ב"ה אומר לו והוא כותב כענין שנאמר להלן מפיו יקרא אלי כל הדברים האלה ואני כותב (בספר) [על הספר] בדיו וכמו שפירש אדוננו הרמב"ן ז"ל בתחלת חדושי התורה שלו. וקללות שבתורת כהנים לא אמרן משה לישראל עד ששמען מפיו של הקדוש ב"ה.
ושבמשנה תורה בתחלה אמרן משה לישראל מעצמו ואח"כ צוהו הקדוש ב"ה א' לא' וכתבן משה מפיו של הקדוש ב"ה.
@שו"ת הרשב"ש סימן כב
עוד שאלת. מה שאמר בפרק בשלשה פרקים באחד מן הטעמים שנזכר שם מפני מה לא היו מתענין אנשי מעמד באחד בשבת מפני שהוא שלישי ליצירה.
תשובה. שלישי הוא ליצירה כמו שאמרת. והטעם מפני שכל יום שלישי חלוש טפי כענין שנאמר ויהי ביום השלישי בהיותם כואבים, כך פרש"י ז"ל. ונראה הטעם בעיני, לפי שכל גבולי החליים הם הרביעי והשביעי וכל המורכב מהם כמו הי"א שהוא מורכב מהרביעי והשביעי, וזה מתנהג עפ"י מהלך הלבנה, שכל רביעי ושביעי יש לה רושם כמו שביארו בקיאי הרפואה בספריהם, וכל יום הסמוך לגבול הוא קשה על החולה ובו תחזקנה המזלות והמקרים על [כן] כתוב ויהי ביום השלישי בהיותם כואבים, ואנשי מעמד שמתענים כל השבת כלה הם כמו חולים, וכבר אמרו בנדרים בפ' הנודר מן המבושל מאן מריעי רבנן, ומריעי הם חולים, תרגום הנה אביך חולה, מרע. ואנשי מעמד ת"ח וחסידים ואנשי מעשה היו ויום הג' ליצירה קשה עליהם ולפיכך לא היו מתענין בו, כך נראה לי פירוש על זה.
@שו"ת הרשב"ש סימן כג
עוד שאלת. מפני מה לא אמרו בשאר ענויים דיום הכפורים שחייב כרת, והלא ענויים דאוריתא נינהו.
תשובה. משנה שלימה שנינו יום הכפורים אסור באכילה ובשתיה וברחיצה וכו'. ומקשו בגמרא אסור בתמיה חיוב כרת איכא, ותירצו לא צריכא אלא לחצי שיעור. אלמא שאר ענויים ליכא בהו אלא איסורא. ובברייתא תנא התם אעפ"י שאמרו יום הכפורים אסור באכילה ובשתיה וכו' אינו חייב כרת אלא האוכל ושותה והעושה מלאכה.
והטעם בזה הוא, שאם שאר ענויים אינם מן התורה אלא מדרבנן לחוד נקראו אסמכתא בעלמא נינהו כמו שהיא דעת הרבה גדולים ושאר ענויים אינן אלא מדרבנן. או אפילו איתנהו מדאורייתא כפי דעת קצת רבוותא אחריני ואינו חייב כרת אלא האוכל והשותה, והטעם משום דכתיב כי כל הנפש אשר לא תעונה בעצם היום הזה והאבדתי וגו' ואמרינן בספרא דבר שהנפש תלויה בו זו אכילה ושתיה. וישראל ישמחו.
@שו"ת הרשב"ש סימן כד
עוד שאלת. מי שנשבע שלא יכנס לבית הכנסת לזמן קצוב אם הוא כנשבע לבטל את המצוה, ואם יכול לישאל תוך הזמן.
תשובה. אינו כנשבע לבטל את המצוה. חדא שאינה מצוה דאורייתא. ותו דהא יכול להתפלל בביתו בשעה שהצבור מתפללים והוי כמתפלל עם הצבור כדאיתא במסכת ברכות.
ושבועה בתוך זמן יש לה הפרה, ולאחר זמן אינו צריך שאלה אלא בנשבע ואמר שלא יאכל היום דבערב צריך שאלה כדאיתא התם פרק קונם יין.
@שו"ת הרשב"ש סימן כה
עוד שאלת. כי ראובן גרש את אשתו ונתן לה קצת מכתובתה ומה שנשאר עליו כתב לה בהם שטר לזמן קצוב והלך לו חוצה לעיר ובתוך הזמן מתה אשתו. ואחר מיתתה באו ג' יהודים ואמרו בפנינו שצותה האשה שמכתובתה יעשו לה תכריכין שוה יו"ד כפולות, ויו"ד כפולות ינתנו לעניה אחת תמצאם לתכריכיה. ומה שהוא עדיין חוב על ראובן אישה ישארו הקדש לפדות מהם תפוחי ס"ת אשר הם ממושכנים על הקהל, ודינר אחד צותה בו ינתן לבניה כדי שלא יצאו מתורת ירושה. ואחר שעברו ימי אבלה עמדו לכתוב שטר במה שצותה האשה. ויבוקש הדבר ומצאו שהעדים אשר היו בשעת המיתה הם גיסים, עמדו ועשו עדים אחרים רחוקים ועשו בהם שטר והעידו, לפי מה שהגידו לנו כי העדים חתמו עליהם במצות פלוני. ועוד שמעו מפי אותן העדים הראשונים אשר נמצאו קרובים שאמרו אנחנו נצרף עם אחד ממנו אדם אחר ותתקיים עדותנו. והאשה הזאת הניחה ג' בנים הגדול כבן עשר והב' כבן ה' והם בבית הספר והקטן עדיין צריך לאמו ואביהם אינו בעיר והם כיתומים בחיי אביהם, והם צריכים לאותה הירושה יותר מאותה עניה ומבה"כ ומפדיון התפוחים, כי אלו התפוחים הם ממושכנים על הקהל, והקטנים הם צריכים ללמוד תורה. ואביהם כשישמע בדבר שאמם העבירה הנחלה מילדיה יקשיח לבו להם ולא ירצה לפרנסם ולא ללמדם ספר. ואם ח"ו ימות אביהם והם קטנים, נמצאו הקטנים עניים יותר מאחרים. והנה עבדיכם עמד על תשובת אדוננו מורנו אביך הרשב"ץ ז"ל שכתב בספר התשב"ץ האחרון שאשה שחלתה ורצתה להעביר הנחלה מקרובה הראוי ליורשה דבר תורה להקדיש נכסיה לעניים או לבית הכנסת וקרובה היורש אותה הוא עני ויש לו זכרים בני תלמוד תורה שיותר מצוה היא ללמד תלמידים וכו'. תאיר עיננו.
תשובה. הצואה הראשונה שהיו חתומים עליה תרי גיסים פסולה היא. והכי איתא בפרק זה בורר, דאמר התם ההיא מתנתא דהוו חתימי עליה תרי גיסים סבר רב יוסף לאכשורה, ואמרינן התם דאביי אהדר ליה ואוקמיה ובמסקנא א"ל זיל דלא שבקן דליתבא ניהלך. והריא"ף ז"ל הביא ממנה ראיה לפסק הלכה במסכת מכות פרק ראשון וכ"כ הר"מ ז"ל פי"ד מהלכות עדות.
גם השטר השני ג"כ אינו כלום לפי שלא חתמו הם בעצמם, אלא צוו למי שיחתום בעבורם וזה אינו כלום, שאף בגטין שהכשירו לרשום לעדים שלא ידעו לחתום לא הכשירו אלא ברשימה אבל שיעידו אחרים עליהם אינו כלום, ואם היה אפשר יותר היה זה נקל מלרשום. ואף ברשימה לא הכשירו אלא בגט משום עגונא, אבל בשאר שטרות לא. וההוא דעבד בשאר שטרות ונגדיה רב כדאיתא בפ"ב דגטין, וכ"כ הר"מ ז"ל בפכ"ד מהלכות מלוה ולוה.
ולענין הסתלקות העדים מאותה הנאה אינה כלום, שלא נאמרו הדברים בגמרא בפרק חזקת אלא לענין ממון, אבל קורבה אי אפשר שאפילו תמות אשתו של האחד או תתגרש עדותן פסולה דבעינן שתהא העדות תחלתה וסופה בכשרות כדאיתא במסכת בתרא פרק יש נוחלין וכ"כ הר"מ ז"ל בפרק הנזכר.
ואם אמת הדבר הזה שהעדים צוו מי שיחתום בעבורם נראה שלא היה שם במעמד ההוא מי שיודע לחתום, שאם היה מי שיודע לחתום לא היו מניחים אותו ומביאים מי שאינו יודע, א"כ אפילו היו שם אלף בעת צואתה ואין שם שנים כשרים שיודעים לחתום אין עדותם כלום, לפי שבנים אלו שהם יורשים דבר תורה הם קטנים ואין מקבלין עדות שלא בפני בעל דין כדאיתא בפרק הגוזל בתרא, וכ"כ הר"מ ז"ל בפ"ג מהלכות עדות, וקטן כמאן דליתיה דמי. וכן מוכח בפרק הגוזל שאין מקבלין עדות כנגד קטן אבל ישאר בנכסים שהם בחזקת מורישו עד שיגדיל, ואם באו עדים אחר שהגדיל והעידו בפניו מקבלין עדותן, וכן הוא שם בהלכות הריא"ף ז"ל.
ואעפ"י שיש אומרים דבצואה מקבלין עדות אפילו יש שם יורשים קטנים, כבר דחה דבריהם הראב"ד ז"ל בתשובותיו ולא הכשיר אלא שיכתבו השטר ויחתמו הם בעצמם עליו. וכ"כ הרב בעל ההשלמה ז"ל בשמו בפרק הגוזל ומאכיל.
ואף לדברי הרמב"ן ז"ל שחלק [על] הראב"ד ז"ל בחדושיו בפרק אלמנה נזונת, בנדון הזה מודה שאין מקבלין, שהוא ז"ל לא כתב שמקבלין אלא כשיש שם אפוטרופוס דאפוטרופוס במקום יתומים עומד, וכ"ש לדברי החולקים. ובעל הטורים ז"ל כתב בספר החשן בסימן (ק"ח) [ק"י] שאין דנין בצואה אלא אם כתב בכתב ידו, אבל אם צוה בפני עדים אין נזקקין לקבלם שאין מקבלין עדות שלא בפני בע"ד, וקטן כשלא בפניו דמי, ע"כ.
ועדות שנתקבלה שלא בפני בע"ד אפילו בדיעבד אינה כלום. ואעפ"י שהרב בעל העיטור סובר שבדיעבד דנין עליה, שכבר דחה דבריו א"ז הרמב"ן ז"ל בתשובותיו לחכמי הזר, וכן דעת הרא"ה ז"ל בחדושיו בפרק הגוזל והרב ר' יום טוב אל אשבילי ז"ל תלמידו, וכן דעת הרב בעה"ט בספר החשן בסימן כ"ח.
ואין לעכב הממון עד שיגדלו היתומים ויבואו העדים ויעידו בפניהם כדי שלא יאכלו היתומים בממון אלא יעשו בממונם כחפצם ורצונם, וכ"כ הראב"ד ז"ל וכן הוא בספר החשן.
ולענין צרופו של עד עם הב' גיסים, אם יודע לחתום ולא נמסרה לו עדות עם הפסולים, כלומר שלא הזמינוהו להעיד עמהם אלא שהיה שם ושמע העדות, בזה עדותו מצטרפת עם אחד מהקרובים, וכן הוא בפ"ק דמכות וכן כתב הריא"ף ז"ל שם בשם גאון ז"ל וכן כתב הר"מ ז"ל בהלכות עדות פ"ה והרמב"ן ז"ל בחדושי בתרא שלו פרק גט פשוט. אבל אם אינו יודע לחתום דינו כראשונים. וכן אם יודע לחתום והזמינוהו להעיד בצואה זו אינו כלום שעדות שבטלה מקצתה בטלה כולה כדאיתא התם, וצריך בזה דקדוק כדי שיצא הדין לאמתו.
ולענין העדים שאמרת שהם נבזים ופחותים, אם אינם לא במקרא ולא במשנה ולא בדרך ארץ פסולים הם לעדות כדאיתא בפ"ק דקדושין, וכן אם הם הולכים ערומים ויחפים ועוסקים במלאכה מנוולת פסולים הם לעדות, כדאמרינן התם האוכל בשוק ה"ז פסול לעדות, אף על פי שיש בו הרבה פירושים אבל כך היא סברת הר"מ ז"ל. ותמצא כל זה מפורש בדבריו בפרק י"א מהלכות עדות.
[וחתמתי שמי פה שלמה (?) בן הרב ר' שמעון נ"ן בן החכם ר' צמח זלה"ה (?)].
@שו"ת הרשב"ש סימן כו
עוד שאלת. שאחד מן המשכילים אמר שאין ראוי להסתכל בציצית בשעת שהוא אומר וראיתם אותו, ולא למשמש בתפילין בשעה שהוא אומר וקשרתם, שא"כ נאמר אף במזוזה ימשמש בה בשעה שהוא אומר וכתבתם וכו'. ואתה אמרת לו שהרי משמן של רבנן סבוראי כתבו שכל המעביר ציציותיו על עיניו שוב אינו בא לידי סמוי עינים, ולמשמש בתפליו ק"ו מציץ, ומה שאינו מעביר על המזוזה הוא משום דההיא חיובא דביתא ותפילין וציצית חובת הגוף.
תשובה. באמת כי בשם רב נטרונאי גאון ז"ל כתבו שהאוחז בציציותיו בשעה שהוא קורא ק"ש יהירותא היא. וכן נמי כתבו בשם הגאון רב משה בר רב חנוך גאון ז"ל. ונתן טעם שמא אחר שהתבונן בציציותיו בידו בשעת עטיפתו למה אוחזן בידו. אלא מעתה תפילין כשאומר וקשרתם אוחזם בידו ואם כן אף מזוזה כן. ומזה אמר אותו משכיל מה שאמר.
אבל א"ז הרב רבי יונה החסיד ז"ל כתב שמסתכל בציצית בשעה שאומר וראיתם אותו, ולמשמש בתפילין בשעה שאומר וקשרתם. ובעל המנהיג כתב ומנהג להגביה בכנפי הטלית לראות הציצית כשאומר והיה לכם לציצית וראיתם אותו (לציצית) [לזכרון] תרי"ג מצות. לציצית מלשון מציץ מן החרכים.
ומה שאמר ציצית עולה למנין תרי"ג כי ציצית בגמטריא עולה ת"ר וח' חוטים וה' קשרים הרי י"ג בין הכל תרי"ג, מ"מ מה שהשבת לאותו תלמיד יפה השבת. ועוד שבגמרא בפרק התכלת תניא וראיתם אותו וזכרתם ראיה מביאה לידי זכירה זכירה מביאה לידי עשיה.
וא"א הרשב"ץ ז"ל מנה מצות ראיה בכלל מצות עשה בספר זוהר הרקיע שלו, א"כ ראויה היא ראיה זו להיות בשעת קריאת וראיתם אותו כדי שיראה ויזכור ומזרזין בשעת המעשה, וכן במשמוש תפילין ק"ו (מציצית) [מציץ] כדאיתא בפ"ק דשבת כמו שכתבת, ובשעת הקריאה יזכור מה ששכח, ויש לזה הוכחה בפ"ק דיומא גבי כ"ג שהיו אומרים לו אישי כ"ג קרא אתה בפיך שמא שכחת, הרי שהקריאה בפה מזכרת מה ששכח.
וכל אלו הטעמים לא שייכי במזוזה, ועל כן אין להקיש תפילין וציצית למזוזה. וכ"ש לענין ציצית למלבושינו אנחנו שעושים הציצית תחת בגדינו, וכ"כ בספר העיטור ז"ל. ומשם נלמוד אף למתעטפים בו כדי שיוציא עצמו מן החשד כדי שלא יאמרו שאין ציצית בטלית, או שהיא מצוייצת שלא כהלכתא. ומ"מ העושה כך אין למנעו, ומי שאינו עושה כך אין גוערים בו, והנח להם לישראל.
@שו"ת הרשב"ש סימן לו
עוד שאלת. כי מצאת בשם תלמיד הר' יום טוב אל אשבילי ז"ל שש"ץ צריך להחזיר שלש תיבות בקול רם והם ה' אלהיכם אמת להשלים רמ"ח תיבות שהחזנים המחזירים להיות לכם לאלדים הם טועים וראוי לגעור בהם ולמנוע אותם. ואתה הוקשה לך שא"כ צריך הוא להחזיר אמת אמת ב' פעמים.
תשובה. אמת אמרת שאין לומר אמת ב' פעמים דבגמרא פרק היה קורא שיילינן חוזר ואומר אמת או אינו חוזר ואומר אמת, ר' אבהו בשם ר' יוחנן אמר חוזר ואומר אמת ר' אבא אמר אינו חוזר ואומר אמת. ההוא דנחית קמיה דרבא אמר אמת אמת תרי זמני אמר רבא כל אמת אמת תפסיה להאי. ומדמייתי תלמודא האי עובדא משמע דהלכתא כרבא. והכי פסקי רבוותא ז"ל.
אבל נראה שטעות יש בספר וצ"ל אני ה' אלהיכם, ואמת אינו מן המקרא ואמאי משלים ביה. ואותם שכתבו שמשלים מנין רמ"ח אומרים שמחזירים אני ה' אלהיכם, אבל להחזיר אמת או להשלים בו אינו מן השם, שהרי הרמ"ה ז"ל גער באותם שמשלימין באל מלך נאמן, חדא שהיא הפסקה, ותו דלא אמריה משה ולא אמריה יעקב ע"ה ואיך נשלים בו, וכן הדין בהשלמת אמת, אבל ההשלמה היא באני ה' אלהיכם בג' תיבות אלו.
ומ"מ מה שאמר שאין להתחיל ולהיות לכם לאלהים וגוערים בזה שמתחיל משם, לא נהגו כן אלא להתחיל מראש הפסוק, משום דבגמרא בפרק בני העיר ופרק בג' פרקים אמרינן דכל פסוק דלא פסקיה משה ע"ה לא פסקינן ליה, ואיך נפסוק אנחנו הפסוק ללא צורך, ועוד שבכלל מאתים מנה, ואם אנחנו צריכים להשלים רמ"ח ולא חסר אלא ג' וקרינו ששה הרי השלמנו רמ"ח, ומה צורך להפסיק הפסוק ולעבור על דברי חז"ל שאמרו כולא פסוקא דלא פסקיה משה לא פסקינן ליה. ע"כ יותר ראוי הוא לגעור במתחיל באמצע הפסוק ולא בקורא כל הפסוק כולו. וכן היה נוהג א"א מהרשב"ץ ז"ל כשהיה עובר לפני התיבה בראש השנה ויום הכיפורים.
ומה ששאלת מפני מה נמצא בתורה הוא היא הנער הנערה. דבר זה נמסר לאנשי הקבלה ואני איני מאנשיה עד יבא ויורה צדק.
@שו"ת הרשב"ש סימן לז
כתב שכתב כה"ר שמעון בן החכם ר' צמח זלה"ה אל ר' יהודה נגאר בהיותו בעיר בגאיה.
שאלת. פעמים שהצבור באים לבית הכנסת יע"א ואינם משלימים לעשרה ובעזרת בית הכנסת יש קצת בני אדם, ואמר לכם מורה אחד דכיון שאותן שבבית הכנסת רואים את אלו שבעזרה משלימין לעשרה.
תשובה. נראה שהמורה בזה סמך על אותה ששנינו בפרק שלשה שאכלו שתי חבורות שהיו בבית א' בזמן שאלו רואין את אלו מצטרפים, וטעה בזה בשתים. האחד שאלו אמר חמשה שהיו אוכלים בבית זה וחמשה בבית אחר בזמן שאלו רואים את אלו הרי אלו מצטרפים היתה ראיה לזה, אבל המשנה לא דברה אלא בשתי חבורות ובכל חבורה יש כדי לברך בזמון או בשם וכל חבורה היתה חייבת בפני עצמה בלי שום צירוף ואלו רצו לברך לעצמם וכל אחת היתה יכולה לברך לעצמה, אבל אלו החבורות רצו שאחד יברך לשתיהן.
ויש הפרש בין צירוף של תפלה ששאלתם לצירוף של ברכת המזון, שצירוף של תפלה ששאלתם עליו הוא שאתם רוצים להשלים מנין עשרה באותם שבחוץ, וצירוף ברכת המזון הנזכר במשנה הוא שבכל מקום יש כדי הצורך אלא שרוצים לפטור עצמם בברכת א' מן החבורות ובזה צירוף כל דהו סגי, משא"כ בצירוף של תפלה שאנו צריכים עשרה במקום א' וליכא.
והראיה שצירוף בה"מ הוא לענין שאחד מברך לכולם, ולא להשלים העשרה או השלשה כל חד וחד בדיניה, שהרי שנינו ב' חבורות, וחבורה היא כל שהיא חייבת בזמון והכי סוגיין בכלהו פרקין רהטין וכן פירש הר"מ ז"ל (בפ"ד) [בפ"ה] מהלכות ברכות. והנה יש בברכת המזון זמון בזה, משא"כ בתפלה, שהרי בתפלה כל שיש בבה"כ יו"ד, כל העומדים בחוץ, אפילו אין שם עשרה יוצאים ידי חובת קדיש וקדושה וכל דבר שבקדושה, ואעפ"י שאין מקצתן רואים אלו את אלו. ואף עפ"י ששנינו בפרק כיצד צולין [מן] האגף ולחוץ כלחוץ מן האגף ולפנים כלפנים, והאגף ר"ל הפתח, ואמר רב עלה בגמרא וכן לתפלה, כלומר שאותן שעומדים בחוץ אינם יוצאים בתפלת אותם שעומדים בפנים, הא אתמר עלה בגמרא התם ופליגא אדריב"ל דאמר אפילו מחיצה של ברזל אינה מפסקת בין ישראל לאביהם שבשמים. ובפרק ואלו נאמרין מוכח דהלכה כריב"ל ז"ל. א"כ מצינו חומר בברכת המזון מבתפלה שבברכת זמון של ברכת המזון עד שיהיו מקצתן רואים אלו את אלו, ובתפלה וכל דבר שבקדושה כל ששמע קולו של ש"ץ אפילו אינו רואהו יצא י"ח שאפילו מחיצה של ברזל וכו'.
והטעם בזה הוא, לפי שבברכת המזון כיון שאכלו כאחת נתחייבו בזמון ולא תספיק להם הברכה בלא זמון, ואם ברכו בלא זמון ידי ברכה יצאו ידי זמון לא יצאו כדאיתא התם בגמרא. אבל השומע תפלה מה שחייב ביחיד חייב הוא בצירוף, ואם שמע דבר שבקדושה ואעפ"י שכבר התפלל ביחיד עונה אמן הוא, משא"כ בזמון שכיון שבירך בלא זמון שוב אין יכול לחזור דפרח מיניה תורת זמון ואין זמון למפרע.
בתפלה ובברכת המזון דרכים שוים, שאם בבית אחד יש חבר שאכל ובאחד יש בור שאכל והחבר מברך בביתו והבור שומע יצא וא"צ שיראה פניו בתפלה. ואם יש בבית אחד חמשה ובבית אחר חמשה, אפילו מקצתם או כולם רואים אלו את אלו אינן מצטרפים לברך בשם.
והשנית היא, שאפילו בברכת המזון אינו מפסיק בזמן שמקצתן רואים אלו את אלו אלא בשנכנסו בתחלה ע"מ כן, וכמו שזכר הש"ס בירושלמי, וכתבו הראב"ד והרשב"א ז"ל שאפילו בבית אחד צריכים ליכנס ע"מ כן. ואף לדברי האומרים שא"צ שיכנסו ע"מ כן כשהם בבית אחד אלא כשהם בב' בתים, הרי העזרה ובה"כ כשני בתים הם, שהרי יש כותל מפסיק ביניהם והוא שפתח בה"כ בו. וזו טענה שנית.
ואם היה אפשר שבכל מקום שיש חמשה בבית זה וחמשה בבית זה הוי מצטרפין לעשרה לברך בשם, יותר היה לתנא ללמדנו דין זה ולשנות לנו חמשה שאכלו בבית אחד וחמשה בבית אחר בזמן שמקצתן וכו', והיינו למדין מק"ו אם כשאין שם כל הצורך בכל אחת מצטרפין וכו', וכן דרך התנא לומר דין אחד להשמיענו רבוי דינים במיעוט מלות, וכיון שתפס התנא דרך זו ותפסה בב' חבורות, נראה פשוט דוקא בב' חבורות שבכל אחת יש כדי כל הצורך ורוצים שיצאו בברכת אחד מהם ולא תצטרך כל החבורה לברך כל א' בפני עצמו הוא שמצריך שמקצת אלו רואים את מקצת אלו, אבל שיהיה במקום אחד מקצת הצריך ובמקום אחר מקצתו בלי ספק שאינן מצטרפין.
והראיה על זה מה שאמרו בפרק כל גגות, ט' בגדולה וא' בקטנה מצטרפין, ט' בקטנה וא' בגדולה אין מצטרפין. וכ"כ הר"מ ז"ל בפ"ח מהלכות תפלה. והרי החצרות האלו הגדולה והקטנה כולן מעורבות כאחת הן ואין ביניהם הפרש ולא מחיצות אלא כל מה שבקטנה נראה אל היושב בגדולה לפי שנפרצה במילואה. ואם כשתשעה בגדולה או ה' בגדולה וה' בקטנה אינן מצטרפין. ואם כשהם בחצרות כזו שנפרצה הקטנה במילואה עד שהם כאחת אין מצטרפין, כ"ש בעזרת בה"כ יע"א שהכותל של בה"כ עומד לא פרוץ ומפסיק בין בה"כ ובין העזרה שאין מצטרפין כלל. ולא הכשיר הרא"ש ז"ל צירוף לתפלה אלא כשמקצת צבור בפנים ומקצתן בחוץ וש"ץ עומד בתוך הפתח כמו שנוהגים אצלנו שהאומר קדיש בתרא עומד בתוך הפתח שאז הוא מצטרפן מפני שהוא עומד באמצע ואז מצטרפין שבחוץ עם שבפנים ליו"ד, אבל שמקצתן בחוץ ומקצתן בפנים ואין ש"ץ עומד בפתח לא כתב שמצטרפין.
ואל יטעה אדם שהרב ז"ל למדה מזו דההוא דב' חבורות דאמרינן עלה אמר תנא ואם יש שמש ביניהם שמש מצרפן, לפי שאינה דומה לה שהרי צירוף העומד בפתח אינו דומה לצירוף השמש לברכת המזון, לפי שצירוף השמש סגי בראיתו שיראה אלו ואלו בין עומד בפתח הבית בין עומד בתוך הבית כל שרואה את אלו ואתאלו או מקצתן סגי, ובש"ץ לא הכשיר הרב ז"ל אלא בעומד בפתח שהוא כמחבר את שבחוץ עם אותם שבפנים והוא מוציא את כולן, אבל שיעמוד אחד שאינו ש"ץ אפילו בפתח הבית או שיהיה שליח צבור שלא יהיה בפתח הבית אף על פי שרואה לאותן שבחוץ לא הכשיר הרב ז"ל. והאל יודע האמת.
@שו"ת הרשב"ש סימן לח
כתב שב"ה רשב"ץ זלה"ה אל מרי"ה אל המשכיל ר' יעקב בן צרמונה המכונה בין חוסו יצ"ו.
שאלת. עדים קנו מאחד לחבירו שחייב לו כך וכך ולא כתב בו ביום, כיצד יעשה.
תשובה. אם זוכרים יום הקנין יכתבו יום הקנין ואם לאו יכתבו זמן אותו יום שהם כותבים בו. שכך אמרינן במסכת בבא בתרא פרק גט פשוט, אמר להו רבא בר שילא להני דכתבי שטרי אקנייאתא, כלומר אותם הכותבים שטרות שיש בהם קנין, כי כתביתו שטרי אקנייאתא, אי ידעיתו יומא דאקניתו ביה כתובו ואם לא כתובו יומא דקיימיתו ביה ואם לא מחזי כשקרא. וכ"כ הר"מ ז"ל בפכ"ג מהלכות מלוה ולוה. וכתב הרשב"א ז"ל בתשובה שכשכותבין יום שקנו בו סומכים הכתיבה לאותו יום, ואומרים קנינו מפלוני ביום פלוני וכתבנו וחתמנו ונתננו לפלוני, וכשכותבין יום שעומדין בו, כגון שאין זוכרין יום הקנין סומכים הכתיבה ליום שעומדין בו וכותבין קנינו מפלוני וכתבנו וחתמנו ביום פלוני ואם עושים כן נראה כשקר.
ואם נזכרים העדים שהקנין היה בחדש פלוני, אלא שאין יודעים בכמה הוא לא יכתבו ביום האחרון של תשרי אלא יכתבו יום הכתיבה, וכ"כ הרב בעל החשן ז"ל. והטעם בזה ברור, לפי שכשאין זוכרים באיזה יום באותו חדש היה ואפילו כתבו יום האחרון של אותו חדש הוא שקר גמור שלא היה הקנין באותו יום לפיכך לא יכתבו אלא יום שעומדים בו בלבד, וכ"ש שלא יכתבו באמצע החדש ולא בתחלתו לפי שהוא מוקדם ופסול.
ואם היתה ההלואה לזמן ולא עבר הזמן, כיון שקנו מידו כותבים השטר למלוה, ואין חוששים שמא פרעו תוך זמנו, וזה מוסכם מהרמב"ן ז"ל. והגאון ז"ל כתב דאעפ"י שעבר הזמן בקנין, או אינה קנין ולא עבר הזמן, כותבים. אבל הרמב"ן ז"ל מפקפק בדבר, וראוי לחוש לדבריו שלא לכתוב אלא אם היה בקנין ועדיין לא עבר הזמן.
@שו"ת הרשב"ש סימן לט
עוד שאלת. מי שיש לו חוב על שני אחים או על שני שותפים [או] שיש להם חוב על אחד אם יכתבו כולם בשטר אחד.
תשובה. המלוה הזה כשהלוה לשני אחים או לשני שותפים הלוום במלוה א', ולקחו החוב שניהם ורצו לכתוב עליהם השטר כאחד רשאים הם. שאפילו לא פירשו שהם אחראים וערבאים, כיון שלוו כאחד שניהם הם אחראים וערבאים זל"ז, ואם מת א' מהם או העני או הרחיק נדוד, גובה הוא מן האחר, לפי שהוא כערב שנכנס ערב בעד חבירו. וכן הוא בירושלמי כתבו הריא"ף ז"ל בפרק שבועת הפקדון, וכתבוהו המפרשים ז"ל במציעא בפרק המפקיד. והוסיף הרמב"ן ז"ל להביא ראיה לזה בגמרא דילן בפרק שואל. וכ"כ הר"מ ז"ל בפכ"ה מהלכות מלוה ולוה, אלא שדן ז"ל שבשני ערבאים שהוא נפרע מאיזה שירצה תחלה, והרמב"ן ז"ל דחה דבריו, והביא ראיה מהתוספתא דבבא בתרא ששנו שם המלוה את חבירו ע"י שני ערבאין לא יפרע מהם, ואם אמר על מנת שאפרע מאיזה מהם שארצה יפרע ממי שירצה. ע"כ.
וכן מי שלוה משני בני אדם, אם הם אחים או שותפים כל אחד מהם יכול לתבוע ממנו הכל. וכן במסכת כתובות בפרק מי שהיה נשוי דאמרינן התם, א"ר הונא הני תרי אחי ותרי שותפי דאית להו דינא גבי חד ואזל חד מינייהו בהדיה לדינא לא מצי אידך א"ל לאו בעל דברים דידי את אלא שליחותיה קא עביד. ורב נחמן קא מסמיך מילתיה דרב הונא ממתניתין, ובני סורא דחו דבריו.
ומ"מ אמרו שם דלא אמרינן דאין האחד יכול לתבוע אלא ברשות חבירו אלא כשאין שותפים בעיר, אבל כל שהשותפים בעיר יכול לדון האחד על הכל. וכך הם דברי הר"מ ז"ל בפ"ג מהלכות שלוחין ושותפין, אחד מן האחים שלא חלקו או מן השותפים שבא לתבוע תובע על הכל, הואיל ויש לו חלק בזה הממון אינו צריך הרשאה משאר שותפין, ואין השותף האחר יכול לומר לשותפו שדן אלו הייתי אני שם הייתי (תובע) [טוען] טענות אחרות ומחייב בעל דיני, שהרי אומר לו למה לא באת לתבוע גם אתה, לפיכך אם היה במדינה אחרת יש לו לחזור על בעל הדין ולדון עמו ולומר לו אני איני מודה בכל מה שטען שותף שלי, לפיכך יש לנתבע לעכב ולומר לזה או דון עמי בחלקך או הבא הרשאה שהרי ממון שניכם בידי ושניכם בעלי דיני ולמחר יבא אחיך או שותפך ויתבע גם הוא, עכ"ל.
ויש בכאן דברים לרא"ש ז"ל לחלוק על (הרמב"ן) [הרמב"ם] ז"ל. ולפי שהרב בנו ז"ל מקיים דברי הרמב"ם ז"ל בספר החשן בסימן (קע"א) [קע"ו] לא רציתי לכתבן שלא להאריך המכתב, ועוד שאין הפנאי מסכים.
מ"מ אני אומר שאין הדברים אמורים שאין השותף יכול לתבוע אלא חלקו בלבד כשאין שותפו בעיר, אלא כשיש שם טענות ועסקי שבועות וכפירות והודאות, אבל כל שאין ללוה שום טענה יכול הוא השותף להוציא הכל מן הלוה. וכן יש להוכיח מלשון הגמרא.
ומלשון הר"מ ז"ל יש ג"כ להוכיח כך, שכך הוא לשונו שכתב, לפיכך אם היה במדינה אחרת יש לו לחזור על בעל הדין ולדון עמו ולומר לו אני איני מודה בכל מה שטען שותפי, נראה דוקא בשיכול לטעון טענות אחרות הוא שמעכב אבל כשאין שם טענה כלל והשותף האחר אינו מפסיד כלום בטענת זה השותף שתובע, כגון שהביא הלוה עדים כשרים שפרע מקצת או שהלוה מודה בכל, יכול הוא השותף לתבוע הכל כיון שהלווהו שניהם בשטר אחד. וזה נראה ברור כפי דעתי.
@שו"ת הרשב"ש סימן מ
עוד שאלת. שכיב מרע שנתן מחמת מיתה אם היא צריכה קנין או לא. ואם כותבים את השטר לאחר מיתה. ורצית לדעת כל הפרטים בזה.
תשובה. הענפים בזה רבים הם אבל אכתבם לך דרך כלל.
דע כי הפרש יש בין מתנת שכיב מרע למתנת מצוה מחמת מיתה. שכיב מרע הוא כל חולה ששכב על מטתו מחמת חוליו שאינו יכול לעמוד ממנו, ובעת הצואה לא הזכיר מיתה כלל. והמצוה מחמת מיתה הוא שמזכיר בצואתו פחד מיתה, או מזכיר בה מיתה הוא, והאי דקאמר בחיים סימנא דחיי הוא. אע"ג דאיכא מאן דפליג ואמר דבמתנת בריא היא, כבר נפסקה הלכה.
ויש הפרש בדיניהם. שהמתנה הזו לא ימלט או שהיא בכל נכסיו או במקצתן, או שהיא בקנין או בלא קנין, או שהיא בסתם שלא פירש אם מעכשיו נתן או שלא נתן אלא לאחר מיתה, או שהיה כמפרש, והפירוש כגון שפירש שהיא מחיים או שפירש שהיא לאחר מיתה, שזה הנותן עמד או שמת. והא לך ביאור חלוקות אלו.
מתנת ש"מ שהיא בקנין בין שהיא בכל נכסיו בין שהיא במקצת והיא בסתם אינה כלום. ואם מת המצוה אינו נוטל כלום המקבל, לפי שאנו חוששים שמא לא גמר להקנות לו אלא בקנין ואין קנין לאחר מיתה. וכן אם אמר כתבו לו אינו כלום, שאנו חוששים ג"כ שמא לא גמר להקנות לו אלא לאחר מיתה ואין שטר לאחר מיתה. כלומר לפי שכבר נסתלקו הנכסים מרשותו וחזרו לרשות היורשים ואין לו כח ליתן אלא מה שהוא שלו, אבל מה שהוא של אחרים אין לו כח ורשות לתת. וכן הטעם בקנין וזה טעם אין קנין לאחר מיתה ואין שטר לאחר מיתה. ואם גילה דעתו שאין הכתיבה והקנין אלא ליפות כח המקבל קנה המקבל, וכגון שאמר קנו לו מוסף על מתנה זו, או שאמר תנו לו ואף קנו לו, או תנו לו ואף כתבו לו, ואם מת קנה המקבל. וזו חלוקה א'.
ואם המתנה היא בכלה בסתם, ואפילו קנו מידו ליפות את כחו, בין כתבם לאחד בין כתבם לשנים אם עמד חוזר, דאומדן דעתא הוא דלא שביק נפשיה ויהיב לאחריני, שהדעת מכרעת שלא היתה כוונתו אלא אם ימות, אבל אם יעמוד לא נתן, שלא עלתה על דעת שיתן הוא כל נכסיו לאחר וימות ברעב. וזו חלוקה ב'.
ואם המתנה היא במקצת בסתם, כגון שלא פירש אם היא מחיים או לאחר מיתה, אם לא קנו מידו לא קנה ואם קנו מידו קנה ואם עמד אינו חוזר. וזו חלוקה ג'.
ואם היא במקצת בפירוש כגון שפירש שלא נתן לו אלא לאחר מיתה, אינה צריכה קנין ואם עמד חוזר, ואם קנו מידו לא קנה שמא לא גמר להקנות אלא לאחר מיתה, אא"כ פירש שהקנין הוא ליפות כחו. וזו חלוקה ד'.
ואם פירש שהיא מעכשיו וקנו מידו ואפילו היא בכלה אינו יכול לחזור בו ואפילו לא היה בקנין דמיפה את כחו. וזו חלוקה ה'.
ואם היה מתנת ש"מ בכולה בלא קנין ולאחר מיתה אם עמד חוזר ואם מת קנה המקבל. וזו חלוקה ו'.
ואם הוא מצוה מחמת מיתה בין בכולה בין במקצתה אפילו קנו מידו אם עמד חוזר. וזהו בסתם, אבל אם פירש שהוא מחיים וקנו מידו אם עמד אינו חוזר. וזהו חלוקה ז'.
וכל אלו הדינים מפורשים במסכת בבא בתרא בפרק מי שמת ובהלכות זכייה ומתנה להר"מ ז"ל בפ"ח ובפ"ט, ואם באתי לכתוב כל ההלכות יאריך המכתב, אבל מה שכתבתי הוא הכלל העולה מאותן הלכות, ובזה די לך.
@שו"ת הרשב"ש סימן מא
שאלת. ראובן שיש לו חוב על שמעון והעידו לו העדים בב"ד, אם יכולים ב"ד לכתוב לו שטר או לא.
תשובה. דבר זה יש לו ג' חלוקות. הא', אם ראובן הזמין שמעון לב"ד ותבעו מנה וכפר ובאו עדים אין הב"ד יכולין לקבל עדותם אלא בפניו. וכן היא במסכת ב"ק בפרק הגוזל ומאכיל דאין מקבלין עדים שלא בפני בע"ד, דאמרינן התם, א"ר אסי א"ר שבתי מקבלין עדים שלא בפני בע"ד, תהי בה ר' יוחנן וכי מקבלין עדים שלא בפני בע"ד, קבלה מיניה רבי יוסי בר חנינא כגון שהיה הוא חולה או עדיו חולים או שהיו עדיו מבקשים לילך למ"ה ושלחו לו ולא בא. וכ"כ הר"מ ז"ל פ"ג מהלכות עדות וז"ל, גם בדיני ממונות אין מקבלין עדות אלא בפני בעל דין, אם היה בעל דין חולה או שהיו העדים מבקשים לילך למדינת הים ושלחו לבעל דין ולא בא הרי אלו מקבלין עדים שלא בפניו.
וכל שאין מקבלין עדים אלא בפניו ועברו וקבלו שלא בפניו, הרב בעל העיטור ז"ל סובר שדנין עליה, אכן הרמב"ן ז"ל והרשב"א ובעה"ט ז"ל סוברים שאין דנין עליה, וכן נראה שהיא דעת הר"מ ז"ל שהרי לא חלק כלל בזה.
ונראה שאין כותבין לו הב"ד אי צאית דינא, אבל אי לא צאית דינא שכותבין לו כמו שאני עתיד לכתוב בסמוך. וכן אם העידו העדים שהיתה המלוה בקנין לזמן ועדיין לא עבר הזמן בזה נראה ג"כ שכותבין לו אע"ג דצאית דינא, שהרי העדים בעצמן כשרים הם לכתוב כמ"ש הר"מ ז"ל במסכת כתובות.
והב', אם ראובן תבע לשמעון במנה והודה לו בב"ד אין כותבין לו שטר, לפי שבפרק א' ממסכת ב"מ אמרינן אמר רב יוסף בר מניומי א"ר נחמן אמרו לו צא תן לו ואמר פרעתי נאמן, בא מלוה לכתוב אין כותבין לו, ורב זביד משמיה דרב נחמן אמר בין חייב אתה ליתן לו ובין צא תן לו ואמר פרעתי נאמן לפיכך אם בא מלוה לכתוב אין כותבין לו. ופסקי רבוותא הלכה כרב זביד, וכן פסק הריא"ף ז"ל והר"מ ז"ל בפ"ז מהלכות טוען ונטען. בד"א שאין כותבין לו שטר כשקבל עליו את הדין, אבל אם מסרב ולא אבה לקבל כותבים עליו שטר. ודין מלוה זו כדין מלוה בשטר אם הם ב"ד של ג' וכן מוכח בפ"א ממסכת ב"מ, וכ"כ הריא"ף ז"ל בהלכותיו והר"מ ז"ל בהלכות טוען בפרק הנזכר.
והג', כגון שתבעו בפני ב"ד ולא הביא עליו עדים וגם הב"ד לא דנו עליו ולא אמרו לו חייב אתה ליתן לו ולא צא תן לו, בזה יש ב' חלוקות. הא', שאם הב"ד היו קבועים ויושבים במקום הקבוע להם, ובא ראובן וטען ששמעון חייב לו מנה, ושלחו הב"ד אחר הנתבע, ובא והודה שהוא חייב לו, הרי אלו כותבים ונותנים.
החלוקה הב', שאם לא היו קבועים ולא שלחו לו אפילו קבצם הוא והושיבם והודה בפניהם אין כותבים לו, שהרי במסכת סנהדרין בפרק זה בורר גרסינן, אמר רב אדא בר אהבה האי אודיתא זמנין כתבינן וזמנין לא כתבינן, מכנפי ויתבי לא כתבינן כניף ואיתי הוא כתבינן, מר בר רב אשי כניף ואיתי הוא ואמר הוו עלי דייני לא כתבינן עד דקבעי דוכתא בבי דינא ומשדרי שלוחא מבי דינא ומזמני להו לדינא. ופסקי רבוותא כמר בר רב אשי. ואע"ג דאיכא רבוותא אחריני דלא פסקי כוותיהו, רבינו האי גאון ז"ל והריא"ף בהלכותיו והר"מ ז"ל בהלכות טוען בפ"ז פסקו כוותיה.
@שו"ת הרשב"ש סימן מב
שאלת. מי שהודה לחבירו בפני עדים שהוא חייב לו מנה אם העדים כותבים לו שטר חוב או לא.
תשובה. אם קנו מידו כותבים, וא"צ לימלך בו, שסתם קנין לכתיבה עומד, כדאיתא בפרק חזקת ובפרק זה בורר. ואם היא בלא קנין צריך לומר להם כתובו כדאיתא התם, ואפי' צריך לימלך בו קודם כתיבה כיון שהיא בלא קנין, וכן היא בגמרא בפרק אעפ"י במסכת כתובות. ואם לא אמר להם כתובו אין כותבים שאינו רוצה שמלוה על פה תחזור להיות בשטר. וכ"כ הר"מ ז"ל בפי"א מהלכות מלוה ולוה.
בד"א בחוב, אבל בהודאה אחרת כגון שהודה לו שיש בידו מטלטלים שלו או שהודה לו בקרקע כגון שהודה לו שהוא מחזיק בקרקע שלו בחנם, אם במטלטלים הודה לו, אם קנו מידו כותבין לו, ואם לאו אין כותבין לו, ואפילו הם בעין כיון דמחסרי גוביינא, כרב אשי דאמר הכי התם, אא"כ אמר להם כתובו, ואם במקרקעי הודה לו אפילו בלא קנין כותבים לו ואפילו לא אמר להם כתובו. וכ"כ הר"מ ז"ל בפ"ז מהלכות טוען ונטען. זה נ"ל. וה' יצילנו משגיאות.
@שו"ת הרשב"ש סימן מג
עוד שאלת. על שכיב מרע שצוה לכתוב לו בכל יפוי כחו ולא הספיקו לכתוב עד שמת.
תשובה. אין בדבריו כלום. לפי שיש הפרש בין מיפה כחו או כתב לו בכל יפוי כח. שמה שנזכר בגמרא ליפות את כחו הוא שהמתנה עומדת היא בלא קנין, והוא אמר קנו לו מוסף על מתנה דא, הרי שהמתנה כבר היתה נגמרת בלא קנין ולא כיוון להקנותו בקנין, אלא שהקנין הוא מוסיף על המתנה. אבל מי שאמר קנו ממנו בכל יפוי כח או כתבו בכל יפוי כח לא גמר להקנות אלא באותו קנין או באותה כתיבה אלא שרוצה שיהיה כחו יפה וכיון שלא גמר להקנות אלא באותו קנין או באותה כתיבה אין בדבריו כלום שאין קנין ולא שטר לאחר מיתה. וישראל ישמחו. וכן כתב הרשב"א ז"ל בתשובה.
@שו"ת הרשב"ש סימן מד
עוד שאלת. נטע רבעי היאך היה נוהג בשנה שביעית. ומפני מה לא עשו ישראל את הפסח כל מ' שנה שהיו במדבר. ומפני מה כשרצו ישראל לעבור לארץ שאלו בשלום אדום ולא עשו אתם מלחמה ועם סיחון עשו מלחמה. וענין אתונו של בלעם, והאבק איש עם יעקב, וג' אנשים נצבים עליו, אם היה כל זה בחלום או בהקיץ. וכיצד היו נוהגים ישראל בקדוש ר"ה. וכמה הוי שיעור מדת הסאה, ורביעית כוס של ברכה.
תשובה. על אודות כרם רבעי בשביעית. דע שלא הקפידיה תורה אלא ממון שיוכל לאוכלו בח"ל, אבל כרם רבעי לא הקפדתו התורה. ולפיכך בשנת השמיטה היו מציינין עליו כדי שידעו בני אדם ויפרשו ממנו ולא יאכלוהו עד שילקטוהו בעליו ויפדוהו או יעלוהו לירושלים. וכך שנינו במסכת מעשר שני בפ"ה כרם רבעי היו מציינין אותו בקוזזות אדמה. וכ"כ הר"מ ז"ל בפ"ט מהלכות מעשר שני ונטע רבעי, מי שהיה לו נטע רבעי בשנת השמיטה שיד הכל שוה צריך לציינו בקוזזות אדמה כדי שיכירו בו ולא יאכלו ממנו עד שיפדוהו, ע"כ. ופירוש קוזזות הוא אדמה אדומה.
מה שלא עשו הפסח מ' שנה במדבר, הוא מפני שלא זכרו הם, כי כל אותם שנים שהיו ישראל במדבר לא נשבה רוח צפונית, או מפני שהיו ישראל כמנודין למקום, (אם) [או] מפני שלא נתפזרו ענני כבוד, ובאותו זמן לא היו מלין אלא כשהיתה מנשבת רוח צפונית כמו שנזכר במסכת יבמות. ועכשיו בזמן הזה אין אנו מביטים לזה שכיון שנהגו בה שומר פתאים ה'.
מה ששאלו השלום מאדום ולא עשו אתם מלחמה ועם סיחון עשו. לפי שדרכם היתה עליו והוא מאן נתון את ישראל עבור בגבולו, ויט ישראל מעליו, לפי שהוא אחיו והארץ נתנה לו ירושה וה' צוה לא תתעב אדומי ואמרה תורה כי ארץ עשו נתתי לו ירושה. אבל בסיחון כשלא נתן לו רשות ואסף כל עמו ונלחם משה עמו ולכד את כל ארצו מידו, שאלת שלום ממנו היתה לפי שארצו אינה מכלל א"י ואינה מז' עממים ואינה ארץ זבת חלב ודבש ולפיכך לא היתה דעת מרע"ה להלחם בו, אבל כשרצה הוא להלחם בישראל נלחם בו משה וילכוד את כל ארצו מידו.
וענין אתונו של בלעם, והאבק איש עם יעקב, וג' אנשים נצבים וכו', אם היה כל זה בחלום או בהקיץ. דע שהכל היה בהקיץ, וכן דעת הרמב"ן ז"ל, וזו היא הדעת הראוי להאמין בו וללכת בנתיבה.
וכיצד היו ישראל נוהגים בקדוש בר"ה. ידוע הוא כי בתחלת יום ל' באלול היו העם מתבטלים ממלאכתם ונוהגים אותו היום קודש, ואם באו עדים באותו יום אפילו לאחר המנחה הרי אותו היום קודש ולמחר חול. ולפי שפעם אחת נתקלקלו הלויים בשיר, והוא שלא אמרו שיר כל עיקר, או שאמרו שירה של חול כמו שנזכר במסכת ר"ה, התקינו שלא יהיו מקבלים את העדים אלא אם באו מקודם למנחה, ואם באו אחר המנחה לא היו מקבלים עדותם. ולפי כשהיו עדים באים ביום ל' קודם למנחה לא היו נוהגים קדש אלא אותו היום בלבד, ואם באו לאחר המנחה הרי אותו יום כבר נהגו בו קדש ולמחר ג"כ קדש, ומיום הב' מונים ליה"כ ולחג. זהו קצורו של דבר.
ומדת הסאה כמה היא. לפי מה שארז"ל ומה שפירש הר"מ ז"ל בהלכות ערובין רנ"ב אנקיו"ת של הצורפים. וכוס של ברכה רביעית י"ז דינר וחצי, כלומר דינרי זהב, זהו כנ"ל.
@שו"ת הרשב"ש סימן מה
שאלת. בחור אחד נשא בחורה ולא יכול לבא עליה כדרך כל הארץ מחמת שבכל עת צועקת מרה כשרואה אותו ואפילו כשהיא בבית אביה והולך לשם בורחת ממנו. והוא טוען שהיא מואסתו ומחמת שהיא מואסתו עושה כך. וקרוביה טוענים שהיא אינה מואסת אותו אך שהיא מתפחדת ממנו כי דרך נשים הקטנות להתפחד מהבעילה הראשונה, ושאלת מה הדין הזה.
תשובה. המורדת היא על ב' דרכים, או שאומרת בעינא ליה ומצערנא ליה, או שאומרת מאיס עלי, כדאיתא בגמרא בפרק אע"פ במסכת כתובות. וזו בודאי אינה טוענת בעינא ליה ומצערנא ליה שהרי הוא טוען שמואסתו. וכן נראה שהוא האמת שאינה רוצה בו ומצערתו, שאלו היתה זו נשואה זה ימים היה אפשר לטעון כך, אבל זו עדיין לא נבעלה והדעת נוטה שאין הדבר הזה מחמת שמצערתו. ואע"ג דבארוסה ג"כ מצינו בעינא ליה ומצערנא ליה, היינו כשאומרת כך בפירוש, אבל זו אינה טוענת טענה זו. וגם טענת מאיס עלי אני אומר שאינו בנדון זה, שיותר הוא נמצא דבר זה בארוסים או בנשואים אחר שנבעלה ולא בזו שעדיין לא נבעלה, שיותר יש לתלות שמחמת יראת הבעילה היא בורחת ולא מחמת שהוא מאיס עליה.
על כן אני אומר שטוב הדבר שלא למהר לחתוך הדין אלא להחמיצו ולפייסו, שבכמו הדבר הזה אמרינן בגמרא במסכת יבמות יעשו דרך בקשה, כלומר שיעשו סעודה ויפייסו זה לזה ומתוך כך תתרצה ותבעל לו. אך אם מתקוטטים עמה ומריבים בה בחזקה קרובי האיש אף היא תקשה ערפה, וכ"ש אם דרה עם חמותה ועם חמיה. וע"כ יוציאנה מאצל חמיה וחמותה אם אינה רוצה לדור עמהם וידורו עם שכנים טובים אולי תפותה ויוכל לבא עליה. וכיון שתבעל לו פעם ראשונה ושנייה אם עמדה במרדה והיא מואסת בו ואומרת מאיס עלי תפסיד כתובתה והתוספת וכל מה שעשה לה הבעל, אך הנדוניא שהכניסה לו לא תפסיד ממנה כלום. וכך היא הסכמת הר"מ והרא"ש ז"ל, וכן היה דן א"א הרשב"ץ ז"ל, וכל זמן שאינה עמו אינו חייב במזונותיה, ושלום על דייני ישראל.
@שו"ת הרשב"ש סימן מו
מי שהניח אשתו עגונה והלך לעיר אחרת למדינת הים, אם הבית דין שבאותה העיר יכולים לכופו לתת גט זמן לאשתו מדינא אעפ"י שהיא לא תבעתו בגט, או אינן רשאין בכך כיון שלא תבעתו. ונפקא לן מינה שאם אינן יכולים לכפותו מן הדין וכפאוהו הוה ליה גט מעושה בישראל שלא כדין דאמרינן בפרק המגרש דפסול ופוסל, ואם רשאים בכך הוה ליה גט מעושה בישראל כדין וכשר.
ונראה לי שרשאים הם הבית דין בכך אעפ"י שלא תבעתו, שהרי כל ישראל הם בעלי דינים מחמת עגון. ותדע לך שהרי אין מקבלים עדות שלא בפני בעל דין כדאמרינן בפרק הגוזל בתרא, ובעדות אשה מעשים בכל יום שמקבלים. וכן נראה פשוט מכמה מקומות מהמשנה ומהגמרא.
ונראה לי שהטעם הוא כי כל ישראל בעלי דין בכל דבר שמסור לערוה, וגם בדבר העונות דנפיק מיניה חרבא שהרי כמה חללים הפילה ורבים ועצומים עד הארץ הכריעה והשפילה, ופריצי עמנו פרצות פרצו, וזנו ולא יפרוצו. וחובה על כל ישראל וכל בתי דינים לגדור פרצות לבל ישוטטו השועלים בחוצות. הלכך הוו להו בעלי דין בדבר בקבלת עדותם, וכן בתביעתם לענייני גט אעפ"י שלא תבעתו האשה, דכלהו הוו בעלי דין בדבר. ואע"ג דאמרינן בסוף פרק האשה שלום דהמזכה גט לאשה אפילו במקום קטטה לא הוי גיטא ובמזכה לה במקום יבם בעיא ולא אפשיטא, זהו בענין זכוי שלא הגיע גט לידה עד שמת. אבל בנדון כזה שמשלחו לה על ידי שלוחו, אם חפצה בו תקבלנו ואם אינה חפצה בו תניחנו, ואין בדבר בית מיחוש.
ואחר שכתבתי זה מצאתי שכתב הרמב"ן ז"ל בתשובה לחכמי הה"ר ז"ל על ענין קבלת עדות אשה שלא בפני בעל דין ז"ל ועדות שקבלו אותה בית דין שלא בפני בעל דין ודאי אפילו בדיעבד אינה עדות. והכי מוכח בפרק הגוזל בתרא ובפרק האשה שנתאלמנה. ומעצמו הוא מוכרע לפי שהן טועים בדבר משנה ואינו דין, שלא כדברי בעל העיטור ז"ל. אבל לענין קדושין וגיטין אמריתו האשה שהלכה היא ובעלה למדינת הים ובאה ואמרה גרשני בעלי והרי עדים, איתמר שאין מקבלים עדות עד שיבא בעלה ממדינת הים, אלא איסורא שאני וכלהו אינשי בעלי דין כדאמרינן התם לא חייבא לאחריתי הכא חייבא לאחריני. עכ"ל ז"ל, וזכיתי להסכים לדעתו. וכיון שעדות שנתקבלה שלא בפני בע"ד היא בטלה ובעדות אשה מקבלים שלא בפני בע"ד מטעמא דכלהו אינשי בעלי דין, הכי נמי בעינן גט מחשש עגונא. ובדבר איסורא כלהו אינשי בעלי דין נינהו וכופין אותו לתת גט זמן כדין האשה שתבעה מבעלה שיכתוב לה גט זמן כשהולך למדינה אחרת, כמו שכתב הרא"ש ז"ל בתשובה. ושלום על דייני ישראל. וכתב שלמה בר הרשב"ץ זלה"ה.
@שו"ת הרשב"ש סימן מז
מסתגאנים, אל הוותיק ר' חגי בן אלזוק יצ"ו.
שאלת. אנשי עיר תמזגרא"ן חטאו לאדוניהם למלך תלמסאן ופשעו בו וצוה את עבדו שר מסתגאנים לבנות עליה, דייק וכן עשה ובנה עליה מצור ונלכדה העיר ושללו שללה ונשמו הבתים ונהרגו הנפשות והנשארים בהם נסו ונמלטו והיתה להם נפשם לשלל. והקהל הקדוש שהיו שם ברחו, מהם לוהרא"ן ומהם למסתגאנים ויסתרם ה' ונשאר הבית הכנסת שמם, וקהל מסתגאנים חלו פני מושל הארץ, ונתן להם רשות להציל הספרים ולהוציאם משם ולהביאם למסתגאני"ם וכן עשו, ואחר שהוציאום והביאום אצלם, קצת מקהל תמזגרא"ן אשר ברחו לוהרא"ן תובעים מקהל שיחזירו להם הספרים, וקהל מסתגאני"ם אומרים אנחנו מהפקר זכינו ושלנו הם, ורצית לידע הדין עם מי.
תשובה. אין לקהל תמזגרא"ן בהם זכות מד' טעמים. הטעם הא' מצד אותן שברחו למסתגאנים, מדתניא בפרק הגוזל שיירא שהיתה מהלכת בדרך ועמד עליה גייס וטרפה ועמד אחד מהם והציל הציל לאמצע ואם אמר לעצמי אני מציל הציל לעצמו. ומותבינן עלה ואמרינן ה"ד אי דיכולים להציל אפילו אומר לאו כלום הוא ואי דאינן יכולים להציל אפילו לא אמר נמי. ומוקמי לה בגמרא בג' אוקמתי. חדא, כלומר דהמציל היה אחד מן השותפים. אם אמר אחד מהם בשעה שמציל לעצמו אני מציל לעצמו הציל, ואם לא אמר מה שהציל הציל לאמצע, הכי אוקמה רמי בר חמא. ואוקמתא אחריתי בפועל, כלומר שבעל הנכסים שכר פועל להציל לו וחזר בו הפועל, כדקי"ל בפ"ק דמציעא דפועל חוזר בו אפילו בחצי היום משום דכתיב כי לי בני ישראל עבדים ולא עבדים לעבדים, אם אמר הפועל בשעה שחזר שהוא מציל לעצמו מה שהציל לעצמו הציל, ואם לא אמר אעפ"י שטוען כך היתה מה שהציל הציל לבעה"ב, והכי אוקמה רבא. ואוקמתא תליתאה, בשיכולים להציל ע"י דחק ועמד זה שאין לו חלק בנכסים אלא איניש מעלמא והציל, אם אמר לעצמי אציל ושמעו ולא דחקו עצמם להציל הרי נתיאשו מהם, ואם לא אמר יכולים לומר לו אלו אמרת לנו היינו דוחקים עצמינו והיינו מצילים, והיינו אוקמתא דרב אשי.
וג' אוקמתות אלו הם אמתיות, וכן פסק הריא"ף ז"ל והר"מ ז"ל בפרק י"ב מהלכות גזלה. ובנדון הזה אין שם דין שותף ולא שכיר אלא כאיניש מעלמא. ועל פום האי אוקמתא דרב אשי אם קהל מסתגאני"ם אמרו לעצמינו אנו מצילים והללו שומעים הצילו לעצמם, וכן אם יהודי תמזגרא"ן אשר במסתגאני"ם לא היו יכולים להציל כלל שהרי השר לא היה נותן להם רשות כלל, וכיון שלא היו יכולים להציל אין להם בהם זכות, ומה שהצילו קהל מסתגאני"ם הצילו לעצמם, וכדמוכח מאתקפתא דגמרא דאמרינן ה"ד אי ביכולים להציל אפילו אומר כדלעיל וכו'. וכ"כ הר"מ ז"ל בפרק הנזכר שיירא שהיתה מהלכת במדבר ועמד עליה גייס וטרפה אם אינם יכולים להציל מידם וקדם אחד מהם והציל הציל לעצמו ואם יכולים הם להציל וקדם אחד מהם והציל אעפ"י שאמר לעצמי אני מציל הציל לאמצע, עכ"ל.
והנה הדין הזה נחלק לג' חלקים, הא' בשיכול להציל, והב' בשאינו יכול להציל ע"י הדחק. ויש ג"כ ג' פנים אחרים, פעמים שאינו צריך אמירה, ופעמים תועיל אמירה ותזיק השתיקה, ופעמים לא תועיל האמירה כלל, אם יכולים להציל אפילו אמר לעצמי אני מציל לא אמר כלום ואי האמירה מועילתו, ואם אין יכולים להציל אפילו לא אמר הציל לעצמו ואינו צריך לאמירה כלל, ואם יכולים להציל ע"י הדחק, אם אמר לעצמי אני מציל הציל לעצמו, ואם לא אמר הציל לאמצע, הרי שהאמירה מועילתו והשתיקה מזיקתו.
ועפ"י דרכנו למדנו, שאפילו היו קהל תמזגרא"ן יכולים להציל, ואמר קהל מסתגאני"ם לעצמינו אנחנו מצילים, זכו בהם. כ"ש שלא היו יכולים יהודי תמזגרא"ן להציל, כי לא היה נותן להם רשות השר, אעפ"י שלא אמרו לעצמנו אנו מצילים מה שהצילו הצילו לעצמן. ותניא בתוספתא, הביאה הריא"ף ז"ל בפרק הגוזל, שותפים שמחלו להם מנכסים מחלו לאמצע, ואם אמרו משום פלוני מחלנו מה שמחלנו מחלו לו. אלמא כיון שברשות השר היו הספרים אלו לעשות בהם כרצונו ונתנם ליהודי מסתגאני"ם הרי הם שלהם, וזה ברור.
הטעם הב' מצד אותם שברחו לוהרא"ן, דתניא בפרקין בהגוזל המציל מן הגייס ומן הלסטים ומן הנהר אם נתיאשו הבעלים הרי אלו שלו. ופריך בגמרא נתיאשו אין [לא] נתיאשו לא, א"ר אשי ל"ש אלא בלסטים גוי דדייני בגיתיה אבל בלסטים ישראל דאמרי מאן יימר אפילו סתמא נמי איאש מייאש. ופירוש דייני בגיתיה, כלומר ראיה רעועה, ורבינו האיי ז"ל פירש מגאז פה, כלומר מסברא, ורש"י ז"ל פירש בזרוע. והצעת העניין הוא, שאם הלסטים הוא גוי אין הנגזל מתיאש, לפי שאומר למחר או ליומא אחר אתבענו בדיניהם ובמעט ראיה אוציאנו מידו, אבל אם הלסטים ישראל הנגזל מתיאש, לפי שאומר אם אתבענו בדייני ישראל לא אועיל כלום, לפי שכשאתבענו בפניהם יאמרו מאן יימר שגזלה, מי יימר שהחפץ זה שלך הוא שמא אתה מכרתו או נתתו במתנה ולעולם המטלטלים אצלנו בחזקת מי שהם כדאיתא בפרק חזקת בתנאים ידועים שם ובדוכתי אחריני, על כן הוא מתייאש, ומן הסתם בלסטים גוי אינו מתייאש ובלסטים ישראל מתייאש.
ואם נודע שנתיאש, אפילו בלסטים גוי הרי אלו של מציל, כדתנן במתניתין, וכ"כ הרמב"ם ז"ל (בפ"ג) [בפ"ו] מהלכות גזלה, וכ"כ הרא"ש ז"ל.
ונשאל לרבינו שרירא גאון ז"ל בעניין ראובן שאבד לו כלי או נטלוהו לסטים ונפל ביד שמעון, ושמעון טען כבר נתיאש ממנו ראובן, וראובן אמר יש לי עדים שלא נתיאשתי. והשיב שאם לא יוכל להתברר לא דברי זה ולא דברי זה שאין כאן עסק שבועה, אלא ב"ד אומדין הדבר שראוי ליאש ומעמידין ביד הקונה, ואם רואים הדבר שאין ראוי ליאש מוציאים מיד הלוקח. וכ"כ א"א מורנו הרשב"ץ ז"ל בתשובותיו, במחלוקת שנפלה בין החכם ר' עמרם מרוא"ם נ"ע ובין הדיין ר' יוסף בן יחיון נ"ע על ענין ספר אחד שנתפס בספינה וקנאו יהודי אחד והכירוהו בעליו הראשונים, ודן ז"ל שאינו חייב להחזירו, והביא ראיה מההיא דפרק השולח, דעמון ומואב טהרו בסיחון, ומההיא דפרק חלק, כמשק גבים שוקק בו, מה מקוה מעלה מטומאה לטהרה אף ממונם של ישראל שנפלו ביד אומות העולם טהר. ובנדון הזה בלי ספק שנתיאשו הבעלים, מפני שלא עלתה על לב שיוכלו אותן שברחו לוהרא"ן לדון עם שר מסתגאני"ם להוציאם מידו, ולא אמרינן דדייני בגיתיה בנדון הזה, וזה ברור.
הטעם הג' כולל לאותן שברחו למסתגאני"ם ולאותן שברחו לוהרא"ן. והוא, שכיון שעיר תמזגרא"ן היתה תחת ממשלת מלך תלמסא"ן, ונכסיהם הם מוכתבים למלכות כדיני המלכות וחוקותיהם בכל מקום, וקי"ל דדינא דמלכותא דינא בכה"ג, כדאמר שמואל בפרקין דהגוזל אמר שמואל דינא דמלכותא דינא, אמר רבא תדע דקטלי דקלי וגשרי גשרי ועברינן עלייהו, כלומר שכורתים דקלים ועושים מהם גשרים ואנחנו עוברים עליהם, ואי לאו דדינא דמלכותא דינא הוה אסור לעבור עליהם משום גזל. ובפרק חזקת אמר רבא הני תלת מילי אשתעי לי עוקבא בר' נחמיא ריש גלותא משמיה דשמואל, דינא דמלכותא דינא, ואריסא דפרסאי ארבעין שנין, והני זהרורי דזבינו ארעא לטסקא זבינייהו זביני, כלומר ממוני המלך שמכרו קרקע בשביל שכירות שדה ששכר מן המלך לזרעה וברח ולא השלים מכירתם מכירה, ע"כ אם המלך צוה לשלול העיר שמרדה בו כדין עשה, והזוכה בשללה זכה מן הדין שזה מחוקי המלוכה היא.
וכ"כ הרב ר' יוסף הלוי ז"ל שאם גזל המלך לאחד מבני עמו ממונו שבא עליו בעלילה דחמסנותא דמלכא מקרי, אבל במאי דעבד בכל ארעיה הורמנא דמלכא הוא ודינא. כלומר במה שהוא חק קבוע בכל ארצו ואינו חק חדש, וכתב הרמב"ן ז"ל שהוראה נכונה היא. ואף רבינו ז"ל אומר שכל מה שהוא מחוקי המלכים וחקוק על ספריהם דיניהם בו דין, וכ"ש בנדון הזה דנתיאשו מהם הבעלים כדאמר רבא התם גבי הנהו דקלי ודילמא משום דאישו מרואתייהו מינייהו, א"ל אי לאו דינא דמלכותא מי מיאשו, אלמא כיון שמפני פחד המלכות ברחו להם איאושי מיאשי, וכן כתוב בספר החשן בסי' שע"ב.
והר"מ ז"ל כתב בפ"ה מהלכות גזלה וז"ל, וכן מלך שכעס על אחד מעבדיו ושמשיו מבני המדינה ולקח שדהו או חצירו אינו גזל ומותר ליהנות בו והלוקח אותה מן המלך הרי הוא שלו ואין הבעלים מוציאים אותה מידו שזה דין המלכים ליקח כל ממון שמשיהם כשכועסים עליהם והרי המלך הפקיע שעבודם ונעשית חצר זו או שדה זו כהפקר וכל הקונה אותה מן המלך זכה בה, עכ"ל. א"כ לפי הטעם הזה ג"כ, אין ליהודי תמזגרא"ן בספרים דין ודברים וזכו בהם קהל מסתגאני"ם, וזה ברור.
הטעם הד', שאלו הספרים אינם של יחידים אלא שהקדישום בעליהם לבה"כ יע"א לקרות בהם בצבור שבתמזגרא"ן, והקהל ההוא נטלטל וחלף הלך לו, ואפילו יחזרו פנים חדשות באו לכאן כדאמרינן גבי סנדל שתקנו, כדאיתא במסכת שבת פרק כל הכלים ובערובין.
ועוד שבכל מקום שהם אלו הספרים ברשות הקדש הם, וכדאמר שמואל בפרק שלוח הקן גבי התרנגולת שהקדישה וברחה, דלא פקעה קדושתה דכל היכא דאיתא בי גזא דרחמנא איתא, שנאמר לה' הארץ ומלואה. ובי גזא דרחמנא ר"ל בית אוצר ה'. א"כ ספרים אלו בכל מקום שהם ברשות ההקדש הם ובאוצר ה' הם, ואפילו יחזרו אנשי הקהלה למקומם אין חייבים קהל מסתגאני"ם להחזירם להם.
ואע"פ שכתבו בשם הריא"ף ז"ל שאותם ספרים שגוזלים הגוים ומוכרים אותם ליהודים אחרים, יש להם להחזירם לבעלים הראשונים בדמיהם דאינן מתיאשים מהם, משום שיודעים שלסוף יבואו לידי ישראל, וכל דבר שסופו לבא לידי ישראל לא נתיאשו, ע"כ. ויש לי ראיה לדבריו מההיא דתנן בפרק אלו מציאות מצא בבתי כנסיות ובבתי מדרשות שאינו חייב להחזיר ומוקמינן לה בגמרא משום דשכיחי בהו גוים אלמא אי לא שכיחי גוים אלא מיאשי, משום דסוף סוף אתו לידי ישראל, וסוגיין הכי רהטא התם. ומה שכתב ז"ל שיחזירום בדמיהם תקנתא היא בההיא דיצא לו שם גניבה בעיר משום תקנת השוק כדאיתא בפרק הגוזל, ומ"מ לא נאמרו הדברים אלא בגוזל ספרים, אבל בולשת שנכנסה לעיר שדרכם לשרוף ולנתוץ ולהרוס, מסתמא מיאשי שמא ישרפו הספרים ויקרעום, כאשר ראו אבותינו בעונותינו. וכ"ש בהצטרף לזה שאר הטעמים אחרים דדינא דמלכותא דינא ודכל היכא דאיתנהו בי גזא דרחמנא ככל אשר כתבתי למעלה שאין בדבר פקפוק. והאל יודע אמת ינחנו בדרך אמת.
@שו"ת הרשב"ש סימן מח
שאלת. איש אחד בא אצלכם וטען שהוא כהן ורוצה לקרות בתורה ראשון, ונסתפק לכם ענינו. ופיו הרשיעו שקהלות ספרד יע"א לא רצו להעלותו לכהן ואכל קורציהון בי מלכא והפסידם ממון.
תשובה. אם אמת הדבר הזה, הרי הוא מן המורדין כדאיתא בפרק אין מעמידין, איך נעלהו לכהונה ושפתיו על רשעו מעידין. והר"מ ז"ל כתב בהלכות עדות שהמסורות לא מבני ישראל המה, ופחותים הם מן הגוים.
ולענין האמנת מי שבא ואמר שהוא כהן, כבר עמדתם על דברי הר"מ ז"ל שכתב (בפ"ב) [בפ"כ] מהלכות איסורי ביאה שאין מאמינין אותו. אבל הרמב"ן ז"ל הגיה עליו וכתב וז"ל, תימא דמנהגנו להאמינו לקרות בתורה ראשון. וכן הדין נותן דלא איכפת לן אם יקרא ראשון, מאי אמרת שמא יעלוהו מקריאת התורה לתרומה כולי האי לא חיישינן לתרומה דרבנן, עכ"ל. ובסמ"ג במל"ת בסימן (קנ"ב) [קכ"ה] כדברי הר"מ ז"ל, וכן בספר אה"ע ז"ל בסי' ג' כתב ג"כ כדבריו.
ונראה שרבינו הר"מ ז"ל סמך עמ"ש רבו הריא"ף ז"ל בפ"ב דכתובות מתניתין שני אנשים זה אומר כהן אני וזה אומר כהן אני אין נאמנים, ובזמן שהם מעידים זה את זה נאמנים, ומייתי נמי מאי דאיתמר עלה בגמרא, ר' יהודה אומר אין מעלים לכהונה עפ"י עד אחד, א"ר אלעזר אימתי בזמן שיש עליו עוררין, אבל אין שם עוררין מעלין בעד אחד. ואילו לא ס"ל לרבינו הגדול ז"ל דבזמן הזה בעינן עד אחד, לא כתב כל זה, והיה מקצר כמנהגו בהלכתא דמשיחא. ואחר שמצאנו רב וחברים לרבינו הר"מ ז"ל ראוי לסמוך על דבריו, וכ"ש בארצות אלו שמתנהגים על פיו.
@שו"ת הרשב"ש סימן מט
עוד שאלת. שקצת יחידים אצלכם תקנו בתחנוני הבקר קודם הזמירות במטבע רבש"ע, כי כל מעשיהם תהו וימי חייהם הבל, ונתנו טעם לדבריהם שהוא חוזר לגבורי אומות העולם וחכמיהם, ואמרו שכ"כ רב עמרם גאון ז"ל.
תשובה. תקנה זו קלקלה היא, ולא ידעתי המתקן הזה אם תקן ככה בתפלת נעילה כמו אנו. ואם לא תקן, יש עליו תשובה מה בין זה לזה. ואם תקן טעה בשתיהם. ושקר הוא דובר על רבינו הגאון ז"ל שנסחתו היא כמו שאנו אומרים. וגם נסחת רבינו יהודה בר יקר ז"ל בספר מעין גנים ונסחת הר"מ ז"ל בסידור תפלת השחר קודם הזמירות, ובנעילה, כך היא כמו שאנו אומרים, וכן בספר א"ח בהלכות תענית בסדור תפלת נעילה כמו נסחתינו ג"כ.
ופירוש הענין כך הוא, שאנו אומרים לפניו רבש"ע שלא על צדקותינו אנחנו מפילים תחנונינו לפניו, כי על רחמיו הרבים כי אנחנו וחיינו ומעשינו וגבורתנו כאפס ותהו, שחיינו קצובים ואנחנו וגבורתינו בעלי קץ ותכלית, ומעשים היוצאים מפועל שזה דרכו אינן כלום, שאפילו הגבורים אשר מעולם ואנשי השם הם כלא היו, ואף החכמים והנבונים בעלי חכמה והשכל לחכמתו, וכ"ש אנחנו שמעשינו תהו וימי חיינו הבל. ומותר האדם מן הבהמה אין מקרא מלא הוא. ובנסחת הר"מ ז"ל ככתוב בדברי קדשך ומותר האדם מן הבהמה אין, וחוזר על הגוף לא על הנפש.
ופירוש כי כל מעשינו תהו, כי אין במעשינו כלום שנסמוך עליהם לולי רחמיו ורוב חסדיו. אבל לפי שאנחנו זרע האבות ובחר בנו, עליו אנחנו סומכים ובאים להתחנן, ולפיכך אנחנו חייבים וכו'. וביוה"כ במקום אבל אנחנו אומרים אתה הבדלת אנוש מראש. וההקשר ההוא שאנחנו ומעשינו הבל, אלא שאתה הבדלת אנוש מראש ותכירהו לעמוד לפניך, ונתת לו מצות וידעת כי יצר לב האדם רע מנעוריו, לפיכך הרבית סליחתינו וכו'. ובקצת נסחאות ראיתי שאף בתפלת נעילה אומרים ג"כ אבל אנחנו, ואחריה אתה הבדלת, ואנו לא נהגנו לאומרו.
והמקלקל ששנה הסדר, אחר שאומר מה אנו מה חיינו מה צדקנו איך יאמר כי כל מעשיהם תהו וימי חייהם הבל והלא תחלת דבר פיהו כי אחרית דבריו הוללות וסכלות, שאנחנו בתחלה מתנצלים שלא על צדקותינו אנחנו מפילים תחנונינו לפי שאין חיינו ומעשינו כלום, ואם חייהם ומעשיהם הנזכרים לאומות העולם א"כ חיינו ומעשינו שלמים הם אתנו, ומי יאמר זכיתי לבי טהרתי מחטאתי, ואדם אין צדיק בארץ וכו'. ועוד כי הזמן קצר וימי חיינו הבל והמלאכה מרובה והפועלים עצלים ומעשינו תהו. ויש לגעור במשנים הסדר ויש להם לחזור למטבע הראשון שטבעו החכמים המשכילים, ואל יחליפנו וימיר אותו, כדברי הטפשים הסכלים, ואל יתפתה בהבליהם, ויפה עשה ר' משה הכהן יצ"ו שלא שמע מליהם.
@שו"ת הרשב"ש סימן נ
עוד שאלת. בן שמת אביו ואחריו מתה אמו ונשאר אצל זקנו אבי אביו, והיה לאבי הבן חצי חצר והחזיק הזקן בו, והלך ודר במקום אחר והוליך עמו הבן. והלך יהודי אחד וקנה חצי חצר הנזכר מהזקן הנזכר ונתן ליתום מ' כסף, ומחל לקונה כל זכות שיש לו על הקרקע הנזכרת הן מכתובת אמו הן מן אלצדאק. וכתבו עליו שטר שמחל זכותו וכי הוא גדול בשנים. ועתה חוזר הבן למקום שהוא שם חצי חצרו וא"ל כי חצי החצר יש לו בו זכות, והבן טוען שהוא היה קטן ולא היה יודע שיש לאמו זכות בו, וטען הלוקח שכבר גבתה אם הבן כתובתה, והבן טוען שלא גבתה. ורצית לדעת הדין עם מי. ואם תחזור הקרקע לבעליה, אם יחזיר הקונה הפירות שאכל. ומה הדין ג"כ בבנין שבנה הלוקח.
תשובה. המכירה של חצר בטילה היא, לפי שלא ימלט משני ענינים, הא' כתובה על שם האשה בתורת מקח וממכר בכתובתה שהיה לה על בעלה, והב' שהיתה משועבדת לה בלבד.
ואם היתה מכורה (האשה) [לאשה] והבן כתב לקונה מחילה, כלומר שמחל לו זכות אמו, לא מפני זה קנה אותה הלוקח, לפי שקרקע אינה נקנית במחילה כמ"ש א"ז הרמב"ן ז"ל בחידושיו בכתובות בפ' נערה, ואף הרא"ש ז"ל כתב כן בתשובותיו כמ"ש בספר החשן בשני מקומות, שאפילו מטלטלים אינן נקנין במחילה, כ"ש קרקע אם לא כתב לו ידי מסולקת ממנה ואין לי עסק בה, דאז הוי סלוק אם קנו מידו וקנה הלוקח כדאיתא בפרק חזקת ובפרק הכותב.
ואם היתה משועבדת לה בלבד שלא היה גוף הקרקע קנוי לה, מחילתו הוי מחילה במעות שהיה לה (אי) חייב אביו. אלא שאין מקום לסלוק זכות בכאן, לפי שבסלק זכותו מהקרקע מחמת כתובת אמו חזר הקרקע להיות של יורש אביו, והוא יורש אביו, א"כ חזר הקרקע להיות שלו, ולא קנה אותו הלוקח אא"כ קבל עליו הבן אחריות.
ואע"ג דאמרינן בפרק מי שהיה נשוי גבי ההוא גברא דזבנא לכתובת אמו בטובת הנאה וכו', נהי דאחריות דאמיה לא קבל אחריות דנפשיה מי לא קבל, דוקא התם שקבל הוא הדמים. וכ"כ המפרשים ז"ל בפרק הנזקין גבי סקריקון, דכיון דלא קבל ממון לא מתחייב באחריות עד דכתיב בפירוש, ולא אמרינן אחריות ט"ס. וזה זקנו הוא שקבל הדמים.
ומה שטען הלוקח שהאשה גבתה כתובתה, הוא טוען טענה המחזיקתו, שאם גבתה כתובתה חזרה החצר להיות של הבן והבן לא מכר אלא מחל לו בלבד, ומחילה כזו אינה מועלת טענה זו. שאעפ"י שאמרינן בפרק חזקת ובפרק איזהו נשך דמחילה בטעות לא הויא מחילה, היינו כשאינו יודע שהיה לו זכות, אבל כל היכא דידע מאי דמחל מחילתו הויא מחילה כדמוכח בפרק הזהב. וזה כיון שלקח מ' כסף כבר נתברר שיש לו בה זכות והיה לו לבקש יפה יפה, וכיון שלא בקש איהו דאפסיד אנפשיה. אלא שבנידון דידן אין אנו צריכים לטענה זו, שאפילו היתה מחילה גמורה אינה כלום לפי שענין מחילה הוא שהדבר שהוא חוב על ראובן ואינו בעין מחלו לו שמעון, אבל דבר שהוא מסויים ומעויין כמו קרקע ומטלטלים אינן נקנין במחילה אלא בהקנאה גמורה.
ואעפ"י שהחזיקו הלוקח והזקן כמה שנים בחצר זו, אפילו יותר משני חזקה שהם ג' שנים, אין חזקתן חזקה מג' טעמים. הא', לפי שאינה בטענה, וכל חזקה שאינה בטענה אינה חזקה, כלומר שטוען אתה מכרת לי הקרקע הזה ונאבד לי השטר אינה כלום כדאיתא בפרק חזקת, וכ"כ הר"מ (בפ"ד) [בפי"ד] מהלכות טוען ונטען. וזה הקונה כבר הוא מודה שהזקן שמכרה לו אינה שלו, א"כ המוכר הוה כגזלן שמוכר מה שאינו שלו. וכדאמרינן התם, ההוא דא"ל לחבריה מאי בעית בהאי ארעא, דידי היא ואת מנאי לא זבנתה א"כ לאו בעל דברים דידי את, אמר רבא דינא קא"ל, וכ"כ הריא"ף ז"ל התם, וכ"כ הר"מ ז"ל בפרק הנזכר בסופו.
והב' הוא, שהזקן היה מחזיק בנכסי קטן ואין חזקתו כלום כדא"ר הונא בפרק המפקיד ובפ"ב דכתובות אין מחזיקין בנכסי קטן. ואפילו החזיק בו אחר שהגדיל כמה שנים כמ"ש (הר"מ) [הרמב"ן] ז"ל בפרק חזקת ובפ"ב דכתובות וכ"כ בשם הריא"ף ז"ל, וכן פירש"י ז"ל, וכן סברת ר' האיי גאון ז"ל והסכמת הרא"ש ז"ל והרב בנו ז"ל בספר החשן בסימן קמ"ט. ואעפ"י שלא פירש כן ר' יוסף הלוי ז"ל ולא הר"מ ז"ל תלמידו, כבר השיגו הראב"ד ז"ל. א"כ חזקת הזקן בנכסי נכדו והיה קטן אעפ"י שהגדיל אינה כלום.
והג' הוא, שהמחזיק הזה הוא מחזיק מחמת שטר המכירה שבידו, והשטר הוא בטל מפני שלא קנה ממי שצריך לקנות, וכדאיתא בירושלמי ובתוספתא המחזיק מחמת אונו ונמצאת אונו בטלה אינה חזקה, וכתבוה המפרשים ז"ל בפרק חזקת ובפרק גט פשוט, והר"מ ז"ל בפי"ד מהלכות טוען ונטען.
ואם הקרקע חוזר לבעליו, מחזיר ג"כ כל הפירות שאכל, וכדאמר ר' נחמן בפרק חזקת גבי ההוא דלא אחזיק שני חזקה והדרא ארעא והדרי פירי, וכןכתב הרמב"ם ז"ל בפרק הנזכר.
ובענין הבנין שבנה הלוקח, כיון שהכיר שלא היתה של מוכר, שמין לו וידו על התחתונה, כדאמרינן בפרק קמא דמציעא המוכר שדה לחבירו ונמצאת שאינה שלו אמר רב יש לו מעות ויש לו שבח, ושמואל אמר מעות יש לו שבח אין לו, ואמר רבא דאם הכיר בה שאינה שלו מעות יש לו שבח אין לו. פירוש שיש לו המעות שנתן שיגבה אותם מן המוכר, אבל השבח אין לו כלום שאם היה הקרקע שוה מנה ובנה בו בחמישים והוא שוה עתה מאתים אינו נוטל מבעל הקרקע אלא החמשים שהוציא, והחמשים האחרים שהשביח מחמת ההוצאה אינו נוטלן, ואם היה שוה מנה והוציא מנה אחרים ואינו שוה אלא מאה וחמשים אינו נוטל בעל הקרקע אלא החמישים שהשביח, וזהו פירוש שמין לו וידו על התחתונה. וכן פסק הריא"ף ז"ל בפ"ק דמציעא והר"מ ז"ל בפ"ט מהלכות גזלה. ולפ"ז המכירה היא בטלה ויחזיר לו כל הפירות שאכל וינכה לו מהם הארבעים כסף שנתן לו וההוצאה שהוציא כנגד מה שהשביח כמו שכתבתי. והקונה חוזר על הזקן, אם יש לו ממה להשתלם שפיר דמי, ואם לאו הש"י ימלא חסרונו.
ומיהו כל זה הוא אם הזקן לא מכר להאכיל לבן כגון שהיו לו נכסים, אבל אם לא היו לו נכסים לבן והיה סומך אצל הזקן והזקן מכר לו והאכילו מכירתו מכירה ואין לבן שום טענה על הקונה ולא על הזקן, והכי איתא בפרק הנזקין. ואפילו הכרזה לא היה צריך כדאמרינן התם דלמזוני לא בעי הכרזה. והאל היודע האמת ינחנו בדרך האמת.
@שו"ת הרשב"ש סימן נא
מענין הבתולה שנמצאת בעולה וקדשה הנטען, ועכשיו הוא מאיים שכשישאנה יגרשנה מפני שדברה שקר עליו, ואינו רוצה לכתוב לה תוספת.
תשובה. לא ביררתם שאלתכם אם הנבעלת הלזו נערה או בוגרת, או אנוסה או מפותה. והדין בזה הוא כך, שאם היא קטנה או נערה והיא אנוסה חייב ארבעה דברים קנס צער בושת ופגם, ואם היא מפותה פטור מן הצער דמפותה אין לה צער וחייב בשלש אחרים, ואם היא בוגרת והיא אנוסה אין לה קנס, וחייב בשלשה דברים צער בושת פגם, ואם היא מפותה פטור מכולם.
ואעפ"י שהרב בעל הטורים בספר אה"ע בהלכות אנוסה ומפותה תמה על הר"מ ז"ל שפטר במפותה מבושת (וגם) [ופגם], א"א מהרשב"ץ ז"ל הגיה עליו וכתב שכיון שהיא בוגרת מחלה לו. ודינים אלו מתפרשים בפרק אלו נערות ובפרק נערה שנתפתתה, וכתבם הר"מ ז"ל בפ"א וב' מהלכות נערה (המאורסה) [בתולה] ושם פירש איזהו פתוי ואיזהו אונס בקש ותמצא.
ובנערה אנוסה יש עוד שאינו יכול לשלחה כל ימיו. ובמפותה בין היא בין אביה יכולים לעכב, וכן המפתה. אבל אם רוצה לכנוס כתב הר"מ ז"ל בפ"א מההלכות הנ"ל שיכתוב לה כתובה כשאר הבתולות, וכן כתוב בספר אה"ע, והייתי מבין מזה שכיון שכתב לה כתובתה כשאר הבתולות מאתים. אלא שמצאתי בגליון מיד אדוני אבי מורי ז"ל כי מדברי הר"מ ז"ל למד הראב"ד ז"ל שכתובתה מנה בלבד. ואני תמה מזה הרבה, שכיון שכתב שכתובתה כשאר כל הבתולות, שאר הכתובות של הבתולות מאתים. אלא שנראה שהדבר מוכרע מעצמו, שכיון שהוא תלוי ברצונו אם רוצה לכנוס או לא, לכשיכנוס ויאמר לא אכתוב אלא מנה מי יכריחנו לכתוב, אם נכריחנו יאמר לא אכנוס. וזהו בנערה, וכל שכן שאם היא בוגרת שהדבר פשוט שאין לה אלא מנה, וכל שכן שאין לה תוספת. זהו הנראה לי בזה.
ומכל מקום איסור גדול הוא שהרי בעל בעילה אסורה וחייב מכת מרדות או נדוי, וטוב הוא לעשות סייג בדבר כדי שלא ילמדו לפרוץ גדר, ויזנו ולא יפרוצו, מה טוב ומה נעים לעשות תקנה וגדר בדבר. ורבון העולמים יגדור פרצותנו ופרצות כל עמו ישראל ברחמים, וברחמיו ינחנו באורח מישור ותמים.
@שו"ת הרשב"ש סימן נב
עוד שאלת. על מה שמצאו בספר המנהיג שהקורא ב' הלכות בכל יום מובטח לו שהוא בן העולם הבא, אם הלכות הרמב"ם ז"ל או שאר המחברים הם בכלל.
תשובה. במסכת מגילה בפרק בני העיר אמר תנא דבי אליהו כל השונה הלכות [בכל יום] מובטח לו שהוא בן העולם הבא. ומיעוט הלכות שהיא לשון רבים שנים. ובכל יום ויום אנו קורין בבית הכנסת יע"א ברייתא זו. ובא המחבר הזה ולמד ב' הלכות שמיעוט רבים שנים. ובאמת שכל הלכות אפילו מחיבור הרמב"ם ז"ל או מזולתו הם בכלל, שהלכות של משנה גם כן מקובצים הם מהלכות אחרות קדמו להם, ורבינו הקדוש ז"ל סדרם, כמ"ש בפ' הבא על יבמתו מתניתין מאן תיקן רבי, וכן במסכת יום טוב אמרו מכדי מאן סתמא דמתניתין רבי, וכן במסכת חולין נאמר כמו זה שרבינו הקדוש סידר המשניות מהלכות שקדמוהו, אם הבאים סדרו הלכות מהלכות שקדמום הכל הם הלכות. וכבר כתב הרא"ש ז"ל שהקונה ספרי הגמרא ופירושיהם הם בכלל מה שאמרו שמצוה לכתוב ספר תורה לעצמו, וכן תמצא זה בספר יורה דעה בהלכות ספר תורה. ויהא חלקי מן העוסקים בהם לשמה על מנת שלא לקנטר ושלא להתגדל ולהתגדר, ובפני עמי הארץ להתהדר.
@שו"ת הרשב"ש סימן נג
על ענין קידוש שמקדשין בבית הכנסת יע"א אעפ"י שאין שם אורחים דאכלו ושתו בבי כנישתא. רב נטרונאי גאון ז"ל התירו ואמר שראוי לעשותו, ורבינו האי גאון ז"ל כתב שאין ראוי לעשותו אלא כשיש שם אורחים, והרב בעל הטור ז"ל כתב בהלכות שבת כדברי רבינו האי ז"ל, והמפרשים ז"ל כתבו בפרק ערבי פסחים, דאע"ג דאין אורחים, כיון דמעיקרא איתקין משום אורחים אמרינן ליה, לפי שתקנתן של חכמים קבועות הן, כדאשכחן בברכה דמעין שבע דערב שבת דאתקון משום עם שבשדות הבאים באחרונה, כדאיתא בפרק במה מדליקין ואפילו היכא דליתיה להאי טעמא אמרינן ליה, דכיון דאיתקן איתקן.
ולענין הקדוש שאתה מקדש בביתך אחר שאתה מקדש בבית הכנסת יע"א. אפילו היית טועם בבית הכנסת יע"א במקום הקידוש, צריך אתה לקדש בביתך להוציא בניך ובנותיך וכל בני ביתך, כדאיתא התם בפרק ערבי פסחים ובפרק ראוהו בית דין, וכן הדין לענין הבדלה, אעפ"י שאתה יוצא בהבדלת בית הכנסת צריך אתה להבדיל בתוך ביתך להוציא בניך ובני ביתך, וכדאמרינן בפרק מקום שנהגו רבי מפזרן רבי חייא מכנסן, אמר רבי יצחק בר אבדימי אעפ"י שרבי פזרן חוזר וסודרן על הכוס להוציא בניו ובני ביתו.
@שו"ת הרשב"ש סימן נד
ועל ענין ברכת זמן על המגילה ביום. הר"מ ז"ל כתב שאין מברכים אותו אלא בלילה. ואחרים כתבו דכיון דעיקר קריאה לא הוי אלא ביום, דהא תנן כל היום כשר לקריאת מגילה, ולא תנן נמי כל הלילה כשר למקרא מגילה, אלמא דיום עדיף. ובני כפרים נמי לא היו קורין אלא ביום, אלמא דיום עדיף. ולפיכך מברכים נמי זמן ביום, וכן כתבו המפרשים ז"ל וכן כתוב באורחות חיים וכן נהגו בכאן באלגזאיר, אעפ"י שאנו מתנהגים על פי הרמב"ם ז"ל.
@שו"ת הרשב"ש סימן נה
ועל ענין ברכת הגפן של ד' כוסות, לא נמצא מה שחולק ואומר שאין לברך אחר הד'. והמחלוקת אינה אלא אם מברך אחר כוס שני, שהריא"ף ז"ל וקצת מן הגאונים ז"ל סוברים שצריך לברך, וקצתם אומרים שאין צריך לברך, וכן היא דעת הר' לוי וא"ז הרב ר' יונה החסיד ז"ל והרא"ש והר"ן ז"ל ואדוני אבי הרשב"ץ ז"ל במאמר החמץ שלו. והנוהג לברך אחר כוס ד' מנהג בורות הוא בידו.
@שו"ת הרשב"ש סימן נו
ועל ענין תפלת המנחה שמתפללים אותה עם שקיעת החמה, ואין פנאי שיחזור ש"ץ התפלה ומתפלל עם הצבור בקול גבוה. אין בדבר בית מיחוש, שהרי כל עצמו של ש"ץ אינו מתפלל עם הצבור בלחש אלא כדי להסדיר תפלתו כדאיתא בסוף ראש השנה, ואם היא סדורה בפיו ואין פנאי להסדירה עתה אין בכך כלום. וכן כתב הרב אברהם אב ב"ד בספר האשכול.
ואדרבה שהיה נראה לי שטוב הוא דש"ץ יתפלל עם הצבור, כי עיקר התקנה שש"ץ יתפלל לבדו הוה להוציא מי שאינו בקי, ואנו רואים אותם משיחין ואין מטין אוזן לשמוע התפלה, ואלו היה מתפלל בקול גבוה בשעה שהצבור מתפללים בעל כרחם היו מטין אוזן ושומעים התפלה. ואלו היה מסכים עמי אדוני אבי הרשב"ץ ז"ל בעודו בחיים חיותו הייתי מנהיג כך.
@שו"ת הרשב"ש סימן נז
ועל ענין הדלקת המנורה והסדרת לחם הפנים וקטורת והקרבנות אם נהגו במדבר או לאו. בפ"ק דחגיגה תניא עולת תמיד העשויה בהר סיני, ר' אליעזר אומר מעשיה נאמרו בסיני והיא עצמה לא קרבה, רבי עקיבא אומר קרבה ושוב לא פסקה אלא מה אני מקיים הזבחים ומנחה הגשתם לי במדבר ארבעים שנה בית ישראל שבטו של לוי שלא עבדו /עבודה/ זרה והם הקריבוה. פירוש רבי אליעזר סובר דלא קרבה כלל, ורבי עקיבא סבר דקרבה אבל לא הקריבוה ישראל אלא שבטו של לוי. וא"ז הרמב"ן ז"ל כתב בחידושי התורה שלו בפרשת אמור אל הכהנים שלא הקריבו ישראל מוספין במדבר, וכן כתב בפרשת פנחס.
ובנסכים נמי נחלקו רבי ישמעאל ורבי עקיבא בפ"ק דקידושין, דרבי ישמעאל סבר לא קרבו במדבר ורבי עקיבא סבר קרבו במדבר, והרמב"ן ז"ל תופס בפשיטות בפרשת פינחס שלא קרבו נסכים במדבר, והחכם הגדול ראב"ע ז"ל כתב בפרשת תצוה זה לשונו, ועל דרך הסברא שלא הקריבו ישראל הזבחים רק בסיני לבדו ויום הכפורים בשנה השנית, וכ"כ על עבודת אהרן ויעש כאשר צוה ה' את משה, וכן כתוב הזבחים ומנחה הגשתם לי בית ישראל ארבעים שנה במדבר, כי ישראל עמדו במדבר בתהו יליל ישימון כמו שמנה ושלשים שנה ומאין היה להם בכל יום חצי הין שמן זית גם כן יין ואיך יוליכו עמהם כמו י"ד אלף הין, ומאין היה להם שני כבשים בכל יום ותוספת בשבת ובמועדים. ואין טענה ממלת אנחנו ובעירנו, כי בקדש היו ושם ישבו כי כתוב והם ביישוב, ובזאת השנה שללו מדין וארץ סיחון ועוג והיה לכולם מקנה רב, עכ"ד החכם, זכה להסכים לדעת רז"ל.
ומנין שלא היה שם תמיד ולא היה שם לחם הפנים ולא קטורת ולא הטבת נרות, שכך אמרינן בפרק אמר להם הממונה, אביי הוה מסדר סדר המערכה משמא דגמרא ואליבא דאבא שאול כסדר שסדר עד לבסוף וכו'. וזהו סיוע לדבר החכם ז"ל שהכל צריך להיות כסדר וכמו שמוכיחים בגמרא מהמקראות, וכיון שאין שם תמיד אין שם נרות ולא קטורת ולא בזיכי לבונה שהם עם לחם הפנים.
ואף הפסח לא הקריבו במדבר אלא בשנה השנית. וכן אמרו בספרי ויעשו בני ישראל את הפסח, בגנותן של ישראל הכתוב מדבר שלא עשו במדבר אלא פסח זה, והטעם לפי שהיו כמנודים לפני המקום ולא נשבה להם רוח צפונית, ולא היו מלין אלא ביום שמנשבת בו רוח צפונית, ואעפ"י שאין אנו נזהרים מזה משום שכבר דשו בה רבים שומר פתאים ה' כמו שזכרו ז"ל בפרק הערל. והגנות שלהם היה שמפני חטאם בתלונת מרגלים לא נשבה רוח צפונית. וכן פירש א"א מהרשב"ץ בפירוש התורה שלו שקראו לוית חן.
אבל קשה לכל זה מה ששנינו בפרק התכלת לדברי בן ננס שכל ארבעים שנה שהיו ישראל במדבר קרבו כבשים בלא לחם, כלו' כבשי עצרת בלא ב' הלחם, אמר רבי שמעון הלכה כדברי בן ננס, אבל אין הטעם כדבריו שכל האמור בחומש הפקודים קרב במדבר והאמור בתורת כהנים אינו קרב במדבר, והאמור בפרשת פנחס כגון הנך דמוסף והאמור בתורת כהנים כגון ז' כבשים ופר ואלים וב' כבשים דשלמים, והכי נמי איתא בברייתא בגמרא התם, ופרש"י ז"ל התם דקרבו נמי נסכים בלא לחם אם כן הקרבנות ומוספים ונסכים קרבו במדבר, אלא שיש חילוק במקצתן, ולא עמדתי על טעמם מפני מה קרבו קצתם וקצתם לא קרבו עד יבא ויורה צדק. ובפ"ק דקדושין כתב רש"י ז"ל שנסכי צבור קרבו אליבא דכולי עלמא ובנסכי יחיד הוא דפליגי רבי ישמעאל ורבי עקיבא.
@שו"ת הרשב"ש סימן נח
ועל ענין הנשבע בשם בלשון לעז או בלשון ערב.
כבר נשאל רבינו האי גאון ז"ל על הנשבעים באלל"א בה' אלת"י לה' איל"ה אל"א הו"א אם היא שבועה או לא, והשיב ששבועה חמורה היא, והר"מ ז"ל כתב בסוף הלכות סנהדרין ששמות בכל לשון הם כמו כנויים.
ובענין הכנויים, סובר רבינו תם ז"ל שכל שאינו מושבע בהם מפי אחרים אלא מפי עצמו חייב אפילו בקרבן. והר"מ ז"ל כתב בפ"ב מהלכות שבועות שלענין קרבן ומלקות הוא פטור אבל אסור הוא משום שבועה. והראב"ד ז"ל כתב דלענין קרבן פטור אבל לענין מלקות חייב. ואדוני אבי הרשב"ץ ז"ל כתב בהלכות נדרים שלו שאם עבר על שבועת בטוי אפילו בכנוי לוקה ומביא קרבן. והמורה בזה להקל לא טוב הוא עושה, שאפילו אם היה קולא בדבר צריך להחמיר בה כדי שלא ינהגו קלות ראש בשבועות, כל שכן שהדבר חמור שאין להקל בו.
@שו"ת הרשב"ש סימן נט
ועל ענין ריאה שהעלתה צמחים, דאמרינן בגמרא דמייתי סכינא דחליש פומא וכו', וכתב הר"מ ז"ל מביא סכין שפיה חלק וכו' ואם יש מכה תולין במכה. מה מזיק לנו אם ניקבה הריאה בסכין, ולפיכך חשבת שהדבר הוא כדי שלא תמצא מכה בדופן שיבדוק הריאה בנפיחה, ואם עלתה כשרה. ואם הדבר ככה אלא שהדבר בהפך כפי מה שפירש א"א מהרשב"ץ ז"ל בתשובה לחכם ריאו נ"ע בהוניין ובהלכות בדיקה שלו הנקרא יבין שמועה שאם נמצאת מכה בדופן כדעת מקצת מן הגאונים ז"ל דתלינן בדופן דוקא אם עלתה בנפיחה, אעפ"י שנמצאת מכה בדופן לא תלינן בדופן כדעת מקצת מן הגאונים ז"ל, אלא שלא נהגו כן.
@שו"ת הרשב"ש סימן ס
ועל ענין המשכונא אשר משכן את ביתו ונשלם הזמן ואינו רוצה לפדותה כדין. יגבהו לבעל חוב בחובו, ואחר כך ימכרנו או יעשה בו כחפצו ורצונו.
@שו"ת הרשב"ש סימן סא
עוד שאלת אלמנה אחת רוצה למכור חצי חצרה, והשותף טוען טענת דינא דבר מצרא שקורין שפע"ה בלשון ערבי.
תשובה. הדין עם בן המצר והוא קודם, כדאיתא בפרק המקבל, וכן כתב הר"מ ז"ל (בפ"ג) [בפי"ג] מהלכות שכנים. ואם רוצה לחלוק, אם יש בה דין חלוקה חולקים, ואם אין בה דין חלוקה יכול לומר גוד או איגוד כלומר קנה חלקי או אקנה חלקך כנזכר בפ"ק דבתרא, וכ"כ הר"מ ז"ל בפ"א מהלכות הנזכרות.
@שו"ת הרשב"ש סימן סב
ולענין הספרים שבלו ואין יכול לקוברם בבית הקברות אצל תלמיד חכם ושמא ישרפום גוים. תתנם בכלי חרס במקום צנוע כמו שכתבת, וטוב הדבר.
@שו"ת הרשב"ש סימן סג
עוד שאלת. מי שבא להתפלל בשבת או ביום טוב תפלת השחר וטעה והתפלל תפלת מוסף מה דינו.
תשובה. נראה שיש צד שצריך לחזור ולהתפלל ויש צד שאינו צריך לחזור ולהתפלל. והצד שצריך לחזור ולהתפלל הוא כגון שהתפלל בכוונת תפלת השחר ולבסוף נזכר שהיא של מוסף שאין בזה כונה כלל, וכל שמתפלל בלא כונה צריך לחזור ולהתפלל, וכדאמרינן בפרק תפלת השחר, אמר רבי יוחנן אני ראיתי את רבי ינאי דצלי והדר [צלי] אמר ליה רבי ירמיה לרבי זירא ודלמא מעיקרא לא כיון דעתיה ולבסוף כיון דעתיה, משמע שפשוט אצל בעלי הגמרא שכל שלא כיון דעתו בתפלה חוזר ומתפלל, וכן כתב הר"מ ז"ל בפ"ד מהלכות תפלה.
והצד שאינו צריך לחזור ולהתפלל הוא, כגון שהתפלל בכונה אלא שחשב דתפלת מוסף קודמת, או שבא להתפלל תפלת השחר ובמקום תפלת השחר התחיל בשל מוסף ונזכר בתחלה והשלים לבסוף על דעת תפלת השחר, דהוה ליה כמתחיל ביוצר אור וסיים במעריב ערבים בערב דיצא שהכל הולך אחר החתימה כדאיתא בפרק קמא דברכות. ולא דמי למתחיל בתורת חובה ונזכר שאינו משלים בתורת נדבה, דהתם לא מחייב כלל, אבל הכא מחייב בתפלת המוספים.
אי נמי כגון שחשב שכבר התפלל תפלת שחרית והתפלל עתה תפלת מוספים, ואחר שהתפלל נזכר שעדיין לא התפלל תפלת השחר, בזה אינו צריך לחזור. ואע"ג דאמרינן בפרק תמיד נשחט ובפרק בראשונה ובפרק התכלת (והקריב) [וערך] עליה העולה (והשלים) [והקטיר] עליה חלבי השלמים, עליה השלם כל הקרבנות כלם שאין לך דבר קודם לתמיד של שחר ולא דבר מתאחר לתמיד של בן הערבים ותפלות במקום תמידין תקנום, היינו דוקא לכתחלה, אבל בדיעבד אם הקריב מוסף קודם תמיד של שחר או אחר תמיד של בין הערבים כשר. והכי איתא בפירוש בפרק התכלת, דתנן התם תמידין אין מעכבין את המוספים וכו', וקא שקלינן וטרינן בגמרא ואמרינן היכי דמי אילימא דאית ליה ולקדם ודקשיא לך שלא יהא דבר קודם, מצוה בעלמא, עד כאן. כלומר שמה שאמרו שאין דבר קודם לקרבן השחר היינו למצוה אבל לעכב לא, ותדע שהרי אמרו שאין דבר מתאחר לתמיד של בין הערבים, והרי ששכח ולא התפלל (של) שחרית ועבר זמנה מתפלל מנחה שתים, ומקדים תפלת מנחה ואח"כ מתפלל של שחרית שהיא של תשלומין. ולפיכך אם הקדים תפלת המוסף לתפלת השחר אינו צריך לחזור ולהתפלל מוסף, ועוד דהא קיימא לן דמוספים כל היום, שלא יתפלל תפלת השחר אחר תפלת המוסף, ותו לא מידי. כך נראה לי. שלמה בן הרב שמעון בן צמח זלה"ה.
@שו"ת הרשב"ש סימן סד
עוד שאלת. ראובן היה חייב לשמעון מנה, ועדיין לא נשלם הזמן, אבל היה קרוב להשלים כמו ב' חדשים, ובצאתו את העיר שמעון עכב על ידו ונתלונן עמו, וא"ל לא תצא מן העיר עד שתפרעני, ונתעצמו בזה הרבה, עד שנכנסו ביניהם בני אדם המהוגנים ופשרו ביניהם שהמלוה יאריך ללוה הזמן ע"מ שיקבל עליו הלוה בחרם לפרוע לזמן ידוע. והלך ראובן לדרכו ובא עד מקום מאזול"ה ולא מצא שם קונה, ובא עד אלגזי"ר ומכר סחורתו וקנה אחרת ולא מצא דרך. והזמן שקבע לו בעל דינו נתקרב, והוא חושש שמא ח"ו יעבור הזמן קודם הגיעו שם, ושמא יפול ח"ו בעונש החרם, או אפילו יגיע קודם הזמן יהיה חייב בעונש החרם ח"ו, שהרי אמרו נדוי אפילו על תנאי צריך הפרה. ורצית לדעת שורת הדין בזה.
תשובה. נראה שהלוה הזה אין עליו חיוב ועונש מהחרם הנזכר מא' מב' הטעמים או משניהם כאחד. וקודם שאפרש הטעמים שפוטרים אותו אקדים ב' הקדמות.
האחד, והוא שכל נדר וכל שבועת איסר וכל חרם ונדוי שנעשו באונס אינם כלום, וכן אם נעשו ברצון ואח"כ נאנס ולא יכול להשלים אין עליו שום חיוב, שהרי בפרק שבועות בתרא אמרינן האדם בשבועה פרט לאנוס. ובמסכת נדרים נמי שנינו ארבעה נדרים התירו חכמים נדרי זרוזים נדרי הבאי נדרי שגגות נדרי אונסים, וכן כתב הרמב"ן ז"ל בפרק השולח גט גם אין אלמנה נפרעת מנכסי יתומים וכו', ואפסיקא הלכתא דאפילו שאלה לחכם אינם צריכים. וממה ששנינו בסופה נדרי אונסים כיצד הדירו חבירו שיאכל אצלו וחלה הוא או שחלה בנו או שעכבו נהר הרי אלו נדרי אונסים, משמע שכל שנדר ברצון ואח"כ בא האונס מותר. וממה ששנינו בבבא אחרינא נודרין לחרמים ולהרגין ולמוכסין שהיא של תרומה אעפ"י שאינה של תרומה שהן של בית המלך אעפ"י שאינה של בית המלך, משמע שכל שהוא אנוס ונשבע מותר. וכ"כ הרשב"א ז"ל שכל שנאנס על שבועתו או נדרו קודם או שנאנס אח"כ פטור.
ואע"ג דאמרינן בגמרא דהא דנשבעין לחרמים וכו' צריך שיאמר בלבו היום אעפ"י דדברים שבלב אינם דברים לגבי אונסים אי אפשר דלא לעקר ליה ולנדריה, לא בכל ענין צריך שיאמר בלבו היום שהרי אמרנו האדם בשבועה פרט לאנוס, אלא כל שבשעת הנדר הוא מוציא שבועה מפיו על האמת, אלא שאח"כ מתחרט, אין כאן שבועה ואעפ"י שיאמר בלבו היום, כמו מי שאנסוהו עד שנשבע שיתן למחר מנה, והוא בשעת השבועה היה בלבו ליתן אלא שלמחר נתחרט ולא רצה ליתן אין עליו שום חיוב שבועה אעפ"י שלא בטל בלבו כיון שלא נשבע בעת ההיא על שקר, אבל בנודר לחרמין ולמוכסין בעת שנשבע על שקר הוא נשבע אלא שהוא אנוס לפיכך צריך לבטל בלבו. וכ"כ הרשב"א ז"ל בתשובה.
והשנית, והיא שאפילו אונס ממון נקרא אונס. וראיה לדבר מדאמרינן בפרק חזקת אמרי נהרדעי כל מודעא דלא כתיב בה ידעינן ביה באונסיה דפלניא לאו מודעא היא וכו'. ובמסקנא מודה ר' אבא היכא דאניס כי ההוא מעשה דפרדסא, והאי מעשה דפרדסא הסכימו כל המפרשים ז"ל שהוא המעשה הנזכר בפרק איזהו נשך דאמרינן התם, ההוא גברא דמשכן ליה פרדסא לחבריה, אכליה תלת שנין א"ל אי מזבנתו ניהליה מוטב ואי לא אכבישנא לשטר משכנתא ואמינא לקוח הוא בידי וכו', אלמא אונס ממון הוי אונס, ומשנה שאמרו שנינו נודרין לחרמין ולהרגין ולמוכסין והרי המוכס אינו תובע ממנו אלא ממון ולפעמים אינו תובע הרבה אלא שיעור המכס בלבד. ואחר ב' הקדמות אלו אבאר השתי טעמים.
הטעם הא' הוא, שזה נאנס בתחלה שלא כדין לפי שמן הדין לא היה יכול לעכב אותו מלצאת לדרך, שהרי א"ז הרמב"ן כתב שהמלוה לזמן ובתוך הזמן הלוה מבזבז נכסיו ואין לו קרקע, שאין ב"ד נזקקים למלוה עד שיגיע לזמנו, ואף הרב בעל העיטור ז"ל כתב בשם ר' יהודאי גאון ז"ל שאם יבקש לוה לילך בתוך זמנו אין לו לעכבו ולא לתבוע לו ערב שלא ניתנה מלוה ליתבע בתוך הזמן כלל.
ואעפ"י שהריא"ף ז"ל כתב בתשובה לר' יוסף בן יושת ז"ל שאם ראובן מכר לשמעון שדה שיצאו עליה עסיקים שיש לשמעון לכוף לראובן שיקנה באותן מעות קרקע כדי שימצא מה יטרוף אם יוציאנה מידו, כתב א"א מהרשב"ץ ז"ל שאין תשובה זו חולקת על דברי ר' יהודאי ז"ל. ופירושא דמלתא הכי הוא,שאם אין בדבר אלא חשש אריכות הזמן בלבד, ולא הפסד ממון שלא ימצא ממה שיגבה, אף ר' יהודאי גאון ז"ל יודה בזה. וכ"כ הרא"ש ז"ל בתשובה שאם רואים ב"ד שיש חשש שמא כשיגיע זמן לא ימצא ממה יגבה, אבל משמע שאם יש לו אין לעכב. ואף דברי א"ז הרמב"ן ז"ל כך משמעם, שאמר ולא ימצא קרקע ממה שיגבה אפי' בהארכת זמן ובקושי אין יכול לעכב, כך נ"ל.
הילכך בנדון הזה שהכל יודעים ומכירים שימצא המלוה ממה שישתלם מנכסיו של הלוה הזה לא היה לו לעכבו שהרי נשאר מהזמן עדיין, ועוד ל' יום שנותנים לו כדאמרינן בפרק הבית והעליה זמן ב"ד ל' יום, והדרך אינה כל כך רחוקה. א"כ כיון שעכבו שלא כדין האונס הוא, שהרי בפרק נדרים כשאמרו ונודרים למוכסין אמרינן בגמרא דוקא במוכס העומד מאליו או במוכס שאין לו קצבה, אבל במוכס שעומד במצות המלך ושואל כפי דינא דמלכותא אסור לדור לו על שקר, אלמא כל שנוהג על הדין אונס הוא, וכיון שזה אנוס פטור מן החרם, ולא היה צריך לומר בלבו היום, שהרי כשהוציא שבועה מפיו על האמת הוציאה אלא שאח"כ נתחרט ולא רצה ליתן אין עליו עונש מהחרם.
והטעם הב' הוא, מחמת אחר שבא לגואיי"ר ונשא ונתן ולא מצא דרך, ואפילו לא היה אנוס בשעת השבועה כיון שלא מצא דרך אנוס הוא ופטור הוא, שמשנה שלימה שנינו נדרי אונסין כיצד הדירו חבירו שיאכל עמו וחלה הוא וכו' או שעכבו נהר הרי אלו נדרי אונסין. ואמרינן בגמרא ההוא גברא דאתפיס זכותיה בבי דינא ואמר אי לא אתינא מכאן ועד ל' יום ליבטלאן זכותאי, אי איתניס ולא אתא, אמר רב הונא בטלן זכותיה, א"ל רבא והא אנוס רחמנא פטריה דכתיב ולנערה לא תעשה דבר אין לנערה חטא מות, וכי תימא קטלא שאני, כלומר שלא פטר מאונס אלא מחוב [מחיוב] מיתה, והא תנן נדרי אונסין כיצד הדירו חבירו וכו' או שעכבו נהר הרי אלו נדרי אונסים, כלומר שאפילו בדבר שאין בו חוב [חיוב] מיתה יש טענת אונס ופטור. וחזר התלמוד והקשה על רבא ואמר ולרבא מ"ש מההוא גברא דיהב גיטא לדביתהו ואמר אי לא אתינא מכאן ועד ל' יומין ליהוי גיטא ופסקיה מעברא, אונסא דמגלא הוא, כלומר שהאונס שאמרנו שהדירו חבירו והפסיקו נהר ופטר היינו בנהר שאין דרכו ליגדל, אבל זה שנתן הגט ודרך הנהר ההוא היה ליגדל היה לו להתנות. ובפרק מי שאחזו אמרו אונסא שאני.
אע"ג דבפ"ק דכתובות אוקמוה משום דאין טענת אונס בגיטין, במסכת נדרים לא אוקמוה בהאי טעמא אלא בטעמא דאפילו בממון סליקו ההיא אוקמתא. אלמא כל אונס שהוא גלוי ומפורסם או שהוא מצוי צריך להתנות עליו אפילו בממון, אבל בנדון הזה שאינו דבר שהוא גלוי ולא מצוי הוא ולא היה לו להתנות אונס הוא. והנה בא' מב' טעמים האלו הוא פטור כ"ש אם נתחברו שניהם כאחד.
ולענין המקבל עליו בחרם לפרוע לזמן ופרע אם צריך התרה, שהרי אמרו נדוי אפילו על תנאי צריך התרה. דע כי בפרק מציאת האשה א"ל רב הונא לרב נחמן זיל ואימא לרב ענן ובשמתא ליהוי מאן דלא לימא ליה. והוקשא לראשונים שאפילו א"ל רב נחמן לרב ענן מה שא"ל רב הונא איך היה פטור רב נחמן שהרי נדוי על תנאי צריך הפרה. ור"ת אמר בנדוי על תנאי כזה א"צ הפרה, דאע"ג דאמר במסכת מכות נדוי על תנאי שצריך הפרה מנלן מיהודה אם לא הביאותיו אליך אעפ"י שקיים את תנאו והביא את בנימין היו עצמותיו מגולגלים בארון, היינו דוקא בדבר שהמנודה מסופק בשעת הנדוי אם יוכל לקיים התנאי כמו יהודה שקבל עליו להביא בנימין ומאריא וגנבי שהם בידי שמים לא היה יכול לשמרו, אבל כמו רב נחמן שהיה יכול לקיים התנאי אין צריך התרה.
ולע"ד אין הדבר הזה מתיישב על פי השתלשלות הדברים שם בפרק ואלו הן הגולין, שהרי בתחלה אמרו שם, אמר ר' אבהו קללת חכם אפילו על תנאי היא באה מעלי דקאמר ליה לשמואל כה יעשה לך אלקים וכה יוסיף אם תכחד ממני דבר, ואע"ג דכתיב ויגד לו שמואל את כל הדברים ולא כיחד ממנו וכן לא הלכו בניו בדרכיו, כלומר כה יעשה לך אלהים וכה יוסיף שבני עלי לא הלכו בדרכיו כך יעשה לך אלהים אם לא תגיד לי. ואח"כ מביא מימריה דרב יהודה אמר רב נדוי על תנאי צריך הפרה מנא לן מיהודה, וכי היכי דמימריה דר' אבהו הוא אפילו באפשר לקיימו כי הרי שמואל אפשר היה בידו להגיד לו אפילו הכי חלה קללתו, הכא נמי מימריה דרב יהודה דבחדא מתא מתאמרי משמע דאפילו ביכול לקיימו חל.
אבל המפרשים ז"ל נתנו טעם בדבר התם במסכת מכות מנ"ל מנדויו של יהודה, מה טעם היה צריך הפרה יותר מכל שבועה ונדוי שאם קיים התנאי פטור, משום דיהודה לא החזיר הבן ממש לאביו אבל אביו נתרצה לו כאלו החזירו לו לארץ כנען, על כן היה צריך התרה. וכן בכל חרם וכל נדוי שקבל לפרוע לו ולא פרעו אלא שנתרצה לו אינו פטור עד שיפרענו או שימחלנו לו או שיאמר לו התקבלתי. וגם זה אינו מתישב שהרי קללת עלי לא היתה על דרך זה ולמה באה.
אבל מה שנראה לי בזה הוא כי הנדר הוא על שני דרכים.
האחד שהוא ע"ד קללה כדרך שמקלל אדם עצמו בארור. וזה מה שאמר בפרק שבועות שתים בתרא, ארור יש בו נדוי ויש בו שבועה, נדוי דכתיב אורו מרוז אמר ה' ואמר עולא בארבע מאה שופרי שמתיה ברק למרוז וכו', שבועה דכתיב וישבע יהושע בעת ההיא לאמר ארור האיש וגו', וכתיב נמי ויואל שאול את העם לאמר ארור האיש וגו' ויהונתן לא שמע בהשבע אביו את העם. אלמא יש נדוי שאינו שבועה ממש.
והשני הוא דרך נדרים ושבועות, כאותה ששנינו בפ"ק דנדרים, מנודה אני לך רבי עקיבא אומר חוכך בזה אני להחמיר, אלמא יש נדוי שהוא על דרך נדרים ושבועות. וכן בספר יורה דעה חילק בין נדוי שהוא דרך שבועה לזולתו, כענין שאמרו ת"ח מפר לעצמו, שאותו שהוא דרך שבועה אינו מפר לעצמו כדרך שאינו מפר השבועה לעצמו, והנדוי שאינו דרך שבועה הוא שאמרו שמפר לעצמו, הלכך כל נדוי שהוא דרך ארירה שמקלל ואורר אדם עצמו אם יעשה אם לא יעשה, בזה צריך הפרה אפילו על תנאי כיון שאינו דרך שבועה. ועל דרך זו היה נדויו של יהודה שהיה דרך קללה שאמר וחטאתי לאבי כל הימים שזה הלשון מוכיח שהוא לשון קללה וע"כ היה צריך הפרה, והנדוי שהוא על דרך שבועות ונדרים אם השלים התנאי א"צ הפרה כדרך שא"צ בשבועות ונדרים הפרה כשהשלים התנאי, ואותה שאמר רב הונא לרב נחמן שיאמר לרב ענן היה דרך שבועה כדרך שמשביע אדם ומדיר את חבירו, ואם השלים התנאי אינו צריך הפרה. וכן מי שקבל עליו נדוי כדרך קללה כאותן שמקללים עצמן אם יעשה או לא יעשה כדרך כה יעשה לך אלהים וכה יוסיף בזה אפילו יקיים התנאי צריך הפרה, כנ"ל והשי"ת יצילנו משגיאות.
@שו"ת הרשב"ש סימן סה
שאלת. אשה אחת הלותה מעות לראובן ומשכן אצלה בית לאכול פירותיו, והאשה בעת פטירתה צותה שדמי המשכונה ההיא יהיו הקדש, ואשת ראובן אחרי פטירת המקדשת היא אוכלת הפירות אם חייבת להחזירם להקדש או לא.
תשובה. המקדיש חוב שיש לו על אחרים אפילו בשטר אינו הקדש דבהדיא אמרינן בפרק מרובה גזל ולא נתיאשו הבעלים שניהם אינן יכולין להקדיש זה לפי שאינו שלו וזה לפי שאינו ברשותו, ומייתי ראייה מקרא דכתיב ואיש כי יקדיש את ביתו לה', מה ביתו ברשותו אף כל ברשותו. ובפ"ק דמציעא גבי ההוא מסותא דהוו מנצו עלה בי תרי קם חד מנייהו אקדשה, אמרת כל ממון שאינו יכול להוציאו בדיינים והקדישו אינו קדוש, ומקשינן עליה והא אמר רב יוחנן גזל ולא נתיאשו בעלים אינם יכולים להקדיש וכו', ואוקמוה להא דרב במקרקעי דקרקע ברשותיה דמריה קאי, שמעינן מינה דבמטלטלים אפילו ממון שיכול להוציאו בדיינין והקדישו אינו קדוש.
ומכאן הוכיח אדוננו הרב ר' נסים ז"ל שאין יכול להקדיש מלוה בשטר שיש לו אצל חבירו דהא ליתיה ברשותיה ומחוסר גוביינא הוא, והוכיח כן ג"כ מההיא דאמרינן בפרק המוכר את הספינה, ההוא דאיתיה קרי לפום נהרא אתא כל חד וחד ושקל, קם אקדשינהו, אתא לקמיה דרב כהנא אמר אין אדם מקדיש דבר שאינו שלו, דאמרינן בפרק המוכר את הספינה והוא דקייצי דמייהו אבל לא קייצי דמייהו ברשותא דמרייהו קיימי. פירוש לפירושו דאי קייצי דמייהו הוה ליה כאלו פסק ואח"כ משך דקנה, אבל אי לא קייצי דמייהו הוה ליה משך ואח"כ פסק דלא קנה כדאיתא בפרק בתרא דע"ז והביאה הריא"ף ז"ל בפרק הספינה, ומשמע דכיון דקייצי דמייהו הוי כאלו מכרם להם וחזרו דמיהם מלוה, וכיון דהויא להו מלוה לא מצי מקדיש לה. וכן נמי כתוב בחדושי הרא"ה ז"ל בפרק שור שנגח ד' וה' גבי ההוא דתקע ליה לחבריה. ומשכונה זו מלוה היא, שהרי אין גוף הקרקע קנוי לו, דאמאי קרו ליה משכנתא משום דשכונה גביה, כדאיתא בפרק איזהו נשך, אלמא דלא קני לו כלל, ואע"ג דב"ח קונה לו משכון כדאיתא בקדושין בפ"ק ובפסחים בפרק כל שעה ובמציעא בפרק האומנין ובפרק השולח ובפ' שבועת הדיינים, היינו במטלטלים אבל בקרקע לא, וכיון שאין לו אלא דמים אינו יכול להקדישם לפי שאינם ברשותו והתורה אמרה ואיש כי יקדיש את ביתו וזה אינה ביתו.
מיהו הני מילי בבריא, אבל בשכיב מרע יש לעיין אי הוי דיניה כבריא בענין הזה או לא, דבפרק שור שנגח ד' וה' אמרינן, ההוא דתקע ליה לחבריה שלחה רב טובי בר מתנה לקמיה דרב אסי סלע צורי תנן או סלע מדינה תנן וכו', לסוף אמר ליה ההוא גברא הואיל דפלגא דזוזא הוא לא בעינא ליה נתביה לעניי, הדר ואמר להם נתביה נהליה אזיל אברי ביה נפשאי, א"ל רב יוסף זכו ביה עניי ואע"ג דליכא עניי הכא דלזכו ביה אנן יד עניים אנן. והקשו הגאונים ז"ל אמאי אצטריך ליה לטעמא דאנן יד עניים אנן והא סגי ליה באמירה בלחוד אמרינן בפיך זו צדקה ואמירתו לגבוה כמסירתו להדיוט. ותירץ רבינו האיי גאון ז"ל דצדקה מחייב עלה אבל אין ב"ד נזקקין לו והכא דבמעמד ב"ד זכו בה עניים ואנן יד עניים אנן. ור"ח ז"ל תירץ שזה לא חזר בו מכל וכל, אבל רצה עכשיו ליטלה וליתן אחרת תחתיה. ולפי תרוצים אלו בנדון הזה שלפנינו ההקדש הזה אינו הקדש, דאע"ג דאמירתו לגבוה כמסירתו להדיוט, ודברי שכיב מרע ככתובים וכמסורים דמו, וכי היכי דבהקדש דבריא לא מהני במאי דאיתיה ברשותא דאחריני, ה"נ בש"מ אע"ג דדבריו ככתובים וכמסורין דמו לא הוי הקדש. והדבר נראה ברור לפי הדעת הזו לפי שאינם ברשותו שיוכל למוסרם ומלוה היא אצל אחרים ואיך נאמר דכמסורים דמו.
אבל הריא"ף ז"ל תירץ דמשום הכי אצטריך לטעמא דאנן יד עניים אנן, משום דההוא זוזא הוי ברשותא דאחריני ולא מצי מקדיש ליה, וכדאמרינן ואיש כי יקדיש את ביתו, מה ביתו ברשותו אף כל ברשותו, וכיון דבפני ב"ד הקדישו הוי כאלו אמר מנה יש לי בידך תנהו לפלוני במעמד שלשתן קנה דאע"ג דלא קיימי עניים התם אנן יד עניי אנן. ואע"פ שהר"ז הלוי ז"ל הקשה על הריא"ף ז"ל, העמיד דבריו.
ויצא לנו מדברי הריא"ף ז"ל, שאע"פ שאין אדם מקדיש דבר שאינו ברשותו ובמעמד שלשתן מצי מקדיש ליה, בענין שכיב מרע נמי מצי מקדיש ליה, דהא אמרינן בפרק מי שמת במסכת בבא בתרא דשכיב מרע שאמר הלואתו לפלוני קנה אותו פלוני דכיון דאית בבריא במעמד שלשתן איתא נמי בשכיב מרע אף שלא במעמד שלשתן, וכיון דשלא במעמד שלשתן דשכיב מרע הוי כמעמד שלשתן דבריא, ובריא מצי מקדיש במעמד שלשתן, שכיב מרע מצי מקדיש מלוה שהיה לו גבי אחרים אף שלא במעמד שלשתן, כך נראה לי לדעת הריא"ף ז"ל והרמב"ן ז"ל.
והעולה מזה, שהבריא שהקדיש חוב שיש לו אצל אחרים, אפילו הוא בשטר, ואפילו הוא במשכונה על גבי קרקע אינו הקדש. ואם הניח לו מטלטלין משכון וראה שיכול להקדיש חוב שיש לו על אותו משכון. ואע"ג דאמרינן בפ"ק דקדושין דרב הונא בר אבין זבון אמהתא בפריטי אותבי' עלייהו נסכא לסוף איקור אמהתא אתו לקמיה דרבי אמי אמר פריטי אין כאן נסכא אין כאן, היינו לעניין גמר קנין במשכון במקום כסף שאינו כלום ולא סמכא דעתיה, אבל בחוב שהוא מתחייב לו והניח משכון קנה משכון, והדברים בזה עסוקים בדברי המפרשים ז"ל שם, אבל זה נראה נכון, ותירץ דהא אמר רבי יצחק דבעל חוב קונה משכון. וכן אם יש לו פקדון ביד חבירו ולא כפר בו יכול להקדישו. וכן כתב הריא"ף ז"ל בפ"ק דמציעא וכ"כ גאון ז"ל בשכיב מרע לפי סברת הגאון ז"ל רבינו חננאל ז"ל והר"ז הלוי ז"ל דינה שוה לבריא. אבל לפי סברת הריא"ף ז"ל והרמב"ן ז"ל נראה שאם הקדיש מלוה מקודשת. מ"מ קשיא הדבר בעיני להעביר נחלה דאורייתא ולתתה למי שאינו ראוי לה במקום שיש מחלוקת בין הגדולים. וכ"ש אם נעשית הצואה וההקדש ההוא בעידי אותה העיר, דהא בפרק חזקת אמרינן דהאומר תנו מנה לעניי עירי אין דנין בדייני אותה העיר ואין מביאין ראיה מאותה העיר. ומשמע התם דאם הוא ס"ת לא מהני דאפילו מסלקי נפשייהו העדים. ואם הוא ג"כ ההקדש לעניים במקום שאינו דבר קצוב מה שנותנים להם לא מהני גם כן אי מסלקי נפשייהו לפי שכולם נוגעים בעדותן שהכל שמחים שיתוסף להם ס"ת בב"ה יע"א, ושיקל עליהם טורח העניים. ואין דנין היום על עדות אנשי אותה העיר אלא משום מנהג, כמו שכתב הרשב"א והרא"ש ז"ל בתשובותיהם ואיך נסמוך לדון עפ"י המנהג במה שיש בו פלוגתא דרבוותא ולהעביר נחלה דאורייתא, וכ"ש [וכ"כ] הרא"ש ז"ל כתב בתשובה שאין לסמוך ולדון על עדות אנשי אותה העיר ומחפש למצוא טעם למנהג שנוהגים לסמוך עליהם, ע"כ יותר דעתי נוטה לבטל ההקדש מלקיימו, ואם היורשים רוצים לקיים מצות מורישם הנה מה טוב ומה נעים. וזה כולו הוא אם לא נעשה ההקדש בפני הקרובים או שהיו קטנים אבל אם נעשה בפני הקרובים והם גדולים שוב אין צריך לעדותן של עדים וההקדש קיים. כנ"ל, והש"י יצילנו משגיאות.
ואחר שכתבתי זה מצאתי תשובה להרשב"א ז"ל שאין בריא יכול להקדיש חוב שיש לו על אחרים ושכיב מרע מקדיש, ולא הביא שום ראיה אבל באמת שמאותן טעמים שכתבתי הוא. ובשכיב מרע הולך בשטת רבו הרמב"ן ז"ל, וזכינו לכוין אל ההלכה תהלה לאל.
@שו"ת הרשב"ש סימן סו
עוד שאלת. ראובן משכן חצרו לשמעון ומסר לו מפתח ודר שמעון בחצר ימים במספר, ואחר כך יצא משם והשכירו לאחר, וכאשר נשלם הזמן תבע מעותיו אמר לו בעל החצר תן לי הנכייתא, אמר לו אני לא דרתי שם, ענהו האחר אני מסרתי לך מפתח, אם דרת בה או לא דרת בה, לא היתה העכבה ממני.
תשובה. אם כשנעשית המשכונה התנו שיתן לו נכייתא, חייב הוא ליתן לו נכייתא, בין דר בין לא דר שהרי התנו. ואם לא התנו שיתן לו נכייתא, אם היתה המשכונה לזמן, כל פירות שאכל הם אבק רבית, המשכונה שהיא לזמן ואין בה נכייתא היא אבק רבית, וכיון שהיא אבק רבית אינם יוצאים בדיינים, ואעפ"י שלא פרעו מדמי המשכונא אינו מנכה לו הפירות מן החוב. וכן מתברר בפרק איזהו נשך דאמרינן התם ואין מחשבין לשטר, ואם לא היתה בה נכייתא ולא היתה המשכונה לזמן היא רבית קצוצה, ומחזיר כל הפירות שאכל, כלומר שכירות אותן הימים שדר בה או שהשכירה לאחר, ומנכה לו מחובו אותו שכירות. וחלוקות אלו הם בספר התרומות לרב הספרדי ז"ל. ואעפ"י שדרכי ההלכות בזה מרובים ורבו בזה הסברות והפירושים, על זה היה סומך אדוני אבי מורנו הרשב"ץ ז"ל לעשות מעשה.
אלא שצריך לי עיון, אם דוקא כשאמר לו כל זמן שארצה אתבע מעותי, והתנו כך בפירוש, או אפילו בסתם, דבפרק איזהו נשך אמרינן סתם משכנתא שתא, וכיון שבסתם אינו יכול לתבוע תוך שנתו והוה ליה כאלו התנו לזמן. ומה שאמר הרב ז"ל דמשכונה שאין בה זמן, היינו כשהתנו כך בפירוש שכל זמן שיתבעו מעותיו יטלם. ולזה דעתי נוטה שכיון שבתוך שנתו אינו יכול לתבעו בסתם משכנתא הו"ל כאלו התנו בפירוש שהוא לזמן השנה. ומיהו כל פירות שאכל אחר השנה אם הם בלא נכייתא חייב להחזירם.
ואח"כ מצאתי בלשון הזה כתב א"ז הרמב"ן ז"ל, והוי יודע דסתם משכנתא שתא ולא מצי לסלוקיה עד שתא א"נ אתני בהדיא דלא לסלקיה עד חד זמנא, עד ההוא יומא דיניה כדין אתרא דלא מסלקין ואבק רבית, מכאן ואילך אתרא דמסלקי רבית קצוצה היא, ואין זה צריך לפנים. עכ"ל, וזכינו להסכים לדעתו.
@שו"ת הרשב"ש סימן סז
עוד שאלת. ראובן ושמעון שותפים בחצר, לראובן ב' שלישים ולשמעון שליש, ושמעון במדינה אחרת, ודר ראובן בחצר שנים רבות, ואח"כ השכירו לאחר בשש זהובים בכל שנה, דר בו השוכר שנים רבות, ואחר שנכה להם יציאות הבנין, עלה להם ט"ו דינרי זהב נקיים, נטל ראובן חלקו ונשאר חלק שמעון ברשותו, שמע זה מושל העיר שהיה אלם, נטל חלק שמעון מיד השוכר. וראובן ג"כ בנה בחצר הנזכר ותקנה. ועתה בא שמעון והוא תובע דמי שכירות אותן שנים שדר בה ראובן לבדו ותובע ג"כ שכירות אותן שנים שדר בה [המשכיר, ושיהיה ההפסד כפי חשבון, ומה שנטל ראובן יחלוקוהו לפי חשבון אותן שנים שדר בה] ראובן יתן לו כפי חשבון ו' זהובים בשנה, ועוד שאינו רוצה להכניס לו בחשבון הבנין שבנה. וראובן טוען מה שנטל האלם נטל שלך ואני נטלתי את שלי, ואותן שנים שדרתי אני בה, או טול כפי שהוא שכירותו עתה, או דור בו כמו שדרתי אני, והבנין תתן חלקך בו, אע"פ שרבו הדברים זהו המובן מהם. ועוד, ששמעון נתלה בגוים, וראובן הוצרך להוציא הוצאות להחזיר הדבר לדין ישראל, אם חייב שמעון לשלם לו יציאותיו או לא.
תשובה. אותן שנים שדר בה ראובן פטור הוא מן השכירות בדינו, לפי שאנחנו קהל עדת ישראל אנו גומלי חסדים ואין אנחנו כמדת סדום קפדנים, וכל דבר שזה נהנה וזה אינו חסר, כל מי שמקפיד בו הוא ממדת סדום, וראוי עלינו שלא להקפיד בזה. ומן הידוע כי כל חצר וכל בית הישיבה מועלת בו ואינה מזקת והשאיה והשוממות מחריב הבתים שנאמר ושאיה יוכת שער, וכפי מה שסברו חכמים ז"ל שהוא שד, מנגח בתים שאין אדם דר בהם ומפילם, ושמו שאיה, והעידו קצת חז"ל שראו אותו בבתים שאין בהם יושב, ומנגח בהם כמו שור שמנגח בקרניו. ומפני זה דנו חז"ל, שכל אדם שהניח ביתו ולא עיין אותו לשכירות, ובא אדם אחד ודר בו, אין חייב לתת שכר הבית לבעליו, ואעפ"י שאותו אדם לא היה מוצא אותו בית לדור בו והיה מוכרח לשכור לו מקום, מ"מ כיון שזה הבית לא היה מעויין ומעותד לשכירות שהרי לא השכירו לשום אדם, וזה שדר בו נהנה בו ובעה"ב לא חסר כלום, אינו נותן לו שכר שמה חסרו מה הזיקו וזה נהנה וזה אינו חסר הוא.
ודין זה מתברר בפ"ב ממסכת בב"ק, וכתבו הר"מ ז"ל בפ"ג מהלכות גזלה וז"ל, הדר בחצר חבירו שלא מדעתו, אם אותה החצר אינה עשויה לשכור אינו צריך (לומר) להעלות לו שכר אע"פ שדרך זה הדר לשכור מקום לעצמו, שזה נהנה וזה לא חסר הוא.
על כן ראובן פטור הוא משכירות אותן שנים שדר בה. על כן, אם הוא רוצה לתת לו כשער הזול בשכירות אותן שנים, או שנותן לו רשות לדור או להשכיר ג' שנים לפנים משורת הדין הוא עושה, שהרי אפילו היתה חצר עשויה להשכיר ודר הא' בכולה כך היה דינו לדור כנגדו, וכ"כ הר"מ ז"ל בפ"א מהלכות שכנים בחצר השותפים שהא' אומר לחבירו נדור שנה. ומשמע דזהו לכתחלה, אבל אם כבר דר בה ה' שנים ידור האחר כן, שהרי במה שהשכירו כבר הניח לו חלקו ביד השוכר, ובמה שדר הוא בעצמו אומר לו דור כמותי, ובנדון הזה שאין עליו חוב כיון שרצה ועשה לפנים משורת הדין טוב הדבר לעשות לפנים מהשורה.
ולענין השכירות שנטל האלם מיד השוכר, ראובן פטור הוא מלשלם כלום, שאלו היתה קרקע או סחורה שחלקה ראובן שלא בפני חבירו או שלא בפני ב"ד היה חבירו אמר לו מי נתן לך רשות לחלוק, אבל מעות של שכירות חלוקין ועומדין הם לזה שליש ולזה ב' שלישים וכשנטל ראובן שלו נטל. וכן אמר בגמרא בפרק איזהו נשך, וכן כתב הר"מ ז"ל בהלכות שלוחין ושותפין, על כן אין על ראובן שום חוב באותן מעות שנטל האלם שבמקום שהיו שם הניחם ראובן ולא נשא ולא נתן בהם כפי השאלה.
ולענין הבנין שבנה ראובן, חייב שמעון לתת לו כל מה שהוציא וידו על העליונה מחמת שהוא שותף. שאם ההוצאה יתרה על השבח נוטל ההוצאה. כלומר שהוציא יו"ד בבנין ולא הועיל בבית כי אם שוה ה', נוטל בחשבון יו"ד. ואם הוציא ה' והועיל שוה יו"ד, נוטל בחשבון יו"ד, וזהו וידו על העליונה, ואם אינו מאמינו בהוצאה יכנסו בני אדם שמאין וישומו הבנין ויתן לו, וכן מתפרש בגמרא בב"מ בפרק שואל, וכ"כ הר"מ ז"ל בפ"י מהלכות גזלה.
ולענין ההוצאות שהוציא ראובן להחזיר הדבר לדיני ישראל מחמת שהיה שמעון נתלה בגוים. בספר החשן בסי' י"ד כתב שכל שחבירו מסרב לירד לדין והוצרך להוציא הוצאות להורידו לדין, חייב לפרוע לו כל יציאותיו. ואני אומר דוקא אם יש לו עדים כמה הוציא, אבל אם לא היה שם עדים איןאנו אומרים ישבע כמה הוציא ויטול שהרי נפסקה ההלכה בפרק הגוזל בתרא שאין עושין תקנת נגזל כמסור, וכן כתב הרמב"ם ז"ל בסוף הלכות חובל ומזיק. על כן אם אין לו ראובן עדים כמה הוציא אין שמעון חייב לתת לו כלום.
@שו"ת הרשב"ש סימן סח
עוד שאלת. ראובן ושמעון שותפין לזה שליש ולזה ב' שלישים, ועמד ראובן ומכר חלקו ללוי בכ"ה זהובים וכתב לו שטר שמכרו לו במ' זהובים ושקבלם ממנו, כדי שאם יבא ראובן מחוץ לעיר לזכות מדינא דבר מצרא ויראה שהוא ביוקר יסתלק, ורצית לדעת שורת הדין כזה.
תשובה. הקונה הזה חייב להחזיר מה שקנה משום ועשית הישר והטוב, שהש"י גזר עלינו זרע אברהם ויצחק לעשות הישר והטוב, וזה מכלל הישר והטוב הוא שבעל המצר יטול חלק חבירו ואל יכנס זר עמו, ואם הוא עושה מרמה אין זה לא טוב ולא ישר.
והר"מ ז"ל כתב שאם יש טעות בכך וכך קנית, והא' אומר לא אלא בכך קניתי נשבע בנקיטת חפץ שבכך וכך קנה. על כן ישביעו זה הקונה על דעת המקום ב"ה ועל דעת ב"ד שלא עשה מרמה, ואז יבחר ראובן אם יזכה או יסלק. וכן הדעת מכרעת לחייבו בשבועה, שהרי כבר הסכימו כל הגדולים ז"ל שהקונה הוא שליח השותף, וכיון שהוא כשלוחו מתחייב הוא בשבועה, שאם אחד מנה שליח לקנות לו קרקע, שליח אומר במאה קניתי והמשלח אומר לא כי אלא בנו"ן, בודאי שהשליח נשבע, שכיון שהמעות של המשלח הם ביד שליח וקנה לו בהם נאמן בשבועתו. וזה ג"כ כיון שהקרקע בחזקתו ונכתבה על שמו וזה רוצה לסלקו וטוען שלקחו בפחות נאמן הוא בשבועתו, אלא שנאמר לפ"ז שאינה שבועה חמורה אלא היסת. ולפיכך נראה שתמה הרב בעל העיטור ז"ל על הריא"ף ז"ל שכתב כך, אבל הוא ז"ל כתב שאם הסך שטוען הקונה שקנה בו כדי שווי הקרקע אין להשביעו.
מכל מקום בנדון הזה אני אומר שאפילו לדברי הרב בעל העיטור ראוי להשביעו, לפי שזה המוכר אינו מהדרים בעיר ואינו בקי בשווי הקרקע, ואפשר שקנאו ממנו בזול והוא לא ידע, ע"כ ראוי להשביעו אפילו לסברת בעל העיטור, כ"ש לדעת הריא"ף ז"ל והר"מ ז"ל שעליהם סומכים.
@שו"ת הרשב"ש סימן סט
עוד שאלת. שנים שנתעצמו בדין ובררו להם דיינים הן דין הן פשרה וקבלו עליהם בכח חרם ונדוי שכל מה שיעשו ביניהם יהיה עשוי ופשרו בניהם, ועמד הדבר כך ימים רבים. ואח"כ טען א' מהבעלי דינים שהדיינים אלו הם קרובים, והוא לא ידע בקרבתם. ועוד שהדיינים אלו לא דנו כלום, והדיינים אומרים לא כי אלא דננו בהם בפשרה בכך וכך. ואין עדים בפסק דין, אבל יש עדים בקבלתו אותם לדיינים. ורצית לדעת מה שורת הדין בזה, ואם יש זמן ידוע שיהיו הדיינים נאמנים לומר לזה זכינו ולזה חייבנו או לא.
תשובה. דע שכל קבלה בטעות אינה כלום אפילו בקנין, שהקנין בטעות אינו כלום כדאיתא בפ"ק דגיטין, וכ"כ הר"מ ז"ל בה' סנהדרין בפ"ו, וכן כתב הריא"ף ז"ל בתשובה. ואין צריך להביא ראיה ע"ז מדברי המפרשים ז"ל, לפי שכל כך הוא ברור בגמרא, אפילו קבל ע"ז בחרם, כיון שהוא בטעות אינו כלום, שנדר שגגות אינם כלום, ומשנה שלימה שנינו נדרי שגגות כיצד וכו' ראה אוכלים בתאנים ואמר הרי הם עליכם קרבן ונמצאו אחיו ואביו והיו עמהם אחרים בש"א הם מותרים וטעמיהם אסורים ובה"א אלו ואלו מותרים. ובפירוש איתמר התם בגמרא בפרק ארבעה נדרים דהה"נ לשבועה. ובריש ההוא פרקא איתמר נמי דאותן ד' נדרים אינם צריכים שאלה לחכם. הילכך אף החכם שקבל כיון שהיה בטעות אינו כלום ואפילו התרה אינו צריך.
ומיהו ה"מ אם קרבתם אינה מפורסמת ואינו רגיל בהם, אבל אם קרבתם מפורסמת או שהוא רגיל בהם אינו נאמן לומר שלא היה מכיר בהם קרובים, וכ"כ הריא"ף ז"ל בתשובה, וכ"כ בספר החושן בסימן ל"ו בשם הרמב"ן ז"ל. ואם אין הדבר מפורסם בקרבתם ולא היה רגיל בהם ישבע או מחרים עליו חרם סתם שלא היה מכיר בקרבתם ויתבטל דינם. ואם הדבר מפורסם שהם קרובים או שהוא היה רגיל בהם, מה שדנו דין אם יש עדים בדבר, אבל אם אין עדים בדבר אלא שהם מעידים שכך דנו אינם נאמנים, שמפיהם אנו חיין, וכיון שהם קרובים אין כאן עדות.
ואפילו אם הם יותר משלשה וכשתסלק הקרובים ימצא באחרים שני עדים כשרים, אפ"ה אין עדותן כלום לפי שכלם ישבו לדין כאחד, ובפרק החובל אמרו גבי סנהדרין שראו באחד שהרג את הנפש, רבי עקיבא אומר כלם נעשים עדים ואין עד נעשה דיין, ור"ט סבר מקצתם נעשים עדים ומקצתם נעשים דיינים, ואוקימו התם דר"ט לא אמר הכי אלא כשראוהו בלילה משום דאין דין בלילה, אבל בראוהו ביום כלם נעשים דיינים. וא"כ אלו כיון שכלם היו דיינים אין מחלקים אותם, קצתם דיינים וקצתם עדים. ואע"ג דר"ע נמי אמרינן בר"פ ראוהו ב"ד דלא פליג אלא בד"נ אבל בד"מ מכשיר, כבר כתבו המפרשים ז"ל בפרק החובל בהא מכשיר ר"ע בעד נעשה דיין בד"מ, היינו דוקא שיבואו עדים אחרים ויעידו בפניו, אבל שיהיה הוא עד ודיין לא. כ"ש לענין צרופם להיות כלם עדות מיוחדת פסולים וכשרים ועדות שבטלה מקצתה בטלה כלה, כדאיתא בספ"ק דמכות ובפ"ק דסנהדרין ובפרק מרובה, שהדבר ברור שאינם נאמנים, ואם אין ביניהם קרוב הם נאמנים בברורתם בדיינים ואפילו אין עדים בדבר, וכן ביאר א"א מהרשב"ץ ז"ל בתשובה לחכמי איטליא בראיות.
ולענין אם יש זמן שיהיו הדיינים נאמנים לומר לזה זכינו ולזה חייבנו. זה לפי דעתי תלוי באשלי רברבי. לפי שרש"י ז"ל פירש דאינו נאמן הוא לפי שאין בעלי דינים עומדים לפניו, ותו לא רמיא עליה למדבר. משמע דכיון דטעמא הוי משום דלא רמיא עליה תו למדבר אין הפרש בין מרובים למועטים. ונראה שאפילו לשבועה אינו לפי דעתו ז"ל.
אבל הרב בעל העיטור ז"ל כתב דטעמא הוי משום תורת עדות ואין דבריו של אחד כלום, משמע הא אם יש מרובים עדותן עדות וכל זמן שזוכרים מעידים ודנים על פיהם. וכן באמת הדעת מכרעת דכיון שזוכר מעיד. וכ"כ תלמידי הרשב"א ז"ל בנימוקיהם. וכן בספר החשן בסי' נ"ג שאם הם שנים נאמנים לעולם ואפילו עדים מכחישים אותם. הלכך בפשרה דהוי כמו שודא דדיינים נאמנים לעולם, והוא שיהיו כשרים לעדות. אע"פ שקבלם דיינים ברצונו אינם נאמנים בפשרה לומר לזה חייבנו ולזה זכינו וכך וכך חייבנו ובכך וכך זכינו כיון שאינם נאמנים אלא מתורת עדות והרי הם פסולים לעדות.
אבל כפי הטענה שהוספת בכתבך האי זר שהוא טוען שדנו ביניהם אבל הוא לא נתרצה, כבר בטלו דבריו הראשונים שטען שלא דנו ביניהם. ומה שלא נתרצה אינו מעלה ולא מוריד כל שחבירו רוצה בדבר. ואפילו לא היה שם חרם ולא קנין והיה שם גמר דין אפילו קרובים כדאיתא בפרק זה בורר וכ"ש שיש קנין וכ"ש שיש חרם בדבר. ולהתיר החרם שלא ברשות בעל דינו אינו במשמע לפי שכל א' עשה טובה לחבירו לשמוע לקול המפרשים ז"ל ולברור להם דיינים, וכל שעשה עמו טובה אינו יכול להתירו אלא ברצונו כהסכמת הגדולים ז"ל וכמו שכתבתי לך בתשובה.
@שו"ת הרשב"ש סימן ע
עוד שאלת בכתבך האחר. אם הבע"ד רוצים לבטל החרם אם רשאים בכך.
תשובה. פשיטא שהם רשאים בכך, וכמדומה לזה הוא מה ששנינו בפרק קונם, האומר לחבירו קונם שאיני נהנה לך אם אין אתה בא ונוטל לבניך כור א' של חטים וב' חביות של יין, ה"ז יכול להפר את נדרו שלא עפ"י חכם ויאמר לו כלום אמרת לי אלא מפני כבודי. וכן בנדון הזה כל אחד יכול לומר לחבירו כלום עשינו זה אלא להפיס דעתנו הרי נתפייסנו.
ומה שאמרת שהאחד מהם אמר לחבירו ואם תרצה נבטל כל הפשרה ונדון בפני האומות. וכיון שכנגדו א"ל כך, שהוא עתה רוצה לבטל הפשרה, הדבר ברור שכיון שבאותה העת כששאלו וא"ל התרצה שנבטל, לא אמר לו הן, אעפ"י שרוצה עתה אינו כלום. ועוד שאפילו ענהו כן שאני רוצה לבטל ולא א"ל הריני מבטל אינו כלום לפי שהוא לא א"ל אלא בלשון שאלה התרצה לבטל ובלשון הזה אין בו שום גמר ענין, וכשהשיבו ג"כ אבטל אין בו שום גמר ענין ואנחנו רוצים דבור שיהיה גמר ענין, שלא א"ל התבטל כל מה שעשינו והוא השיבו בטלתי היה גמר ענין, אבל כשאמר ליה אבטל אינו אלא כאומר אעשה ובלשון אעשה אין שום גמר ענין.
ויש לזה הוכחה מפ"ק דמציעא גבי משוך בהמה זו וקנה מה שעליה או משוך בהמה זו לקנות מה שעליה שיש הפרש בין זה לזה. וכ"כ הר"מ ז"ל בפ"ב מהלכות מכירה, האומר לחבירו משוך ותקנה או החזק ותקנה וכיוצא בדברים אלו והלך ומשך או החזיק וקנה וכיוצא בדברים אלו שמשמען שיקנה עתה בעת שימשוך או יחזיק ע"כ. והכוונה בזה הוא שבגמר דבריו יהיה גמר המעשה לא שיהיה דרך נדר, כלומר בלשון עתיד. וכן היא דעת רבו רבינו יוסף הלוי ז"ל אבן מגאש ז"ל כמ"ש הרמב"ן ז"ל בשמו בפרק מי שמת.
ואפילו לדברי הראב"ד ז"ל והרמב"ן ז"ל שחלוקים בדבר, ואומרים דלשון קנה והחזק לשון עבר משמע, דוקא במלתא כי האי דאפשר דהויא נמי לשון עבר, אבל באומרו התרצה בדבר פלוני וא"ל ארצה הו"ל כאומר התמכור דבר פלוני ואמר אמכור. ואין מי שאמר שבלשון הזה יש לשון קנין, שהרי באתן לך או באמכור לך כתב הרמב"ן ז"ל שם דהוי קנין דברים, וה"ה בזה דאמרינן בפרק השולח נתתי שדה לפלוני קנה אתננה לו לא קנה. וכן פסק הר"מ ז"ל בהלכות זכיה ומתנה.
אמנם הבעל דבר כתב לי ואמר כי שכנגדו אמר בפירוש שהוא אינו מתרצה בדין הדיינים ופטר חבירו מקבלתו ונתרצו שניהם בזה. ואם הדבר כן הדבר ברור שהכל בטל ויחזרו דיני ישראל. ע"כ תעמדו על אמתת הענין תחלה ואח"כ תפסקו הדין, ואם ברור לך הדבר כבוקר אמרוהו.
@שו"ת הרשב"ש סימן עא
עוד שאלת. ראובן טען שמכר לשמעון עשרה מדות מלח בשמנה זהובים וקבל ממנו דמיהם, ולא הספיק למשוך המלח עד שעמד המלח העשר מדות בי"ב דינרי זהב. ותבע שמעון המלח מראובן, ופשר לוי ביניהם שיתן ראובן לשמעון עשרה דינרי זהב, ועתה טוען ראובן שזה הוא רבית ורוצה התוספת שנתן, שמעון טוען כן היו הדברים אלא שאני לא קבלתי המעות מידו אלא שאני מכרתי שטר חובי ליהודה והוא גבה ממנו מה שגבה, וארכו ביניהם הטענות, ורצית לדעת הדין עם מי, ואם יש ביניהם עסק שבועה או לא.
תשובה. כפי הנראה מלשון השאלה שהמכר הזה לא נעשה בחליפין הנקרא קנין אלא בשטר בלבד, והשטר הזה אינו כלום, שאפילו היה שטר מכר אינו מעלה ואינו מוריד, לפי שהמטלטלין אין נקנין בשטר כדאמרינן בפרק הספינה שטרא למטלטלי לא עבדי אינשי. ובפרק קמא דקדושין אמרינן מטלטלי לאו בני שטרא נינהו, כלומר אינן נקנין בשטר. וכ"ש אם הוא שטר ראיה, כשטרות שנוהגין לעשות בינינו הודה ר' פלוני שמכר לר' פלוני כך וכך כורין, שזה נקרא שטר ראיה, שהוא ראיה על שהודה שמכר לו. שטר מכר הוא שאומר הרי מכרתי לך בשטר זה כך וכך כורין שהמכר לא נעשה אלא בשטר זה, וקרקעות שנקנין בשטרי מכר אינן נקנין בשטר ראיה כדאיתא בפ"ק דקדושין, כ"ש שמטלטלין שאינן נקנין בשטר מכר אינן נקנין בשטרי ראיה.
מיהו אם השטר הזה הוא שטר חוב שכתב לו שאני חייב לו כך וכך כורין, ולא כתב בו הודה שמכר לו, נראה שהוא חייב, שהרי אמר ר' יוחנן בפרק הנושא האומר לחבירו מנה אני חייב לך בשטר חייב דאלים כחא דשטרא, שר"ת ז"ל פירשה שכתב לו שהוא חייב לו בתורת חוב, אבל בתורת הודאה כפי לשונות השטרות שהורגלו לכתוב, הודה ר' פלוני שמכר לר' פלוני כך וכך כורין, אעפ"י שרש"י ז"ל פירש אפילו כתב לו בתורת הודאה, דברי הרמב"ם ז"ל כי מטי בדברי ר"ת ז"ל, שהוא כתב בפי"א מהלכות מכירה המחייב עצמו בממון לאחד בלא תנאי כלל, אעפ"י שלא היה חייב לו כלום, הרי זה חייב, שדבר זה כמו מתנה הוא ואינה אסמכתא. כיצד האומר לעדים היו עלי עדים שאני חייב לפלוני מנה או שכתב לו בשטר הרי אני חייב לך מנה וכו'. משמע מדבריו כדכתב ליה בתורת חיוב. וכן כתב עוד בפירוש המשנה בפרק הנושא, והעולה מזה הוא שאם כתב לו בלשון מכירה או בלשון הודאה אינו כלום והמקח בטל ואם כתב לו בתורת חוב ישלם מה שכתב.
עוד יש דרך אחרת שאפשר לבטל מכר זה אלא שאינה מוסכמת מהכל. והוא, אם כשמכר לו זה המלח לא היה לו כלום ממנו המקח בטל, וזה כפי דעת הריא"ף ז"ל והרא"ש ז"ל שסוברים דכל דבר שאדם מוכר לחברו ואינו ברשותו הוה ליה כדבר שלא בא לעולם, וכן היא בספר החשן בסי' ר"י בשם הרא"ש ז"ל. אבל דעת רבינו נסים גאון ז"ל ובעל העטור ז"ל היא שאינו דבר שלא בא לעולם אלא באומר פירות דקל זה, לפי שאינם ברשותו כלל, אבל המוכר פירות לחבירו, שאעפ"י שאינם ברשותו הם נמצאים ביד אחר, ודבר שבא לעולם הוא, וכן נראה שהיא דעת הרמב"ם ז"ל, שהרי כתב בפרק כ"ב מהלכות מכירה הפוסק על שער שבשוק אעפ"י שאין אותו המין שפוסק ברשות מוכר חייב לקנות וליתן ללוקח, ואם חזר בו מקבל מי שפרע. ומה שכתב רבינו ז"ל שמקבל מי שפרע, דוקא במעות, אבל אם קבל בקנין חייב ליתן לו את שלו.
עוד יש דרך אחרת שאפשר ג"כ לבטל המכר הזה, והיא, אם כשפסק על המלח בשמנה דינרים העשרה כורין היו שוין דינר הכור דאז הוי אגר נטר לי ואסור כדאיתא בפרק איזהו נשך. וכיון שהמקח נעשה באיסור בטל כדעת הגאון ז"ל שכתב בתשובה שאם הקדים מעות בפחות משער שבשוק כיון שאין שם אלא מי שפרע שהמקח בטל, וכן נראה שהיא סברת הרמב"ם ז"ל שכתב בפ"ח מהלכות הלואה ז"ל, וכן אם מכר לו מטלטלין עד זמן פלוני במאה והיו שוים בשוק למי שקונה במעותיו מיד תשעים הרי זה אסור ואינו נותן לו אלא תשעים, או מחזיר מידו סחורתו אם היתה קיימת. משמע שכיון שאמר אם היתה סחורתו קיימת שהמכר בטל, אלא שמדברי הגאון ז"ל משמע דוקא בשלא מכר לו בקנין אלא במעות בלבד דמוסרים אותו למי שפרע, אבל מדברי הר"מ ז"ל משמע שבכל ענין בטל כיון שיש בו רבית שהרי לא נתן טעם דהוי משום שאין בדבר אלא מי שפרע וכתב סתם. אלא שרמב"ן ז"ל כתב בחידושיו בפרק איזהו נשך דכל מכר שנעשה באיסור רבית מסלקין הרבית והמכר קיים, ונסתייע בזה בתשובת רבנו האיי גאון ז"ל כמו שהאריך שם והביא ראיה לדבריו, וכן היא דעת הרב בעל הטורים ז"ל בספר החשן בסימן ר"ט ובספר יורה דעה בדיני הרבית.
והנה על פי כל הדברים שכתבתי, אין על הנתבע שום חיוב. שאם המקח נעשה בהיתר שהיה כן השער והמקח היה בטל, אם מצד שהשטר לא נכתב כהוגן שהיה שטר מכר או שטר ראיה ולא שטר חיוב, אם מצד שהיה דבר שלא בא לעולם, זהו אלו לא נטל כבר התוספת, אבל כיון שנטל ושמיט ואכיל אפילו דבר שלא בא לעולם אינו מחזיר, דהכי אמר רב נחמן בפרק איזהו נשך גבי המוכר פירות דקל לחבירו ומודינא דאי שמיט ואכיל דלא מפקינן מניה, וכן כתב הרמב"ם ז"ל בפרק כ"ב מהלכות מכירה, ולמד ממנה ר"ת ז"ל דהוא הדין למוכר שטר חוב לחבירו ולא כתב ליה קני ליה וכל שעבודה דאית ביה דאמרינן בפרק הספינה דלא קנה, אי קדם לוקח והוציא מהלוה שוב אין המוכר יכול לחזור בו.
על כן על פי השני הדרכים הראשונים שכתבתי אפילו אליבא דמאן דאמר דלא הוי קנין, כיון שנטל וגבה אין מוצאים ממנו, וכל שכן אליבא דמאן דאמר שהמכר קיים. וגם על פי הדרך השלישי שכתבתי אליבא דכלהו רבוותא ז"ל דיש איסור בדבר כיון שלא היה כך השער, אין עליו שום חיוב, לפי שאינו אלא אבק רבית ואינה יוצאה בדיינים כדאיתא בפרק איזהו נשך, שאעפ"י שנתן מעות וקבל מעות כיון שאלו השער אין בדבר בית מיחוש.
@שו"ת הרשב"ש סימן עב
שאלת. השוכר חמור מחבירו ושטפו נהר או באו לסטים ונטלוהו ממנו ושכר עליו להצילו מן הנהר או מיד הלסטים, על מי הוא השכירות של ההצלה.
תשובה. השכירות על בעל הבהמה הוא לפי שהשוכר הוא שומר שכר, ובפרק השוכר את הפועלים אמרינן, שומר חנם שהיה לו לקדם ברועים ובמקלות ולא קדם חייב, שומר חנם בחנם ושומר שכר בשכר, ועד כמה עד כדי דמיהן. ומוכח התם בגמרא דחוזר ונוטל שכרו מבעל הבית. נראה מזה שהשוכר חייב לשכור מי שיציל הבהמה ואם לא שכר הוא פושע ושהשכירות של ההצלה היא על בעל הבהמה. וכן כתב הרמב"ם ז"ל בפ"ג מהלכות שכירות זה לשונו, אבל שומר שכר חייב לשכור הרועים והמקלות עד כדי דמי הבהמה כדי להציל וחוזר ולוקח שכרן מבעל הבית ואם לא עשה כן והיה לו לשכור ולא שכר הרי זה פושע וחייב.
ומה שטוען בעל הבהמה שלתועלתו שכר להצילה כדי שימצא על מה ירכב אינה טענה, דפרק האומנין אמרינן השוכר את החמור ואמר לו חמור זה ומתה, כלומר שברר לו חמור זה השכיר לו ולא בהמה סתם, דאם יש בדמיה ליקח יקח, ואם יש בדמיה לשכור ישכור. ואעפ"י שהרמב"ם ז"ל כתב בפ"ה מהלכות הנזכרות דאם שכרה למשא שאין חייב להעמיד לו אחרת ושאין הדין הנזכר בגמרא אלא בשוכר לרכוב או לישא עליה כלי זכוכית, והראב"ד ז"ל השיגו וכתב עליו בלשון הזה, א"א אין לזה שורש וענף שאין הפרש לרכיבה לשאר משא, ולשון ההלכות הטעתו שראה שם לרכוב ולאו דוקא נקט, עכ"ל. וההלכות שרמז להם הראב"ד ז"ל הם הלכות הריא"ף ז"ל רבו של הרמב"ם ז"ל.
ואני תמה מהראב"ד ז"ל שכתב שאין לדברי הרמב"ם ז"ל שורש וענף בגמרא, ותלה טעותו ברבו הריא"ף ז"ל, שלפי עניות דעתי דברי הרמב"ם ז"ל נכונים הם, שהרי בגמרא בענין השוכר את החמור לרכוב עליה ומתה או נשתטתה אומר לו הרי שלך לפניך, קא מותבי מינה תיובתא, ופריך רבא בר רב הונא לרכוב שאני, ואמר רב פפא וכלי זכוכית כלרכוב דמי. א"כ דברי הריא"ף ז"ל בכוונת מכוין אמרן והרמב"ם ז"ל לא טעה. ומדברי המשכיר נראה שלרכיבה ג"כ שכרה לו שטוען שלא עשה זה השוכר אלא לתועלתו לרכוב עליה. ומכל מקום אע"פ שיהיה השוכר הזה לא שכרה אלא למשא ולא לרכיבה, אינו ענין אלא למתה או נשטתה, וכיון שלא שמר הבהמה אלא ששטפה נהר חייב הוא להצילה והשכירות של בעל הבהמה והתועלת של המשא אחר כן ממילא קא אתי.
@שו"ת הרשב"ש סימן עג
שאלת. אלמון שנשא אלמנה אם מברכין לו ז' ברכות כמו בחור או התקינו לו מטבע בפני עצמו, כי אתה רגיל לברך שבע, וקצת חלקו עליך לפי שמצאו בקצת החבורים מטבע בפני עצמו וכן יש בקצת בסדורי התפלות.
תשובה. לא נמצא בגמרא מטבע אחר לאלמון שנשא אלמנה, וגם אנחנו לא נהגנו לברך במטבע אחר אלא בשבע ברכות. וכן נראה מהגמרא, דאמרינן התם בפ"ק דכתובות, אמר רב הונא אמר רב חלבו אמר רב אדא אמר רב אחת בתולה ואחת אלמנה טעונה ברכה. וקא מקשינן התם ומי אמר רב הונא הכי, והא אמר רב הונא אין אלמנה טעונה ברכה, ומתרצינן לא קשיא כאן בבחור שנשא אלמנה כאן באלמון שנשא אלמנה, ומקשינן ליה דאמר שאלמון שנשא אלמנה אין טעונה ברכה מדאמר רב נחמן אמר לי הונא מנין לברכת חתנים שהיא בעשרה שנאמר ויקח בעז עשרה אנשים וכו' ובועז אלמון שנשא אלמנה הואי, ומתרצינן מאי אינה טעונה ברכה דקאמר רב הונא, אינה טעונה ברכה כל שבעה, אבל יום אחד טעונה ברכה. ומדמתרץ מלתיה דרב הונא דאינה טעונה ברכה כל שבעה אלא יום אחד, ולא מתרץ מאי אינה טעונה שש ברכות אלא ברכה אחת, משמע דמברכין לאלמון שנשא אלמנה שש ברכות מוסיף על ברכת היין, ושאין שם מטבע אחר.
ועוד, מדתניא מברכין ברכת חתנים בבית חתנים וברכת אירוסין בבית אירוסין, וקאמר בגמרא ברכת איסורין מאי מברך רב אבין בר אדא ורבה בר רב אדא תרוייהו משמיה דרב יהודה אמר ברוך אשר קדשנו במצותיו וצונו על העריות וכו'. וגבי ברכת חתנים נמי קא אמרי בברייתא מאי מברך וקאמר רב יהודה שהכל ברא לכבודו וכו'. ומדלא קא בעי לאלמון מאי קא מברך שמע מינה דברכת חתנים חדא היא ואין הפרש בין בחור לאלמון שנשא אלמנה.
ומדברי הרמב"ם ז"ל שכתב בפ"י מהלכות אישות נראה כמו שכתבתי, וכן יראה מספר אבן העזר בסימן ס"ב. וכן אנו נוהגין שלא לברך מטבע שלא נזכר בגמרא. ובספר מעיין גנים שחבר הרב ר' יהודה בר יקר בפירוש סידור תפלות כתב בפירוש ברכת אירוסין ונשואין ולא הוסיף כלום בענין אלמון שנשא אלמנה. ואעפ"י שכתב שיש נוהגין שיבם שבא על יבמתו מברך בתחלת ביאתו על ביאת יבמה משום יבמה יבא עליה, ויש מברכין על יבמה בשעת כניסתו בלבד על ברכת הקדושין ומברכין על כניסת יבמה משום דמאמר דרבנן, ולא כתב כלום באלמון שנשא אלמנה, ואם איתא דיש מטבע אחר לא היה משמיטו הרב ז"ל.
@שו"ת הרשב"ש סימן עד
עוד שאלת. מי שיש לו משכונה על חצרו של חבירו וגבו בני העיר מעות לתקן חומת העיר ומעין המים, מי חייב לפרוע בעל החצר או בעל המשכונה.
תשובה. בפ"ק דבבא בתרא איכא תרי לישני. לישנא קמא הוא דגובין לפי שבח ממון, כלומר שמהעשירים יגבו יותר מהעניים. ולישנא בתרא הוא שגובין לפי קרוב בתים, כלומר שהבתים הקרובים לחומה יתנו יותר מהרחוקים. וכלשון הזה האחרון פסקו הריא"ף ז"ל והרמב"ם ז"ל בפ"ו מהלכות שכנים. והרב ר' יוסף הלוי ז"ל והראב"ד ז"ל פסקו כשתי לשונות, שאם שניהם עשירים או שניהם עניים והאחד רחוק והאחד קרוב יגבו יותר מהקרוב, ואם אחד עני ואחד עשיר והעני קרוב לחומה והעשיר רחוק, יגבו יותר מהעשיר אע"פ שהוא רחוק.
וכתב עוד הרב ר' יוסף הלוי ז"ל, שמה שגובין לפי ממון, דוקא ממון המטלטל, אבל קרקעות אין גובין מהם, וכתב אלא אם חוששין לגזלתם או לשריפתם או נתיצתם.
ולענין נדון שלפנינו בין שגובין לפי קרוב בתים או לפי ממון, בין שיגבו מהממון המטלטלין בלבד או אפילו לקרקעות, בעל המשכונה הזה פטור הוא לפי שהיא אפותיקי סתם, כלומר שאם תפול החצר חוזר וגובה חובו מהלוה כדין אפותיקי סתם, והם גובין לפי ממון והרי הוא נותן על פי ממונו ולמה יתן יותר על המשכונה הזו. ולא יהיה חייב אלא אם היא אפותיקי מפורש שאומר לו לא יהיה לך פרעון אלא מכאן כדאיתא בפרק השולח, ויהיה הפרש ג"כ על גזלת הבתים ונתיצתם או שריפתם, ואז יתן כפי ההנאה המגעת לו כל זמן המשך המשכונה בלבד כפי ראות עיני הבקיאים. ומשכונות שלנו אינן אפותיקי מפורש אלא אפותיקי סתם על כן פטור הוא בעל המשכונה הזו כפי דיננו. והישמעאלים כשהם גובים אינן גובים אלא מהקרקעות בלבד, ומה שהם גובים שכירות חדש או שני חדשים או יותר אין כונתם שהדר יפרענו אלא בעל החצר בלבד שכך נוהגין כאן.
ולענין תקנת מעין המים, הכל חייבין ליתן כפי דיננו ואפילו תלמידי חכמים, כדאיתא בפ"ק דבבא בתרא וכתבה הרמב"ם ז"ל בפ"ו מהלכות שכנים. אבל כיון שידם תקיפה עלינו והם אינם גובים אלא מהבתים בעל המשכונה לא יפרע כלום.
והעולה מזה הוא, שבעל המשכונה פטור הוא מתקנת חומת העיר ומעינות המים והכל הוא על בעל החצר.
@שו"ת הרשב"ש סימן עה
עוד שאלת. אשה שרוצה בעלה לישא אשה אחרת עליה והיא מעכבת על ידו עד שיגרשנה ויפרענה כתובתה משלם.
תשובה. אלו היה רוצה הבעל לגרש הראשונה לא היה יכול לגרשה עד שיפרענה משלם, כמו שכתבו הגאונים ז"ל והריא"ף ז"ל בתשובותיהם, ומצא אדוני אבי מורי הרשב"ץ ז"ל ראיה לדבריהם כמו שכתב בספר תשובותיו.
אבל הבעל אינו רוצה לגרש ואיך תכריחהו היא לגרשה. אפילו במורדת בטענת מאיס עלי שכתב הרמב"ם ז"ל בפי"ד מהלכות אישות שכופין אותו לגרש, הרמב"ן ז"ל לא הסכים עמו, וכתב שכל הכופה לגרש הוא מרבה ממזרים בישראל. וכן היא דעת הרבה מן הגאונים האחרונים, ולא נהג אדם מעולם כפיה בזה. כ"ש בזו שאינה מורדת, שאפילו הרמב"ם ז"ל יודה בזה שאין כופין אותו לגרש.
על כן אם הוא יכול לזון את שתיהם אין לעכב על ידו כדמוכח בפרק החולץ. וכן כתב הרמב"ם ז"ל בפרק הנזכר, נושא אדם כמה נשים אפילו מאה, בין בבת אחת בין בזו אחר זו, ואין אשתו יכולה לעכב על ידו, והוא שיהיה יכול ליתן שאר כסות ועונה לכל אחת ואחת כראוי, ואינו יכול לכוף אותם לשכון בחצר אחת אלא כל אחת לעצמה, ע"כ.
@שו"ת הרשב"ש סימן עו
שאלת. במה שנהגו קצת הסופרים שקונין סתם וכותבים כמה חזוקין ועונשין. וכן כשקונין מידו לפרוע לזמן פלוני ולא פירש אם לא פרע מה עושה, והסופרים שכותבים שיתחייב בכך וכך, אם אפשר זה או לא.
תשובה. יש דברים שאין הקפדה בהם והם מנהג נוסח השטרות, ויש דברים שאינם ממנהג השטרות ולא מנוסחם. ובאותן שהם מנוסח השטרות, כגון מה שנהגו לכתוב וכתבו בכל לשון של זכות ויפוי כח וכו', דבר זה אע"פ שלא אמרו אין הקפדה בכך וכותבין אותו הסופרים מעצמם, והיינו כטופסי דשטרי. ולפיכך כשרוצים לחזק הענין גבי מקרקעי ואגבן מטלטלי אמרינן דלא כטופסי דשטרי, כלומר שזה ששעבד מקרקעי ואגבן מטלטלי אינו מטופסין שנהגו בהם הסופרים אלא שקבל על עצמו כך בפירוש. וכן כתב אדוני זקני הרב ר' יונה ז"ל דלהכי אמרינן דלא כטופסי דשטרי כלומר כל שעבוד גמור נתכוונתי ולא (לטופסא) [לשופרא] דשטרא.
וכתב בעל העטור ז"ל במאמר אחריות דבמה שנוהגין לכתוב אחריות יהודי או ארמאי איכא מאן דאמר צריך לימלך דאיכא מאן דאמר דלא צריך, דכל דמקבל קנין אדעתא דמנהגא מקבל, ומנהגא למכתב יהודי או ארמאי מחמתי ולא מחמתי, ע"כ. אלמא כל דבר שנהגו בו והוא חלק מהעיקר, כגון אחריות שהיא עיקר וארמאי הוא חלק מאותו עיקר, כשם שכתוב אחריות ואין צריך לימלך בו כדאמרינן בפ"ק דמציעא ובדוכתי אחריני, אחריות טעות סופר, כשם שכותב אחריות בלא המלכה כן יכתוב יהודי או ארמאי בלא המלכה, שהכל נגרר אחר אחריות עד שיפרש בפירוש שאינו מקבל אחריות ארמאי. ואף באחריות כתבו שלא בכל כותבים שהרי במתנה אין כותבין אחריות עד שימלך בו. וכן כתב בעל העטור ז"ל במאמר נאמנות.
ובדברים שאינן ממנהג השטרות ולא מנסחם אין ראוי לכתבם אלא ברשות. וכתב בעל העטור ז"ל, והילכך אין לסופר לכתוב נאמנות ושאר שופרא דשטרא אלא א"כ נמלך בבעלים, הילכך אותן חזוקי חרמות ושבועות אין ראוי לכתבם עד שימלך בו.
@שו"ת הרשב"ש סימן עז
שאלת. ראובן מכר לשמעון חלקו בחצירו במנה ולאחר שמכר לו הניח לו בתורת חסד דבר ידוע, ובא לוי השותף מדינא דבר מצרא ואינו רוצה לתת הסך הראשון אלא במה שהניח לו ראובן לשמעון. וראובן טוען שמעון מצא חן בעיני ורציתי להניח לו ואתה לא מצאת חן בעיני ואיני רוצה להניח לך כלום, הדין עם מי.
תשובה. בפרק המקבל אמרינן זבין במאה שויא מאתיים, חזינן אי לכולי עלמא קא מוזיל ומזבין יהיב ליה מאה ואי לא יהיב ליה מאתאן. וכן היא בהלכות הריא"ף ז"ל, וכ"כ הרמב"ם ז"ל בסוף הלכות שכנים זה לשונו, המוכר שוה מאתים במנה אם לכל העם מוזיל ומוכר נותן לו בן המצר מאה ומסלקו, ואם אינו מוזיל לכל העם נותן לו מאתים שהיא שוה שהמוכר נתן לזה מתנה.
ומעתה יש לעיין בזה המוכר אם מכר מחמת הדחק הרי הוא כמוזיל לאחריני, ואם אינו מוכר מחמת הדחק היינו לא מוזיל לאחריני. גם יש לעיין בה אם ההזלה היא דבר הניכר, דהא אמרינן שוה מאה במאתים שהוא דבר הניכר, שאע"פ שנראה דלאו דוקא מאה במאתים אלא כל דבר הניכר שהוזלה בשבילו, ונקט מאה ומאתים לרבותא משום דקא בעי למימר בתר הכי בגמרא זבין במאתים ושויא מאה אי יכיל ליה למימר לתקוני שדרתיך ולא לעוותי, ונקיט מאה ומאתים דאפילו עד פלג מבעיא ליה דהיינו רבותא, שויא מאתים וזבנה במאה לאו דוקא אלא כל דבר שניכר שהוזל לו. והוא הדין נמי להארכת זמן וכיוצא בו, וכמו שכתוב בספר החשן בסימן קע"ו.
ומיהו בנדון הזה שלפנינו אינו צריך לכך כפי שאלתך, שאחר שמכר לו בסך ידוע והניח לו ממנו מתנה היא שנתן לו והרי הוא דבר הנגלה לעין. שאף אם לא היה דבר הנגלה על המצרן להביא ראיה שאינה הוזלה לקונה, וכן כתב בעל הטורים ז"ל. הילכך לוי שהוא בעל המצר יתן כל הסך הראשון לשמעון הקונה ושמעון יתן לראובן דמי קרקעו וינכה לו מה שויתר לו. וראובן המוכר אין לו כלום באותו תוספת שמוסיף בן המצר, לפי שהוא כבר היה מתרצה באותו הסך וויתר לשמעון, ולעולם בן המצר אין דינו עם המוכר בעל הקרקע אלא עם הקונה שהקונה שליח הוא לבן המצר, וכן מוכח בגמרא, מדאמר ליה לתקוני שדרתיך ולא לעוותי. וכ"כ הרמב"ם ז"ל בפי"ג מהלכות שכנים, והסכים עמו הרמב"ן ז"ל בחדושיו.
@שו"ת הרשב"ש סימן עח
עוד שאלת. כי נמצא בקצת הפירושים כי שטר כתובה שנהגו לכתוב בה וכל זמן ששטר כתובה זו יצא וכו' בלא קרוע ובדלא כתוב על גבו שהוא פרוע תהא נאמנת וכו', ויצא אח"כ שטר מחילה על הכתובה שאין המחילה כלום. ונסתפק לך לפי זה בקצת מקומות שיש להם תקנות שאם תמות האשה בחיי בעלה שיחזיר מקצת כתובתה ליורשיה, ואם אותו מקצת רוצה למחלו לבעלה יכולה למחול, והוציא בעלה שטר מחילה אם הוא כשר או לא. זהו כונת דבריך.
תשובה. הסברא הזאת אשר כתבת אינה מוסכמת מהכל, [ואפילו] על דרך קצת הנסחאות שנמצא בגמרא בפרק כל הנשבעין שגורסים שם האומר לחבירו אל תפרעני אלא בפני פלוני ופלוני והלך ופרעו בפני עדים אחרים אינו נאמן, והיא גרסתו של רש"י ז"ל. וכן נראה שהיא סברת רבינו האיי ז"ל ורבינו יוסף הלוי ז"ל. ולפי [זה] האומר לחברו אם לא תכתוב על גבי שטרך שהוא פרוע [לא] תהא נאמן ואח"כ הביא עדים שפרעו אינו נאמן שפרעו.
אבל ר"ח והריא"ף והרמב"ם והרמ"ה ז"ל גורסים נאמן. וכבר כתב הר"מ ז"ל שהוא דקדק ובדק בגרסאות ושהגרסא האמתית היא נאמן, וכן הוא הסכמת הרא"ש ז"ל. ולפי זה אפילו כתב לו כל זמן שאינו קרוע ולא כתוב על גבו שהוא פרוע והביא עדים שפרעו נאמן הוא, לפי שהנאמנות הזה שכתב לו הוא לפטרו משבועה, שהרי כל זמן ששטרו תחת ידו נאמן הוא שלא נפרע, ואם אמר לו שכנגדו לשתבע לי משתבע כדאיתא בפרק שבועת הדיינין, וזה שכתב לו נאמנות בשטר פטרו משבועה זו. אבל אם הביא עדים שפרעו הנאמנות בטל הוא, והגע עצמך שכתב לו בשטר כל זמן שלא אפרעך בפני פלוני ופלוני תהא נאמן והביא שני עדים שפרעו, לפי סברת ר"ח ז"ל והריא"ף ז"ל והנמשכים אחריהם נאמן שפרעו. ומה הפרש [יש] בין שלא אפרעך בפני פלוני ופלוני תהא נאמן, או כל זמן שאין כתוב על גבו תהא נאמן הכל ענין אחד הוא, וכשם שנאמן בזה לפי סברתם ז"ל כך נאמן בזה לפי סברתם ז"ל.
ואף לפי סברת האחרים אני אומר שבזה נאמן, שהגע עצמך שכתב לחבירו כל זמן שאין כתוב על גבו שהוא פרוע תהא נאמן ואבד שטרו, והלה תובעו ואומר לו תן לי חובי, והלוה משיבו תן לי השטר ואפרע לך, ואם לא תתן לי השטר חושש אני שמא אחר שאפרעך ותכתוב לי שובר תמצאנו ותגבה ממנו בשטרך, והשובר אינו כלום לפי שאני התניתי [עמך] שאם לא יהא כתוב על גבי שטרך שהוא פרוע תהא נאמן, ויאכל הלה וחדי ולא יתן לו כלום. וכמדומה לזה הקשו בגמרא בפרק גט פשוט על רבי יהודה שאמר שם שאין כותבין שובר. על כן הסברא הזאת שכתבת אין לסמוך עליה.
ועוד, שאף לפי גרסת רש"י ז"ל, כתב רבינו יוסף הלוי ז"ל דוקא אם הביא עדים שפרעו הוא שאינו נאמן לוה לפי שכבר פסלם אבל אם הביא עדים שהודה שפרעו נאמן לוה דהודאה מלתא אחריתי היא, ולא פסלם אלא מפרעון אבל מהודאה לא פסלם. וכ"כ הריא"ף ז"ל בתשובה. ואע"פ שה"ר ישעיה חולק בזה ואומר דאפילו בהודאה אינו נאמן, והרמב"ן ז"ל חולק בדבר ואמר שאם אמר לו כל זמן שתאמר לא נפרעתי תהא נאמן והביא עדים שהודה בפניהם שנפרע והוא מכחיש העדים נאמן מלוה, אבל אם אמר לו לא תפרעני אלא בפני פלוני ופלוני והביא עדים שהודה בפניהם שפרעו, אע"פ שמכחיש אותם אין מלוה נאמן. ואם כן אף לפי הסברא הזו אם כתב לו עד שיהא כתוב על גבו שהוא פרוע, והביא עדים שהודה בפניהם שפרעו נאמן שפרעו. וכל שכן לסברת רבינו יהוסף הלוי ז"ל והסכמת הרא"ש ז"ל שהוא אומר שבכל ענין נאמן הלוה אם העדים מעידים שהמלוה הודה בפניהם שנפרע.
והעולה מזה הוא, שלדברי ר"ח והריא"ף והרמב"ם והרא"ש ז"ל כל שהביא עדים שפרעו בפניהם אע"ג שאמר לו עד שיהא כתוב על גבו נאמן לוה. ולסברת רש"י ורבינו האיי ורבינו יהוסף הלוי ז"ל כל שבאו עדים שהודה בפניהם שפרעו נאמן לוה דהודאה מלתא אחריתי היא. וה"ר ישעיה ז"ל שכתב שאינו נאמן, והרמב"ן ז"ל שחלק בין שאמר לו שיהא נאמן שלא נפרע לבין אל תפרעני אלא בפני פלוני ופלוני לא נראו דבריהם להרא"ש ז"ל. ומכל מקום כתב הרמב"ן ז"ל שאם באו עדים שמחל המלוה ללוה מחילה מלתא אחריתי היא ונאמנים העדים, וכן כתב הרב בעל התרומות והרב בעל החשן ז"ל.
והנה ע"פ דרכנו למדנו, שאף בשטר חוב גמור, אפילו יש בו נאמנות או כתוב בו עד שיכתוב על גבו שהוא פרוע, שאפילו לדעת כל המחמירין, אם יצאה עליו מחילה או באו עדים כשרים שמחלו המחילה כשרה, שהוא לא האמינו אלא אם יטעון פרעון אבל במחילה לא האמינו, וקיימא לן בעלמא דדרשינן לשון הדיוט. וכל שכן לדעת המקילין להאמין. [וזה אפילו בשאר שטרות], וכ"ש בשטר כתובה שמן הדין הבעל יורש והוציא שטר מחילה כנגד שאר יורשים שהמחילה כשרה, דכלהו טצדקי שאנו יכולין לעשות להעמיד נחלה על דינה אנו עושים. (וכתב הרב ר' שלמה בן הרב ר' שמעון בן החכם ר' צמח זלה"ה).
[ע"כ. ושלומך יגדל ידיד נפשי כנפשך ונפש נאמן אהבתך. שלמה בן הרב ר' שמעון בר' צמח ז"ל].
@שו"ת הרשב"ש סימן עט
מעשה בראובן ויהודה אחים ושותפין בחצר שהניח להם אביהם. ועמד ראובן ומכר חלקו וחלק חבירו לשמעון בקנין סודר. ובא יהודה בטענת בר מצרא וזכה בחלק אחיו, ואחר שזכה בו עמד ומכרה ללוי. ובאו עתה שמעון ולוי בפני ב"ד וטען שמעון שיש לו עדים כי יהודה אמר כל מה שיעשה ראובן אחי עשוי, ואם כן בשליחותו מכר, וכיון שמכר בשליחותו אין לו דינא דבר מצרא ובהתבטל דינא דבר מצרא נתבטלה מכירתו של יהודה ללוי. ובזה רבו הטענות ביניהם, אבל עיקר דינם אינו סובב אלא על קטבים אלו. ומעתה צריך לברר אופני הדין [ושרשיו] וענפיו בנדון היה.
תחלה בענין מכירות אלו שנעשו בקנין סודר ולא כתבו את השטר, ובמקום הזה נהגו לכתוב את השטר. שבפ"ק דקדושין שנינו, קרקע נקנית בכסף בשטר ובחזקה, ואמר עלה בגמרא לא שנו אלא במקום שאין כותבין את השטר, אבל במקום שכותבין לא קנה עד שיכתוב, וטעמא הוי דכיון שרגילין לכתוב את השטר לא סמכה דעתו עד שיכתוב. וכן פירש"י ז"ל, וכן כתב הרמב"ם ז"ל בפ"א מהלכות מכירה.
וצריך עיון בזה אם דין קנין סודר הוי ככסף ולא קנה עד שיכתוב את השטר, או בלא כתיבת שטר קנה. והרב הנשיא ר' יהודה בר ברצילי ז"ל כתב דפלוגתא דרבוותא הוא אי קני אי לא קני, והרב בעל העטור ז"ל במאמר אגב רצה להכריע כדברי האומרים דלא קנה. אבל הרמב"ן ז"ל בפ"ק דקדושין הכריע כדברי האומרים דקנה דאלים כחיה דקנין והביא ראיה לדבריו, ובהכרעתם זאת כתבו המפרשים ז"ל והר"ן ז"ל מכללם.
ואחר שהאחרונים ז"ל הכריעו כדברי האומרים שאין צריך כתיבת שטר, כדבריהם ראו לדון. וכל שכן שנראה שהרמב"ם ז"ל כך היא סברתו שלא כתב חלוקה זו של כתיבת השטר אלא בכסף בלבד. וכן נראה ג"כ שהיא סברת הרב בעל הטורים ז"ל לפי שבספר החשן כתב דברי הרמב"ם ז"ל כפשטן, לפיכך המכירה בקנין סודר בלא כתיבת השטר אפילו במקום שנהגו לכתוב את השטר קיימת היא. וכיון שכן הוא המכר הראשון נעשה כהלכתו, וכיון שנעשה כהלכתו זכה בר המצר. וכיון שזכה בו מכירתו לשני מכירה היא ג"כ אע"פ שהיא בקנין סודר בלבד.
אלא שצריך לעיין בזה, שבן המצר כשרוצה לזכות בחלק אחיו וזכה בו מדינא דבר מצרא, לא קנה מיד חבירו, וכיון שלא קנה צ"ע אם מעכב או לא.
והנכון שאינו צריך בזה קנין, לפי שכלל גדול בדין בעל המצר, שהקונה נעשה שלוחו של בעל המצר, כמי שמסר לנו הרמב"ם ז"ל בהלכות שכנים והודה לדבריו הרמב"ן ז"ל בחדושיו בפרק המקבל. ויראה שמחזיק דבריהם מה שאמרו ז"ל בפרק המקבל דאי אמר ליה בר מצרא זיל וקני צריך למקנא מניה. ואי לית ליה חזקה וקנין בקרקע זו למה צריך לקנות ממנו כשאומר לו לך וקנה. וכיון דבחזקתיה היא כשרוצה לזכות בה שוב אינו צריך לקנות ממנו, דאדרבה כשרוצה להסתלק צריך לקנות ממנו, וכיון שזכה בן המצר כשחזר ומכרו ללוי מכירה גמורה היא. וזה נראה ברור.
ונחזור עכשיו לענין טענת שמעון שטוען כי יהודה אמר כל שיעשה אחי הרי הוא עשוי. והנראה בזה הוא, שאם יהודה אמר דברים הללו קודם שמכר אחיו מכירת האח בחלקו גם בחלק אחיו מכירה היא, שהרי נעשה שלוחו, ובשליחות אין צריך קנין, וכן כתב הרמב"ם ז"ל בהלכות מכירה. ויש הוכחה לזה בפרק מרובה ובפרק הגוזל. ואעפ"י שלא שמע ראובן דברי יהודה נעשה שלוחו, שכמו שאין צריך המשלח לדעת השליח מההיא דמי שהיה מושלך בבור ואמר כל השומע קולו יכתוב גט לאשתו. והרי אותו שהיה בבור אינו יודע מי הוא שישמע קולו, ואפילו הכי כל השומע נעשה שלוחו. ובפרק המדיר בתחילתו מייתי הלכה זו שם, ומוכחי מינה ומההיא דכל הזן אינו מפסיד, דאותו שזן נעשה שלוחו, אע"פ שלא שמע דבריו.
וכן כתבו המפרשים ז"ל בפ"ק דקדושין גבי דילמא ארצויי ארצי קמיה, שכל האומר כל הרוצה להעשות שלוחו יעשה שליח, דהויא שליחות בהכי. כן הדין נמי כשיודע המשלח למי נעשה שליח דהויא שליחות בהכי. כן הדין נמי כשיודע המשלח למי נעשה שליח ולא שמע קולו השליח, וכ"כ הרא"ש ז"ל בפרק המקבל.
ואם דברים אלו היו אחר המכירה אינו כלום משני טעמים. חדא, שאם אמרנו דהוי סלוק מדינא דבר מצרא, הרי אמרנו שצריך לקנות ממנו כמו שכתבתי למעלה, ואם אמרנו שהוא בתורת רצוי וקיום מכירה אינו כלום ג"כ, לפי שבשעת המכירה לא נגמרה כראוי, לפי שמה שאמר שכל מה שעשה אחי הרי הוא עשוי הוי דבורא גרידא ובדבורא גרידא לא מקני שום דבר, וכל שכן קרקע, שאפילו אמר לו בפירוש אני אומר לך, לא אמר כלום. וכן הדבר הזה שהרי מכירת השותף חלק חבירו שלא ברשות חבירו אינו כלום, ואין אנו באים לקיימו אלא בדבורו הקל של זה, ודיבור גרידא בלא קנין לא הוי כלום. וכל שבשעת דיבור לא היה לו חלות, אי אפשר לחול אחר מכאן. וכן כתב הר"ן ז"ל בפ"ק דקדושין גבי רשות גבוה בכסף.
עוד למדתי דבר זה מדתנן בפ"ב דקדושין גבי קטנה שנתקדשה שלא לדעת אביה, דרב ושמואל אמרי צריכה גט וצריכה מיאון דחיישינן שמא נתרצה האב כלומר נתרצה לאחר קדושין, ורבינא אמר לא חיישינן שמא נתרצה האב. והקשו עליה המפרשים ז"ל ואפילו נתרצה האב היכי מהני, כלומר שכיון שבשעת הקידושין לא חלו כראוי, כיון שהיו שלא ברצון אב, ואם אחר הקדושין נתרצה האב מה מועיל, וכי חוזרין ונעורין. ותרצו דהיינו טעמא לפי שכל אדם רוצה להשיא את בתו, ומצוה דרמיא עליה היא, וזכין לאדם שלא בפניו, כלומר וכיון דמצוה דרמיא עליה היא, וזכות היא לו, כאלו נתרצה בשעת הקידושין הוי. אלמא במאי דלא רמי עליה, וליכא מצוה ולא זכות שנוכל לומר שמשעה הראשונה נתרצה, אינו כלום. ובמכירת קרקע זו או הדומה לו דליכא מצוה ולא זכות, אבל חובה היא לו למכור קרקע, מסתמא אין רצון בזה מעיקרא. ואם אחר נתרצה, בשעת רצויו הוא גמר קנינו. ובאותו עת ליכא מידי שיגמר בו הקנין ולא המכירה, דליכא חד מהנהו עניני שהמכר נגמר בהם. וכל שבשעת מעשה לא היה לו חלות אי אפשר לו לחול אחר מיכן. וכן כתב הר"ן ז"ל בפ"ק דקדושין גבי רשות גבוה בכסף.
ואע"פ שלכאורה משמע מדברי הר"מ ז"ל שכתב בריש פרק ל' מהלכות מכירה עבד שמכר או שנתן או שקנה, שיד האדון על העליונה רצה לקיים או לבטל וכו', ובדברים בלבד הוא שמקיים האדון או מבטל ואינו צריך לקנות ממנו כלום, ע"כ. שמשמע מזה שאפילו בקיום המכר אין צריך קנין אלא בדברים בעלמא, מכל מקום הדין דין אמת בשתיהן לא, שדברי רבינו ז"ל בעבד הוא מפני שידו כיד רבו ואמרינן בפ"ק דקדושין אין קנין לעבד בלא רבו, והוי כשלוחו של רבו וידו כידו, וכמו שהשליח אם תקן ולא העביר על דעת בעלים שליחותו קיימת, ואם העביר על דעת בעלים לא הוי כלום אלא אם נתרצה בו, כדאמרינן בפ"ב דקדושין דמצי אמר ליה לתקוני שדרתיך ולא לעוותי. וכמו שהמשלח אין צריך לקיים מעשה שלוחו בקנין, אלא כשעוות הדבר תלוי ברצון המשלח לבטל או לקיים, שהרי עשאו שליח, אלא שנשאר הדבר תלוי כשעוות אם רוצה לקיים או לבטל, וכן כתב הרמב"ם ז"ל בפ"ה מהלכות שלוחין ושותפין, כן הדבר הזה בעבד עם האדון.
וכבר נתבאר זה בדברי המפרשים בפ"ק דקדושין גבי אין קנין לעבד בלא רבו, שהרי כתבו שם עלה דההיא דאמרינן דאין קנין לעבד בלא רבו ולא לאשה בלא בעלה, שאין שניהם שוים, שהרי האשה שנתן לה בעלה מתנה קנתה ואין הבעל אוכל פירות כדאיתא בפרק חזקת, ועבד שנתן לו רבו או אחר לא קנה. כן הוא בפירוש בירושלמי בפרק מציאת האשה, זה לשונם שם, אע"ג דבעבד ר' מאיר אומר יד עבד כיד רבו זכתה אשה זכה בעלה מ"מ מודה שאין לו עליה אלא אכילת פירות ע"כ. א"כ יד העבד הוי ממש כיד רבו, וכיון שבידו הוא שלוחו, ובשעה שמכר העבד בדרכי המכירות מכר, שאם לא מכר בדרכי המכירות אינה מכירה כלל. וכיון שמכר בדרכי המכירות, הוי כאלו מכר שלוחו של אדון, ושוב אין צריך אלא גלוי דעתו של משלח אם הוא תקון או עוות, אם תקון הרי נתקיים, ואם עיות הרי נתבטל מדינא, אם כן אין מביא לקנין סודר.
ומה שמחזיק זה הוא, שבפרק ההוא כתב, ובעניין האשה שמכרה בין בנכסי מלוג בין בנכסי צאן ברזל וכו' שיד הבעל על העליונה רצה לקיים רצה לבטל. וכן באיש שמכר בנכסי מלוג וכו' שהאשה ידה על העליונה רצתה לבטל רצתה לקיים. ובשני בבות אלו לא כתב שקיום יהיה בדבריהם בלבד. ואם הדבר שוה בין באשה בין בעבד, היא המניח הדבר עד לבסוף, והיה אומר שבבטול וקיום האדון והבעל אין צריך קנין. אבל ממה שאמר זה בתחלה בעבד ובאשה לא אמר כלום, משמע שאין דין האשה והעבד שוה. ועוד מדיוק לשונו שכתב ובדברים בלבד הוא שמבטל האדון, שאלמלא כן היה אומר בדברים בלבד הוא שמבטל המקח או מתקיים. במה שבעיקר המכר לא נעשה כראוי מי שרוצה לקיימו קנין הוא צריך ואם לא קנו מידו לאו כלום הוא. הילכך אם דברים הללו אמרם קודם מעשה מועיל, ואם לאחר מעשה אמרם לא מהני ולא כלום. ונתבאר זה.
ונשאר לנו עתה לבאר ענין טענתם, אם הכיר שלא אמרם, או שאומר שאחר מעשה אמרם, ומה שכנגדו טוען שקודם מעשה אמרם.
ואומר, שמהלשון עצמו נתבאר אם קודם מעשה אמרם או אחר מעשה אמרם. שאם בלשון עתיד אמרם, כגון שאמר כל מה שיעשה, קודם היה. ואם לשון עבר, כגון שאמר כל מה שעשה, לאחר מעשה אמרם. אם יש הכחשה ביניהם, זה אומר בלשון עבר וזה אומר בלשון עתיד, נחזי אנן איך נפלו הדברים. אם אמרו לו אחיך מכר, בלא ספק שלא נפלה התשובה אלא בלשון עבר, ואחר מעשה היה. ואם אמרו לו אחיך רוצה למכור, קודם מעשה אמרם, ובלשון עתיד אמרם. וכל זה צריך לחקור הדיין ולדרוש לשון הדיוט בשל תורה כדאמרינן בפרק המקבל. אם יש הכחשה ביניהם, זה אומר בלשון עתיד וזה אומר בלשון עבר, אם יש עדים יעשו כפי עדותן של עדים, ואם אין עדים יחרים הלוקח על השותף. אבל שבועה אין לו עליו לפי שהיא כפירת טענת הקרקעות, ואין נשבעין עליה כדמיתא בפ"ק דמציעא ובשבועות בפרק שבועת הדיינין זה נראה לי בזה. הש"י יצילנו משגיאות, ויראנו מתורתו נפלאות, ויעשה עמנו לטובה אות, בהתקיים דברי נבואות.
@שו"ת הרשב"ש סימן פ
מעשה בראובן שמכר חלקו בחצרו לשמעון בארבעים זהובים כשימכרנה לאחר, אפילו ימצא בו שמונים זהובים. אם יש בדבר הזה דינא דגוד או אגוד או לא.
יראה שאין ראובן יכול לתבוע גוד או אגוד לשמעון, לפי שדינא דגוד או אגוד הוא שכל אחד יכול לתבוע בחלקו במה שירצה, ויאמר לחבירו או תתן לי כך וכך או אתן לך אני כך וכך בחלקך. ובנדון הזה אין ראובן יכול לומר לשמעון תן לי יותר על הארבעים זהובים, לפי שכבר מכרו לו בארבעים זהובים. וכן אינו יכול לומר לו אתן לך בחלקך ארבעים זהובים (אם הוא שוה יותר לפי שהוא יכול לעלות בחלקו ויאמר לו לא כי אלא אני אתן לך בחלקך הארבעים זהובים) ואתה תתן לי בחלקי שבעים זהובים. א"כ לפי זה אין יכול לתבוע לו גוד או אגוד.
ועוד, שיכול לומר לו, אני כשאמכרנו לאחר אני אתרצה בשותפות אחר, וכשימכרנו לאותו אחר בטלה המכירה לאותו אחר, וחזרה לשמעון כפי תנאו שהתנה.
אמנם כשיתן ראובן לשמעון יותר על השמונים יכול לומר לו או גוד חלקי באחד ושמונים, או אגוד חלקך באחד ושמונים.
וכן שמעון ג"כ אינו יכול לומר לראובן גוד או אגוד, שדינא דגוד או אגוד (צריך להיות שוה בכל בענין שכתב בעל העטור ז"ל דביתומים ליכא דגוד או אגוד), שכיון שאין היתומים יכולין למכור, אינן יכולין לקנות. ועוד, דבנדון הזה לא עלתה על דעת שיאמר לו גוד חלקי בחמישים או אגוד חלקך בארבעים.
אבל יכול לומר לו שמעון גוד חלקי בארבעים או אגוד חלקך בארבעים, זהו הנראה לי בזה, ודברים ברורים הם כפי דעתי. ושלום על דייני ישראל הרודפים אמת. וחתמתי שמי שלמה בן הרב ר' שמעון בן החכם ר' צמח זלה"ה.
@שו"ת הרשב"ש סימן פא
עמדו בפני אני החתום למטה, יעקב בר מנחם דוראן ויהודה בר' שמואל טוביאנה, ותבע יעקב הנזכר מיהודה הנז' דין גוד או אגוד בחצר המשותפת בין יעקב ויהודה הנז' וישועה טוביאנה אחי יהודה הנזכר שיש לכל אחד מהם שליש בחצר הנזכר.
ודנתי ביניהם, שכיון שיעקב הנזכר שכר שלישו של יהודה הנזכר אינו יכול לתבוע ממנו גוד או אגוד. שעיקר דינו של גוד או אגוד הוא משום היזק ראיה, ובחצר שאין בה דין חלוקה. והחצר הנזכר אע"פ שאין בה דין חלוקה ויש בה דין גוד או אגוד, כיון שיעקב הנזכר שכר חלקו של יהודה הנזכר נתבטלה טענת היזק ראיה תוך זמן השכירות, אך אחר עבור זמן השכירות הנז' יש להם דין גוד או אגוד. וכדי להיות להם לראיה ולזכות חתמתי שמי פה, הצעיר שלמה בן הרב ר' שמעון בן החכם ר' צמח זלה"ה.
@שו"ת הרשב"ש סימן פב
מעשה היה בכתובה שחתם אחד מעדיה על הגרד.
ואני צויתי שיקיימו הב"ד הכתובה ויזכירו שמותן של עדים דאשרתא. ואע"ג דאמרינן בבריתא בפרק גט פשוט, היה כתוב על הנייר ועדיו על הגרד כשר. ומפרשינן התם בגמרא דדוקא כתב בין סהדא לסהדא אנחנא סהדי חתימנא על מחקא ושטרא על ניירא. וטעמא דכתבינן הכי בין סהדא לסהדא הוא דבלאו הכי לא אפשר, דאי כתיב לתתא גייז ליה, ואי מעלאי ימחוק ליה. ומשמע מהכא שהחשש הנה הוא שמא מי שהשטר בידו ימחוק כל השטר ויכתוב כל מה שירצה ויהיה כל השטר והעדים על המחק, ובגמרא מכשירים כל שהשטר והעדים על המחק. וכשכתב כך בין העדים, הרי הורו שכל השטר היה כתוב על הנייר, ואם ימחקנו ויכתוב בו מה שירצה, כשנמצא אותו על המחק נפסלנו, ולא הועיל כלום. ואם לא כתב כך פסול הוא. ואם כתב כך קודם העדים ימחקנו ויהיה הכל על המחק, ואם אחר העדים יחתכנו. וכל זה מחשש זיוף בעל השטר.
ובכתובה זו אם היו שניהם על המחק לא היה להם תקנה והיה השטר פסול. אבל כשעד אחד כתוב על הנייר והשני על המחק, לא ניחוש לזיוף בעל השטר, לפי שאם בא למחוק כל השטר ויכתוב בו מה שירצה, לא יהיה חתום בשטר כי אם עד אחד שהוא על המחק, לפי שאם נמצא אחד כתוב על הנייר מיד נדע שהכל מזוייף, ולפיכך בעל השטר לא יבא לזייף. ועוד שלא יהיה בשטרו אלא עד אחד, וכל שאין בשטר אלא עד אחד לאו כלום הוא, ואפילו לזקוק לשבועה אינו כלום כדאיתא בירושלמי. וכן כתב הרמב"ן ז"ל בפרק גט פשוט, וכן כתב תלמידו הרשב"א ז"ל בחדושי מכות, וכן בתשובותיו. א"כ החשש בכתובה זו אינו אלא שמא יטעון החתן שבמקום זה העד היה חתום קרוב או פסול וזה מחקו וזייף חתימת העד ואין החשש אלא שמא היה כתוב שום דבר באותו מקום בכתב העד הראשון ומחקו וחתם שם העד. וכשבאו בפנינו שני העדים עצמם והעידו שהם חתמו זה בפני זה והיה הנייר מחוק, אין לחוש לשום דבר, ושלום. וכתב שלמה בן הרב ר' שמעון נ"ן בן החכם ר' צמח זלה"ה.
@שו"ת הרשב"ש סימן פג
לפי שר' שלמה בר יעקב בן אלבדק נפטר לבית עולמו, והניח אשתו חפצ"ה בת רבי סעדיה ן' ברוך הידוע חלוט. והניח ב' בנים האחד הוא הבכור מרדכי מאשה אחרת, ובן אחר מחפצ"ה הנזכרת ושמו יעקב, ובת אחת מחפצ"ה הנזכרת, ובת אחרת גדולה ס"ת אל בנא"ת מגרושתו זהר"ה בת ר' יוסף דרשן, ואשה אחרת ג"כ חולה נפסק דבורה ושמה מרים בר ר' יצחק כהן. ובאה חפצ"ה הנזכרת לתבוע כתובתה ומזונות בתה ופרנסתה לנשואיה מנכסי בעלה הנזכר אשר מקצתם היו אתה בבית ומקצתם ביד בנו ר' מרדכי הנזכר ולא הוציאה שטר כתובה, וגם באו אחי מרים הנזכרת החולה לתבוע כתובת אחותם, והוציאו שטר כתובה נכתב ונחתם כראוי, ובאה מרת זהר"ה לתבוע ג"כ פרנסת בתה, ועמדו כלם בפני אני שבהרשב"ץ זלה"ה.
ולפי שחפצ"ה הנזכרת לא הוציאה כתובתה ובמקום הזה נהגו לכתוב כתובה, לא הייתי מגבה אותה כתובה. אך להיותה תפסה במקצת מטלטלים ובשטר משכונה על קצת מדורות בחצירו של ר' עמרם בר' עליה, והשטר כתוב עליו בשם האשה, והיא היתה טוענת שכתובתה היתה ק"ק דינרים, ועמדו אנשים שידעו זמן נשואיה, ואנשים היודעים המטבע שהיה עובר באותו עת, וחשבו שהוא עולה כל מה שתובעת ק"ה דינרים חדשים ממטבע ל"ה זוזים באנקי"ה, ושמו הנכסים והשטרות ומצאו שעולה יותר מזה, והגביתי לה שטר משכונה, והוספתי לה מהמטלטלים שברשותה לתשלום הסך הנזכר ותחזיר השאר. אך שתשבע תחלה על סך הכתובה כמה היא ושלא החביאה מנכסי בעלה כלום, ושהבת לא תטול מזונות לפי שהם תנאי כתובה וכיון שאין שם כתובה אין שם תנאי, ונסמכתי בזה על סברת הר"מ ז"ל, שאעפ"י שיש חולקים עליו, יש מסכימים עמו, וכ"ש להוציא ממון מרשות היורשים.
והאשה האחרת מרים, אעפ"י שהיא אלמת והבא ליפרע מנכסי יתומים לא יפרע אלא בשבועה, כיון שיש נאמנות בכתובה אעפ"י שנהגו להשביע האלמנה, בזו שא"א נעמיד אותה על דינה כסברת הרז"ה ז"ל. והרשב"א ז"ל כתב בתשובה בענין כזה אלמת שכיון שיש נאמנות בכתובה שתגבה אעפ"י שאינה יכולה לישבע.
ומן הדין יש לה מזונות מן הנכסים, אלא שאחיה הגדול ר' אהרן הכהן יצ"ו קבל לזונה ושעבד בזה הקרקע שלו ואשת ר' אהרן קבלה אחריות וגם בנו יעקב נכנס ערב בדבר כנראה בשטר כתוב וחתום כהלכה.
ולענין פרנסת הבנות לנשואים, שמתי בדעתו של אב ובלא ספק שהיה עני בדעת, ועוד כשתבעו הבת הגדולה לינשא לא רצה לידור לה יותר על ה' דינרי זהב. לפיכך פסקתי שינתן לכל בת ובת בעת נשואי כל א' מהן ה' דינרי זהב. וכשבאו להשביע האלמנה חפצ"ה הנזכרת קם חורגה ר' מרדכי הנזכר ופטרה מהשבועה והנדר וגם בנה יעקב שהוא חריף והגיע לעונת פעוטות פטרה כאחיו הגדול.
@שו"ת הרשב"ש סימן פד
תקנת הקהל היא שהאשה שנתגרשה ברצונה שאין לה תוספת.
וצריך עיון, שכיב מרע שמגרש את אשתו במקום יבם, אם יש לה תוספת או לא, לפי שהרא"ש ז"ל כתב בתשובה על קהל שתקנו הגרושה תטול כתובתה ומתנתה, אם גרשה בעלה כשהוא שכיב מרע במקום יבם אם יש לה דין גרושה או דין אלמנה, שכיון שנתן לה גט מאיזה טעם שיהיה הרי היא מגורשת וזכתה בכתובתה ומתנתה, כיון שלא הטיל תנאי בגט על מנת שלא תטול כתובתה, אעפ"י שנתן לה הגט שלא תזקק ליבם.
ולכאורה הוה משמע, שכיון שנתגרשה שנוטלת כתובתה ותוספת די לה. אבל כשתדקדק בה תמצא שאין הדבר כן, לפי שבתקנה שדבר בה הרא"ש ז"ל חלק בה בין שיהיו הגרושין ברצונה לשלא ברצונה. לפיכך כל שנתגרשה מאיזה טעם שיהיה גרושה היא וכן גרושה יש לה, אבל בתקנת זה הקהל קהל אלגזאיי"ר יע"א כיון שברצונה תליא מלתא כל שהיא חפצה בגרושין אין לה תוספת.
ומעתה יש לחלק, שאם השכיב מרע מעצמו רצה ליתן לה גט כדי שלא ישאנה אחיו שעינו צרה בו והדברים מוכיחים שהיא חפצה בו ומחמת כיסופא היא שנתרצית לקבל הגט, וכדי שלא תטרף דעתו של שכיב מרע עליו שיאמר אכתי לא שכיב שכבא והרי נתנה עיניה באחיו, ומחמת כך מתפייסת לקבל הגט, בזו הדבר ברור שאינה מתגרשת ברצונה, ונוטלת תוספת. וכל שכן אם מסרה דבריה לאחרים לומר שאינה מקבלת הגט אלא כדי להפיס דעת בעלה, שהדבר ברור שנוטלת תוספת. אבל אם היא תובעת הגט, או שלא תבעתו אלא מעצמו נתעורר לתת לה גט, והיא חפצה בזה, שהיבם אינו הגון, או שיש לו אשה אחרת, אע"ג דאתתא בכל דהוא ניחא לה וכדאמרינן בסוף יבמות רוב נשים מתקנאות בירך חברתה. ואע"ג דאמרינן דהמזכה גט לאשתו אפילו במקום יבם אינו זכות לה דאתתא בכל דהוא ניחא לה, היינו דוקא כשנמסר הגט שלא בפניו, אבל בנדון הזה שמידו מסרו לה, והענין הוא בפניה והיא מקבלתו, כיון שהדברים מוכיחים שהיא חפצה בו אוקי ממונא בחזקת יורשים ואין לה תוספת כלל, כך נראה לי. וכתב שלמה בן הרב ר' שמעון בן החכם ר' צמח זלה"ה.
@שו"ת הרשב"ש סימן פה
לפי שר' יוסף בר אהרן אבן נונו נ"ע צוה בשעת פטירתו שלא ישביעו אלמנתו לפי שהיא אשה כשרה ונאמנת אצלו וקים ליה בגוה, ואחר פטירתו רצתה לצבוע שחורים ולהתכסות בגדי אבל, והיו שם שני גלופקרין מנכסי צאן ברזל שלה ורצתה לצבעם. והאפוטרופוס היה צועק, וטוען שהם משמשין מעין מלאכתן הראשונה ובגדי שבת הם, והיא היתה טוענת שכבר נשתנו ממלאכתן בשבת ללבשם בחול.
ואני שלמה בן הרב רבי שמעון בן צמח ז"ל דיין הקהל יצ"ו האמנתיה מכח צואת בעלה, לפי שהוא האמינה. והגע עצמך שאפילו היתה טוענת שנגנבו, והם טוענים לא כי אלא ברשותך הם, כפי הדין היא נאמנת שלא נפרעה, ואינה צריכה שבועה לפי שכבר האמינה, ואם נשתנו מעין מלאכתן הוו להו כמי שנגנבו או אבדו, כמו שכתב הרמב"ם ז"ל בפכ"ב מהלכות אישות.
ועוד כלך לדרך זו והרי לפניך דרך אחרת. שהאפטרופוס היה רוצה לחשבם בי"ד זהובים כפי שומתן הראשונה, והיא לא היתה רוצה ליטלם אלא בחמשה זהובים כדי שומתן עכשו, דהוה כאלו אמר לה האפטרופוס הרי הגיעוך הי"ד זהובים מכתובתיך, והיא אומרת לא הגיעוני אלא ה' זהובים, שהיא היתה נאמנת בשבועה, וזו אינה צריכה שבועה שהרי האמינה בעלה. וזה נראה לי ברור וכתבתיו להסיר מעלי עקשות פה ולזות שפתים.
@שו"ת הרשב"ש סימן פו
בענין צביעת האלמנה בגדים, לפעמים שהבגדים צריכים שומא קודם צביעתם ולפעמים אינם צריכים, כי האשה צריכה ללבוש בגדי אבל על בעלה לפי כבודו, ולפעמים צריכה לקנות בגד שחור מהשוק ללבוש עליו לפי כבודו, ולפעמים תרצה לצבוע מהבגדים שיש לה בבית.
וצריך עיון שאם היתה צריכה לקנות בגד לפי כבודו, וזה שרוצה לצבוע אינו מגיע לדמי הבגד החדש שצריכה לקנות או עד כדי דמיו, בזה אינה צריכה שומא. אבל אם הבגד שרוצה לצבוע הוא חשוב מאד, והיה די לה בבגד פחות ממנו לפי כבודו וכבודה, והיא רוצה לאבד זה, יכולין היורשים לעכב על ידה שלא לצבוע, ויכולין לומר לה אנחנו נקנה לך בגד מהשוק, ואם צריך שומא אם היא רוצה אותו, ונראה מה בין זה לזה, והמותר יחשבוהו עליה לפי שאין לה להפסיד מעותיהן של יתומים, וכן דן א"א מורי הרב ר' שמעון צמח זלה"ה.
@שו"ת הרשב"ש סימן פז
בענין המקלל חבירו אם האחר מותר לקללו או הוי כבתר גנבא גנוב.
נראה לי שמותר לקללו, שהרי אמרו בפרק הזהב גבי דברים ומעות דיש לו עליו דין מי שפרע, דמילט (ילטינן) [לייטינן] ליה, משום דלאו עושה מעשה עמך הוא, אלמא כל מי שאינו עושה מעשה עמך מותר לקללו. ואפילו אביו כל שלא עשה תשובה פטור על קללתו כדאיתא בפרק כיצד ביבמות. דמה שאומרים ונפשי למקללי תדום הוא שתדום שלא לקללם בפניהם שאם יוסיף לקללם כל שכן שיוסיפו לקללו ויבואו לידי מריבה ומצות אבל שלא בפניו יכול הוא לקלל מקלליו. והרי הב"ה הוא אורר אוררי עמו ומברך מברכיהם.
@שו"ת הרשב"ש סימן פח
שני חברים בחנות אחת צורפים וכל אחד כלי אומנותו בידו ולזה מפוח ולזה מפוח. ובא אדם אחר קרוב מהאחד ואמר לו השאילני מפוח אחד, עמד ונתן לו מפוח של חבירו, וחבירו לא היה באותה שעה באותה חנות אבל היה בחנות שכנגדו. וכשראה שחבירו נתן לו המפוח שלו, אמר לו למה נתת המפוח שלי ולא שלך, ענהו ומה בכך, אם יאבד תטול את שלי תחתיו, ואבד המפוח ובא זה ליטול המפוח של חבירו תחתיו, ענהו חבירו שלך לא היה שוה כי אם מעט, וזה שוה הרבה, אין לך עלי אלא דמי שלך. והאחר אומר לא כי אלא שלך אני נוטל שלא אשאר בטל ממלאכתי, שעל אמונתך הנחתיו להוליכו.
יראה לי שהדין בזה הוא, שאם המפוח הנאבד הוא פחות מזה הרבה, ואין בעיר מפוח לקנות, וישאר זה בטל ממלאכתו, שיטול המפוח של חבירו וינכה דמי שלו וישלם לו על שוויו מאי דביני ביני. והטעם בזה הוא שאין זה חייב לשלם לו יותר מכדי דמיו של מפוח אם התוספת הוא הרבה דהוי אסמכתא, והיכא דגזים לא קנה, כדאיתא בפרק [איזהו] נשך. ובפרק המקבל אמרינן אם (אוכיר) [אוביר] ולא אעביד אשלם אלפא זוזא פטור אשלם במיטבא חייב, מאי שנא, הכא גזים והכא לא גזים. ובפרק מצות חליצה ובפרק הגוזל בתרא תניא הרי שהיה בורח מבית האסורים והיתה מעבורת לפניו ואמר לו טול דינר והעבירני אין לו אלא שכרו. ואמרינן בגמרא דמצי לומר ליה משטה הייתי בך. וכן כתב הרא"ש ז"ל בפרק מצות חליצה דדוקא הכא ששואל דבר גדול בדבר שאין דרכו ליטול אלא דבר מועט. וכן בנדון הזה כיון שנדר לו לתת לו מפוח טוב משלו והנאבד אינו שוה אלא מעט מצי אמר ליה משטה הייתי בך.
אמנם הוא חייב לתת לו המפוח שלו וליטול דמי התוספת, הוא מסיפא דההיא ברייתא דתניא התם בפרק הגוזל בתרא, אמר לו טול דינר בשכרך והעבירני נותן שכרו משלם. והוינא בה בגמרא מאי שנא רישא ומאי שנא סיפא, אמר רמי בר חמא סיפא בצייד ששולה דגים מן הים עסקינן, דאמר ליה אפסדתן [כוורי] בזוזאי, וכן כתב הרמב"ם ז"ל בפי"ב מהלכות גזלה ואבדה. אלמא אע"ג דבשלה בצייד אין לו אלא שכרו כיצד נותן לו דינר משום דבטליה ממלאכתו, הכא בנדון הזה חייב לתת לו מפוח שנדר לו מחמת שאינו מוצא אחר לקנות, אלא שמוסיף ליה מה דביני ביני, דבצייד אפשר שהיה ציד שוה דינר שהוא נוטל ממנו. על כן דעתי נוטה שנותן המפוח שלו, וינכה לו דמי אותו הנאבד וישלם לו עליו עד כדי דמיו. ואם יש כפירה בשווי אותו שנאבד, ישבע זה שנותן המפוח היפה שלא היה שוה של חבירו אלא כך וישלם לו הנשאר ויטול המפוח. כך נראה לי.
@שו"ת הרשב"ש סימן פט
אמר שלמה בן הרב רבי שמעון נ"ן בן החכם רבי צמח זלה"ה.
בני אלו המשומדים הנקראים אנוסים הערלים כשבאים לחזור בתשובה צריך לברר דינם בענין תשובתם ומילתם וטבילתם.
ואומר שדינם הוא כישראל לכל דבריהם, דהלכה רווחת היא בישראל, דישראל משומד אע"פ שחטא ישראל [הוא] כדאיתא בבכורות ובפרק עד כמה ובסנהדרין בפרק נגמר הדין, וקדושיו קדושין, ובניו כמוהו אם נולד ממשומדת, כדאיתא בפרק האומר בקדושין וביבמות בפ"ק ובפ"ב ובפרק החולץ. ולא תימא דוקא ישראל משומד, אלא אפילו גר שחזר לסורו כדאיתא בפרק החולץ, ואפילו עד כמה דורות עד סוף העולם ישראל חשבינן ליה. ולא תימא במשומד הבא על המשומדת, אלא אפילו גוי הבא על בת ישראל או משומדת, זרע זרעה על סוף כל הדורות ישראל הוא, דרחמנא אפקריה לזרעיה דגוי במעיה דישראלית כדאיתא ביבמות ובקדושין ובדוכתי טובא.
וראיה לדבר דאפילו בתר כמה דרי ישראל מתקרי, מדאמר (רב אסי אמר) רב יהודה [אמר רב אסי] בסוף פרק קמא דיבמות גוי שקדש בזמן הזה חוששין לקדושיו שמא מעשרת השבטים הוא, כי אמריתה קמיה דשמואל, אמר לי בנאתא דההוא דרא אצטרויי אצטרו. כלומר נקבע רחמן ולא נתעברו. איכא דאמרי כי אמריתה קמיה דשמואל אמר לי לא זזו משם עד שעשאום גוים גמורים שנאמר בה' בגדו כי בנים זרים ילדו. משמע דבין ללישנא קמא בין ללישנא בתרא בנה של ישראלית אפילו הבא מגוי אפילו מכמה דרי ישראל הוא וישראל מתקרי דאסא דקאי ביני חלפי אסא הוא ואסא מתקרי כדאיתא בסנהדרין. ואי לאו דבנאתא דההוא דרא אצטרויי אצטרו אי נמי שגזרו עליהם, הוה חיישינן לקדושין דגוי בזמן הזה שמא מעשרת השבטים הוא.
ואין לטעות ולומר שמה שגזרו עליהם, שהיא כוללת לכל גוי הבא על בת ישראל דהוי גוי, דהא בכוליה סוגיין דתלמודא דישראל משומד דיניה כישראל. והכי פסקי כלהו רבוותא נ"ן, אלמא דלא הויא ההיא גזרה אלא לבני בנאתא דההוא דרא בלחוד. והרשב"א ז"ל כתב בחדושיו בפ"ב דיבמות, והא דאמר שמואל לא זזו משם עד שעשאום גוים גמורים, לאו ולמימרא דישראל שנעשה גוי גמור ועובד עבודה זרה שאין חוששין לקדושיו, אלא אותם הוא שעשאום גוים גמורים מתחלתן והפקיעו קדושיהם. הילכך אלו בני המשומדים, כל שאמם מישראל אפילו מכמה דארי, ואפילו גוי הבא על המשומדת, זרע הבן ההוא עד סוף כל הדורות, ישראל הוא, דאי לאו דבנאתא דההוא דרא אצטרויי אצטרו, אי נמי גזרו עליהם להיות גוים גמורים גוי שקדש בזמן הזה אפילו לאחר כמה דרי חוששין לקדושיו. אלמא לית להו [ל]בני אלו המשומדים דינא דגרים. והגע עצמך בן המשומדת שחזר בתשובה סלקא דעתך שיהא מותר בממזרת כדין גירי דלא אקרי קהל, כדאי' ביבמות ובקדושין, זה לא עלה על דעת, דאחינו הוא מכל מקום.
ותלמידי רש"י ז"ל כתבו משמו שאסור להלוות לבן משומדת ברבית. ואף לר"ת ז"ל שסובר שמותר, היינו מטעם שהוא מן המורידין ואין אתה מצווה להחיותו אבל לא מטעם שאינו אחיך דכתיב ולאחיך לא תשיך, אלא מטעמא דוחי אחיך עמך, וזה אי אתה מצווה להחיותו אע"פ שהוא אחינו. וכן מתברר מלשון הרמב"ן ז"ל בפרק איזהו נשך. וכן כתב א"ז אבי אמי הרב ר' יונה דיסמאשתרי ז"ל וא"א מורי הרשב"ץ ז"ל בתשובותיהם. ועוד שכבר כתבו, שאפילו לדעת המתיר להלוותן ברבית, אסור להלוות מהן ברבית משום ולפני עור לא תתן מכשול.
ואחר שנתברר שאין להם דין גרים, אם כן אין להודיעם קצת מצות קלות וחמורות ועונשן. והדבר הזה מוכרע מעצמו הוא, שאם תאמר שהוא אינו רוצה לקבלם, אם כן נפטור אותו מהם כגוי, חלילה וחס שלא עלתה על דעת, לפי שהוא מחוייב בהם כמונו. ואין ליראו ולבהלו אבל למשכו חסד, ומושבע ועומד מסיני הוא, ועונש הוא עליהם, וכשמקיימם נוטל עליהם שכר ככהן גדול.
וכל שהפר דת אבותיו ולא חזר עליו, מן המורידין הוא. וכן כתב הרמב"ן ז"ל וכן הר"ן ז"ל בפרק איזהו נשך. אע"פ שלכאורה לא נראה כן מדברי הרמב"ם ז"ל בהלכות ממרים בפ"ג שכתב גבי הכופרים בתורה שבעל פה זה לשונו, אבל בני אותם הטועים ובני בניהם שהדיחו אותם אבותם ונולדו במינות וגדלו אותם עליו הרי הוא כתינוק שנשבה בין הגוים וגדלוהו הגוים על דתם שהוא אנוס. ואע"פ ששמע מאחרים שהיה יהודי וראה היהודים ודתם הרי הוא כאנוס שהם גדלוהו על טעותם וכו'.
אבל יש לומר שדברי הרמב"ם ז"ל הם כשהכיר היהודים וראה אותם ודתם, ולא היה שם מי שיבינהו אמתת הדת, והוא אינו מכיר בה שהיא אמת, אבל אם מכיר בה שהיא אמת ולא חזר אליה בלא ספק שמן המורידין הוא כיון שהכיר האמת [,,,] לביה אנסיה וחשב שאינה אמת, אבל אחר שהכירה ומודה בה שהיא אמת אין שם אונס כלל ומשומד גמור הוא אפילו לדעת הרמב"ם ז"ל. וכן מוכיח לשונו ז"ל שכתב שהדיחו אותם אבותם ונולדו במינות וגדלו אותם עליו, משמע שדוקא שהדיחום אבותיהם וגדלום על המינות, שזה אנוס הוא שאביו הדיחו וגדלו על כך, וכל אדם מאמין בדברי אביו יותר ממאה איש, מחמת שחושב שאין אביו רוצה שיאמין בשקר אלא באמת, וזה אנוס הוא על דרך זו. אבל מי שמכיר דת אבותיו ולא הדיחוהו אבותיו להאמין אותו טעות, אבל כלם יודעים שדת משה ע"ה היא אמתית ואינו שב אליה אינו אנוס כלל, וכל שכן לדעת הרמב"ן ז"ל שאינו מדמה אותו כלל לתינוק שנשבה לבין הגויים דהתם לא הכיר כלל, אבל זה כיון שהכיר ולא חזר אין לך משומד גדול מזה.
ואין צריך גם כן טבילה, לפי שאין הטבילה מעכבת אלא בגר כדאיתא בפרק החולץ ובכריתות בפרק ארבעה מחוסרי כפרה, והרי הוא כישראל משומד לערלות, וכמי שלא מל אותו אביו או בית דין שחייב למול הוא את עצמו שאין צריך טבילה. וכן כתבו רבני צרפת ז"ל שישראל משומד אפילו לעבודה זרה אין צריך טבילה ולא קבלה בפני שלשה. ואעפ"י ששנינו בפרק האשה כל הפורש מן הערלה כפורש מן הקבר, דוקא להצריכו הזאה לענין טהרות ולענין אכילת קדשים, אבל אנחנו בעונותינו טמאי מתים אנחנו ואף הוא כמונו. ועוד שלא אמרו כל הפורש מן הערלה כפורש מן הקבר אלא בערל גוי, אבל בערל ישראל לא אמרינן הכי כדאיתא התם, ועוד שהטבילה אינה מעלה מטומאת הקבר, ואף לא מטומאת הערלה.
וכיון שהוא ישראל ואינו צריך טבילה ולא קבלה, ושהוא מחוייב בכל המצות, אם כן כשם שאבי הבן חייב לברך להכניסו בבריתו של אברהם אבינו דמצוה דרמיא עליה היא, הכי נמי כשמל עצמו מברך אשר קדשנו במצותיו וצונו להכנס בבריתו של אברהם אבינו, דמצוה רמיא עליה היא, שאם לא מל אותו אביו חייב הוא למול את עצמו, כדאיתא בפרק קמא דקדושין כמו שכתבתי שהוא מחוייב כרת כל זמן שלא מל, שאין לך חיוב כרת במילה אלא בגדול שלא מל את עצמו, כדאיתא התם בקדושין.
ואע"פ שהרב רבי יהודה ברבי יקר ז"ל כתב בספרו הידוע מעין גנים שכשאדם מל בנו אינו מברך להכניסו לפי שלא נמצא זה בגמרא ולא בדברי שום גאון ולא בסברא, והמובן מדבריו שם שכל שאינו נותנו לאחר להכניסו למילה דאינו מברך. וכתב שגזרת להכניסו היא כמו בשעת המכניסין, או כמו כונס כנד. וחוץ מכבודו שאינן גזרות שוות. ועוד כתב שהוא מגזרת מכניס רגליו, וזה אמת הוא. ועוד כתב שהיא כמו הגשה, ולפי דבריו הוה משמע כל בן שלא מלו אביו והוא מחוייב למול עצמו שאין לברך. והנה רבנו ז"ל אוצר בלום לשני התלמודים, ואשתמיטתיה אותה שאמרו בפ"ב דכריתות במה נכנסו אבותינו לברית דמילה והרצאת דמים וטבילה, והם מעצמם נכנסו, והרי לשון הכנסה במילה. על כן כשם שאבי הבן חייב לברך כן הוא חייב לברך. וכך נהגו בכאן באלגזיי"ר לברך להכניסו בבריתו של אברהם אבינו כשאבי הבן הוא מל. ולא מצינו חילוק בברכות בין מל אותו אביו למל אותו אחר, אלא אם מברך בלמ"ד או בעל, שהר"מ ז"ל כתב שמברך בלמ"ד וכבר חלקו עליו הכל.
ועל פי דרכנו למדנו שמברך גם כן שתי ברכות, על המילה ואשר קדש ידיד, ואינו כוללם בברכה אחת כדרך שכוללם במילת עבדים, כדגרסינן התם המל את העבדים מברך אשר קדשנו במצותיו וצונו למול את העבדים ולהטיף מהם דם ברית וכו' ברוך אתה ה' כורת הברית, לפי שכבר נתברר שבן משומדת אינו גר.
וכבר נתחבטו הראשונים ז"ל, למה הוא כוללם בברכה אחת, וכתבו שמפני שאינו גר עד שימול ויטבול, ולפיכך לא ברכו עליה על המילה, כשם שאין מברכין על הטבילה, אלא הוא בעצמו מברך עליה בעליתו, אבל כללו הכל בברכה זו, לפי שדם המילה הוא בריתן של ישראל, ועל הברית אנו מברכין. ולפי זה הטעם גם כן זה שהוא ישראל ומחוייב במצות אינו צריך טבילה, אינו צריך לכללם. ואני לעניות דעתי אין זה התירוץ נוח לי, שכמו שהוא מברך הראשונה מברך השניה, או לא יברך כלל, ומה הועילנו בכלל הזה.
אבל יש לי לומר כי המילה לא נתנה אלא לזרעו של יעקב, כדאיתא בפרק ארבע מיתות, וכן מוכח נמי בפרק אין בין במסכת נדרים. וכיון שכן איך נאמר אשר קדש ידיד מבטן חק בשארו שם וצאצאיו חתם באות ברית קדש והלא לא חתם באות ברית קדש אלא ישראל, ובין שיהיה ידיד אברהם, כדאיתא במנחות בפרק כל המנחות, או יצחק כדאיתא במדרש אין זרעם של אברהם ויצחק אלא יעקב כדכתיב כי ביצחק יקרא לך זרע, ודרשו בפרק ארבעה נדרים ביצחק ולא כל יצחק, וכל שכן אם ידיד הוא יעקב כדאיתא נמי במדרש, אם כן אין ראוי לברכה זו אלא זרעו של יעקב. ולפי זה התירוץ גם כן ראוי הוא זה לשתי ברכות.
ומיהו יש לעיין בזה אם מברך בלמ"ד או בעל. לפי שגירסת הריא"ף ז"ל והרמב"ם היא למול את העבדים בלמ"ד, וכן הוא בספר המצות גדול. והקשו על זה, והא קיימא לן בפ"ק דפסחים דכל מצוה שהוא עושה אותה על ידי שליח היא בעל, וזו על ידי שליח היא שהרי הוא אינו מל את עצמו. ותירץ הרמב"ן ז"ל שכיון שהוא צריך להמציא עצמו למילה אינה על ידי שליח דלא סגיא ליה בלאו הכי. ולפי זה התירוץ אע"פ שאינו גר, כיון דסוף סוף צריך הוא להמציא עצמו למילה בלמ"ד מברכין. אבל בנוסח בעל הלכות גדולות היא בעל, וכן היא נוסחת רב עמרם גאון ז"ל. ובספר יורה דעה כתוב שתי הדעות. ובעל המנהיג גם כן כתב שתי הדעות, אבל כתב שבבראשית רבא פי"ז היא בעל, וכתב שכן עמא דבר, עד כאן, הילכך כיון שנהגו בכך מברכין בעל, וכבר אמרו בירושלמי כל הלכה שהיא רופפת בידך ראה איך הצבור נוהגין ונהג כמותם, ותו לא מידי.
בכאן נהגו להטיל על המכה אחר המילה והפריעה אבק מחובר מדברים קובצים הדם. ואע"פ שדבר זה מועיל לקטנים שבשרם רך ומיד תחיה המכה ולא תתמגל, אבל בגדולים שהמכה גדולה ובשרם קשה חוששין שמא תתגלע המכה. ובספר המנהיג כתב שתי תחבושות האחת כמון שחוק עם לובן ביצה מטורף, או כרפס ושמן זית וחלמון ביצה צלויה ושומן תרנגולת.
ואני אומר ששתי הרטיות הם צריכות. בראשונה לובן ביצה וכמון, לפי שהלובן הוא מקרר ויפסיק הדם, והכמון עוצר וגם דוחה הרוחות שלא יכנסו במרה, ואחר שנפסק הדם יעשה רטיה האחרת להברות המכה ושלא תקבץ שם ליחה. אבל אני אומר שצריך להחליף שמן זית בשמן ורד, לפי שיש בו כח הקרור והקביצה, מה שאין כן בשמן זית שהוא חם, וצריך להוסיף בו מי לשון השור הנקרא בערבי מצאצ"ה ובלע"ז פלנסאג"ה, לפי שצריך לערב עם דברים המתירים בתחלת הענין דברים המרתיעים, כפי מאמר בקיאי הרופאים. והנה מי הכרפס הוא מתיך אבל אינו מרתיע, ואנו צריכים לדברים המרתיעים בכאן להחזיר הדם לאחור שלא יתמגל בכאן, ומי לשון השור הוא מקרר ומרתיע. והש"י ירפאנו רפואת גוף ונפש וימציא לנפשותינו וגופותינו מרגוע ונופש ומעברת היצר הצופה לצדיק ישלח לנו חופש ויכתבנו בכת אוהבי שמו וידידיו ברחמיו וכרוב חסדיו.
אלהינו ואלהי אבותינו הצלח נא לעבד הנקרא שמו כך ומשוך אליו חסדך, וכשם שהטית לבו לשוב בתשובה שלימה לפניך כן תטע בלבו אהבתך ויראתך ותפתח לבו בתורתך ותדריכהו בנתיב מצותיך למען ימצא חן בעיניך, וכן יהי רצון ונאמר אמן.
@שו"ת הרשב"ש סימן צ
נשאלתי על אלו האנוסים אשר לבם לשמים וחפצים לקיים המצות כפי יכלתם, איך תהיה בפסח הנהגתם בענין אכילתם שלא יבואו לידי כרת באכילת חמץ, עם שאינם יכולים להשתמר ממנו, כי אפילו אם לא יאכלו אלא אורז ודומה לו יעלילום הנוצרים לאמר עדיין אתם מתנהגים בחקות אבותיכם לאכול אורז בפסח כי בכל הבתים מבשלים אורז, ומזה הם מתפחדים על עצמם, ורצו קצתם העגומים והנאנחים למצא להם דרך להקל האיסור.
ומה שיראה לי בזה הוא שדין אלו האנוסים הוא כדין עוברה שהריחה וחולה מחמת סכנה, שכל שיכול לסבול ולמעט באיסור ממעטין, שהרי עוברה שהריחה, תחלה תוחבין כוש ברוטב, ואם לא נתישבה דעתה מביאין לה הרוטב, ואם לא נתישבה דעתה מביאין לה שומן עצמו. וגבי חולה ביום הכפורים כתבו המפרשים ז"ל ג"כ שאם נוכל למעט באיסורין ושלא יבא לידי כרת עושין כמו שאמרו בעוברה. ובכריתות אמרינן התירו לה לעוברה לאכול פחות מכשיעור ואין מאכילין אותה הרבה במקום סכנה. כלומר שאפילו במקום סכנה אם יכולין להאכילה פחות מכשיעור אין מאכילין אותה הרבה כאחת, כגון שתאכל פחות מככותבת ביותר מכדי אכילת פרס וכל דומה לזה.
ומעתה באלו האנוסין אם אפשר לעשות מצה עשירה, כגון שילוש אותה בחלב ולא יאכל בה בשר, או ילוש בשמן או בדבש או ביין, כל זה נעשה בהיתר ואין בדבר בית מיחוש. ובלילה הראשונה כל שיאכל כזית מצה קיים מצות בערב תאכלו מצות.
ולענין אם יכולין לבשל סולת על ידי האש. אם אפשר לבשלו בשאר משקין אין שם בית מיחוש. ואם אי אפשר קרוב אני להתיר להם חליטה ברותחין, וזה שירתיחו המים עד שיעשו אבעבועות, וישליך לתוכן הסולת והמים עדיין רותחין, שהרי החליטה מעיקר דינא שריא, אלא שהגאונים ז"ל אמרו דלא בקיאינן בשיעורא דחליטה, וכבר התירוה לחולה שיש בו סכנה. ואלו דינם כחולה שיש בו סכנה, שהרי אינם יכולין לסבול לאכול אורז, ואי אפשר להם לישאר ח' ימים בלא אכילת פת אלא בפירות בלבד, על כן אין ראוי להחמיר עליהם, דאם נחמיר עליהם הויא לה חומרא דאתי לידי קולא ויאכלו חמץ בפסח.
עוד אפשר להם בדרך אחרת, והוא שקודם הפסח בזמן ארוך יעשו עוגות מצות שקורין בלשונם קרשפיל"ש, וישחקום היטב עד אשר דק ויחזור סולת כאשר היה, ולפסח ילושו אותו במים ויעשו ממנו פת או יבשלוהו במים בקדרה אפילו בלא חליטה, דאפי' שבשלו אין לה חמוץ כדאיתא התם בפרק כל שעה שדבר כזה לא נאסר אלא מן דלך לך אמרינן לנזירא סחור סחור וכו'. ובאנוסים אלו ראוי להקל להם.
עוד יש דרך אחרת, שהחטים יקלו אותם יפה יפה באבוב של קלאין ויטחנום ויעשו מהם פת ואינו בא לידי חמוץ, דמאי דאמרינן לא לימחי איניש קדרה בקמחא דאבישונא, היינו משום חששא שמא לא יקלו אותם יפה יפה, אבל באלו שנזהרים מן החמץ מתירין להם, וכל שכן בשעת הדחק ובמקום סכנה. ורב פפי שרא לבי ריש גלותא למימחי קדרה בחסיסי, ואע"ג דאמר רבא היכא דשרי כי האי מלתא רבתא, היינו טעמא התם משום דשכיחי עבדי בבי ריש גלותא, כלומר והעבדים אם תתיר להם יעשו שלא בקמח קלי, דחסיסי הוא קמח שבולים שהביאו שליש וקולין אותם באש ועושין מהם קמח וזהו בעבדים שמזלזלין במצות, וכן פרש"י ז"ל שם באלו שמדקדקין במצות שלא יבואו לידי כך, ורבא גופיה ממחו ליה קדרה בחסיסי.
ומכל מקום אם אי אפשר ליזהר בכך, ואי אפשר שלא יערבו בו קצת שאור כדי שתתפח העיסה ולא יוכר שהוא מצה, אפשר להקל להם בזה שיערבו מעט שאור בעיסה כשיעור שלא יהיה בה כזית בכדי אכילת פרס, דהיינו כשלשה ביצים לחומרא, שבזה אין באין לידי כרת ולא לידי לאו, אלא איסורא בלחוד. וכשם שמאכילין את החולה ביום הכפורים פחות מכשיעור ביותר מכדי אכילת פרס, כדי שיצא מאיסור כרת שהרי חצי שיעור אסור מן התורה, אע"פ כן התירוהו בחולה, וכל שכן בנדון הזה שהוא קל ממנו, דקיל"ן כמאן דאמר דעל דגן גמור חייב כרת ועל ערובו בלא כלום. ואע"פ שיש מחמירין לפסוק כר' אליעזר דמתני בתערובת חמץ באזהרה, באלו אין להחמיר עליהם דהויא לה חומרא דאתי לידי קולא כמו שכתבתי, וכל שכן הגדולים דעתן שעל ערובו בלא כלום.
הילכך בין קמח קלי, בין בקמח מצה שאמרת, בין בעיסה שנלושה, בין תערובת שאור, אין בו כרת, ואע"פ שהעיסה נתפחת אינו חמץ גמור אלא חמץ נוקשא, כלומר חמץ גרוע ואין בו כרת, והא קימא לן דשאור ישרף והאוכלו פטור, ואין ללמוד מזה לכל דבר ולא לכל אדם אלא לאנוסים אלו בלבד שאי אפשר בלתי זה, ואי לא שרית להו כדרכים הנז"ל אתו לידי איסור חמור כנ"ל.
ולאכול פולים ואפונים אין בדבר בית מיחוש, וכן אנו מאכילין אותם. אע"פ שיש קצת מהצרפתים שמחמירין, לית דחש להו, וכל שכן באלו.
@שו"ת הרשב"ש סימן צא
שאלת. ראובן היה דר בבית שמעון בשכירות לשנה תמימה, ובתוך שנתו הלך למדינת הים והניח שם אשתו. ובראות האשה כי בעלה הלך, והיא אינה יכולה לדור יחידית בבית, הלכה לבית אמה, והשכירה המקום ללוי לתשלום שנתה. ואח"כ בא ראובן בעלה בתוך השנה ההיא, ורוצה לחזור למקומו ולהוציא משם לוי, לפי שטוען שאשתו בלא רשותו השכירה, ורבו הטענות ביניהם בזה. והיכי נדיינא דייני להאי דינא.
תשובה. הדין הזה נחלק לשני חלקים.
החלק האחד הוא, אם שמעון בעל הבית הוא בעצמו השכירו ללוי השכירות קיימת. חדא דהא קיימת לן דעביד אניש דינא לנפשיה כדאיתא בריש פרק המוכר פירות לחבירו ובפרק המניח. כלומר שמי שעושה דבר להציל ממונו מיד חבירו או לסלק הזיקו כפי הדין מעשיו קיימין. וכן כתב הרמב"ם ז"ל בסוף פ"ב מהלכות סנהדרין זה לשונו, יש לאדם לעשות דין לעצמו אם יש בידו כח הואיל וכדת וכהלכה הוא עושה אינו חייב לטרוח לבא לב"ד אע"פ שלא היה שם הפסד בנכסיו אלו נתאחר לבא לב"ד, לפיכך אם קבל עליו בעל דינו ובא לבית דין ודרשו ומצאו שעשה כהלכה ודין אמת דן לעצמו אין סותרין את דינו, עכ"ל. הילכך בעל קרקע זה שהיה צריך ליטול שכירות מהשוכר והשוכר הלך חוץ לעיר כדין עשה להשכירו לאחר, ואפילו השכירו בפחות ממה ששכרו ממנו הראשון והשאר יהיה לו חובה עליו עד שיבא, או ימצא מהיכן יגבה. ואלו בא בעל הבית לב"ד כך היו דנין לו. וכיון שכך הוא הדין אין סותרין את דינו של זה שדן לעצמו ואין מבטלין מעשיו, שזה שמעון שהשכיר לא השכיר אלא מפני שלא מצא מהיכן יגבה שכרו, שאם היה לו מהיכן יגבה את שכרו לא היה משכירו לאחר.
ותו, שכיון שאין לו ממה יגבה, הוה ליה כמשיב אבידה, שמשנה שלימה שנינו בפרק האומנין, אבא שאול אומר מותר לאדם להשכיר משכונו של עני להיות פוסק עליו והולך, כלומר למעט מחובו, מפני שהוא כמשיב אבדה. ואתמר עלה בגמרא א"ר חנן בר אמי אמר שמואל הלכה כאבא שאול. ואע"ג דאמרינן התם דאף אבא שאול לא אמר אלא כמר ופסל וקרדום הואיל ונפיש אגרייהו וזוטר פחתייהו, לאו דוקא הני אלא הם וכל כיוצא בהם. וכן משמע מדברי הרמב"ם ז"ל שכתב בסוף פ"ג מהלכות מלוה ולוה זה לשונו, מי שהיה בידו משכונו של עני אם היה שכרו יותר על פחתו כגון קרדום ומיסר גדול וכיוצא בהם הרי זה מותר להשכירו ומגבה שכרו מחובו תמיד מפני שזה כמשיב אבדה ואין צריך רשות בעלים, עכ"ל. הילכך בית זה שאין לראובן השוכר היזק אם בעליו משכירים אותו לאחר, אבל הוא מהנהו שממעט מעליו חוב השכירות שהשכירוהו בעליו הראשונים לאחר, משיב אבידה הוא וכדין עשה. ואם ראובן רוצה לבטל מעשיו אין בדבריו כלום, כיון שמתחלת דינא עשה כהוגן ואיהו אפסיד אנפשיה שהלך ולא הניח לו ממה לגבות שכירותו, ואין לבעל הבית משכון גדול מזה.
ואע"ג דאפליגו רב ושמואל בפרק האומנין אי מכליא קרנא או לא, דרב אמר לא מכלינן, ושמואל אמר מכלינן, והלכתא כשמואל בדיני, ולכאורה משמע מהכא שנכלא הקרן של זה ויפסיק השכירות ולא נשכירנה לאחר, וכשיבא המשכיר יגבה ממנו שכרו משלם, כבר ביאר הריא"ף ז"ל דאפילו שמואל מודה דהיכא דאפשר דלא מכלינן קרנא לא מכלינן, ולא נחלקו אלא בשאי אפשר. ובנדון הזה הרי אפשר דלא מכלינן, שהרי יכול להשכיר לאחר ולא יפסיד המשכיר הראשון כלום. ועוד, שלא נאמרו דברים אלא בשהאחד מפסיד הכל ואין לאחר הפסד כלל, אבל כאן אם יכלה הקרן של השוכר יפסיד המשכיר הכל שמא יאמר שבא הלה או שימצא מהיכן יגבה, ואין דנין אלא כפי מה שהוא עכשיו.
והחלק השני, אם אשתו של השוכר השכירתו. וזה החלק נחלק לשני חלקים.
החלק האחד, אם היא עניה שאין לה במה תשלם השכירות ואין שם מותר מעשה ידיה לפרוע בו השכירות כדין עשתה להשכיר, שהרי אם תתן השכירות לא יהיה לה במה להתפרנס. ואם היה לה קרקע היתה מוכרת אותו בלא הכרזה, דלמזוני מזבנינן בלא אכרזתא, כדאיתא בכתובות בפרק אלמנה נזונת ובערכין בפרק שום היתומים, וכן כתב הרמב"ם ז"ל בפי"ב מהלכות מלוה ולוה.
והחלק השני, אם היא עשירה ובידה ספק לזה ולזה. אף בזה ג"כ נראה שהיא יכולה למכור, שהרי הדבר מפורסם אצלנו, שכל כיוצא בזה משכירות וממכירת קצת מטלטלים שהנשים עושות כרצונם שלא ברשות בעליהן, וכל אלו הדברים וכיוצא בהם אדם דן בהם כפי המקומות ונהרא ונהרא ופשטיה, וכאותה ששנינו בפרק הגוזל זוטא אין לוקחין מן הרועים צמר וחלב וגדיים, ולא משומרי פירות עצים ופירות, אבל לוקחין מן הנשים כלי פשתן בגליל ועגלים בשרון. ותניא נמי התם בגמרא, לוקחין מן הנשים כלי צמר ביהודה וכלי פשתן בגליל אבל לא יינות שמנים וסלתות, לא מן העבדים ולא מן התינוקות. אבא שאול אומר מוכרת אשה בארבעה ובחמשה דינרים לעשות כפה לראשה, וכולן שאמרו הטמן אסור. גבאי צדקה מקבלים מהם דבר מועט אבל לא דבר מרובה וכו'. ואמרינן נמי התם, רבינא איקלע למחוזא איתיאו בני מחוזא כבלי ושירי רמו קמיה וקביל מנייהו, אמר ליה רבא תוספאה לרבינא והא תניא גבאי צדקה מקבלין מהם דבר מועט אבל לא דבר מרובה אמר ליה הני לבני מחוזא דבר מועט הוא. ופירוש כבלי הוא אלו העגילים שעושים בשוק בארצות ישמעאלים כמו הכבל שקורין כלכא"ל ושירי הוא צמידין. אבל רש"י, ז"ל פירש כבלי שרשרות של זהב לפי שבארצות הנוצרים אינם נוהגים אלו העגילים.
וכתב הרמב"ם ז"ל בפ"ו מהלכות גניבה אין לוקחין מן הנשים וכו' אלא דברים שחזקתן שהן שלהן מדעת בעלים כגון נשים שמכרו כלי פשתן בגליל או עגילים בשרון וכו'. וכתב א"א מהרשב"ץ ז"ל בגליון עליו פירוש היינו דבר מועט לפי מה שהם עניים או עשירים. משמע מדבריו שכל שהוא בחזקתו ברשות בעלים מותר ליקח אותו מהן. וכפי אלו החלוקות שכתבו עגילין בשרון וכלי פשתן בגליל וכלי צמר ביהודה ומבני מחוזא שירי וכבלי, והכל כפי המקומות שיש רשות לנשים ליטול משל בעליהן ואין בו גזל, כן הדבר הזה הכל כפי המקומות שנוהגות הנשים לעשות כרצונם בשל בעליהן ואין מוחין בידן, והרי הן כשלוחין בדבר הזה, ולא יכלי למימר לתקוני שויתיה שליח דהא נהגו לעשות כרצונם. ואם אח"כ רוצה לבטל מעשה אשתו, אין לו רשות בזה, כדין שליח שעשה שליחותו שאין המשלח יכול לבטל מעשיו.
הילכך בנדון הזה כיון שבשעת מעשה היה לה רשות להשכיר לאחר, אע"פ שאחר מעשה בא זה, אינו יכול לבטל מעשיה שהכל קודם מעשה מן הסתם ברצונו עשתה ואין לבטל מעשיה. כך נראה לי שורת הדין בזה. והאל יודע האמת ושלום על דייני ישראל. שלמה בן הרב ר' שמעון בן החכם ר' צמח ז"ל.
@שו"ת הרשב"ש סימן צב
שאלת. אשה אחת שהלך בעלה אל המדבר, ויצאה מן המקום ההוא שהיתה דרה בו, ושכנה עם אביה ואמה בשכונתם, ויצא עליה קול שזנתה עם פלוני אחד מבעלי השכונה, והיו העם מרננין אחריה, והיו קרוביה קובלים על אותו קול, והקול נשמע במדינה, כשראו כך קרוביה יצאו ודרו במקום אחר עם גוי ויהודי איש וביתו. לסוף בא בעלה, ולאחר ישיבתו במקום ג' חדשים המליטה אשתו זכר, ונפטר ביום שביעי ללידתו בחולי הנופל. ובאותו שבת קבעתי חרם בבית הכנסת בראש כל הקהל, כל איש ואשה שהם נאמנים בעדותם ותהי הדעת סומכת עליהם שיש להם עדות שזנתה האשה בפניהם שיבא ויעיד ואם לא יגיד ונשא עונו, ואין קול ואין עונה בעדות, אלא במילי חוכא וטלולא כמו שהיו מספרים מקודם. מהו שתאסר על בעלה כיון שלא היה במדינה עמה בהריונה והיתה הרה לזנונים לאחר, שהיא אסורה על כל העולם, וגם שגגה או אונס לא נתברר לא מגוי ולא מישראל כדי להתירה לבעלה, כמו שקבלו רבותינו ז"ל והיא לא נתפשה מותרת, אדרבא היא וקרוביה היו מכחישין אותו קול קודם שילדה, ולאחר שילדה גלה המקום קלונה ונתפרסמה חרפתה, התחילה להתודות ולומר שהעובר שנולד מאותו פלוני שהיו העם מרננין אחריה הוא, וכיון שנודע מפיה הדבר שהיתה מכחשת בו נראה שמדעתה ורצונה זנתה ושלא באונס כלל. ולפי זה הדעת שייא חתיכה דאיסורא. או שמא לאחר שלא היה שם קנוי וסתירה ולא נתברר המעשה בעדים והתראה ע"פ דין תורה תהא מותרת לבעלה. והר"ם מקוצי ז"ל הוכיח בספר המצות שלו שאם לא קנא ונסתרה אינה אסורה לבעלה וסתמא דסתירה לבעלה קיימא. ופסק רבינו חננאל שנאסרה על בעלה משעה שיראו העדים שמתנהגים דבוקים זה בזה כמנאפים, שאפילו לענין דיני נפשות שכתוב שם והצילו העדה, די בכך, כדאיתא בפ"ק דמכות. והרחיב לבאר דין זה, בטובת שכלך תמצאנו במקומו. ואמר רבינו תם ז"ל שנים שהעידו על אשה שזנתה שצריכה דרישה וחקירה לאסרה על בעלה עכ"ל, (ומפיה) [ולא מפיה] אנו חיין עד שתביא ראיה לדבריה. והרמב"ם ז"ל פסק בפ' כ"ד מהלכות אישות שאין ב"ד כופין אותו לגרש בדבר מדברים עד שיבואו ב' עדים ויעידו שזנתה האשה זו בפניהם ברצונה או לאונסה. לא יכולתי לאוסרה על בעלה. ועוד יש חשש שמד אם יש כפיית גרושין או עגון או סכנת נפשות, עכ"ל.
תשובה. הטלת החרם שנעשית לא היה לו מקום משני פנים. האחד, שאם הלידה היא אצלך ראית זנות לא היית צריך בזה לעדות אחרת, ואם אינה אצלך ראית זנות למה תטיל חרם לקיים הקול ההוא, והא אמרינן בפרק האשה רבה ובפרק המגרש דאין חוששין לקלא דבתר נשואין. על כן לא היה מקום להטלת החרם הזה.
ואחר שהטלת החרם היה לך לשלוח טופס העדיות, דשמא מהם יתברר אם יש שם עדי כיעור כלומר שראו דבר מכוער כי ההוא דבפ"ב דיבמות דרוכל יוצא ואשה חוגרת בסינר או רוק למעלה מהכילה או מנעלים הפוכים תחת המטה, דבהא איכא פלוגתא דרבוותא, דהאי דאמרינן הואיל ומכוער הדבר תצא, אם מבעל אם מבועל. דרש"י ז"ל פירש תצא מן הבעל, פירוש לפירושו וכל שכן מבועל. ור"ת ז"ל הקשה עליו חבילות תשובות, והוא ז"ל פירש תצא מן הנטען אם גרשה הבעל מרצונו ונשאה הוא, וכן פירש בעל הלכות גדולות ז"ל ור"ת ז"ל.
ובשאלתות דרב אחאי בפרשת פנחס כתב אי איכא דבר מכוער בשני עדים בקלא דלא פסיק מפקינן לה בין מבעל בין מבועל. ור"מ ז"ל כשראה השאלתות חזר לפרש כרש"י ז"ל, והקשו עליו מדבריו. והרב ר' מאיר מרוטנבורק ז"ל טרח לישב דברי ר"ת ז"ל ולא נתחוורו דבריו לתלמידו הרא"ש ז"ל. והוא ז"ל סובר דמבעל מפקינן בעדי דבר מכוער וקלא דלא פסיק, ושעדי דבר מכוער עם קלא דלא פסיק הוי כעד אחד אחר קנוי וסתירה, וכתב שכן היא שיטת הריא"ף ז"ל והרמב"ם ז"ל.
ואני תמה איך פה קדוש יאמר זה, שחוץ מכבודו שיטת הריא"ף ז"ל והרמב"ם ז"ל אינה כך, שהעולה מדברי שניהם הוא דדוקא מבועל הוא דמפקינן ולא מבעל, ולא מפקינן מבעל אלא בעדי טומאה. והראב"ד ז"ל השיג על הריא"ף ז"ל וכתב על הבעל אסורה בעדי כיעור אלא שאין כופין אותו לגרש, אלא כדי לצאת ידי שמים חייב לגרש.
והרמב"ן ז"ל דחה סברת הראב"ד ז"ל בספר הזכות, והוא כמקיים סברת הריא"ף ז"ל. וכתב ז"ל שמכל מקום יש תשובה לדברי האומרים דלא מפקינן מבעל בלא עדי טומאה מההיא דסוף נדרים בההוא גברא דהוה מהרזק בביתא וכו', והאריך בזה, ובסוף דבריו כתב כי מהירושלמי דבפרק המדיר משמע דמבעל מפקינן בעדי דבר מכוער עם קלא דלא פסיק. והרשב"א ז"ל הביא כל הסברות בחדושיו ולא הכריע.
וכיון שהדבר כן, דאפילו בעדי כיעור בלבד יש מגדולי המורים שאוסרין אותה על בעלה, כ"ש האשה הזאת שילדה ולד מעליא אחר ביאת בעלה בג' חדשים שבודאי הרה היא לזנונים. ומה שאמרו בפ"ק דסוטה ובפ"ק דכתובות דאין אשה נאסרת על בעלה [אלא] על עסקי קנוי וסתירה, היינו בשקנא לה על ידי שנים ונסתרה ע"פ עד אחד, וכדאמרינן בפ"ק דכתובות אין אשה נאסרת על בעלה בעד אחד אלא בשני עדים וקנוי וסתירה אפילו בעד אחד, אבל בעדי טומאה כלומר שראו שזינתה אין צריך קנוי, שאין אנו צריכין לקנוי אלא כשיש סתירה בלבד, אבל כל שיש שם עדי טומאה אין אנו צריכין לקנוי.
ותדע לך דבזנתה בודאי לא צריך קנוי, דהא אשה שהלך בעלה למדינת הים ובאו עדים שמת ונשאת ואח"כ בא בעלה תצא מזה ומזה כדאיתא בפרק האשה רבה. ואין להביא ראיה על זה שכל כך הוא ברור, אלא מפני שכתבת לי דברי הר"ם מקוצי ז"ל רציתי לברר לך שלא כתב מה שכתב ז"ל בענין עדי סתירה לא בעינן עדי טומאה. ואמרינן בפ"ק דכתובות דפתח פתוח מצאתי כשני עדים דמי, ולא גרע ולד מפתח פתוח. ואפילו אם נבעלה מגוי אסורה על בעלה, דבפרק ארוסה אמר רב גוי מקנין על ידו, וקא מקשי תלמודא פשיטא, מהו דתימא נטמאה נטמאה שני פעמים אחד לבעל ואחד לבועל היכא דקא מתסר בה זנותא, אבל האי דאסירא וקיימא לא, קא משמע לן.
ובפרק נערה שנתפתתה תניא שבויי מלכות הרי הן כשבויין, כלומר כשם ששבויה מותרת לבעלה משום דהויא אנוסה, וקיימא לן והיא לא נתפשה אסורה הא נתפסה מותרת כך שבויי מלכות אסורות. גנובי לסטים אינן כשבויים, כלומר ואסורות על בעליהן. והני לסטים גוים נינהו (כדאמרינן) [כדרמינן] לסטים אלסטים ולא קשיא הא בנוצרי הא בלסטים דעלמא. ומצאתי בספר מצות גדול במצות ל"ת בסי' קכ"ה, גבי האשה שנחבשה ביד גוי, שכתב זה לשונו, הנה למדנו מכאן דאע"ג דרחמנא אפקריה לזרעיה דגוי הני מילי לענין חייס, אבל לענין ביאת גוי לא אפקריה ונאסרת לבעלה, ואמרינן נמי בסוטה פרק ארוסה דגוי מקנין על ידו, ומאחר שאסורה לבעלה אסורה לבועל, אף אם יתגייר הגוי אחר כן, וכן פסק הרב ר' יצחק בר מרדכי, עכ"ל. אביתי להסכים לדעתו, אלא שראיתי משבויי מלכות, וראיתו מאשה שנחבשה, והכל ענין אחד ודרך אחד לשתיהן.
ומן הסתם אין להתירה ולומר שמא באונס זנתה, דהא לא שרינן בפ"ק דכתובות בפתח פתוח אלא באשת ישראל שנתקדשה אחר ג' ימים משום דאיכא תרי ספיקי שמא באונס שמא ברצון, ואם תמצא לומר ברצון שמא קודם שנתארסה, אבל באשת כהן דליכא אלא חד ספיקא דאוריתא, דדרשא דונטמאה ונטמאה דאוריתא היא. ועוד כל שבעיר בחזקת שהיא ברצון, וכן כתב הרמב"ם ז"ל בפ"א מהלכות נערה שנתפתתה ובפרק נערה מאורסה נמי שלא מכשרינן אלא בצווחת, אע"ג דלא בעינן שתהא צווחת מתחלה ועד סוף משום דיצרא אלבשה.
ואע"פ שבעל הלכות גדולות כתב בסוף הלכות גיטין שלו דאשה שהלך בעלה למדינת הים ונתעברה אין חוששין לה, דשמא בא בעלה בלילה על ידי שם, כעובדא דאבוה דשמואל בירושלמי, כבר דחו דבריו, ואף הוא ז"ל לא אמרן אלא כששניהם מודים בזה כמו שפירש דבריו הרא"ש ז"ל.
ואם הבעל, וקיקלון על כבודו, שלא אמרו בפרק ארוסה בעל שמחל על קנויו מחול אלא קודם שנסתרה אבל אחר שנסתרה לא, והכי איתא התם בפירוש. ובזנות לא מהני מחילתו שאם הוא רוצה לאכול האסור לו לא שבקינן ליה.
ומה שאמרת שלא מפיה אנו חיין ושמא עיניה נתנה באחר אינו ענין לזה, שאנו לא על פיה אנו סומכין כההיא דסוף נדרים אלא על העובר דהוי כשני עדים כשרים כמו שאמרו בפ"ק דכתובות גבי פתח פתוח כמו שכתבתי. הילכך תצא מבעלה ותפסיד כתובתה זולתי בלאותיה הקיימין כדאמרינן התם דאם היא זנתה כליה מי זנו. כך נראה לי לעניות דעתי, והאל יצילנו משגיאות. וכתב שלמה בן הרב ר' שמעון בן החכם ר' צמח זלה"ה.
@שו"ת הרשב"ש סימן צג
תונס, אל המשכיל ר' חסדאי נגאר ישמרהו אלהים.
שאלת. אשה אחת ישבה עם בעלה כמה שנים ועתה מרדה עליו וטענה שהיא מואסת אותו ושאינה חפצה בו, וגם טוענת שהגיד נקוב, ורצית לדעת מה דינה.
תשובה. בענין מורדת הרבה דברים נאמרו בטוענת מאיס עלי. שהרבה מן הגדולים ז"ל כתבו שכופין אותו לגרש, והרמב"ם ז"ל מכללם. ובענין כתובה יש מי שכתב שמאבדת הכל, ויש אומרים שאינה מאבדת מנה מאתים, ואחרים כתבו שאינה מאבדת בלאותיה הקיימין, וכן דעת הרמב"ם ז"ל. אבל הרבה מהגדולים ג"כ כגון ר"ת ז"ל והרמב"ן ז"ל והרא"ש [ז"ל] כתבו שאין כופין אותו לגרש, ושכל הכופה לגרש הוא מרבה ממזרים בישראל. וכן היה דן אדוני אבי מורי הרשב"ץ ז"ל שלא לכוף לגרש ולא לכופה לחזור לו, וכל אותם הימים הוא פטור ממזונותיה ומעשה ידיה שלה עד שיתפשרו, ופעמים שעושים שלום ופעמים שהבעל מסכים לגרשה. וכן אנחנו דנים.
אבל בנדון הזה ראיתי שטענת האשה מצד אחד שהיא מואסת אותו מחמת שאמה השיאתה לו בעל כרחה, ועוד מחמת שיש לו נקב בגיד מן הצד ואינו מזריע אלא דרך אותו נקב. והנה מהטענה הראשונה שכבר היתה מואסת אותו קודם נשואיה ולא נשאתו אלא בעל כרחה, בזה אפילו האומרים שלא לכוף לגרש בטוענת מאיס עלי יודו שכופין לגרש, שמה שאמרו שלא לכוף מחשש שמא נתנה עיניה באחר, ובזו אם הדבר מפורסם שבעל כרחה נשאה נסתלקה חששא זו. ורבינו מאיר ז"ל כתב כשהיתה נותנת האשה אמתלא לדבריה למה הוא מאוס עליה היה כופה אותו לגרש. ובנדון הזה אין לך אמתלא גדולה מזו. ובפ"ב של מסכת קדושין אמרו אל יקדש אדם בתו קטנה וימתין עד שתגדיל ותאמר בפלוני אני רוצה. ולענין כתובתה יתן מנה מאתים ובלאותיה הקיימין.
והנה מהטענה השנית שטועה שהגיד נקוב בזו צריך לעיין, שאפילו אם היא שתקה לא שתקינן אנן, שאם הגיד הוא נקוב בעטרה הוא פסול לבא בקהל, שבפרק הערל אמרינן אמר רב יהודה אמר שמואל ניקב הגיד בעטרה כל שאלו נקרע ונקרה פסול ואם לאו כשר, כלומר כל שאלו מוציא שכבת זרע דרך אותו נקב פסול. וכן כתב הרמב"ם ז"ל בפי"ו מהלכות איסורי ביאה זה לשונו, ניקבה העטרה עצמה אם כשיראה קרי תצא שכבת זרע מן הנקב פסול. ופסול האמור כאן הוא פסול לבא בקהל, כלומר אסור לישא בת ישראל. על כן אם הדבר הזה אמת כופין אותו להוציא ואינו יכול לישא ישראלית אלא גיורת, שקהל גרים אינם קהל כדאיתא התם בפרק הערל.
אמנם אם הנקב הזה אינו בגיד עצמו, אלא בקרום השני של הערלה, כפי מה שהגידו לי קצת, כי אביו מל אותו ולא פרע, אלא ניקבה הערלה השנית ונשארת מכסה על כל העטרה וראש הגיד, וכשהוא משתין הוא משתין דרך אותו נקב, בזה חייב הוא לפרוע שכל שמל ולא פרע כאלו לא מל, וחייב כרת הוא אם אינו פורע.
ולענין גרושין אם אינו רוצה לפרוע, והנקב אינו בגיד ולא בעטרה אלא בקרום שמכסה העטרה, בזה אם שהתה עמו יו"ד שנים ולא ילדה כופין אותו לגרש, ויתן כתובה. ובפרק הבא על יבמתו נראה שאם האשה באה מחמת טענה שהיא רוצה ליבנות ולהיות לה בנים אע"פ שאינה מצווה על פריה ורביה כופין הבעל לגרש, שהיא אומרת בעינא חוטרא לידאי ומרא לקבוראי, כלומר שהבנים הם עזר בחיים, ובמות בקבורה, ובטענה כזו יוציא ויתן כתובה. אלא שר"ח ז"ל אומר שאינה נוטלת תוספת, ואחרים ז"ל כתבו שגובה אף התוספת. ובספר אבן העזר בהלכות גרושין כתב שאין לה תוספת.
והעולה מזה הוא, שאם היא מורדת בטענת מאיס עלי בלא טעם, אין כופין אותה לחזור לו, ואין לה עליו מזונות ומעשי ידיה שלה, ואם מתה יורשה. ואם נותנת אמתלא לדבריה, כמו שקודם נשואיה לא היתה חפצה בו בזו הוא קרוב לדון שכופין לגרש, אלא שלענין מעשה לא הייתי מיקל בכך. ואם הוא כרות שפכה שהגיד עצמו נקוב או העטרה ואינו מוציא שכבת זרע אלא דרך אותו נקב, אסור לישא בת ישראל, וכופין אותו לגרש ויתן כתובה ותוספת הכל משלם. ואם (אין) הגיד שלם ואין הנקב אלא בקרום, שאז חייב לפרוע ואם לא פרע הרי הוא כאלו לא מל וחייב כרת שחייב הוא למול את עצמו כדאיתא במסכת כריתות, ואם עבר ולא רצה לפרוע, אם שהתה י' שנים ולא ילדה והיא טוענת שרוצה בנים תמצאם לזקנתה ולקבורתה, כופין אותו לגרש ויתן כתובה ונדוניא אבל לא תוספת. אבל קודם עשר שנים או שאינה באה בטענה שהיא רוצה בנים תמצאם בחייה ובמותה לעזר ולהועיל אין כופין אותו לגרש.
@שו"ת הרשב"ש סימן צד
עוד שאלת. איש שגרש את אשתו שהיתה טוענת שניקב הגיד והיה מוציא שכבת זרע דרך הנקב וגרש אותה מחמת טענה זו ומחמת תשובתי בענין זה. ועתה נשא אשה אחרת והוליד בת, והוא מוציא לעז על הגט ורוצה לעכבה מלינשא, ורצית לעמוד על דעתי בזה.
תשובה. בפרק השולח במסכת גטין שנינו, המוציא את אשתו משום אילונית ר' יהודה אומר לא יחזיר וחכמים אומרים יחזיר. נשאת לאחר והיו לה בנים והיא תובעת כתובתה ר' יהודה אומר אומרים לה שתיקותיך יפה לך מדיבוריך. פירוש כלומר אם תתבעי כתובתיך יאמר הבעל אלו הייתי יודע שאינך אילונית אפילו היית נותנת לי מאה מנה לא הייתי מגרשך, ונמצא גט בטל ובניה ממזרים. והקשו על זה מדאמרינן במסכת יבמות בפרק הבא על יבמתו נשאת לרביעי והיו לו בנים ומתו תתבע כתובתה לשלישי מי מצי לומר לה שתיקותיך יפה לך מדיבוריך דאנא אדעתא דהכי לא גרשתיך. מתקיף לה רב פפא אי איהי שתקה אנן מי שתקינן נמצא גט בטל ובניה ממזרים. א"כ כל היכא דמצי בעל מערער אם שתק הוא אנן לא שתקינן ואיך אמר ר' יהודה אומרים לה שתיקותיך יפה לך מדיבוריך ואנן היכי שתקינן. והריא"ף ז"ל תירץ דמצינן למימר השתא הוא דבריאת. ודחו דבריו דעקרות לעתים מתרפאות אבל אילונית אינה מתרפאת לעולם. והרשב"א ז"ל תירץ במסכת יבמות דכל שהבעל הוא מוציאה מעצמו אז הוא דחיישינן וצריך שיאמר לה בשעת גירושין דעי שמחמת כך אני מגרשך הוא דחיישינן. ובתוספות תירצו דלאו אנן לא שתקינן והוי הגט בטל אלא לענין לעז קאי. כלומר אנן מי שתקינן והיה לנו לתקן מצד שלא יבא לידי לעז.
ולפי כל התירוצין הללו אין לחוש באשה זו כלל. לפי תירוץ הריא"ף ז"ל שכתב דמצינן למימר השתא הוא דבריאת, בנדון הזה נראה דיכולין אנו לטעון דהשתא הוא דהבריא דאמרינן בפרק הערל נסתם כשר מפני שהוא מוליד. וזהו פסול החוזר להכשרו, שהרי השכבת זרע עובר דרך הקרום ומתעברת. ואפילו לדברי הדוחים תירוץ של הריא"ף ז"ל, שדוקא עקרה יכולה להתרפאות ולא אילונית, הכא לעקרה דמי שהרי יכול להתרפאות ולהוליד כמו שכתבתי. ולפי תירוץ הרשב"א ז"ל ג"כ כיון שב"ד הוציאוה, ואף הוא על הספק גירש אין הגט בטל לעולם. ולפי פירוש התוספות ג"כ אין לחוש (אלא משום לעז, אבל לענין הביטול הגט, ואף הלאו שאמרו לא נחוש לו, אלא שאם היה לחוש) אלו היו מתקנין הצד שלא יבא לידי לעז א"כ אף לידי לעז אין לחוש. ואע"פ שבירושלמי והראב"ד ז"ל והר"ז הלוי ז"ל תרצו בענין אחר, מכל מקום בנדון הזה תירוצו של הריא"ף ז"ל נכון הוא, והטעם שרצו לדחות בו דבריו נתבטל בנדון הזה.
ועוד, שהרי בנדון הזה אם מחמת כרות שפכה גירש איך עמד ונשא אשה אחרת והרי אסור היה לבא בקהל, אלא שהדברים מוכיחים שלא מחמת טענה זו גירש. ועוד, שאני בתשובתי לא גזרתי וחתכתי הענין, אבל אמרתי שאם הנקב בגיד הוא פסול לבא בקהל, ואם הוא מחמת הערלה שלא פרע כראוי אינו כרות שפכה וצריך לחזור ולפרוע, ודבר הוא בעצמו היה יכול לידע האמת. ואינו דומה לאילונית שאינו יכול להכיר בה בודאי, ולא לאשה שנשאת לראשון ולא ילדה וכן לשני וכן לשלישי, שהדבר ג"כ אינו ברור אם ממנו אם ממנה, אבל בנדון הזה הוא היה מכיר בעצמו אם טענתה אמת הרי האמינה ואם שקר הרי ידע שהוא שקר וגמר וגרש ואין כאן גט בטעות. על כן גערו בו ואם לא חזר בו נדוהו וישאר בנדויו עד שיקבל עליו את הדין.
@שו"ת הרשב"ש סימן צה
עוד שאלת. ראובן שכר לשמעון לשרתו בלא שטר ובלא עדים, ועמד עמו שנים ויצא מעמו, ואחר כן תבע השכירות לראובן, וטען ראובן כי כבר נתן לו שכרו. עם מי הדין, ומי הוא הנשבע. ועוד טען שמעון לראובן ואמר אני הבאתי לו חטה כמו מאה מדות של המקום ההוא. וענה ראובן ואמר כי הוא אמת שהבאת לי חטה והיית שכירי וקנית לי החטה וטרחת בה כי שכור שכרתיך, וראיה לדבר שאלו היתה החטה בידי בתורת הלואה היית מודד אותה עלי, ואחר שלא מדדת אותה בידוע שאינה שלך, ועוד שהוא ידוע ומפורסם אצל בני העיר שאתה משרתי, וכל מעשה ידיך הוא שלי, עם מי הדין.
תשובה. זה דומה לשכירות בתים שאמרו בפרק השואל פרה שאם בא באמצע החדש משכיר נאמן שלא קבל, ואם בא בסוף החדש שכיר נאמן. וכן זה אלו היה תובע בתוך הזמן היה השכיר נאמן שלא קבל וישבע ויטול. וזו היא שאמרו בפרק המקבל ובפרק כל הנשבעים ששכיר נשבע ונוטל אם שכרו בעדים, ואם בא בסוף הזמן בעל הבית נאמן כמ"ש בפרק המקבל, וישבע שפרעו ויפטר. וכן כתב הרמב"ם ז"ל בפי"א מהלכות שכירות.
ולענין החטה, ישבע בעל הבית שבמעותיו קנה לו השכיר ושאין לשכיר בה כלום ויפטר בעל הבית.
@שו"ת הרשב"ש סימן צו
עוד שאלת. אשה שקבצה ממון ממעשה ידיה ומנכסי בעלה והפקידה הממון ההוא ביד אמה ואחיה. וכשנטתה למות גלתה לבעלה הסוד, והגידה כל אשר עזבה והפקידה ביד אחיה ואמה שלא בפני עדים, ונפטרה. ועתה תבע הבעל מאחיה הפקדון והכחידו. מה הדין נותן אם יכול להחרים כל מי שיש בידו שום פקדון של אשתו, וכל מי שהוא חייב לה משוה פרוטה ולמעלה שיבא ויגיד לו ואם לא יגיד ונשא עונו, או שאינו יכול להחרים.
תשובה. הענין הזה תלוי במחלוקת. שיש אומרים שכל האומר פלוני אמר לי שאתה חייב לו או אבי אמר לי שאתה חייב לו אינה טענת שמא ומשביעים עליה, וכן דעת הרא"ש ז"ל. ואחרים אומרים שהיא ג"כ כטענת שמא ואין משביעין עליה אלא מחרימין עליה.
@שו"ת הרשב"ש סימן צז
עוד שאלת. שהבעל הנזכר טען שהיה לו רביד של זהב, ויום אחד היה בדוחק ואמר לאשתו אמרי לאביך שילוה לי עשרים כפולות, ונתן לה הרביד של זהב משכון, ולקחה הרביד, והלכה אל אמה אשר היה הממון שלה מופקד בידה, ואמרה לה קחי הרביד מידי והלוה לבעלי ך' כפולות, ואיני רוצה שידע בעלי שהם שלי, וכן עשתה. וכשנטתה האשה למות אמרה לבעלה, הרביד שמשכננו ביד אבי ואמי, הממון אשר הלוו לנו אינו שלהם אבל הוא שלנו. ונפטרה האשה, והאב ואחיה כפרו בזה, והאם העידה כי דברי בתה הם אמת, מה הדין נותן בזה.
תשובה. עדות האם אינה כלום, וישבע או יטיל חרם.
@שו"ת הרשב"ש סימן צח
עוד שאלת. ראובן הניח ספרים ביד שמעון והלך למדינת הים. ושמעון משכן או מכר הספרים ללוי. ובא ראובן ומצא ספריו ביד לוי, והביא עדים שהם שלו, ורצה להוציא אותם מיד לוי. ולוי טען שאינו חייב להשיב אותם, כי שמעון משכנם בידו, וילך לתבוע לשמעון אשר הניחם בידו. (וראובן טוען שאינו לתבוע לשמעון ללוי אם ללוי אשר מצא ספריו בידו). עם מי הדין, ולמי יתבע ראובן אם לשמעון אשר הניח הספרים בידו או ללוי אשר מצאם בידו.
תשובה. ראובן זה לא נגנבו ולא נגזלו מביתו ולא יצא לו שם גניבה בעיר, אלא שטוען שהנפקד שלח ידו בהם ומכרם. והדין הוא שכל המטלטלין הם בחזקת אותן שהם ברשותו. ואלו טען שמעון אתה מכרתם לי, היה נאמן. ועתה שהם ברשות לוי והוא לוקח טענינן ליה שראובן מכרם לשמעון, דהלכה רווחת היא דטוענין ללוקח, ואפילו בדברים שלא היה שמעון נאמן, כגון אלו היה לראובן עדים שכלים אלו שלו, ואותן כלים הם מדברים העשויין להשאיל ולהשכיר, והרי יש עדים ג"כ שהם עתה ביד שמעון, ושמעון טוען אתה מכרתם לי או אתה נתתם לי במתנה, לא היה שמעון נאמן, אעפ"כ כתב הרמב"ם ז"ל בפ"ח מהלכות טוען שאם טען ראובן על לוי כלים אלו שלי היו, ולוי טוען שמעון מכרם לי, שמעמידין אותם תחת יד לוי, אע"פ שהם מדברים העשויים להשאיל ולהשכיר. הילכך לפי זה אין לראובן טענה על לוי ואין טענתו אלא על שמעון.
@שו"ת הרשב"ש סימן צט
עוד שאלת. ראובן היה חייב לשמעון שלש מאות ליטרין בפתק. והלך שמעון שהוא בעל החוב למדינת הים. לאחר ימים בא לוי אחיו של שמעון, והביא בידו הפתק ההוא, ותבע ראובן שיפרע לו החוב הנזכר אשר היה חייב לשמעון אחיו, וצוה לתת הממון לידי יהודה. וכן עשה ראובן, כי נתן קצת מהחוב לידי יהודה, וקבל לוי הממון מיד יהודה. ויהודה כתב פתק לראובן, והודה בה שהוא קבל הממון ההוא מיד ראובן, וכל עת אשר יתבע שמעון לראובן השלש מאות ליטרין הנזכרים אשר הוא חייב לו, שהוא יסיר מעליו מן החוב הממון אשר קבל ממנו. ואחר ימים רבים בא לוי, ותבע לשותפו של ראובן כל השלש מאות ליטרין, ולא רצה להגריע מהם הקצת אשר קבל יהודה בעדו מיד ראובן, ופרע שותפו של ראובן כל השלש מאות ליטרין משלם בחזקה שלא לרצונו, ואמר יהודה ללוי למה אינך גורע מן השלש מאות ליטרין הממון אשר קבלתי אני בעדך מיד ראובן ונתתיו אליך, הנה הוא גזל בידך. וענהו לוי ואמר, הנה ראובן הכריחני להפסיד תשעים כפולות כשוחד בעדו, כדי להוציא ממוני מידו ולא יכולתי, ועתה אשר ידו בעליונה הכחדתי הממון אשר קבלתי על ידך כנגד הממון אשר הפסדתי על ידו כנזכר, עם היות כי ההפסד עולה יותר מן הממון ההוא אשר קבלתי על ידך. ובא שמעון אשר במדינת הים וידע את כל אשר נעשה, ותבע את יהודה שיש לו את הממון אשר נתן על ידו, וטען יהודה שאינו חייב לפרוע לו כי לא תבעו בעל דינו שהוא שמעון כי אם לוי שהוא אחיו של שמעון. והפתק אשר כתב יהודה לא הזכיר בה כי אם שמעון, וטען שאינו חייב לו לפרוע לו, עם מי הדין.
תשובה. הערבות הזה אע"פ שאין בה קנין, וקי"ל בפרק גט פשוט דאינו חייב אם לא קנו מידו, אלא אם אמר לו הלוהו ואני ערב, שעל אמונתו הלוהו, ובנדון הזה אחר מתן מעות היה הערבות ולא היה שם קנין, מכל מקום כיון שהוא בכתב ידו הוי ערבות, שכן כתב הראב"ד ז"ל והרמב"ן ז"ל גבי ערב היוצא אחר חתום שטרות, שכן נראית דעת הריא"ף ז"ל, וכן כתב נמי בעל התרומות והר"י קרקוש"א ז"ל, אע"פ שיש חולקין. אלא שזה הוא אלו נעשה הערבות הנה הוא כדין הערבות. אבל לפי הנראה שלא נעשה כדין הערבות, שזו אסמכתא היא. שאם נכנס ערב בכל שתבעו אותו מקבל המעות, והיה חייב כדעת הגאונים ז"ל, אבל לדעת הר"מ ז"ל פטור הוא. וכל שכן מה שאמר אם יתבע פלוני שבמדינת הים אפרע לכם כל מה שנתתם לזה המקבל זה תנאי הוא בערבות, וכפי לשון הרמב"ם ז"ל שכתב בהלכות מלוה ולוה דאינו חייב כלום, שהוא ז"ל כתב וכן הערב והקבלן שחייבו עצמן על תנאי אע"פ שקנו מידו לא נשתעבד מפני שהיא אסמכתא, כיצד כגון שאמר לו תן לו ואני אתן אם יהיה כך וכך או אם לא יהיה שכל התולה שעבוד שאני חייב בו באם יהיה ואם לא יהיה לא גמר ולא הקנה קנין שלם ולפיכך לא נשתעבד. עכ"ל. ואע"פ שיש חולקין על, ערבותו של זה על זה הדרך הוא ואפילו היה קודם מתן מעות אינו כלום אפילו לדעת הגאונים ז"ל, אבל לדעת הר"מ ז"ל בין כך ובין כך פטור. וכל שכן שזה לא ערב לו אלא אם יתבענו אותו שבמדינת הים והוא לא תבעו אלא אחיו, ולפי מה שכתבתי שאפילו יתבענו אותו שבמדינת הים פטור הוא. והשם יצילנו משגיאות.
@שו"ת הרשב"ש סימן ק
עוד שאלת. אם יתכן שיכתב בשטר חוב שכל מחילה שלא יהא בה כתב ידי שאני מודה שמחלתי לו שלא תהא מחילה, בעבור כי רבו אנשי חמס, וכותבין שטרות מזוייפים, ואם התנה התנאי הנזכר אם יועיל.
תשובה. התנאי הוא מועיל, שלכך כתב שלא תהא מחילה אלא א"כ הוא חתום עליה, ואם אמת הוא שפרעו, היה לו ליטול שטרו, או שיחתום במחילה. וזה דומה למה שכתב הרא"ש ז"ל שקהל שהסכימו שלא יהיו עדים בקהל אלא אנשים ידועים, שכל שטר שיצא שלא בחתימתן הוא פסול, כי הקהל שפסלו כל העדים לא האמינו אלא אלו בלבד. וכן בנדון הזה פסל כל העדים אלא א"כ בעל דינו חתום בשטרו.
@שו"ת הרשב"ש סימן קא
עוד שאלת. ראובן שכר בתים לשמעון בלא שטר, ועמד שם ימים ושנים. ולאחר זמן דקדקו בחשבון ונשאר ביד שמעון ששה כפולות. לאחר ימים באו לפני עדים והודה בפניהם שקבל הששה כפולות, וכתב לו שטר מחילה כדת וכהלכה. ועתה קם עליו ותבעו והראה שטר מחילה שמעון, ואמר לו ראובן אמת הוא כי אתה הרוחת לי ששה כפולות בשחוק, ואני הודיתי בפני עדים שקבלתים מידך וכתבתי לך שטר מחילה, ועתה אביא עדים שלפניהם הרוחת לי הששה כפולות בשחוק, והם יעידו על דברי שהם אמת, ושמעון ענהו ואם כן מי הכריח אותך לכתוב לי שטר מחילה, מה הדין בזה.
תשובה. טענתו שבשחוק הרויחם היא טענה של שחוק והתול. שאפילו לא הרויח לו כלום, אלא שעמד ומחל לו אינו יכול לחזור בו. ואינו יכול לטעון מחילה בטעות היא, שהרי לא הטעהו, והוא ידע שבשחוק הרויחם לו. והגע עצמך מי שהרויח לחבירו בשחוק, ועמד ומשך המעות, וכי יכול להזמינו בב"ד שיחזיר לו מעותיו, זו אינה מן הדין. אע"פ ששחוק זה הוא אסמכתא כדאיתא בפרק זה בורר, ואסמכתא לא קניא כמו שהוא מוזכר בכמה מקומות מהתלמוד, זהו אם עדיין לא משך המעות, כמו שעושים קצת המשחקים בקוביא שמעלים עליהם וזוקפים עליהם המעות בהלואה, בזה אינו חייב לו כלום, אבל אם כבר משך המעות שוב אין המפסיד יכול לחזור בו ולתבוע לאותו שהרויח לו, וכזה אני דן. ובנדון הזה, כיון שמחל לו השכירות מחמת שהרויח לו בקוביא, כבר משך אותו שהרויח, ואין לו לחזור עליו בכלום. והמקום ימלא חסרונו.
@שו"ת הרשב"ש סימן קב
עוד שאלת. ראובן שכר חצר אחת ודר בו והשכין אלמנה אחת בעליה ובית מחצר הנזכרת כמה שנים ולא פסק עמה שכירות, ועתה נפטרה האלמנה הנזכרת, ורוצה ראובן ליקח מעזבונה שכירות העליה והבית שהיתה דרה בהם, ויורשי האלמנה טוענין, כיון שלא בקש ממנה שכירות לעולם, שבטל זכותו ואין לו לגבות כלום, מה הדין בזה.
תשובה. אם בחייה תפס מטלטלין מהאשה הנזכרת, ישבע שלא קבל שכירות ויטול מאותן נכסים. ואם לא תפס מטלטלין בחייה, אין לו על יורשיה כלום אלא שכירות החדש האחרון, אחר שישבע שלא קבל כלום, וכן מתברר במסכת מציעא בפרק המקבל. ובשאר, ישבעו היורשים שלא ידעו שמורישתם לא פרעה השכירות. ואם היורשים מודים שלא פרעה השכירות, חייבים לשלם, ואע"פ שלא פסק עמה שכירות, יראו בני אדם הבקיאים בשומת השכירות כמה ראוי לתת בשכירות המקום שדרה בו, ויפרעו היורשים. אמנם יחרימו סתם אם בעל החצר השכינה בחנם ולא השכינה אלא בכונת ליטול ממנה שכירות.
@שו"ת הרשב"ש סימן קג
עוד שאלת. שאתן לך נוסח השטר, אשר יועיל להסיר התנאי אשר הוא בכתובה אשר הוא על תקון הקהל הקדוש קהל אלגזאיר יע"א, והבעל ואשתו רוצים להשיבה על תקון חכמים ז"ל, ואינם רוצים לכתוב כתובה אחרת, אבל הם רוצים לכתוב על גבה או בשטר בפני עצמו כל אשר יועיל להסיר התנאי הראשון הנזכר.
תשובה. יראה לי שתנאי כזה יכול הוא לימחל, כיון שרוצים לבטל התנאי, ולהעמידו על דין תורה שהבעל יורש את אשתו, ועל תקון חכמים ז"ל שתהא יושבת בביתו ונזונת מנכסיו שהוא תקון חכמים ז"ל, וכן ליטול התוספת רשאין בכך, שהרי עתה אם רצה להוסיף לה מי מעכב על ידו. על כן יראה לי שאין כאן בית מיחוש שהרי אין כאן שום מכירה לבעלה שתאמר נחת רוח עשיתי לבעלי. כל שכן שאינה מוחלת לבעלה נכסי צאן ברזל שלה שאבדו, אינה יכולה לומר נחת רוח עשיתי לבעלי, כל שכן שאינה מוחלת כלום, אלא שאם תמות לא יירשוה קרוביה אלא בעלה. והרי אף כפי התקנה יכולה היא ליתן ולמחול לבעלה אותו חלק, הילכך טוב הדבר ואין בו שום חשש כלל. וכן נראה מתשובת הרא"ש ז"ל בספר אבן העזר בסי' קכ"א שאם נתנה מעכשיו ולאחר מיתה מתנתה קיימת. וכל שכן בנדון הזה שמעכשיו היא מוחלת, וזה ברור. זהו נוסח סלוק תנאי הכתובה:
באו לפנינו עדים החתומים למטה פלוני בר פלוני ואשתו פלונית בת ר' פלוני ואמרו לנו, היו עלינו ועל כל אחד ממנו עדים וקנו ממנו ומכל אחד ממנו בקנין גמור מעכשיו, מחמת שרצינו ורצה כל אחד ממנו ברצון נפשו שלא באונס כלל אלא בלב שלם ובנפש חפצה, לסלק משטר כתובה הכתוב למעלה תנאי הסכמת הקהל הקדוש קהל אלגזאיר יצ"ו, והעמדנו שטר כתובה זה על דין תורה ועל תקון חכמים ז"ל, ולהתנהג כל אחד ממנו וכל הבאים מכם כל אחד ממנו על פי דין תורה ותקון חכמים ז"ל וכפי דין התלמוד, וכל ענייני שטר כתובה הנזכרת. וכך אמרו לנו ר' פלוני ואשתו מרת פלונית הנזכרים, אחריות וחומר קבלה זו ובטול תנאי כתובה הנעשים ע"פ ההסכמות, קבל כל אחד ממנו עליו ועל כל באי כחו, ואחריות וחומר כל שטרי קבלות ובטולי תנאים שתקנו חכמינו ז"ל, מיומא דנן ולעולם, דלא כאסמכתא ודלא כטופסי דשטרי, בבטול כל מודעי ומודעי דמודעי דנפקי מגו כל מודעי עד סוף כל מודעי שמסר כל א' ממנו או שימסור. וקנינו מר' פלוני בר פלוני לאשתו מרת פלונית בת ר' פלוני הנזכרת ומאשתו הנזכרת לבעלה הנזכר ועל כל מאי דכתיב ומפרש לעיל במנא דמכשר למקניא ביה. ומה שהיה בפנינו כתבנו וחתמנו ביום כך וכך, כך וכך בחדש פלוני משנת פלוני וכו' בבריאת העולם ולמנין שאנו מונין כאן מקום פלוני דיתיב במקום פלוני, והכל שריר וקים.
@שו"ת הרשב"ש סימן קד
עוד שאלת. ראובן רצה לתת לשמעון סחורות בסך ידוע, ויקנה בדמיהם עורות בקר ועורות עזים כנהוג, והריוח וההפסד בין שניהם. ושמעון לא רצה להתעסק עם ראובן על זה הדרך, אלא ימכור הסחורות הנזכרים של ראובן בין ביוקר בין בזול, והסך העולה בסחורות הנזכרים אם מעט ואם הרבה הוא לראובן, ואח"כ יקנו בסך ההוא עורות, והריוח העולה יהיה לראובן שני שלישים ולשמעון שליש, ונתפשרו על כך שניהם. ושקל ראובן על שמעון הסחורות, והלך לו ראובן לעירו אשר שם ביתו ושלח לו עוד סחורות אחרות. ואחר ימים שמע ראובן, כי שמעון נסע מעירו הוא ואשתו ובניו וכל אשר לו מפחד הערבים המושלים בעיר, והוא בדרך ושללוהו שוללים, ואח"כ שמע כי חזר למקומו אשר היה שם בתחילה. כששמע כך ראובן, הלך אצל שמעון לראות מה היה לו ולחפש על סחורתו, ומצאו שקנה מאה ושנים עשר עורות בקר ותשעים עורות עזים בלבד מכל הסך שמכר, ומכר הסחורות בזול גדול, ומה שנשאר מהם החזירו לראובן ומצא שחסר מהמשקל שנתן לו, ואמר לו שמעון, ואני יודע מה אתה שח, לא הנחת אצלי יותר, ואשבע לך שלא מכרתי ממה שאתה טוען שחסר מסחורתך אפי' פרוטה אחת. וראובן טוען שזאת השבועה יש בה הערמה, כי אשתו ובניו ואביו היו מוכרים הסחורות הנזכרים, והוא נשבע באמת שלא מכר הוא, אבל הנזכרים מכרו. על כן יודיענו מורנו כיצד תהיה זאת השבועה ואם נפטר בשבועה או ראובן ישבע ויטול.
ועוד טוען ראובן, ששמעון הניח הסחורות במקום שאינו משתמר והאוצר בלא מפתח, והוא כמו רשות הרבים, וכל קרוביו של שמעון בזזו איש לו מהסחורות ואין רואה. ועוד טוען שמעון, כשנסע ממקומו כנזכר הוליך בידו קצת סחורות משל ראובן כדי שימכרם חוץ לעיר, וכששללוהו השוללים בדרך נאבדו הסחורות הנזכרים עם שלו. וראובן טוען שלא היה לו להוליך שלו חוץ לעיר שלא הרשהו על כך, והיה לו להפקידם בעיר עם שאר נכסיו שהניח שם. ועוד בקש ראובן משמעון שיתן לו מה שנשאר מסך הסחורות שמכר כי לא קנה אלא מאה ושנים עשר עורות בקר ותשעים עורות עזים בלבד ונשאר בידו מהמעות, השיב שמעון כי לא יתן כלום עד שימכרו העורות, ומה שעולה בריוח בשליש המגיע לחלקו ינכה אותו ממעות הנשארים אצלו, ומה שיחסר לו יתן לו אח"כ. השיבו ראובן לא כי אלא שיחלוק העורות ויקח שמעון שליש ויתן לו הקרן עם מה שנשאר אצלו, ושמעון לא רצה לחלוק אלא ישארו העורות משותפים ביניהם עד שתבא הספינה. הדין עם מי, ויודיענו מורנו עסק זה אם הוא ע"פ הדין וכיצד תהיה חלוקתם.
תשובה. מה שטען שמעון שלא נתן ראובן אלא כך וכך ליטרין וראובן טוען שנתן לו יותר, הלכה רווחת היא שהמוציא מחברו עליו הראיה. על כן, אם אין לראובן ראיה ישבע שמעון שלא נתן לו ראובן או שלא קבל מראובן אלא כך וכך ליטרין ויפטר, ושבועה זו אינה שבועת התורה, שהרי הוא מודה במקצת הטענה שראובן אומר כך וכך ושמעון אומר אינו כל כך. לפיכך אם שמעון שקל הסחורות שנתן לו ראובן וידע משקלם בבירור הרי זה נשבע כמו שאמרתי ויפטר. אבל אם לא שקלם ואינו יודע בבירור כמה הם, אלא שהיה הוא מוכר מצד אחד ואביו ואחרים מוכרים מצד אחר, הוא מחוייב שבועה מן התורה ואינו יכול לישבע, שהרי אינו יכול להשבע כמה מכרו אותם אחרים, שאין אדם נשבע אלא על מה שעשה או מכר הוא, אבל מה שעשו אחרים או מכרו אינו יכול לישבע, וטענת ראובן היא בריא, וטענת שמעון שמא, לפי שאינו יודע אם אותן אחרים יאמרו אמת או שקר, אפילו היו אנשים נאמנים, ואין אדם יכול לישבע על כך, וכיון שראובן הוא בריא ושמעון שמא ויש ביניהם עסק שבועה, ישבע ראובן שכך וכך סחורות שקל לו ונתנם בידו ויטול. ודבר זה מתברר בכמה מקומות מהגמרא בכתובות בפרק האשה שנתאלמנה ובמסכת שבועות ובמסכת מציעא פרק השואל, שהרי זה דומה לאומר לחבירו מנה יש לי בידך, והלה אומר חמשין ידענא וחמשין לא ידענא, דאמרינן בגמרא דחייב, ולפי מה שכתב הרמב"ם ז"ל בפ"ד מהלכות טוען ונטען שראובן זה נוטל בלא שבועה, אבל יש לו לשמעון להחרים על ראובן אם טען עליו דבר שאינו יודע בודאי שהוא חייב לו, פירוש שיחרים עליו שלא טען עליו שקר ושלא הוסיף עליו כלום בטענתו זו, ויטול כל מה שטען, וכן כתב הרשב"א ז"ל בתשובותיו, והרא"ה ז"ל בפרק הבונה גבי טמן באש.
וכל זה הוא אם שקל לו בפניו או מסר לו בידו, אבל אם שלח לו ראובן על ידי אחר, והוא לא צוהו שלח לי עם פלוני ושמעון לא שקל כשהביא לו השליח, הוו להו שניהם ספק, ואין ראובן נוטל משמעון בשבועה, אלא שמעון משלם לו מה שהוא ברור לו ופטור אפילו בבא לצאת ידי שמים, ויש אומרים יעשו פשרה. ובין כך ובין כך יכול ראובן להחרים סתם על מי שיודע שהוא יותר ואינו משלם, וכ"כ בס' החשן סי' ע"ד, ובזה אין אנו צריכים לאותן טענות של הערמה ושהניח האוצר בלא מפתח, שהרי ראובן הוא נוטל בלא שבועה אלא חרם סתם. (ואלו כאנו ליה המדה הזאת שראובן היה ספק ושמעון ודאי אין על שמעון אלא חרם סתם) כדין כל טענות שמא. ואם שניהם טוענים ודאי, כשאנו משביעין שמעון לא על דעתו אנו משביעין אותו, אלא על דעת המקום ב"ה ועל דעת ב"ד. וכן אם טוענים שניהם בודאי, אין מקום לשהניח האוצר בלא מפתח, שאם שמעון נשבע שלא קבל מראובן אלא כך וכך ועל אותו סך הוא מחשב עמו א"כ פתיחת האוצר או נעילתו לא הועיל ולא הזיק. וטענה זו לא היה לה מקום אלא אם טען שמעון נאנסתי, אבל שמעון זה אינו טוען אלא לא מסרת לי כמו שאמרת אלא כמו שאני אומר. הילכך אם הוא טוען זה בבריא, כגון שאומר לא שקלת לי יותר נשבע ונפטר. ואם טוען איני יודע כמה שקלת לי, אבל כשמכרתי לא מצאתי יותר, והיה אבי או אחי מוכרים מצד אחר, וראובן טוען בודאי כך וכך שקלתי לך ומסרתיו בידך או ביד שלוחך שאמרת לי לשלוח לך עמו, הרי ראובן טוען בריא ושמעון שמא, ונוטל ראובן כל מה שטוען בלא שבועה אלא שמחרים עליו כמו שכתבתי. ואם ראובן מעצמו שלח הסחורות לשמעון, ושמעון טוען בבריא שבשעה שקבלם שקלם ולא מצא אלא כך וכך, נותן מה שהודה ואינו חייב שבועה, לפי שראובן אינו טוען בריא לפי שעל ידי שלוחו של ראובן שלחם, ואפשר שהשליח פשע בהם או גזלם, ואין על שמעון אלא חרם סתם. ואם שניהם ספק, כגון שראובן שלח על ידי שליח שלו, ושמעון לא שקלם אלא שהיה הוא מוכר מצד אחד ואביו או אחרים מוכרים מצד אחר, שניהם ספק ואין עסק שבועה, ויעשו פשרה, ויחרים מי שיודע בבירור שיש בידו כלום משל חבירו ואינו משלמו. אלו הן כל הצדדין שאפשר בנדון הזה.
ולענין טענת שמעון שהוליך הסחורות למכרם בשוק ונאנס בדרך. הדין עם ראובן, שכיון שלא נתן לו רשות להוציאן לחוץ פושע הוא, וכן הוא מתברר במסכת מציעא בפרק האומנין, וכן כתב הרמב"ם ז"ל בפ"ה מהלכות שלוחין ושותפין.
ולענין מה שתפס המעות ולא רצה לקנות בהם סחורה. אם עדיין אפשר לקנות בהם סחורה מכריחין אותו לקנות, ואם כבר עבר זמן אותה סחורה ואינו מוצא לקנות אין לו עליו אלא תרעומת דברים. וכן הוא בירושלמי כתבו הריא"ף ז"ל בפרק הנושך המבטל כיסו של חבירו אין לו עליו אלא תרעומת דברים, אבל מ"מ יחזיר לו מעותיו, וכ"כ הרמב"ם ז"ל בפ"ח מהלכות שלוחין ושותפין. ולענין מכירת הסחורות, כיון שהמנהג הוא שאין מוכרין אותן סחורות אלא בבא הספינה, אין יכול להכריחו למכור קודם לכן, וכן מתברר בפרק כל הגט, וכן נראה מדברי הרמב"ם ז"ל בפ"ה מהלכות שלוחין.
ועל ענין העסק הנעשה על פי הדין צריך שיהיה כך. או שהמעסק יטול חצי בריוח ולא יתן בהפסד אלא שליש, או אם יתן בהפסד מחצה יטול שני שלישים מהריוח, כמו שמתברר בפרק איזהו נשך, וכן כתב הרמב"ם ז"ל בהלכות שלוחין ושותפין. והטעם בזה, לפי שכל עסק הוא חציו מלוה וחציו פקדון, ואותו החצי שהוא מלוה הוא באחריות המתעסק, והחצי שהוא של פקדון הוא באחריות בעל הממון, ולפי זה יהיה לכל אחד מחצה בריוח ומחצה בהפסד כמו שמתברר במסכת מציעא פרק המקבל, אך להיות בדבר חשש רבית שהמתעסק מחמת שהלוהו בעל הממון מעותיו יתעסק בחלק בעל הממון בחנם, ונמצא זה כמו רבית, שאלו לא הלוהו מעותיו לא היה מתעסק לו בחנם, על כן עשו חכמים ז"ל תקנה זו ג"כ, או שיטול החצי בריוח ולא יתן בהפסד אלא שליש כמו שכתבתי או יתן לו דבר ידוע בכל יום ויום. אמנם זהו אם אין לו למתעסק עסק אחר אלא זה, אבל אם יש לו עסק אחר זולת זה אם נתן לו אפילו דינר אם יטול חצי בריוח ויתן חצי בהפסד אין בכך כלום, כמו שמתברר כל זה בארוכה בפרק איזהו נשך וכתבה הרמב"ם ז"ל בהלכות שותפין, ויש בזה עניינים רבים ואין כאן מקום להאריך בהם.
@שו"ת הרשב"ש סימן קה
עוד שאלת. ראובן מכר לשמעון י"א אנקיות כסף בה' דינרי זהב וחצי, וששה ליטראות ארגמן בד' זהובים נמצא סך הכל יו"ד דינרי זהב, והיו אצל שמעון כמו שלש מאות עורות בקר מהם דקים ומהם גסים. וראובן קנה משמעון חמשה ועשרים עורות בשבעה דינרי זהב, ובחר הגסים שבכל העורות הנזכרים, ונשארו אצל שמעון ג' דינרי זהב, וראובן משך העורות הנזכרים בבית שמעון והניחם לבדם, ולאחר ימים הלך קרובו של ראובן לעיר שמעון וצוה ראובן לקרובו שיביא העורות שיש לו ברשות שמעון, וקרובו של ראובן לא מצא בעיר כי אם אחי שמעון, ואמר לו אחי צוה שאם ישלח ראובן אחר כ"ה עורות שלו שאתנם לו, ומסר אחי שמעון לקרובו של ראובן הכ"ה עורות הנזכרים והביאם לראובן, כשבדק ראובן העורות מצאם שאינם שלו, כי אלו דקים, ושלו גסים, וכתב ראובן כמה פעמים לשמעון והודיעו המאורע ולא ענהו דבר. וראובן מכר העורות הנזכרים, והוא עתה תובע משמעון השבח שבין העורות והמשקל שחסר מהם, מה הדין בזה. ועוד, שמעון כפר מהמשקל של הכסף הנזכר אנקיא אחת והארגמן, ראובן אומר בשש שמיניות דינר זהב הליטרא, ושמעון אומר בחמש, מי ישבע מהם.
תשובה. ישבע שמעון שאותן העורות ששקל והניח ברשותו הוא צוה לאחיו לשלוח לו, ויחרים על אחיו אם החליף אותן עורות שהניח לו אחיו לשלחו. ולענין טענת משקל הכסף וסך הארגמן, כיון שראובן הוא המוציא משמעון כפי המובן מהשאלה, ישבע שמעון שכך הוא ויפטר. ואם אין ביניהם טענה זולת זה הסך וזה המשקל, כלומר שאם הדבר כדברי שמעון לא ישאר לראובן עליו כלום, ושבועה זו היא שבועת היסת, ויכול להפכה על ראובן אם ירצה שמעון, וישבע ראובן וישלם לו שמעון. ואם אפילו כשיהיה כטענת שמעון עדיין ישאר ברשות שמעון אפילו פרוטה הרי שבועה זו מן התורה ואינו יכול להפכה כמו שנזכר במסכת שבועות, וישבע שמעון או ישלם. ואם רוצה להחרים על כל מי שטוען עליו דבר שאינו אמת הרשות בידו, וכן כתב הרמב"ם ז"ל בהלכות טוען.
@שו"ת הרשב"ש סימן קו
עוד שאלת. ראובן משכן אצל שמעון קצת ספרים בשלשים דינרי זהב, וכתב שמעון לראובן פתק בכתיבת ידו שכל זמן שיביא לו הסך הנזכר יחזיר לו הספרים הנזכרים, ויש עדים בדבר, ועתה רצה ראובן לפדות הספרים. טען שמעון שראובן חייב לאחיו ששה דינרים אחרים, ולא יחזיר הספרים עד שיפרע ראובן הששה דינרים, וראובן טוען שלא היו דברים מעולם, הדין עם מי.
תשובה. כל הטוען על המשכון שהוא בידו עד כדי דמיו נאמן, כדאיתא בשבועות ובבא מציעא בפרק המפקיד ובפרק חזקת גבי הנהו עיזי דאכלי חושלא. ומיהו כשטוען בבריא, אבל כשאומר אחי או אבי אמר לי אינה טענת בריא. ואפילו לדעת האומרים אבי אמר לי או אחי הוי טענת בריא, היינו לחייב שבועה לנתבע על טענה, לפי שאין מחייבין שבועה לנתבע אלא על טענת בריא, חוץ מאותן שנזכרו במסכת שבועות שנשבעין בטענת שמא, אבל שישבע התובע על דברי אחיו או אביו, זו לא עלה על הדעת, והנשבע על כך הוא רשע ואין שבועתו שבועה, וכ"ש לדעת הרמב"ם ז"ל שאומר שהטוען כך אמר לי אבי אינה טענת ברי, שעל דעת זו אפילו בא המלוה להשביע הלוה על כך אין לו להשביעו, אע"פ שיש אומרים שהוא כטענת בריא.
מכל מקום בנדון הזה שכתב לו בכתב ידו שאינו חייב לו על אותן ספרים אלא כך וכך, שחייב להחזיר לו הספרים כשיתן לו הסך הכתוב בכתב ידו. ואלו טען הוא בעצמו אני הוספתי לך כך וכך, היה חייב הנתבע שבועה, אבל בזה שאומר אחי אמר לי, אפילו היה יורש אינו יכול להשביעו כפי סברת הרמב"ם ז"ל אלא להחרים סתם, וכפי דעת אחרים יש לו להשביעו. ובנדון הזה שאינו יורש אין לו להשביעו ולא להחרים עליו אלא שאם הוא שותף יכול להשביעו, כפי דעת החולקים על הרמב"ם ז"ל. אך בדבר כזה כיון שיש חלוק סברות יטול מה שהוא כתוב בכתב ידו, ויחזיר לו הספרים, והרי אחיו הוא במקום שיכול להשביע הנתבע וישביעהו אם ירצה.
@שו"ת הרשב"ש סימן קז
עוד שאלת. ראובן שכר גמלים לטעון עליהם עורות ולהוליכם מעיר לעיר, ושמעון ולוי אחים יחדיו שכרו ג"כ שני גמלים אחרים לטעון עליהם ג"כ עורות, והאחים הנזכרים הוליכו לראובן לביתם לשקול העורות שרוצים לשלוח על שני הגמלים ששכרו, והתחיל לשקול ואח"כ נמנע ולא רצה לשקול כי ירא פן יתחייב מזה כלום בדין, אח"כ השיירא הלכה ושלח ראובן העורות שלו על הגמלים ששכר ולא ידעו האחים אם שלח העורות שלהם או לא, וכשהיו בדרך התירו הישמעאלים בעלי הגמלים קשר משאות העורות ונתערבו כלם וכשהגיעו לעיר פרקו משאותיהם בבית סוחר אחד נוצרי ונשארו שם כמה ימים. אח"כ ראובן הלך והוליך העורות מבית הנוצרי ואמר הנוצרי לראובן אפילו העורות של שמעון ולוי אתה מוליך אצלך, וכששקל ראובן העורות מצא שחסר ממשקל העורות שלו ג' ככרים וחסר עוד הששה ככרים שטענו שמעון ולוי ששלחו עם שלו, מה הדין בזה.
תשובה. כפי השאלה העורות נתערבו בדרך, ואין לפי זה לשום אחד מהם טענת בריא לומר לחבירו שלך נאבד ושלי נשאר. ואחר שהדבר בספק, ובודאי שיש לאשר במזונה עורות מעורבים עם לאשר בתונס, הילכך יחלקו לפי חשבון, וכל אחד מהם יפסיד כפי חלקו, אחר שישבע כל אחד מהם לחבירו כמה עורות היו לו.
@שו"ת הרשב"ש סימן קח
עוד שאלת. אלמנה אחת חלתה ואמרו לה העומדים לפניה מה תצוה אמרה להם יהודה שמש אותי יותר מדאי והוא היה חוטרא לידאי ויעקב הלך למדינת הים ועזב אותי על כך מעט המעט ליעקב והשאר ליהודה, יודיענו רבינו כמה יהיה זה מעט המעט שאמרה ומה הדין בזה.
תשובה. יראה לי שאין ליעקב אלא חלק מעט, שהרי בפרק המוכר את הבית אמרו פשיטא יחלוק פלוני פלגא, כלומר יטול המחצית, תנו חלק לפלוני בני בנכסי מאי, אמר רבא בר קיסנא ת"ש דתניא האומר תנו חלק לפלוני בבור סומכוס אומר אין פחות מרביע, לחבית אין פחות משמנה לקדרה אין פחות משנים עשר לטפיח אין פחות מי"ו, ע"כ לשון הלכה זו, ולא נתגלה טעם חלוקה זו לראשונים, ורבו בה הפירושים.
וכתב הריא"ף ז"ל, שמי שאמר תנו חלק לפלוני בנכסי סתם שנותנין לו הרביע, ושאותן דינין שנאמרו בחבית ובקדרה וטפיח, כיון שלא נתגלה טעמן אין דנין מהם לדין אחר, וכ"כ רשב"ם ז"ל. והרמב"ם ז"ל כתב בפי"א מהלכות זכייה, שכיב מרע שאמר יחלוק פלוני בנכסי יטול מחצה, תנו חלק לפלוני בנכסי יטול אחד מי"ו, ויש מי שהורה שנוטל רביע הנכסים. אבל ר"י והרא"ש ז"ל סוברים שאינו נוטל אלא כל שהוא. נמצא שיש ג' חלוקות בדבר, שהאומר יחלוק פלוני בנכסי יש אומרים חלק מי"ו, ויש אומרים רביע, וי"א כל שהוא, ואלו צותה ואמרה נכסי ליהודה ויטול מהם יעקב מעט המעט, היה יעקב מוציא מיהודה ועליו הראיה ולא היה נוטל אלא חלק מרנ"ו, לפי שהמעט לפי סברא הוא חלק מי"ו, ומעט המעט הוא חלק מרנ"ו, כיון שהוא מחלוקת בין הפוסקים. אבל היא אמרה יטול יעקב מעט המעט והשאר ליהודה ואין ליהודה אלא מה שמשייר יעקב ולפיכך דנין רביע. ואלו אמרה יטול מעט היינו אומרים רביע, ועתה שאמרה מעט המעט מהרביע לא יטול אלא רביע שהוא חלק מי"ו, שאם באנו לדון כסברת האומרים חלק מי"ו, לא היה נוטל אלא חלק מרנ"ו שהוא מעט מהמעט, לפי שהמעט הוא י"ו, והמעט מי"ו הם י"ו שהוא חלק מרנ"ו כמו שכתבתי, ויראה כפי הסברא שלא כונה לזה. ולפי סברת האומרים שאין לו חלק אלא כל שהוא אין למעט המעט שיעור ולפיכך אפילו אמרה יטול יהודה הכל וינתן ליעקב מעט המעט היה נוטל כל שהוא, אבל כיון שהריא"ף ז"ל והרמב"ם ז"ל סוברים שחלק המעט הוא רביע, מעט המעט הוא חלק מי"ו, כך נ"ל והשם יצילנו משגיאות.
@שו"ת הרשב"ש סימן קט
עוד שאלת. בעת מות ראובן אמר, אני מניח בתי ביד פלוני, אם אותו פלוני דינו כאפוטרופוס. וגם צוה לתת לבת הנזכרת קצת מטלטלין, ואם זאת הבת נפטרה בחיי בעלה ולו אשה אחרת וטוענת שהיא קודמת.
תשובה. אותו פלוני דינו כאפוטרופוס על הבת אם היא קטנה, וכן ראיתי בקצת תשובות, ואע"פ שלא נכתבה, הסברא כך היא מכרעת.
ולענין מה שצוה לתת לבתו, אם אין הנכסים מספיקים לכתובה של האחרונה, לא תטול הבת כלום, וזהו על פי הדין, אך אם יש תקוה בקהל שאם תמות האשה יירשו אותה קרוביה תקדום הבת מתורת ירושה לא מתורת צואת אביה.
@שו"ת הרשב"ש סימן קי
עוד שאלת. שכל חוב שאינו בעדים אם אודה בפני אומות העולם ואטעון שכבר פרעתי, שדינם נותן השבועה אל שכנגדי ויטול ממני שאם יכריחני שום אדם לבא לדין לפני גוים ואני יודע בודאי שאני חייב לו שום דבר ואם אודה בודאי שכנגדי ישבע על שקר ויטול, אם אוכל לכפור ולישבע לו על דעת המקום ועל דעתי שאיני חייב לו כלום.
תשובה. אם ישביעוהו שלא לוה ממנו כלום, אינו יכול לישבע שהרי לוה. ואע"פ שחזר ופרעו, לא מפני כך ישבע שלא לוה, אבל אם ישביעוהו שאינו חייב לו כלום, בזה יכול לישבע באמת וישר, אם הוא אמת שפרעו שאינו חייב כלום.
@שו"ת הרשב"ש סימן קיא
עוד שאלת. ראובן שיש לו חוב על שמעון ויש לו מטלטלין למכור והדין נותן לו זמן עד שימכור מטלטליו, ושמעון רוצה ליקח המטלטלין בתוספת מעט מדמיהם, אם חייב שמעון לפרוע החוב לאלתר או אם יכול לקנות סחורה וימחה בעל הסחורה על שמעון שיתן לו לסוף שלשים יום תשובה. ההמחאה אם יכולה להיות בעל כרחו של לוה היא מחלוקת בין החכמים ז"ל, שר"ת והרמ"ה והרא"ש ז"ל סוברים שיכול להמחות עליו בעל כרחו, והרמב"ן ז"ל והרשב"א ז"ל סוברים שאינו יכול להמחות עליו בעל כרחו, וכיון שהיא מחלוקת, ודבר זה אמרו בגמרא שהיא הלכתא בלא טעמא, הבו דלא להוסיף עליה, וכל מה שנוכל להקל בדבר הזה מקילין.
ולענין המשכונות ג"כ אין יכול להניח ברשות אחר כדאמרינן בפרק כל הגט כאן שנה אין השואל רשאי להשאיל ולא הנפקד רשאי להפקיד, אמנם זהו שאם נגנבו או נאבדו מרשות הנפקד השני בלא עדים, יכול לטעון בעל הפקדון או בעל המשכון, אתה נאמן אצלי בשבועה ואחר אינו נאמן, כמו שנזכר זה בפרק המפקיד, אף אם יש עדים בגנבה או באבידה, או באונס אם הוא שומר שכר, כגון המלוה על המשכון וזולתו, שכיון שיש עדים אין כאן חיוב שבועה ואינו יכול לומר לו אתה נאמן והאחר אינו נאמן, אז אין לחוש לזה כלל. ויכתוב ראובן שטר הרשאה על שמעון, וימסור לו המשכונות בעל כרחו של שמעון, ובתשלום הזמן יגבה את שלו, או ימכרם בפני עדים כדי שיפטר מן השבועה כמו שכתב הרמב"ם ז"ל בפי"ג מהלכות מלוה, אע"פ שמצריכין הגאונים ז"ל שימכור בב"ד זהו לכתחלה, ואם עבר ומכר בלא רשות בית דין כדאי הוא הרמב"ם ז"ל לסמוך עליו. זהו מה שנראה לי בזה. שלמה בן הרב ר' שמעון נ"ן בן החכם ר' צמח זלה"ה.
@שו"ת הרשב"ש סימן קיב
ברשך
צבור שכרו מלמד תינוקות ושליח צבור לשנה. וקבל קצת מהשכר, ובתוך השנה חזר בו, ולא מצאו הצבור מלמד תינוקות ולא ש"ץ ונשארו כצאן אשר אין להם רועה, ונטלטלו טלטלה גבר, ויצאו מהעיר הם ונשיהם ובניהם, כי לא די לו שלא רצה להשלים שנתו אלא שנתן עצה לקצת יחידים לברוח ולצאת מן העיר, ובסבת זה לא מצאו האחרים מי שילמד את בניהם ספר ולא תוכחות מוסר, ולא יכלו להתפלל בעשרה ולא לקרות בתורה. יצאו הנותרים ובאו אל המקום אשר ברח שם הש"ץ הזה, ושאלו שיחזור לעירם להשלים תנאם ולא תחרב הקהלה ההיא ולא ישאר בית הכנסת חרב ושומם, ושאלו ממני אם יכולין להחזירו או לא.
ודנתי להם שראוי להכריחו לשוב לעירו להשלים תנאו. חדא, שאפילו אם היה הדין נותן שלא להכריחו להשלים תנאו אם היה יחיד עם יחיד, הכא בצבור חייב להשלים תנאו דאלים כחא דצבורא שבכלל דבריהם אינם צריכים קנין, שהרי כתב הרשב"א ז"ל, שדין הצבור עם יחידיהם כדין ב"ד הגדול עם כל ישראל. ומעשים בכל יום שמקחם וממכרם אינו צריך קנין ואפילו דברים שאין קנין מועיל בהם כח צבור מקנה אותו, כמקנה דבר שלא בא לעולם שאינו כלום, ובתקנת צבור מקנים למי שלא בא לעולם, כגון בהסכמותיהם שזרע האשה יירש מכתובת אמו, אע"פ שהבעל הוא יורשה והבן לא היה בעולם בשעת קנין ולא בשעת ההסכמה, אבל כח צבור אלים כתקנת ב"ד, כענין כתובת בנין דכרין כדאמרינן בפרק יש נוחלין. וכן כתב הרא"ש ז"ל בתשובותיו.
ותו, שזה שגורם חרבן קהלה אחת, ולהחריב בית כנסת יע"א שיפול ביד גוים לחללו מקדושתו, כגון זה, אע"פ שלא היה הדין מכריחו לחזור ראוי לקנסו בדבר כזה, וכדאמר ליה רב נחמן לרבה ההוא גברא דגזל תורי וכו' וכתב בהו האי גזלנא הוא ובעינא למקנסיה. וכתב הריא"ף ז"ל עלה מהא שמוני' דקנסינן בכי האי גונא ואפילו בחוצה לארץ דהא רב נחמן בבבל הוה וקא קניס. ועוד גרסינן בפרק נגמר הדין, תניא א"ר אליעזר בן יעקב שמעתי שב"ד מכין ועונשין שלא מן התורה ולא לעבור על התורה אלא לעשות סייג לתורה. וכ"כ בפרק הגוזל קמא.
וזה כלו אפילו לא היה הדין מחייבו להשלים תנאו. שאע"פ שאמרו בפ' האומנין שפועל חוזר בו אפילו בחצי היום, ודייקינן לה בפ"ק דמציעא מקרא דכי לי בני ישראל עבדים ולא עבדים לעבדים, ה"מ במידי דליכא פסידא, אבל במידי דאיכא פסידא שוכר עליהם או מטען, כדאיתא התם במשנה ובגמרא, ואין לך פסידא גדולה מזו שילדיהם כילדי גוים ישפוקו, ואין מורה אותם דעה ואין מבין שמועה, ושיהיה סבה להחרים הקהל ולחלל בית הכנסת ובאו בו פריצים וחללוהו, אין לך פסידא גדולה מזו. ואח"כ מצאתי תשובה לאדוני אבי מורי הרשב"ץ ז"ל לר' שמואל חלאיו שמלמד תינוקות (בלבד) אינו יכול לחזיר בו, וכן מצאתי עוד בספר המצות קטן זה לשונו, השוכר מלמד אינו יכול לחזור בו, משום דהוי דבר האבד לגבי התלמיד אם יהיה בטל, כך פסק רבינו יצחק, עכ"ל.
וזהו במלמד תינוקות בלבד שהוא כפועל, אבל בשליח צבור ואפילו לא היה בו פסידא היה לו לדון ולחייבו מדין קבלן, ואינו כפועל, שהרי כשהם שוכרין ש"ץ לשנה רצונם הוא שיוציאם ידי חובתן בכל מה שצריך לכל אותה שנה, והוה כשוכר אומן לארוג בגד דהוי קבלן הוא ולא פועל, והקבלן איןיכול לחזור וכו' כדאיתא התם, זהו מה שנ"ל, והשם יצילנו משגיאות אמן. וכתב שלמה בן הרב ר' שמעון נ"ן בן החכם ר' צמח זלה"ה.
@שו"ת הרשב"ש סימן קיג
מסתגאנים, אל הותיק ר' יצחק הלוי ישמרהו אלהים.
שאלת. איש אחד הביא שני עדים בביתו ואמר להם, אני נשבעתי לישא אשה על אשתי זאת, אבל אם תעלה עמי לארץ ישראל אדור שלא אשא עליה אשה אחרת, ונדרה לו לעלות, והוא אסר שלא ישא אחרת, ואסר עליו הנאת כל אשה זולת אשתו, ועתה רוצה לישא אשה אחרת, ואמר שאין שבועה חלה על שבועה, ורצית לדעת שורת הדין בזה.
תשובה. העדים שחתמו בשטר הנדר שגגו שגגה גדולה, שמאחר שהגיד להם שהוא מושבע ועומד שישא אשה אחרת, למה הדירוהו שלא ישא אחרת קודם שישאל על נדרו הראשון, לא יפה עשו. ומה שיש לומר בזה הוא, שאם האיסור השני נעשה בשבועה, השבועה הראשונה שבועה והשניה שבועת שוא, שהרי מצוה עליו לקיים שבועתו הראשונה, דתנינן תמן בפרק שבועות שתים בתרא, שבועה (שלא אוכל) [שאוכל] דבר זה שבועה שלא אוכלנו הראשונה שבועת ביטוי והשניה שבועת שוא, אכלה עבר על שבועת שוא לא אכלה עבר על שבועת ביטוי, כלומר כמו שנשבע אדם שיעשה דבר זה או שישתה כוס זה או שלא אוכל ולא אשתה שאמרה תורה נפש כי תשבע לבטא בשפתים להרע או להיטיב והיא בהן ולאו ובלהבא ובלעבר, כלומר אוכל לא אוכל אכלתי לא אכלתי. וזו היא הנקראת שבועת בטוי. על כן זה שאמר שבועה שאוכל ככר זה היא שבועת בטוי, והשניה שאמר שלא אוכלנו היא שבועת שוא, לפי שנשבע על דבר שאינו יכול לעשותו כנשבע שלא לעשות סוכה שלא ליטול לולב שלא להניח תפילין שהוא נשבע לבטל המצוה, כן זה כיון שנשבע לאכול ככר זה מצוה עליו לקיים שבועתו, וכשנשבע שלא יאכלנו נשבע לבטל את המצוה, ולפיכך לוקה משום שבועת שוא, וזהו אם אכלה, ואם לא אכלה עובר אף על שבועת בטוי, וכן מתפרש בגמרא, וכן כתב הרמב"ם ז"ל בפ"ה מהלכות שבועות. ולפי זה אם נשא עובר משום שבועת שוא בלבד מחמת שבועתו השניה, ואם לא נשאה ועובר משום שבועת שוא ואף משום שבועת ביטוי. ולפיכך טוב לו שישא אשה אחרת וילקה אחת ולא שלא ישא אחרת וילקה שתים. וכך היא בירושלמי בהלכות הריא"ף ז"ל, כיצד עושין אומרים לו שיאכלנה מוטב שיעבור על שבועת שוא ולא על שבועת שוא ושבועת בטוי, ומה שאמר שאין שבועה חלה על שבועה, אינו מענין זה, שאין שבועה חלה על שבועה הוא, כשישבע אדם שלא יאכל ככר זה ונשבע עוד פעם אחרת שלא יאכלנו ואכלו, אינו חייב אלא אחת, ואם ישאל על הראשונה חלה השנייה ואסור לאכול עד שישאל פעם אחרת, וכן מתפרש הם בפ"ב ממסכת נדרים בגמרא.
וזה כלו הוא אם האיסור השני נעשה בשבועה, אבל אם נעשה בלשון נדר, צריך לעיין אם נעשה הנדר כהלכתו, כלומר אם תלה הנדר בדבר אחר, שכל נדר שידור האדם צריך להתפיסו בדבר שיש בו ממש שיאמר ככר זה עלי קרבן או הרי הוא עלי כקרבן, וכן הנאת דבורי עם פלוני כקרבן או הנאת תשמיש פלונית אסורה עלי כקרבן, שזה הוא איסר הכתוב בתורה, כדאיתא בפ"ב דנדרים, אבל אם אמר הרי היא אסורה עלי, אין זה איסר הכתוב בתורה, אלא שהרא"ש ז"ל החמיר בדבר, ואמר שאין להקל כיון שהורגלו לידור בו, וכי הוא כמו ידות נדרים שהם כנדרים. ומעתה יש לומר שאם האיש הזה נדר כראוי, הוי כנודר שלא לעשות סוכה ושלא לאכול מצה שנדרו נדר שהנדרים חלים על דבר מצוה כדבר רשות, מה שאין כן בשבועות, כמו ששנינו בפרק ואלו מותרין, חומר בנדרים מבשבועות כיצד אמר קונם סוכה שאיני עושה לולב שאיני נוטל וכו' בנדרים אסור בשבועות מותר שאין נשבעין לעבור על המצות. אבל בזה ג"כ לוקה הוא על שבועתו, שלא אמרנו שנדרו נדר אלא במצות עשה דבבטולה אינו חייב מן התורה מלקות, אבל בשבועה שחייב על ביטולה אם ביטל שבועתו ולא נשא לוקה, ואם בטל נדרו וקיים שבועתו לוקה, שכל מי שעובר על נדרו לוקה, וטוב לו שישאל על אחד מהם.
והקרוב הוא שישאל על השבועה, מפני שהנדר נדר אותו לאשתו כדי שתעלה עמו לא"י, וזו טובה היא שלא יצטרך לבא עמה לב"ד ועביד איניש דזבין זוניה. וכל שנשבע או נדר לחבירו מפני טובה שעשה עמו חבירו, אינו יכול לישאל אלא ברשותו, כדאמר ליה רחמנא למשה במדין נדרת לך במדין ואתשיל לך על נדרך, וכן הוא הסכמת הרבה מהגדולים ז"ל, וכל שכן בזמן הזה שהדרכים בחזקת סכנה, ואינו יכול להכריחה מן הדין, והיא קבלה עליה לעלות על מנת שידור לה, הילכך אינו נשאל אלא ברצונה. אבל אם הנדר נעשה שלא כהוגן, כמו שביארתי לך, מוטב שישאל על נדרו, שאין צריך בזה דעת אשתו, כגון שאין הנדר נדר מן התורה. ולענין אם הוא נאמן בשבועתו, הדבר ברור שהוא נאמן שאדם נאמן על עצמו כמאה איש, וכ"כ הרשב"א ז"ל בתשובותיו.
@שו"ת הרשב"ש סימן קיד
עוד שאלת. ראובן נשא אשה, וכתב לבנה שאם תמות בחייו וישאר בנה אחריה יתן לו י' זהובים, ומתה האם ונשאר הבן, והבעל לא היה בעיר והאכילוהו והשקוהו מנכסי הבעל, ואח"כ מת הבן וקברוהו מנכסי הבעל. ועתה יורשי הבן תובעים מבעל אמו מה שחסר מעשרה זהובים אחר הוצאת התכריכין, והוא טוען בזה טענות לפטור עצמו, מה הדין בזה.
תשובה. כל אותן טענות שטען הבעל לא ראיתי בהם ממש, ולפיכך לא רציתי לכותבם שלא להאריך המכתב. אמנם מה שראוי לומר בזה הוא, שהנדון הזה צריך לעיין בו משמנה דרכים.
האחד, אם הבן הזה היה גדול בשעת כתיבת השטר או קטן, ואם היה גדול, אם היה שלם בדעתו בשעת כתיבת השטר או נכפה, לפי שהידוע מעניני זה הבן שהיה נכפה. שאם היה קטן אין לו יד, וכן הוא בפ"ק דמציעא ובפרק הנזקין. וכן אם היה שוטה אין לו יד כדאיתא בפרק חרש ובפרק הנזקין, וכן כתב הרמב"ם ז"ל בפ"ד מהלכות זכייה ומתנה. ולענין שוטה אמרינן בפרק ראוהו ב"ד, מי שהוא עתים חלים עתים שוטה, בשעה שהוא חלים הרי הוא כפקח לכל דבריו ובשעה שהוא שוטה הרי הוא כשוטה לכל דבריו, וכתבה הרמב"ם ז"ל בפי"ט מהלכות מכירה, וכתב ז"ל שהנכפים כדין השוטים.
ואין השוטה קונה אלא במזכה לו על ידי אחר בן דעת, כמו שאמר להם כתבו ותנו ליד פלוני הפקח שיזכה לפלוני הקטן או השוטה, או שאמר לעדים וקנו ממני וזכו לפלוני, אבל בסתם לא זכו לו העדים, דאע"ג דאמר אביי בפ"ק דמציעא עדיו בחתומיו זכין לו, רבא פליג עליה והלכתא כרבא, וכן פסק הריא"ף ז"ל שם. ואע"ג דאם אמר לעדים לזכות יכול לחזור, כמו שכתב הרמ"ה ז"ל שיכול לחזור בו כל זמן שלא הגיע השטר ליד המקבל, דבההיא שעתא שאמר להם לזכות בו לא היה השטר עדיין בעולם, ואין אדם מקנה דבר שלא בא לעולם, וכן הסכים עמו הרא"ש ז"ל והרב בעל הטורים ז"ל בנו בספר החשן בסימן רמ"ה.
ומיהו הני מילי לענין חזרת השטר שלא יכתבו הן לו, אבל לענין המתנה, כיון שאמר להם וזכו, זכה המקבל, אלא א"כ אמר להם על מנת שתכתבו לו את השטר שיכול לחזור בין בשטר בין במתנה, וכדאמר רבא בר יצחק אמר רב שני שטרות הם, אמר זכו בשדה זו לפלוני וכתבו לו את השטר חוזר בשטר ואינו חוזר בשדה, על מנת שתכתבו לו את השטר חוזר בזה ובזה, כדאיתא בפ"ק דקדושין ובפרק הספינה. ואע"פ שהריא"ף ז"ל כתב בתשובותיו וכן ר"ח ז"ל והרמב"ם ז"ל בפ"ט מהלכות זכיה, שאפילו בשטר שיש בו קנין יכול לחזור במתנתו, הרבה גאונים ז"ל והרמב"ן ז"ל והרשב"א ז"ל והר"ן ז"ל סוברים, שאם היא מתנה בקנין אע"פ שלא הגיע השטר ליד המקבל אין הנותן יכול לחזור, וכן הסכים אדוני אבי הרשב"ץ ז"ל.
ואם יש כפירות ביניהם, היורשים אומרים פקח היה, והנותן אומר נכפה היה או מבולבל בדעתו, ואין ראיה לא לזה ולא לזה, העמד ממון בחזקתו, וכדאמרינן בפ"ק דכתובות וביבמות פרק ד' אחין דבר שטיא זבן נכסי אתו בתריה ואמרי כשהוא שוטה זבין ואתו בתריה ואמרי כשהוא חלים זבין, אמר רב אשי אוקי תרי בהדי תרי ואוקי ממונא בחזקת בר שטיא, וכלל גדול בדין המוציא מחבירו עליו הראיה, ולא יתחייב לתת עד שיביאו היורשים ראיה שבשעת כתיבה היה שלם בדעתו.
והדרך השני הוא, שאפילו היה גדול או היה חלים, או אפילו קטן או שוטה וזכה לו על ידי אחר, צריך לעיין בשטר המתנה אם כתוב בו שנתן לו המתנה הזו מעכשיו ולאחר שתמות אמו, שאם אין בה מעכשיו אינה כלום שאינה אלא הבטחה, ואמרינן בפרק השותפין שנדרו, ההוא גברא דהוה שמיה בריה כפיה דכתנא אסרינהו לנכסיה עליה אמרי ליה אי הוי בר ברך צורבא מרבנן אמר להו ליקני הדין הוה בר בריה צורבא מרבנן לקנייה אמרי פומבדיתאי קני על מנת לקנות הוא ולא קני, ורב נחמן אמר קני על מנת לקנות קני דהא סודרא קני על מנת להקנות הוא וקני, אמר רב אשי ומאן לימא לן דאי תפיס ליה לא מתפיס ועוד סודרא קני על מנת להקנות הוא מהשתא הוא והני נכסי לאימת קני כי הוי בר בריה צורבא מרבנן לכי הוי הדר סודרא למריה, והרא"ש ז"ל פסק שם דאי לא אמר מעכשיו לא קנה, וכן נראה שהיא סברת הרשב"א ז"ל שם, אלא שאמר שהרמב"ם ז"ל אינו מצריך בה מעכשו, ואע"פ שדברי הרמב"ם ז"ל שכתב בפ"ז מהלכות נדרים יכולים להתפרש כדאמר מעכשו, כיון שהרשב"א ז"ל פשיטא ליה שדברי הרמב"ם ז"ל הם אפילו בלא מעכשו לא נתפרסם במעכשיו. אבל מכל מקום לא מפני כך נאמר כן בכל ענין, אלא כמו זה שהקנה לבנו עתה שיזכה לבן בנו כשיהיה ת"ח, שהרי זה הבן זכה מעכשיו ובן הבן לאחר שיהיה ת"ח, אבל זה הבן אם לא זכה מעכשו אף בן הבן לא זכה, א"כ מעכשו אנו צריכין, שהרי האומר לחבירו קנה פרה זו לאחר ל' יום לא קנה אם היתה עומדת באגם ביום ל', כדאיתא בפרק האלמנה שנפלו לה נכסים. ואלו כתב בשטר זה שאמו של הבן תזכה לבנה כשיגדיל היה דומה לדברי הרמב"ם ז"ל, ואף בזו הרא"ש ז"ל מצריך מעכשיו, הילכך אם לא כתב לו מעכשו אינו כלום.
והדרך השלישי הוא, שאפילו היתה במעכשו ובזכות, צריך לעיין אם היא טמירתא או לא. דמתנתא טמירתא אינה כלום, כדאיתא בפרק חזקת, ואע"פ שכתב זה וכתבו בכל לשון של זכות, וכ"כ רבינו יהוסף הלוי ז"ל והרמב"ן ז"ל בחדושיו והרא"ש ז"ל, והאומר מהני כבר דחו רבינו. ואפילו לסברת הריא"ף ז"ל שכתבו משמו שכל שהמתנה היא מיד אין צריך בה שתהיה גלויה, במתנה זו ואם כתב בה מעכשיו אינה אלא מעכשו ולאחר מיתת האם ולא קנה שום גוף עדיין, שאינו קרקע שנתן לו שנאמר גופא מהשתא ופירי לאחר מיתה כדאיתא בפ"ק דמציעא.
והדרך הרביעי הוא, שאפילו היו כל הדרכים האלו בה והיתה גלויה ומפורסמת, צריך עיון אם היו אותן מטלטלין שהקנה לו מצויין בעת המתנה או לא, שאם לא היו מצויין בעת המתנה לא קנה, ואפילו באו לידו לאחר המתנה משום דהוי כמקנה דבר שלא בא לעולם, וכל המקנה דבר שלא בא לעולם לא קנה, כדאיתא בדוכתי טובא בגמרא, והא דכתבינן בשטרות דקניתי ודאקנה, כבר אמרו דוקא בשעבודא הוא דמקני, אבל בענין אחר לא. וכן מטלטלין אלו שלא היו לו בשעת ההקנאה אע"פ שאח"כ קנאם הנותן לא זכה בהם המקבל. וכן כתב הריא"ף ז"ל בתשובה, ובעל העיטור במאמר קנין בשם הגאון, והרמב"ם ז"ל בפרק כ"ד מהלכות מכירה.
והדרך החמישי הוא, שאפילו היו כל הדרכים האלו בה, והיו מצויין בעת הכתיבה, צריך עיון אם הם מעות או שאר מטלטלין. שאם הוי מטלטלין והיו מצויים נקנים הם בקנין סודר, וכן מוכח בפ"ק דמציעא ובשלהי חולין. וכן כתב הרמב"ם ז"ל בפ"ה מהלכות מכירה זה לשונו, הקרקעות והעבדים והבהמה ושאר כל המטלטלין כל אחד מהם נקנה בחליפין והוא הנקרא קנין וכו'. והא דאמרינן בפ"ק דקדושין דבעינן אגב וקני היינו כשלא הקנם לו בקנין סודר, אבל כל שהקנם לו בקנין סודר קנה. אבל אם הם מעות אפילו היו מצויין לא קנה אותם בקנין סודר אלא באגב, וכן היא בפרק הזהב ובפרק הספינה ובפרק מרובה, והכי נמי מוכח בפ"ק דקדושין דצריך להקנותם לו באגב. וכן כתב הרמב"ם ז"ל בפ"ו מהלכות הנזכרות זה לשונו, המטבע אין לו דרך שיזכה בו מי שאינו ברשותו אלא על גבי קרקע כגון שיקנה קרקע ועל גבה המעות או שישכור את מקום המעות, וכיון שזכה בקרקע בכסף או בשטר או בחזקה או בקנין זכה במעות והוא שיהיו אותן המעות קיימין כגון שיהיו מופקדין במקום אחד. ואותה ששנינו בפרק מי שמת אם ילדה אשתי זכר יטול מנה אוקמוה בשכיב מרע, משום דדברי שכיב מרע ככתובים וכמסורים דמו, אבל בבריא בעי אגב.
והדרך הששי הוא, שאפילו כל הדרכים האלו בה והם מטלטלין, או במעות והיו מצויין בעת המתנה והקנם באגב, צריך עיון אם הוא בלשון הקנאה ממש או בלשון אתן ואחזיר, שכל שהוא בלשון או אתן או אחזיר הוא קנין דברים, וקנין דברים אינו כלום, כדאיתא בפ"ק דכתובות. והריא"ף ז"ל והרמב"ן והרמ"ה ז"ל כלם מסכימים שכל שהוא בלשון אתן אינו כלום, אלא שהרא"ש ז"ל כתב בשותפין שאמר אחד אבנה אינו קנין דברים. אבל בנדון כזה כלם מסכימים לדעת אחת דאומר כשתמות פלונית אתן לבנה כך וכך שהוא קנין דברים ולא קנה.
והדרך השביעי הוא, שאפילו משום מחוסר אמנה אין בו, שלא אמרו דהוי מחוסר אמנה בנודר לתת ואינו מקיים אלא במתנה מועטת, (אבל במתנה מרובה כזו ולפי ערך הנותן, אין בה מחוסר אמנה, אפילו היתה מועטת ולא אמר אלא לו אבל ליורשי אין בה ממום מחוסר אמנה אפילו במתנה מועטת). ואפילו הניח היורשים לא מחייבי, דכל שאמר לו דוקא לו אבל לא ליורשיו כמו שהארכתי בזה בתשובה למעלה בסימן ט"ו, אלא א"כ הוא דבר שחיובו מן הדין דבין לו בין ליורשיו חייב, וכ"כ הרשב"א ז"ל בתשובה, ואין צריך לפנים.
והדרך השמיני הוא, שאם כתב בלשון חוב ושעבוד כגון שכתב מחמת שאני מתחייב לתת לפלוני כך וכך כשתמות אמו, חייב לשלם, וכן היא בפרק הנושא האומר מנה אני חייב לך בשטר חייב, וכ"כ הרמב"ם ז"ל בפי"ז מהלכות מכירה. ולפי שלא ביררת שאלתך מתחלה הוצרכתי להאריך בכל זה. והנה מהשמנה דרכים, בשבעה אתה פטור ובדרך אחד אתה חייב, והסימן בדרך אחד יצאו אליך ובשבעה דרכים ינוסו לפניך.
והעולה מזה הוא, שאם היה שוטה או קטן בעת המתנה אינו כלום, ואם יש כפירות ביניהם, על היורשים להביא ראיה. ואם זכה לו על ידי אחר זכה, אבל צריך שיהיה בה מעכשיו, ואם אין בה מעכשו אינה כלום, וזה כלו אם הוא קרקע, אבל אם הם מטלטלין צריך כל הדרכים האלו, וצריך שיהיו המטלטלין מצויין והקנם לו בקנין סודר. ואם הם מעות, אפילו כל הדרכים האלו בה אינם מועילים, אלא אם הקנם לו באגב ויהיו מצויין אצלו בעת ההקנאה. ואפילו כל הדרכים האלו בה, אם לא כתב בלשון הקנאה, אלא בלשון אתן או אחזיר, אינו כלום, ואפילו מחוסר אמנה אין בה אם היא מתנה מרובה והוא בחיים, ואם מת ואפילו מועטת, ואפילו היורשים עניים אינו חייב לתת להם כלום. הילכך אם המתנה היא מועטת, אותן שהושיטו יד בנכסי הנותן להוציא על המקבל מזונות ותכריכין חייבין לשלם, דלא אמרינן דניחא ליה לאיניש לקיומי מצוה כזו, כדאיתא בפ"ק דמציעא גבי מצא ספרים לא יקרא בהם, שאין לו עליו בזה חיוב אלא כאחד מישראל בלבד. ואם כתב בלשון חיוב חייב לשלם אפילו ליורשיו, שכבר נתחייב לו מן הדין, ויורשיו יורשין זכותו. אח"כ קבלתי שאלתך השנית וראיתי נסח השטר ואין בו מעכשו והם מעות, וא"כ הוא אין עליך שום חיוב והשולח יד בנכסיך חייב לשלם.
@שו"ת הרשב"ש סימן קטו
עוד שאלת. אלמנה אחת עד שלא גבתה כתובתה בב"ד מקרקעות שהניח בעלה, נתנה במתנה לבנותיה קרקע אחד מאותן קרקעות, ולא כתבה להם שטר מתנה אלא בדבר שפתים לבד, וגם מסרה מודעא קודם המתנה, אם מתנה זו קיימת או לא. גם האלמנה הנזכרת יש לה בנות קטנות ורוצה להעלותם עמה לארץ ישראל, וקרובי הבנות הם מעכבים, אם נאמר בזה הבת אצל אמה לעולם או לא.
תשובה. אין לבנות שום זכות בקרקע הזה כפי נוסח השאלה הזאת משלשה טעמים. האחד, לפי שהאשה עדיין לא גבתה קרקע זה בכתובתה, ואין לה עליו אלא שעבוד כתובתה, ואלו רצו היורשים לסלקה במעות מסלקין, ואיך תתן מה שאינו שלה, והשעבוד שיש לה עליו אינה מקנה אותו לאחרים אלא במעמד שלשתן, כדאיתא בפ"ק דגיטין ובבא בתרא בפרק מי שמת, או שתקנה השטר בכתיבה ומסירה, כדאיתא בפרק הספינה, ותאמר לו קנה אותו וכל שעבוד שיש בו, ובנדון הזה לא היה בו שום דבר מזה כפי הבא בשאלתך.
והשני, שאפילו גבתה הקרקע בכתובתה המתנה היא בטלה מחמת שלא כתבה שטר, ובפרק השולח בגיטין אמרו, תנו רבנן האומר נתתי שדה פלונית לפלוני, נתתיה לפלוני, הרי היא שלו, הרי היא שלו, אתננה לו רבי אומר קנה וחכמים אומרים לא קנה, אמר ר' וכולן בשטר. ובכאן אין שטר כמו שבא בשאלה, ואפילו קנין אין שם, והמתנה נקנית כדרך שהמכר נקנה.
והשלישי, שאפילו גבתה אותה (כתובתה) ונתנה אותה בשטר, הכל בטל כיון שמסרה מודעא, ואפילו לא היה עליה שום אונס, דבמתנה אין צריך שידעו העדים שנמסרה המודעא בפניהם שהיה שם אונס, כדאיתא בפרק חזקת, וכ"כ הרמב"ם ז"ל בהלכות מכירה. ומעתה אחר שאין לבנות שום זכות, כל הרוצה ליטול שלא כדין חייב נדוי.
ולענין מי שרוצה להוליך הבנות עמה ממקום למקום. אע"פ שאמרו הבת אצל אמה לעולם, כדאיתא במסכת כתובות בפרק הנושא, היינו דוקא בעיר עמה, אבל להוליכם למקום אחר, יראה שקרוביהן יכולים לעכב לפי שהשטן מקטרג בשעת הסכנה, ומיעקב אבינו הזקן נלמוד שאמר וקרהו אסון, וכי בדרך קורה אסון ולא בעיר, אלא שהשטן מקטרג בשעת הסכנה, כדאיתא במסכת שבת. ועוד, שמא ח"ו ישבום בדרך, ויצטרכו קרוביהם לפדותם. אמנם אם הבנות הם גדולות ובאו לכלל אחת עשרה שנה שאם נדרו נדריהם נבדקים, יניחום בבית אדם נאמן ימים במספר כפי ראות בני אדם המהוגנין, וישאלו את פיהן, ואם רוצות לילך אחרי אמן יעשו כרצונם. כך נראה לי.
@שו"ת הרשב"ש סימן קטז
עוד שאלת. אלמנה אחת יש לה בנות והם ערומות, כשראה אותם דודם כשהם ערומות עמד וכסה את מערומם. לאחר ימים הוצרך דוד הבנות למעות, ולוה מהאלמנה אם הבנות ששה זהובים, וכשרצתה האלמנה לתבוע לו את הלואתה, אמר לה אני כסיתי את בנותיך כשהיו ערומות, נכה מהם מה שהוצאתי על בנותיך, והשאר אפרע לך. והשיבה לו האלמנה הנזכרת, מה שהוצאת על בנות אחיך לא הוצאת אלא מדרך צדקה, ואיני חייבת לשלם לך כלום, תודיעני הדין עם מי.
תשובה. אין לו לתפוס מעות האם בשביל מה שהלביש בנותיה, לפי שאין האם חייבת לכסות בנותיה ולא לזונם, שאפילו היה מוטל עליה לזונם אין לו עליה דין ודברים, לפי שהפורע חובו של חבירו אין לו לחזור ולתבוע, כדמוכח במסכת נדרים בפרק אין בין ובסוף מסכת כתובות, וכ"כ הרמב"ם ז"ל בהלכות מלוה. ע"כ מן הדין חייב לשלם ואל יקיים בעצמו לוה רשע ולא ישלם, ואם לא רצה כופין אותו עד שישלם.
@שו"ת הרשב"ש סימן קיז
עוד שאלת. ראובן יש לו קרקע ויש בידו שטרות בגופן שלנו כדת וכהלכה, אבל בגופן שלהם אין לו, ואם ירצה למכור לגוי אינו יכול למכור עד שיסכים על ידו חבירו ושמעון, לפי שידוע לכל שהיה לו עסק בקרקע זה, ובדיננו נתברר שלא נשאר לו שום עסק בו, ובדיני האומות כחו קיים מחמת שטרות שבידו בגופן שלהם, ועתה שהוצרך ראובן למכור לגוי בקש משמעון שיסכים על ידו ולא רצה. מה הדין נותן אם נכריח שמעון עד שיסכים על ידו או לא.
תשובה. כגון זה כופין על מדת סדום, שזו מדת סדום היא זה נהנה וזה אינו חסר, זו היתה מדתם של אנשי סדום, וכן דן א"א מורנו הרב ז"ל בכיוצא בזה הלכה למעשה. וכל כפיה זו היא בשוטים אם נוכל או בחרם ונדוי. על כן, אם לא ירצה לעשות מה שב"ד אומרים, ינדוהו עד שישמע. ונדוי זה חייבין כל ישראל לנהוג בו, לפי שמנודה ע"פ הדין. ולא אמרו מנודה לעירו אינו מנודה לעיר אחרת אלא כשנדוהו לכבודם, אבל בנדוי כזה הוא מנודה לכל ישראל. וישראל ישמחו ושלום. וכתב ר' שלמה בן הרב ר' שמעון בן החכם ר' צמח זלה"ה.
@שו"ת הרשב"ש סימן קיח
בגאיה, לדיין הר' עמרם י"א בן החכם הר' בנימן עמאר נ"ע.
מה דכתיב בשטר התנאים, ר' משה בן עדה יצ"ו ואשתו תחלה, קבל על עצמו שלא יהיה לו רשות להעתיק דירתו מהעיר הזאת לעיר אחרת כל ימי היותה עמו אלא ברצונה, ואם מיאנה ללכת עמו שיהא מחוייב לתת לה גט כריתות אחר שיפרע לה כתובתה משלם, ולא יעלה לה בחשבון שום דבר מבגדיה ותכשיטיה, ואפילו אם יטעון עליה שהוא רוצה ללכת לעיר הקודש תבנה ותכונן, והיא אינה רוצה, אינה מחוייבת שתפסיד כתובתה, אלא יהיה הוא מחוייב לתת לה גט כריתות ויפרע כתובתה משלם מבלתי בגדיה ותכשיטיה.
תשובה. תנאי כזה נראה לי דלא מהני, לפי שהנכסים שהאשה מכנסת לבעלה נכתבים הם עליו בכתובה, וכשהם קיימים ומשמשין מעין מלאכתן הראשונה, כשבא לגרשה נוטלתן היא בשומא הראשונה, בהסכמת הגאונים ז"ל והריא"ף ז"ל והרמב"ם ז"ל וכל האחרונים ז"ל. א"כ זה שהתנה כשיגרש לא יכניס לה בגדיה ותכשיטיה בשומא חד מתרי קא עביד, או שהוא מקנה לה אותן בגדים שהיו שלה והוו להו כנגנבו או אבדו שחייב באחריותן, או שהוא מניחם על דינם ומחייב עצמו ליתן לה כנגדם דמים אחרים, ואין דרך שלישית. וכל אחד משני דרכים הללו לא נתקן כראוי, שאם ע"פ הדרך הראשון אין כאן הקנאה, לפי שלא כתב לה בלשון הקנאה אלא בלשון שלילה, וכל שהוא בלשון שלילה אין כאן הקנאה אלא א"כ הוא בלשון סלוק זכות, כאותה ששנינו הכותב לאשתו דין ודברים אין לי בנכסיך דאמרינן התם דמהני, דטעמא הוא משום שהנכסים ההם לא נכנסו לרשותו של בעל והוא מסלק עצמו מהם, וכן אמרו בירושלמי התם במה דברים אמורים כשלא כנס אבל כנס אין אדם מאבד זכותו בלשון הזה. וכן ההיא דאמרינן בפרק הנושא דין ודברים אין לי על שדה זו דאמרינן דמהני בשקנו מידו, היינו לענין סלוק זכות בלחוד. שהלשון הזה אינו מועיל אלא באחד משלשה דרכים. האחד, בעל שכתב לאשתו קודם שנשאה, כדאיתא בפרק הכותב. השני, בעל חוב שכתב כן לחבירו, כדאיתא בפרק הנושא. השלישי, בשותף שכתב לשותפו, כמו שיש להוכיח מפרק חזקת ובשותף מעיד לשותפו, וכ"כ הרמב"ם ז"ל שם, והרא"ש ז"ל בפרק הכותב, אבל לענין הקנאה כזו לאו כלום הוא. תדע שזה אינו מסלק עצמו מהנכסים הללו מעכשיו, אלא שקנס עצמו שאם יגרשנה שלא יכניס לה בחשבון בגדיה, שאפילו קנו ממנו על זה אלף פעמים לא מהני כלום. וקרובני לומר שזה אסמכתא הוא, שהרי הרשב"א ז"ל כתב בתשובה דכל אסמכתא היא ענין קנס שקונס אדם עצמו אם יעשה דבר פלוני או לא יעשנו.
ואם על פי הדרך השני, ג"כ אינו כלום, שאם הוא מחייב עצמו לתת לה כנגדן מעות אפילו קנו מידו אינו כלום, לפי שהוא קנין דברים וכל קנין דברים אינו כלום כדאיתא בפ"ק דבתרא. והרמב"ן ז"ל בחדושיו בפרק גט פשוט בשם תשובת הריא"ף ז"ל כתב, שכל האומר אתן לפלוני כך וכך הוי קנין דברים. ואף לדברי החולקים עליו, ואומרים שכל האומר אתן לפלוני כך וכך לא הוי קנין דברים, בנדון הזה כיון שכתב לה שתי לשונות, אחת שאמר בלשון חיוב שיפרע לה כתובתה שהוא בלשון חיוב, והאחרת שאמר בלשון שלילה ולא יעלה בכתובתה, והאחד סותר את אחר, בנדון כזה מודים שאינו כלום דתפיס לשון אחרון.
והלשון המחוור שהיה ראוי ליכתב בתנאי זה הוא, ואם מאנה ללכת עמו שעבד עצמו ונכסיו בקנין גמור מעכשו לפרוע כל כתובתה משלם מוסיף על כל בגדיה, לפי שבקנין גמור הקנם לה מעכשו ולכשיגרשנה. וכלשון הזאת נשתעבדו נכסיו והקנה לה בגדיה. מיהו כל זה הוא אלו לא קבל תנאים אלו אלא בקנין, אבל כיון שקבלם בשבועה ובחרם חייב הוא לקיים תנאו מכח שבועתו וקבלתו. והארכתי להראות פנים בזה להגדיל ולהאדיר וכדי להתלמד מהם במקום אחר, ועוד כדי לעשות סניף מהם למה שאני עתיד לכתוב בס"ד.
ומה שצריך לברר בזה הוא בשתי טענות שטען הבעל לפנינו. האחת, שאפילו יתחייב לשלם נדרו שלא קבל אלא הנכסים שהיו לה בשעת נשואין, אבל בגדים שעשה הוא לה משלו, או שקנאתם ממעשה ידיה לא הקנם לה.
והשנית, שטען שהוא לא קבל אלא אם ירצה להעתיקה והיא אינה רוצה אבל אם שנאה ורוצה לשלחה לא קבל. הנה הטענה הראשונה נראית נכונה, לפי שלשון השטר מוכיח בדבריו שלא כתב לה שלא יטול ממנה בגדיה, אלא כך כתב לה שלא יעלה לה בחשבון וכו'. וההעלאה בחשבון אינו אלא על הבגדים שהכניסה לו בחשבון, ואם על הבגדים שיקנה לה אח"כ היה לו לומר ותטול כל בגדיה ויפרע לה כל כתובתה משלם, וחשבון מאן דכר שמיה ושמנה לה וזכה החשבון אלא על בגדיה שהכניסה לה בחשבון, ועוד שהם דברים שלא באו לעולם, ואין אדם מקנה דבר שלא בא לעולם, כדאיתא בדוכתי טובא בגמרא, וכן פסקו כל הפוסקים ז"ל והרמב"ם ז"ל מכללם. ואעפ"י שקבל עליו בחרם, הבו דלא להוסיף עלה, שהרי אף המצויין בשעת הנשואין מדינא דלא קניא כלל, אלא מחמת השבועה והחרם שחייב לקיימם, ואנו באים להוסיף עליו אף דברים שלא באו לעולם, כלהו טצדקי שאנחנו יכולים למצוא להעמיד על הדין ולפטרו מעונש החרם והשבועה עבדינן, וכל שכן שלשון השטר יכול להתברר כמו שכתבתי.
ולענין הטענה השנית נראית ג"כ נכונה, ולשון השטר מוכיח כן, שלא קבל אלא כשרוצה להעתיקה והיא אינה רוצה, שאז יתחייב לגרש ולפרוע ולא יכניס בחשבון, והנה הפרעון לא תלה אותו אלא בחיוב הגרושין, אבל כל שאין שם חיוב הגרושין אין שם חיוב פרעון, וכל שיגרש מרצונו שלא בחיוב לא יתחייב לתת כ"א כפי הדין בלבד לא כפי השבועה, לפי שאינו מושבע ועומד על דבר זה, וזה מתברר כפי לשון השטר, ואפילו היה אפשר לספק בלשון השטר, או שלא היה מתברר כך, וטען הוא שכך היתה כונתו, נאמן הוא, שהרי כשאתה בא לחייבו אינך מחייבו מחמת הדין אלא מחמת השבועה והחרם, ואדם נאמן על עצמו כמאה איש, וכן כתב הרשב"א ז"ל בתשובה.
וראיה לדבר, מה ששנינו בפ"ב דנדרים, נדר בחרם ואמר לא נדרתי אלא בחרמו של ים, בקרבן ואמר לא נדרתי אלא בקרבנות מלכים, אמר הרי עצמי קרבן ואמר לא נדרתי אלא בעצם שהנחתי לי להיות נודר בו, קונם אשתי נהנית לי ואמר לא נדרתי אלא מאשתי הראשונה שגרשתי, כולן אין נשאלין לחכם ואם נשאלו עונשין אותם ומחמירין עליהם דברי ר' מאיר, וחכמים אומרים פותחין להן פתח ממקום אחר ומלמדין אותן שלא ינהגו קלות ראש בנדרים. ופירש רב יהודה בגמרא דהא דקתני אין נשאלין לחכם רוצה לומר דאין צריכין שאלה לחכם, אלא מותרין בלא שום שאלה, כדאיתא בתלמיד חכם, אבל בעם הארץ עונשין אותו וכו'. ובנדון הזה אפילו בעם הארץ אין מחמירין עליו, לפי שלא החמירו אלא בנודר בדבר שמשמעותו שהוא אוסר עצמו בו והוא מפורש בענין שאינו נדר כלל, כנודר בחרם שמשמעותו שהוא חרם ממש והוא מפרשו שהוא חרמו של ים שאין כאן נדר כלל, ואם באנו להקל עליו בעם הארץ ינהג קלות ראש בנדרים, ולפיכך אמר ר' מאיר שמחמירין עליו וחכמים אומרים שיפתחו לו פתח ממקום אחר. אבל בנדון הזה שאין שם לשון שמשמעו שתי לשונות אחת לחומרא ואחת לקולא, אין צריך לא פתח ולא עונש, והרי הוא נאמן לומר לא נדרתי אלא כשארצה להעתיקה ואתחייב לגרש, אבל כשאני רוצה לגרשה מרצוני מחמת שנאה או מחמת טענה שאינה יולדת נאמן הוא, כך נראה לי, והשם יצילנו משגיאות.
@שו"ת הרשב"ש סימן קיט
עוד שאלת. צבור שהחרימו לזמן ובתוך הזמן רצו להתירו אם רשאים בכך או לא, וכתבת כי מחלוקת היא בין רש"י ז"ל ואחרים אם יכולים להתירו או לא.
תשובה. המחלוקת אינה אלא אם אחר עבור הזמן צריך היתר או לא, שקצת אומרים שאפילו אחר הזמן צריך היתר, ורוצים להוכיח אותה מההיא דבפ"ק דנדרים דכל דבר שנאסר במנין צריך מנין אחר להתירו, מדאמר ליה רחמנא למשה לך אמור להם שובו לכם לאהליכם, אלמא בלא היתר לא היו יכולין לשוב לאהליהם. ובעלי התוספות כתבו בשם רש"י ז"ל שאין מכאן ראיה, שלפי שלא קבע להם הב"ה זמן לפיכך הוצרכו להיתר, אבל קבע זמן, בתשלום הזמן אין צריך היתר דלא גרע מנודר לזמן שבעבור הזמן אין צריך היתר כדאיתא בפרק קונם יין, ולא הצריכו התם שאלה לחכם אלא באומר היום גזרה אטו אומר יום אחר, וכן כתב הרמב"ם ז"ל בפ"י מהלכות נדרים, אבל בשאר זמנים אין צריך שאלה בתשלום הזמן. ודעת הרשב"א ז"ל בתשובה כדעת רש"י ז"ל. אבל אם החרם הוא לזמן ורוצים להתירו בתוך הזמן בזה לא דבר רש"י ז"ל כלל ולא ראינו מי שמנע זה. אבל הרשב"א ז"ל כתב בתשובה שיכולין להתירו כההיא דאמרינן בעלמא כל הנודרת על דעת בעלה היא נודרת, וכן דעת הקהל מתחלה להתירו כל זמן שירצו, אלא א"כ התנו שלא להתירו, ע"כ דבריו ז"ל, ומכאן אתה למד שיכולין היו להתירו, ויצאו דברינו בהיתר.
@שו"ת הרשב"ש סימן קכ
עוד שאלת. בודק שבדק בהמה ואמר טריפה והלך לביתו, ובא אחר ובדקה ולא מצא שם סירכא, אם היא אסורה או לאו.
תשובה. עד אחד נאמן הוא באיסורין, כדאיתא בפ"ק דגיטין ובפרק הניזקין ובפרק האשה רבה ובפרק האומר בקדושין ובכריתות בפרק אמר לו, ולמדו זה מדכתיב ושחט בן הבקר וזבחת מבקרך, וכן בירושלמי במסכת כלאים אמרו שאם אי אתה אומר כן אין לך מתאכסן אצל חבירו, וכן פרש"י ז"ל בפרק האשה רבה. ויש אומרים מדכתיב וספרה לה לעצמה, אלמא עד אחד נאמן בכל איסורין ק"ו מאשה, כן כתב הרמב"ן ז"ל בחדושיו בפ"ק דחולין, וכתב מזה בפ"ק דגיטין. וכן האריך הרשב"א ז"ל בחדושיו בפ' האשה, וכתב הרא"ש ז"ל בפרק הניזקין שאם להתיר הוא נאמן כ"ש לאסור, וכן כתב אדוני אבי מורנו הרשב"ץ ז"ל בהלכות בדיקה שלו שהוא ספר יבין שמועה. ומיהו דוקא בלא הכחשה אבל בהכחשה אינו נאמן.
ובנדון הזה, אלו אמר הבודק שלא כסדרן היתה, ואחר מכחישו ואומר כסדרן היתה, היינו מעמידין בהמה על חזקתה ונשחטה בחזקת היתר עומדת, וכן כתב אדוני אבי מורנו הרשב"ץ ז"ל בתשובה לחכם ר' מיימון נגאר נ"ע ובהלכות בדיקה שלו. אבל כיון שהבודק אמר טרפה ושהסרכא היתה לשומן הלב והריאה היתה לשומן הלב והריאה היתה בגוף הבהמה והכניס אחר את ידו ולא מצא סרכא, אין כאן הכחשה, שזה האחרון לא היה יודע בשעת בדיקת הראשון אם היתה שם סרכא או לא, ומה שהכניס אח"כ את ידו ולא מצאה אנו אומרים שמא עם סלוק ידו נחתכה הסרכא, דומה למה שאמרו בפ"ק דנידה גבי קופה שנשתמשו בה טהרות בזוית זו ונמצא בה שרץ בזוית אחרת אימא עם סלוק ידו נפל, ובפרק תינוקת נמי אמרו לו לר' יהודה אלמלא ידיה בעיניה כל בין השמשות יפה אתה אומר עכשו שמא עם סלוק ידיה ראתה. אלמא כל היכא דאית לן למיתלי שמא עם סלוק ידיה אירע דבר המתיר או דבר האוסר תלינן.
ואע"פ שלמדו ממה שכתבו בשם מר בר יעקב ז"ל להגביה הסרכא ואם באותה הגבהה נחתכה כשרה, ובנדון הזה ג"כ כשהוציא זה ידו נתנענעה הבהמה ונחתכה הסרכא, אין להכשירה מפני כך, שאחר שהבודק הראשון עשה מה שראוי לעשות ולא נחתכה ואסרה, שוב אין לו להכשירה מטעם זה. שאם כן, בא ונאמר שזה הראשון הגביהה ולא נפסקה נביא אחר להגביהה, ואם לא נפסקה נביא אחר אין לדבר סוף, וכשם שאין אתה מצריך לה מאה ולא אלף ולא רבותיים כך אין אתה מצריך לה שנים אלא שכיון שהוציא הראשון ידו אחר שעשה מה שראוי לעשות ואסרה אין למעבד טצדקי להתירה. כך נראה לי.
@שו"ת הרשב"ש סימן קכא
עוד שאלת. ראובן גרש אשתו וטען עליה שנטלה משלו מטלטלין, והיא טענה שלא היו דברים מעולם, והשביעה, ועתה טוען כי יש לו עדים שהם ברשותה, ורוצה להחרים על כל מי שיודע לו עדות שיבא ויעיד.
תשובה. אע"פ שנשבעה אם באו עדים נוטל הוא את שלו, דאמרינן בפרק הגוזל קמא, אמר רב הונא אמר רב מנה לי בידך והלה אומר אין [לך] בידי כלום ונשבע ואחר כך באו עדים פטור שנאמר ולקח בעליו ולא ישלם כיון שקבלו בעלים שבועה אין מקבלים ממון. ואמרינן התם דאמר ליה רמי בר חמא לרב נחמן מכדי דרב לא סבירא לך משכוני נפשך אדרב למה לך, אמר ליה לפרושי דרב בעלמא, והא רב קרא קאמר ודוקא לכל הנשבעין שבתורה נשבעין ולא משלמין הוא דאתא, שנאמר ולקח בעליו ולא ישלם מי שעליו לשלם הוא נשבע. ופסקי רבוותא הלכתא כרב נחמן, וכן פסק הריא"ף ז"ל והרמב"ם ז"ל.
ומיהו לענין הטלת החרם שיבואו ויעידו, יש לעיין איך יטילו חרם זה, שאם יאמרו כל מי שיעיד שראה מטלטלי פלוני ביד פלונית גרושתו, ואחזוקי אינשי כגנבי לא מחזקינן כדאיתא בפרק הנשבעין. והגאונים ז"ל חששו לדבר כזה, כמו שנמצא בתשובה לרבינו האיי ז"ל שכתב בה זה לשונו, והוו יודעים שאין אנו ואבותינו רגילין ליתן רשות לכל מי שיבא ויאמר כתבו לי פתקא ותנו לי רשות להחרים בצבור אלא אנחנו אומרים לו אם אתה תובע אדם ידוע הרי הדין ביניכם ואם לאו מסור אתה בביתך דין על גוזליך נקלל אותם ברצונך, אבל יתומים שבאו בטענה הם או אפוטרופוס שלהם ואמרו אין אנו יודעים אצל מי יש למורישנו כלום כותבין לו פתקא דלוטא, ע"כ, וכתובה היא בספר העיטור במאמר נאמנות.
אבל יראה שבנדון הזה יכול הוא להשביע העדים ולהחרים על כל מי שרואה נכסיו ומטלטליו ביד אחר שיבא ויעיד, ולא יזכיר מי שראה נכסיו ביד פלוני או פלונית, כי זה יהיה בושת וכלמה לנתבע שיחזיקו אותו ב"ד כגנב, אבל בסתם כמו שכתבתי אין בדבר בית מיחוש, וכן כתוב בספר החשן בסימן ט"ז ובשם הרא"ש ז"ל שאדם יכול להחרים שכל מי שיודע לו זכות בשטר או בעדים שיראנו לדיין, ואם אין בידה כלום אינה נזוקת בכלום, ואם יש בידה כלום חייבת היא להחזיר וראויה ליסורים על שנשבעת באיסור.
מיהו אם קודם שהשביעה אמר לבעל יש לך עדים, והוא סתם טענותיו ואמר שאין לו עדים והשביעה, אע"פ שבאו עדים אח"כ אינו סותר את הדין, כדאיתא במסכת סנהדרין בפרק דיני ממונות. וצריך להחמיץ הדין בזה.
@שו"ת הרשב"ש סימן קכב
עוד שאלת. ראובן כתב שטר לאשתו בשעת נשואיה ובטל בו כל קדושין שקדש לאשה אחרת זולתה, גם כתוב בשטר ההוא שאסר עליו תשמיש פלונית זקוקתו, וגם כתוב בשטר הנזכר שקבל עליו להאכיל ולהשקות לחורגו בן האשה הנזכרת, מה הדין בעניינים אלו.
תשובה. התנאי בשעת הנשואין לבטל הקדושין שקדש לאשה אחרת זולתה אינו כלום, שאין התנאי אלא קודם למעשה, וזה שורש אחד משרשי משפטי התנאים. וכל אלו הדברים הנכתבים בשטר ההוא הם מרבים הבל ואוי לעינים שכך רואות ולאזנים שכך שומעות, וגם לאסור עליו תשמיש פלונית זקוקתו אינו צריך לכך, ויכול הוא שיאסרנה עליו בפירוש כשאר נשים, לפי שעדיין לא נשתעבד לה בעונתה, וכשאמרו הדברים לאסור הנאת תשמיש הוא באשתו שהוא משועבד לה מן התורה ואין לו לבטל זכותה כשאומר קונם שאם את נהנית לי, אבל כשאומר הנאת תשמישך עלי אסור כיון שאסר הנאתה עליו אין מאכילין לו לאדם דבר האסור לו, וכן מתברר במסכת נדרים ובמסכת כתובות. ואם התנאי הוא שקדושי שניה לא יהיו כלום, אין קדושי שניה מתבטלין בתנאי כזה.
ובשטר התנאי לזון את הבן רוצה לומר לחורגו בן אשתו, אינו מחוייב לזונו לפי קבלתו, לפי שלא כתב שקבל לזון ולפרנס אלא להאכילו ולהשקותו, שבמשמע להאכילו הוא שיתן מזונות לתוך פיו כדאמרינן וגזרו להאכילו בשתי ידיו, ובחולין אוכל מחמת מאכיל צריך נטילת ידים, והמאכיל הוא הנותן מזון לתוך פיו, ויש במשמע להאכיל ג"כ שיקנה לו מזונות ויכניס לו, כדאמרינן בקדושין גבי כבוד אב ואם מאכיל ומשקה, וקמבעיא להו משל מי משל בן או משל אב, ואי מאכיל הוא משל מאכיל לא אצטריך למבעי הכי. ואע"ג דאפשר נמי דמשתמע שיאכלנו משלו, כיון דמשמע הכי ומשמע הכי יד בעל השטר על התחתונה כדאיתא בפרק גט פשוט. ואם כתב להאכילו משלו היה חייב, אבל צריך שישעבד עצמו ונכסיו לזה, כנ"ל.
@שו"ת הרשב"ש סימן קכג
מענין בן בודינאר עם בן בובש שכתב בן בודינאר שטר הרשאה ונתן רשות למחול ולפשר, וטען עתה מחמת שהיה בן בובש חוץ לעיר עשה כך וכי מסר מודעא בפני ערכאותיהם.
דבר זה כיון שהוא ברור שהיה במקום שלא יוכל לתבוע את חובו, אם הרשה לשלוחו לעשות פשרה ומחילה יכול לחזור, לפי שכל מתנה שנעשית באונס הניכר בטלה היא אעפ"י שלא מסר מודעא, וכן כתב אדוני זקיני הרב ר' יונה בר' אברהם ז"ל, וכן כתב בעל החשן ז"ל, וכל מחילה מתנה היא, וכ"כ הרמב"ם ז"ל. וכ"ש שאם מסר מודעא שהדבר יותר ברור. ואע"ג שהמודעא היא בערכאותיהם כשרה היא, ואף לסברת הפוסל שטר מודעא העולה בערכאותיהם, בנדון הזה מכשיר, כיון שיש היכר בקצת האונס. ע"כ נ"ל שמה שעשה השליח שנטל מקצת החוב ומחל השאר, אע"פ שהרשהו המלוה על כך אינו כלום.
@שו"ת הרשב"ש סימן קכד
עוד שאלת. ראובן שיש לו חוב בשטר על שמעון ויש לו שנשלם זמן החוב יותר מחמשה ועשרים שנים, ועתה בא ראובן לתבוע חובו משמעון, ושמעון מודה שלא פרע כלום מהחוב הנזכר, אבל אמר שיש לו משכון, וראובן כפר במשכון ואמר שאין בידו כלום, ולא המתין זמן זה על שמעון אלא מפני שהיה שמעון עני, ועכשו שהשיגה ידו של שמעון הוא תובע את חובו ממנו, מה הדין נותן בזה.
תשובה. החוב נגבה אפילו לאחר כמה שנים וכל שכן אם הוא בשטר, שלא אמרו דבעי הזכרה לאחר הכ"ה שנה אלא בכתובה, ובתוספת אצלינו בגמרא, ואפסיקא הלכתא דתוספת כעקר, ואף בזו פסקו רבוותא ז"ל דדוקא תוספת, אבל נדוניא חוב הוא. ואף בכתובה ותוספת לא אמרו אלא כשאין שטר כתובה יוצא מתחת ידה. וכתבו רבוותא ז"ל דחוב ישן אע"פ שבא המלוה לתכלית העוני גובה אותו, אבל הצריכו בזה עיון ובדיקה. ובנדון הזה אין צריך עיון ובדיקה, שהרי הלוה היה עני והמלוה עשיר, ועוד שהרי הוא מודה שהחוב הוא בידו עדיין אלא שמסר לו משכון, הילכך ישבע המלוה ויטול.
@שו"ת הרשב"ש סימן קכה
עוד שאלת. הנשבע לזמן קצוב וקיים שבועתו עד שנשלם הזמן אשר קבע, אם צריך אחר כך שאלה לחכם על שבועתו אשר נשבע או לא. ועוד הנשבע שלא יכנס לבה"כ אם הוא כנשבע לבטל את המצוה ולוקה ונכנס או אינו כנשבע לבטל את המצוה וחייב לקיים שבועתו.
תשובה. הנשבע לזמן קצוב, כשיגיע הזמן אין צריך שאלה לחכם, אלא א"כ אמר יום זה לעכב צריך שאלה לחכם כדאיתא בפרק קונם יין, ובתוך הזמן יכול הוא לישאל. והנשבע שלא יכנס לב"ה אינו נשבע לבטל את המצוה, חדא שאינה מצוה דאורייתא, ותו הרי יכול הוא להתפלל בשעה שהצבור מתפללים כדאיתא בברכות.
@שו"ת הרשב"ש סימן קכו
עוד שאלת. ספר תורה שיריעה אחת מיריעותיו מדף אחת, דבק אותה הסופר בדבוק טוב עם שני דפין אחרים, עד שלא ניכר אותו הדיבוק אלא למי שמעיין ביותר עיון דק, מהו אם נניחנו על חזקתו והוא כשר, או צריך להפריד אותו דיבוק ולתפור אותו בגידין כמו שהוא חיוב ס"ת, או צריך להחליף אותה ולעשות יריעה בת שלש דפין.
תשובה. הסופר הזה בשתים טעה. האחת, שדבקו בדבק ולא תפרו בגידין, דאע"ג דהוי פלוגתא בפרק אלו הן הגולין, דגרסינן התם, ספר שתפרו בחוטי פשתן פליגי בה ר' יהודה ור' נחמיה חד אמר כשר וחד אמר פסול למ"ד פסול דכתיב למען תהיה תורת ה' בפיך ואיתקש כל התורה כלה לתפילין מה תפילין הלכה למשה מסיני לתופרן בגידין אף כל לתופרן בגידין, ואידך כי איתקש למותר בפיך להלכותיו ולא איתקש. כלומר למותר בפיך היינו לענין עורות, שאין כותבין אלא על עור בהמה טהורה, כדאיתא בפ"ב דשבת ובפרק שמונה שרצים, והלכותיו היינו תפירתו. אפילו הכי הא אמרינן בפ"ב דמגלה אמר ר' חלבו אמר רב חמא בר גוריא אמר רב מגלה נקראת ספר ונקראת אגרת, נקראת ספר שאם תפרה בחוטי פשתן פסולה, ונקראת אגרת שאם הטיל בה ג' חוטי גידין כשרה. ואין לבעל הדין לחלוק ולומר דוקא חוטי פשתן אבל לדבקה בדבק כשרה, דהא תנן בפ"ק דמגלה אין בין ספרים לתפילין ומזוזות אלא שהספרים נכתבין בכל לשון וכו'. ואמרינן עלה בגמרא הא לענין לתפרן בגידין ולטמא את הידים זה וזה שוים, אלמא כשם שתפילין אם לא תפרן בגידין פסולין כדאיתא בפ"ב דשבת, אף ספרים אם לא תפרם בגידים פסולים, שאע"פ שלא תפרן בחוטי פשתן, וחוטי פשתן לאו דוקא אלא אפילו בדבק פסול דתפירת גידין חובה היא בספרים כשם שהיא חובה בתפילין. וכן כתבו המפרשים במסכת מכות בפרק ואלו הן הגולין. וכך הם דברי הר"מ ז"ל בפ"ט מהלכות ס"ת זה לשונו, כשתופרין היריעות אין תופרין אותן אלא בגידין של בהמה או חיה טהורה ואפילו מנבלות וטרפות שלהן כדרך שתופרין התפילין, ודבר זה הלכה למשה מסיני, ולפיכך אם תפרן שלא בגידין או בגידי בהמה טמאה פסול עד שיתירה ויחזור ויתפור כהלכה, עכ"ל. והא דאמרינן במסכת סופרים ואיתא נמי בירושלמי דמגלה כתבו הריא"ף ז"ל בהלכותיו סוף הלכות ס"ת דובקים בדבק וטולין במטלית, כתוב בספר התרומה דזה מיירי בספר תורה שנקרע הדף מעצמו ודובקו מבחוץ במטלית אבל לדבק שתי יריעות כאחת בדבקם לא, והרבה להאריך להביא ראיה לזה.
והטעות השנית יש בו שתי טעיות, לפי שעשה שתי יריעות כל אחת פחות משלשה דפין שהאחת היא משתי דפין והאחרת מדף אחד. ובפרק הקומץ רבה אמרינן עושה אדם יריעה מבת ג' דפין עד ח' דפין פחות מכאן ויותר על כן לא יעשה, וכ"כ הרמב"ם ז"ל בפרק הנזכר אין עושין יריעה פחות מג' דפין, ומיהו נראה שזה דוקא למצוה הוא, וכן משמע מדברי רש"י ז"ל שכתב בפרק הקומץ עלה דההיא דאין עושין יריעה וכו' שכתב זה לשונו, שחבור היריעות יפין בה כשאין בה יותר מדאי, הילכך לא יעשה יריעות קצרות שלא יהיו התפרים מקורבים יותר מדאי ולא ארוכות שלא להרחיקן יותר מדאי, עכ"ל. ומדקאמר שהתפרים של חבורי היריעות יפין בה וכו' נראה דמשום נוי הספר הוא ולא לעכב, וכן כתב בעל התרומה בשם ר"ת ז"ל דאינו לעכב. וכן נראה מדברי הרמב"ם ז"ל שלא כתב בזה פסול כשם שכתב באם לא תפרו בגידין, וכן נראה מלשון ספר יורה דעה, ואף לישנא דגמרא הכי משמע דאמר פחות מכאן ויותר על כן לא יעשה ולא קאמר ואם יעשה פסול אלמא למצוה קאמר ולא לעכובא. הילכך יפסיקו היריעות שהן מדובקות בדבק ויתפרום בגידין וכשר הדבר.
@שו"ת הרשב"ש סימן קכז
עוד שאלת. יתומים שהניח להם אביהם ספר אחד, וטענו שאביהם פקד בשעת מיתתו שיש לו חוב על הספר ההוא כ"ה דינרים ממשקל ארבעים זוז באנקיה, ובעל המשכון טוען שסכום המעות כך הוא אבל אינם אלא ממשקל מאה זוז באונקיה.
תשובה. הספר הזה אינו מהדברים העשויים להשאיל ולהשכיר, הילכך אם יש עדים שנמסר ביד המיתנא בתורת משכון ויש עדים שהוא עתה ביד היתומים ישבע בעל המשכון שאין המעות שהלוהו אלא מהמשקל שאמר ויפרע כמו שאמר ויטול משכונו בין שיהיו היתומים קטנים או גדולים, שכל שיש עדים וראיה נוטל את שלו, כדאיתא בפרק איזהו נשך ובפרק הכותב ובפרק חזקת ובפרק כל הנשבעין, ואם אין שם עדים וראיה, אם היתומים גדולים ישבעו שכך צוה להם מורישם שהמעות היו ממשקל מ' זוז ויטלו, ואם הם קטנים יתן בעל המשכון מה שהוא מודה, והשאר יהיה מונח ביד שליש נאמן עד שיגדלו היתומים וישבעו שלא פקד להם אביהם שהספר הזה הוא פקדון בידו ושלא צוה שאינו ממושכן אלא במה שטוען בעל המשכון ויטלו השאר מיד אותו שליש, וכ"כ הרב בעל חשן משפט בסי' ע"א. ודוקא אם הספר שוה כנגד אותן מעות, ואם אין הספר שוה כל כך לא יתן בעל המשכון אלא כנגד שויו בלבד, אחרי אשר ישבע בעל המשכון שאינו חייב יותר מכן, וכ"כ ג"כ הרב בעל החשן בסימן הנזכר.
ואני אומר שאין עליו חיוב שבועה אלא חרם סתם לפי שהיא טענת שמא לפי שאין היורשים יודעים שכך הוא חייבים לאביהם, וזהו לפי מה שכתב בסימן ע"ד בשם רבינו האיי גאון ז"ל ובשם הראב"ד ז"ל שאמר לי אבא הויא טענת בריא, אבל לפי סברת הרמב"ם ז"ל שכתב בפ"א ובפ"ד מהלכות טוען שהאומר אבא אמר לי הויא טענת ספק פטור אף משבועת היסת ואין עליו אלא חרם סתם כתקנת הגאונים ז"ל.
@שו"ת הרשב"ש סימן קכח
עוד שאלת. ר' שמואל בן פנאח היה לו חצר א' ומשכן חציו ביד ר' שלמה בן ללוש, ויצא חוץ לעיר ולא שב עוד לביתו ונשארה אשתו אלמנה אלמנות חיות, ולר' שמואל הנזכר היה לו בן ושמו יהודה, ובראותו כי לא נודע מה היה לאביו חזר ומשכן חצי החצר האחר ביד ר' משה בן עזרא, אח"כ חזר יהודה הנזכר והחליף המשכונה שהיתה ביד ר' שלמה לר' אברהם בן חלאסה. ואחר ימים חלה יהודה הנזכר חליו אשר ימות בו ובא ר' אברהם ותבע חובו, חזר יהודה הנזכר ומכר החצי הנזכר לר' יוסף זמרון, וקודם שנכתב שטר המכירה קיימה האם המכירה (ונפטר הבן, וחזר הבן הנזכר ומכר החצי ליוסף וקיימה אמו שטר המכירה), ונפטר הבן והניח בן ובת, והאם תובעת מזונותיה מהחצר הנזכר לפי שהוא של בעלה ולא נתבררה מיתתו וטוענת שלא קיימה המכירה אלא מרחמנותה על בנה שלא תטרף דעתו, זהו המובן אצלי משאלתך.
תשובה. ענינים מבולבלים אני רואה בכאן. תחלה במה שהחליף הבן המשכונה שמשכן אביו בתחלה ביד ר' שלמה בן ללוש ולהחזירה ביד ר' אברהם בן חלאסה, נעשה זה שלא בשרש הלכה ולא על פי הדין, לפי שהיה לו לר' שלמה לבא לב"ד והב"ד ילינוהו בידו או ימשכנוהו ביד אחר, לפי שהבית דין יש להם רשות למכור כיון שלא היה שם, וכל שכן שלא ידענו אם חי אם מת. וכן היא הסכמת הגאונים ז"ל והרמב"ם ז"ל וכל האחרונים ז"ל. גם כן יש להם רשות למשכן כמו שכתב הרא"ש ז"ל בתשובה. או שר' שלמה ימכור שטר שעבודו לאחר ויאמר לו קנה אותו וכל שעבודא דאית ביה, כדאיתא בפרק הספינה. אבל זה הבן לא היה לו רשות לא למכור ולא למשכן כיון שלא נתבררה מיתת אביו כדאיתא בפרק המפקיד, וכן כתב הרמב"ם ז"ל. וגם זה הבן לא היה לו חזקה בחצי החצר זה לפי שאביו משכנו קודם צאתו מן העיר. על כן כל מה שעשה הבן בזה החצי עשה שלא כהוגן. גם המכירה שעשה אחר כן לר' יוסף זמרון, שלא כהוגן נעשית. ולא ראיתי שנעשה שום דבר בכל מה שנזכר על פי ההלכה ולא בשורת הדין.
ועל כן היה ראוי שהמשכונה שנתמשכנה ביד ר' אברהם ואכל פירותיה, שיחזיר כל הפירות שאכל, חדא שהב"ד לא משכנו לו, ועוד שהממשכן הראשון לא מכר לו שטר חובו, ולא כתב לו קנה אותו וכל שעבודא דאית ביה. ועוד, שאפילו כתב לו כך לא היה לו לאכול פירות אלא קודם שנשלם הזמן של הראשון אבל אחר שנשלם זמן המשכונה אסור לאכול פירות, וכן כתוב בחדושי הרמב"ן ז"ל בפרק איזהו נשך, ואם הממשכן הראשון לא היה לו לאכול כ"ש השני, דמה מכר לו הראשון לשני כל זכות שיש לו ולא עדיף מגברא דאתי מחמתיה, והכי מוכח בפ"ק דמציעא ובפרק המפקיד, והיה לנכות לר' אברהם מחובו דמי הפירות שאכל. אבל אחר שר' אברהם גבה כבר חובו והאם באה להוציא מידו, מצי אמר לה זיל אייתי ראיה דבעליך קיים ואחזיר לך פירות שאכלתי, וכן כתבו המפרשים ז"ל על כל כיוצא בזה בפרק המדיר ובפרק אלו טרפות גבי מחט שנמצאת בעובי בית הכוסות, וכלל גדול בדין כל המוציא מחבירו עליו הראיה.
והמעות שמשכן בהם ר' אברהם, אלו בראשונה נתנם לבן בתורת הלואה היה לו להפסידם, אבל כיון שלא נתנם אלא בחוב הסבא שמשכן חצי החצר ביד ר' שלמה, והבן לא היה מצווה לפרוע חוב אביו לפי שזה הבן לא נתבררה מיתת אביו, ואנחנו לא אמרנו אלא מצוה על היתומים לפרוע חובות אביהם, וזה אינו יתום. ועוד שלא אמרו מצוה על היתומים וכו' אלא כשהניח להם נכסים כדאיתא בפרק שום היתומים בערכין וכן כתבו המפרשים ז"ל בפרק הכותב. ולא דמיא לההיא קטינא דארעא דאמרינן בפרק מי שהיה נשוי, דהתם נמי כשהניח אביו מטלטלין היא, וכן פרש"י ז"ל וכן כתבו המפרשים ז"ל בפרק הכותב. ועוד, שכיון שהיא קיימה במכירת בנה, וברצונה קבלה המעות ר' אברהם, אין לה עליו טענת פירות, ואף הבנים של יהודה אין להם שום זכות על ר' אברהם ממה נפשך, דאם אמרת שהסבא מת הרי אביהם יורש וכבר מכר אביהם, ואי אמרת עדיין הוא קיים אינהו במקום אב קיימי, ואם אין לאביהם זכות כ"ש הם שאין להם זכות.
ולענין המכירה שנעשית לר' יוסף זמרון, אע"פ שנעשית שלא כהוגן ג"כ שהיה לו לעשותה בב"ד, ומכל מקום כיון שהאב קיימה שוב אין לה שום זכות, עם היות שהיא לא היה זכותה אלא במותר דמי המשכונה, לפי שזאת המכירה ג"כ נעשית מחמת המשכונה הראשונה שעשה הסבא, והוא אוכל הפירות עתה בהיתר ממה נפשך, אם הסבא מת הרי בנו יורשו והוא מכר, ואם עדיין הוא קיים האשה מוכרת למזונותיה. ואע"פ שבמכרה למזונותיה צריכה לב"ד הדיוטות כדאיתא בפרק אלו מציאות, זהו אלו מכרה היא בלא בנה, וכשיבא הבעל ויערער נדין בדבר, ע"כ אין להם שום זכות בו. ומה שטוענת שמחשש שמא תטרף דעתו של בנה עשתה, זה אינו כלום שאין זה אונס כלל, ואפילו מסרה מודעא אינה מודעא, שאם רחמה על בנה אינו אונס ומרחמנותה גמרה וסלקה או גמרה ומכרה, ולא מצינו נחת רוח אלא באשה לבעלה, ולא בכל ענין אלא בקנה מן האיש ואח"כ מן האשה, אבל קנה מן האשה וחזר וקנה מן האיש אינה יכולה לומר נחת רוח עשיתי לבעלי, וכן היא בפרק הנזיקין ובפרק חזקת, וכתבה הרמב"ם ז"ל בהלכות אישות בפרק י"ז. וגם ליורשי הבן אין להם שום זכות ממה נפשך כמו שכתבתי.
ומענין חצי החצר האחר שמשכן הבן ברשות ר' משה נ"ע. נראה אם הבן היה סומך על שלחן אביו עד יום שיצא מן העיר או לא, שאם היה סומך על שלחן אביו אין לבן חזקה בו ולא היה לו רשות לא למכור ולא למשכן והדרא ארעא והדרי פירי, לפי שהאשה הזאת יש לה מזונות בין בחיי בעלה בין לאחר מותו, ובין אם הוא הסבא חי או מת נזונת היא מנכסיו, וכלל גדול בדין כל היכא דהדרא ארעא הדרי פירי והכי איתא בפרק חזקת. אבל אם הבן הזה לא היה סומך על שלחן אביו יש לו חזקה, שמה ששנינו שהבן אין לו חזקה בנכסי אביו היינו כשהוא סומך על שולחנו אבל כשאינו סומך על שולחנו יש לו חזקה, וכן נתפרש בגמרא בפרק חזקת וכן כתב הרמב"ם ז"ל, וכיון שאלו היה הבן קיים והיה טוען קניתיה מאבי או נתנה לי במתנה ואבד שטרי הוה מהימני ליה אנן נמי טענינן ליורש שהאב נתנה לבן או מכרה לו, דקי"ל בפרק לא יחפור ובחזקת דטוענין ליורש וטוענין ללוקח וכן כתב הרמב"ם ז"ל, וא"כ אין לאם ולא ליורשי הבן שום זכות בחצי החצר האחר, כך נראה, והשם יצילנו משגיאות.
@שו"ת הרשב"ש סימן קכט
עוד שאלת. שאול בן גודאם בנו של ר' מכלוף בן גודאם הדר עכשיו אצלכם טען כי הוא הפקיד אצל יוסף בן דודו נ"ע שבעים דינרים חדשים חסר שלשה זוזים ונתן אותם בתוך המרדעת ותפר עליהם, וכי יש לו עדים בדבר בפני מי נתנם לו ובפני מי תפרם במרדעת. וזה יוסף שללוהו שוללים בדרך, ואח"כ מת קודם שהגיע לבגאיה, ובשיירה ההיא היו יהודים ואמרו שהמרדעת לא נגע אדם בה, ועכשיו טוען אחי יוסף הנזכר כי לא מצא בתוך המרדעת צרור כספו של שאול הנזכר שהיה שולח לאביו, ושאלת מה הדין בזה.
תשובה. אם שאול הנזכר יש לו עדים איך מסר צרור זה ביד יוסף הנזכר ויוסף הנזכר תפרו בתוך המרדעת ויש עדים שלא בזזו המרדעת, אין אחיו נאמן שלא מצא כלום, אלא ישלם, שאפילו לא העידו שלא נשללה המרדעת אלא שלא שמעו שנשללה היה די בזה, שאין הנפקד נאמן לומר נגנב או נאבד אלא במקום שאין שם עדים, וכמו שדרש איסי בן יהודה בסוף פרק האומנין ומת או נשבר או נשבה אין רואה שבועת י"י תהיה בין שניהם, הא יש רואה יביא ראיה ויפטר, וכן כתב הרמב"ם ז"ל בפ"ג מהלכות שלוחין ושותפין זה לשונו, כל שליח שטען שאירעו אונס פלוני והפסיד כך וכך הרי זה נשבע שבועת השומרים ויפטר ואם היה האונס במקום שאפשר להביא עליו עדים אינו נאמן ומשלם. ועוד האריך להביא המעשה הנזכר שם בגמרא בההוא גברא דאמר ליה לחבריה זבין לי ארבע מאה דני דחמרא וכו', ובסוף דבריו כתב וכן כל כיוצא בזה מהדברים שהראיה מצויה שם, וכ"כ בפ"ג מהלכות שכירות.
הילכך אם האיש אשר בכאן יביא ראיה שמסרם לו ותפרם במרדעת, ובשיירה ההיא היו עדים ולא ראו ולא שמעו שנשללה המרדעת ושפתחוה הלסטים, הרי זה חייב לשלם, לפי שהעדים שבכאן הם כאלו היה חי יוסף נ"ע והודה שמסר לו, ואחיו אשר בבגאיה הוא במקום הנפקד וטוען שנאבדו ואין טענתו טענה, לפי שהיא במקום שהיו שם עדים וכמדרשו של איסי בן יהודה וכן פסק רבה כמותו ודן על פיו הלכה למעשה, וכן כתב הריא"ף ז"ל וכן האחרונים ז"ל. ואף לסברת הרמ"ה ז"ל שאמר דדוקא במלתא דשלטא ביה עינא, אבל מלתא דלא שלטא ביה עינא כגון מאן דנקיט חפצא בידיה ואפשר דמיתרע ביה אונסא ולאו אדעתא דאיניש אפילו במקום שרבים מצויים שם משתבע ומפטר, בנדון הזה המרדעת מלתא דשלטא בה עינא היא. ואלו נתן לו צרור הכסף ולא נתנו במרדעת היה נאמן בשבועתו והיינו אנחנו טוענים ליורש טענה שהיה יכול המיתנא לטעון, אבל אם יש עדים שתפרה במרדעת אם היה הוא חי וטען שנשללה לא היה נאמן, אף יורשים אין טוענים כן. וכן מתברר בגמרא בסוף כתובות וכן כתבו המפרשים והמחברים ז"ל, וזהו הנראה בנדון הזה, והשם יצילנו משגיאות אמן. ע"כ תעמידו הדבר עד שנקבל העדיות לפי שאינן בכאן.
@שו"ת הרשב"ש סימן קל
עוד שאלת. ראובן היה נתבע מצד המלכות והיה רוצה להבריח את נכסיו, ואשתו הבריחה קצת ספרים תפורים בתוך קופה אחת לבית שמעון, והוא לא היה בבית, ולעת ערב בבואו הביתה מצא שם ספרים שאל עליהם לאנשי ביתו מה עסקן של ספרים אלו בכאן, אמרו לו פלונית אשת פלוני הביאתם, הלך ואמר לה למה הבאת לי הספרים לחייב את ראשי למלך וכל דבר לא יכחד מן המלך, אמרה לו כיון שאינך רוצה להניחם אצלך הוליכם לבית גוי פלוני, מיד הוליכם לבית הסוחר הנזכר, ועתה הסוחר הנזכר טוען שיש לו ביד האשה וביד בעלה מעות ורוצה לתפוס הספרים במעותיו, והאשה ובעלה כשראו כך רוצים לעורר מדנים על שמעון וטוענים שלא צווהו א' מהם להוליך הספרים לבית הסוחר ושהוא היה נפקד ולא היה לו להניחם ביד אחר, ושאלת שורת הדין בזה.
תשובה. אם טענת האשה ובעלה אמת ויכולה להתברר בעדים או שהוא מודה בכך, חייב שמעון לשלם כל מה שיוציא מהם הסוחר אחר שישבעו שאינם חייבים לו, שבפירוש אמרו בפרק כל הגט אין השואל רשאי להשאיל ולא הנפקד רשאי להפקיד, וכ"כ הרמב"ם ז"ל בהלכות שאלה ופקדון. וזה אפילו היה טוען הסוחר שנגנבו או שנאבדו, שאלו נגנבו מיד הנפקד הא' דמצי אמר ליה את מהימנת לי בשבועה אידך לא מהימן לי בשבועה כדאיתא בפרק המפקיד, וכתבה הרמב"ם ז"ל בהלכות שאלה ופקדון. כ"ש שהסוחר טוען שהם חייבים לו, ואלמלא שלא היו הספרים בידו היו הבעל ואשתו נאמנים בשבועתם שאינם חייבים לו כלום, כדאיתא בפרק כל הנשבעין ובפ"ק דמציעא, ועכשו שהספרים ברשותו והם דברים שאינם עשויים להשאיל ולהשכיר לזה הסוחר, לפי שהוא גוי ואינו יודע לקרות בספרי הקודש. וזה אפילו למפרש דברים העשויים להשאיל ולהשכיר שהם דברים שעשוי אדם להשאילם ולהשכירם, שהרי הם אמרו שהכל לפי ראות בני אדם ולפי המנהג, וכל שכן לדברי האומר שדברים העשויים להשאיל ולהשכיר שהם עשויים בשביל כך וכן כתב הרמב"ם ז"ל, שהוא נאמן בשבועתו שיש לו כנגדם מעות עד כדי דמיהן, כדאיתא בפרק חזקת גבי הנהו עיזי דאכלי חושלא בנהרדעא, דאמרינן התם דנאמן עד כדי דמיהן, וכתבה הרמב"ם ז"ל בהלכות טוען ונטען. וזה אפילו היה הסוחר ישראל.
ועוד שהסוחר הוא גוי, שאם אנחנו באים לדון לו בדיניהם ולומר לו בדיניהם כיון שהודית שהספרים באו לידך בתורת פקדון תחזירם, ואם יש לך אצלם ממון הבא ראיה וטול, וכך ראוי לדון בין ישראל וגוי שבאים לפנינו, שאם אנו רואים זכות בדיננו לישראל דנים להם בדיננו, ואם אנו רואים חובה בדיננו וזכות בדיניהם דנים להם כדיניהם ואומרים לו כך בדיניכם כדאיתא בפרק הגוזל ומאכיל, וכ"ש אם הסוחר אלם ולא ישמע אלינו וידו תקיפה ויטלם בחזקה, א"כ השליח הזיקהו ואומרים לו העמדת ספרים ביד תקיף ממני שלא אוכל לדון עמו, וטענה זו טענה חזקה היא והזכירוה רבוותא ז"ל בפרק המניח, דאמרינן התם מצי אמר ליה אוקמת ליה ליהודה בידא דמאן דלא יכילנא לאשתעויי דינא בהדיה. ואם הוא מאלו האנוסים או מבניהם שראוי לדון להם כדיננו דחייבים אנחנו להכריז על אבידתם דילמא נפיק מנייהו זרעא מעליא, כדאיתא בפרק אלו עוברים, אנו מחייבים אותו שבועה, ואותה שבועה כפי דעת הרמב"ם ז"ל היא כעין של תורה, וכיון שהיא כעין של תורה והוא חשוד שהרי הם חשודים לעבור על כמה עבירות של תורה ולפרוק עולם וחלול שבת כנגד כולם, וכל החשודים שכנגדם נשבעים ונוטלים, ואם ידו תקיפה ואין אנו יכולים לדון עליו כדין זה נמצא שהנפקד הראשון אבד נכסיו של זה. אבל אם הסוחר הזה קבל עליו לדון בדיני ישראל דנשבע ראובן שאינו חייב כלום לסוחר וחייב הסוחר להחזיר הספרים ובחזרת הספרים ליד ראובן נפטר שמעון.
וכל זה הוא אם לא צותהו האשה להוליכם לסוחר, אבל אם האשה צותהו להוליכם לסוחר, והידוע ממנהגים בארצות אלו שנשים מחביאים הנכסים ומוליכים אותם לבתי ישראל וגוים מפני הפחד, הרי הוא כאלו הבעל בעצמו צוה לו שיוליכם לסוחר, ויש הוכחה לזה מסוף פרק הגוזל בתרא, וכיון שברשות הבעל או האשה הוליכם עשה שליחותו, ואם אחרי כן כפר בהם הסוחר או טען שיש לו עליהם מעות אין על השליח שום חיוב, שהרי הריא"ף ז"ל כתב בתשובה שהמוסר משכונו לסרסור להלוות עליו וכפר בהם המלוה שאם אמר לו סתם חייב הסרסור לשלם, ולמדו המפרשים ז"ל מדבריו שאם אמר לו משכנם אצל פלוני פטור הסרסור מלשלם, ואף בראשונה חלק הר"ן ז"ל עליו בפרק המפקיד בחדושיו גבי כל לא ידענא פשיעותא היא, אלא שאם אמר לו למסרם לו בפני עדים והוא מסרם שלא בעדים והוא כופר בהם, או מודה בהם ואיכא ראיה אלא דליכא עדי מסירה השליח עוות, וכדאמרינן בפרק הכותב, דאי אמר ליה לא תמסרינהו לי אלא בסהדי ואזל ומסרינהו בלא סהדי חייב, והכי איתא בפ"ק דמציעא.
ומה שאמרתי עדי מסירה נראה הוא, דכל המטלטלין שהם ברשותו של אדם, ובא אחר וטען שהם שלו, וטען אותו שהם ברשותו שכן היה אבל אתה מכרתם לי אתה נתתם לי, נאמן בטענת מגו שהיה יכול לטעון ולומר אתה מסרתם בידי אבל החזרתים לך, וכל שיש עדים שמסרם יכול לטעון שלא היו דברים מעולם שלא הפקדת אצלי ומאחר קניתים. בידו בתורת פקדון ועדים שראו אותם עתה בידו אין כאן טענת מגו כלל. אבל אם יש עדים בלבד שהתובע מסרם לו בתורת פקדון יכול לטעון כבר החזרתים לך, שהמפקיד אצל חבירו בעדים אין צריך להחזיר לו בעדים כדאיתא בפרק המוכר את הבית ובשבועות בפרק כל הנשבעין. וכן כשיש לו עדים שראו אותם בידו עתה מגו שיכול לטעון לא הפקדת אצלי כלום הוא נאמן בכך שטוען שלך היו אבל אתה מכרתם לי או נתתם לי או מאחר קניתים נאמן. וכשיש עדים וראה שוב אין לו שום טענה, שאם יאמר לא הפקדת אצלי הרי יש עדים שהפקיד אצלו, ואם יטעון החזרתי לך הרי יש עדים שהם ברשותך, הילכך כל היכא דאיכא עדים וראה לא מהימן לומר קניתים או נתתם לי במתנה או שיש לי כך וכך עליך לפי שלא האמינוהו אלא מתורת מגו והכא ליכא מגו, ודינא דעדים וראה מתברר בפרק חזקת ובפרק הכותב ובפרק איזהו נשך, וזהו פירושו של עדים וראה. ואם הם טוענים כנגד השליח שלא צותהו האשה להוליכם, או שאמרה לו מסרם בעדים והוא מסרם שלא בעדים ויש להם עדים וראיה, אם יש עליו עדים או שהוא מודה בזה חייב ואם כפר ישבע ויפטר.
@שו"ת הרשב"ש סימן קלא
עוד שאלת. מי שיש לו חמץ באוצר וקודם הפסח מסר המפתח לגוי ואמר לו הרי החמץ שלך במתנה, אם הוא עובר עליו בבל יראה ובל ימצא, ואם יש הפרש בין גוי מכירו לשאינו מכירו, וכן בישראל שהרהין חמצו אצל גוי אם יש הפרש בין מכירו לשאינו מכירו.
תשובה. בתוספתא דפסחים בפ"ב שנינו, ישראל וגוי שהיו באין בספינה והיה חמץ ביד ישראל הרי זה מוכרו לנכרי ונותנו במתנה וחוזר ולוקחו ממנו אחר הפסח ובלבד שיתננו לו במתנה גמורה. וכן כתב הרמב"ם ז"ל בפ"ד מהלכות חמץ ומצה, וכן כתוב בספר אורח חיים מהטורים. על כן אם לא הערים מותר, ואם הערים הוא עובר עליו בבל יראה ובל ימצא, ואין הפרש בין מכירו לשאינו מכירו אם אין שם הערמה ניכרת.
@שו"ת הרשב"ש סימן קלב
עוד שאלת. אם יכולין להוסיף שיעור עיסה ממ"ג ביצים בעיסת הפסח או לא, ואם הוסיף אם העיסה מותרת או לא. וכן אם יכולין לערוך שיעור ד' וה' עיסות כאחת בלוחות קלקאל, ואם המדה שעושים שנהגו ללוש בה אם היא גדושה או מחוקה.
תשובה. חכמים ז"ל שיערו מ"ג ביצים וחומש ביצה יכולה האשה ללוש ואינה באה לידי חימוץ כל זמן שעוסק בה, ולכתחלה אין להוסיף על השיעור הנזכר, אבל בדיעבד כתב הרמב"ם ז"ל דשרי. ואע"פ שחכמי צרפת היו אוסרין, אדוני זקיני החסיד הרב ר' יונה בר' אברהם ז"ל והרא"ש ז"ל עלה דעתם להתיר בדיעבד כדעת הגאונים ז"ל. ונראה לי דיש כדמות ראיה ממה שאמרו בפרק כל שעה לחם עוני פרט לחלוט ואשישה, ואשישה היא אחת מששה באיפה, ואחת מששה באיפה הוא יותר מהמדה שלנו, ולא אמעיט אלא מלחם עוני ביומא קמא בלבד. ומה שעורכים שיעור ד' וה' עיסות בלוחות שקורין קלקאל בלשון ערבי, כיון שהדבר ניכר שעושים אותן בקלות אין לחוש לכך, כך נ"ל וכך נהגו אצלכם. והשיעור אינו אלא מחוק לא גדוש, ומדותיהן של חכמים כך היא, שכך אמרו בפרק הספינה אין עושין מחק לא של אבר ולא של קירויא, יראה שמדותיהן היו חקוקות וכן היא האמת, ותוספת הגדשה היא שליש כמו שאמרו בפ"ק דעירובין.
@שו"ת הרשב"ש סימן קלג
עוד שאלת. רבקה כתבה שטר מתנה ליעקב מהיום ולאחר מיתה ורוצה לחזור בה אם יכולה לחזור בה או לא, ואם אינה יכולה לחזור בה אם ינתנו הנכסים ע"י שליש או ע"י ערב כדי שלא תשנה בהם.
תשובה. יראה שמתנה זו על מטלטלין או מעות נעשין, לפיכך אם הם מטלטלין ונתנתם לו בקנין גמור מעכשו, או מעות ונתנתם לו אגב קרקע, קנה אותם בכל מקום שהם, כדמוכח בכמה דוכתי בגמרא בפ"ק דקדושין ובפרק הספינה ובפרק מרובה ובפ"ק דמציעא. אבל אם הם מעות ולא נתנתם לו באגב וקנין אינה מתנה. ואם היא באגב וקנין המתנה קיימת ואינה יכולה לחזור בה כמו שכתב הרמב"ם ז"ל בפי"ב מהלכות זכייה ומתנה, וכ"כ רש"י ז"ל והסכים עמו א"ז הרמב"ן ז"ל בחדושיו בפ"ק דמציעא.
וענין מהיום ולאחר מיתה רוצה לומר גופה מהיום ופירי לאחר מיתה כדאיתא בפרק יש נוחלין. ולפיכך גוף המעות קנוי הוא לו מעכשו, וכיון שקנוי לו מעכשיו אלא שאין לו פירות יכול הוא לומר שינתנו ביד שליש או על ידי ערב או שיקנו בהם קרקע ותאכל היא הפירות ולאחר מיתה יאכל ג"כ פירות.
@שו"ת הרשב"ש סימן קלד
עוד שאלת. רבקה ולאה היו ביניהם דברי ריבות ונתפשרו שתתן רבקה ללאה מאה זהובים וקנו ממנה כראוי ונתנה חמשים ונשארו חמשים והניחה עליהם משכון ביד שליש, אח"כ מתה לאה ורבקה אינה רוצה לתת כלום, אם יש בדברי רבקה כלום או לא, ואם אין בדבריה כלום מי יירש חמשים זהובים אלו הבעל או בנה.
תשובה. כיון שנעשית הפשרה כראוי והניחה משכון שוב אינה יכולה לחזור בה רבקה, וצריכה להשלים החמשים שנשארו עליה, ואין זה צריך לפנים. ולענין אם יירשם הבעל או הבן, כיון שהניחה עליהם משכון אינם ראויים ומוחזקים הם והבעל יורש אותם.
@שו"ת הרשב"ש סימן קלה
עוד שאלת. אשה אחת כתבה חצי נכסיה שימצאו לה אחר מותה לבתה מהיום ולאחר מיתה, ולא היו בנכסים ההם קרקע אלא מעות ומטלטלין ונתאכלו המעות ובלו המטלטלין, ומתה הבת והניחה בן, והזקנה קנתה מטלטלין אחרים והרויחה מעות אחרים ומתה הזקנה ובא בן הבת לחלוק עם היורש מכח שטר מתנה שנכתב לאמו.
תשובה. הבן הזה אין לו זכות בנכסי הזקנה מג' טעמים. האחד, מפני שכתוב בה מהיום ולאחר מיתה, ובפ"ק דמציעא אמרינן איזו היא מתנת בריא שהיא כמתנת שכיב מרע כל שכתוב בה מהיום ולאחר מיתה דלא זכי עד לאחר מיתה, וכן כתב הרמב"ם ז"ל בסוף הלכות מתנה, ובנדון הזה כבר מתה הבת קודם הזקנה ולא זכתה כלל.
והשני, מחמת שהיא לא נתנה אלא לה לא לבנה. ובפרק המוכר את הבית אמרינן דלו משמע לו ולא לבנו, וכן כתב הרמב"ם ז"ל בהלכות מעשרות בפירוש.
והשלישי, מחמת שהנכסים האחרים הלכו ואלו אחרים עמדו תחתיהם, והם דברים שלא באו לעולם כדמוכח בכמה דוכתי, וכבר האריכו בזה המפרשים ז"ל בפרק אע"פ במסכת כתובות.
@שו"ת הרשב"ש סימן קלו
יש מקומות נוהגין בפדיון בכוריהם שנותנין גביע כסף או חלי זהב לכהן בלא שום שומא ומברכין על פדיון הבן ושהחיינו ומברכין על כוס של יין ועל הדס וברכה שתקנו הגאונים ז"ל שתים מהם אבי הבן והכהן שלש, ואחר ימים מעטים מחזיר הכהן מה שנתן לו. ובמקצת מקומות ממלאים הגביע ממרקחת או מכותבות גסות כדי שלא יחזירנו ריקם.
ואני כשעמדתי על דעתי ראיתי כי כל זה חוכא וטלולא, הבל ואין בו מועיל, שהבן לפעמים אינו פדוי והברכות כלן לבטלה. לפי שהמתנה צריכה להיות מתנה גמורה, ואם לא נתנה במתנה גמורה אינה כלום. ולפעמים הכהן אסור לו לקבלם, ואם קבלם הוא עובר על דברי הקבלה שחתם ברית הלוי, ועל מה שכתוב בתורה ואת קדשי בני ישראל לא תחללו ולא תמותו, וראיתי לכתוב בזה הדברים שראוי לסמוך עליהם על יסודי ההלכה מקור מים חיים, ולא לחצוב בורות בורות נשברים אשר לא יכילו המים, ולהביט בקצת החבורים שלא נתבאר טעמם, ולעזוב יסוד ההלכה ומה שכתבו עליה גדולי המורים נ"ע.
תחלה, במה שנותנין כסף הפדיון ולבם לא נכון עמו אבל נכון בטוח שהכהן יחזירנו לו, וכן הכהן כשמקבלנו דעתו הוא להחזירו לו, אין בזה כלום ואין כאן פדיון כלל, דאמרינן בבכורות בפרק יש בכור, ר' חנינא הוה רגיל דהוה שקיל ומהדר חזייה לההוא גברא דהוה קא אזיל ואתי קמיה אמר ליה לא גמרת ויהבת מידעם ביש עבדת הילכך אין בנך פדוי. פירוש, שר' חנינא היה כהן והיה רגיל שהיה לוקח ומחזיר, ובאותה שנינו שם אם רוצה כהן ליתן לו במתנה רשאי, ואותו האיש נתן לו פדיון בנו על סמך שיחזירנו לו והיה הולך ובא לפני ר' חנינא כדי שיראנו ויחזיר לו, ור' חנינא הבין ואמר לו לא גמרת בלבך לתת ה' סלעים ולא נתתם מתנה גמורה אלא כדי שאחזירם לך ביש עבדת, כלומר דבר רע עשית שלא נתת במתנה גמורה הילכך אין בנך פדוי. וכתב בה רש"י ז"ל שתי לשונות, האחד, אם אחזירם לך אין בנך פדוי, והאחרת, אפילו לא אחזירם לך אין בנך פדוי. ונראה דהני שתי לשונות הוו לפי הגרסא, דלמאי דגורסין הילכך אין בנך פדוי משמע דאפילו אם החזירם אין בנו פדוי, ולמאי דגרסינן הילך ואין בנך פדוי דוקא כשהחזירם לו אין בנו פדוי כנ"ל. והרי הדבר ברור שכל שלא נתנם לו במתנה גמורה אלא על סמך שיחזירם לו, אין הבן פדוי ואין הפרש בין שתי הלשונות אלא דללישנא קמא אם החזירם לו אין הבן פדוי, וללישנא בתרא אפילו לא החזירם אין הבן פדוי כ"ש אם החזירם. ואדוני זקני הרמב"ן ז"ל פסק בהלכות בכורות שלו כלישנא בתרא, שכך כתב וזה לשונו, ואי נמי לא מהדר אין בנו פדוי כיון דלא גמר ויהיב וכן הלכתא, עכ"ל. והרמב"ם ז"ל בפרק י"א מהלכות בכורים כתב ז"ל, אם רצה הכהן להחזיר לו הפדיון מחזיר לו ולא יתן לו הוא ודעתו שיחזיר ואם עשה כן והחזיר לו אין בנו פדוי עד שיגמור בלבו ליתן לו מתנה גמורה ואם רצה הכהן להחזיר הרי בנו פדוי, עכ"ל. נראה מדבריו שהוא פוסק כלישנא קמא דרש"י ז"ל דדוקא אם החזירם לו אין בנו פדוי אבל אם לא החזירם בנו פדוי.
ואפילו אם נתנם לו במתנה על מנת להחזיר, דאפסיקא הלכתא בפרק קמא דקדושין דהויא מתנה, אסור לכהן לעשות כן, דגרסינן התם, אמר רבה הא לך מנה על מנת שתחזירהו לי במכר לא קנה באשה אינה מקודשת ובפדיון הבן אין בנו פדוי בתרומה יצא בנתינה אבל אסור לעשות כן מפני שנראה ככהן המסייע בבית הגרנות, ובמסקנא בכולהו הוי מתנה בר מקדושי אשה שאין אשה נקנית בחליפין, וכיון דלמסקנא פדיון הבן הוי כתרומה ותרוייהו לכהן, כי היכי דאמרינן בתרומה אסור לעשות כן מפני שנראה ככהן המסייע בבית הגרנות, הכי נמי בפדיון דאסור לעשות כן. וכך הם דברי א"ז הרמב"ן ז"ל בפסקיו זה לשונו, וכד גמר ויהיב ליה ה' סלעים על מנת להחזיר בנו פדוי דאמר רבא מתנה ע"מ להחזיר שמה מתנה ובפדיון הבן בנו פדוי ואסור לעשות כן מפני שנראה ככהן המסייע בבית הגרנות ובבית המטבחיים. והרמב"ם ז"ל לא כתב בפדיון שאם נתן לו ע"מ להחזיר שבנו פדוי, אבל בהלכות תרומות בפרק י"ב כתב, נתן תרומה לכהן ע"מ להחזירה יצא ידי נתינה ואסור לעשות כן מפני שנראה כמסייע בבית הגרנות, עכ"ל. ואחר שנפסקה שם במסכת קדושין דאף בפדיון בנו פדוי א"כ הוי דיניה כתרומה ואסור לעשות כן.
הילכך כשנותן הכסף על סמך שיחזירנו לו הכהן ולא נתנו לו במתנה ע"מ להחזיר הבן אינו פדוי, ואפילו לא החזיר לו הכהן את הכסף לדברי הרמב"ם ז"ל. ולדברי הרמב"ן ז"ל דוקא אם החזיר לו. ואם נתנו לו ע"מ להחזיר הבן פדוי אבל הכהן אסור לו לקבלו על מנת כן. וכן הנותנו לו ע"מ כן יראה שעבר ג"כ על דברי חכמים ז"ל, דהא גרסינן בפרק עד כמה, ת"ר הכהנים והלווים המסייעים בבית הרועים ובבית הגרנות ובבית המטבחיים אין נותנין להם תרומה ומעשרות בשכרן ואם עשה כן חללן ועליהם הכתוב אומר שחתם ברית הלוי אמר י"י צבאות, ואומר ואת קדשי בני ישראל לא תחללו ולא תמותו, מאי ואומר וכי תימא מיתה לא ת"ש ואת קדשי בני ישראל לא תחללו ולא תמותו.
ומה שכתב הרב בעל הטורים ז"ל בספר יורה דעה וצריך שיתנם לו במתנה גמורה ואם ירצה הכהן להחזירם לו אחר שקבלם רשאי ומיהו לא יהא רגיל להחזירם לכל כדי שלא להפסיד לשאר הכהנים שמפני כך יתנו לו הכל פדיוני בכוריהם ולא לכהנים אחרים אבל לעניים יכול להחזירם, וכ"ש מהאי טעמא לא יקבלם על מנת להחזיר ומ"מ אם עבר וקבלם ע"מ להחזיר הבן פדוי, ואינו יוצא מכלל מה שכתבתי. ומה שאמר וצריך שיתנם לו מתנה גמורה היא ההיא דר' חנינא, ומה שאמר ואם רצה כהן להחזירם היינו מתניתין דתנן אם רצה כהן ליתן לו במתנה רשאי, ומ"מ היינו דוקא אחר שנתנם לו במתנה גמורה שכוונת הנותן לתת במתנה גמורה וכוונת המקבל לקבל במתנה גמורה אלא שאח"כ רוצה להחזירם לו מחזיר, ואעפ"כ כתב שלא יהא רגיל לעשות כן וכתב דהוא מה שאמרו בגמרא שחתם ברית הלוי, ואם יתנם לעניים אין בזה משום שחתם ברית הלוי שאין הכל רוצים לתת לו אלא כשהוא מחזירו לבעלים הראשונים, אבל אם נותנו לעניים לא מפני כך יתנו לו הכל. וכתב עוד שמהאי טעמא דשחתם ברית הלוי לא יקבלם ע"מ להחזיר וזהו כדי שלא יהא ככהן המסייע בבית הגרנות שנזכר בפ"ק דקדושין, והרי הכל מבורר בדבריו ואין בו במה שיטעה אדם.
ומה שנמצא בקצת קונדריסין שאם הכהן רוצה לקבל פחות מחמשת סלעים ואפילו כוס של יין ואפילו מחלב הבן פדוי, הוא טעות גמורה. דבפ"ק דקדושין גרסינן, עגל זה לפדיון בני טלית זה לפדיון בני לא אמר כלום, עגל זה בה' סלעים לפדיון בני בנו פדוי. ומקשו עלה האי פדיון היכי דמי אי דלא שוו כל כמיניה בתמיה אלא לאו אע"ג דשוו וכיון דלא קייצי לא לעולם דלא שוו וכגון דקביל כהן עליה כי הא דרב כהנא דגברא רבא הוא ומבעי ליה סודרא מפדיון הבן אמר ליהבו לי שוה ה' סלעים דאמר רב אשי לא אמרן אלא כגון רב כהנא דגברא רבא הוא ומבעי ליה סודרא אבל כולי עלמא לא כי הא דמר בר רב אשי זבן סודרא מאמיה דרב מטובי שוה עשרה בתלת סרי, משמע מהכא דלא אמרינן דבנו פדוי אם אמר כהן לדידי שוה לי אלא אם הוא גברא רבא ודרכו להתהדר בהאי סודרא אבל אחריני לא. וכלשון הזה פירשוה בעלי החדושין בשם הרשב"א ז"ל וכגון דקבלה עליה כהן שאמר בפירוש לדידי שוה לי הכי, ובלבד שלא יערים כגון רב כהנא או כיוצא בו שאין חשודין שיעשו בו בהערמה אלא משום דצריכי סודרא ומתיקרין בו אף ממעות שלהם לפעמים, כי הא דמר בר רב אשי, והיינו דאתי ההיא דמר בר רב אשי, והטעם דכיון שהם פעמים מתיקרים בדבר ואומרים השתא דלדידהו שוה להו חשבינן כאלו נתן ה' סלעים שלמים, דהא באונאה כיוצא בזה אין כאן אונאה דהא בבעל הבית שאין עשוי למכור את כליו אין אונאה משום דאמרינן לדידהו שוה להו, והכי נמי כיון דאיהו אמר לו בפירוש ה' סלעים ואפשר דלדידהו שוה ה' סלעים וכאלו נתן לו ה' סלעים דמי וכהן נמי כמו שקבלם דמי כיוןדלדידיה שוה ליה, ומיהו צריך שלא יערים. ומיהו לאו דוקא רב כהנא אלא ה"ה כהן אחר ובלבד שלא יראה שיהא כמערים אלא שאומר כן מפני שנראה שאותו דבר חשוב ליה לדידיה ושוה לו כך ואף הוא אפשר דהשתא יתיקר באותו דבר אף ממעות שבביתו, ע"כ.
ומכלל דברים אלו נראה שצריך שלא יהא כמערים ויהא אדם נאמן ולא יהא חשוד להערים, ושהדבר הזה היה צריך לו ושאף אם לא נתן לו בפדיון הוא היה קונה אותו במעות אלו אפילו מביתו, בזה אם אמר לדידי שוה לי בנו פדוי ובזולת זה לא הוי בנו פדוי אפילו אם אמר לדידי שוה לי. וכן משמע מדברי הר"ן ז"ל שכתב, ומהא משמע דבעינן שיהא דרכו להתיקר כיוצא בו עד כדי דמים הללו הא לאו הכי לא מצי אמר לדידי שוה לי (משמע), ע"כ. והרי הדברים הללו ברורים שלא בכל דבר ולא בכל אדם אמרו שיוכל לומר לדידי שוה לי, אלא כגון טלית נאה וגברא רבה שדרכו להתהדר בו, ולהיותו כלי חמדה לא יביט בין יוקרא וזולא, ולהיותו אדם חשוב ונאמן שלא הערים, אבל כל מה שנעשה בהערמה לאו כלום הוא. ואפילו בלא הערמה אלא כל שהוא ידוע שאינו שוה כל כך והוא אין דרכו להתיקר בו אפילו אמר בפירוש לדידי שוה לי לאו כלום הוא. וכן היא בספר מצות גדול דוקא באדם גדול שצריך סודר לראשו.
ומה שתמהו על הרמב"ם ז"ל שכתב בפי"א מהלכות בכורים נתן לו כלי שאינו שוה בשוק ה' סלעים וקבלו הכהן בה' סלעים הרי בנו פדוי, ולא חלק אם דרכו להתיקר בו או לא, נראה דאין לתמוה עליו, שהוא ז"ל לא כתב נתן לו כלי שאינו שוה ה' סלעים סתם ולא כתב אלא שאינו שוה בשוק, לפי שבין מה שנמצא בשוק לבין מה שבמדבר בשומא יש הפרש. וזה הכהן שלא קבלו בסך ששוה בשוק שהוא פחות ממה ששוה בשומא, אלא שרצה בו וקבלו בשומא שהוא יותר ממה ששוה בשוק, הוה דיניה דהאי כהן כאדם חשוב בטלית נאה. ולפי שבזמן הזה ליכא אדם חשוב דיהיב במאי דשוה עשרה תלת עשר כמר בר רב אשי דיהיב בההוא סודרא, לפיכך לא כתב ההוא דינא, וכתב דינא דאיתיה בכולי עלמא שכל אדם אפשר שדבר כזה שנתן במתנה לכהן שלא ידקדק בו כל כך בין מה שימכר בשוק בפחות למה ששמין אותו בשוויו. זהו פירוש דברי רבינו ז"ל שהוא ז"ל לא יסתור מה שנזכר בגמרא בפירוש דאמר רב אשי לא אמרן אלא כגון רב כהנא דגברא רבה הוא ומבעי ליה לסודרא אבל כולי עלמא לא. והוא ז"ל סובר דוקא רב כהנא, ואינו מפרשה כדברי בעלי החדושין דלאו דוקא רב כהנא אלא ה"ה נמי כהן אחר, אלא כגון רב כהנא בלחוד, ולפיכך לא חלק אם דרכו להתיקר בו דליתיה להאי דינא השתא, וכתב מאי דדמי ליה דהיינו דאינו שוה בשוק ה' סלעים בחמש סלעים בשומא, דחד דינא הוא דשמין בדעתיה דהוא חפץ בו בשומא, כנ"ל לענ"ד.
ואחר שבגמרא נזכר דוקא כגון רב כהנא דגברא רבה ומבעי ליה לסודרא אבל כולי עלמא לא, וגדולי המורים כך כתבו, ודברי הרמב"ם ז"ל יכולים להתפרש על דרך זו שלא יהו סותרים מה שנזכר בגמרא, ולא נניח תלמוד ערוך שלנו מפני קצת סברות בקצת חבורים שלא נזכר טעמם, להקל שאפילו בכוס של יין או שימחלם לו מה שאין הדעת סובלת שתהא מחילה מועלת בזה. ואם נזכרה מחילה בזה הוא מה שכתב בעל הלכות גדולות ז"ל כגון רב כהנא דגברא רבה הוא וידע מאי מחיל, וכונתו היא באותו תוספת שהוסיף על הטלית שהיא צריכה לו שאותה תוספת מעט מה מחיל ליה וידע מאי דמחיל, אבל איניש אחרינא לא, וזו חומרא מהגאון ז"ל שאף במאי דצריך ליה צריך למחול אותו תוספת וכגון רב כהנא דגברא רבה הוא וידע דמחיל, א"כ בשאר בני אדם אף בזה לא ידעי למחול.
ועל פי דרכנו למדנו שהדבר נחלק לג' עניינים. האחד, שאם האב נתנו במתנה גמורה והכהן רצה להחזירו מעצמו בנו פדוי ואין על הכהן עון אשר חטא, וכאותה ששנינו אם רצה כהן ליתן לו במתנה רשאי לפי שהאב לא נתנו בהערמה וגם הכהן לא קבלו בע"מ להחזיר כזו שנאמר שחתם ברית הלוי ולא חלל קדשי בני ישראל, ור' טרפון ג"כ היה נוטל ומחזיר וכשהרצו הדבר לפני חכמים ז"ל אמרו קיים זה אף הלכה זו, ור' חנינא ג"כ הוה רגיל דהוה שקיל ומהדר, וליכא הכא שום דרכא דאסורא.
והשני, שאם האב נתנו במתנה גמורה אלא שדעתו כשנתנו היתה שיחזירנו לו הכהן אבל לא התנה בו בפירוש, הבן אינו פדוי ואין על הכהן ג"כ עון אשר חטא וכההיא דר' חנינא דאמר לההוא גברא לא גמרת ויהבת וכו', וכפי סברת הרמב"ם ז"ל דוקא אם החזיר לו הכסף אינו פדוי, ולסברת הרמב"ן ז"ל אפילו לא החזיר לו הכסף אינו פדוי. וכבר כתבתי במה היא מחלוקתם תלויה.
והשלישי, שאם האב נתנו במתנה ע"מ להחזיר הבן הוא פדוי אבל הכהן עובר על דברי קבלה שחתם ברית הלוי ועל דברי תורה ואת קדשי בני ישראל וגו'.
ונשאר דרך רביעי, והוא, שאם הדבר ידוע ומפורסם ונוהגין בכך שהכהן מחזיר הכסף, בזה אני אומר שהבן הוא פדוי והכהן הוא העובר, שהרי כל דבר שנותנו הנותן וכונת הנותן היא שתחזור לו מתנתו וכונת המקבל להחזיר המתנה סתמא הוי כאלו התנה עליו בפירוש שתחזירהו לי, וכענין שכתבו המפרשים ז"ל בלולב דמכשרינן ביה מתנה ע"מ להחזיר דאם נתנו לו סתם במתנה ע"מ להחזיר הוא, דאומדנא דמוכח הוא אע"פ שלא פירש כן. ובכאן לא תימא אומדנא דמוכח בלחוד, אלא מלתא דפשיטא היא כיון שהורגלו בכך דמתנה עליו בפירוש הוא. וזה נראה ברור לפי דעתי.
ובענין לדידי שוה לי, דוקא במי שדרכו להתכבד בכלי זה ובלבד שלא יערים. אמנם אני אומר על זה כמו מה שאמרו במסכת נדרים בפרק השותפין ומייתי לה בגמרא בפרק יש נוחלין, מעשה בבית חורון באחד שהיה אביו מודר הנאה ממנו והיה משיא את בנו ואמר לחבירו הרי החצר והסעודה נתונין לך במתנה והם לפניך שיבא אבא ויאכל עמנו בסעודה אמר לו אם שלי הם הרי הם מוקדשים לשמים אמר לו נתתי לך את שלי ע"מ שתקדישם לשמים אמר לו לא נתתי את שלך אלא שתהא אתה ואביך אוכלים ושותים ומרצין זה לזה ויהא העון תלוי בראשו. וכן בזה אלו היה כהן פקח לא היה מחזיר לו דבר או היה נותנם לעניים ולא היה מקבלם ע"מ להחזיר שאמר לו לא נתת לי אלא כדי שתהא אתה ובנך שמחים ובנך פדוי ויהא העון תלוי בראשו. וכגון זה הוא מה שאומרים בגמרא וכי אומרים לו לאדם קום וחטא כדי שתזכה חברך. וכן בזה הכהן יעבור על דברי חכמים ז"ל שאומרים אסור לעשות כן מפני שנראה ככהן המסייע בבית הגרנות ועל דברי קבלה שאמרה שחתם ברית הלוי ועל דברי תורה שאמרה ואת קדשי בני וגו' כדי שיזכה חבירו ויהא בנו פדוי.
וה"ר יונה ז"ל כתב זה לשונו, ואין הכהן יכול ליקח ממנו כלי אחד ולומר שוה הוא לי ה' סלעים אלא א"כ איש נכבד מאד ודרך הנכבד לקחת הכלי ההוא ביוקר אע"פ שהוא אינו צריך לאותו כלי. עוד כתב, ויכול הכהן להחזיר הסלעים אחר שהגיעו לידו אם ירצה אבל צריך שיתנם במתנה גמורה לא שיהיה מתכוין שיחזירם לו הכהן, ואם התנה עם הכהן ואמר הריני נותנם לך במתנה ע"מ להחזיר בנו פדוי ואסור לעשות כן, ע"כ. זהו מה שראיתי לכתוב בזה. והשם יצילנו משגיאות קלות ונעתרות גם מזדים ונסתרות אמן אמן.
@שו"ת הרשב"ש סימן קלז
מסתגאנים, לר' חגי יצ"ו בן אלזוק י"א
שאלת. צואת שכיב מרע שכתוב בה שנתן לבנו ראובן מגורה אחת של תבואה מוסף על חלקו עם אחיו בירושתו, ובשעת חלוקה כשרצה ראובן ליטול המגורה טען אחיו שמעון שלא הניחה לו אביו אלא על תנאי אם לא יתן לו אחיו ההוצאה אבל אם יתן לו ההוצאה תהיה ביניהם, ואחד מן העדים אומר תנאי היה בדבר והאחר אומר לא היה שם תנאי, ורצית לדעת שורת הדין בזה.
תשובה. בפ"ב דכתובות נחלקו רב פפא ורב הונא בריה דרב יהושע בעד אחד אומר תנאי, דרב פפא סבר דאינו נאמן והשטר קיים ורב הונא בריה דרב יהושע סבר דנאמן, ואפסיקא הלכתא כרב הונא בריה דרב יהושע, וכן כתב הרמב"ם ז"ל בהלכות עדות בפ"ג. אבל אין הדברים אמורים אלא בשאין אנו מכירין עדותו של עד ואין אנו מקיימין את השטר אלא מפיו, אבל אם יש עדים על כתב ידו או שכתב ידו יצא ממקום אחר מקויים אינו נאמן, לפי שהעדים החתומים על השטר נעשו כמי שנחקרה עדותם בב"ד כדאיתא בפ"ב דכתובות ובפ"ק דגיטין. וכן כתב הרמב"ם ז"ל בפרק הנזכר זה לשונו, וכל עד שנחקרה עדותו בב"ד וכו' וכן אינו יכול להוסיף בעדותו תנאי, כללו של דבר כל דברים שיאמר העד אחר שנחקרה עדותו שיבא מכללו בטול העדות או תוספת תנאי בה אין שומעין לו.
ואע"פ שהרא"ש ז"ל חלק על הרמב"ם ז"ל שכתב שאין יכול להוסיף תנאי וכתב ז"ל דבתנאי שומעין לו כדאיתא בספר החשן בסי' כ"ט, דברי הר"מ ז"ל נראין יותר שבכתב ידו יוצא ממקום אחר מקויים אינו נאמן. וכ"כ א"ז הרמב"ן ז"ל בחדושיו בפרק איזהו נשך גבי הא דאמרינן התם שטרי חוב המוקדמין פסולים וכו', ואמרינן עלה בירושלמי מי מודע ר' שמעון בן לקיש ז"ל עדים מודיעים, ומקשו התם מדאמרינן העדים החתומים על השטר נעשה כמי שנחקרה עדותם בב"ד, ותירצו דהתם כשאמרו לא חתמנו כל עקר אבל כשאמרו על זה לא חתמנו ועל זה חתמנו נאמנין, דדוקא כשאין כתב ידם יוצא ממקום אחר [נאמנין] אבל אם כתב ידם יוצא ממקום אחר אין נאמנין. על כן בנדון הזה כיון שחתימת העד האומר תנאי נכרת בעדים אינו נאמן לומר שתנאי היה שם ויתקיים השטר בב"ד ויחזיק ראובן במגורה שנתן לו אביו.
@שו"ת הרשב"ש סימן קלח
עוד שאלת. אלמנה שהיתה בכתובתה מנה ושמו לה מטלטלין בכ' וקרקע במ' ולא נמצא יותר בנכסי הבעל וכתבו לה הטרפא, ואח"כ באו היתומים ואומרים לאלמנה טלי מ' דינרים והחזירי לנו הקרקע, והיא אומרת עדיין לא נשתלמתי מכתובתי ואיך אחזיר לכם הקרקע, ורצית לדעת הדין עם מי.
תשובה. הדין עם היורשים, וכן כתב אדוני זקיני הרב ר' יונה ז"ל, וכן דעת הרא"ש ז"ל. וכן מוכח מקטינא דאביי בפרק מי שהיה נשוי, וכן משמע מתוך דברי הרמב"ם ז"ל בפי"ח מהלכות מלוה. ודוקא אם לא נשאת האלמנה, אבל אם נשאת אינה מחזרת הקרקע, דמה שאמרו שומא הדרא לעולם דוקא בשלא נשאת האשה, כדאמרינן בפרק המפקיד שמו לה ואינסיבא לא הדרה, וכן כתב הרמב"ם ז"ל בפרק כ"ב מהלכות הנזכרות.
@שו"ת הרשב"ש סימן קלט
עוד שאלת. שני אחים ירשו מאביהם שני בתים אחד גדול ואחד קטן, ודר אחד מהם בגדול שנים מרובות ונפטר לבית עולמו וחיים לרבנן ולכל ישראלשבק, ועכשיו בא האח ואומר אדור אני בגדול כדרך שדר אחי, והאלמנה אשת האח מעכבת על ידו ואומרת שכיון שדרה בו עם אחיו בעלה בחייו לא תצא ממנו.
תשובה. אילו היה האח קיים וטען אחיו שרוצה לדור בו כדרך שדר אחיו שומעין לו, כמו שכתב הרמב"ם ז"ל בפ"א מהלכות שכנים, שיראה שהוציאה מההיא דתנן בפ' גט פשוט ומייתי לה בפרק השותפין שרצו, שני אחין אחד עני ואחד עשיר והניח להם אביהם מרחץ ובית הבד עשאן לשכר השכר לאמצע עשאן לעצמו הרי העשיר אומר לעני קח לך עבדים וירחצו במרחץ קח לך זיתים ועשם בבית הבד. משמע מהכא שכל זמן שיכול האחד לעשות כדרך שעושה חבירו עושה. וזה ג"כ יכול לדור זה שנה וזה שנה והרי הוא עושה כדרך שעושה חבירו. ואע"פ שהראב"ד ז"ל השיגו, לע"ד יכולין הם להתקיים דברי הרמב"ם ז"ל כל זמן שלא תבעו גוד או אגוד כלומר קנה חלקי או אקנה חלקך, וכ"ש שהרא"ש ז"ל כתב בתשובה כדברי הרמב"ם ז"ל. והאשה הזאת במקום בעל קיימא ולא עדיפא מגברא דאתי מחמתיה. והוה ליה כמדור אלמנה שנפל שאין יורשין חייבים לבנותו כדאיתא בפרק הנושא, אבל חייבים היורשים ליתן לה מדור אחר כדאיתא בירושלמי בפרק נערה שנתפתתה, והרי הם נותנים לה הבית הקטן במקום הגדול.
והעולה מזה הוא, שהוא יכול להוציאה מהבית הגדול ותחזור לקטן וידור הוא בגדול כדרך שדר אחיו, ואחר כך ידור זה שנה וזה שנה כדרך שכתב הרמב"ם ז"ל. ואע"פ שכבר יצאה האלמנה ממנו יכולה היא לחזור לדור בו לסוף השנה, ולא דמי למדור האלמנה שנפל וחזרו ובנאוהו, דהכא המדור בעצמו נשאר קיים, ובמדור שנפל פנים חדשות באו לכאן, כדאמרינן גבי כלי בעל הבית שנקב במוציא רמון וחזר ותקנו, וגבי סנדל דכיון שנקב פרחה לה טומאה ועכשיו שנתקן הוי ככלי חדש ולא חזרה הטומאה להתנער דפנים חדשות באו לכאן, כדאיתא במסכת שבת בפרק תולין ובמסכת ערובין בפ"א, כנ"ל.
@שו"ת הרשב"ש סימן קמ
עוד שאלת. כותל של בית הכנסת שהוא גוהה אם תוכל לסתור ולבנות מדמים שנתקבצו בידך מהמתנדבים בעם שמן למאור, שאפילו אם תבנה באותן מעות, שמן אל יחסר לבית הכנסת.
תשובה. כיון שכל המתנדבים נותנים בידך על דעתך הם נודרים, וכיון שהם נודרים על דעתך יכול אתה לשנות המעות לכל מה שתרצה, דאמרינן בפ"ק דבתרא, אמר אביי מריש הוה עביד מר תרי כיסי חד לעניי עולם וחד לעניי דמתא כיון דשמעה להא דאמר שמואל לר' תחליפא בר אבדימי עביד חד ואתני, כלומר שהיה עושה כיס אחד ומתנה שאם רוצה לתת לעניי העיר ולעניי עולם לעשות כרצונו, מר נמי עביד ומתנה, כלומר שהיה גם הוא מתנה, אמר רב אשי אנא אתנויי נמי לא צריכנא כיון דכל דאתי אדעתא דידי אתי מאי דבעי עבידנא ביה. א"כ כיון שהם נתונים על דעתך יכול אתה לעשות מה שתרצה.
ועוד, שאפילו לא היו נודרים על דעתך הצבור רשאים הם לשנותם, דאמר אביי התם, מריש לא הוה יתיב מר אצפי דבגשתא בבי מדרשא כיון דשמעה להא דתניא ורשאין בני העיר לעשות מקופה תמחוי ומתמחוי קופה ולשנותן לכל מה שיצוו הילכך ישיב. א"כ הצבור רשאין בכך. ובר מן דין ומן דין לא יהא חמור שמן של ב"ה יותר מבה"כ עצמה, שאם אין בה"כ אין נר שאפילו לא היה שמן כדי להדליק יותר היה ראוי לבנות בה"כ ולא להדליק, וכ"ש שברכת בה"כ מרובה, עכ"ל.
@שו"ת הרשב"ש סימן קמא
עוד שאלת. לולב שקצצוהו גוים מהדקל ביום טוב ונטלום ישראל לצאת בו ביומו, ולעזו עליהם בני המדינה, ואתה רצית להתנצל בעדם, ומצאת סמך לדבר בדעתך ממה שמצאת בספר המנהיג הקצר זה לשונו, מצאתי במכתם מי ששכח או נאנס ולא הדליק נר ערב שבת מדליק אותו על ידי גוי בשבת, והוא הדין לכל מילי דמצוה דעבדינן על ידי גוי בשבת וכו'. ואמרת שבינות בספרים למצוא מי שיאסור ולא מצאת, ואמרו לך כי כבר אירע דבר זה בימי הקדומים ואסר להם החכם ר' אברהם נ"ע.
תשובה. יפה הורה החכם ר' אברהם נ"ע, שכל שנתלש בי"ט אסור לטלטלו, ואסור לעבור על שבות אפילו לדבר מצוה, ומשנה שלימה שנינו בפרק אחרון של ר"ה וכתובה היא בהלכות הריא"ף ז"ל, שופר של ר"ה אין מפקחין עליו את הגל ואין מעבירין [עליו] את התחום ולא עולין באילן וכו' ואין חותכין אותו לא בדבר שהוא משום שבות וכו', הרי שופר שהוא מן התורה ואעפ"כ אין מפקחין עליו את הגל וכו' הואיל ואסור משום שבות, ומה הפרש בין שופר ללולב בי"ט ראשון הכל הוא מן התורה, וכשם שאסור השבות בשופר כך אסור בלולב. ודין זה כתבו הרמב"ם ז"ל בהלכות שופר.
וכן נשאל הר' שם טוב פלקון על ערבה שקצצוה גוים בי"ט, שכתבת שבקשת ולא מצאת, שם שם הוא מבואר שהוא אסור, שהרי כתב בשם רבינו שמשון ז"ל שלולב הבא חוץ לתחום מותר לטלטלו בי"ט משום דדבר שבא בשביל ישראל זה מותר לישראל אחר, הרי שלא התיר בלולב אלא מה שהוא מותר בכל דבר אפילו שלא במקום מצוה, והוא טלטול דבר הבא מחוץ לתחום בלבד, אבל טלטול דבר הנתלש לא דינא ולא דיינא שהוא אסור, והרי הדבר הזה ברור שם כשמש.
ומה שכתב בעל המנהיג בשם בעל המכתם ז"ל אינו ענין לזה, שדבריהם הוא שהגוי עושה המעשה בשביל הישראל, והנדון שלפנינו הוא שהישראל הוא עושה השבות בעצמו. ועוד, שאותן דברים שכתב אינן מוסכמים מן האחרונים, שמה שהתירו שבות דאמירה לגוי היינו דוקא במילה לומר לגוי להביא איזמל הואיל וניתנה לדחות אצלה, אבל להביא ספר לקרות בו או להדליק הנר בשבת אסור, וכן היא הסכמת אדוני זקיני הרמב"ן ז"ל והרשב"א והרא"ש והר"ן ז"ל. ובבין השמשות הוא שהתיר א"ז הרב ר' יונה ז"ל לומר לגוי להדליק הנר לכבוד השבת, וכן כתב הרמב"ם ז"ל בפרק כ"ב מהלכות שבת שבבין השמשות אין בו איסור שבות כל שיש בו מצוה, וכן מוכח בפרק בכל מערבין, וכ"כ הרב בעל המגיד משנה ובעל הטורים ז"ל.
@שו"ת הרשב"ש סימן קמב
עוד שאלת. אשה אחת נטולה וסומא משתי עיניה היתה דרה בוהרא"ן ואין לה כל בבית כי אם כ"ה זהובים, והשיאה בתה לאיש אחד ממסתאגנים שיוליכנה ויוליך בתה למסתאגנים, ונתנה לו כל הכ"ה זהובים ולא שיירה לעצמה כלום, והוליכם למסתאגנים, ונשארה חמותו בביתו מפתו תאכל ומכוסו תשתה. אח"כ נהפך לבו לשנוא האשה והשליכה והשליך אמה, והאם טוענת שלא נתנה לו כל אשר לה אלא כסבורה שבתה תשמשנה ושחתנה יכלכל שיבתה, ועתה שהשליכה מבתו /מביתו/ יחזיר לה מה שנתנה לו ותשכור היא מי שישמשנה ותפרנס עצמה משלה.
תשובה. בפרק אע"פ ובפרק יש נוחלין ובפרק מי שמת תניא, הרי שהלך בנו למדינת הים ושמע בו שמת ועמד וכתב כל נכסיו לאחר ואח"כ בא בנו מתנתו מתנה, ר' שמעון בן מנסיא אומר אין מתנתו מתנה שאלו היה יודע שבנו קיים לא היה כותבם. ואמר ר' נחמן התם בפרק יש נוחלין הלכה כר' שמעון בן מנסיא הוא דאזלינן בתר אומדנא בנותן מתנה. וכן כתב הרמב"ם ז"ל בפרק ו' מהלכות זכיה ומתנה, לעולם אומדין דעת הנותן אם היו הדברים מראין סוף דעתו עושין על פי האומד אע"פ שלא פירש כיצד וכו' שהדברים מוכיחין שאם ידע שבנו קיים לא היה נותן כל נכסיו לפיכך אם שייר כל שהוא בין קרקע בין מטלטלין מתנתו קיימת, ע"כ.
ואע"פ שא"ז הרמב"ן ז"ל כתב בחדושיו בפרק מי שמת גבי חמשה עד שיכתבו כל נכסיהם דלא איירי אלא בשכיב מרע אבל בריא אפילו בא בנו מתנתו קיימת כיון דשביק לנפשיה ויהיב לאחריני לבניה נמי שביק, והרמ"ה ז"ל כתב דאפי' כבריא נמי איתיה, ובספר החשן בסימן רמ"ז הביא שתי הדיעות ולא הכריע. אבל בנדון הזה אני אומר שאפילו הרמב"ן ז"ל יודה, שהדברים מוכיחים שלא נתנה כל אשר לה ושתמות ברעב ויאכל הלה וחדי, דאומדן דעתא הוא שלא נתנה כל אשר לה אלא שיהיה לה כבן ויכלכל שיבתה. וכ"ש שהוציאה מעיר לעיר שהדברים מוכיחים שלשם כך התנית עליו שיוציאנה עם בתה ויפרנסנה חתנה. על כן אם נתנה לה כל אשר לה ולא נשאר לה כלום יחייבוהו הקהל יצ"ו לזון ולפרנס אותה או יתן לה כל אשר נתנה לה וינכם לה לבתה מכתובתה ותשאר כתובתה על תקנת חכמים ז"ל, וטוב הוא שיצא הדבר במשפט שלום, ושלום.
@שו"ת הרשב"ש סימן קמג
בענין המפה שהתנדבה המשומדת המופקרת לספר תורה שבמסתגאנים ולקחוה בזרוע יהודי תמזגראן, ושאלת אם היא אסורה משום אתנן זונה או אפילו לא תהיה אתנן אם מקבלים אותה מידה, ואם מותר לקבל אותה מידה אם חייבים קהל תמזגראן להחזירה.
תשובה. לענין אתנן אין שום בית מיחוש, שאתנן לא נאסר אלא למזבח והוא שנתן לה טלה באתננה אבל אם נתן לה כספים מותרים כדאיתא בפרק מרובה. א"כ זאת המפה משני טעמים אין בה משום אתנן. האחד, שהמפה בעצמה לא נתנה לה באתננה אלא מעות. והשני, אעפ"י שנתנה לה באתננה לא נאסר אתנן בקדשי בדק הבית אלא למזבח, כדמוכח במסכת תמורה בפרק כל האסורים. ולענין אם מקבלים מידה אעפ"י שאינו אתנן משום דהויא גויה שאין מקבלים מידי גויים דבר כזה, כדאיתא בפ"ק דערכין ובפ"ק דבתרא, ובענין זה כבר הורה אדוני אבי מורנו הרב כמה פעמים להיתר דחיישינן לאיבת האנוסים או המשומדים.
ואחר שהמנהג לקבל מידם קהל תמזגראן חייבים להחזירם, שהרי אפילו אם אמרה סתם אנו תולין אחר כונתה, כמו שאמרו בתוספתא הביאה הריא"ף ז"ל בפרק חזקת דהאומר תנו מאתים דינר לבית הכנסת תנו ס"ת לב"ה ינתנו לב"ה הרגיל בו, וכתבה הרמב"ם ז"ל סוף פ"ז מהלכות מתנות עניים, כ"ש זו שבארה בשביל ב"ה פלונית שאין לשנותה.
@שו"ת הרשב"ש סימן קמד
ולענין כיס של צדקה שבידך שמתנדבים הקהל ואתה נותן ממנו לאורחים. כיון שהם מתנדבים על דעתך רשאי אתה בכך, שהרי אמרו בפ"ק דבתרא רשאין בני העיר לעשות קופה תמחוי ותמחוי קופה ולשנותן לכל מה שירצו כדלעיל וכו', וע"כ אמר אביי מריש הוה עביד מר תרי כיסי חד לעניי דמתא וחד לעניי עלמא כיון דשמעיתא עביד חד ומתני, אמר רב אשי אנא נמי אתנויי לא צריכנא כיון דכל דאתי אדעתא דידי אתי מה דבעינא עבידנא ביה.
@שו"ת הרשב"ש סימן קמה
ולענין הברכות שאתה מברכם בביתך וחוזר לברכם בבית הכנסת להוציא הרבים ידי חובתן. אינך צריך, ודי לך במה שאתה מברך בצבור שלא תרבה בברכות, וכך נפל המנהג, ושלום.
@שו"ת הרשב"ש סימן קמו
בענין לולב הגזול מיום טוב שני ואילך. איפליגו ביה אמוראי דר' יוחנן משמיה דר' שמעון בן יוחאי ז"ל פוסל ושמואל סבר דמתוך שיוצא בשאול יוצא בגזול. ומדברי הריא"ף ז"ל משמע דסבירא ליה כר' יוחנן, וכן פסקו הראב"ד והרמב"ן ז"ל. ושמעתי שא"ז הרמב"ן ז"ל חבר אזהרות וסדר בהם שונא גזול ויבחר לו שאול. אבל הר"ז הלוי ז"ל ואחרים פוסקים כשמואל. ואע"ג דאמרינן בערובין בפרק מי שהוציאוהו שמואל ור' יוחנן הלכה כר' יוחנן, כיון דרב אשי מתרץ מתניתין אליביה הלכתא כוותיה. ואני כפי עניות דעתי מצאתי עוד ראיה לפסוק כשמואל, דאמרינן בפרק לולב וערבה, א"ר זירא לא ליקני איניש הושענא לינוקא ביומא טבא מאי טעמא ינוקא מקנא קני אקנויי לא מקני ואשתכח דקא נפיק בלולב שאינו שלו. משמע דוקא בי"ט ראשון הוא דאינו יוצא בלולב שאינו שלו, הא מיום שני ואילך יוצא. וכיון דרבי זירא סבירא ליה נמי כשמואל הלכתא כוותיה, כנ"ל לע"ד.
@שו"ת הרשב"ש סימן קמז
עוד שאלת. ראובן קדש בת שמעון ולאחר ימים נתקוטט עם אביה ועמד ואמר לו הרי בתך אסורה עלי כבשר חזיר, וקצת מהחכמים בעיניהם אמרו לו שהיא מותרת לו ואין בכך כלום.
תשובה. אלו התלמידים שלא שמשו כל צרכם ולא הגיעו לכלל הוראה, ומורים הם הופכים כוונת החכמים ואוחזים בידם הקליפות ומשליכין האוכל לתוך החמת, ותהי נעדרת האמת, (והדבר הזה ראוי להחמיר בו ולגעור בנובר הזה ולפתוח לו פתח ממקום אחר), וכן שנינו במסכת נדרים בפרק ואלו מותרים, וכן כתב הרמב"ם ז"ל בפ"ב מהלכות נדרים, וכל המיקל בזה לעמי הארץ הוא עובר על דברי חכמים וכל העובר על דברי חכמים חייב מיתה. וא"ז הרמב"ן ז"ל כתב בהלכות נדרים סוף פרק ואלו מותרים דמי שמורה להקל בדבר זה ואינו פותח פתח ממקום אחר משמתינן ליה. על כן יפייסו אותו להתחרט וישאל על נדרו ויתירו לו כשאר נדרים, ושלום על כל ישראל חברים.
@שו"ת הרשב"ש סימן קמח
עוד שאלת. ראובן ושמעון שותפין, והלך שמעון למדינת הים, ושלח לראובן ואמר לו שישלח לו ל' זהובים ליקח בהם פרקמטיא. וראובן שלחם לו בתוך ארנקי אחת צרורים וחתומים ביד ישמעאלי אחד, והישמעאלי שלח בהם יד ונטל מהם ב' דינרים כפי דברי שמעון שלא הגיעוהו אלא שמנה ועשרים דינרים. ושמעון קנה פרקמטיא וחזר אצל חבירו ולא הביא כל הממון בידו אבל חסר ממנו י' זהובים. ואמר לו חבירו למה לא הבאת הכל, אמר לו נתפחדתי מסכנת הדרך והנחתים ביד ישמעאלי פלוני. וראובן נתקוטט עמו ואמר ליה כשם שהבאת כך וכך זהב וכסף כך היית יכול להביא השאר, וארכו ביניהם הדברים. וכשחזר לתבוע הישמעאלי כפר הישמעאלי וחייבו ביניהם שבועה, ונשבע הגוי ונפטר, וראובן עתה טוען שאין ההפסד אלא על שמעון, ושמעון אומר שהוא לאמצע.
תשובה. אם אלו הישמעאלים, בין אותו ששלח עמו ראובן הארנקי בין אותו שהפקיד אצלו שמעון הנזכר העשרה זהובים, דרכן של ראובן ושמעון להפקיד אצלם או אצל אחד מהם, אותו שדרכם להפקיד אצלו מי שהפקיד אצלו פטור לפי שכבר האמינוהו והיה נאמן אצל שניהם, וכן היא בפרק המפקיד. ואם אין דרכם להפקיד אצלם או אצל אחד מהם, כל מי שהפקיד אצלם או אצל אחד מהם חייב לשלם, שאין הנפקד רשאי להפקיד, כדאיתא בפרק כל הגט. הילכך אם הגוי שהפקיד אצלו שמעון העשרה זהובים, אם דרך ראובן היה להפקיד אצלו ג"כ, כשהפקיד אצלו שמעון לא פשע וחייב ראובן לתת חלקו ג"כ בהפסד כדרך כל השותפין, ואם אין דרכו של ראובן להפקיד אצלו ושמעון מעצמו הפקיד אצלו, כל ההפסד עליו. וכן אם הגוי שהפקיד ראובן אצלו הארנקי היה דרך שמעון להפקיד אצלו, חייב שמעון לתת חלקו בהפסד השני זהובים כנהוג בין השותפים. ואם לא היה דרכו של שמעון להפקיד אצל הגוי הנזכר כל ההפסד של ראובן, אלא אם אמר לו שמעון שלח לי ע"י גוי, שאז פטור ראובן שסתם גוים גזלנים הם כדאיתא בפרק חזקת, ומקרא מלא הוא אשר פיהם דבר שוא וימינם ימין שקר, וכיון שאמר לו שלח לי עם גוי סתם והוא שלח לו עם זה לא העביר על דעת חבירו אלא א"כ היה גזלן מפורסם.
עוד אני אומר, שאם היה ראובן במקום שאין שם ישראל מצויין ואמר לו שלח לי סתם, אע"פ שלא אמר לו שלח לי עם גוי, וראובן שלח לו עם גוי שראובן פטור, דלא חלקנו בגוי בין נאמן לשאינו נאמן, שאין אמנה בגוי כדאיתא בפרק הזרוע אלא א"כ הוא גזלן מפורסם ג"כ.
@שו"ת הרשב"ש סימן קמט
עוד שאלת. שמצאת באורח חיים בהלכות יום כפור שאומרים תהלה לדוד ובא לציון במנחה, ובאת לאומרו ותפסו עליך קצת משכילים ואמרו שאין לאומרו אלא בנעילה והבאת להם ספר אורח חיים ואמרו טעות הוא. בחסדך האדון תאיר עינינו ותגיד לנו עם מי האמת.
תשובה. מנהגנו הוא שלא לומר אשרי ובא לציון אלא בתפלת נעילה כדי לעמוד להתפלל מתוך דברי תורה, ובמנחה אין אנו אומרים לא אשרי ולא ובא לציון לפי שכבר אנחנו עומדין להתפלל מתוך דברי תורה דהיינו קריאת הפרשה וההפטרה וקדיש. ומה שאומר בעל הטורים לומר אשרי ובא לציון במנחה ואשרי בנעילה, כדי לעמוד בנעילה מתוך דברי תורה הוא שאומר שצריך לומר אשרי, ולא סמכנו עליו בזה לפי שאין אומרים תהלה לדוד ביום אלא ג' פעמים בלבד, וכיון שאנו יכולין לעמוד מלאומרו בתפלת מנחה מפני הטעם הנזכר העתקנו תהלה לדוד וסדר קדושה לנעילה ולא יצטרך לומר תהלה לדוד ד' פעמים ביום, וכן הוא מנהג קדמוננו ונכון הוא, ע"כ, ואל תשנה מן המנהג.
@שו"ת הרשב"ש סימן קנ
עוד שאלת. ספר תורה שנקרע בחצי הדף יותר משלש שטות ולא רצית לקרות בו כי נראה לך שהוא פסול עד שיתקן, וכיצד יהיה תיקונו.
תשובה. בפרק הקומץ גרסינן, אמר רב זעירי אמר רב חננאל קרע הבא בתוך שתי שטין יתפור בתוך ג' לא יתפור, אמר לה רבה זוטי לרב אשי הכי א"ר ירמיה מדפתי משמיה דרבא הא דאמרינן בתוך שלש לא יתפור הני מילי בעתיקתא אבל חדתתא לית לן בה, ולא עתיקתא עתיקתא ממש ולא חדתתא חדתתא ממש אלא הא דלא אפיצן הא דאפיצן, והני מילי בגידין אבל בגרדין לא. ובכאן היה מעשה בספר תורה שנקרע יותר משלש שיטין, והרב ר' יצחק פרנת זלה"ה אסר לתפור לפי שהוא סובר שלא התירו דוקא אלא בשלש שיטין אבל ביותר לא, וכ"כ בתשובותיו. וא"ז מורי הרב זלה"ה אמר לו שמה שאמרו שלש לא יתפור לאו דוקא שלש אלא אפילו יותר משלש, ולא אמרו שלש להוסיף על השנים אבל ה"ה דבחדתא דיותר משלש יתפור, וחזר ה"ר יצחק ז"ל והודה לדבריו. ועדיין הוא הספר בבית הכנסת שלנו, ואנחנו קורין בו, וטלו עליו מטלית, כדאיתא בירושלמי כתבו הריא"ף ז"ל בסוף הלכות ס"ת, דובקין בדבק וטולין במטלית. ע"כ תקן הספר והזהר שלא ישתנו צורת האותיות וכשר הדבר. וכל שכן שסברת הרא"ש ז"ל נוטה לכך ואין בדבר בית מיחוש, ומעשה שעשה בכאן בפני הרבה גדולים.
@שו"ת הרשב"ש סימן קנא
עוד שאלת. שתי נשים אלמנות מאיש אחד באו לגבות כתובתן ונפלה מחלוקת ביניהם מי תגבה כתובתה ראשונה אם הראשונה או האחרונה, בחסדך האדון תכתוב לנו הדין עם מי.
תשובה. אם הניח קרקעות מי שנשאת ראשונה תגבה תחלה ומה שתניח ראשונה תגבה שנייה. ואם הם מטלטלין אין דין קדימה במטלטלין כדאיתא בפרק מי שהיה נשוי. אלא שאם כתב לה מקרקעי ואגבן מטלטלים דקניתי ודאקנה דאז חזר דין המטלטלין להיות כדין קרקע, כדאיתא בפרק חזקת, וכן כתב הרמב"ם ז"ל בהלכות מלוה ולוה.
@שו"ת הרשב"ש סימן קנב
עוד שאלת. שני תלמידים היו קוראים לפניך והתפשרו עמך בשנה כך וכך, ובחצי השנה יצאו מהמדרש ולא רצו לקרות עוד, אם תקח מהם שכירות השנה משלם או לא.
תשובה. חייבים הם לפרוע לך משלם שכר שנתך ואפילו חלה התינוק, וכן כתב רבינו יואל הלוי ז"ל בתשובה, וכ"כ בספר החשן. והרשב"א ז"ל בתשובותיו כתב כי יותר תענוג יש לך כשאתה מקרא התלמידים משאתה יושב ובטל, וכדאמרינן בפרק האומנין הני אבלושי דמחוזא כי לא עבדי חלשי, כלומר הסבלים של מחוזא כשלא היתה להם מלאכה היו באים לידי חולי מחמת הבטלה, וכ"ש מלמדי תינוקות כדכתיב פקודי י"י ישרים משמחי לב. ורבוי התלמידים שמחה הוא ללמדם, וחסידים היו מתפללים שירבה גבולם בתלמידים כדאיתא בתמורה בפרק יש בקרבנות.
@שו"ת הרשב"ש סימן קנג
עוד שאלת. יהודי אחד מבני קהלכם לקחו השר וקנסו ה' או עשרה כפולות, ולא היו בידו והוצרך ללות מאחרים, ואיש אחד הלוה לו סדינים מה ששוה העשרה כפולות עובר לכל סוחר ונתן הלוה למלוה בידו משכון עד שיחזיר העשרה כפולות, וכשבא הלוה למכור הסדינים לא מצא מי שיתן לו הסכום באשר לקח אותם ומפני הדוחק הוצרך למכרם בפחות שני כפולות, ועתה בזמן הפרעון אמר הלוה למלוה לא אתן לך אלא סדינים אחרים כמות שלך או יותר טובים מהם או אתן לך ח' כפולות כאשר מכרתם, והמלוה אומר לא אקח כ"א עשרה כפולות בעין כי הסדינים שנתתי לך בעשרה כפולות כך היו שוין או יותר כי קודם שנתתים לך הראיתים לפלוני ולפלוני ואמר שכך הם שוין וכן מכרתי חבריהם בידיעת שכיננו, והשני כתות שואלים מכבודך הדין בזה.
תשובה. כיון שהיו שוים כך בבית הסוחר אע"פ שקנה בעשרה ומכר בשמונה אין כאן בית מיחוש. וכן כתב הרמב"ם ז"ל בפ"ח מהלכות מלוה ולוה זה לשונו, היו לו פירות שאם ירצה למכרם בשוק וליקח דמיהן מיד מוכרן בעשרה ואם תבע אותן הלוקח לקנותן ויתן המעות מיד יקנה אותם בשנים עשר הרי זה מותר למוכרן בשנים עשר עד שנים עשר חדש שאפילו הביא זה מעותיו עתה בשנים עשר היה קונה אותם וכן כל כיוצא בזה, עכ"ל. וזה אפילו בדבר שהשער שלו קבוע וידוע, כל שכן בסדינים שאין השער שלהם לעולם קבוע שאפילו הוסיף מעט אין בכך כלום חשש רבית. וכן כתוב בספר יורה דעה בהלכות רבית וזה לשונו, בד"א בדבר ששומתו ידוע כמו פלפל ושעוה או כל דבר שיש לו שער ידוע אבל טלית שאין לו שער ידוע ואין שומתו ידוע יכול למכרו ביוקר בשביל המתנת המעות ובלבד שלא יאמר לו בפירוש אם תתן לי המעות מיד הרי הוא לך בי' זהובים ואם לאחר י"ב חודש בי"ב זהובים, ע"כ. וזה דוקא כשאין העלוי גדול עד שיהיה ניכר שבשביל המתנת מעותיו העלהו עליו, וכן כתב שם הרב ז"ל. ובנדון הזה כיון שכך היה שוה והם סדינים אע"פ שהעלהו מעט אין כאן חשש רבית, ואין אנחנו מביטין בכמה מכרם שהפרש גדול יש בין מכור לי או קנה ממני, ע"כ יתן לו העשרה זהובים שלו, ושלום.
@שו"ת הרשב"ש סימן קנד
עוד שאלת. כי איש אחד מקהלכם היה נשוי אשה ורצה לישא אשה אחרת ולא רצו קרובי השניה לתתה לו עד שיגרש הראשונה, והוא עמד וגרשה בישמעאלים וגט לא נתן לה וקבל על עצמו בקנס שלא יחזירנה, ואחר שהוציא הראשונה מביתו בלא גט ונשא היתומה, ועכשיו רוצה להחזיר אשתו הראשונה והשניה מעכבת על ידו, ושאלתם מה הדין בזה.
תשובה. כיון שלא גרש הראשונה בגט כשר אשתו היא, ומה שגרש בעידי ישמעאלים לא יעשה כן במקומנו וראוי לגעור במי שטוען טענה זו לעולם. ואם מצא להחזיר הראשונה לביתו יחזיר אלא שנהג מנהג רמאות בשניה ויתן הקנס שקבל עליו, ושלומכם יגדל ושלום.
@שו"ת הרשב"ש סימן קנה
עוד שאלת. ספר תורה שהיו בו ג' דפין מטושטשין ב' דפין מיריעה א' הסמוכה לה, ורצה הסופר להחליפם וחתך הג' דפין (המטושטשין והיריעות של הספר הם כלם מששה ששה דפין נשאר עתה בזה היריעה ה' דפין) ובסמוכה לה ארבעה. וכתב הסופר יריעה אחת חדשה מג' דפין והכניסה בתוך ונמצא שהוסיף יריעה בספר ונראית היריעה בספר כתורן על ראש ההר, וראית בספר יורה דעה כמה הוא מזהיר שלא לחלק יריעה אחת או שתים אלא ג' ומחזיר שלשה בשביל שלא יהיה הדבר ניכר כל כך. תודיעני אדוני מהו הדין בזה.
תשובה. מאי דאמרינן בפרק הקומץ רבה עושה אדם יריעה מבת שלש דפין ועד בת ח' פחות או יותר לא יעשה וכו' נזדמנה לו יריעה בת ט' דפין לא יחלוק ג' לכאן וששה לכאן אלא ה' לכאן וארבעה לכאן, אינו לעכב שיפסל ספר תורה בכך אלא לנוי הספר הוא שלא תהיה יריעה אחת גדולה ואחת קטנה. וכן נראה בפירוש מדברי הרמב"ם ז"ל שלא מנה זה בכלל העשרים דברים הפוסלים ספר תורה. ומה שכתוב בספר יורה דעה אינו מחייב שיהא הספר פסול בכך, אלא שמצוה היא לעשות כן משום נוי ספר תורה ואם לא עשה לא פסל. מתוך לשונו משמע שלא אמר זה אלא משום נוי, שהרי כתב ועיקר הנוי משל ארבעה או ה', אלמא שלא נאמרו כל אותן דברים של מנין הדפין אלא לנוי. וכן כתב בפירוש רבנו ברוך הכהן ז"ל בספר התרומה ובספר המצות גדול. וגם מה שכתוב בספר יורה דעה ס"ת שבלו יריעותיו וכו', נראה ג"כ שאינו לעכב שאם לא עשה כן שיהיה פסול, אלא שמצוה לעשות כן משום נוי דכתיב זה אלי ואנוהו.
@שו"ת הרשב"ש סימן קנה (ב)
עוד שאלת. כי החכם ר' אברהם נ"ע בן נתן בעודו בחיים עשה תקנה בקהלכם יצ"ו שלא יוכל אדם מבני קהלכם להחליף הנזמים שבאזני הערביות מכסף בשל נחשת אלא בעיר ולא מחוץ לעיר לזמן ידוע, ותקנה זו נעשית ברצון כל הקהל יצ"ו, ומאותו עת עד עתה קיימו אותה ולא עבר עליה שום אדם, ועתה הם רוצים קצת מבני קהלכם להתיר החרם ויש קצתם רוצים בקיומו ואומרים שאין לו היתר, בחסדך האדון תודיעני אם יש לו היתר או לא.
תשובה.
@שו"ת הרשב"ש סימן קנו
עוד שאלת. אשה שמתה וצותה מחמת מיתה לתת דבר ידוע להקדש ולעניים, ובעלה קיים, ועכשיו אומר הבעל שלא יתן כלום, מה הדין בזה.
תשובה. האשה אין לה רשות לתת מנכסיה כלום בחיי בעלה לפי שהבעל יורשה אלא א"כ הוא ברצונו. על כן אם האיש הזה נתרצה והסכים על ידה מתנתה מתנה, ואם לא הסכים על ידה בשעת המתנה או שתק השתיקה אינה כלום. אע"פ שאמרו בפרק יש נוחלין שהשתיקה מועלת בדבר זה דאמרינן התם במחלק לפניה והיא שותקת, כבר כתבו בשם רבינו קלונימוס הנשיא ז"ל שדוקא בדורות הראשונים, אבל בדורות הללו אין השתיקה כהודאה אלא מחמת הבושת היא בלבד. ע"כ אם לא הסכים בפירוש אין השתיקה כלום והוא הנראה לי בזה.
@שו"ת הרשב"ש סימן קנז
עוד שאלת. תלמידים שפסקו עם המלמד לשנה ובסוף השנה יצאו אם חייבים לשלם שכירות כל השנה.
תשובה. חייבים לשלם שכר כל השנה ואפילו חלה התינוק חייב לשלם. וכ"כ ר' יואל הלוי ז"ל וכן כתוב בספר החשן וכ"כ הרשב"א ז"ל בתשובותיו לפי שיותר תענוג יש למלמד כשמקרא התלמידים ולא כשיבטל, וכדאמרינן בפרק האומנים הני אבלושי דמחוזא אי לא עבדי חלשי, כלומר הסבלים של מחוזא כשאינן נושאים משא כבד הם חולים מחמת הבטלה, כל שכן מלמדי תינוקות דכתיב פקודי י"י ישרים משמחי לב, וחסידי ישראל היו מתפללים שירבה השם גבולם בתלמידים כדאמרינן בפרק יש בקרבנות וכו'.
@שו"ת הרשב"ש סימן קנח
עוד שאלת. שני אחים בעיר פאס' ויצא אחד מהם מעיר פאס' והנה הוא היום אצלכם, ואחיו אשר נשאר בפאס' נפטר לבית עולמו וחיי לרבנן ולכל ישראל שבק ולא הניח זרע, ונשארה אשתו זקוקה עם אחיו אשר הוא היום בעירכם, ובאה האשה לעירכם ובקשה מהיבם ליבם אותה או לחלוץ, והיבם רצה שיחלוץ לה. והוקשה בעיניך, כיון שאין בעירכם מי שיכיר אותם שזאת האשה היא אשתו של אחיו של החולץ מאביו, ושרבותינו ז"ל הצריכו שיהיו מכירים אותו שזה החולץ הוא אחיו מאביו ושזאת האשה היא אשתו של מת, אם לא נמצא מי שיכיר אותם אלא עד מפי עד אם תניחו ליבם לחלוץ לה או לא. ועוד כתיבת גט חליצה אם צריך להיות אשורית או לא.
תשובה. הכרת היבם והיבמה בעד אחד יספיק אפילו קרוב ואפילו אשה, דגלויי מלתא בעלמא הוא, והכי איתא בפרק החולץ. ונראה לי דה"ה עד מפי עד. ואם אין שם לא קרוב ולא אשה ולא עד מפי עד, ואיך יכתבו בגט חליצה ואשתמודענוה דאחוהי דמיתנא הוא. אבל אם אין שם מצוי ביניכם מי שיכירנו ושבוהרא"ן יכתבו שטר או כתב, שהרי משיאין על פי כתב.
ויראה שכתיבת גט חליצה צריך להיות אשורית, דהא רב זוטרא משרטט וכתיב להו להנהו קראי. ואם היא בכתיבת מאש"ק או מער"ק אין צריך שרטוט כמו שכתב הרמב"ן ז"ל.
@שו"ת הרשב"ש סימן קנט
עוד שאלת. מקוה שמדדת ברום המים שבו ג' טפחים וברוחב ח' טפחים ובאורך י"ב טפחים, אם אתם יכולים להשלים השיעור ע"י המשכה או לא.
תשובה. המקוה הזה אין לו תקנה לפי שאין בו חצי מקוה, שתשבורת המקוה הוא תרמ"ח טפחים לפי ששיעורו הוא ו' טפחים על ו' טפחים רוחב וגובה י"ח טפחים שהם ג' אמות וכל אמה בת י' טפחים. וכשתכה ו' על ו' יהיו ל"ו טפחים וכשתכה ל"ו טפחים על י"ח של הרום יהיו תרמ"ח טפחים, וחציים הוא שכ"ד טפחים. והמקוה אשר שאלת עליו הוא ח' טפחים רוחב על י"ב טפחים אורך וג' טפחים גובה המים, וכשתכה ח' על י"ב יהיו צ"ו וכשתכה צ"ו על שלשה יהיו רפ"ח טפחים ועדיין לא הגיע לחצי המקוה.
ולטבול בנמל ג"כ אסור לכתחלה, כדאמרינן בסוף נדה א"ר שמואל בר' יצחק אשה לא תטבול בנמל, ופירש רש"י ז"ל משום טיט. והקשו עליו דבמסכת מקואות משמע דטיט לא הוי חציצה. אבל ר"ח ור"ת ז"ל וריא"ף ז"ל פירשו הטעם משום צניעות. ע"כ אין תקנה בדבר אלא שימתינו רחמי שמים.
@שו"ת הרשב"ש סימן קס
עוד שאלת. חבית של יין שפיה סתום בחרסית כדרך שנוהגין לסתום אותה במותבי' טיר כדי להעבירם לארץ ישמעאל, ויהודי אחד עשה סעודה לקצת הקהל יצ"ו ביום השבת בשביל בנו שקרא ההפטרה ולא היה לו יין כי אם חביות סתומות מאותם שבאו ממותבי' טיר ובא אליך ושאל את פיך, ואמרת לו שמותר להתיז את ראשה, וסמכת על מה שכתב הרמב"ם ז"ל בהלכות שבת זה לשונו, נוקבין מגופה של חבית להוציא ממנה יין ובלבד שיקבנה למעלה אבל מצדה אסור מפני שהוא מתקן כלי (ואין) מביא אדם חבית של יין ומתיז את ראשה וכו'. והיה שם יהודי אחד שיודע ליקח ספר ואמר לך אדרבה כי לעולם אין היתר בזה ולא היתר שום חכם ולא שום רב לפתוח חבית סתומה בשבת.
תשובה. התזת הראש החבית בסייף או נקיבתה למעלה יפה אמרת, וכן היא בגמרא בפרק חבית. והחולק עליך אין בדבריו ממש ואין לו על מה יסמוך.
@שו"ת הרשב"ש סימן קסא
בענין חומץ של ישראל שנגע בו גוי, יש אוסרין אותו, אבל הרשב"א ז"ל מתיר כל שמשליכו בארץ ומרתיח ומעלה אבעבועות.
@שו"ת הרשב"ש סימן קסב
עוד שאלת זה לשונך, מצאתי במשפטי הבדיקה ריאה שנסרכה לאודם הטרפש מותרת, כי הרמב"ן ז"ל התירה. ועוד אמר לי הותיק הנבון ר' יצחק הלוי ז"ל, כי עמד בתלמסאן על ספר אחד, שמו כפאי"ה אל עאבדי"ן מחובר בלשון הגרי חברו החסיד הרב ר' אברהם ז"ל בנו של הרמב"ם ז"ל באיסור והיתר, והוא אומר כך בהלכות בדיקה שלו: ואמ"א אל אומור אצאהירה מן אלתלמוד ומן תאלי אבא מארי ז"ל אין סרכה לטרפש ללבן אסורה ולאודם כשר. והם מתירים אותה בתלמסאן. ואמר הרב ר' יצחק הלוי יצ"ו שאמר לר' סעדיה חקון נ"ע שהיה בודק שמורנו הרב ר' שמעון זלה"ה לא התיר אותה ולא עשה הפרש בין מקום הלבן למקום האדום. השיבו ר' סעדיה נ"ע מה נעשה לדברי הרב בנו של הרמב"ם ז"ל שהעיד על אביו לולי ששמע זה מאביו לא היה מעיד עליו ובתלמסאן נוהגין בה היתר.
תשובה. אומא שנסרכה לטרפש, כבר נשאל אדוני אבי מורנו הרב זלה"ה כמה פעמים, ובירר בראיות שאפילו לדעת המתירין אינו אלא כשהיא סרוכה בלא פילוש, אבל בפילוש הכל אוסרין, ובלא פילוש יש ג"כ אוסרין והזהר שלא יפנה לבבך אחר המתירין. ודברי רבינו אברהם ז"ל בנו של רבינו הגדול הרמב"ם ז"ל כך יכולים להתפרש שלא התיר אלא בלא פילוש, והמתיר עליו הראיה שהכל התיר. אבל זו גורם הבלתי רגילים בהלכות ואינם בקיאים להבין הלשונות ואוסרין המותר ומתירין האיסור רחמנא ליצלן.
@שו"ת הרשב"ש סימן קסג
עוד שאלת. סרכא שהיא במקום היתר ומקום איסור אם הולכין בה אחר הרוב או לא.
תשובה. סרכא היוצאת ממקום היתר וממקום איסור כתבו קצת שהולכים אחר הרוב, וקצת כתבו דאין הולכין אחר הרוב, וכן היא דעת רבינו האיי והרמב"ן והרשב"א ז"ל. אבל אפילו לדעת שאומרין שהולכים אחר הרוב, לא בכל סרכא אמרו אלא בסרכא שהיא יוצאת ממקום רביצתה ומתפשטת, שבזה הולכים אחר הרוב, כגון שיצאה מאונא לדופן כיון שהרוב לדופן שהוא רביצתה היא מהודקת יפה ואינה מתפרקת (וכן מאונה ומהאומה לדופן כיון שהרוב מהאונה דהיינו דכתרא הוא מהודקת ואינה מתפרקת), וכן אומה לדופן על ידי מכה רואים אם רוב הסרכא יוצאת ממקום המכה מכשרין אותה, שכיון שהרוב הוא מהמכה משם הוא מתפשט למקום הבריא והסרכא אינה אלא מן המכה. אבל בזולת שלש מקומות אלו דלאו רביתא היא וליכא ריעותא, כל שהיא יוצאת ממקום היתר ומקום איסור הכל אסור, וזה נראה לי בעיני טעם נכון.
@שו"ת הרשב"ש סימן קסד
עוד שאלת. ריאה שנסרכה לאיזה מקום שיהיה למה לא נוציא הריאה ונחתוך הסרכא ונופחין אותה בפושרין ואם לא יבקבקו המים נתירנה, אם החשש הוא מפני הנקב הנה אינה נקובה כיון שעלתה בנפיחה, ואם החשש הוא מפני שהיתה עתידה להתפרק ולהנקב וכל העתיד להנקב כנקוב דמי הנה הפרקנו אותה עתה ולא ניקבה ועלתה בנפיחה והרי אינה נקובה עתה.
תשובה. להתיר סרכא על ידי נפיחה אי אפשר, בין למאן דאמר אין סרכא בלא נקב ובין למאן דאמר מפני שעתידה להתפרק ולהנקב. שאפילו מי שאמר אין סרכא בלא נקב, כבר אמר שהקרום ניקב ויצאה ממנו הסרכא ועלה קרום אח"כ ומחמת הקרום אין הרוח יוצא ועולה בנפיחה, אבל זה הקרום סופו להתפרק ולהסתלק, שכבר אמרו חכמים ז"ל בפרק ואלו טרפות קרום שעלה בריאה מחמת מכה אינו קרום וכ"כ רש"י ז"ל, ואע"פ שהרמב"ם ז"ל כתב בפי"א מהלכות שחיטה שמן הדין היה שנופחין אותה אלא שלא נוהגין כן, כבר השיג עליו הראב"ד ז"ל, ודברי רש"י ז"ל דברי טעם הם. ואם הטעם מפני שעתידה להתפרק כ"ש הדבר ברור שאין בודקין אותה בנפיחה, שאע"פ שפרקנו אותה אינו דומה מתפרק מעצמו בכח למפרק בנחת, ע"כ אין לה בדיקה כלל בנפיחה.
@שו"ת הרשב"ש סימן קסה
עוד שאלת. שספר תורה אחד מצאת בו תוספת ב' שמות משמות הקדש שאינן נמחקין, כיצד יהיה תיקון אותו ספר, ושחפשת בהלכות ס"ת להרמב"ם ז"ל ובספר יורה דעה ולא מצאת שדברו בזה כלום.
תשובה. אדוני אבי מורינו הרב ז"ל כתב בתשובה למלאקה אל החכם ר' חיים צבאע ז"ל שיכול לקלוף את השם בסכין חדה, ואני רע עלי המעשה ליכנס בספק שמא יחתוך את השם לשנים, וטוב בעיני לקדור את השם ולגונזו, וכדאמרינן בפ"ק דערכין היה שם כתוב על ידות הכלים יגור ויגנוז, וכן נמי בפרק במה אשה יוצאה בגמרא ובהלכות הריא"ף ז"ל, וכתבה הרמב"ם ז"ל בפ"י מהלכות יסודי התורה. והגניזה תהיה בצלוחית של כלי חרס וכדאמרינן בפרק בני העיר ומסמכי לה אקרא ונתתם בכלי חרס למען יעמדו ימים רבים. זהו הנראה לי להשיב על שאלתך.
@שו"ת הרשב"ש סימן קסו
מאזונה, לותיק ר' יום טוב סעיד יצ"ו.
שאלת. שכיב מרע שצוה מחמת מיתה וזה שטר צואתו, יודעים אנו עדים חתומי מטה עדות ברורה, נכנסנו אצל ר' יעקב בר' יחייא בן סלאמה לבקרו ומצאנו אותו חולה מוטל במטתו דבריו מכוונים ודעתו מיושבת עליו לדבר ולהשיב על הן הן ועל לאו לאו כשאר כל אדם המהלך על רגליו בשוק, ואמר לנו, הריני חולה ומתירא אני שמא אמות מחולי זה בבקשה מכם היו עדי צואתי, והריני מודה בפניכם מחמת מיתה ואומר הרי בני משה הגדול שבבני כבר נתתי לו חלקו מנכסי יותר מן הראוי לו ליטול כפי מה שעיינתי בחשבוני בכל הנכסים שיש לי תחת השמים הן חובות הן מעות הן מטלטלין, והריני נותן למשה בני מה שנפל בחלקו חטים שיש לי בתוך המגורה שבים לבנו בשותפות תוספת על מה שנתתי לו בנכסי כנזכר ויפטור כל השאר לאשתי מומנה, והנה מחלתי לאשתי מומנ"ה הנזכרת שבועת אלמנה מחילה גמורה ולא יהא אדם בעולם בן או בת יורש או נוחל כח ורשות לערער על מתנה זו ועל מחילה זו כלל, והנחתי למשה בני הנז' יורשי חצי המגורה של חטים הנז', ואם כל יורש שיבא לירש בנכסי תנו לו דינר מנכסי ויפטר כל השאר למומנה אשתי לפי שהכל הנחתי לה לבד מדינר אחד שהנחתי לעצמי בשעת פטירתי ולאחר פטירתי, ואנו יודעים כי מחמת אותו חולי נפטר ר' יעקב בר' יחייא והלך לו לבית עולמו וחיים לנו ולכל עמו הניח ולא עשה אח"כ צואה אחרת, ואשר צוה בפנינו כתבנו וחתמנו יום ד' י"ז לירח תשרי שנת מאתים ותשעה לפרט האלף הששי במאוזנא מתא, ונתננו ביד מומנה הנז' אשת ר' יעקב בר' יחייא להיות לה לראיה ולזכות והכל שריר וקיים, ורצית לעמוד על דעתי מה שורת הדין בזה.
תשובה. המתנה הזו שנתן הבעל לאשה מתנה היא, שהרי היא מתנת מצוה מחמת מיתה דאפילו במקצת לא צריכה קנין, כדאיתא בפרק מי שמת וכתבה הרמב"ם ז"ל בפ"ח מהלכות זכייה. ועוד שהרי שייר, וקיימא לן בפרק מי שמת דאם כתב לה כל נכסיו ושייר כל שהוא שהמתנה מתנה ולא אמרינן לא עשאה אלא אפוטרופא, וקיימא לן דכל שהוא הוי שיור ומטלטלין הוו שיור, כדאיתא התם בגמרא, וכן כתב הרמב"ם ז"ל בהלכות זכייה ומתנה. ואע"פ שאין כתוב בה שתהיה גלויה ומפורסמת וקיימא לן בפרק חזקת דאפילו בסתם לא הויא מתנה עד דכתיב בה כתבוה בשוקא וחתמוה בברא, כבר כתב הריא"ף ז"ל בשם תשובת רבינו האיי גאון ז"ל דלא רגילינן בצואות למיחש לסתמא, ומעשים בכל יום כד נפקא תפקדתא דמצוה מחמת מיתה במתנה מקיימינן לה וגבינן בה ולא חיישינן למאן דלא כתב בפרהסיא, עכ"ל. וכן כתב הרמב"ם ז"ל ג"כ בתחלת פ"ט מהלכות זכייה ומתנה וכן בעל ספר החשן בשם אביו הרא"ש ז"ל.
ומה שכתב והשאר הריני מניח לאשתי לשון מתנה הוא, דמאי דאמרינן בפרק מי שמת יטול ויזכה ויחזיק ויקנה לשון ירושה הן, פירשו המפרשים ז"ל ואף לשון ירושה. וכתב הרמב"ם ז"ל בפירוש שהם לשונות מתנה. וכתב בעל החשן בשם אביו ז"ל, והרב ר' יום טוב אלשבאלי ז"ל בספר חקות הדיינין בשם רבו הרשב"א ז"ל, דאני מניח לשון מתנה. והבן יזכה בחטין שנתן לו אביו, ושאר היורשים יטלו מה שהניח להם בלבד, ומשנה שלמה שנינו בפרק יש נוחלין המחליק נכסיו על פיו ריבה לאחד ומיעט לאחר והשוה להם את הבכור דבריו קיימין ואם אמר משום ירושה לא אמר כלום כתב בין בתחלה בין באמצע בין בסוף משום מתנה דבריו קיימין, וכתבה הרמב"ם ז"ל בפ"ו מהלכות נחלות. זהו הנ"ל בזה, והשם יצילנו משגיאות.
@שו"ת הרשב"ש סימן קסז
עוד שאלת. ראובן נתן מעות לשמעון בלוד להוליכם לצפורי, והלך ראובן לעכו כי שם ביתו ושמעון הלך לצפורי וחזר ללוד בחג הסכות, וביום השביעי לחג הלך הוא ואשתו מהבית וסגרו הדלת, ובשובם מצאו ב' גנבים ירדו מהגג ושברו פתח העלייה והסירו מנעול הארגז ולקחו כל מה שהיה בו, וטען שמעון כי המעות של ראובן היו שם בארגז ונגנבו כי הוא לא הוליכם עמו לצפורי מפני פחד הדרך, וראובן טוען למה לא הולכת פקדוני למקום שצויתיך פושע אתה, ורצית לדעת שורת הדין בזה.
תשובה. לא יפה עשה הנפקד הזה שלא הוליך הפקדון, ומבטל כיסו של חבירו הוא, שאמרו בירושלמי כתבו אדוני זקיני הרמב"ן ז"ל בפרק המקבל והריא"ף ז"ל בפרק איזהו נשך, המבטל כיסו של חבירו אין לו עליו אלא תרעומת דברים. מ"מ אינו פושע, ולא נקרא פושע אלא כל שעושה מעשה שאינו ראוי או שלא שמר כדרך השומרים כגון שהניח הפקדון במקום שאינו ראוי להשתמר שם, וזה לא עשה מעשה כלל, אלא שלא עשה מה שאמר לו הנפקד להוליכם למקום שצוהו. וכיון שהניחם בארגז במקום שהניח שם את שלו ונגנבו משם לא הוי פושע. וכן כתב הראשונים ז"ל, וכן כתבו א"ז הרמב"ן ז"ל בחדושיו בפרק המפקיד בראיות, וכן כתב הרמב"ם ז"ל בפ"ד מהלכות שאלה ופקדון.
אלא שנראה שיש לחייב הנפקד הזה מחמת שלא הניח הפקדון בב"ד, שלפי דבריו כיון שראה שהיה סכנה בדרכים היה לו להניח הפקדון בב"ד. ואע"פ שאמרו כל המפקיד על דעת אשתו ובניו הוא מפקיד, זה לא הפקיד לו על דעת אשתו ובניו אלא לעצמו בלבד להוליכם לו, שאם קודם שהלך אירע האונס ביד אשתו היה אפשר לפטרו, אבל זה האונס אירע אחר שהלך לצפורי והם לא האמינו שיניחם בביתו אלא שיוליכם עמו והוא לא הוליכם. ואע"פ שלא אירע האונס אלא אחר חזרתו, מ"מ כיון שפשע להניחם בביתו ולא הניחם בב"ד כדין כל הנפקד שרוצה לילך למקום אחר כמו שכתב הרמב"ם ז"ל בהלכות שאלה ופקדון בסוף פרק שביעי, והרמב"ן ז"ל בחדושיו בפרק המפקיד דחייב, וכן כתב הריא"ף ז"ל שם דכל היכא דהוי פשיעה לענין מידי ונטירותא לענין מידי חייב. והכא נמי אע"ג דהוי נטירותא לענין כספים שהיו בארגז שלו, כיון דהוי פשיעותא שלא הניחם בב"ד קודם שהלך פושע הוא וחייב לשלם. וזה כלו אפילו ביד אשתו ונגנבו מידה, כ"ש שלא הניחם בידה אלא שהניחם בארגז ויצאו כלם מהבית והניחום לבדו, שאע"פ שהניחם בארגז עם שלו לא שמר כדרך השומרים כיון שיצא מהבית הוא ואשתו, שאלו היה שם לא באו גנבים וגם לא שודדי לילה, ואפילו היו באים היה הוא או אשתו צועקים. וקודם שהלכו משם היה להם לטמנם בקרקע, וכיון שלא עשה כן חייב לשלם.
@שו"ת הרשב"ש סימן קסח
עוד שאלת. ראובן נשא לאה ושהתה עמו בביתו ך' יום ומרדה עליו, ומיום שמרדה עליו עד י"ו חדשים היה ראובן שולח אליה קצת מהקהל ולא רצתה, כיון שראה כך הלך לשר אחד משרי המלך לתבוע מה שנתן לה בתוספת הכתובה, ושלח השר לגדולי הקהל וצוו שיביאו כל נכסיהם לפניהם נדוניא ותוספת ועשו כך, ורצה ראובן לגרש ורצתה לאה ליגרש, ולקח ראובן תוספת שלו ולקחה לאה נדוניתה על מנת שיתן לה גט, כיון שיצאו משם לא רצה ראובן ליתן גט, ואפילו מנעל שברגלה שהיה שלו לקח, והלך לו למדינה ונשא אשה אחרת ושהה שם ד' חדשים ובא ותבעה לאה גיטה ממנו ולא רצה ליתן גט, וקודם שלקח נכסיו נתעברה ממנו ולא רצה ליתן מזונות לא לה ולא לעובר שלה אלא אמר אינו ראוי כדין שאתן גט בעל כרחי, והיא אוכלת משלה מיום ראשון שמרדה זה ך' חדש, תבאר לנו דינם מה הוא.
תשובה. כבר הסכימו כל האחרונים ז"ל שלא לכוף לגרש המורדת אפילו בטוענת מאיס עלי. על כן אין לכוף לבעל לגרשה, וגם אין לה עליו מזונות, אבל הוא חייב במזונות בנו ושכר הנקתו ושכר שמושו לפי שמעשה ידיה שלה.
@שו"ת הרשב"ש סימן קסט
עוד שאלת. ראובן נשא אשה והכניסה לה קרקע אחד בכתובתה, ונשארה עמו ימים וחלתה ונתנה לו רשות לישא עליה אשה אחרת ונשארה היא יחידה ולא גרשה ונפטרה לבית עולמה, ועתה בעלה בא לירש לפי שלא גרשה וקרוביה באין לירש לפי שכבר הניחה זה ימים, ושאלת מה הדין בזה.
תשובה. כיון שלא גרשה הוא יורש אותה. ואף אם סלק עצמו מהקרקע בקנין עדיין הוא יורש, וכל שכן אם סלק עצמו בלא קנין שאחר הנשואין אין סלוק מועיל. אבל אם האשה הזאת תבעה מזונות מהבעל ולא רצה לתת לה והיא לותה ואכלה ויש עדים שלותה, יגבו הלווים מה שהלוו, לפי שהוא חייב במזונותיה כל זמן שלא נתגרשה, שאפילו נתגרשה ספק גרושין חייב במזונותיה כמו שנזכר בפרק האלמנה נזונית ובפרק ראשון מבבא מציעא. אבל אם לא תבעה הבעל והוא בעיר אין למלוים ליפרע מהבעל, וכן כתב הרמב"ן ז"ל. וצריך בזה דקדוק ועיון להוציא המשפט לאמתו.
@שו"ת הרשב"ש סימן קע
אל הותיק הנכבד חברינו ר' נתן הכהן יצ"ו בר' עלי הכהן נ"ע.
שאלת. ראובן קנס אותו מושל העיר על שהעלילוהו שמכר יין לישמעאלים, וקפץ ונשבע על דעת המקום ב"ה ועל דעת רבים שלא יעשה יין למכרו לא ליהודי ולא לארמאי ולא שייר בשבועתו אלא ליתנו מתנה ואף זה תלה ברצון אחיו, ועתה אומר שיש לו קצת יין והתחיל להקרים ושאל אם מותר למכרו לפי שלא עשאו מתחלה לכך. ועוד אם יש לו היתר משבועה זו לעשות ולמכור מפני דוחק פרנסתו שאינו יכול לחיות אלא בדוחק.
תשובה. לכאורה הוה משמע שיין זה שהתחיל להקרים מותר למכרו לפי שהוא לא נשבע שלא למכור יין אלא שלא יעשה יין למכרו ויין זה לא עשאו מתחלה לכך. ומיהו כשתדקדק בדבר תמצא שהוא אסור למכרו, שהרי ענין שבועה זו היה מחמת הקנס שהטילו עליו שהעלילוהו שמכר, וכיון שמחמת זה נשבע אף ע"פ שלא הזכיר מכירה אלא עשייה אסור למכור שהכל לפי הנודר, כאותה ששנינו בפרק הנודר מן הירק, קונם צמר עולה עלי מותר לכסות בגיזי צמר, פשתן עולה עלי מותר לכסות באניצי פשתן, ר' יהודה אומר הכל לפי הנודר, טען והזיע והיה ריחו קשה ואמר קונם צמר ופשתן עולה עלי מותר ללבוש ולכסות ואסור להפשיל לאחוריו. ואמרינן [עלה] בברייתא בגמרא, כיצד אמר רב יהודה הכל לפי הנודר היה לבוש צמר והוצר ואמר קונם צמר עולה עלי אסור ללבוש ומותר לטעון, היה טעון פשתן והזיע ואמר קונם פשתן עולה עלי מותר ללבוש ואסור לטעון. והרמב"ם ז"ל פסק בפירוש המשנה שלו ובחבורו הגדול בהלכות נדרים (פ"ז) [פ"ח] כר' יהודה. והסכים עמו א"ז הרמב"ן ז"ל ונתן טעם בדבר לפסוק כר' יהודה שכיון שלא מצינו מי שחלק עליו ואע"פ שהוא יחיד הלכה כמותו. ומה ששנינו ר' יהודה אומר הכל לפי מה שהוא אדם, לאו לאפלוגי אתא אלא מלתא באפי נפשה היא והביא ראיות לזה דאיכא לישני דמתאמרי הכי ולאו לישנא דפלוגתא נינהו. ותו, דהא סתם לן [תנא] כותיה בפרק קונם, שהרי שנינו שם היו מסרבין בו לשאת בת אחותו ואמר קונם שהיא נהנית לי לעולם וכן המגרש את אשתו ואמר קונם שהיא נהנית לי לעולם הרי אלו מותרין ליהנות לו שלא נתכוון זה אלא לשום אישות. היה מסרב בחבירו שיאכל אצלו ואמר קונם לביתך שאיני נכנס טפת צונן שאיני טועם לך מותר ליכנס לביתו ולשתות ממנו צונן שלא נתכוין זה אלא לשם אכילה ושתיה. וכלהו הני סתמי כר' יהודה אתיין. וכן פירש עלה בירושלמי, דגרסינן התם א"ר דוסא הא דר' יהודה היא דאמר ר' יהודה הכל לפי הנודר. ואפילו נאמר דר' יהודה פליג אדרבנן הוה ליה מחלוקת בפרק הנודר וסתם בפרק קונם, ומחלוקת ואח"כ סתם הלכה כסתם כדאיתא בפרק החולץ, וקיימא לן דבחדא מסכתא יש סדר כדאיתא בפרק הגוזל קמא ובפ"ק דע"ז. וכן דעת הרשב"א והרא"ש ז"ל לפסוק כר' יהודה. הילכך הנשבע הזה כיון שמחמת הקנס שהוטל עליו מפני שמכר יין נשבע לא על העשיה בלבד נשבע אלא אף על המכירה. וכ"כ הרמב"ם ז"ל בפירוש המשנה שאין אנחנו מביטים לדברים היוצאים מפיו אלא הענין שבשבילו נשבע.
ולענין שבועה זו אם יש לה היתר לעשות ולמכור או לא. לכאורה הוה משמע שאין לה היתר לפי שהיא על דעת המקום ב"ה ועל דעת רבים. ובפ"ג דשבועות [ובפרק ד' נדרים] אמרינן דאשבעינהו משה לישראל על דעת המקום ב"ה כי היכי דלא תהוי להו הפרה לשבועתייהו, הכי איתא בקצת נוסחי בגמרא בפ"ד דנדרים. ובעל דעת רבים אמרינן בפרק השולח ובפרק בתרא דמכות דלית לה הפרה. ומיהו לכשתדקדק תמצא שיש לה היתר משלשה פתחים.
הפתח הראשון, להיות לדבר מצוה, דאמרינן התם בפרק השולח ובמסכת מכות דאע"ג דנדר שהודר על דעת רבים אין לו הפרה ה"מ לדבר הרשות אבל לדבר מצוה יש לו הפרה כי ההוא מקרי דרדקי דהוה פשע בינוקי אדריה רב אחא ואהדריה רבינא דלא אשכח דדייק כותיה. ובדבר הזה יש מצוה שמי שמבקש פרנסתו דבר מצוה הוא. וראיה לדבר, שהרי בפרק ואלו מגלחין שנינו בכלל אותן שמגלחין במועד הבא ממדינת הים. ותניא בברייתא בגמרא ר' יהודה אומר הבא ממדינת הים לא יגלח מפני שיצא שלא ברשות. ומסיק רבה התם דלשוט דברי הכל אסור לגלח למזונות כולי עלמא לא פליגי דשרי כי פליגי להרוחה ר' יהודה מדמי ליה לשוט ורבנן מדמו ליה למזונות, ואפסיקא הלכתא כרבנן. ובשם הראב"ד ז"ל כתבו [דפלוגתא דר' יהודה ורבנן איירי ביוצא חוצה לארץ. והכי מוכח בירושלמי דגרסינן התם], ר' יודא כדעתיה דאמר אסור לפרש בים הגדול, מעתה כהן שיצא חוצה לארץ יהא אסור לגלח הואיל ויצא שלא ברצון חכמים, (דהבא) [כהדא] חד כהן אתא לגבי ר' חנינא אמר ליה מה אני לילך לצור לחלוץ או ליבם ואסר ליה. וכן הסכימו הרא"ש ובעלי החדושין ז"ל. וכיון שבשביל מזונות והרוחה מותר לצאת לחוצה לארץ מהארץ, אע"פ שאסרו בירושלמי לצאת משום יבום וחליצה, א"כ הרוחה ומזונות דבר מצוה הוא. ובספר אורח חיים כתוב בשם רבינו תם ז"ל דההיא דאמרינן בפ"ק דשבת דאין מפליגין בספינה פחות מג' ימים קודם שבת בד"א לדבר הרשות אבל לדבר מצוה מותר, דהולך לסחורה הוי דבר מצוה, ואין חשוב דבר הרשות אלא ההולך לטייל. ולא ראיתי מי שחולק עליו בזה. נראה שלמדה רבינו הרב ז"ל מההיא דפרק ואלו מגלחין ונכון הוא. וכן ראיתי בתשובות א"א מוה"ר ז"ל שמביא ראיה לדברי ר"ת ז"ל מהלכה זו.
ואע"פ שכתבו בשם תשובת ר"ת ז"ל שלא לכל דבר מצוה מתירין הנדר אלא כי ההיא מקרי דרדקי שעל דעתם השביעוהו ועל דעתם התירוהו אבל בשאר דבר מצוה לא, דפתחו של זה אינו כפתחו של זה, ודייק לה מדאמרינן כי ההוא מקרי דרדקי ולא אמרינן דהא ההוא מקרי דרדקי, וא"ז הרמב"ן והרשב"א ז"ל תלמידו נסכמו על ידו ואמרו שכך היא הגרסא הנכונה כמו שכתב ר"ת ז"ל וכמו שהאריך בזה בחדושיו בפרק השולח, יש לומר ששבועה כזו כל העולם כלו נסכמים בהיתרה כדי שלא יחיה חיי צער. וראיתי לרשב"א ז"ל שנשאל באדם שנשבע על דעת המקום שלא יתייחד עם אשתו, והשיב, דאפילו לדעת ר"ת יש לו היתר דאנן סהדי דכולי עלמא מסכימין בפתחו של זה שלא עשה אלא מחמת כעסו. א"כ אף אנו נאמר בנדון הזה דאנן סהדי דכולי עלמא מסכימין בפתחו של זה שלא יחיה חיי צער שלא נשבע אלא מחמת פחדו שמא יקנסוהו פעם אחרת. וכ"ש שהראשונים לא כן היה דעתם אלא (שבכל) [שלכל] דבר מצוה נשאל ומתירין לו שלא הביאו סברא זו של ר"ת כלל. ובספר התשב"ץ לרבינו מאיר מרוטנבורק ז"ל הורה להשאל באדם אחד שנשבע שלא יעשה שום ערבות לחמיו על דעת רבים, ואמר שכיון שהיא לדבר מצוה לעשות שלום בין איש לאשתו שמתירין לו שלא מדעת רבים, אלמא שבכל דבר מצוה מתירין ולאו דוקא כי האי מקרי דרדקי שכתב ר"ת ז"ל. ועוד, שלעניות דעתי נראה שאפילו תהיה הגרסא כמו שכתב ר"ת ז"ל כי ההוא מקרי דרדקי, אין במשמע דוקא כי ההוא בלבד, שהרי בפרק חזקת אמרינן מודה רבא היכא דאניס כי ההוא מעשה דפרדיסא, והסכימו כל המפרשים ז"ל דההוא מעשה דפרדיסא הוא הנזכר בפרק איזהו נשך דאמרינן התם, ההוא גברא דמשכן ליה פרדיסא לחבריה ואכליה תלת שנין אמר ליה אי מזבנת ליה לי מוטב ואי לא כבישנא לשטרא דמשכנתא ואמינא לקוח הוא בידי. וכלהו רבוותא ז"ל ילפו מינה דכל שבידו לעשות הוי אונסא ולא אמרינן דוקא כי ההוא בלחוד עד דכבש שטר משכנתא אלא הוא וכל דדמי ליה שיש אונס בדבר, ואע"ג דלא גרסינן וכמעשה דפרדיסא אלא כי ההוא וכו', והכא נמי דגרסינן כי ההוא מקרי דרדקי לאו כי ההוא מקרי דרדקי בלחוד אלא הוא וכל דדמי ליה שיש מצוה בדבר. ואע"פ שאיני כדאי לחלוק, אבל כיון שמצינו דאיכא מרבוותא ז"ל דלא סבירא להו כר"ת ז"ל יש לעשות סניף מזה, כנ"ל לע"ד. ובספר אורחות חיים בדיני שבועות כתב בשם רבינו פרץ ז"ל כי התוספות פסקו בכל דבר מצוה דמתיר אפילו על דעת רבים. וראיתי בקצת התשובות כי הרמב"ן ז"ל במסכת מכות בפרק ואלו הן הלוקין חזר בו מסברא זו וכתב שלכל דבר מצוה מתירין. וכן ראיתי שם בנמוקי תלמידו הרשב"א ז"ל שלכל דבר [מצוה] מתירין. וכן היא דעת הרמב"ם ז"ל (בפ"י) [בפ"ו] מהלכות שבועות להתיר בכל דבר מצוה.
והפתח השני, שאפילו נאמר שלא לכל דבר מצוה מתירין יש לו פתח ממקום אחר, שהרי ר"ת ז"ל סובר דרבים שאמרו צריך שיפרט אותם ויאמר על דעת פלוני ופלוני [ופלוני] שלשה, ואם לא פרט אותם אין כאן דעת רבים. ואע"פ שהראב"ד ז"ל נחלק עליו וכן הרשב"א ז"ל, מ"מ הרא"ש ז"ל והרב בנו ז"ל נראה שסוברין כדברי רבינו תם ז"ל, וכן נראה שהיא סברת הרב בעל ספר המצות גדול ז"ל. וכיון דפלוגתא דרבוותא ז"ל היא יכולין אנו לסמוך על דברי המיקל בזה. וכ"ש שר"ת ז"ל שמחמיר בנודר על דעת רבים שלא לכל דבר מצוה מתירין אותו הוא מיקל שאם לא פרט אותם אין כאן דעת רבים. ועוד מיקל קולא אחרת שהנודר על דעת רבים אם עברו והתירוהו אפילו שלא לדבר מצוה היתרם היתר, א"כ נראה שסובר שחומרא זו דעל דעת רבים לאו דאורייתא היא, ולפיכך מיקל בדיעבד. וכיון שכן דהויא דרבנן בשעת הדחק אפילו לכתחלה מתירין, דבפ"ק דנדה משמע דכל דבדרבנן בשעת הדחק סומכים על המתירין ואפילו הם מועטים, וכן הוכיחו המפרשים ז"ל שם, וכ"כ הרשב"א ז"ל בתשובותיו. אע"פ שיש מהגדולים שחולקים על ר"ת ז"ל בזה, מ"מ כתב הרשב"א ז"ל בתשובה על אדם אחד שנדר על דעת רבים והתירוהו שלא לדבר מצוה שכיון שהתירוהו שיש לסמוך על דברי ר"ת ז"ל.
והפתח השלישי, שאפילו לחומרי כל הדעות שלא לכל דבר מצוה מתירין, ושאין לפרוט השלשה, ושאם התירוהו בדיעבד אינו מותר, ואפילו יתעקש אדם לומר שאין בדבר מצוה, כנדון הזה נשאל ומתירין לו, שהרי רש"י ז"ל מאיר עיני הגולה פירש דנדר שהודר על דעת רבים היינו כגון שהיה ברבים והדירוהו הרבים על דעתם. וכן כתב רבינו האיי גאון ז"ל בתשובה. וא"ז הרמב"ן ז"ל כתב סברתם במשפט התרת החרם שחבר בלי חולק וכמסכים על ידם והביא ראיה מדבריהם. וכן כתבו המפרשים ז"ל בפרק בתרא דמכות בשם הרמ"ה ז"ל. והרב בעל העיטור ז"ל כתב באות כתובה, ומסתברא על דעת רבים ליתא אלא בפני רבים ורבים צריכים לאותו הדבר כגון גבי נדרים ומקרי דרדקי והקדש וערכין הוא נדר של רבים, דגרסינן בירושלמי נדר של רבים אין לו הפרה והנודר ברבים אין לו התר וכו'. ולא אפסיקא הלכתא אם רבים ג' או י' ולחומרא ואפילו בשלשה אין לו הפרה. ומסתברא אין לו הפרה ע"י חכם אלא עד דאתו רבים דנדר קמייהו ואמר דנדר אדעתיהו גבי חכם דשרי ליה, אי נמי רבים גופייהו שרו ליה, ואם ימצא פתח יתיר, וה"מ לדבר הרשות אבל לדבר מצוה אפילו על דעת רבים יש לו הפרה ע"י חכם בלא רבים, עכ"ל. ומשמע מדבריו ז"ל שהוא סובר כר"ת ז"ל שצריך שיפרט הרבים שנדר על דעתן שאם אינו פורטם איך יודע אותם שיבואו ויתירו לו נדרו. הילכך בנדון הזה שלא רבים הדירוהו ולא לצורך רבים נדר אלא הוא מעצמו נדר שלא לצורך רבים נשאל ומתירין לו, וכל שכן בהצטרף כל הפתחים שכתבתי שאין בדבר בית מיחוש.
ולענין על דעת המקום ב"ה, כל שהוא דחוק ויש בדבר קצת מצוה נשאל ומתירין לו, וכן נראה מתשובת הרשב"א ז"ל, וכן כתבו תלמידיו במסכת מכות שלדבר מצוה אפילו על דעת המקום ב"ה מתירין. זהו הנ"ל בזה. ויצאו דברינו בהיתר ת"ל. ושלום על דייני ישראל.
@שו"ת הרשב"ש סימן קעא
עוד שאלת לבאר לך מה שכתב הרשב"א ז"ל בבית שני בהכשר הנשחטין בדיני שהיה, שאמר השוחט את הבהמה ושחט סימן אחד ואפילו סימן אחד וחצי ושהה ולאחר זמן חזר וגמר את השחיטה שחיטתו פסולה. בד"א בשהגביה ידו ולא שחט כגון שנפל סכין מידו וכיוצא בזה, אבל אם היה סכינו רע והוליך והביא כל היום כלו שחיטתו כשרה מפני שהוא מתעסק בדרך שחיטה. בד"א בעוף אבל בבהמה אם הוליך והביא במיעוט אחרון של סימן ראשון ושהה בכך כדי שיעור שהיה שחיטתו פסולה מספק אחר שאין מיעוט הסימן מעכב בשחיטה חוששין שמא אינו אלא כמחתך בשר ויש כאן שהיה ושחיטתו פסולה. יש תימה בלשון הזה משני פנים. האחד, מה שאמר שאם שחט סימן אחד ואפילו אחד וחצי ואמר בד"א בעוף איך נדון דין זה בעוף שאפילו עוף ונפל סכין מידו ושהה כדי שיעור שהיה אין בכך כלום אחר ששחט סימן אחד וחצי ואפילו סימן אחד או רובו הרי שחט השיעור כ"ש סימן אחד וחצי, וכ"ש שאם לא הגביה ידו ושהה אלא הוליך והביא כל היום כלו בעוף לית דין ולית דיין וכמחתך בשר הוא אחר שגמר השיעור ואין בכך כלום. והשני, מה שאמר בבהמה אם הוליך והביא במיעוט אחרון של סימן ראשון ושהה כדי שיעור שהייה שחיטתו פסולה מספק, אין הנדון דומה לראיה, שהרי אמר למעלה שחט סימן אחד וחצי, ואם במיעוט אחרון של סימן ראשון שחיטתו פסולה מפני שהמיעוט ההוא אינו מעכב בשחיטה וכמחתך בשר וכששהה לאו בתורת שחיטה עסיק ואין בזה דין שהיה.
תשובה. הרשב"א ז"ל בא בתחלה להשמיענו דין השהיה, והורנו בפתח דבריו שכל שעדיין לא נשלם הכשר שחיטה ושהה שחיטתו פסולה, וזהו שכתב השוחט את הבהמה ושחט סימן אחד ואפילו אחד וחצי ושהה וכו'. ואחר שביאר דין זה חזר לבאר שאין השהיה אלא בסלוק ידים מהשחיטה, והוא מה שכתב בד"א בשהגביה ידו וכו'. ואחר שסידר דינים אלו חזר לפרש שדין הולכה והובאה שכתב שאם הוליך והביא כל היום כלו כשרה שאינה שוה בכל הצדדין, שהרי בבהמה אם הוליך והביא כל היום כלו ברוב הסימן הראשון או בכל הסימן האחרון וכן בעוף שאין מעכב בו בהכשר שחיטה אלא רובו של סימן שחיטתו כשרה, אבל במיעוט האחרון של הסימן הראשון בבהמה שחיטתו פסולה מן הספק. ואין בלשונו ז"ל שום שבוש. וכן הוא מוכרח מלשונו ז"ל שכתב אפילו הוליך ומביא כל היום כלו שחיטתו כשרה מפני שהוא מתעסק, בד"א בעוף אבל בבהמה אם הוליך והביא במיעוט אחרון של סימן ראשון וכו' שחיטתו פסולה מן הספק. והרי ממשמע דבריו שאמר אבל בבהמה אם הוליך והביא במיעוט אחרון של סימן ראשון שמענו ג' חלוקות שאם הוליך והביא כל היום כלו ברוב סימן ראשון כשרה, וכן אם הוליך והביא במיעוט סימן בתרא אפילו כל היום כלו כשרה, ואם במיעוט בתרא דסימן קמא פסולה מן הספק. אבל בעוף שאין מעכב בו אלא ברובו של סימן אחד לא תמצא בו שהיה במעוט סימנין על פי פירושו של הרשב"א ז"ל. ולפיכך תפס תחלה לבאר הדין בעוף שאין בו חלוקה, ותפס לבאר הדין בעוף שאין בו חלוקה, ותפס לבאר אחריו דין הבהמה לפי שיש בו ג' חלוקות כמו שכתבתי. ומפני זה כתב בתחלה בד"א בעוף בלא שום תנאי ושיור, וחזר להתנות בהמה ואמר אבל בבהמה לפי שיש בה תנאי ושיור שברוב הראשון כשרה ובסימן האחרון כשרה ובמיעוט האחרון של סימן הראשון פסולה מספק. והרי הכל מסודר כראוי בדבריו ז"ל במלות קצרות, ולא יצטרך להרבות בדברים, כדרך הרב שמלמד לתלמידיו בלשון קצרה.
ומה שאמרת שאם שהה במיעוט בתרא של סימן העוף פשיטא דמחתך בשר בעלמא הוא. אם הוא פשוט בעיניך אינו פשוט בעיני המאור הגדול רש"י ז"ל, לפי שהוא אומר שהיא פסולה דכיון דבתורת שחיטה עסיק צריך להשלימו בתורת שחיטה כשרה ואם שהה וסילק ידו פסול. ודע שעקר השאלה בגמרא בפ"ב דחולין היא שהה במיעוט מהו וקיימא בתיקו, ונחלקו בה הפירושים ז"ל, שרש"י ז"ל מפרשה ששחט הרוב ושהה במיעוט האחרון וגמר שחיטתו מי אמרינן כיון דעבד רובא אתכשר או דילמא כיון דהדר גמיר לה חדא שחיטה היא. וכתב בסוף דבריו ונראה דהשוחט רוב סימנין והשליך, והעוף שוהה למות אסור לחתוך ולחזור המיעוט בתורת שחיטה מוטב שיכה על הצואר בסכין או שימתין עד שתמות. ודחו דבריו ז"ל לפי שאין אחר שחיטת הרוב כלום ובהדיא תניא בתוספתא שחט רוב אחד אפילו שהה לזמן מרובה וגמרה שחיטתו כשרה. והרמב"ם ז"ל פירש שהבעיא היא על אם שהה כדי שחיטה אחרת, כלומר אי בעינן שיעור שהייה כדי שיעור שחיטה ממש או כדי שחיטת מיעוט הסימן, שכתב ז"ל בהלכות שחיטה בפ"ג, וכן אם שהה כדי שיגביהנה וירביצנה וכדי שישחוט מיעוט הסימן בלבד לא כדי שישחוט שחיטה גמורה הרי זו ספק נבלה. וזה הפירוש דחאוהו ג"כ שהיה לו לשואל לומר שהה במיעוט סימנין בכ"ף הדמיון, ועוד מסדור הדברים בגמרא שלא נאמרו על הסדר שכתבם הרמב"ם ז"ל. ור"ת ז"ל פירשה דבמיעוט בתרא דסימן קמא קאמר ובבהמה דוקא מבעיא ליה. וזה הפירוש תפסו עקר הרשב"א ז"ל בספר תורת הבית ארוך וקצר והר"ן ז"ל, והוכיח הרב ז"ל שכן היא דעת הריא"ף ז"ל. ואחר שביארתי שרשי שאלתך איני צריך להשיב על הענפים.
@שו"ת הרשב"ש סימן קעב
עוד שאלת לבאר לך מה שהוקשה לך בענין מה ששנינו בפרק ר' אליעזר דמילה, מי שהיו לו שני תינוקות למול אחד בע"ש ואחד בשבת ושכח ומל את של ע"ש בשבת ר' יהושע מסכים לדברי ר' אליעזר שחייב חטאת שהרי הוא חובל והוא מתקן ולא מקלקל, ובשני תינוקות אחד למול בשבת ואחד במוצאי שבת ושכח ומל של מוצאי שבת בשבת ר' אליעזר מחייב ור' יהושע פוטר, למה ר' יהושע פוטר במל במוצאי שבת בשבת דמקדים לפני זמנו ומחייב במל של ע"ש בשבת דמאחר לפני זמנו שניהם אינן נימולין בזמנן וחייבים שאין שבת נדחית אלא למילה בזמנה.
תשובה. הרבה לשונות נאמרו בזה בגמרא. אבל מה שסמך עליו הרשב"א ז"ל הוא לישנא בתרא, דאיתמר התם, תני ר' חייא אמר ר' מאיר לא נחלקו ר' אליעזר ור' יהושע על שהיו לו שני תינוקות אחד למול בע"ש ואחד למול בשבת ושכח ומל של ע"ש בשבת שהוא חייב, על מה נחלקו על שהיו לו שני תינוקות אחד למול אחר השבת ואחד למול בשבת ושכח ומל של אחר השבת בשבת שר' אליעזר מחייב ור' יהושע פוטר. וקא מקשו עלה בגמרא השתא ר' יהושע סיפא דלא קא עביד מצוה פטור רישא דקא עביד מצוה מחייב. כלומר אותו שהיה לו למול קודם השבת ומל אותו בשבת הרי עשה מצוה למולו שאעפ"י שעבר זמנו חייב הוא למול, אבל בשזמנו אחר השבת ומלו בשבת לא עשה מצוה ולמה מחייב ר' יהושע בראשון שעשה מצוה ופטר בזה שלא עשה מצוה, ותירצו בזה אמרי דבי ר' ינאי רישא כגון שקדם ומל את של שבת מע"ש דלא ניתנה שבת לו לידחות סיפא הרי ניתנה שבת לידחות. פירוש, שברישא שהיו לו שני תינוקות אחד למול בשבת ואחד למול בע"ש, ושכח ומל של שבת בע"ש, והרי לא נשאר לו מה למול בשבת מן הדין, שהיה לו למול בע"ש, אם מלו בשבת חייב לפי שלא ניתנה לידחות אצלו, וסיפא כגון שהיו לו שני תינוקות אחד למול בשבת ואחד למול אחר השבת ומל שניהם בשבת, הרי ניתנה שבת לידחות אצלו מפני אותו שהיה זמנו בשבת, וכיון שזה האיש אבי אלו התינוקות ניתנה שבת לידחות אצלו, אם מל אותו שלאחר השבת בשבת פטור שהרי כבר נדחית השבת אצלו.
אבל קשה, שהרי אף במי שיש לו שני תינוקות אחד למול בע"ש ואחד למול בשבת ומל שניהם ג"כ פטור שהרי נתנה שבת לידחות אצלו. ונראה לי שלא אחז זה הדרך, מפני שאינו יכול להשתנות ולומר שמי שהיו לו שני תינוקות אחד למול בשבת ואחד למול אחר השבת וקדם ומל של אחר השבת, שאם מלו עם אותו שזמנו בשבת הרי נתנה שבת לידחות אצלו, ואם היה לו תינוק למול בשבת פשיטא שאם מל אותו של אחר השבת שהוא חייב שהרי לא נתנה שבת לידחות אצלו, ולפיכך אחז לו אותו דרך שתפס. ומ"מ נראה שכן הדין שאם היו לו שני תינוקות אחד למול ע"ש ואחד למול בשבת ומל שניהם בשבת שהוא פטור שהרי נתנה שבת לידחות אצלו. וכן כתב הרמב"ם ז"ל בפירוש המשנה. ושלום.
@שו"ת הרשב"ש סימן קעג (א)
סימן קעג (א)
עוד שאלת. אחד כתב שטר מתנה לאשתו מחיים, וזה נוסח שטר מתנה שכתב לה: יודעים אנו עדים החתומים למטה עדות ברורה איך אמר לנו ר' אברהם יצ"ו בר' יהודה בן ישמעאל, הוו עלי עדים וקנו ממני בקנין גמור מעכשו וכתבו בכל לשון של זכות ויפוי כח וחתמו ותנו לאשתי מרת אסתר בת שאול נ"ע בר' יצחק בן גידאם נ"ע, מחמת שרציתי ברצון נפשי שלא באונס כלל אלא בלבב שלם ובנפש חפצה ובדעת רצויה והקניתי לה ארבע אמות קרקע בחצרי ואגבן נתתי לה כל אשר לי בין כסף בין זהב בין שאר מטלטלין ושמוש ערסא וכלי הבית וכלי אומנות וספרים וקרקעות דמתקרי נכסי ודלא מתקרי נכסי מעכשו כל זמן שלא אחזור בי, ולא שיירתי בעצמי במתנה זו אלא מה שאשא ואתן לתוך פי ואלבש ואתכסה בין בכסות יום בין בכסות לילה כל ימי היותי בחיים וכשאלך לבית עולמי כדרך כל הארץ תכריכין וצרכי קבורה כנהוג לפי כבודי, והשאר הרי הוא נתון לה מעכשיו בקנין גמור ואגבו במתנה מפורסמת. וכך אמר לנו ר' אברהם הנזכר, מתנה זו כתבוה בשוקא וחתמוה בבריאתא כי היכי דלא תהוי כמתנה טמירתא, ואחריות וחומר מתנה זו קבלתי עלי כאחריות וחומר שטרי מתנות שתקנו חכמים ז"ל מיומא דנן ולעלם דלא כאסמכתא ודלא כטופסי דשטרי בבטול כל מודעי שמסרתי ושאמסור. וקנינו מר' אברהם הנזכר לאשתו מרת אסתר הנזכרת על כל מאי דכתיב ומפורש לעיל במנא דכשר למקניא ביה בעשרים יום לירח אייר שנת ה' אלפים ומאתים ותשע באלגזאיר מתא והכל שריר וקים. ורצית לעמוד על דעתי מה שורת הדין בזה.
תשובה. המתנה הזו יש בה שיור, שהרי שייר לעצמו כל מה שיצטרך כשהוא בחיים, ואף לאחר מותו שייר תכריכיו וצורכי קבורה על היורשים. וגם יש שיור אחר שהרי יש לו חובות במקום דרע"ה וכתב הרשאה להביאם לו, והחוב אינו בכלל המתנה לפי שהחוב אינו נקנה באגב ולא בקנין סודר אלא במעמד שלשתן אם הוא בשטר או בעל פה, ואם הוא בשטר נקנה בהקנאת השטר בכתיבה ומסירה בדיננו. וכן מוכח בפרק מרובה ובפרק שבועת העדות דלא כתבינן אדרכתא אמטלטלין ובפירי ולא בחוב כדמוכח התם, אלמא לא מצי לאקנויי חוב באגב וכ"ש בקנין סודר, וכיון שכן החוב אינו בכלל המתנה, א"כ המתנה במקצת היא ואינה בכלל הכותב כל נכסיו לאשתו דאמרינן בפ"ק דגיטין ובבא בתרא פי' מי שלא עשאה אלא אפטרופא, דהא קימא לן בפרק יש נוחלין דמטלטלין הוו שיור, וזה החוב בחזקת היורשים הוא וכיון שהוא בחזקתם המתנה מתנה גמורה היא. ועוד, שמה שאמרו הכותב כל נכסיו לאשתו לא עשאה אלא אפטרופא הוא משום דאזלינן בתר אומדנא, ולפיכך אם אנו רואים דעתו של מת שלא כיון שתהיה אשתו אפטרופא על אחותו היורשת, המתנה מתנה גמורה ואפילו בלא שיור. וכן יש להוכיח מלשון א"ז הרמב"ן ז"ל בחדושיו בפרק יש נוחלין. א"כ המתנה הזו אפילו בלא שיור מתנה גמורה הויא, כ"ש שיש בה שיור. וזה כלו אפילו לדעת הרמב"ם ז"ל והנמשכים אחריו סוברים שאף בשאר יורשים לא עשאה אלא אפטרופא, וכ"ש לדעת הרב בעל העטור שכתב בשם ריש מתיבתא דדוקא במקום בן הוא דאמרינן דלא עשאה אלא אפטרופא אבל בשאר יורשים הויא מתנה גמורה.
ומיהו צ"ע אם האשה חוזרת וגובה כתובתה ממנו דכיון ששייר לא אבדה כתובתה כדמוכח התם בפרק יש נוחלין, וכן מוכח מדברי הרמב"ם ז"ל בהלכות זכיה ומתנה בפ"ו. אלא שהרא"ש ז"ל כתב דהיינו דוקא כשכותב לה סכום מנכסיו ואפילו היה הסכום גדול כגון שכתב לה מחציתם או שני חלקים מהם, אבל אם כתב לה כל נכסיו ופירש השיור אפילו שייר הרבה אבדה כתובתה מנכסים שיש לו. ובמתנה זו יראה שהמתנה היא העקר והשיור טפלה. וכיון שכן לפי זה אינה גובה כתובתה מהחוב.
אבל יש לעיין בנדון הזה אם האיש הנותן הזה כשכתב לאשתו לא כתב אלא מחמת שהיתה אולצת אותו והיא גוברת עליו אין לך אונס גדול מזה, והמתנה כל שמתברר האונס אעפ"י שלא מסר מודעא בטלה המתנה, וכן כתב א"ז רבינו יונה ז"ל ונמשכו אחריו האחרונים ז"ל. הילכך אם נתברר זה בטלה המתנה וכגון זה פתח פיך לאלם, והוא ראוי לעורר עליו היורש ואפילו הוא גדול, ואם לא יוכל היורש לברר זה המתנה היא קיימת ואבדה כתובתה כפי סברת הרא"ש ז"ל. ושלום על דייני ישראל.
@שו"ת הרשב"ש סימן קעג (ב)
דברי שלמה בן הרב נ"ן ר' שמעון בן החכם ר' צמח זלה"ה.
שנת באור פני מלך חיים לא ירדו גשמים בגלילות אלו בתחלתה ולא יכלו לחרוש ולזרוע, ואחר כן ירדו גשמים מרובים בזעף ותדירות גדולה ולא היה בין גשם לגשם ה' ימים שלמים בשתים או שלשה פעמים ונמנע החריש והזרע והרי עתה חצי טבת ואין חריש כי אם מעט מזער, קו לקו צו לצו זעיר שם זעיר שם, ואותו המעט קרוב להפסד מרוב גשמים המטשטשין את הקרקע. וסבורני שראוי להתריע ולמבעי רחמי מבעל הרחמים לעשות ריוח בעולמו. והנני כותב בספר ההלכות והסברות אשר סמכתי עליהם בזה למען ירוץ קורא בו.
שנינו (בפ"א דתענית) [בפרקא דחסידי] על כל צרה וצרה שלא תבא על הצבור מתריעין עליהם חוץ מרוב גשמים. עוד שנינו שם, אמרו לו לחוני המעגל כשם שהתפללת עליהם שירדו כך התפלל עליהם שילכו להן אמר להם צאו וראו אם נמחית אבן טועים. ובברייתא בגמרא אמרו שם אמר להם חוני המעגל כך מקובל אני מבית אבי שאין מתפללין על רוב הטובה. ולכאורה משמע מפשטייהו דכל הני מתניתא ומדאתמר עלייהו בגמרא שאם השנה גשמיה מרובים אין מתפללין עליהם שילכו להם אלא א"כ היו מרובין עד שתמחה בהן אבן טועים. ומיהו כשיתבונן אדם בדבר יראה שאין הדברים אמורים אלא בגשמים שאין מטשטשין את הארץ ומפסידין הזרעים ובגשמים שאין מונעין החריש והזרע, אבל אם מטשטשין הקרקע ומפסידין הזרעים ומונעין החריש והזרע מתריעין עליהם, כי מה מועיל ריבויים והם לקללה ולא לברכה שמפסידין ומקלקלין ומביאים חס ושלום רעה לעולם הנה רבויים ועצירתם אחד הוא, שהסבה היא הפסד הזרעים. וכשם שבהעצר הגשמים מתריעין עליהם שירדו, כך כשיורדים בזעף מתפללים עליהם שילכו. וראיה לדבר, שבגמרא עלה דמתניתין ששנינו בפרק הנזכר וכן עיר שלא ירדו עליה גשמים דכתיב והמטרתי על עיר אחת ועל עיר אחת לא אמטיר עליה, אמר רב יהודה ושתיהן לקללה. ופרש"י ז"ל שאותה שימטיר עליה ימטיר עליה רוב גשמים כדי שמתקלקלין התבואות ואותה שלא המטיר עליה תיבש לפי שאין גשמים ואין תבואה כלל ע"כ. והכי מוכח בפ"ק דתענית דהיינו שתיהן לקללה דכשם שחלקה שלא אמטיר עליה תיבש והיא קללה, כן חלקה אשר תמטר לקללה שלשון תמטיר הוא רבוי גשמים דאתיא בשפיכותא, ורב אשי דייק לה מדכתיב תמטיר תהי מקום מטר כלומר רבוי מטר. אלמא כל שיש גשמים מרובים ואתיא בשפיכותא קללה הם ולא ברכה, כמו עצירת גשמים.
והרמב"ם ז"ל כתב בפ"ב מהלכות תענית הדברים שמתפללים עליהם ומכללן כתב על המטר, וחזר ופירש על המטר כיצד, הרי שירדו להם גשמים עד שיצרו להם הרי אלו מתפללין שאין לך צרה גדולה מזו שהבתים נופלים ונמצאו בתיהם קבריהם ובארץ ישראל אין מתפללין על רוב גשמים מפני שהיא ארץ הרים ובתיהם בנויים באבנים ורוב גשמים טובה להם ואין מתענין להעביר הטובה. הרי שרבינו ז"ל מפרש שמה שאמרו על רבוי גשמים שאין מתפללין על רבוי הטובה היינו דוקא בא"י ונתן טעם בדבר. ואע"פ שאמר מפני שלא יהיו בתיהם קבריהם, דמשמע דוקא מחשש מפולת אבל לא מחשש הפסד זרעים, זאת לא עלתה על הדעת שבמקום הפסד זרעים לא יתענו, אלא שרבינו ז"ל חד מתרי טעמי נקט מחשש מפולת או מחשש הפסד זרעים, שהרי לא אמר שרוב גשמים טובה היא אלא בא"י, הא בשאר ארצות משמע שהם רעה ומתפללין. ודברי הרמב"ם ז"ל מפורשים בגמרא, דאמרינן התם אמר רב יהודה אמר רב ובגולה מתריעין, ותניא נמי הכי שנה שגשמיה מרובין אנשי משמר שולחין לאנשי מעמד תנו עיניכם באחיכם שבגולה שלא יפלו עליהם בתיהם, ורבינו ז"ל מפרש הגולה חוצה לארץ, וכן [כתב] רבינו יהונתן הכהן מלוניל ז"ל בפירושיו. א"כ כיון שבגולה מתריעין, ולא יצא לנו מהכלל אלא א"י, אין בדבר ספק שמתריעין על רבויים. וכן אם יש חשש מפולת, אע"פ שאין מפסידין הזרעים, שבכל אחת מאלו מתריעין. וכן נראה מלשון הרב בעל הטורים ז"ל שכתב על כל צרה שלא תבא על הצבור מתפללין שלא תבא עליהן חוץ מעל רוב גשמים שאין מתפללין על רוב הטובה, וה"מ בארץ הרים שצריכה לרוב גשמים אבל בארץ מצולה שרוב גשמים קשין לה ולא עוד אלא שמפילים בתיהם עליהם אין לך צרה גדולה מזו. משמע שכל שרוב גשמים מפסיד הזרעים [אע"פ שאין חשש מפולת מתפללין וכן כשיש חשש מפולת] אע"פ שאין הזרעים מתקלקלים מתפללים, אלא שהוא ז"ל סובר דא"י וכל דדמי לה ובבל וכל דדמי לה, ולאו בבל וארץ ישראל דוקא. וכן נראה שהוא הנכון, דלא אזלינן בתר בני בבל אלא במה שהוא מחלוקת בין חכמי בבל וחכמי א"י באסור ומותר בחיוב ופטור ודומיהם דאנן בתר בני בבל גרירי', אבל בדברים שהם תלויים במנהג כגון תרבא דאיתרא ודומיהם נהרא נהרא ופשטיה, וכן כתבו המפרשים ז"ל בפרק אלו טרפות וכאן אין מקום להאריך, וכ"ש בענינים כאלה דלא אזלינן בהו אלא כפי המקומות והדומה בדומה. אמנם הכוונה מדברי כלם היא שכל שיש הפסד ברבוי גשמים מתריעין. ובגמרא אמרו שם ונתתי גשמיכם בעתם לא שכורה ולא צמאה אלא בינונית שבזמן שהגשמים מרובים מטשטשין את הארץ ואינה עושה פירות. וכיון שרבויים מפסיד כמו עצירתם כי היכי דבעצירתם מתפללים עליהם שירדו, כן ברבויים מתפללים עליהם שילכו. ובפירוש אמרו במכלתין דתענית בפ"ק ובפרק הפועלים בבבא מציעא קשה יומא דמטרא כיומא דדינא, אמר אמימר אי לאו דצריכי ליה ברייתא הוו בעו רבנן רחמי עליה ומבטלי ליה.
והדבר הזה ברור הרבה בפירוש גדול המפרשים רש"י ז"ל, שהוא ז"ל כתב עליה דמתניתין ששנינו על כל צרה וצרה שלא תבא מתריעין חוץ מרוב גשמים לא כגון והמטרתי וכו' תמטר לשון מטר שמקלקל התבואה כדאמר רב יהודה שתיהן לקללה אלא כבר ירדו וטורח הם על בני אדם אבל אין מקלקלין את התבואה, ע"כ. הרי פירש לנו ז"ל בקצרה כל שהיינו מבקשים, שמה שאמרו שאין מתריעין על רוב גשמים ואין מתפללים על רבוי הטובה, היינו כשאינן מזיקין ומקלקלין אלא שהם לטורח על הבריות בלבד, הא כל שיש בהם היזק מתריעין. והדבר הזה כמעט שאין להביא עליו ראיה שמחיוב השכל הוא שכל מה שמקלקל ומפסיד רעה הוא ולא טובה ולא אמר אלא על רוב הטובה, אבל הרעה וכ"ש כשהיא מרובה מתפללין עד שיענו, ואין צריך שיהיו כל כך מרובים עד שתמחה אבן טועים, שאף מה שאמר להם צאו וראו אם נמחית אבן טועים אין במשמע שתמחה האבן שאפילו יציף כל העולם מים אלף שנים פעמים לא תמחק האבן, אבל הכונה היא אם נכסית במים, וכן פירש רבינו אפרים ז"ל, וכ"כ הרמב"ם ז"ל בפירוש המשנה שלו. ואחרים כתבו שהוא לשון גוזמא, וכן משמע מהירושלמי, וכן כתב רש"י ז"ל גבי מאי דאמרינן בגמרא דידן עד מתי יהיו יורדין ויתפללו עליהם אמר להם עד שישב אדם על קרן אפל וישכשך רגלו במים דהיינו לשון גוזמא. הילכך הכל תלוי כפי העניינים וכפי המקומות והזמנים שאם הם לטובה ולא לרעה אלא לטורח ולצער בלבד אין מתפללים, אבל אם מפסידין ומקלקלין מתריעין ומתפללין.
אלא שהתרעה זו אם בשופר או בפה בלבד תליא באשלי רברבי, שדעת הראב"ד ז"ל דההתרעה בעננו בלחוד היא, כלומר שאומרים בסוף התפלה עננו אבינו עננו כמו שאומרים בסוף הסליחות, שכך פרש"י ז"ל שהיא התרעה בעננו, לא עננו ביום צום התענית, לפי שהוא ז"לסובר שאין מתריעין בשופר אלא על עיר שלא ירדו עליה גשמים ועל עיר שיש בה דבר ועל עיר שיש בה מפולת שנזכר זה בהם בפירוש. ודעת רש"י ז"ל ואדוני זקיני הרמב"ן ז"ל שכל התרעות הנזכרות סתם במשנה הם בשופר אלא במקום שנזכר בפירוש בפה בלבד וכן היא מסקנת הר"ן ז"ל וכן יראה מדברי הרמב"ם ז"ל, אם כן לפי הדעת הזאת [ההתרעה הזאת] בשופר היא.
ויש לעיין [לענין] התרעה זו אם היא כסדר שאר תעניות שני וחמישי ושני או לא. דמשמע הכי ומשמע הכי, שמשמע דאינה כסדר שאר תעניות ממה ששנינו וכן עיר שלא ירדו עליה גשמים דכתיב והמטרתי על עיר אחת וכו' מתענה ומתרעת. וכתבו עלה רבוותא ז"ל דמתענה ומתרעת שלא כסדר תעניות, לפי שבכל הסביבות ירדו גשמים ובה לא ירדו הדבר מוכיח שהדבר בא להם בגזרתו של מקום, לפיכך מתריעין תדיר שלא כסדר תעניות. וכבר כתבתי למעלה שאין חלוק בין אם לא ירדו בשפיכותא [או ירדו] ומפסידין, אם כן בתמטר בשפיכותא דהיינו סימן קללה ולא אירע הדבר הזה אלא בעיר אחת וכל סביבותיה בנחת מתריעין בתדירות, ומשמע שמתריעין כסדר תעניות שאם היא מכה כוללת מתפללין ומתריעין כסדר תעניות כדרך שאמרו באם לא ירדו שאינה עיר ועיר חלקה וחלקה. הילכך נראה שהכל כפי הענין.
ומיהו אם הדבר נחפז ואין פנאי להאריך להתריע כסדר, נראה שאין גוזרין בו תענית על הצבור, לפי שאין הצבור יכולין להתענות בכל יום אלא מתריעין בכל יום בכל תפלה ותפלה ואפילו בשבת כדאמרינן גבי עיר שהקיפוה גוים וספינה המטורפת בים, ויחיד הנרדף מפני גוים, שמתריעין עליהם בפה, שאם באנו לגזור עליהם להתענות היו צריכים להתענות תעניות רצופים לפי שסכנתם היא בכל יום ויום והצלתן צריכה שתהיה נחפזת מאד, ואין מטריחין על הצבור יותר מדאי ובהתרעה בפה די, וכ"כ הר"ן ז"ל. א"כ בגשמים של שנה זו המרובים והמתדירים אם כל הזרעים כל כך מתקלקלין ואין הפנאי מסכים להתענות כסדר מתריעין בפה ודי, אבל היחידים אם רוצים להתענות רשאים הם בכך. ואע"ג דהוי פלוגתא דתנא קמא בברייתא ור' יוסי דלת"ק מתענין ור' יוסי אומר אין היחיד רשאי לסגף את עצמו בתענית, וכתבו קצת רבוותא ז"ל דאפשר דהויא הלכתא כר' יוסי מדפרשינן טעמיה בגמרא, כיון דבלשון אפשר אמרוה אם רוצים אין מוחין בידם דברצו תליא מלתא בנדון הזה. ואפשר עוד לומר שהיחידים יתענו כסדר תעניות אם ירצו שיש קצת שהות אם יתענו כפי מה שיסבלו, והכל כפי הענין ולפי ראות העין אל המשכילים שכל טוב.
ולפיכך נסמכתי על מה שכתבתי להתריע (תחלה) בפה בעננו אבינו עננו בדרך שאומרים בסוף הסליחות. ותקנתי מטבע זה להזכיר שליח צבור בשומע תפלה, והוא מטבע שנתפללו שני גדולים רבי ישמעאל בן אלישע לפני ולפנים כנזכר בפ"ק דברכות, וחוני המעגל כשהביאו לו פר תודה, להתפלל על רוב גשמים שילכו להם, והרכבתי שתי התפלות באחת, ומי ששמע תפלתם וענה אותם הוא ישמע תפלתנו ויענה אותנו בעת צרתנו אמן ואמן. וזה המטבע: יהי רצון מלפניך י"י אלהינו ואלהי אבותינו שיכבשו רחמיך את כעסך ויגולו רחמיך על מדותיך ותתנהג עם בניך במדת רחמים ותכנס להם לפנים משורת הדין, ובטובך הגדול רחם עליהם, שאין פורענות באה לעולם אלא בשבילם, והם עמך ונחלתך שהוצאת מארץ מצרים, ואין יכולין לקבל לא רוב טובה ולא רוב רעה השפעת עליהם טובה אין יכולין לקבל, ויהי רצון מלפניך שלא תכעוס עליהן שאינן יכולין לקבל, ויהי רצון מלפניך שיהא ריוח בעולם, וזכור רחמיך וכו'. ובעל הרחמים ירחם עלינו ברחמיו וברוב חסדיו ויעשה עמנו לטובה אות למען חסידיו ועבדיו אמן ואמן.
ומחסדי האל כי לא תמנו התרענו בפה ביום ה' י"י טבת, ומהיום ההוא נסתלקו גשמים ולא ירדו עד עת הצורך. כן יהי רצון מלפניו להרוותינו בגשם מטר בגשמי רצון ונדבה ויורד לנו גשם יורה ומלקוש ויתן מטר ארצנו בעתו אמן ואמן.
@שו"ת הרשב"ש סימן קעד
בגאיה, לותיק ר' דוד הכהן יצ"ו בקרי.
שאלת. למה אין מברכין על ק"ש שעל המטה כשם שמברכין על ק"ש שחר ושל ערב, ולמה אין קורין על המטה אלא פרשה ראשונה.
תשובה. איברא שק"ש בקר וערב היא מן התורה. ואע"ג דאפליגו בפרק מי שמתו שמואל ור' אלעזר, דשמואל סבר דרבנן ור' אלעזר סבר דאורייתא, כבר פסק הריא"ף ז"ל שם דהלכה כר' אלעזר, ובתוספתא שנינו כשם שנתנה תורה קבע לק"ש כך נתנו חכמים ז"ל זמן לתפלה, וכן פסק הרמב"ם ז"ל בפ"א מהלכות ק"ש. והיא מצוה נמנית בהסכמה מכל מוני המצות ז"ל, אלא שא"ז הרמב"ן ז"ל מוסיף למנותם ב' מצות אחת בשחר ואחת בערב, וא"א מורינו הרב זלה"ה חוכך בטעמו של רבינו ז"ל. וכיון שהיא מצוה נמנית ראוי לברך עליה כשאר כל המצות. ואפילו לא היתה אלא מדרבנן ראוי לברך עליה כשם שמברכין על מצות דרבנן. אלא שק"ש שעל המטה אינה מצוה לא דאורייתא ולא דרבנן, שלא תקנו אותה חכמים ז"ל אלא לישן מתוך דברי תורה אי נמי כדי שיהיו המזיקין בדילין הימנו כדאיתא בפ"ק דברכות. תדע שהרי תלמיד חכם אינו צריך לקרותה, וכדאמר ר' יהושע בן לוי אע"פ שקרא אדם ק"ש בבית הכנסת מצוה לקרותה על המטה ואמר רב נחמן בר' יצחק אם תלמיד חכם הוא אינו צריך אביי אמר אף תלמיד חכם בעי למימר חד פסוקא מפסוקי דרחמי שנאמר בידך אפקיד רוחי וכו'. אלמא דטעמא דק"ש הוא כדי שישן מתוך דברי תורה אי נמי להגין עליו, ומשום הכי ת"ח אינו צריך שכבר הוא עוסק בתורה, ומשום הגנה בעי למימר חד פסוקא מפסוקי דרחמי. ומה שאמרה תורה בשכבך ובקומך ואוקי' בעידן שכיבה ובעידן קימה, אין הכונה שבשעת שישן חייב לקרות אלא שמשעה שהתחיל הערב שהוא צאת הכוכבים ודרך בני אדם לישן הוא זמן התחלת קריאתה לפי שדרך בני אדם לעמוד ולקום באותו זמן, ואינו חובה שבשעת קימה יקראנה מיד, וזמן ארוך יש לו עד ג' שעות. וכן עידן שכיבה אינו חובה בערב שישכב על מטתו יקראנה, אלא שמעת שיחול זמן שכיבה שהוא מצאת הכוכבים יכול לקרותה עד חצות או עד סוף הלילה. ולפיכך אם קרא ק"ש אחר צאת הכוכבים אינו חייב לקרותה על מטתו. הגע עצמך מי שקרא ק"ש אחר הנץ החמה והוא שוכב על מטתו ואח"כ עמד הנאמר שהוא חייב לקרות פעם אחרת אחר שעמד, זה אינו בדין שכיון שקרא מעת חיוב קריאתה הא תו לא צריך. וכן הדין בשל ערב, א"כ כיון שקרא אחר צאת הכוכבים שוב אינו צריך לקרותה פעם אחרת, ועקר קריאתה אינו אלא כדי שישן מתוך דברי תורה שיגין עליו מהמזיקין.
ומיהו התימה הגדול הוא למה אין אנו מברכין בכל יום בשחר ובערב קודם קריאתה אקב"ו לקרות את שמע כשם שמברכים על כל מצות, שהברכות שאנו מברכין לפניה ולאחריה אינן ברכות על קריאתה שהרי אנשי משמר היו מברכין ברכה אחת קודם הנץ החמה, וכמו ששנינו במסכת תמיד אמר להם הממונה ברכו ברכה אחת והן מברכין ברכה אחת, ואפליגו בפ"ק דברכות אי הויא ברכת יוצר אור או אהבה רבה, ולמדו הגאונים ז"ל מכאן שלא נתקנו ברכות אלו על ק"ש, ואחר שלא נתקנו על קריאתה למה לא תקנו מטבע לברך על קריאתה.
ומה שנראה לי בזה הוא, שאע"פ שברכות אלו לא נתקנו על שמע מ"מ פוטרים הם הקורא מלברך אקב"ו לקרוא את שמע, ולא גרע מהקורא בתורה שחייב לברך על קריאתה ואפילו הכי ברכות אלו של ק"ש פוטרות אותו מלברך, דאמרינן התם בפ"ק דברכות אמר רב יהודה אמר שמואל הקדים לשנות קודם שקרא את שמע צריך לברך ואחר שקרא ק"ש אין צריך לברך מאי טעמא שכבר נפטר באהבה רבה. והטעם שהיא פוטרת ברכת התורה לפי שיש בה עניינים הרבה של דברי תורה ודבק לבנו בתורתך. ואם טעם זה הוא פוטר ברכת קריאת התורה ואפילו מופלג, כ"ש שהוא פוטר ק"ש שהיא בסמוך שהרי יש בה קבול מלכות שמים שהרי אומר ויחד לבבנו לאהבה את שמך, על כן לא תקנו לברך על שמע, כנ"ל.
ומ"מ מי שקרא ק"ש בברכותיה קודם צאת הכוכבים כמנהג מקצת מקומות וכדאיתא בירושלמי שצריך לחזור ולקרות ק"ש אחר צאת הכוכבים מדאורייתא לפי שאותה קריאה שקודם צאת הכוכבים אינה פוטרתו, בזה כתבו הגאונים ז"ל ובעלי התוספות וקצת האחרונים ז"ל שצריך לברך לקרוא את שמע, אבל ר"ת ז"ל כתב שאין צריך וטרח להעמיד בה חזון ולתת טעם למה אין צריך, וגם המפרשים ז"ל וא"א מורינו הרב ז"ל בשטתו כתב בזה הרבה, וגם בספר אורח חיים כתב כל הדעות, ולא ראיתי בזה טעם נכון. ומיהו א"א מורינו הרב ז"ל כתב כיון שעקר קריאתה של ק"ש לא נתקן בה ברכה אין צריך לברך על זו.
ולי נראה שאין להזכרת מטבע זה מציאות בגמרתנו ואף לפי הירושלמי שלא נזכר בשום מקום בגמרא רמז למנהגנו לקרותה קודם צאת הכוכבים, ואחר שלא נזכר בגמרא, איך יתקנו מטבע לשאינו מצוי לקרוא קודם צאת הכוכבים, לפיכך אינו תמה אם לא נמצא מטבע זה נזכר בגמרתנו. ואף לפי הירושלמי אין למטבע זה מציאות לפי שהירושלמי לא דבר אלא ע"פ מנהג מקצת מקומות, ומה שאינו מעקר דינא ולא מנהגא דכולהו ישראל איך יתקנו עליו מטבע. מ"מ היה נראה שאע"פ שלא נזכר מטבע קריאה זו ראויה היא לברכה, מ"מ כיון שקצת מקומות אומרים שצריך לברך ומקצת אומרים אין צריך לברך טוב הוא לקרותה בלא ברכות שברכות אין מעכבות. וכלל גדול אמרו בירושלמי שכל הלכה שהיא רופפת בידך ראה איך הצבור נוהגים ונהג כמותם, הילכך כיון שנהגו שלא לברך אין להוסיף בברכות.
ולענין למה אין אומרים אלא פרשה ראשונה, כך הוא נזכר בפרק בתרא דברכות הנכנס לישן על מטתו אומר שמע עד והיה אם שמוע, והטעם הוא לישן מתוך דברי תורה אי נמי להגין וכאשר כתבתי למעלה, וכיון שכן בפרשה ראשונה די. והרב בעל הטורים כתב בשם אביו ז"ל שהיה קורא ב' פרשיות. ונראה לי שאם קרא ק"ש אחר צאת הכוכבים בפרשה ראשונה די כמוזכר בגמרא, ואם קודם צאת הכוכבים קראה צריך לקרות על מטתו שלש פרשיות משום הזכרת יציאת מצרים וכדתנן בפ"ק דברכות מזכירין יציאת מצרים בלילות, ובפ"ב דאמרינן דרבי הוה מהדר אפרשה דיציאת מצרים.
@שו"ת הרשב"ש סימן קעה
ועוד שאלת. סעודת מצוה שחסר להם פת בשבת אם מותר לומר לגוי לקנות להם פת חמה בשבת מאצל פלטר גוי משום עונג שבת או לא.
תשובה. הראשונים ז"ל התירו לאכול מפת שאפה הגוי לעצמו בשבת כל שהיו ראויים לכוס החטים מערב שבת, כלומר שהחטים היו תלושים מערב שבת, והביאו ראיה מהירושלמי בפרק כל כתבי. ואע"פ שר"ת ז"ל אוסר והרב בעל התרומה ז"ל מפקפק בדבר, הרמב"ן ז"ל מתרץ קושיותיו ודעתם להתיר. ואם אפאה הגוי בשביל ישראל אסור לאכול ממנה. ובתוספתא אמרו שאם הגוי מכיר הישראל אסור שמא ירבה בשבילו.
ובנדון הזה יש ג' ענינים האוסרים. האחד, ההכנסה מרשות לרשות. אע"פ שר"ת ז"ל והרז"ה ז"ל דעתם להתיר, ר"י הזקן ז"ל דעתו לאסור, והקשה על המתירין. ואע"פ שדחקו עצמן לתרץ קושיתו, לא נתחוורו דברי המתירין לאחרונים ז"ל ודעתם ז"ל לאסור. והר"ן ז"ל שתורתנו שלו היא דעתו לאסור והקשה על המתירין, וכן בספר מגיד משנה וכן הרשב"א ז"ל, ויש להחמיר.
והשני, ענין אמירה לגוי. שאפילו ר"ת והרז"ה ז"ל שהתירו לא התירו אלא כל שהגוי הביאם מעצמו, אבל כל שהכניסם בשביל אמירת ישראל מודו דאסור. ואע"פ שהאמירה הזו היא בשביל מצוה דסעודת שבת, אסורה היא, שהמתיר שבות דאמירה בשביל מצוה נדחו דבריו, שלא התירו שבות דאמירה אלא במילה שנתנה שבת לידחות אצלה וכמו שכתבו המפרשים ז"ל בפרק ר' אליעזר דמילה, וכן בקונה מקום בארץ ישראל דכותב עליו אונו אפילו בשבת, כלומר אונו שטרו בערכאותיהם, משום ישובה דארץ ישראל כדאיתא בפ"ק דגיטין ובפרק מרובה. וכתבו בשם רבותינו הצרפתים ז"ל שאסור לומר לגוי להביא לו ספר דרך כרמלית לקרות בו בשבת אע"ג דמצוה קא עביד, ואפילו שבות דשבות אסור, ולא התירו אמירה לגוי אלא במלאכתו של גוי כדאיתא בבבא מציעא פרק הפועלים וכמו שכתב שם אדוננו הזקן רבינו הרמב"ן ז"ל בחדושיו ובחדושי התורה שלו פרשת בא אל פרעה, וכ"כ הרשב"א ז"ל בתשובה.
והשלישי, ענין קניית הפת בשבת שהוא קונה אותו מהפלטר, וכל קנין אסור בשבת כמו שאמרו בפרק הדר מקנה רשותא בשבת אסור, ובפרק משילין שנינו אין מקדישין ואין מעריכין וכו', וטעמא דכלהו משום דמחזי כקונה קנין בשבת. ובירושלמי אמרו הלין דכנסין ארמלין ליכנסון מערב שבת כי היכי דלא ליקני קנין בשבת, כלומר הנושא אלמנה בערב שבת יבא עליה מבעוד יום קודם השבת, שאם יבא עליה בשבת הוא קונה אותה לירושה ולמעשה ידיה והוא קונה בשבת, והביאו המפרשים ז"ל ירושלמי זה בפ"ק דכתובות ובמסכת יום טוב פרק משילין. ולא התירו קנין בשבת אלא בצואת שכיב מרע כדי שלא תטרף דעתו עליו כדאיתא בבבא בתרא פרק מי שמת, וכן בגט שכיב מרע שנכתב קודם השבת כדאיתא בגיטין פרק הזורק גט לאשתו.
ואם מערב שבת צוהו שיביא לו בשבת אסור כדמוכח בפ"ק דשבת וכן כתב א"א מורי הרשב"ץ ז"ל בתשובה. וכ"ש דאוסיף ביה איסורה דלמוצאי שבת אסור בכדי שיעשו, שכל שנעשה בשביל ישראל אסור במוצאי שבת בכדי שיעשו, כדמוכח בערובין בפרק מי שהוציאוהו ובפרק אין צדין ובפרק כל כתבי ובפרק שואל ובתוספתא דשבת ובסדר טהרות במסכת מכשירין פ"ב, וכן כתב הרמב"ם ז"ל בפ"ו מהלכות שבת, וכן דעת כל החכמים ז"ל, ותו לא מידי.
@שו"ת הרשב"ש סימן קעו
עוד שאלת. ראובן היה בינו ובין אנוס אחד עסק ממון ונפטר ראובן לבית עולמו וחיי לנא ולכון ולכל רבנן שבק, והאנוס הנזכר הרשה על יורשי המת אנוס אחר ובא וערער על יתומיו גם על אחי ראובן שהוא אפטרופוס, ונכנסו אנשי חסד ביניהם ונתפשרו, אמנם לא רצה המורשה לדבר עוד עם האפטרופוס. עמד לוי וכתב על עצמו שטר לאנוס בכל החיוב שביניהם והאפטרופוס נתחייב בכל ללוי הנזכר. והחיוב שנתחייב האפטרופוס ללוי הוא שחייב עצמו לפרוע ללוי סך ידוע בשלש זמנים וזה בכח חרם ונדוי על מנת שיתרצה האנוס בפשרה, ואם לא יתרצה בכך אינו חייב כלום. וכך נתחייב לוי למורשה בכחות הנזכרות לפרוע הסך הנזכר אם יתרצה בכך האנוס. והמורשה האנוס הנזכר קבל על עצמו שאם יתרצה האנוס שהרשהו בכך מוטב, ואם לאו נשבע בשבועה חמורה האנוס המורשה שלא יוסיף אחר עוד לדבר בעדו ולא אחר משמו, ועמד בפני עדי ישמעאלים ואמר להם הוו עלי עדים שלא נשאר לי יכולת להתרעם כלל ועקר על עזבון ראובן ולא על האפטרופוס. והלך המורשה אצל האנוס ולא נתרצה בכך ובא אח"כ כמה פעמים המורשה לעיר אשר הוא דר שם האפטרופוס ולא שאל ממנו כלום, ויש עדים ששמעו מהאנוס שלא נתרצה בכך, אמנם אחד מהעדים קרוב ללוי. והאפטרופוס שואל אם נפטר מחיובו ללוי מאחר שהאנוס לא נתרצה בפשרה, או אם הוא עדיין עומד בחיובו, וכל שכן הקבלות הללו בין בממון בין בקבלת החרם היו באונס גמור ומחמת איומין, ושלום על רבני ישראל.
תשובה. כיון שקבל עליו על מנת שירצה האנוס והאנוס לא רצה פטור הוא, דהוה כמקדש את האשה ע"מ שירצה אבא אם לא נתרצה האב אינה מקודשת. ואפילו לא היה בדבר אלא עד אחד שלא נתרצה האנוס פטור הוא, אעפ"י שאין עד אחד נאמן באיסורין במכחישו, הכא אעפ"י שיכחיש האנוס העד הכשר אם הוא נאמן בעיני המקבל עליו החרם הרי הוא פטור, כאמר ליה מר לההוא גברא אי מהימן לך כבי תרי זיל אפקה. וכל שכן שהרשב"א ז"ל כתב בתשובה שהמקבל עליו חרם נאמן הוא לומר שהיה אנוס בקבלת החרם, ואלו בעל דבר שמע מהאנוס שלא נתרצה היה נאמן לפטור עצמו מהחרם, א"כ אם זה העד הוא נאמן אצל המקבל הזה פטור הוא. וכ"ש שיש עמו עד אחר אלא שהוא קרוב, ולא תהיה קורבת זה העד יותר גדולה מקורבת האדם אצל עצמו שהוא נאמן לומר אנוס הייתי ולפטור את עצמו. הגע עצמך הטוען על בעל חובו אתה מחלת לי או הארכת לי הזמן הרי יש ביניהם עסק שבועה, ולא מצינו עסק שבועה אלא בממון. ואם בחרם דינו לשמים אם כחש בו ואין כאן עסק שבועה, ואפילו קרוב נאמן בדבר הזה, שהרי בפרק זה בורר כשדברו בענין פסולי עדות מחמת קורבה והוכיחום מהמקרא דלא יומתו אבות וכו' אמרינן התם אשכחן לענין נפשות לענין ממון מנא לן, ומהדרים משפט אחד אמר רחמנא, א"כ לא פסלה תורה עדות קרובים אלא לענין נפשות וממון, אבל לא באסורין, אלא בדבר שבערוה דגמרינן דבר דבר כדאיתא בפרק האומר בקדושין, וכשם שצריך שנים כך צריכים להיות רחוקים, אבל בשאר איסורי לא. והדבר מוכרע מעצמו שאם לא תאמר כן לא מצינו מי שמתארח אצל חבירו. (וטענה זו כתבו המפרשים ז"ל להכשיר עד אחד באסורין שאם לא תאמר כן לא מצינו שמתארח אצל חברו). והרי אשתו שהיא כגופו ופסולה לו לעדות ונאמנת על ספירת ימי הנדה וטהרה ועל הנקור ויש בדבר איסור כרת, כ"ש בשאר אסורין, והוא הדין בחרם.
מיהו כל זה הוא אם אין בדבר אלא חשש החרם בלבד, אבל אם הדבר תלוי בממון אינו פטור אלא בתרי וכשרי. וביאור הענין כך הוא, שאם נשבע אדם לחבירו שילך עמו למקום פלוני או שיעשה לו דבר פלוני או שיתחתן עם בת פלוני וטען שחבירו פטרו מהנדוי, בזה מהימנינן ליה לעד אחד ולקרוב, ואף הוא עצמו נאמן כמו שכתבתי. וכן בנשבע לחבירו לפרעו ביום פלוני וזה טוען שפטרו מהחרם נאמן, שהרי בטענה זו לא פטר עצמו מן הממון אלא מהחרם, וסוף סוף חייב הוא לפרעו. אבל אם קבלת הממון אינה מתקיימת אלא בשבועה או בחרם, כגון שיש דברים שצריכים קנין ולא קנו ממנו אבל נשבע לו, או דברים שאין קנין מועיל בהם ונשבע לו, שאותו ממון אינו נקנה לחבירו מדין קנין אלא מחמת השבועה שקבל עליו החרם והשבועה בפני עדים, והוא רוצה לפטור עצמו מן החרם ומן השבועה, ובהפטרו מהחרם ומהשבועה נפטר מהממון, בזה אינו נאמן אלא בעדים כשרים, שהרי הדבר חזר לענין ממון לא לענין איסור. ובנדון הזה אם המקבל הזה טוען שפטרו מהחרם ובטענה זו רוצה ליפטר מהממון, צריך שני עדים כשרים. ואם הוא קבל עליו לפרוע הממון בקנין והוסיף עליו קבלת החרם, שהשעבוד מתקיים הוא כבר בלתי החרם שאפילו לא קבל עליו חרם חייב הוא לפרוע וכ"ש שאם הוא בשטר שאפילו בלא קנין חייב לפרוע כדאמרינן בפרק הנושא דאלים כחא דשטרא, נאמן הוא לפטור עצמו מן החרם ואפילו קרוב נאמן שפטרו שהרי סוף סוף חייב הוא לשלם לו הממון וכל עצמו של העד אינו בא אלא לענין איסורא ונאמן הוא.
מיהו אם הקבלה בממון היתה באונס וכן החרם פטור הוא אפילו לא מסר מודעא כיון שלא היה חייב לו כלום, שזו כמו מתנה הוא שכל שמתברר האונס אעפ"י שלא מסר מודעא בטלה המתנה. וכן כתבו רבוותא ז"ל דלא צריך מודעא במתנה אלא כשאין האונס ניכר, ובמכר צריך הוא מסירת מודעא ושיכירו העדים באונס, ואף בקבלת החרם אם הוא באונס פטור כדאמרינן בשבועות האדם (שב) בשבועה פרט לאנוס, ומשנה שלימה שנינו ארבעה נדרים התירו חכמים ז"ל ומכללן נדרי אונסין. זהו מה שנראה לי בזה, והשם יצילנו משגיאות אמן.
@שו"ת הרשב"ש סימן קעו (ב)
עוד שאלת. ראובן רצה להעתיק דירתו ללכת אל עיר אחרת, וכדי לזרז עצמו נשבע שלא יקנה בשר, אפילו בערב שבת ויום טוב לא יקנה בשר עד שיעתיק דירתו, ותתעכב ולא תלך /והתעכב ולא הלך/ כי לא מצא דרך ללכת כרצונו ונתחרט על שבועתו, אם יש לו פתח היתר לשבועתו מאחר שלא נשבע אלא שלא יקנה הוא והיו בניו קונים בשר והוא אוכל, אם היתר זה הוא היתר או לאו. מה דינו בחרטתו ובבשר שאכל עד היום הזה, ושלום תורתך יגדל.
תשובה. השבועה הזאת חלות יש לה, לפי שאפילו נשבע בפירוש שלא יאכל בשר בשבתות וימים טובים אין זה נשבע לבטל את המצוה, שמה שאמרו אין שמחה אלא בבשר, אין הדברים אמורים אלא בבשר קדשים, ועל כן אמרו בפרק ערבי פסחים בזמן שבית המקדש קיים אין שמחה אלא בבשר. ואף בזמן שבית המקדש קיים הנשבע שלא לאכול בשר בימים טובים שבועתו חלה ואינה לבטל את המצוה, מפני ששמחת יום טוב אינה תלויה דוקא בבשר, שהרי יום טוב ראשון שחל להיות בשבת לא היו יכולין לשמוח בבשר שלמי חגיגה, לפי שאין שוחטין אותן בשבת ואף לא בערב שבת, והיתה מתקיימת השמחה בבשר חולין או בכסות נקיה וביין ישן כדאיתא במסכת פסחים פרק אלו דברים. ואפילו לא היה יכול לשמוח אלא בבשר קדשים כיון שלא הזכיר בפירוש בשר קדשים אלא בשר סתם, הרי כלל דברים המותרים עם דברים האסורים ובכלל חלה שבועתו כדאיתא בירושלמי דשבועות. ומה שמצא שיקנה בנו ויאכל הוא, לא זו הדרך מוציאתו מידי עבירה, שלא נתכוון זה אלא לזרז עצמו ולצאת מן העיר ההיא, ואם יקנה בנו ויאכל הוא אין כאן זרוז, ולעולם אנחנו רואים הכונה שנשבע בעבורה וכדמוכח בפרק קונם יין, וכן כתב הרמב"ם ז"ל בפירוש המשנה בפרק הנזכר.
אמנם אםיש לנדר הזה שם נדר יכול הוא לישאל עליו בחרטה דמעיקרא, כגון שאם נתחרט ואלו מצא לא היה נשבע נדר כזה, או בפתח כגון שאם נדר כדי לצאת ולא מצא מנוח או שלא הוכן לפניו הדרך, ישאל ויתירו לו.
מיהו לכאורה משמע שכל אותן הימים שאכל בהם בשר באיסור אכלו, וצריך לנהוג איסור כימים אשר נהג בהם היתר, כדתניא בפ"ק דנדרים מי שנזר ועבר על נזירותו אין נזקקין לו עד שינהוג איסור בימים שנהג בהם היתר דברי ר' יהודה ר' יוסי אומר בד"א בנזירות מועטת אבל בנזירות מרובה דיו ל' יום. וכתב הרשב"א ז"ל דוקא בנזירות שאין לה קצבה אמרינן דיו ל' יום, אבל בנדרים שיש קצבה מודה ר' יוסי שצריך לנהוג איסור כימים שנהג בהם היתר. מ"מ לא נתכוון לעבור על נדרו ובהיתר היה חושב לאכול. על כן נראה שמתירין לו והוא ינהוג ימים במספר איסור באכילת בשר. ולענין עונש כיון שנשאל על נדרו אין עליו חיוב שהרי אפילו כפות על העמוד נשאל ומתירין לו, כדאיתא במסכת שבועות שהחכם עוקר הנדר מעיקרו.
@שו"ת הרשב"ש סימן קעז
עוד שאלת. יחיד המצער את הצבור ורודף אחריהם תמיד להפסיד ממונם ולהתעולל עליהם בין בכלל בין בפרט אם מותר לרדוף אחריו להורגו או לא.
תשובה. הלכה רווחת היא שנפשו של רודף מסורה לכל וכל ההורגו זכה לשמים, ויש לזה כמה ראיות בגמרא. ואין צריך בזה סנהדרין כדיני נפשות, ובכל מקום ובכלל זמן דנין דין זה. ואין מקבלין עדות בפניו, וכן כתבו גדולי בעלי ההוראה ז"ל. אמנם כל זה הוא אם הוחזק במסור, ולא נחלקו אבות עולם אלא אם חזקה זו בתרי זמני או בתלתא זמני. ואם הוחזק ג' פעמים במסירה לכולי עלמא התירו דמו, ואפילו אינו מוחזק אלא בממון, כ"ש אם מגיע ממנו נזק בגוף. ואף בממונו שאמר בפרק הגוזל דממון המסור אסור לאבדו ביד, כתבו בשם בעל העיטור ז"ל שבגמ' מותר לאבדו, וכן כתב א"א מורינו הרשב"ץ ז"ל בתשובותיו, והרבה האריכו בזה, והכלל העולה מהגמרא ומדברי המחברים והמפרשים ז"ל הראשונים והאחרונים כתבתי לך. וכל המרחם עליו גורם רעה לישראל, והמאבדו זכה לשמים. והשם יצילנו משגיאות.
@שו"ת הרשב"ש סימן קעח
עוד שאלת. ראובן קנה ג' חביות של יין מאת שמעון ובא וראה היין ושלח יהודי אחר לראות היין ומצאו יפה וסתם החביות כנהוג לכל קונה ונתן ראובן רוב דמי היין. אח"כ בא שמעון ואמר לו הולך היין שלך כי היין הוא במקום סכנה ואני מתירא שמא יגנב או ישבר, וכך אמר לו פעם אחר פעם וראובן משיב לו בכל פעם כבר קבלת רוב דמיו והנו באחריותי והנה עדים אלו מעידים עלי, ויש לו עדים בדבר זה. אח"כ באו השוללים ושברו חביות היין, בא שמעון ושאל לראובן לתת לו מה שנשאר לו מדמי היין, השיב ראובן אני רוצה שתחזיר לי מה שנתתי לך מדמי היין כי לא משכתי. השיב לו שמעון ולא אתה רשמת החביות על ידי שלוחך, ועוד הלא התריתי בך בפני עדים ואמרת לי הניח לו לישבר או ליגנב הנו באחריותי והרי פלוני ופלוני יעידו עלי בדבר זה. יורנו מורנו הדין בזה.
תשובה. דבר ברור הוא תקנת חכמים ז"ל הוא שאין מטלטלין נקנין אלא במשיכה, וכל שאין שם אלא דברים בעלמא אף מן התורה אינו קונה. וכשיש שם מתן מעות יש שם דין מי שפרע על החוזר בו בין לוקח בין קונה /מוכר/. ואפילו לא נתן אלא מקצת המעות חייב הוא בדין מי שפרע, דקיימא לן ערבון כנגד כולו קונה לענין מי שפרע. ודינים אלו מתבארים בפ"ק דקדושין ובפרק הזהב. ואם קרה אונס במכר קודם משיכה נאנסו למוכר, והכי מוכח במסכת חולין בפרק אותו ואת בנו, וכן דעת הריא"ף ז"ל וכן דעת כל הראשונים והאחרונים ז"ל, אלא שהרז"ה ז"ל כתב בספר המאור שאם נאנסו המטלטלין נאנסו ללוקח, וכבר דחו דבריו.
ומיהו כל זה הוא בסתם, אבל בנדון הזה כי אמר לו מוכר הולך את שלך והלוקח אמר הניחהו שם הרי הוא באחריותי, יש לדקדק בענין אם מתחייב מדין ערב, מדאמרינן בפ"ק דקדושין גבי הא דתנו רבנן התקדשי במנה תנם על גבי הסלע, וכתבו המפרשים ז"ל אינה מקודשת, תנם לכלב וכו', וכן בדיני ממונות דהאומר זרוק מנה לים ואתחייב לך חייב שעל פיו הוציאו. ובנדון הזה משמע שכיון שאמר טול את שלך שהיין הוא מעותד לגניבה ואבדה, והוא אומר הניחהו שם באחריותי והוא היה יכול לפנותו ועל אמונתו הניחו שם היה נראה שהוא חייב, וכ"ש על דעת המפרשים ז"ל שאומרים דכל היכא דאמר ליה ואתחייב אני לך מהני מדין ערב, וכן היא דעת א"ז הרמב"ן ז"ל, ואעפ"י שאחרים לא פרשו כך אלא שכל שלא הוציא ממון על פיו אינו חייב מדין ערב וכן דעת קצת מחכמי הצרפתים ז"ל והרשב"א ז"ל. ובנדון הזה מה שנתן נתן ומה שלא נתן אינו חייב לשלם.
אלא שמטענה האחרת שאמר שסתם החביות הוא או שלוחו, בזה אם מנהג המדינה הוא לקנות בכך, וכדאמרינן בפרק איזהו נשך אמר רב פפי משמיה דרבה האי סוטומתא קניא למאי הלכתא רב חביבא אמר למקני ממש ורבנן אמרי לקבולי עליה מי שפרע ובאתרא דקני ממש קני, וכן כתב הרמב"ם ז"ל בפ"ז מהלכות מכירה שאמר שקונה ברשימה במקום שדברו לקנות.
@שו"ת הרשב"ש סימן קעט
עוד שאלת. ראובן הלוה לשמעון ככר ושבעה ושמונים ליטראות מעורות יבשים כנהוג הנשלחים לארץ הנוצרים, ועתה בא שמעון להחזיר הסך הנזכר לראובן אשר הלוה לו וראה העורות שהיה בהם קצת מים ואמר לשמעון עורות אלו אינן יבשים כל כך, השיב לו שמעון ואמר לו ג"כ העורות שהלויתני לא היו יבשים כל כך אבל הני אני שקלתי עורות אלו שיש במשקל שני ככרים וי"ז ליטראות, אני מניח לך הי"ז ליטראות ולא אחשוב כי אם שני ככרים תקח שלך ותפרע לי דמי השאר, הלך ראובן ונתנם לסוחר אחד באותה שעה שהיה צריך ליתנם לו ולא מצא משקלם כי אם שני ככרים וט' ליטראות ולקחם הסוחר בשני ככרים כאשר לקחם ראובן משמעון, ועתה בא ראובן ואמר לשמעון אתה אמרת לי שיש בהם י"ז ליטראות יותר ונתרציתי בכך ולא מצאתי כי אם ט' ליטראות (אם) [אני] רוצה שתתן לי הח' ליטראות אשר חסר ממשקלם, השיב לו שמעון אני שקלתי אותם במשקלי והיה בהם יותר י"ח ליטראות אע"פ שלא מצאת אתה כי אם ט' ליטראות אמת כי הפלס שלי הוא מעט קל על האחרים אבל אתה קבלת אותם בשני ככרים וככה קבלם הסוחר ואיני רוצה שתרויח עמי שאינני רוצה לתת רבית, וראובן השיב אתה נתרצית לתת לי אותן הי"ז ליטראות בעבור המים אע"פ שלוקחם הסוחר אני הייתי רוצה להרויח אותן המים ואם אינו רבית איני רוצה להניחם, ושניהם נתכונו לטוב זה אינו רוצה לקחת רבית וזה אינו רוצה ליתנו ג"כ, וכלנו אנו רוצים לעמוד על האמת וללמוד מהיום ולהבא.
תשובה. כל עצמו של הלוה לא הוסיף למלוה אלא מחמת שלא היו העורות נגובים, וכל שאינן נגובים כראוי בלא ספק שבכל יום מוסיפין חסרון. אלא שאם ביום ההוא שנתנם לו שקלם מיד ומצא החסרון, ולא זזה ידו של מלוה מתחת יד הלוה עד ששקלום, או שהיו שם עדים שלא זזה ידם מתחת ידו ומצאו החסרון, אז חייב להשלים לו הלוה, שאם נתוסף למלוה ומצא מי שיקבלם לחים מציאה אשכח. אבל כיון שנעלמו מעיני הלוה ועכשו מלוה בא ורוצה ליטול החסרון מן הלוה מי האמינו בזה, אין לו עליו אלא חרם סתם שלא הטעהו וששקל לו יפה. ואם המשקל הוא קל כאשר אמר, אם בו קבל בו מחזיר, ואם קבל ביפה והחזיר בקל יחזיר לו במשקל היפה, שישקול לו עכשו איזה דבר במשקל היפה ויחזירו וישקלוהו בזה הקל ומה שיש חסרון ישלים לו כיון שהוא מודה בזה הקל שקל לו.
ולענין רבית אין בזה דין רבית, שכללא דרבית הוא כל באגר נטר לי אסור, ובנדון הזה אלו היה התוספת בשביל ההמתנה אסור. אבל התוספת הזה כפי השאלה לא היתה אלא מחמת לחותן של עורות. ודברים ברורים הם לפי דעתי ותן לחכם ויחכם עוד.
@שו"ת הרשב"ש סימן קפ
עוד שאלת. ראובן ושמעון שותפין בחצר אחת וראובן דר בו ושמעון נוטל חצי השכירות. לאחר זמן אירע תקלה בחצר כי באו גוים והרסו קצתו ושברו דלתותיו וחלוניו. וראובן ושמעון שניהם בעיר ובכל יום נכנס שמעון לחצר ורואה חורבן החצר. יום אחד עמד ראובן עם שמעון ודבר לו על החצר שהוא צריך תקנה ואמר לו תקן כל מה שיראה לך, עמד ראובן ותקן כל הראוי להתקן. עתה בא לוי שהוא אחי שמעון ואמר לראובן מי אמר לך לתקן החצר וחצי החצר הוא שלי לא של שמעון. וראובן השיב ללוי איני יודע שיהיה החצר כי אם של שמעון, ועוד בכל יום היית נכנס ויוצא וראית הבית חרב ועתה כאשר הוא מתוקן ג"כ בכל יום היית רואה, ואלמלא שרצית למה לא היית אומר מי אמר לך לתקן בלא רשותי. השיב לוי אני לא נתכונתי אלא כדי שתוציא אתה כל ההוצאות ואיני חייב כלום. יורנו מורינו מה הדין בזה.
תשובה. אם התקון ההוא נעשה כדין כגון העמדת דלתות לבתים ולחלונות אין להשגיח בדברי המערער, דהא קיימא לן בפרק המוכר פירות ובפרק המניח את הכד עביד איניש דינא לנפשיה, וכן כתב הרמב"ם ז"ל בפ"ג מהלכות סנהדרין, יש לאדם לעשות דין לעצמו אם יש כח בידו הואיל וכדת וכהלכה הוא עושה אינו חייב לטרוח ולבא לב"ד אע"פ שלא היה שם הפסד בנכסיו אלו נתאחר ובא לב"ד. לפיכך אם קבל עליו בעל דינו והביאו לב"ד ודרשו ומצאו שעשה כהלכה ודין אמת דן לעצמו אין סותרין את דינו, עכ"ל. ובנדון הזה כדין וכהלכה דן, שמשנה שלמה שנינו בפ"ק דבתרא בדיני השותפין וכופין אותו לבנות בית שער ודלת, וכן כתב הרמב"ם ז"ל בפ"ה מהלכות שכנים ז"ל, חצר השותפין כל אחד מהם כופה את חבירו לעשות לה בית שער ודלת וכן כל הדברים שהחצר צריכה להם צורך גדול או דברים שנהגו בהם בני העיר לעשותם אבל שאר הדברים כגון ציור וכיור וכיוצא בהם אינו כופהו וכו'.
ועוד, שאפילו לא היה חייב מן הדין לתקן, כיון שהיה שם וראה ושתק חייב הוא לתת לו יציאותיו שהוציא בבנין, שכל שהוא בפניו כאלו אמר לו בפירוש הוא, שהרי לענין קנין קרקע בחזקה אינו קונה עד שיאמר לו מוכר לך חזק וקני כדאיתא בפ"ק דקדושין ובדוכתי אחריני במסכת בתרא, ובפרק חזקת אמרינן דאי נעל וגדר ופרץ בפניו כמאן דאמר ליה לך חזק וקני הוא. על כן מכל צדדים אלו חייב הוא לתת לו יציאותיו בכל מה שתקן.
@שו"ת הרשב"ש סימן קפא
עוד שאלת. ראובן ושמעון ולוי ויהודה קנו בגדי צמר בשותפות והוליכום כלם לבית ראובן, ועמד ראובן ומכר מהבגדים קודם החלוקה, גם שמעון לקח קצת מהבגדים בלא חשבון וכן לוי, אבל יהודה לא לקח כלום. עתה שאל לראובן ואמר לו בגדים ההם שקנינו יחד אנה הם, והוא השיב לו אני מכרתי קצת וקצת לקח חבירו, וזה הנשאר טול ממנו אתה חלקך. השיב יהודה אם מכרת מכרת הטוב שהיה בו גם כל אחד לקח המבחר, ועתה אינני לוקח אלא חלקי בנמכר וחלקי במה שנשאר מאחר שלא חלקנו. השיב ראובן כל מה שלקח או שמכר לעצמו מכר ואינו חייב ליתן לאדם כלום. יורנו מורנו הדין עם מי.
תשובה. כל מה שמכר מן הבגד הוא משותף ומה שנשאר הוא משותף, לפי שאין אחד מן השותפין יכול לחלוק שלא מדעת חבירו אלא א"כ הוא בב"ד, כדאיתא בפרק אלו מציאות, או אם הוא בדבר שאין צריך חלוקה במעות כדאיתא בפרק איזהו נשך. וכן כתב הרמב"ם ז"ל בפ"ה מהלכות שלוחין ושותפין, אחד מן השותפין שבא לחלוק שלא מדעת חבירו חולק בפני ג' ואפילו הן הדיוטות ובלבד שיהיו נאמנין ויודעין בשומא ואם חלק בפחות משלשה לא עשה כלום, בד"א בשחלקו פירות אבל אם היו מעות המעות כחלוקין הן ויש לו לחלק שלא בפני ב"ד ומניח חלק חבירו בב"ד, בד"א כשהיו המעות כלן מטבע אחד ושוין וכו'. וזה הלשון כלו של הרמב"ם ז"ל, הוא בפרק איזהו נשך בבירור. ואם מכר אחד מהם באשראי אין לו לחשוב בו שאר שותפיו, שכל שליח שמעביר על דעת בעלים אם עשה הפסד הוא על עצמו ואם תקון הוא לחבירו וכן הדין בשותפין.
@שו"ת הרשב"ש סימן קפב
עוד שאלת. ראובן ושמעון ולוי וגוי קנו מלח בשותפות ושמו כל המלח בב' אוצרות של ראובן ואוצר אחר בשכירות וכל אחד היה מוכר ומודד מהאוצרות בחשבון ויש מי שלקח הרבה ויש מי שלקח מעט, לאחר זמן נפל שלל בעיר ונשלל קצת מהמלח שהיה באוצרות של ראובן, ועתה טוענין שמעון ולוי אנחנו הוצאנו הרבה מהמלח ואתה נשאר לך קרוב לחלקך כי לא הוצאת כי אם מעט לכן מה שנשאר מהמלח נחלוק אותו לפי חשבון המלח שהיה לו השלל. וראובן השיב לא אלא שנחשבהו לפי חשבון הקרן ונחלוק החסרון בשוה וטען כי כן היה תנאי ביניהם שכל מי שימכור ימכור לעצמו. לכן האדון העמידני על נכון אלהים יעמדך על נכון כירח עולם יכון.
תשובה. הדין שוה בה כמו התשובה שקדמה לזו, שכל מה שנמכר הוי משותף וכן הנשאר אם לא היה תנאי ביניהם. אבל אם היה תנאי ביניהם שכל מה שימכור ימכור לעצמו הוא שלו תנאם תנאי הוא, והכי מוכח בפרק הגוזל בתרא. וכשיבואו לחלוק הנשאר יחשבו כל מה שנמכר וכל אחד יפסיד במה ששללו כפי מה שנשאר באוצר במה שלא נמכר.
@שו"ת הרשב"ש סימן קפג
עוד שאלת. כי הרב בעל הטורים ז"ל כתב בספר אבן העזר בסימן צ"ד כי האשה שנתגרשה יש לה מזונות עד שתטול כל כתובתה משלם, ושמעת כי אני אמרתי שאין לה מזונות.
תשובה. מה שאמרו לך משמי אמת הוא. אע"פ שהרא"ש ז"ל אינו סובר כן וסמך על הירושלמי שאומר כך כמו שהוא כתוב בהלכות הריא"ף ז"ל בפ"ק דמציעא, אבל הריא"ף ז"ל דחה הירושלמי הזה בהלכות בפ"ק דמציעא ובפרק בתרא דכתובות. ואע"פ שבעל העיטור ז"ל רוצה לסמוך על הירושלמי ומפקפק בדחיותיו של הריא"ף ז"ל, מ"מ הרמב"ן ז"ל בספר הזכות שחבר מקיים דברי הריא"ף ז"ל. ואף הראב"ד ז"ל שכונתו לסתור דברי הריא"ף ז"ל, במקום הזה הודה שאין לסמוך על הירושלמי, והסכים עם הריא"ף ז"ל במקצת ראיותיו כי הירושלמי הוא חולק על גמרתנו, וכיון שהוא חולק על גמרתנו אין לסמוך עליו. וגם הרמב"ם ז"ל כך דעתו שאם נתגרשה גרושין גמורים אין לה מזונות, שהרי כתב בפרק י"ח מהלכות אישות זה לשונו, האשה שהיה לה ספק גרושין ומת בעלה אינה נזונת מנכסיו שאין מוציאין מיד היורש מספק [אבל] בחיי בעלה יש לה מזונות עד שתתגרש גרושין גמורין, עכ"ל. הרי שלא כתב רבינו ז"ל שיתן לה מזונות אלא עד שתתגרש גרושין גמורין אבל אם נתגרשה גרושין גמורין אין לה מזונות.
ורבנו רבם של רבותינו הר"ן ז"ל כתב בחדושיו בפ"ק דמציעא זה לשונו, הריא"ף ז"ל הביא בהלכותיו מאי דאמרינן בירושלמי דאדם שגרש את אשתו ולא נתן לה כתובתה חייב במזונותיה עד שיתן לה פרוטה אחרונה, והרב ז"ל דחאו דכיון דבגמרין לא אוקמוה בהכין אלמא דפליגו עליה. אבל הרב בעל העיטור ז"ל חולק עליו ואמר דלא פליג, דגמרא דידן רבותא אשמעינן דאפילו מגורשת ואינה מגורשת מציאתה שלה ולא חיישינן לאיבה דאלו במגורשת לגמרי פשיטא, אם כן /הגהת רעק"א: אי נמי/ משום דבמגורשת ואינה מגורשת חייב לעולם אע"פ שפרעה ובמגורשת גמורה אינו חייב אלא עד שיפרענה. ואף הראיה שהביא הריא"ף ז"ל מההיא דשני דייני גזירות אפשר לדחותה. וכן דעת קצת מן האחרונים ז"ל לסמוך על הירושלמי, אלא שאין לזוז מדברי הריא"ף ז"ל שדבריו דברי קבלה וכ"ש לאפוקי ממונא, עכ"ל רבינו הר"ן ז"ל. ועל סברתו של הריא"ף ז"ל והנמשכים אחריו אנחנו סומכים הלכה למעשה, ואתה שלום. שלמה בן הרב ר' שמעון בן החכם ר' צמח זלה"ה.
@שו"ת הרשב"ש סימן קפד
מליאנה, לר' יצחק יצ"ו בה"ר דוד בה"ר שמואל חלאיו נ"ע.
מה נאוו על ההרים, קול כגידים, צבא רב מבשרים, ישבת לכסא אבותיך וזכית לברית הורים, שמח לבי, אף רוחי בקרבי, ברוך י"י אשר לא הסיר חסדו ואמתו, ולא עזב זרע ישרים, ושמר להם את בריתו, חזק ואמץ, והוסיף אומץ, ובכליותיך תשתונן ולבבך יתחמץ לרדוף אחרי דבר אמת, וענוה צדק ותורך נוראות ימינך, ועפעפיך יישירו נגדך, ומרחוק תראינה עיניך, וגם אנכי אמצא לעזרתך, לכל אשר תשאלך נפשך, ראשית עטרת פז בראשך, אך התהלך בדרך תמים, הט אזנך ושמע לדברי חכמים, והיו עיני ולבי עמך כל הימים, אשר אנכי חי כי אזכור ברית עולמים, ואל תבוש ואל תכלם, ויהיו בך מדות החכם ולא ממדות הגולם, ושמחתי בדבריך ובשאלותיך, והנני משיב עליהם עתה בקצרה במה שהדין תלוי בו בשפה ברורה.
שאלת. גט הנכתב ביום ולא נחתם בו ביום אלא למחר ומסרוהו שלא ברצונך, ושאתה למדת מאביך נ"ע שהוא פסול אך אם נכתב ונחתם בו ביום יכול למסרו אפילו לאחר הזמן.
תשובה. לא יפה עשו, שמשנה שלימה שנינו בפרק שני ממסכת גיטין, נכתב ביום ונחתם ביום נכתב בלילה ונחתם בלילה נכתב בלילה ונחתם ביום כשר נכתב ביום ונחתם בלילה פסול ורבי שמעון מכשיר וכו'. וכל הפוסקים ז"ל פסקו כתנא קמא שלא כדברי רבי שמעון. אלא שהרב ר' אשר ז"ל פסק כמי שאמר בגמרא הלכה כרבי שמעון בשעת הדחק ואפילו עד עשרה ימים, וכתב שבשעת הדחק כל שאין יכול לכתוב גט אחר כשר. ואעפ"כ רבים חולקים עליו, ורבי מאיר הלוי ז"ל פוסל אפילו בדיעבד ואפילו בשעת הדחק. ובנדון הזה אין שם שעת הדחק ולכל הדעות הוא פסול, שאפילו נתקדשה לאחר יראה מדברי הרב בעל אבן העזר ז"ל שכתב בשם תשובת אביו הרא"ש שאין קדושיו קדושין כיון שאין שם שעת הדחק. על כן צריך הוא לכתוב לה גט אחר ולא תנשא בגט זה.
ולענין שאמרת ששמעת מאביך קנך נ"ע שאם נכתב ונחתם ביום אחד שיכול למסרו לה אפילו אחר כמה ימים. זה אינו מוסכם מהכל, שסברת רבינו יצחק בעל התוספות ז"ל היא שכיון שאינו נמסר ביום הכתיבה והחתימה, שאינו נמסר אלא על ידי שליח כמו גט הבא ממדינה אחרת שאינו נמסר ביום הכתיבה והוא נמסר על ידי שליח. ואעפ"י שהר' ר' שלמה בן אדרת ז"ל מראה פנים להקל ולמסרו שלא על ידי שליח ראוי להחמיר, שהרי דברי הרב ר' אשר ז"ל (סובר) כדברי רבנו יצחק ז"ל, לפיכך לכתחלה לא ימסרנו אלא על ידי שליח.
@שו"ת הרשב"ש סימן קפה
ולענין התנאי שהתנה עליה שלא תנשא לבני אדם ידועים ולא קבע להם זמן וכתב הרמב"ם ז"ל שאינו גט. דע שהדבר הזה תלוי במחלוקת, שרוב הפוסקים דוחים דברי הרמב"ם ז"ל וסותרים סברתו. ובדיעבד היינו סומכים על המכשירים, אבל בנדון הזה שעדיין בידינו לתקנו יטלנו מידו ויחזור ויאמר לה על מנת שלא תנשאי לפלוני ולפלוני מכאן עד זמן פלוני. וזהו אם היה הגט כשר, אבל בזה הגט פסול הוא, וכשיכתוב גט אחר יתנה עליה ויקבע זמן. ורוצה אני לראות נוסח שטר התנאי אם התנה כראוי או לא, לפי שבתנאים כאלו יש כמה סברות.
@שו"ת הרשב"ש סימן קפו
על ענין ברכת הקדושין שכתב הרמב"ם ז"ל שאין מברכין אותה אלא קודם הקדושין ואנחנו לא נהגנו כן. דע כי דבר זה כבר הוקשה לראשונים ונתנו הרבה טעמים לדבר. האחד, לפי שזה תלוי ברצון האשה ואם אחר שברך לא תרצה האשה לקבל הקדושין נמצאת ברכה לבטלה. השני, שהאשה מתקדשת ג"כ בביאה, ואיך יברך והאשה לפניו ערומה והכתוב אומר ולא יראה בך ערות דבר. וא"ת בקדושי ביאה יברך לאחר ביאה, זה אין הדעת מקבלתו שבקדושי כסף ושטר יברך קודם ובבעילה לאחר בעילה זה אינו. והשלישי, לפי שהברכה זו אינה כשאר ברכות שמברכין על המצות עד שיצטרך לברך קודם לעשייתה, שאינו, אלא ברכה זו ברכת השבח וההודאה היא כמו שמברכין על הקשת ועל הים הגדול ודומיהם ואינו מברכם אלא לאחר ראיה, כן הברכה זו היא ברכת השבח וההודאה שאנו אומרים אשר אסר לנו את הארוסות וכו', ומנהגן של ישראל תורה היא. וכבר יש בזה תשובה לאדוני אבי מורי הרשב"ץ ז"ל אל החכם ר' בנימין בן עמאר נ"ע, ואל תשנה מן המנהג.
@שו"ת הרשב"ש סימן קפז
עוד שאלת. תנאי גט שנעשה על דרך זו: בפנינו אנו עדים חתומי מטה גרש ר' משה בר' נתן צבאן מרת שמחה בת ר' ישועה בן שלמה שהיתה אשתו בגט כשר ועשוי כתקון חכמים ומסרו לה בפנינו בעת הגרושין שהיה בשלישי בשבת בחמשה ימים לירח אדר שני שנת חמשת אלפים ומאתים ושבע עשרה לבריאת העולם למנין שאנו מונין כאן במתא מליאנ"ה דבתחום נהר של"ף יתבא. וכך אמר לה בפנינו בעת שמסר לה הגט, הרי זה גיטך על תנאי זה שלא תנשאי לארבעה בני האדם שהם ר' דוד בר סעיד זנון ור' אברהם בר' משה בן ברהון ור' ישועה בר' משה בן שלמה ור' סעיד בר' משה חיוש מהיום ועד זמן חמשים יום, שאם לא תנשאי לארבעה אלו הרי זה גט והרי את פטורה וגרושה מעכשיו ומותרת לכל אדם חוץ מארבעה אנשים אלו הנזכרים, ועל תנאי זה נתן לה ר' משה בר' נתן צבאן לאשתו שמחה ב"ר ישועה בן שלמה ובפנינו מסר לה הגט על תנאי זה והיא קבלה עליה תנאי זה, ולפי שלא ראו חכמים ז"ל לכתוב התנאי בתוך הגט כתבנו אותו בפני עצמו, ושטר תנאי זה שריר וקיים בריא וחזק כשאר תנאים הראויים דנהיגין בישראל והרי הוא כתנאי בני גד ובני ראובן ועל תנאי זה מסר ר' משה הנזכר למרת שמחה הנזכרת הגט הנזכר. ומה שהיה בפנינו כתבנו וחתמנו להיות לר' משה הנזכר לראיה ולזכות ביום וכו' והכל שריר וקיים מסעוד בר' משה עד יהודה בר' משה עד. ע"כ נוסח השטר של תנאי זה.
תשובה. התנאי הזה בטל הוא לפי שלא כפל התנאי, שהרי לא אמר לה אלא על תנאי שלא תנשאי לפלוני ולפלוני שאם לא תנשאי להם הרי זה גט, והיה צריך לומר ואם תנשאי להם אינו גט, וזהו כפילת התנאי כדעת כל המחברים והמפרשים, וכבר הסכימו כלם ז"ל שהתנאי בטל והמעשה קיים ואפילו בגט. ולפיכך האשה הזאת יכולה היא להנשא לאלו האנשים שאסרם עליה, וטעית בזה טעות גדולה. ואע"פ שבסוף כתבת בשטר ושטר זה שריר וקיים וכו' והרי הוא כתנאי בני גד ובני ראובן, אין דבר זה מועיל כלום כיון שאנו רואים שאינו כתנאם. וכדומה לזה כתבו הגאונים והרא"ש ז"ל בשטר שיש בו אסמכתא וכתוב בו דלא כאסמכתא שאינו כלום, שכיון שאנו רואים שיש בו אסמכתא אינו מועיל מה שכתוב דלא כאסמכתא. וכן בנדון הזה כיון שהתנאי אינו כתנאי בני גד ובני ראובן מה מועיל אם כתבת בסוף והרי הוא כתנאי בני גד ובני ראובן והרי אינו כתנאם. הילכך התנאי בטל והמעשה קיים ותנשא למי שתרצה מהם, ופרסם להם דבר זה ואל תכחידנו תחת לשונך, שאין לאמת שתהיה בשנית, ואל תצריכני לכתוב בזה שנית. וכתב שלמה בן ה"ר שמעון ז"ל.
@שו"ת הרשב"ש סימן קפח
בענין איוב, יראה לי פשט אחד שיראה שאיוב לא היה בעל מעשים, שהשם יתברך לא שבחו בשבחים שהיו קנינים, אלא בשבחים אלו, תם וישר וירא אלהים וסר מרע. והנה היותו תם אינו מורה על היותו בעל מעשים, אלא על היותו בעל רשעה ובעל עסקים וחשבונות רבים. והיותו ישר ג"כ אינו מורה על היותו בעל מעשים, אלא שאינו מבעלי המרמות. וירא אלהים וכן וסר מרע שאינו בעל עבירות. ואלמות הוא סר מרע ועשה טוב, כי עם השלילה מן המעשים והתכונות המגונות צריך הוא לקנות המעשים הטובים. וכן הוסיף החכם בסוף ספרו סוף דבר הכל נשמע את האלהים ירא ואת מצותיו שמור כי זה כל האדם, את האלהים ירא שלילת המעשים המגונים, ואת מצותיו שמור קניית המעשים הטובים. ואע"פ שהיה איוב משתבח בעצמו שהיה בעל מעשים, ואוכל פתי לבדי ולא אכל יתום ממנה, דלתי לאורח אפתח, ושאר המעשים, אפשר הוא היה מרבה להתפאר במה שלא היה בו, שהרי חביריו היו מתארים אותו בהפכם. ואפשר שלא היה לא כדברי חביריו ולא כדבריו, או אפילו היה כדבריו אפשר שלא היה עושה ככל הצריך, וכמו שאמרו ז"ל על כלבא שבוע כדמבעי ליה לא הוה עביד, ולפום גמלא שחנא, או שהיו מעשיו כדי להתגדל ולהתהדר והיו מעשיו שלא לשם שמים, או היו מעשיו לתקות גמול וכבר גמלו כמותם ויותר מהם, כך נראה מהכתוב.
ואחר היות הדבר כן ולא היו בידיו עבירות לא היה ראוי לעונש, אבל מפני היותו בלתי מעשים טובים, או היותו בעל מעשים אבל לא כפי הראוי, אז תפארתו לא היתה אלא בנדיבות והנהגת מדינה והמצות השכליות, אבל בעבודת האלהים במצות מעשיות לא מצינו שיתפאר בהם. ובעידן רתחא ענשו על מעשה, מפני הסתת השטן שהיה עידן רתחא ענשו הקדוש ב"ה אבל לא המיתו כי לא חטא לאלהים, אמנם הסיר לו עשרו שלא היה עושה בו הראוי, וגם הוכה גופו על בלתי היותו עובד אלהים כראוי במצות קניניות מעשיות אלא שליליות כמצות שכליות. ואחר המרקת גופו ותשובתו קראו האלהים עבדי איוב, מה שלא תארו בכך קודם מכאוביו. ועל זה היה מתלונן מפני מה חלה עליו פגעים והוא היודע בנפשו שהוא צדיק שאין בידו עבירות, והוא לא חשב שמפני שלא קיים המצות כראוי וגם לא קיים מצות מעשיות יענש, אלא היה חושב שעל העבירות יחול העונש ועל עשיית המצות יחול השכר, אבל אם בטל המצות לא יענש ולא יטול שכר, ולא חשב שיענש על בטול המצות כדאמר ליה רב קטינא למלאכא וכי ענשיתו אעשה. ובסור ממונו לא נתלונן אבל הודה, כי חשב שמפני שלא קיים המצות נטל ממונו כי העושר היה בדעתו שכר מצותיו, אבל פגעי גופו שהם עונש ואין ראויים לחול אלא על עונש עבירות והוא נקי מהם על זה היתה תלונתו כפי סברתו. ולפי שהיו רעיו משיבין אותו ותולין בו דברים שלא היו בו לא נתקררה דעתו. אבל אליהוא ביאר לו כי האדם מעותד למקרים ואם אין זכות שיגין עליו יחולו בו מקרי הזמן, ויסורו בהתודותו על חטאיו שלא עשה מה שנגזר עליו, וגם בתפלה אל האלקים, כי שומע אל אביונים י"י ואל אסורין, שהם בחלאים או בזקים, ושלום.
@שו"ת הרשב"ש סימן קפט
כי ראיתי רבים מעמי הארץ מתיהרים ומתכבדים בחכמת הקבלה והם ריקים מחכמה ולא ידעו עד מה, אני רוצה לבאר כי הם בחשכה יתהלכו. תחלה שקבלה אינה אלא כשמה מהפה לאוזן, והדבר ידוע שאין מוסרין אותה אלא לחכם ומבין מדעתו. ואלו היתה זו שכתובה בספרים היא הקבלה האמיתית, איך יטעו המקובלים לכתוב אותה בספרים להטעות בה בני אדם. ואם תאמר שבאותן דברים יש כפלים לתושיה, לא ימלט משני פנים, או שאותם דברים לא יודעו אלא מפי מקבל מפה לאוזן, א"כ חזר הדין להיות הדבר מפה לאזן. ואם הדבר ההוא השאירוהו לחכמים להתבונן חזר הדבר להיות סברא ולא קבלה.
ועוד, שהם לא ידעו אלו עשר ספירות מה הם, אם הם או תוארים או שמות או השפעות שופעות מאתו יתברך, ואין כפי השכל חלוקה רביעית. ואם תאמר שהם שמות, א"כ אין הם עצמיות, ואם הם עצמיות הם תוספת, א"כ אם הנוצרים טוענים השלישיות אלו טוענים העשיריות. ואם תאמר תוארים, מה נשתנו תוארים אלו משאר התוארים, והרי הקדוש ב"ה הודיע למשה י"ג מדות ולמה מעטו הם ג' מהם. ואם תאמר שאינם אלו הכתובים בתורה, לא ימלט שאלו הספירות הם בסגנון אחד עם המדות האלו, או יותר חשובים מהם או פחותים מהם. ואם הם בסגנון אחד, מה נשתנו אלו מאלו. ואם יותר טובים, למה העלימם הש"י מן משה. ואם נעלמו ממשה מי יודעם, אם רבי לא שנאה ר' חייא מנין לו, ואם משה לא ידעם מי הוא המקובל שידעם וממי קבלם, שהרי גם הם אומרים שגם משה לא הגיע לכלל כל הספירות, ואם משה לא הגיע לכללם איך יגיע זולתו אליהם, ואם הם פחותים ממדות הכתובות בתורה למה נחליף אלו באלו. ואם תאמר שהם השפעות א"כ הם כחות כלומר מלאכים, והמתפלל אליהם אם אומר שהם כחות או השפעות, א"כ המתפלל והמכוין בהם שהם עצמיות הוא כופר, שכל המתפלל למלאך מהמלאכים כופר הוא. והחושב שיש עצמיות בלתי עצם הבורא שנה לעצמותו וכופר הוא. ואם תאמר שהם תוארים יודיענו מה נשתנו אלו מזולתו.
וקשה עוד מזו, שהם דורשים ברבים בעניני הספירות ורומזים אליהם וחושבים לדבר בסתרי תורה. ודברים אלו קשים ומרים כלענה, שאם הם סתרי תורה אין לגלותם, ואם אינם סתרי תורה א"כ הם סברא, וכמה רע ומר לומר על הסברא שהם סתרי תורה, וכמו שאמרו בגמרא למי שאמר שצלפחד היה מקושש עתיד ליתן עליו את הדין אם (הוא) התורה כסתהו ואתה מגלהו ואם אינו אתה מוציא לעז על אותו צדיק. כך הדבר הזה, אם הם סתרי תורה התורה הסתירתם והוא מגלה אותם, ואם אינם הלא מוציא לעז על התורה לומר שאלו הם סתריה. ומ"מ עתיד ליתן את הדין, וראוי לגעור באלו הדורשים גם באלו המתפארים בזה. ותלמידים שלא שמשו כל צרכם, ואינם רוצים לטרוח בסוגיות ההלכות, בוחרים בקצרה בחבורים כאלה להתפאר בחכמת הקבלה, להתגדל בפני נשים ועמי הארץ וליטול עטרה לעצמם בדברים קלים כאלה והם ריקים ממנה, ועל כיוצא בזה נאמר הרוצה לכזב ירחיק את עדיו, והרוצה ליחנק יתלה באילן גדול, ושומר נפשו ירחק מהם.
@שו"ת הרשב"ש סימן קצ
פסק דין. מרת צפורה מנוחתה כבוד אלמנת ר' אברהם נ"ע ב"ר לכתוש נ"ע כתבה לשלשת בנותיה מרת עזיזה וריגינה ודונה שטר מתנה מהחצר שזכתה בו בכתובתה מאביהם ר' אברהם לכתוש נ"ע, וכתוב בשטר המתנה מהיום ולאחר מיתה ע"מ שלא תוכל אחת מהם למכור ולא ליתן ולא למשכן, ושכל מי שתתן או תמכור או תמשכן יהיה חלקה להקדש, וכל מי שתמות בלא זרע יהיה חלקה לאחותה וכן מאחת לאחת, ואם חס ושלום לא ישאר מהם שום זרע יהיה הכל להקדש. זהו תורף שטר המתנה הזה. ועתה נשאלתי על המתנה הזו אם היא קיימת על הדרך הזה, או אם תוכל כל אחת מהנה למכור וליתן ולמשכן ולבטל המתנה ולעמוד בקרקע מדין ירושה לא מדין מתנה.
והנראה לי שהתנאי הזה בטל, והיורשות הנזכרות זכו בו מחמת ירושה לא מחמת המתנה, דבפרק יש נוחלין גמרא המחלק נכסיו על פיו אמרינן, שלח רב אחא בר ענא נכסי לך ואחריך לפלוני אם ראוי ליורשו אין לשני במקום ראשון כלום ואין לשון מתנה אלא לשון ירושה וירושה אין לה הפסק. ובההוא פרקא נמי גבי שכיב מרע שכתב כל נכסיו לאחרים מייתי רבא נמי האי לישנא ואקשי לה רבא לרב נחמן אמאי דאמרינן דירושה אין לה הפסק והא אפסיקה, כלומר והרי בעל הנכסים הפסיק הירושה, ואהדר איהו סדרי יש לה הפסק ורחמנא אמר אין לה הפסק. והלכה פסוקה היא זו ואין בדבר הזה שום חולק, ולא נחלקו אבות העולם אלא אם דוקא כשאמר נכסי לך ולא הזכיר לשון מתנה, או אפילו הזכיר לשון מתנה, שהגאון והריא"ף ז"ל סוברים שאף אם הזכיר לשון מתנה, וכן דעת הרמב"ן ז"ל בפרק מי שמת גבי עובדא דאיסור גיורא. וכן דעת הרמב"ם ז"ל בפי"ב מהלכות זכייה ומתנה, שהרי כתב שם שכל מתנה בראוי ליורשו לשון ירושה הוא.
ורש"י ורז"ה ז"ל סוברים דוקא כשאמר לשון נכסי לך סתם ולא הזכיר בה לשון מתנה, אבל אם הזכיר לשון מתנה יש לה הפסק ויש לשני מה ששייר ראשון. וטעם הגאונים ז"ל הוא מדיוק לשון הגמרא שאמר שאין לשון מתנה אלא לשון ירושה, שמשמע לשון זה הוא שאין לשון מתנה כלומר לענין מי שראוי ליורשו, ואינו אלא לשון ירושה וכיון דירושה היא אין לה הפסק. ורש"י ור"ז הלוי ז"ל אומרים שאין לשון מתנה אלא לשון ירושה, רוצה לומר שאינו לשון מתנה אלא לשון ירושה, הא אם כתב בפירוש לשון מתנה יש לה הפסק. והביאו ראייה לדבריהם שנמצא בתלמוד שאין כח כמון שר"ל שאין בו רוח כמון. והמחלוקת הזו תלויה במלת שאין אם היא דוקא, או היא כאלו אמר שאינה.
והרשב"א ז"ל כתב בתשובותיו שאינו רוצה להכניס ראשו בין הרים גדולים, אבל הוא מניח הדבר להכרע כל ב"ד וב"ד לדון כפי הכרעתם, ואע"פ שהזכיר בחדושיו היא כדברי רש"י ור"ז הלוי ז"ל. וכיון שנתן רשות לכל ב"ד לדון כפי הכרעתו, אנו נדון כפי הכרעת הב"ד היפה שהיה בעירנו זאת אלגיאיז"ר הרב ר' יצחק בר' ששת ז"ל, שהוא הורה הלכה למעשה כדעת הגאונים ז"ל, שהוא ז"ל נשאל על ענין כזה ששכיב מרע צוה שינתן להקדש אחר היורש דבר ידוע, והביא שתי הדעות וכתב בסוף דבריו, וכיון שיש בזה מחלוקת בין הראשונים ז"ל, הנכסים בחזקת היורש ואין להקדש כלום שאין מוציאין מחזקת היורש על הספק כדי לתת להקדש, דומיא דמאי דבעיא לן בפרק מי שמת בשכיב מרע שהקדיש כל נכסיו או חלק כל נכסיו לעניים ועמד אם חוזר וסלקא בתיקו ופסק הרמב"ם ז"ל בפ"ט מהלכות זכייה ומתנה שאם עמד חוזר לפי שהנכסים בחזקתן, וכן נמי יש לומר בכאן עכ"ל. ואין הפרש בדבר זה בין הקדש לדבר אחר כפי מה שדן הרב ר' יצחק ז"ל. וכן כתב הרשב"א ז"ל בתשובה שהוא היה דן כך וקצת חלקו עליו, ועמדו דבריו לפני רבני צרפת ז"ל והודו לדבריו.
ואע"פ שכתב הרמב"ם ז"ל בפי"ב מהלכות זכייה ומתנה שהבריא שכתב נכסי לך ואחריך לפלוני שאין לשני אלא מה ששייר ראשון, זהו המתנה שהיא מעכשיו, אבל מתנה כזו שהיא מהיום ולאחר מיתה לא, ומייתי לה נמי בפרק יש נוחלין גמרא מי שמת ונמצאת דייתיקי חגורה וכו'. וכיון שהיא כמתנת שכיב מרע ואינה נגמרת אלא אחר מיתה אינה כמתנת בריא שהיא מעכשיו. וכן כתב הרמב"ם ז"ל בפרק י"ב מהלכות זכייה ומתנה זה לשונו, מתנת בריא שכתוב בה מהיום ולאחר מיתה הרי היא כמתנת שכיב מרע שאינה קונה אלא לאחר מיתה (שמשמע דברים אלו שאעפ"י שקנה הגוף מהיום, אינו זוכה בו ואוכל פירות אלא לאחר מיתה). וממה שכתב ואינו זוכה בו ואוכל פירות לאחר מיתה, ולא כתב ולא זכה בפירות עד לאחר מיתה או ולא זכה בו לאכול פירות, שהיה משמע מלשונות אלו שקנה הגוף מעכשיו קנין גמור, ולא כתב אלא בלשון הזה ואינו זוכה בו ואוכל פירות עד לאחר מיתה, משמע שאף הגוף לא זכה בו עד לאחר מיתה. א"כ הרי היא כמתנת שכיב מרע ממש ולא כמתנת בריא, וכיון שהיא כמתנת שכיב מרע הרי היא כירושה וירושה אין לה הפסק.
ואפילו אם היה בדבר זה שום ספק או שום סברא כנגד זו, אין להוציא הנכסים מחזקת היורשים כמו שהורה הרב ר' יצחק ז"ל. ועוד שבנדון הזה אין בו ספק כלל, שהרי המתנה שנתנה להם היא ע"מ שלא למכור ושלא למשכן ושלא ליתן כי אם בחייה לא נתנה להם כלום מגוף הקרקע ולא קנו אלא הפירות לאחר מיתה. ולפי זה לא זכו אף בגוף הקרקע אלא מחמת ירושה התנאי דלא צריך אינו כלום דירושה אין לה הפסק. ואפילו אם כתוב בה שתחזור המתנה מעכשיו כל שהיא זוכה משום ירושה אין מעכשיו כלום, וכן כתב הרשב"א ז"ל בתשובה אחרת. על כן כפי דעתי הדבר ברור שקרקע הזה זכו בו מחמת ירושה ואין לעכב על ידם כרצונם. והשם יצילנו משגיאות. שלמה בן הרב ר' שמעון בן החכם ר' צמח זלה"ה.
@שו"ת הרשב"ש סימן קצא
הוניין, אל החכם ר' משה הכהן ישמרהו צורו.
שאלת. יחיד המתפלל אם יכול לומר י"ג מדות והוידוי.
תשובה. א"א מורי הרשב"ץ ז"ל כתב בפסקי ר"ה שלו זה לשונו: ראיתי בספר ארח חיים כתב רב נתן שאין מנהג ליחיד המתענה לומר י"ג מדות, ואיני יודע מה חשש בדבר שאינו אלא כקורא בתורה, שהרי לא אמרו חכמים ז"ל אלא כל דבר שבקדושה אין אומרים אותו בפחות מעשרה אנשים, ואינו דבר שבקדושה אלא קדיש וקדושה וברכו, ע"כ. ואני אומר ליישב המנהג, שכיון שמה שאנו אומרים אותו אינו אלא מהא דאמר ר' יוחנן ויעבור י"י על פניו אלמלא מקרא כתוב אי אפשר לאומרו, מלמד שנתעטף הקב"ה כשליח צבור וכו', א"כ אין לאומרו אלא כדרך שהראהו הקב"ה למשה בסיני כשליח צבור, שהקב"ה היה דוגמא לש"ץ לכל ישראל שהיו צריכים ומבקשים רחמים וכרת עמהם ברית שלא יחזרו ריקם, אבל שלא כיוצא בזה אין לנו סמך בזה. א"כ מה לו ליחיד לאומרן והוא אינו צריך עכשיו לקרות אותם פסוקים יותר משאר פסוקי התורה שיאמרם כקורא בתורה. אע"ג דלא תני לה במתניתין גבי אין פורסין על שמע פחות מעשרה וכו', היינו משום דלא תנן התם אלא מה שהוא נוהג חובה, אבל קריאת י"ג מדות אפושי רחמים נינהו, ואם לא אמרום יצאו ידי חובת תפלתן.
ומצאתי בסדור רב עמרם ז"ל, הכי אמר רבינו נתן ז"ל אין מנהג אצלנו לומר יחיד י"ג מדות וכו', ואין רשות ליחיד לומר אותן בתפלתו אלא בצבור. ולואי כשהצבור מתקבצין ומתענין ומכוונין לבם לאביהם שבשמים הקב"ה מרחם עליהם וכו', ולפיכך אין אומרים אותן אלא בצבור, ע"כ. נוטין דבריו למה שכתבתי. ובספר ארחות חיים כתוב בשם תשובת הרשב"א ז"ל שאין היחיד אומר י"ג מדות, והביא ראיה מדאמרינן בפ"ק דר"ה ויעבור וכו' כביכול שנתעטף הקב"ה כשליח צבור והראהו למשה ואמר כל זמן שישראל עושין לפני כסדר הזה וכו', אלמא אין אומרים אותו אלא בצבור.
ומיהו יחיד המתפלל יכול לומר וידוי דאבל חטאנו, ואע"פ שלא נהגו היחידים לאומרו בשני ובחמישי כשמתפללים ביחיד, אני נוהג לאומרו, עכ"ל אדוני אבי הרב ז"ל. ואני בנערותי הבאתי לו ראיה שיחיד אומר וידוי מדאמרינן בפרק בתרא דיומא גבי וידוי, יחיד היכן אומרו בסוף תפלתו, משמע דיחיד רשאי לומר וידוי, וקבל ראיה וכתבה בפסקיו.
@שו"ת הרשב"ש סימן קצב
עוד שאלת. שלפעמים כשאתה יושב בבית הכנסת ללמד תינוקות אין אתה יכול לילך לביתך ולהניחם, וכשהשינה אונסת אותך אתה שוכב שם ולבך נוקפך אם יש בדבר איסור.
תשובה. כיון שמעולם היו מלמדי תינוקות מלמדים אותם בבית הכנסת, יראה שאין שם חשש אם תאנוס אותך שינה ואינך יכול לילך ולהניח התינוקות שתישן שם, מדאמרינן בפרק בני העיר בתי כנסיות שבבבל על תנאי הם עשויות, ופירש א"ז הרמב"ן ז"ל דאהני לענין שאם הוצרכו אנשי העיר להאכיל בהם עניים או להשכיבם שם מותר. והוא הדין לכל צרכי עניים לפי שעה, וכדאמרינן בפרק ערבי פסחים לאפוקי אורחים דאכלי ושתו בבי כנשתא.
וכן חכמים ותלמידיהם מותרין ליהנות בהם, והוא שהוצרכו ליהנות להם כגון שהיה מקום דחוק לתלמידים, אבל שלא בשעת הדחק כדמוכח עובדא דרבינא ורב אדא בר אהבה. וגרסינן בירושלמי ר' אמי מפקיד לספריא אי אתי לגביכון איניש מלוכלך באוריתא תהוון מקבלין ליה ולחמריה ולמניה. ופירוש מלוכלך משוח, כלומר שיש לו קצת תורה, וכדאמרינן באגדה יבטח כי יגיח ירדן אל פיהו אין בו כדי לכלוך פה כלומר לטבול בו קצת פה. ואדוני אבי הרשב"ץ ז"ל מוסיף ראיה, מדאמרינן בפרק מי שמתו הני ציפי דבי רב דהני קרו והני גנו, כלומר המחצלאות של בית המדרש מקצת תלמידים היו שוכבים עליהם וקצתם קוראים, נראה שמותר לישן בבית המדרש וכ"ש בבית הכנסת, דבית המדרש חמור מבית הכנסת כדאיתא בפרק בני העיר, ותו לא מידי.
ולפי שראיתיך מחבב דברי אני כותב לך מה שנראה לי עתה בהלכות ראש השנה ויום הכיפורים כשעברתי עליהם, אע"פ שאני טרוד הרבה מכל צד ופנה. וזהו שרמזתי לך.
@שו"ת הרשב"ש סימן קצג
בפרקא בתרא דר"ה, אמר ר' אלעזר לעולם יסדר אדם תפלתו ואח"כ יתפלל. ואמר ר' אבא מסתברא מלתיה דר' אלעזר בברכות של ראש השנה ויום הכפורים ושל פרקים אבל של כל השנה כלה לא, ומקשו התם איני והא רב יהודה מסדר צלותיה דכלה שתא ומצלו, ומשני שאני ר' יהודה דכיון דמתלתין יומין לתלתין יומין הוא דמצלי כפרקים דמי. ומכאן כתב הריא"ף ז"ל וכמה פרקים ל' יום. ופירש רש"י ז"ל דרב יהודה הוה מסדר תלמודיה כל תלתין יומין. כלומר וכיון שהיתה תורתו אומנותו לא היה מפסיק לתפלה כדאיתא בפרק ראשון של שבת, ובסוף ל' יום כשהיה משלים תלמודו היה מסדר תפלתו ואח"כ מתפלל. ותמהני על רש"י ז"ל שלא נמצא זה בתלמוד, כלומר דרב יהודה הוה מהדר תלמודיה כל ל' יומין אבל נזכר על רב ששת בפסחים בפרק ואלו דברים, ובפרק בתרא דכריתות ובפרק כיצד מברכין נזכר זה על רבה בר חנן דהוה מסדר תלמודיה כל תלתין יומין קמיה דר' יוחנן. ואולי רבינו ז"ל היתה לו קבלה או נמצא זה בקצת המדרשות, ודעתו ז"ל היתה רחבה ונסבה למעלה.
ולענין דינא קשיא לן טובא אמאי לא מסדרינן צלותא דשאר ימים טובים כדרך שאנו עושים בראש השנה ויום הכפורים. ואמר לי אא"מ הרשב"ץ ז"ל כי שמע מפי הרב ר' יצחק צרפת ז"ל ששמע מרבו קרובנו הרב ר' פרץ הכהן בן הרב ר' יצחק הכהן ז"ל שהיה בברצלונה, והיה ג"כ הרב ר' פרץ ז"ל רבו של אדוני זקני אבי הורתי תהי מנוחתה כבוד הרב ר' יונה דאסמשתרי ז"ל, שלא להסדיר התפלה אלא כשהיא כלה מחודשת, כתפלת תרי פרקים שלא היה רב יהודה מתפלל כל השלשים יום, וכשהיה מתפלל היתה כולה מחודשת אצלו, וכן בתפלת ראש השנה ויום הכפורים שבכל מטבע ומטבע יש שנוי, אבל בשאר ימים טובים שאין בה חדוש אלא מטבע אחד אין צריך להסדירה, ואע"ג דבגמרא לא נזכר תוספת זה של זכרנו ומי כמוך וכו', אלא שהרמב"ן ז"ל מצאו במסכת סופרים, אבל משמע לכאורה דמזכירים היו תוספת זה בתפלתם.
וקשיא לי נמי טובא אמאי לא מסדרינן נמי תפלת המוספין. ונראה לי הטעם דכיון דקיימא לן כרשב"ג דאמר דשליח צבור מוציא את הבקי, ואין הצבור חייבין להסדירה ודי במה שמסדיר הש"ץ בשעה שהצבור מתפללין, כך נראה לי לעניות דעתי. וטעם זה דרשתי בשבת של ראש השנה ושמחו בו המשכילים, וגם הסכים אדוני אבי מורי הרשב"ץ זלה"ה.
@שו"ת הרשב"ש סימן קצד
חדוש אחד. בפרק בתרא דיומא אמרינן ההולך להקביל פני רבו ביום הכפורים עובר במים עד צוארו וכו'. וכתב הגאון ז"ל בעל הלכות דוקא כי האי גוונא אבל לשוט אסור. והרב בעל הטורים ז"ל תמה על הגאון ז"ל ואמר דאם רחיצה חמורה דאסמכוה אקרא התירו כ"ש שיטה הקלה. ואני תמה על הרב ז"ל, דאיסור רחיצה הוא מיוחד ביום הכפורים בלבד והתירוהו לו בו ביום, אבל שיטה היא איסור כולל בכל ימים טובים וביום הכפורים, ולמה נתירנה לו ביום הכפורים יותר מבשאר ימים טובים. ועוד מי איכא מידי דבי"ט אסור וביום הכפורים שרי, ושופר דהוא דאורייתא אין עוברים עליו את הנהר דרך שיטה כדי שלא יעשה חבית של שייטין, כ"ש הקבלת פני רבו דאינו עובר דרך שיטה. ואם באנו להתיר לו השיטה להקביל פני רבו, א"כ בא ונתיר לו הרכיבה, דהרכיבה ג"כ אסורה שמא יחתוך זמורה כדאיתא בפרק בתרא די"ט. ויותר נקל היה להתיר הרכיבה ביום הכפורים ולא השיטה, דברכיבה לא עביד אלא חד איסורא ובשיטה עביד תרתי רחיצה ושיטה. ומה שהרב ז"ל אמר דאם רחיצה חמורה התרנו לו כ"ש השיטה הקלה, הקל וחומר זה קל וחומר פריכא הוא שכשעובר ברגליו לא עביד אלא חד איסורא דהיינו רחיצה ובשיטה עביד תרתי דאינו יוצא מידי רחיצה ומוסיף עליה שיטה. לפיכך דברי הגאון ז"ל נראים נכונים ודברי טעם הם. כך נראה לי לעניות דעתי ותו לא מידי.
@שו"ת הרשב"ש סימן קצה
הוניין, עוד אל החכם ר' משה הכהן אלהים ישמרהו.
שאלת. הניסה בימי דבר ממקום למקום אם תועיל לאדם או לא, שאם נכתב בראש השנה למיתה מה תועילנו הניסה, ואם נכתב לחיים לא תזיקנו העמידה.
תשובה. כל אדם יש לו קץ קצוב מספר ימי חייו, ודבר זה כתוב בתורה את מספר ימיך אמלא, שנוי בנביאים הנני מוסיף על ימיך, משולש בכתובים הודיעני ה' קצי וכו', ובדברי רבותינו ז"ל בפרק אין בין המודר כיון שהגיע קצו של אדם הכל מושלין בו וכו'. א"כ אחר שדבר זה כתוב בתורה שנוי בנביאים משולש בכתובים ובאה הקבלה האמתית עליו, וחכמי המחקר מודים בו ונותנים טעם בדבר, אם מפאת הגרמיים השמימיים אם מפאת ההרכבה, כל עומת שהלחות השרשי והחום הטבעי באופן הראוי יארכו שני האדם, ואם הם מעטים או האחד ירבה או שימעט הוא או האחר יתקצרו ימיו, וכפי רבויים או מיעוטם ירבו או ימעטו שני האדם, והוא הדין קצוב לאדם שנתבאר בתורה בנביאים ובכתובים ובדברי רבותינו ז"ל ואין לספק בזה ולא לערער עליו. והבטיחה התורה להוסיף בחיי האדם מצד השכר, וייעדה למעט מצד העונש, וזה מבואר הרבה בתורה למען תחיה וירשת את הארץ, וחיית ורבית, למען ירבו ימיכם, ודומיהם, וזה כלו בהבטחה. ומצד העונש ג"כ ענייני הכריתות ומיתה בידי שמים. והוסיפה הקבלה לבאר כי יש יום בו ידין עמים להוסיף על ימים אם יש לו זכות, וזהו שכתוב יראת י"י תוסיף ימים ואמרו ז"ל אלו כהני בית ראשון שהיו צדיקים והתוספת הוא על העקר, ויקצר ימיו אם יש לו עבירה מחייבת, וזהו ושנות רשעים תקצורנה ואמרו ז"ל אלו כהני בית שני שהיו רשעים, כי הקוצר הוא מהעקר וזה ידע מדרך הראשון.
על כן אני אומר לפי קוצר שכלי, מי שאין בידו עבירה מחייבת מיתה וקוצר ימים מהעקר נשאר על הקץ הקצוב מספר ימי חייו, ובראש השנה אינו נדון לא בחיים ולא במות, אבל נשאר על הקץ הקצוב ובתום קצו ימות אם אין לו מצוה מחייבת אריכות ימיו, וזו היא מיתה בלא חטא. אע"פ שאמרו ז"ל בפרק במה בהמה אין מיתה בלא חטא, אינו מאמר מוסכם, וכמו שכתב הרמב"ן ז"ל בשער הגמול. ועל זה שלא נדון בראש השנה בחיים ובמות נאמר בתורה פן ימות במלחמה, שאם נכתב בראש השנה בחיים או במות אינו בחק האפשר אבל הוא בחק החיוב, שאם נכתב שימות בחרב אפילו בתוך ביתו או יסתר במסתרים ידקר בחרב, ואם נכתב בחיים אפילו יפול בעד השלח לא יבצע. ועוד נתבאר זה מאמרם חי י"י כי י"י יגפנו או יומו יבא או במלחמה ירד ונספה, יומו יבא הוא הקץ הקצוב, י"י יגפנו היא המיתה האלהית, ובמלחמה ירד ונספה היא המיתה המקרית, כפי דעתם של קצת מהפילוסופים וכמו שכתב א"א הרשב"ץ ז"ל בפ"ה למסכת אבות. אבל הכל מודים שיש קץ קצוב. וגם מאמרם זכה מוסיפין לו לא זכה משלימין לו וכו' כדאיתא בפרק החולץ, הכל מורה על ענין אחד שיש קץ קצוב ועליו יש להוסיף וממנו יש לגרוע הכל לפי הדין.
אבל בעל הקץ הקצוב אינו נכנס בדין החיים והמות ביום ראש השנה, אבל נכנס לענין שאר עניני אדם בני ומזוני בריאות וחולי ודומיהם. ואשר לא נכנס ביום הדין בחיים ובמות נשאר בחק האפשר במיתת מגפה ובמיתת מלחמה ודומיהם או מיתה טבעית על ידי רוע הנהגה, וזהו שאמר עליו החכם ויש נספה בלא משפט, וכההוא עובדא דבפ"ק דחגיגה בעובדא דמרים מגדלא נשיא ומרים מקריא דרדקי. ואותן שלא נכתבו בראש השנה בבריאות אם פשעו בעצמם יבואו לידי חולי, כמו שאמרו ז"ל בפרק מי שמת גבי משנת האחין השותפין שנפל אחד מהם לאומנות נפל לאמצע חלה ונתרפא מתרפא משל עצמו, ואמרינן עלה בגמרא לא שנו אלא שחלה בפשיעה וכו', היכי דמי בפשיעה כדאמר רב חנינא הכל בידי שמים חוץ מצנים פחים שנאמר צנים פחים בדרך עקש. וכן מה שאמרו ז"ל בפ"ק דשבת ובפרקא דחסידי לעולם אל יעמוד אדם במקום סכנה, ואמר בפ"ק דע"ז ובפרק אין עומדין ובמגלה פרק בתרא ובנדה פ"ב הכל בידי שמים חוץ מיראת שמים. וצנים פחים הוא החולי הבא מרוב העמידה בשמש או בקור, והקש על זה בשלשת מיני מיתות.
ובזה תסתלקנה הקושיות שמקשים, בנים קטנים שמת אביהם בעון מי הם מתים. וכן מי שהיה בראש השנה קטן והגדיל ובאמצע השנה מת מתי נדון, שנ"י כאלו שמתו ברוע הנהגתם או שקצם היה קצר לפי מזג הרכבתם או לפי המזג שנולדו בו. וכן מה שמקשים אם בעון אבות בנים מתים למה מי שיש לו שני בנים מת אחד ונשאר אחד. אפשר לומר לפי זה שמא זה שמת לא מעון אביו מת אלא מפני שהגיע קצו, ואף אם מת בעון אביו לא גזרה מדת דינו להמית שני בניו לפי שחטאו לא היה כל כך עצום, (והוה ליה כמי שנתחייב למלכות חתיכת יד אחת או סמוי עין אחת לפי שמכריו לא היה כל כך עצום). ואע"פ שנכתבה בראש השנה נפילת החרב והמגפה על הכלל, כדאמרינן בתקיעתא דבי רב ועל המדינות בו יאמר איזו לחרב ואיזו לשלום, אבל יש יחידים שאפשר שלא נכתבו לא בחרב ולא במגפה לפי שלא היתה להם עבירה מחייבת, ולפיכך תועיל הניסה מהחרב והשמירה מהמלחמה לפי שלא נכתבו בה בראש השנה ונשארו בחק האפשר. וכן תועיל ההנהגה הטובה בשמירת הבריאות ובהסרה מן החולי, וזהו אמרם בברכות בפרק הרואה ובבבא קמא בפרק החובל מכאן שנתנה רשות לרופא לרפאות. וענין חזקיהו שגנז ספר רפואות והודו לו חכמים ז"ל כדאיתא בפ"ק דברכות ובפרק מקום שנהגו אינו סותר זה, וכבר בירר זה הרמב"ם ז"ל בפסחים בפירוש המשנה, וזהו לפי שלא נכתב ג"כ במיתה ונשאר בחק האפשר. וכן תועיל השמירה מהמגפה והניסה ממנה. ואמרו ז"ל בפרק הכונס דבר בעיר כנס רגלך ורבא בעידן רתחא הוה סכר כווי, כלומר בשעת המגפה סוכר החלונות. ואמרו שם דבר בעיר אל יהלך אדם באמצע דרכים ודבר בעיר אל יהלך אדם לבית הכנסת יחידי, לפי שלא נכתב בר"ה במיתת מגפה ונשאר בחק האפשר. שאם לא תאמר כן אלא שהכל נגזר בר"ה על כל יחיד ויחיד, א"כ אין שם דבר בחק האפשר וזה שנכתב לחיים לא יצטרך לשמירה וזה שנכתב למות לא תועילנו שמירה ואין שם חלוקה שלישית, ומה זה שהיו נשמרים רבותינו ז"ל ומצווים על השמירה מהמגפה, וגדולי חכמינו ז"ל היו בורחים ממנה כמו ששמענו הרב רבינו נסים ז"ל שברח ממנה פעמים. אלא לפי שהדבר תלוי בחק האפשר ואולי זה האיש לא נכתב בראש השנה לא בחיים ולא במות ונשאר על קצו, ונשתנה האויר ואפשר שיוסיף רבוי בחום הטבעי שזה הוא סבת הדבר והנגף, אם אפשר לתקן האויר או לנוס ממנה יועיל לו התקון ומועיל לו הניסה, ואינו הורס בו מאמר ר' כרוספדאי דאמר ר' יוחנן שלשה ספרים נפתחים בר"ה, שהנכתבים למיתה הם אותם שיש להם עבירה מחייבת מיתתם והנכתבים לחיים הם אותם שהגיע קצם ויש להם מצוה מחייבת אריכות ימיהם. והחלוקה הג' והיא שמדת דינם לא חייבה לא זה ולא זה לא דבר בהם החכם. זה נראה לי בענין זה והכל מתוקן כפי קוצר דעתי.
ואע"פ שהרב ר' אשר ב"ר שאול ז"ל מלוניל כתב בספר המנהגות שבראש השנה נכתבים לחיים אותן שצריכין תוספת ימים ואותן שלא הגיע עדיין קצם, לא נתחוורו דבריו חוץ מכבודו, שאם יש לו מצוה ועדיין לא הגיע קצו למה יפזר לו הקב"ה מצותיו מה הגמולה הזאת, נקמה היא לאבד מצותיו במה שאינו צריך, אין מדתו יתברך כך למעט מצות בריותיו ולפזרן במקום שאינו צריך. אבל הוא יתברך רב חסד ומרבה להיטיב למי שאינו הגון, וזה דבר ברור כפי קוצר דעתי, למי שרוצה להביט בעין האמת ובעין החמלה. וכדי לברר הענין יפה אמשול משל למה הדבר דומה, למלך שסרחה עליו מדינה ובה קצת אוהבים ובה מורדים הרבה לעיני השמש, ואנשים בה מעט שלא עבדו ולא מרדו, ובא המלך וצר על המדינה ותפסה, וצוה להשמיד ולהרוג המורדים והפושעים ולהציל להעובדים. וקצת מורדים ברחו ונתחבאו וצוה עליהם לתפשם ממטמונם ולאבדם. והעובדים הצילם ואשר לא עבדו ולא מרדו אם נסו ונמלטו, ואם יצאו בשעת מלחמה מתו. כן הדבר הזה, העובדים שנכתבו בראש השנה לחיים נצולו, והמורדים שנכתבו למיתה אם יסתרו במסתרים ובקרקע הים משם יצוה הנחש ונשכם ולא תועיל להם שמירה ולא ניסה. וזהו שתמצא שהרבה נסים מן המגפה, ובמקום שברחו שם ימותו או בחזרתם ימותו לפי שכבר נכתבו למיתה. ואשר לא עבדו ולא מרדו הם אותם שלא נכתבו לא לחיים ולא למות שלא הגיע קצם ונשארו בחק האפשר, אם סדרו הנהגתם או ברחו נצולו, ואם נשארו ולא סדרו הנהגתם אפשר שימותו, ועליהם נאמר חבי כמעט רגע וגו'. וזהו ג"כ והכרתי ממך צדיק ורשע, הרשע הוא הנכתב למיתה, והצדיק הוא שלא נכתב לא לחיים ולא למות שעדיין לא הגיע קצו. זה נ"ל בזה הענין. והשם יצילנו משגיאות ויראנו מתורתו נפלאות ויעשה עמנו לטובה אות.
ואחר שנמשך הענין עד כאן אשוב לברר מה שכתבתי למעלה מפרק הכונס, רבה בעידן רתחא הוה סכיר כווי דכתיב כי עלה מות בחלוננו, פירוש שרבה היה סובר מה שסברו הרופאים בזה כי האויר הנכנס מהחלון הוא יותר מזיק לפי שהוא נכנס דק והוא נכנס באברים. ומה שאמרו ג"כ דבר בעיר אל יהלך אדם באמצע הדרכים שלום בעיר אל יהלך אדם בצדי הדרכים, הכונה בזה כי בשעת הבריאות צריך אדם להשוות הנהגתו ולאחוז במצוע במאכלו ובמשקהו ובמלבושיו ובשינתו ובקיצתו בהקרתו ובהעצרו וברחיצתו ובאויר המקיף בו ובתנועתו ובמנוחתו ובתנועותיו הנפשיות, כלומר בשמחתו ובאנחתו בכעסו וברצונו ובשאר דברים ההכרחיים לגוף האדם ללכת באמצעם לא ריבוי ולא מיעוט, אבל בימות המגפה צריך להזהר בתכלית השמירה, ושיוסיף בהנהגתו לנקות המותרים, ושלא להרבות במזון, ושיאכל דברים טובי האיכות ומעטי הכמות, וירבה המנוחה וירחיק היגיעה, וירבה מהמנוחים הטובים, וירחיק האנחה וירבה השמחה, כל זה בקצה אחד מהקצוות ולא יספיק בזה המצוע בלבד, וזהו אל יהלך אדם באמצע הדרכים אלא בקצה האחרון, וכל זה הוא ענין טבעי.
ומה שאמרו דבר בעיראל יהלך אדם לבית הכנסת יחידי מפני שמלאך המות מפקיד שם כליו והני מילי דלא קרו בה דרדקי ולא מצלו בה עשרה, הוא ענין תורני. וכונת זה המאמר הוא, שבית הכנסת שאין שם מלמדי תנוקות ראויים הם לעונש, וכמו שאמרו בפ"ב דשבת בעון ביטול תורה בנים מתים שנאמר לשוא הכיתי את בניכם מוסר לא לקחו, ושהעולם מתקיים בהבל פיהם כדאיתא בפרק כל כתבי הקודש, וכן בית הכנסת שאין מתפללין בו עשרה חייבים הם עונש כמו שאמרו בפרק השולח ובפרק שלשה שאכלו כיון שהקב"ה בא לבית הכנסת ואינו מוצא שם עשרה מיד כועס, זהו כונת שמלאך המות מפקיד שם כליו, כלומר שזה מחייב מיתה. והתקנה היא שלא ילך יחיד אלא בצבור להתפלל ולחזור בתשובה, שתפלת צבור נשמעת כדאיתא בפ"ק דכריתות מדאמר רחמנא חלבנה בקטורת וכו' כדאיתא התם. והש"י יחמול עלינו ועל כל עמו ישראל ברחמים אמן.
@שו"ת הרשב"ש סימן קצו
אלו הסנדלין של עץ שנוהגים בכאן של זכרים ושל נשים, של זכרים מסומרים מלמטה ושל נקבות אינן מסומרים, יש טועים לומר שאותם של זכרים אסורים משום סנדל המסומר, וליתא, דסנדל המסומר אינו דומה לזה בצורתו כדמוכח בפרק במה אשה יוצאה, ודבר זה כבר כתבוהו כל המפרשים. ומדברים אלו יצא טעות אחר והוא להכשיר אף של זכרים וכ"ש של נשים. ובספר הטורים כתוב שאותן המסומרים אסורין משום מנהג. ולעניות דעתי נראה שכלן אסורין ולא מטעמא דסנדל המסומר, דאינו זה, לא מטעם חפירה דדבר שאין מתכוין הוא והא קיימא לן דהלכה כר' שמעון בגרירה, אלא מטעם משאוי שהרי אינו בצורת מנעל ולא הוי תכשיט וכיון דלא הוי תכשיט הוי ליה משאוי, וכל שהוא משאוי אסור לצאת בו בשבת. ודבר זה מתברר ממה שכתבו המפרשים ז"ל במסכת יומא ובמסכת שבת דמקשינן על דאמרינן התם דרבנן נפקי בסנדל של שעם ובדבלי וכו' ובדרהיטני, דנהי דלא הוו מין מנעל ליום הכפורים אכתי היכי נפקי ביה הני רבנן ביום הכפורים. וא"ז הרמב"ן ז"ל החמיר בקושיא זו במסכת שבת ואמר דנפקי לאו דוקא אלא בתוך ביתם היו מטיילים בהם. והר"ן ז"ל תירץ דדוקא בשבת הוא דאסור לצאת באלו כיון דמין מנעל מותר, אבל ביום הכפורים כיון דמנעל אסור באלו מותר דתכשיט של אותו יום הוא, כמו שהאריך בזה במסכת יומא. א"כ סנדלים אלו של עץ בין של זכרים בין של נקבות אסור לצאת בהם מדינא ולאו משום מנהג בלחוד.
והא דאמרינן בפרק מקום שנהגו יוצאין בקורדקסין בשבת ואין יוצאין בקורדקסין ביבנה מעשה ביהודה והלל בנו של רבן גמליאל שיצאו בקורדקסין בשבת ביבנה וכו', פירש רש"י ז"ל שקורדקסין רחבים ולא חיישינן דילמא משתלפי ואתי לאתויינהו ארבע אמות. ודאמרינן עלה בגמרא דמשום הכי לא אמר להו מותרים אתם דילמא משתלפי ואתו לאתויינהו, לאו על הכי דנפקי בהו יהודה והלל דאי אהנהו היכי הוו שרי למיפקינהו, אלא היינו טעמא דכיון דאיכא קורדקסי דמשתלפי אי אמרי להו דהני שרו נפקי נמי אינהו בהנהו (היכי הוו שרי למיפקינו) דלאו בני תורה הוו ומסרכי ומדמו מלתא למלתא. וממקומו מוכרע שאיך יהיה מותר לצאת בקורדקסין דמשתלפי, ולשון רש"י ז"ל שכתבתי כך הוא מכריע באמת. ובהני דידן בין של זכרים בין של נקבות משתלפי נינהו ובכל יום כתף האזור שעל גבם שהרגל נכנס בו וכו' הילכך אסור מדינא לצאת בכלם. והש"י יוציא לאמת משפט.
@שו"ת הרשב"ש סימן קצז
הזקנה אם שלמה בן עלאל, כשנפטרה באו אלי זקני הקהל יצ"ו ואמרו לי שהיא מוטלת בבזיון, ושיש לה חדר אחד בחצר הידועה לבני בן סאסי. ושלחנו לכלתה אשת שלמה הנזכר אם יש לה מה לתת לצורך קבורת הזקנה, ואמרה שאין לה כלום. ולפיכך צויתים לבקש קונה לחדר הנזכר, ולא מצאו אלא השותף שבחצר, אע"פ שאין דינא דבר מצרא כדאיתא בפרק המקבל, מכל מקום לא מצאו אחר אלא הוא. ובפרק הכותב אמרו דלכרגא ולמזוני ולקבורה מזבנינן בלא אכרזתא. וכתבו המפרשים ז"ל דלקבורה מלתא דפשיטא היא שמוכרים בלא הכרזה, שאינו מן הדין שיהא המת מוטל בבזיון, ולא נצרכה אלא למי שהלוה מעות לצורך קבורה, אע"פ שבקבר נקבר המת, אם בא מלוה לגבות מוכרין בלא הכרזה כדי שלא תהא מכשילן לעתיד לבא. ואע"פ שדמי החדר היו יותר מכדי קבורתה, כבר בקשנו מי שיקנה בכדי הצריך ולא מצאנו, ולפיכך מכרתי הכל. ואע"פ שבפ"ק דמציעא גבי האומר מה שאירש מאבא מכור לך דהוי מוכר דבר שלא בא לעולם אינו מכור, אפילו הכי אם מכר לכבוד אביו, כלומר לתכריכי אביו אמרינן התם שהוא מכור. וכתב הרמב"ן ז"ל דוקא כדי תכריכי אביו אבל יותר מכדי תכריכיו אינו מכור, והוא שיכול למכור מעט, אבל אם אינו מוצא למכור מעט מוכר הרבה וזהו כבודו של אביו ואין מדקדקין עליו בדבר זה (אם מכר יותר או מעט, וכן כתבו האחרונים ז"ל. והוא הדין לנדון הזה דכיון שאין מי שיקנה כדי התכריכין הנוכרים הרבה ואין מדקדקין בדבר).
ואחר שמכרנו הקרקע הנזכרת הוצאנו דמי הקבורה והשארנו השאר ביד הקונה כדי דמי המשכונה, שהיה הקרקע ממושכן ביד אחר, לפי שהמכר אינו מבטל המשכונה ולא השכירות כדאיתא במציעא בפרק השואל. והשאר העידו גדולי הקהל שאשתו צריכה למזונות וצויתיו לתתו לה ולא דקדקתי עמה כמעשה ידיה כמו שכתב הרמב"ם ז"ל בפ' י"ב מהלכות אישות. ואע"פ שיש חולקים עליו, נראין דבריו להרמב"ן ז"ל והרשב"א ז"ל. ובנדון הזה ג"כ ליכא דינא דשומא הדרא לעולם, לפי שזה אינו בעל חוב. ואפילו הלוה מעות לצרכי קבורה ובא לגבותם לא דיינינן ביה דינא דשומא הדרא לעולם, דמאי דאמרינן דשומא הדרא הוי משום ועשית הישר והטוב ואשכחן דלקבורה ליכא דינא דבר מצרא כמו שכתבתי ודינא דבר מצרא הוי נמי משום ועשית הישר והטוב. ולקבורה דאמרינן דמזבנין בלא הכרזה כבר כתבתי שהיא אפילו במלוה מעות, אם כן אפילו הלוה מעות והגבו לו הב"ד קרקע לא אמרינן שומא הדרא, וכ"ש שמכרו ב"ד עצמן לקבורה. כך נ"ל [שלמה בכהרשב"ץ זלה"ה].
@שו"ת הרשב"ש סימן קצח
נפסק דין. לפי שר' שלמה בר יצחק ציארי הדר בעיר מליאנה היה טוען כי ר' משולם בר' שלמה דלכנא"ץ קנה ממנו זה שיש לו קרוב לחמש שנים ששת ככרי שעוה בשבעה וששים דינרי זהב ושהוא היה חייב לו מדמי סחורות אלף ומאה ועשר דינרים קטנים. ולפי שלא יכלו לפסוק החשבון מפני הטרדות והבל הבלים שהיה באותו עת הניח לו משכונות על השאר בבית הסוחר סיד"י יחייא בן אלפקיה עד שיבא עמו לחשבון. ועתה רצה שיחשוב עמו ושיתן לו דמי השעוה הנזכר בדינרי זהב והוא ישלם לו את חובו שהוא במעות. ועמדו לפני ובפני קצת הקהלות יצ"ו. ור' משולם הנזכר טען כי הוא לא קנה ממנו השעוה הנזכר אלא בס' וה' דינרי זהב בלבד, ור' שלמה הנזכר חייב לו מצד אחר זולת האלף והמאה ועשר דינרים קטנים הנזכרים וב' דינרים קטנים אחרים שהזהב בדמי השעוה פסקוהו בסך י"ב דינרים קטנים וה' זוזים קטנים כל זהוב וזהוב, ונשאר לו לפי חשבון זה על ר' שלמה הנזכר ה' וכ' דינרי זהב, והלך אל אחי הסוחר סיד"י יחייא בן אלפקיה הנזכר והמחאהו אצל ר' שלמה הנזכר בה' וכ' דינרי זהב הנזכרים שנשארו עליו ושל ר' שלמה הנזכר הניח לו יריעת בגד צמר עם סחורות אחרות בתורת משכון וה' וכ' דינרי זהב הנזכרים. ואחרי כן בא הסוחר סיד"י יחייא הנזכר ממדינת בגאי"ה ושח לו ר' משולם כל המאורע וקבל בחשבונו ה' וכ' דינרים הנזכרים ופטר ר' משולם הנזכר ממה שהיה חייב לו כנגדן. ור' שלמה הנזכר כפר בכל זה ועדיין היה עומד בטענתו. ואחר ששמעתי טענת הבעלי דינים הנזכרים שאלתי למי תובע עכשיו הסוחר סיד"י יחייא כדי שאדע מי הוא המוציא מחבירו, ושלחתי לו שני עדים נאמנים לשמוע מפיו, והוא אמר להם כי הוא לא היה בכאן, אבל כשבא מן בגאי"ה ספר לו אחיו כי ר' משולם ור' שלמה הנזכרים באו אצלו והניחו בביתו יריעת הבגדי צמר הנזכרים וקצת סחורות אחרות בתורת משכון ושהוא כתב לר' שלמה למליאנה שיתן לו מה שטען ר' משולם ושהוא ענהו שיתן מה ששאל ע"מ שיבא עמו לידי חשבון. וכן כתב לי הסוחר סידי יחייא בכתב ידו אלא שהוסיף בעל פה לעדים שהוא לא יתבע לעולם לר' משולם אפילו הפסיד הכל.
ואחר תשובה זו אמרתי להם שיבררו להם איזה הדרך שירצו, אם בפשרה והיא היותר אהובה אצלי לפי שהיא משפט שיש עמו שלום, וישר בעיני, ואם ירצו ללכת לפני ערכאותיהם ברצון נפשם, ואע"פ שהוא מצדי קשה, אבל אם ברצונם אסלק אני מעונם וישר בעיני, או שירצו שאפסוק אני הדין ביניהם. וענו שניהם ברצון נפשם שאינם רוצים אלא הדין ושאפסוק אני הדין ביניהם. ואמרתי להם בדין אי אפשר שירויחו שניהם ושמי שחושב שירויח אולי יפסיד. ענו שניהם אעפ"כ בדין אנו רוצים. וכששמעתי דבריהם פסקתי הדין ביניהם שמאחר שר' שלמה הניח משכונות לפרוע לר' משולם א"כ ר' שלמה הוא המוציא מחבירו, על כן כיון שאין לו ראיה בשום טענה מטענותיו ר' משולם הוא נאמן בשבועה שהוא לא קנה השעוה אלא בסך ס"ה דינרי זהב, וכי הזהב פסקו עמו בסך י"ב דינרים וה' זוזים קטנים כל דינר ודינר זהב, ושהחמשה וכ' דינרי זהב אינם בכלל האלף ומאה ועשר דינרים אלא מוסיף עליהם, ומענין הנשאר אחר זה לא יתננו אלא מעות לפי שהכסף אינו קונה את הזהב. וכ"ש שלא היה לר' שלמה כאן הזהב והוה ליה כדבר שלא בא לעולם כפי דעת מהגדולים ז"ל ואין לו אלא מעותיו לא זהב, והמשכון שהניח עליהם אינו כלום לפי שמנה אין כאן משכון אין כאן. אבל שראינו בחשבון סד"י יחייא עם ר' שלמה שהוא מחשב לו שקבל י"ז דינרי זהב דמי יריעת הבגד צמר. ובענין כזה כיון דשמיט ואכיל אינו מחזיר, ולפיכך לא נשארו אלא ח' דינרי זהב שצריך לחשבם לו בסך המעות שהיו שוין באותו עת כפי חשבון ר' משולם י"ב דינרים וה' זוזים. ולפי שנראה לי שהוא שורת הדין פסקתי הדין כך, והשם יצילנו משגיאות וידריכנו בדרך ישרה אמן.
@שו"ת הרשב"ש סימן קצט
בגאיה, אל הדיין ר' עמרם בה"ר בנימין בן עמאר נ"ע.
שאלת בענין שטר הנכתב בין ר' וידאל שבילי ובנו שלמה ובין היתום דוד סופר, שקבל עליו היתום הנזכר לשרת לר' וידאל ובנו הנזכרים ב' חדשים במלאכת האלמוגים ושיטול בשכרו בכל יום שיעשה מלאכה ז' זוזים קטנים, וקבל על עצמו היתום הנזכר שלא יצא עליהם הדרך וגם הם קבלו עליהם האב והבן הנזכרים שלא יצאו עליו הדרך, וכל זה בכח חרם ונדוי בלא שום פתח היתר וחרטה. ואע"פ שיש בשטר הנזכר תנאים אחרים ולשון השטר ארוך, אבל זה כונת השטר, ועל זה שאלת אם היתום הנזכר יש שום פתח היתר לינצל מידם כי הוא רואה בעצמו שראוי ליטול יותר עד כפלים, ועוד שהם מכריחים אותו לעשות מלאכה מרובה מה שאינו יכול לסבול.
תשובה. מה שראוי להודיעך בזה הוא, כי אין לו טענת אונאה שזה פועל הוא ושאינו אומן, שהאומן הוא המקבל בגד זה לארוג אותו בכך וכך או לבנות בית זה בכך וכך וכל כדומה לזה, והפועל הוא שמשכיר עצמו לעשות מלאכה ליום אחד או לימים מרובים. ובקבלן כתב הרמב"ם ז"ל בהלכות מכירה פי"ב יש לו דין אונאה. ואע"פ שבחדושי הר"ן ז"ל כתב שיש חולקין עליו, מכל מקום נראה שסברתו היא כדעת הרמב"ם ז"ל בלי חולק. ובפועל ליכא מאן דפליג על מה שכתב הרמב"ם ז"ל בפרק הנזכר שאין לו דין אונאה, והקישו לעבד שזה כמוכר גופו הוא כדאמרינן התם בפרק הזהב ששכירות ממכר ליומיה הוא, ובההוא פירקא אמרינן נמי דעבדים אין להם אונאה, על כן זה שהוא פועל אין לו תורת אונאה, וכיון שאין לו תורת אונאה אין לו על ר' וידאל דין ודברים בכל מה שעבר.
ומיהו מכאן ולהבא יכול הוא לחזור בו, דפועל חוזר בו אפילו בחצי היום כדאיתא בפ"ק דמציעא כדכתיב כי לי בני ישראל עבדים עבדים ולא עבדים לעבדים, וכ"כ הרמב"ם ז"ל בפ"ט מהלכות שכירות. ואע"פ שדקדק ר"ת ז"ל בפרק הזהב ממה שאמרו שם והא קא בעי לממשך תספורת שמי ששכר סופר או מלמד תינוקות מכיון שמשך בעל הבית הקולמוס והקסת והרצועות אין יכולין לחזור בהם, ורבינו יצחק ז"ל השיבו עליו בפועל ואמר שחוזר בו ואע"פ שמשך, דלא גרע מעבד שמגרע פדיונו ויוצא, אבל בקבלן יראה מדבריו שאינו יכול לחזור בו. אבל הר"ן ז"ל כתב שאינו קונה אלא הקולמוס והמספרים של הספר, אבל הסופר והספר לא, ויכולין לחזור בהם. הילכך אע"פ שהביא כלי אומנותו בביתו יכול לחזור בו, אלא שיכולין לעכב אצלם עד שיעשה מלאכה, ואף בזה דוקא בקבלן כמו שכתב ר"י ז"ל אבל בפועל אין להם לעכב, כנ"ל.
ואע"פ שקבל עליו בחרם ונדוי יכול הוא לישאל על קבלתו ויתירו לו אפילו שלא ברצון ר' וידאל ובנו, דמאי דתניא בפרק ר' אליעזר בנדרים הנודר הנאה מחבירו אין מתירין לו אלא בפניו, ואמרינן עלה בגמרא מנא הני מילי אמר ר' נחמן ואיתימא ר' יוחנן דכתיב ויאמר י"י אל משה במדין לך שוב מצרימה אמר לו במדין נדרת לך והתיר נדרך במדין דכתיב ויואל משה לשבת את האיש ואין אלה אלא שבועה שנאמר ויבא אותו באלה וכתיב גם במלך נבוכדנצר מרד אשר השביעו באלקים ומאי מרידותיה דאתשיל אשבועתיה. ופירש ה"ר אליעזר ממיץ ז"ל הנודר הנאה מחבירו וכו', היינו שנדר לדעת חבירו שאין מתירין לו אלא בפניו, כלומר שאין מתירין לו אלא מדעתו. וכבר כתב ר"ת ז"ל דהיינו דוקא בנשבע שבועה מחמת טובה שעשה לו כגון משה ע"ה דמחמת הנדר נתן לו יתרו בתו, וכגון צדקיהו שהיה מסור ביד נבוכדנצר להרגו וע"י השבועה הניחו, אבל כשלא עשה עמו טובה מתירין לו אפילו שלא מדעתו. תדע דהא אמרינן בפרק ואלו נאמרין דאמר ליה יוסף לפרעה אבי השביעני לאמר אמר ליה זיל אתשיל אשבועתך, אלמא יכול היה להתיר שלא בפני יעקב, ואי לאו דהלכתא היא לא הוה קבע ליה תלמודא. וכן הסכימו הראב"ד והרמב"ן ותלמידו הרשב"א והרא"ש זכר כלם לברכה. הילכך בנדון הזה כיון שמשביע לא עשה טובה לנשבע שמחמת אותה טובה שעשה לו קבל עליו בחרם, שאינו חוב שהלוהו ולא ערבנות שערב בעבורו ולא עסק סחורה שנתן לו להתעסק או דומה לזה שיהיה לו הנאה מזה, מתירין לו החרם אפילו שלא ברצון ר' וידאל ובנו. ואע"פ שיש לר' וידאל ובנו הנאה בקבלת החרם זה שקבל עליו זה מתירין לו, שכך כתב הרשב"א ז"ל בתשובה, אלא שצריך להודיעם שהתירו לו מפני החשד שלא יחשדוהו שעבר על קבלתו, והכי איתא בירושלמי, וכן כתב הרשב"א ז"ל בתשובה הנזכרת.
ואע"פ שכתב לו בלא שום פתח היתר וחרטה מתירין לו, שהרי החרם אין צריך לא פתח ולא חרטה, וכן כתב הרמב"ן ז"ל במשפט החרם, והרשב"א ז"ל בתשובה והביא ראיה מדאמרינן בפ"ק דנדרים אמר ר' אבא הוה קאימנא קמיה דרב הונא שמעה לההיא אתתא דאפקא הזכרת השם מפומה לבטלה שמתה ושרייה לאלתר באפה, והרי כאן לא היה פתח וחרטה. ואע"פ שנמצא בתשובה אחרת לרשב"א ז"ל שהחרם צריך פתח וחרטה, אפשר לחלק בדבר שחרם שהוא החרמת ממון צריך פתח וחרטה, וחרם שהוא בנדרי בטוי כלומר אעשה ולא אעשה אין צריך פתח וחרטה, וכן כתב הרמב"ן ז"ל במשפט החרם שחיבר. וכיון שאין צריך פתח וחרטה אם קבל עליו החרם בלא פתח היתר וחרטה אין בכך כלום, שאלו היה נדר או שבועה ואמר בלא פתח היתר וחרטה, כל פתח שנמצא לו ויאמר הן, או אם אמר שנתחרט, אין שומעין לו לפי שהוא מכזב עצמו שאמר שאין לו פתח ולא חרטה דמעקרא ואנן חרטה דמעקרא בעינן כדאיתא בפרק ארבעה נדרים, וכיון דמעקרא אמר דאין לו חרטה כי אמר בתר הכי דמעקרא נתחרט לא מהימנינן ליה, ואי השתא אתיליד הוה ליה נולד. וממה נפשך לא שרינן ליה, דאי אמר דמעקרא הוה ליה האי פתחא ואי הוו התם י' בני אדם שיפייסוהו לא נדר לא מהימנינן ליה דהא אמר מעקרא דלית ליה פתחא, ואי אמר דהשתא אתיליד לא פתחינן ליה, הילכך כיון שאומר בלא פתח וחרטה שוב אין לו היתר. אבל בחרם כיון דלא בעינן פתח וחרטה אם קבל עליו חרם בלא פתח וחרטה אין בכך כלום שהרי אינו צריך להם.
ומה שצרף לזה מלת היתר ואמר בלא פתח היתר וחרטה, אינם ג' דברים פתח חד היתר תרי חרטה תלת, שאינם אלא תרי ענייני פתח היתר חד חרטה תרתי, שההיתר הוא על ידי פתח. ואם תמצא לומר שלשה הם, יש לומר שישאל תחלה על שקבל עליו שלא יתיר חרמו ואח"כ יתירו לו החרם, דהוה ליה כנשבע שלא אהנה מפלוני שלא אשאל על שבועה, שנשאל על האחרונה ואח"כ על הראשונה, וכן כתב הרמב"ם ז"ל בפ"ו מהלכות נדרים וכן כתב הרב בעל הטורים ז"ל. אבל אני אומר שאפילו יהיו ג' דברים אין צריך שאלה על שאמר שלא יתיר את עצמו, לפי שלא הוציאו בלשון נדר ולא בלשון שבועה ולא בקבלת חרם אלא בדיבורא גרידא, שקבלת החרם לא היתה על הכל אלא על שלא יחזור בו בלבד. הילכך יתירו לו החרם ואפילו שלא ברצון ר' וידאל ובנו, אלא שצריך להודיעם שהתירוהו כאשר כתבתי ואין בדבר בית מיחוש. כך נראה לי, ולכם שלום.
@שו"ת הרשב"ש סימן ר
עוד שאלת. לאשה שהיה שטר כתובה על נכסי בעלה, ונפטר, והב"ד הגבו לה הקרקע שהניח בעלה בשטר כתובתה. ועתה היא רוצה להנשא והיורש מאיים עליה שאין השומת ב"ד כלום, או אם לא תנשא היא חוששת לו שמא ברוב הימים יתלה בגוים ויוציא הקרקע מידה לפי שאין לה שטר על בעלה בגופן שלהם, וגם אם רוצה להנשא, כל זמן שהדבר תלוי, האיש שרוצה לישא אותה לבו נוקפו, אם ב"ד יכולין לכופו בכח חרם להסתלק בעדי ישמעאל מהחצר או לא.
תשובה. אם היורש נכנע אל האמת וציית דינא למה נירא ממנו ונחוש לו, יעשה הראוי מעצמו בלא הכרח ב"ד, והם אומרים לו גאל גאולתך או הסתלק מחמת שהיא רוצה להנשא וזה נהנה וזה אינו חסר הוא, וכופין על מדת סדום. ואם גברא אלמא הוא וחוששין לו שמא יתלה עצמו בגוים לאורך ימים, תלך האשה אל הערכאות עם נכבדי הקהל ויזמינו עמהם היורש ויאמרו לערב האשה הזאת היה לה שטר כתובה על נכסי מורישה של זה, ואנחנו הגבינו לה הקרקע שהניח בכתובתה. ועתה אם היורש הזה חפץ בקרקע שהניח מורישו הרי טוב ויפרע המעות, כי כך הוא הדין דשומא הדרא לעולם. ואם אינו חפץ בזה ישאל לה הקרקע ויסלק עצמו ממנו. ועתה לא ימצא פתח אלא שיתן דמים ויחזור לו הקרקע או יסתלק ממנו, ותנשא האשה ואחר שנשאת לא הדרא השומא אם הכניסה הקרקע לבעלה, משום דבעל לוקח הוי כדאיתא בפרק המפקיד, וכן כתב הרמב"ם ז"ל בהלכות מלוה ולוה בפכ"ב. ואם היורש לא ירצה להודות על האמת אז יכריחוהו הב"ד בכח חרם ונדוי להודות על האמת שהאשה הזאת היה לה על נכסי מורישו כתובה מכך וכך. זאת העצה היעוצה ושומע לעצה חיים וכבוד ימצא.
ואין בהלכה כזו לערכאות משום עלוי יראתם, מפני שאינם הולכים אלא להעמיד הדת, וכל שהוא הנדון גברא אלמא מותר ללכת לאומות להכריחו להכנע לדיננו, וכן כתבו הגאונים ז"ל והרמב"ם ז"ל בסוף הלכות סנהדרין. ואם אין האשה רוצה לינשא או למכור הקרקע, אין להכריח ליורש בשום דבר לפי שהוא לעולם יכול להביא המעות וליטול את שלו, דשומא הדרא לעולם כמו שכתבתי, אלא אם כן מכר הקרקע או נתנו במתנה או הורישו או נתנו לבעל חובו בחוב או הכניסה אותו האשה לבעלה בנדונייתה, כדאיתא בפרק המפקיד וברמב"ם ז"ל בהלכות מלוה ולוה בפרק הנזכר, ואם נכריח אותו באומות יאבד זכותו שלא כדין ואסור לעשות כן. אבל אם הגובה הקרקע בחובו רוצה למכרו או ליתנו או להורישו, או אם היא אשה רוצה לינשא, וכפי דיננו לא הדרא השומא אחר המכירה ולא אחר המתנה ולא אחר הירושה ולאחר הנשואין, והאחר מאיים להוציאו באומות שלא כדין, אז ראוי לעשות כמו שכתבתי. ולכם שלום. וכתב שלמה בן הרב ר' שמעון זלה"ה.
@שו"ת הרשב"ש סימן רא
אלמדיה, אל המשכיל ר' יעקב בן סוסו ישמרהו צורו.
שאלת. ראובן נפטר ויש לו בנים, מי ממנין אפוטרופוס עליהם אם ראוי למנות יעקב אבי המיתנא או לא, לפי שהוא טוען כל מה שעזב ראובן בנו הוא שלו, או ממנין שמעון אחיו או איש זר.
תשובה. בפרק המפקיד אמרו שאין ממנין קרוב האפוטרופוס על היתומים, ואפילו קרוב מחמת האם. אבל הריא"ף ז"ל כתב בשם רב צמח גאון ז"ל שדוקא בקרקעות אבל במטלטלין מעמידין אפטרופוס קרוב, וכן כתב בעל מתיבות ז"ל וכן הסכימו האחרונים ז"ל והרמב"ם ז"ל מכללם בפ"י מהלכות נחלות. אמנם לפי השאלה הזאת בנדון הזה אין ממנין אפוטרופוס לא הזקן ולא האח. והטעם בזקן לפי שהוא טוען שהנכסים הם שלו, ולא האח לפי שיתנם לאביו. אבל הב"ד יראו אדם הגון לפי ראותם וראות הזקן, ושלא יהיה אפטרופוס עם הארץ כדאמרינן בפרק מקום שנהגו שאין ממנין עם הארץ אפטרופוס על היתומים, אבל יהיה אדם נאמן וכשר, אע"פ שאינו בעל תורה אינו מכלל עם הארץ שאסור למנותו, שכל שהוא בדרך ארץ ויש בו יראת שמים והוא מכלל הכשרים ראוי למנותו אפטרופוס על היתומים, וכמו שכתב הריא"ף ז"ל שם. וצריך שיהיה ג"כ יודע להפך בזכות היתומים כדאיתא בפרק בתרא דכתובות על מאן דמוקי אפטרופא לוקי כי האי, וכן כתב הרמב"ם ז"ל בהלכות נחלות בפרק הנזכר למעלה.
וכל זה הוא אם הם קרקעות או מטלטלין, אבל אם הם מעות אמרינן בפרק איזהו נשך, אמר רב אשי חזינן איניש דמשפיין נכסיה ומהימן ולא מקבל עליה שמתא דרבנן יהבינן להו ניהליה בבי דינא קרוב לשכר ורחוק להפסד. וכך הם דברי הרמב"ם ז"ל בפי"א מהלכות הנזכרות, מעות של יתומים שהניח להם אביהם אינן צריכין אפטרופוס, אלא כיצד עושין בהם בודקין על מי שיש לו נכסים שיש להם אחריות ויהיו עדית ויהיה איש נאמן ושומע דיני תורה ומעולם לא קבל עליו נדוי ונותנים לו המעות בב"ד קרוב לשכר ורחוק להפסד ונמצאו היתומים נהנין משכר המעות, עכ"ל. ולפי דברים אלו נראה שאם הם מעות שאין למנות להם אפטרופוס אלא הב"ד יתנו לאיש הנאמן כנזכר. ואעפ"י שבספר החשן כתוב שהאפטרופוס ימסור הנכסים ביד האיש הנאמן, כבר כתב הוא שאין אפטרופוס אומר מה שלוקח אחר מהריוח אני אטלנו ואתעסק אני בנכסים לפי שגנאי הוא ליטלם הוא בתורת עסק משום ולזות שפתים הרחק ממך. ובנדון הזה אם הם מעות כיון שאין אפטרפוס רשאי לעכבם בידו ולישא וליתן בהם וסוף סוף צריך ליתנם לאחר, א"כ הב"ד לא יתנו אלא ברשות הזקן לאדם נאמן על פי התנאים שכתבתי למעלה וישא ויתן בהם אותו אחר ולא יתמנה שום אדם אלא ברשות הזקן לפי שחס ושלום אם ימותו היתומים הזקן הוא יורשם, וכבר כתבו הגאונים ז"ל שכשממנים הב"ד אפטרופוס ומוסרין לו המטלטלין כותבין שני שטרות ונותנין האחד לאפטרופוס והאחר לקרובי היתומים, שאם ח"ו ימותו היתומים יירשום הקרובים א"כ הקרובים יש להם העלות בנכסי היתומים, וכ"ש זה הזקן שאם יענו היתומים הוא צריך לפרנסם ואם ימותו הוא יירשם. הילכך לא יתמנה אפטרופוס אלא מי שירצה הוא בו ולא ינתנו המעות אלא למי שיחפוץ הוא. ואם הב"ד טעו ועשו הדבר שלא כרצונו יחזרו ויטלום מיד אותו אחר וינתנו ביד מי שירצה הזקן, ושלום.
@שו"ת הרשב"ש סימן רב
עוד שאלת. מי שהיה שותף עם בנו ומת האב, והבן אחרי מות אביו נשא ונתן בשותפות והרויח, ורצית לדעת אם הריוח שהרויח אחרי מיתת אביו נוטלו הבן השותף לבדו ואין ליורשין בו כלום, או יחלקו עמו חלק כחלק. וכן האיש הזה המיתנא בעודו בחיים חי נשא אשה והוליד בנים והכניסה לו אשתו בנדונייא קרקע ושמו אותו בעת הנשואין בארבעים אוקיא כסף וכן נכתב בכתובה, ועתה האשה אומרת איני נוטלת אלא מעות כאשר נכתב בכתובה, והיורשים טוענים שנוטלת הקרקע בסך שהכניסה אותו לבעלה, מה הדין בזה. ואם כן האיש הזה המיתנא צוה שבנו הגדול שותפו יהיה אפטרופוס על בניו הקטנים, ורצית לדעת אם הבנים ישארו תחת רשות אמם ותהיה אומנת עליהם, או יצאו מתחת רשותה ויהיו ברשות אחיהם הגדול, כיון שצוה אביהם שיהיה אפטרופוס עליהם.
תשובה. כל מה שהרויח הבן השותף אחר מיתת אביו יהיה לו לבדו ואין לאחיו עמו כלום, לפי שכשמת בטלה השותפות, כמו שהוכיח הרמב"ן ז"ל בחדושיו בפרק המקבל מהגמרא ומהתוספתא. וכן כתב הרמב"ם ז"ל בפ"ה מהלכות שלוחין ושותפין בשם הגאונים ז"ל שאחד מן השותפין שמת אע"פ שהיה השתוף לזמן ולא נשלם הזמן בטלה השותפות. ולפי זה הנכסים או המעות של אביו אחר מיתתו אינם אצל הבן אלא בתורת חוב לא בתורת שותפות, ואלו נגנבו או אבדו היה חייב לשלם, אם כן אין אחיו היורשים חולקים עמו בריוח כלום. כל זה הוא אלו הניח אביו על בניו הקטנים אפטרופוס איש זר זולת בניו, אבל כיון שהניחו אפטרופוס עליהם והוא היה שותף, חולקים עמו בריוח שהרויח אחר מיתתו.
ולענין הקרקע, אם הוא כמו שהוציאתו ויכולין לדור בו כמו שהיו דרים בו בשעה שהכניסתו בין שגרע מדמיו הראשונים בין שהוסיף נוטלתו בשומא הראשונה, שכך הסכימו הגאונים ז"ל וכן כתב הרמב"ם בהלכות אישות וכן הסכים בעל הטורים ז"ל, ואע"פ שלא כתב הרמב"ם ז"ל אלא בכלים, בעל הטורים ז"ל באבן העזר בסימן ח"ף כתב שאף בקרקעות הדין כן, וכן יראה מדברי רבינו יוסף הלוי ז"ל.
ולענין הבנים, אם הם עד בן שש שנים ישארו אצל אמם, שאפילו גרושה בחיי אביהן כתב הרמב"ם ז"ל שישארו אצל אמם עד שיהיו בני שש שנים, ואע"פ שהראב"ד ז"ל השיג עליו, הרב בעל מגיד משנה ז"ל קיים דבריו. ואחרי שש שנים יהיה הדבר תלוי ברצונם אם ירצו לילך אצל אחיהם או אצל אמם יעשו כרצונם.
ולענין חלוקת הנכסים, ישבע האח הגדול כמה יש לו בשותפות ויטלנו, והשאר יחלקנו עם אחיו הוא שליש ואחיו כל אחד שליש, וכשיגדל כל אחד מהם יקח חלקו, זהו הנראה לי בזה כפי שאלתך. ואחר שכתבתי זאת התשובה עמדתי על שטר הכתובה ביד ר' מימון בר' טירמונה ולא נזכר בכתובה שום קרקע אלא ארבעים אוקיא כסף, א"כ תטול מה שכתוב בכתובה מוסף על הקרקע.
@שו"ת הרשב"ש סימן רג
עוד שאלת. ראובן ושמעון שותפין בחצר אחת ואמר ראובן לשמעון אקנה חלקך או קנה חלקי לפי שהחצר אינה יכולה ליחלק, ושמעון לא רצה. אם יתן הדין שיכול ראובן לכוף את שמעון על זה או לא.
תשובה. אלו היתה החצר ראויה ליחלק אין אחד מהם יכול לומר לחבירו קנה חלקי או אקנה חלקך, אלא חולקים על פי התנאים הנזכרים בגמרא בפרק ראשון מבתרא. אבל כיון שאינה יכולה ליחלק, אע"פ שלא נפל חלקו על אחד מהם בירושה אלא שקנו שניהם כאחד או בזה אחר זה, כל אחד אומר לחבירו קנה חלקי בכך וכך או מכור חלקך לי בכך וכך. אף על פי שי"א שלא נאמרו הדברים אלא כשנפלה להם בירושה אבל אם קנו כאחד או בזה אחר זה כבר נתרצו בשותפות, וכן היא דעת אדוני זקיני הרב ר' יונה ז"ל, אבל סברת הרמב"ם ז"ל היא שבין כך וכך אומר לו קנה או אקנה, וכן נראה שהיא דעת הרמב"ן ז"ל, וכן היא דעת הרב בעל החשן, וכן אנו דנין על פיהם.
@שו"ת הרשב"ש סימן רד
עוד שאלת. ראובן דר בחצירו של שמעון על מנת שלא יטול ממנו שכירות ודר בחצרו זמן רב על מנת כן. ואחר כך נתקוטט ראובן עם שמעון וניחם שמעון על שויתר לו השכירות ובקש מראובן השכירות. אמר לו ראובן אני לא דרתי בחצרך אלא על מנת שלא תטול ממני שכירות, ולא אבא לשמוע ממנו ונטל ממנו השכירות ביד חזקה, וכל העם יודעים שלא נטלם ממנו אלא ביד חזקה. אם יתן הדין שיחזיר שמעון מה שלקח מראובן או לא.
תשובה. אם נטל ממנו בחוזקה חייב להחזירם לו ויעמוד עמו לדין, שכך אמרו בירושלמי שאדם אחד נטל סודרו של חבירו בחזקה ואמר לו איני מחזיר לך סודר זה עד שתתן לי דינר שאתה חייב לי, באו לפני הדיין אמר לו הדיין החזר לו הסודר ועמוד עמו לדין. וכן בנדון הזה יחזיר לו המעות שנטל ממנו ויעמוד עמו לדין. ושורת הדין בזה הוא שישבע שלא השכירו חצירו אלא על מנת שלא יטול ממנו שכירות ויפטר, כדין מי שתבע שכירות הבית מחבירו ואמר לו פרעתיך והיה זה בסוף החדש נאמן. וזה כיון שטוען שבחנם השכירו שם סוף החדש ואמצע החדש הכל שוה, לפי שמעולם לא נתחייב לזה כפי טענתו. ולפיכך ישבע על טענתו ויפטר, זהו הנראה לי בזה. וכתב שלמה בן כבוד הרב ר' שמעון נ"ן בן החכם הרב ר' צמח זלה"ה.
@שו"ת הרשב"ש סימן רה
בגאיה, לותיק תלמידנו ר' דוד הכהן בקרי ישמרהו צורו.
שאלת. מי שמכר ביתו בשביל לעלות לארץ ישראל ונתרשל ולא עלה, ועתה הוא רוצה לחזור בו והקונה אומר הרבה עלו והצליחו אחר שמכרת לי ואלו רצית לעלות היית עולה, מה הדין בזה.
תשובה. בפרק האיש מקדש אמרינן, ההוא גברא דזבנינהו לנכסיה אדעתא למיסק לארעא דישראל ובעידן דזבין לא אמר ולא מידי אמר רבא הוו דברים שבלב ודברים שבלב אינן דברים. ואמרינן נמי התם, ההוא גברא דזבנינהו לנכסיה דבעיא למיסק לארעא דישראל ולבסוף לא סליק אמר רב אשי אי בעי סליק איכא דאמרי אי בעי לא סליק בתמיה מאי בינייהו דאיתיליד אונסא באורחא.
ופירוש הענין כך הוא, שלפי המעשה הראשון בין שמכר סתם ולא אמר כלום בשעת המכר, אע"פ שאמר כן קודם המכר הוי להו דברים שבלב ודברים שבלב אינן דברים. והמעשה האחר הוא כי בשעת המכר פירש שלעלות לארץ ישראל הוא מוכר אע"פ שלא התנה, ולא עלה ורצה לחזור בו כיון שפירש כך בשעת המכר, אמר רב אשי אי בעי סליק כלומר אם רצה לעלות יכול הוא לעלות ולמה יבטל המקח. ולישנא דאיכא דאמרי בתמיה הוא, כלומר אם רצה לעלות כלום יש מה שמעכבו. ופירשו בגמרא שההפרש שבין לישנא קמא ללישנא בתרא הוא אם אירע אונס בדרך שמונעו מלעלות, שלפי הלשון הראשון אין המכר חוזר שיש לו לחזור אחר שיירות וישכור תייר וילך, ולפי הלשון האחרון שנאמר בתמיה הוא שהמכר אינו בטל אם אין שם שום עכוב בדרך, אבל אם יש שום עכוב בדרך חוזר.
והעולה מזה הוא, שאם בשעת המכר לא הזכיר לקונה שבשביל לעלות לארץ ישראל הוא מוכר, אע"פ שאמר כן פעמים הרבה אפילו בפני לוקח, כיון שלא חזר והזכירו בשעת המכר אין המקח בטל. ואם הזכיר כן בשעת המכר, אם אירע אונס בדרך, הרמב"ם ז"ל פסק כלישנא בתרא שאם יש אונס בדרך בטל המכר, וכן כתב בעל הטורים ז"ל בספר החשן בסימן ר"ח. הילכך בנדון הזה אם פירש בשעת המכר שבשביל לעלות לארץ ישראל הוא מוכר ולא מצא דרך מחמת לסטים חוזר, אבל אם היה שם דרך והוא נתרשל מלעלות אינו חוזר והמכר קיים. ודע שר"ח ז"ל ורש"י ז"ל אומרים שלא נאמרו דברים אלו אלא במוכר קרקע אבל מטלטלין אינו חוזר לעולם.
@שו"ת הרשב"ש סימן רו
עוד כתבת, כי ראית בתשובות אדוני אבי מורנו הרשב"ץ ז"ל שכתב בענין פנויה שנמצאת מעוברת ואמרה מאיש פלוני הוא וכפר הוא ואמר שלא היו דברים מעולם. ודן אדוני אבי ז"ל שיטילו הב"ד חרם על כל מי שיש לו עדות שיבא ויעיד, ואם נמצאו עדים בדבר, הבועל חייב במזונות העובר, ואם לא נמצאו עדים הקהל חייבים במזונותיו. והוקשה לך כיון שהקהל חייבים במזונותיו א"כ הוו להו נוגעים בעדותם ועדותם בטלה.
תשובה. יפה שאלת, ובפרק חזקת בכמה דוכתי חיישינן להכי, ואין זה מקום לכתוב כל אותם הלכות. והנראה משם הוא שאפילו בחששא רחוקה חיישינן להכי. וכן כתב הרמב"ם ז"ל בפ"ט מהלכות עדות זה לשונו, ודברים אלו אינם תלויים אלא בדעת הדיין ועוצם בינתו שיבין בעיקר המשפטים וידע דבר הגורם לדבר אחר ויעמיק לראות אם ימצא שיש לזה העד צד הנאה בעולם בעדות זו אפילו בדרך רחוקה ונפלאה הרי זה לא יעיד בה, עכ"ל. ובנדון הזה כיון שיש הנאה לעדים בדבר זה ראוי היה לחוש לעדות זו.
ואין לומר לפי שבדבר זה אין חייבים לזון אלא בתורת צדקה לא בתורת חובה אין לפסול עדותן, שהרי אמרו שם האומר תנו מנה לעניי עירי אין דנין בדייני אותה העיר ואין מביאין ראיה מאנשי אותה העיר, וקא מוקמי לה התם בעניים דרמו עלייהו, וקא מקשו עלה היכי דמי אי דקיץ להו ליתבו בתרי מינייהו מאי דקיץ להו ולדינייהו, וקא מהדר בדלא קיץ ואי בעית אימא בדקיץ להו וניחא להו כיון דרוח רוח נפיש. פירוש, אם העניים האלו קצוב על כל אחד מבני העיר כמה יתן בכל שנה יתנו שנים מהם מה שהוא קצוב עליהם ושוב אין נוגעין בעדותן, ותירצו בשאינו קצוב ואין כל אחד יודע כמה יתן ולפיכך הוא נוגע בדבר לפי שאינו יכול לידע כמה הוא חלקו שיתננו כיון שאינו קצוב, ולפיכך אין דנים אותו בדייני אותה מדינה ולא מביאין ראיה מבני אותה העיר. עוד הוסיף לומר שאפילו הדבר קצוב עדיין הם נוגעים בדבר, שהם מוצאים קורת רוח שכיון שיש להם עתה מעות לא יתנו להם כלום כל זמן שאינם צריכים. וכך הם דברי הרמב"ם ז"ל בפט"ו מהלכות עדות ז"ל, האומר תנו מנה לעניי עירי אין דנין בדייני אותה העיר ואין מביאין ראיה מאנשי אותה העיר. בד"א כשהיו העניים סמוכים עליהם ופוסקים עליהם צדקה בכל שנה ושנה, אפילו אמרו שנים מאנשי אותה העיר אנו נתן הדבר הקצוב עלינו ונעיד אין שומעים להם שהנייה היא להם שיתעשרו עניים אלו הואיל והם סמוכים על בני העיר וכן כל כיוצא בזה. עכ"ל.
ואע"פ שיש צד שתועיל עדותם בנדון הזה אינם נוגעים בה כלל, והוא כשהבועל חייב לתת למעוברת הוצאת שכר המילדת ושכר מזונה כל ימי היותה חיה, מכל מקום היה נראה שמפני שבמזונות העובר עדותן בטלה אף בזה עדותן בטלה, כדאמרינן בפ"ק דמכות עדות שבטלה מקצתה בטלה כולה. אלא שיש לחלק בזה שאינו דומה לשנים שהעידו ונמצא אחד מהם קרוב או פסול לפי ששם עדות אחת היא, אבל בכאן כיון דהוו תרי גופי פלגינן דבורא. ואע"ג דבעלמא לא פלגינן דבורא כדאיתא במסכת סנהדרין, הכא תרי גופי נינהו חיובא הוא וחיוב בנה ובתרי גופי פלגינן דבורא כדאיתא בפרק יש נוחלין ותהיה העדות קיימת בחיוב הוצאותיה ובטלה מצד חיוב בנה מפני נגיעת עדותן. אלא שהדבר מוכרע מעצמו, שאם לא תאמר שיעידו אותה בני העיר, אם כן אפילו ראוהו הכל שבעלה ואפילו הודה בפני ב"ד אין עדותם של עדים ולא הודאתו בפני ב"ד כלום דיאכל הלה וחדי ומצינו חוטא נשכר. וכיון שהודאתו אינה כלום א"כ לא יפטור לא מן החליצה ולא מן היבום, ודברים רחוקים הם אלו. אבל אני אודיעך קושט אמרי אמת.
דע, כי כל עדות שאפשר להתקיים כהלכתה אין מקבלים אותה אלא כהלכתה, וכל שאי אפשר לעמוד על עיקר העדות אלא מפי עד אחד או מפי אשה או מפי קרוב נאמין עד אחד, כמו שהאמינה אותו תורה בעגלה ערופה שלא תערף ובסוטה שלא תשתה בפ"ק ובפרק בתרא דסוטה וכמו שכתב הרמב"ם ז"ל בהלכות עדות. ואף בעדות אשה עד אחד נאמן אי מדאורייתא אי מדרבנן, והטעם בדבר הוא לפי שאי אפשר לעמוד על עיקרן של דברים בשני עדים. וכן הכשירו חכמים בעדות אשה בבכור וכדאמרינן בפרק עשרה יוחסין נאמנת חיה לומר זה יצא ראשון. ואמרינן תו התם ג' נאמנים על הבכור חיה ואמו ואביו חיה לאלתר אמו כל שבעה ואביו לעולם, וזה לפי שאי אפשר לעמוד על עדות זו [אלא על דרך זו]. ואמרינן נמי התם נאמנת חיה לומר זה כהן וזה לוי זה נתין וזה ממזר, כלומר כשילדו הנשים כולן כאחת בבית אחד והאמננו החיה אפילו באיסורא דאורייתא. וכתבו המפרשים ז"ל עלה דלאו מדינא היא נאמנת אלא דהימנוה רבנן לפי שעל הרוב אי אפשר בענין אחר, וכן כתב הר"ן ז"ל ואחרים ז"ל. וכיון שכן בנדון הזה כיון שאי אפשר בענין אחר דנין אותו בדייני אותה העיר ומביאין ראיה מאותה העיר, וכדומה לזה כתב הרשב"א ז"ל בתשובותיו.
@שו"ת הרשב"ש סימן רז
עוד שאלת. מי שגירש את אשתו והתנה עליה שלא תנשא לפלוני ואחר כך מחל תנאו, או מי שגירש אשתו על מנת אם לא יבא מכאן ועד יום פלוני ואחר כך מחל התנאי ואמר לה שתנשא מיד אם יספיק זה או לא.
תשובה. בפרק המדיר גרסינן, איתמר קדשה על תנאי וכנסה סתם רב אמר צריכה גט ושמואל אמר אינה צריכה גט, כלומר מי שקדש את האשה על מנת שאין עליה נדרים ובשעת כניסה לא התנה עליה כלום ואחר כך נמצאו עליה נדרים, רב אמר שאם בא להוציאה צריכה גט ושמואל אמר אינה צריכה גט. ואמר אביי לא תימא טעמיה דרב כיון שכנסה סתם אחולי אחליה לתנאיה אלא טעמא דרב משום דקא סבר אין אדם עושה בעילתו בעילת זנות ובעל לשם קדושין ואפילו עליה נדרים. ודקדקו קצת רבוותא ז"ל דמדקאמר אחולי אחליה לתנאיה, משמע דמי שהתנה ומחל תנאו מחילתו מחילה. וכן כתב הרמב"ם ז"ל בפ"ז מהלכות אישות המקדש על תנאי וחזר אחר כמה ימים ובטל תנאו אע"פ שביטלו בינו לבינה בלא עדים בטל התנאי והרי היא מקודשת סתם, ולפיכך המקדש על תנאי וכנסה סתם ובעל סתם הרי זו צריכה גט אע"פ שלא נתקיים התנאי שמא בטל כשבעל או כשכנס. ולא נחלק עליו הראב"ד ז"ל אלא שצריך לבטלו בעדים. ובפ"ח מהלכות גירושין כתב זה לשונו גם כן, הרי זה גיטיך על מנת שתתני לי כלי פלוני או בגד פלוני ואבד הכלי או נגנב אע"פ שנתנה לו אלף בדמיו אינו גט עד שתתן לו אותו כלי או עד שיבטל התנאי.
ובתשובה להרא"ש ז"ל באחד שהלך למדינת הים וקדש על תנאי אם באתי מכאן ועד י"ב חדש תהא מקודשת מעכשיו, וקודם שהלך נתרצו להאריך הזמן, ועברו י"ב חדש ולא בא ובא קודם הזמן האחרון, קדושיו קדושין. וכל מעשה שנעשה על תנאי יכול לבטל התנאי ואפילו נתאכלו המעות הוו קדושין למפרע כשיתקיים התנאי השני, ע"כ. אבל הרשב"א ז"ל כתב שאין מחילת תנאי ובטולו מועיל אלא בדבר שבממון כגון על מנת שתתני לי מאתים זוז וכיוצא בזה לומר הרי כאלו נתקבלתי, אבל בשאר התנאים לא.
ומה שדקדקו ממאי דאמרינן כיון שכנסה סתם אחולי אחליה לתנאיה, דחאה ז"ל ומפרי' ז"ל דהכי קאמר היינו דוקא כשבעל סתם אחר שקדש על תנאי משום דבההיא בעילה הוא מקדשה ולא בקדושין הראשונים. אבל בתוספתא שנינו האומר לאשה הרי את מגורשת ממני על מנת שתתני לו מאתים זוז וחזר ואמר הרי את מגורשת ממני מעכשיו לא אמר ולא כלום כיצד יעשה נוטלו ונותנו לה ואומר הרי זה גיטיך ע"כ, וכתבה הרב בעל העיטור באות אגב. אלא שהתוספתא זו דחאה הרמב"ן ז"ל בחדושיו בפרק מי שאחזו גבי אמר לה בפני שנים הרי זה גיטך על מנת שתשמשי את אבא וחזר ואמר לה על מנת שתתני לי מאתים זוז, ואמר דיחידאה היא, ואליבא דרבי שמעון בן אלעזר היא דאמר בפרק הזורק אמר לה נכסי שטר חוב או ששלפתו מאחריו קוראה והרי הוא גיטה אינו גט עד שיאמר הא גיטיך דברי ר' שמעון בן אלעזר עד שיטלנו הימנה ויחזור ויתננו לה, ואנן קיימא לן כרבי, א"כ התוספתא הזו דלא כהלכתא היא, וכל שאם נתרצו האיש והאשה לבטל התנאי שיכולין לבטלו ואינו צריך ליטלו הימנה ולחזור וליתנו לה כרבי דאמר עד שיאמר הא גיטך. וכן כתב הרשב"א ז"ל שם בחדושיו גבי הא דאמרינן אי נטלית דוקא.
ואע"ג דבפרק בתרא דגיטין שנינו המגרש את אשתו ואמר לה חוץ מפלוני וכו' כיצד יעשה יטלנו הימנה ויחזור ויתננו לה, ואוקימנא לה התם אפילו כרבי הואיל וקנאתו ליפסל בו, אלמא כל שקנאתו כלל צריך הוא שיטלנו הימנה ויחזור ויתננו לה, כל שכן הכא דקנאתו לגמרי להתגרש בו ולהנשא בו, כתב הרשב"א ז"ל דהיינו טעמא דהכא אלו רצתה שלא לקיים התנאי נמצא הגט בטל, אם כן אכתי לא קנאתו קניה גמורה, ולפיכך אינו צריך ליטלו הימנה ולחזור וליתנו לה. דמתוך דברי הרמב"ן ז"ל והרשב"א ז"ל נראה שיכולין לבטל התנאי, אלא שאין הדבר מוכרח מדבריהם בחדושיהם במסכת גיטין שיהא הדבר אף בתנאי שאינו בממון, ויכולין דבריהם להתפרש דוקא בממון וכמו שכתב הרשב"א ז"ל במסכת קדושין בפרק האיש מקדש. אבל הרא"ש ז"ל בתשובה ג"כ באחד שנתן גט מעכשיו אם לא יבא תוך י"ב חדש שיכול לבטל התנאי ותנשא מיד כי בבטול התנאי חל הגט למפרע משעה שבא לידה. וכתב דהוא הדין בכל תנאי שמתנה בשעת שנתן הגט ומבטלו אחר כך קודם שיתקיים שהוא בטל. וכך היא גם כן דעת הרב בעל העיטור שיכול לבטל התנאי כל זמן שלא נתקיים. וכל זה כתב הרב בנו בהל' גירושין בסימן קמ"ג.
ואין תשובה זו סותרת מה שכתב קודם לזה זה לשונו, אמר לה על מנת שלא תנשא לפלוני הוי גט ומותרת לינשא מיד כיון שבידה לקיימו שאי אפשר לינשא אלא מדעתה, ואין תקנה להתירה לו אלא אם כן יקדשנה המגרש ויחזור ויגרשנה סתם, אבל אין תקנה להתירה במה שיטלנו מידה ויחזור ויתננו לה סתם כי כבר אינה אשתו שגט גמור נתן לה אלא שהטיל בה תנאי, אע"פ שמדומה שתשובת הרא"ש ז"ל סותרת זה הלשון, שיש לומר תינח אלו לא אמרה הרא"ש ז"ל אלא במגרש לזמן ובטלו אחר כך, שהיינו יכולין לומר דהיינו טעמא שכיון שהיה בידו לבטלו שאלו בא בתוך הזמן היה הכל בטל דהרי נשאר רשות הגט בידו ואינה מגורשת ועדיין אגידה ביה ולפיכך יכול לבטל התנאי, אבל כיון שכתב דהוא הדין דכל תנאי שמתנה בשעה שנותן הגט ויבטלו אחר כך קודם שיתקיים שהוא בטל, והוה משמע לכאורה דבכל ענין הוא יכול לבטל, לא היא, כשתדקדק בדבריו לא אמר אלא במתנה עליה בתנאי שהוא בקום עשה, כלומר על מנת שתתני לי מאתים זוז מכאן ועד זמן פלוני או על מנת שתשמשי את אבא שתי שנים, בזה כל זמן שלא קיימה התנאי עדיין יכול הוא לבטלו, דאכתי אגידה ביה ואי אפשר שיבטל אם לא תתן בתוך הזמן. אבל אמר לה על מנת שלא תשתי יין מכאן ועד עשר שנים על מנת שלא תלכי לבית אביך מכאן ועד עשר שנים או שלא תנשאי לפלוני, שכל תנאים אלו הם בשב ואל תעשה, וכבר גירשה גירושין גמורים, אינו יכול לבטל תנאו. כך נראה לי לישב לשון המחבר ז"ל עם תשובת הרא"ש ז"ל. ומלשון התשובה הוא מוכרח כך, שהרי כתב דהוא הדין כל תנאי שמתנה בשעה שנותן הגט ומבטלו אחר כך קודם שיתקיים שהוא בטל, וזה הלשון אינו יכול להתפרש אלא במה שיכולה לקיימו בקום עשה דאלו באומר על מנת שלא תשתי יין או שלא תנשאי לפלוני איך היה אומר הרב ז"ל ומבטלו אחר כך קודם שיתקיים שהוא בטל ובעל מנת שלא תשתי יין או שלא תנשאי לפלוני איך היה אומר קודם שיתקיים התנאי הרי אין לקיומו שיעור מוגבל שיתקיים קודם אותו זמן.
ונמצינו למדין בדיני הבטול, שהרמב"ם ז"ל ואחרים סוברים שכל התנאים אדם יכול לבטל, אלא שהרמב"ם ז"ל סובר אף שלא בעדים, והראב"ד ז"ל אמר דוקא בפני עדים, והרא"ש ז"ל יראה מדבריו שכל שהוא בקום עשה כמו על מנת שתתני לי מאתים זוז מכאן ועד זמן פלוני או על מנת שתשמשי את אבא שתי שנים וכן כל שהוא תלוי ברשותו כגון אם לא באתי מכאן ועד י"ב חדש יכול לבטל כל זמן שלא קיים התנאי, והרשב"א ז"ל סובר דוקא בתנאי שבממון הוא שיכול לבטל אבל שאר תנאים לא, והרב בעל הטורים ז"ל ביאר עוד שעל מנת שלא תנשאי לפלוני אינו יכול לבטלו ויראה דהוא הדין שלא תשתי יין מכאן ועד י"ב חדש או שנה, וראוי לחוש לדבריו להחמיר, שהרי בכלל דברי הרשב"א ז"ל היא סברא זו, ועוד שמתשובת הרא"ש ז"ל נוכל להעמיד סברא זו. זהו הנראה לי בזה. והשם יתברך יצילנו משגיאות וידריכנו בדרך ישרה אמן.
@שו"ת הרשב"ש סימן רח
עוד שאלת. זה לשונך. תדע האדון, כי היום כמו שתי שנים בא לכאן אכסנאי אחד ודר בבית יהודי שמו בן עשור ונתאחר שם זמן רב והיו העם מרננים עליו עם אשת בן עשור, והאכסנאי ההוא היה כופר בדבר, אחר כך בא בעלה ואמר בבית הכנסת דעו רבותי שפלוני הוא מפסיד עלי את אשתי ואינני רוצה שתדבר עמו ולא תכנס עמו לבית הסתר, עמדו יחידים מהקהל ודברו עמו ונשבע שאינו עושה זה גם אמרו לו שלא יסתר עמה וחזר לדור בבית אחר, ובכל יום הבעל צועק שהוא בא אליה והיא הולכת אליו ולא ראה אדם הדבר בבירור, וארכו הדברים עד שבא זמן שלא היה אדם יכול לדבר לו דבר עד שהגיע הדבר שיצאו הצבור ממקומם אז מצאו שניהם מקום ואין ממחה בידם והבעל צועק תמיד ואין עוזר לו, אחר כך הלכה האשה בבית ישמעאלי אחד ולא הוליכה בעלה עמה והיו אומרים תמיד כי הנואף ההוא היה עמה תמיד, ונתעכב כך הדבר עד שעמדו כל אנשי העיר ורצו להרוג הכסילים ההם והוציאום מהעיר ויצא האכסנאי ההוא עמהם ועכשיו איננו בעיר, ועתה שחזרו היהודים למקומם בא הבעל ותבע אשתו שתחזור אליו ולא רצתה לעולם לחזור עד שבא וצעק בבית הכנסת ושלחו אחריה לשמוע דבריה, והיא אמרה מאחר שהוא היה סבה לכל הקורות אותי ואנכי חטאתי לה' ועשיתי יותר ממה שהם אומרים עלי אני רוצה שתדונו בי במה שיראה לכם אבל מעולם איני חוזרת לו, ובקשו הקהל יצ"ו אמיתת הדבר בעדים ולא מצאו בעדות ברורה, אבל מכל מקום מפני שאמר לה אל תסתרי עמו ונסתרה יש צד איסור, בין כך ובין כך היא לעולם איננה רוצה לחזור והוא אומר אם לא תחזור לו יחזור הוא ישמעאלי, וכל כך עשו עמו קצת יחידים עד שנתרצה לכתוב לה גט ולתתו לה על תנאי שאם יחזור לשנה יבטל הגט, וכוונת רוב הקהל יצ"ו בזה כדי להשקיט המייתו ולהודיע למעלתכם הענין אם כבודכם אומרים שאינו צריך לגרשה ושתחזור לו בעל כרחה הרי טוב ואם לאו שאינו יכול להחזירה יהיה הענין על פי דבריכם ואין לנטות ימין ושמאל, ונתרצה הבעל לכתוב הגט וכל כוונתו לשנה, בא הבעל והוליך ששה יהודים לבית הכנסת ואמר להם אני רוצה לכתוב הגט לאשתי ויהיה לשנה, ועבדכם השיב לו אם תרצה לגרש על תנאי תכתוב הגט כראוי ותתנו לה ואחר כך תתנה עליה מה שתרצה, אמר הבעל כן אעשה, מיד הביא הנייר והדיו והקסת וצוה לסופר לכתוב ולעדים לחתום, וכן היה הסופר כתב הגט במצותו והעדים חתמו גם כן במצותו אחר שביטל הבעל המודעא קודם כתיבה וקראו העדים הגט ונתנוהו ביד הבעל והוא אומר לשנה ועבדכם משיב לו עד שתמסרנו לידה כראוי אחר כך תתנה מה שתרצה, מיד נתן הגט ביד האשה ואמר לה הרי את מגורשת ממני ומותרת לכל אדם, מיד אמרתי לו התנה מה שתרצה, אמר הבעל אני רוצה שלא תנשא לעשרה יהודים, אמרתי לו בירר מי הם, אמר לנו פלוני ופלוני ופלוני ופלוני, אין אלו כי אם ארבעה, אמר הבעל אינני מתנה עליה שלא תנשא אלא לאלו הארבעה בלבד, אמרתי לו יש לך שום תנאי שתרצה להתנות עליה אמר אין לי תנאי אחר, חזרתי פעם אחרת אמרתי לו ראה אם תרצה להתנות עליה שום תנאי, אמר לי אין תנאי אחר, מיד יצאה האשה מבית הכנסת ואמרה לו אני הגיע הגט לידי ואתה לא התנית לא לשנה ולא לחדש ואני גם כן לכך קבלתיהו ואין בו תנאי כלל, מיד השיב הבעל לא אלא לשנה היה התנאי, והיא בין כך ובין כך הלכה לדרכה, אחר כך בא הבעל ואמר אני לא הלכתי לכתוב הגט אלא לשנה ואתם רמיתם אותי, אמרנו לו והלא כמה פעמים אמרנו לך אם תרצה להתנות תאמר אתה כל מה שתרצה ואתה אמרת שאינך רוצה להתנות אלא שאסרת עליה ארבעה יהודים, אמר הבעל אין לי ידיעה בזה, מיד אמרנו כלנו נכתבו הדברים כהווייתן למורנו נר"ו והוא יורנו הדרך הישרה, אמר אחד מן העדים אמת הוא שאחר שנמסר הגט לידה אמר הבעל אחר שאסר עליה אותן הארבעה יהודים גט זה הוא לשנה, ושאר היהודים שהיו שם גם העד השני אמר לא היו דברים מעולם, ולאחר שהגיע הגט לידה לא הזכיר לשנה, זה הוא מה שקרה והדברים כהוייתן. ועתה יראה לעבדך אע"פ שהיו שני עדים שיעידו שאמר לשנה אין בתנאי זה דרך מדרך התנאים והגירושין קיימין והתנאי בטל, וכל שכן שאין מי שיעיד בדבר זה אלא אחד וחמשה מעידים שלא היו דברים מעולם מאלו בשעת מסירת הגט, ואפילו באלו שאסר עליה לא היה תנאי כפול ולא הן קודם ללאו ולא דרך מדרך התנאי שאינו גם כן תנאי אלא אחד מארבעה שאסר עליה הוא אותו שנחשדה עמו, זהו כל המאורע מתחלה ועד סוף, ולכן האדון הודיענו הדרך הישרה, ע"כ לשונך.
תשובה. האשה הזו חייב היה בעלה להוציאה הוא, שכפי השאלה קלא דלא פסיק היה בדבר המכוער הזה, ובקלא דלא פסיק מפקינן, והכי איפסיקא הלכתא בפרק ב' דיבמות, וכן כתב הרמב"ם ז"ל בפ"ב מהלכות סוטה. ואפילו תמצא לומר דדילמא אויבים אפקוה לקלא, וכל דאיכא אויבים אויבים אפקוה לקלא, כדאיתא התם, אמר אביי אמרה לי אם דאמי מתא יומא ופלגא ולא אמרן אלא דלא פסיק ביני וביני ולא אמרן אלא דלא פסיק מחמת יראה ולא אמרן אלא דליכא אויבים אבל איכא אויבים אויבים אפקוה לקלא, ובעונותינו הרבים מועטים הם בזמן הזה אותם שאין להם אויבים, וכבר אמרו בדורות הראשונים דקפודקאי דצפורין שאלין לר' אמי בגין דלית לאלין עמא רחים ולא שאיל בשלם היך צורבא מעבר כדאיתא בירושלמי דשביעית, מה נעשה בדורות הללו.
אך טענה אחרת לקיים דברי מכוער זה, והוא שהיה אומר לה אל תסתרי עם פלוני, ובפ"ק דסוטה אמרינן, אמר רב חנינא מסורא לא לימא איניש לאיניש ביתיה בזמן הזה אל תסתרי בהדי פלוני דילמא קיימא לן כרבי יוסי ברבי יהודה דאמר קנוי על פי עצמו ומסתברא וליכא האידנא מי סוטה למיבדקא וקא אסר לה עלויה אסורא דלעלם. וכן כתב הרמב"ם ז"ל בהלכות אישות סוף פכ"ד, האומר לאשתו בפני עדים אל תסתרי עם איש פלוני ונכנסה עמו לסתר בפני עדים ושהתה כדי טומאה הרי זו אסורה על בעלה עד שישקנה מי המרים כמו שיתבאר בהלכות סוטה וכו', והיום שאין שם מי סוטה נאסרה עליו איסור עולם ותצא בלא כתובה לא עיקר ולא תוספת שהרי מעשיה הרעים גרמו לה להאסר. אמר לה בינו לבין עצמו אל תסתרי עם איש פלוני וראה אותה שנסתרה עמו ושהתה כדי טומאה הרי זו אסורה עליו בזמן הזה שאין שם מי סוטה וחייב להוציא וליתן כתובה ואם הודית שנסתרה אחר שהתרה בה תצא בלא כתובה וכו'. וכיון שהקנוי הזה מחזק הקול של דבר מכוער אם כן אסורה היתה לבעל ולנטען. ואפילו אם תמצא לומר דוקא אם קנא לה בפני שנים אבל מפי עצמו לא, מכל מקום נאמן לאוסרה עליו, והיא גם כן כיון שהודית שזנתה, אע"פ שאינה נאמנת לאסור עצמה על הבעל כדאיתא בסוף מסכת נדרים, היא כבר עשתה עצמה חתיכה דאיסורא על הנטען ואסורה היא עליו. וכן כתב הרשב"א ז"ל שם בחדושיו בשם בעלי התוספות ז"ל דאשת ישראל שאמרה לבעלה טמאה אני לך ואמר לה בעלה שהוא מאמינה דשויא נפשה חתיכה דאיסורא ואסורה לעולם. אם כן זו שהודית אסרה עליה הנטען ולא היה צריך בעלה המגרשה לאוסרה עליו בתנאי. ועוד, שכיון שמן הדין חייב לגרשה לא היה לו להתנות עליה כמו שכתבתי לך כבר.
ולענין מה שאירע בנתינת הגט, יש להשיב תחלה בענין הכחשת העדים. גרסינן בפ"ב דכתובות, תנו רבנן שנים אומרים נתקדשה ושנים אומרים לא נתקדשה הרי זו לא תנשא ואם נשאת לא תצא, שנים אומרים נתגרשה ושנים אומרים לא נתגרשה הרי זו לא תנשא ואם נשאת תצא. ואמרינן עלה בגמרא מאי שנא רישא ומאי שנא סיפא, אמר רב פפא תרגימא בעד אחד עד אחד אומר נתקדשה ועד אחד אומר לא נתקדשה תרווייהו בפנויה קא סהדי האי דאמר נתקדשה הוה ליה חד ואין דבריו של אחד במקום שנים סיפא עד אחד אומר נתגרשה ועד אומר לא נתגרשה תרוייהו באשת איש קא מסהדי האי דקאמר נתגרשה הוה ליה חד ואין דבריו של אחד במקום שנים. ותו גרסינן התם עד אומר תנאי ועד אומר אין תנאי רב פפא אמר תרווייהו בשטרא מעליא קא מסהדי והאי דאמר תנאי הוה ליה חד ואין דבריו של אחד במקום שנים, מתקיף לה רב הונא בריה דרב יהושע אי הכי אפילו תרוייהו נמי, כלומר שאפילו שנים שאמרו אחר שחתמו שתנאי היה בדבריהם לא נאמין אותם דהוו להו מגידים וחוזרים ומגידים, ואמאי והא רב נחמן כי הוה אתי שטרא לידיה הוה אמר להו קיימו שטרייכו וחותו לדינא, אלא אמרינן הני למעקר סהדותייהו קא אתו, כלומר שהעדים שאמרו כתב ידינו הוא זה באו לעקור העדות ולומר לא חתמנו אלא על מנת שיתקיים התנאי, וכיון דתנאי מילתא אחריתי היא שאינה נעקרת אלא לאחר זמן, ולא הזכירוהו בתוך כדי דיבור, זו עדות בפני עצמה היא ולא אמרינן למעקר סהדותייהו קא אתו שלא אמרו כן בתוך כדי דיבור עקרו עדותם הראשונה, אבל אלו שאמרו כן לאחר תוך כדי דיבור זו עדות אחרת היא ושטרא ממילא הוא נעקר, אם כן נמצא שאין בשטר חתום אלא עד אחד בלבד. ואיפסיקא הלכתא כרב הונא בריה דרב יהושע, ולמדנו מזה שעד אחד אומר תנאי ועד אחד אומר אין תנאי שהשטר הזה הוה כאלו אין חתום בו אלא עד אחד בלבד. והא דאמרינן דתנאי היו דברינו הוא כשאין כתב ידן יוצא ממקום אחר ועל פיהם הוא מתקיים השטר, אבל כשכתב ידן יוצא ממקום אחר אינן נאמנים. ואע"ג דלכאורה הוה משמע דאע"ג דכתב ידן יוצא ממקום אחר הוה מהימנינן בתראי עדות אחרינא והוה, מכל מקום הסכמת הרבה מהגדולים הוא דדוקא כשאין כתב ידן יוצא ממקום אחר, וכן כתב הרמב"ם ז"ל בפ"ג מהלכות עדות ואדוני זקיני הרב ר' יונה והרשב"א תלמידו ז"ל. אבל הרא"ש ז"ל כתב דעד אומר תנאי ועד אומר אין תנאי שומעין לזה שאומר תנאי, כך כתב הרב בנו ז"ל משמו בספר החשן בסי' כ"ט.
ומעתה בנדון הזה, האשה הזאת אם באנו לדון עליה מעד אחד אומר נתגרשה ועד אחד אומר לא נתגרשה, והדרך להקישה לזה הוא לפי שבהתקיים התנאי נתקיים הגט והרי היא מגורשת ואם לא יתקיים אינה מגורשת ואשת איש היא, וזו אינה רוצה לקיים התנאי, והאומר אין שם תנאי הוא אומר נתגרשה והאומר תנאי הוא אומר שלא נתגרשה וכולי עלמא ידעי אשת איש, ואפילו לא היה הגט מתקיים אלא על פיהם אינו נאמן לומר לא נתגרשה. וכן אם באנו לדון אותה מטעם עד אחד אומר תנאי ועד אחד אומר אין תנאי, ממילא העד שאומר תנאי רוצה לעקר עדותו ואין בגט אלא עד אחד ואם כן לא תנשא בו. ואם כן מכל הצדדין האלו האשה הזו לא תנשא בגט זה, ואפילו מסר לה בפני עדים אחרים שהיו שם באותו מעמד והם אומרים לא שמענו התנאי, אם כן העד בשקר העיד ופסול הוא, והוא חתום בגט, ואע"פ שמסרו לה בפני עדים כשרים פסול הוא, דאע"ג דקיימא לן כרבי אליעזר דאמר דעידי מסירה כרתי, הא אמרינן בפרק זה בורר דמודה רבי אליעזר במזוייף מתוכו שהוא פסול. וכבר כתב אדוננו הרמב"ן ז"ל בפ"ב דכתובות בשם בעלי התוספות, שאם העדים החתומים על השטר מכחישין זה את זה שהוא פסול לפי שהאחד מהם העיד בשקר ופסול לעדות. אלא שכפי דעת הרבה מהגדולים ז"ל דהאי פסול לא תנשא בו לכתחלה ואם נשאת לא תצא. וכפי דעת הרבה אחרים מהגדולים ז"ל ג"כ שהוא בטל. ויהיה הדבר תלוי במחלוקת כשנשאת אם תצא או לא, וכן בדרך הראשון בעד אחד אומר נתגרשה ועד אומר לא נתגרשה. מכל מקום זהו בנשאת אבל בלא נשאת לדברי הכל פסול הוא.
ולענין התנאי שלא הנחתו להזכירו קודם כתיבת הגט יפה עשית, דבפרק המגרש אמרינן דרבא אמר להנהו דכתבי גיטא שתקוה לבעל עד דכתביתו לתורפא דגיטא, כלומר שישתקו הבעל שלא יזכיר שום תנאי קודם כתיבת התורף, דרבא סבירא ליה דתנאי אפילו לפני התורף פסול. אבל יש מרה באחרונה שאחר שנתן הגט בידה התנה עליה, והרמב"ם ז"ל כתב שזה תנאי שקדמו מעשה הוא, שאמרו בפרק השוכר את הפועלים ובמסכת גיטין בפרק מי שאחזו שאינו תנאי, לפי שהוא ז"ל כתב בפ"ו מהלכות אישות אבל אם אמר לה הרי את מקודשת לי בדינר זה ונתן הדינר בידה והשלים התנאי ואמר לה אם תתני לי מאתים זוז תהיה מקודשת וכו' הרי התנאי בטל מפני שהקדים המעשה ונתן בידה ואח"כ התנה, עכ"ל. והראב"ד והרמ"ה והר"ן ז"ל דחו דברי הרמב"ם ז"ל ופירש זה בענין אחר ההיא דמעשה קודם לתנאי, והוא שבלשון התנאי אם אמר לה אם תתני לי מאתים זוז תהא מקודשת וכו' הרי התנאי קודם למעשה והויא מגורשת, ואם אמר לה הרי את מגורשת על מנת שתתני לי מאתים זוז הרי זה מעשה קודם לתנאי. אבל אם אחר שנתן לה הגט בידה התנה עליה הדבר פשוט שאין בתנאי כלום, וכן כתב הרב בעל הטורים בספר אבן העזר בסי' ל"ח. אם כן הגט הזה לכל הדעות גט הוא והתנאי בטל. ואפילו היה התנאי בתוך כדי דבור אינו כלום, שהרי בפרק יש נוחלין אמרו דבכל מילי תוך כדי דבור מהני חוץ מקדושין, ובסוף נדרים אמרו חוץ ממקדש ומגרש ומחרף ומגדף, וכן כתב הרמב"ם ז"ל בהלכות הנזכרות בפרק הנזכר בענין התנאים.
ולענין מה שאמר לשנה, אלו העדות בזה שנים אפילו לא כפל התנאי יש בו ענין, אם הכוונה בו לשנה לתשלום השנה יהא גט, והוה ליה כאומר לכשתצא חמה אם יצאה חמה הוי גט, כדאמרינן בפרק מי שאחזו ובמסכת ע"ז בפרק אין מעמידין, ואם מת בתוך השנה אינו גט, או כונתו לשנה שיהיה הגט לשנה ושאחר השנה לא יהיה גט, והוה ליה כאומר לה היום אין את אשתי ולמחר את אשתי כדאמרינן בפרק המגרש דאינו גט. וכפי הלשון יותר הדעת נוטה של שנה רוצה לומר שיהיה גט לשנה ולאחר השנה אינו גט כמו היום אין את אשתי ולמחר את אשתי, אבל לפי כוונת הענין שהיו עסוקים בו הדבר נראה שהכוונה היא שתוך שנה אינו גט אבל עד תשלום שנה יהא גט, אם כן אם מת בתוך השנה אינו גט.
וכל זה הוא להלכה, אבל לענין הנדון כבר כתבתי שהגט אינו גט. מכל מקום הכריחוהו לכתוב גט אחר ולא יטיל בו שום תנאי, לפי שמן הדין אפילו לא כתב לה גט הראשון אין לו להתנות עליה, לפי שהוא בעצמו שויה אנפשיה חתיכא דאיסורא שהוא אומר שקנא לה ונסתרה, אם כן אסורה היא עליו וחייב לגרשה, וכל שחייב לגרשה אינו להתנות עליה אפילו ברצונה, שאם כן מה הועילו חכמים ז"ל בתקנתם לא יתקיים התנאי ויתבטלו הגרושין. וגם לנטען אסורה היא עליו, לפי שהוא שויתיה אנפשיה חתיכא דאיסורא כמו שכתבתי. וראה כמה שגגות נפלו בזה שלא מדעתכם, ובמקום שחשבתם להזהיר נכשלתם כל שכן וכל שכן במקום שלא תזהירו, ושמור את נפשך מאד, ושומר נפשות חסידיו ישמור את נפשך וישמור רגלך מלכד. ומכל מקום עדיין אני חוכך בדבר העד החתום בשטר פסול לגמרי והוי גט מזוייף מתוכו, או כיון שבשעה שחתם עדיין לא נפסל. על כן ראוי להטיל הדבר לחומרא שלא תנשא בו ואם ח"ו בא אחר וקדשה שלא לבטל הקדושין אלא להצריכה גט משניהם. על כן תשתדלו בכל מאמצי כח שיכתוב לה גט אחר כשר כהלכה. ולענין אם רוצה להתנות עליה, אם אי אפשר בלתי זה מוטב שיתנה עליה ולא ישאר בדבר ספק ערוה, והתחכם אתה ורעיך שלא יהיה שום תנאי, אבל אם אי אפשר בלתו ותראו שתצא מזה פרצה עשו מה שיראה לכם, ולכם שלום.
@שו"ת הרשב"ש סימן רט
עוד שאלת. מה הפרש יש בין צלמים לעבודה זרה.
תשובה. ההפרש שיש בין צלמים לעבודה זרה הוא, שהצלמים הם הצורות העשויות לנוי ואינן נעבדות, כצורות הנעשות על פתחי המדינות בתנאים הנזכרים במשנה ובגמרא בפרק כל הצלמים, או אנדרטי של מלכים כלומר צורות המלכים כצלמו של נבוכדנצר שלא עשהו להיות צורה נעבדת אלא להיות דמות דיוקנו כדאיתא במדרש. ומפני כך אמרו בגמרא בפרק ואלו נערות אלמלא נגדו לחנניא מישאל ועזריה פלחו לצלמו, כך כתב בטעמו אדוננו הרמב"ן ז"ל בחדושיו בפרק הנזכר כפי קצת הדעות. ועבודה זרה היא הצורה הנעבדת כצלמים הנעשים על פתחי כפרים וזולתם בתנאים ידועים בפרק הנזכר שם בגמרא, וכן תוכל להבין מדברי הרמב"ם ז"ל, שהספק שנפל לך הוא מלשונו שכתב בפרק ז' מהלכות עבודה זרה, שהרי כתב למעלה מאותו לשון צורות שעשו אותן הגוים לנוי מותרין בהנאה וצורות שעשו אותן לעבודה אסורים וכו', שהרי חלק בין צורה נעבדת לצורה שאינה נעבדת כמו שנזכר במשנה ובגמרא.
@שו"ת הרשב"ש סימן רי
עוד שאלת. בהמה אחת נמצא הגב החיצוני של האונא נדבק עליו כאיסר משומן הלב ואין בו שום סירכא מה הדין בזה.
תשובה. יראה לי ששטפא דקולמוסא הוא מה שכתבת הגב החיצוני ושהיית צריך לכתוב הגב הפנימי, לפי שבגב החיצון אין שם שומן הלב, אלא שאם רצית לומר קני הלב לפי ששם הם כדאיתא בפרק ואלו טרפות. אמנם לענין דינא אם הוא בשומן הלב כיון שאין שם סירכא היינו רביתא. ומה שכתבת שלא נכתב דין זה, מורה על מיעוט הרגלך בהלכות טרפות שחיבר אדוני אבי הרשב"ץ ז"ל, ובקש שם בפ"ח ותמצא כל שאלתך מבוארת. וקבל על עצמך להרגיל קריאתם וגם בשאר כל הספר שקראו יבין שמועה, הנו ביד תלמידנו ה"ר יוסף זמרון יצ"ו, ואיני צריך להעתיק לשונו כי שם תמצאנו, כי קרוב אליך הדבר מאד בפיך לקרותו אם בלבבך לעשותו.
@שו"ת הרשב"ש סימן ריא
עוד שאלת. צבור שרצו להסכים להכשיר עדות הקרובים אם צריכין קנין או לא.
תשובה. בפרק זה בורר שנינו, נאמן עלי אבא נאמן עלי אביך נאמנין עלי שלשה רועי בקר ר' מאיר אומר יכול לחזור בו וחכמים אומרים אין יכול לחזור בו. ובגמרא אפליגו ריש לקיש ור' יוחנן דר"ל אמר מחלוקת לפני גמר דין אבל לאחר גמר דין דברי הכל אינו יכול לחזור בו ור' יוחנן אמר לאחר גמר דין מחלוקת. ורב נחמן בר' יעקב דלאחר גמר דין ומחלוקת, והלכה כדברי חכמים. ופסקי רבוותא כרב נחמן בר' יעקב. וכן השיב הרשב"א ז"ל בתשובה על ששאלוהו צבור שרצו להסכים לקבל עדות עד אחד אם רשאים בכך, דאלים כחא דצבורא לשוויי קבלת עד אחד באחרי גמר דין. וגם הרא"ש ז"ל כתב בתשובה שאם הקהל מנו עדים ופסלו שאר עדות הקהל זולתם יכולין להעיד אף לקרוביהם כיון שקבלום עליהם, וכתובה בספר החשן בסימן ל"ג. וכן השיב אבי אדוני מורי הרשב"ץ ז"ל לר' שמואל חלבוו נ"ע.
ואני יש לי כדמות ראיה לדבריהם ממה שאמרו בגמרא בפרק יש נוחלין, האומר איש פלוני יירשני, בין למאן דאמר יסבון תנן בין למאן דאמר ירתון תנן אין אדם מקנה דבר שלא בא לעולם, ואפילו למאן דאמר מקנה הני מילי לדבר שישנו בעולם אלא תנאי ב"ד שאני. אלמא בתנאי בית דין אדם קונה דבר מה שאינו בדין לקנותו בלא תנאי. ובפ"ק דבתרא תניא, רשאין בני העיר להתנות על השערים ועל המדות ועל שכירות פועלים ולהסיע על קיצותם, וקאמרינן בגמרא דהנהו טבחי דאתנו בהדי הדדי דכל דעבד ביומא דחבריה לקרעוה למשכיה אזל חד עבד ביומא דחבריה קרעינהו למשכיה אתא לקמיה דרבא חייבינהו, איתיביה רב יימר בר שלמיא לרבא ולהסיע על קיצותן לא אהדר ליה אמר רב פפא שפיר עביד ולא אהדר ליה ה"מ היכא דליכא אדם חשוב אבל היכא דאיכא אדם חשוב לאו כמנייהו ומתנו. ופירוש להסיע על קיצותן הוא להסיע מדברי תורה ולקנוס את העוברים על קצת דבריהם. ותניא בתוספתא ורשאים הצמרין והצבעין לומר כל המקח שיבא בעינא כולנו שותפין בו ורשאין הנחתומין לעשות רגיעה ביניהם. ופירוש רגיעה חלוקת הרגעים לא תמכור ברגעי ולא אמכור ברגעיך. וכן כתב הרמב"ם ז"ל בפי"ד מהלכות מכירה. ובפרק הגוזל ומאכיל אמרינן רשאין החמרין להתנות כל מי שיאבד לו חמורו נעמיד לו חמור וכו' ורשאין הספנין להתנות ביניהם כל מי שתאבד לו הספינה נעמיד לו ספינה וכו', וכתבן הרמב"ם ז"ל לשתיהן בהלכות גזילה בפי"ב. והא ודאי בלא קנין נמי היא דאי בקנין פשיטא הוא ומאי אתא לאשמועינן, אלא ודאי כי ההיא דפרק קמא דבתרא היא אי במעמד כלם או שיש ביניהם אדם חשוב.
עוד אני אומר לעניות דעתי שמטעם הפקר ב"ד הפקר נגעו בה, כדאמרינן בפרק השולח ובפרק האשה רבה, א"ר יצחק מנין דהפקר ב"ד הפקר שנאמר וכל אשר לא יבא לשלשת הימים בעצת השרים והזקנים יחרם כל רכושו והוא יכול מקהל הגולה. ר' אליעזר אמר מהכא אלה הנחלות אשר נחלו אלעזר הכהן ויהושע בן נון וראשי אבות למטות, וכי מה ענין ראשים אצל אבות לומר לך מה אבות מנחילין לבנים כל מה שירצו אף ראשים מנחילין את העם מה שירצו. וכיון שהפקר ב"ד הפקר יכולין הצבור להפקיר ממונו של זה להוציא ממנו ממון בעדות קרובים, כמו שב"ד הגדול יש להם רשות על כל ישראל כך כל צבור וצבור יש להם רשות הרוב על המיעוט. וכן כתב הרשב"א ז"ל בתשובה, אך בתנאי שיהיה בעצת אדם חשוב, כלומר חכם שקבלוהו עליהם, כמו שכתב הרב רבינו יוסף אבן מאגאש ז"ל וכך הם דברי הרמב"ם ז"ל תלמידו בפרק הנזכר. ואם אין להם אדם חשוב צריכים שיהיו כלם מסכימים, כך כתבו המפרשים. ונראה לי כדמות ראיה לדברי הרשב"א ז"ל שאין אנו צריכין בזה לב"ד הגדול, מדאמרינן בפרק הגוזל קמא, ההוא גברא דגזל תורי מחבריה אזל כרב בהו כרבא וזרע בהו זרעא אתא לקמיה דרב נחמן ואמר זילו שימו ליה שבחא דאשבח, אמר ליה רבא תורי אשבחו ארעא לא אשבחא, פירוש בתמיה, אמר ליה מי קאמינא נשומו ליה פלגא, אמר ליה סוף סוף גזלה הא הדרא בעינא, כלומר שהרי היו חוזרים השוורים בעינם, ותנן כל הנגזלין משלמין כשעת גזילה, אמר ליה לאו אמינא לך כי יתיבנא בדינא לא תימא לי מידי דאמר הונא חברין אנא ושבור מלכא אתי בדינא האי איניש גזלנא עתיקא הוא ובעינא דאקנסיה. אלמא אע"ג דרב נחמן לא הוה ב"ד סמוך הוה מצי למקנס בהפקר בית דין הפקר אפילו ב"ד הדיוטות כלומר שאינן סמוכין, וכן כתב שם הריא"ף ז"ל.
וממה שצריך לעוררך עליו הוא שאינם יכולים לעשות תקנה זו אלא בעדות ממון. ואע"ג דאמרינן בפרק חזקת ובפ"ק דכתובות ובפרק השולח וביבמות כל המקדש אדעתא דרבנן מקדש ורבנן אפקעינהו לקדושיה מניה, היינו בהפקעה אבל בקיומי לא. וזה ברור לפי שהפקעת הקדושין אנו אומרים דאם קדשה בכסף דהפקירוהו ובמקדש בביאה שויוה רבנן לבעילתו בעילת זנות, וכן במקדש בשטר אפשר לומר דשוינהו רבנן פסול עדות, אבל במי שאין קדושיו קדושין נאמר דרבנן שוינהו קדושין, אי אפשר דכיון דליכא קדושין ליכא דעתא דרבנן, כך נראה לי. ועוד, אפילו בהפקעתם לא נעשה בה מעשה לעולם. וכבר נשאל זה לראשונים ז"ל ולא השיבו לעשות מעשה. וכן כתב אדוני אבי הרשב"ץ ז"ל בתשובה אל החכם הדיין ר' מיימון נגאר ז"ל. ומה שצריך ג"כ לעוררך עליו, שאם הסכמה זו רוצים לעשותה קהלכם הנכבד יצ"ו, אינה כלום אם לא יסכים א"א, שהרי קבלוהו עליהם לדיין, ואם לא יסכים בה הויא כתקנה שלא היה בה אדם חשוב שאינה כלום עד שיסכימו כלם כמו שכתבתי למעלה.
@שו"ת הרשב"ש סימן ריב
עוד שאלת. צבור שהחרימו שכל אחד יודה בדבר פלוני כדי ליתן עליו מכס, מה שאינו מחוקי המלכים הראשונים אלא עתה רצו אלו לחדש דבר זה, אם יש ממש באותו חרם או לא.
תשובה. בדוכתי טובא אמר שמואל דינא דמלכותא דינא, בפ"ק דגיטין ובפרק חזקת ובפרק הגוזל, וקצת רצו לומר שאין הלכה כמותו, והרמב"ן ז"ל דחה בחדושיו בפרק חזקת סברתם בראיה מבוררת, והסכמת כל האחרונים היא דדינא דמלכותא דינא. אמנם קצת רצו ג"כ לומר שאין דינא דמלכותא דינא אלא במה שיש למלכים בו תועלת. אלא שהסברא הזו ג"כ דחאה הרמב"ן ז"ל בחדושיו. וא"כ לפי כל אלו הדעות בנדון הזה כיון שיש למלך תועלת דינו דין. אלא שרבינו ז"ל סובר שלא בכל ענין נאמר דינא דמלכותא דינא אלא במה שהוא חק קבוע למלכים וכתוב על ספריהם שאף במלכי ישראל נאמר כך, וכמו שאמרו ז"ל בפרק כהן גדול כל מה שנאמר בפרשת מלך מלך מותר בו, כלומר בפרשה שהתנה שמואל על ישראל, אבל במה שהמלך רוצה לחדש לא, דינא דמלכותא אמרינן ולא חמסנותא. ומצא לו סמך ז"ל מדברי רבנו יוסף הלוי אבן מאגאש ז"ל ומדברי רבותינו הצרפתים ז"ל, ומחזק סברא זו מדאמרינן דינא דמלכותא ולא אמרינן דינא דמלכא, כמו שהאריך בזה בחדושיו. אם כן לפי הסברות האלו אין אומרין בנדון הזה דינא דמלכותא דינא כיון שלא נהגו בו הראשונים. וכן כתב הרשב"א ז"ל בתשובה וה"ר אליעזר ממיץ ז"ל דלא אמרינן דינא דמלכותא אלא בדינים התלוין בקרקע כמו טסקא דארעא או כסף גולגלתא שהמלך אומר מי שידור בארצי יתן כך וכך. והרמ"ה ז"ל אמר שאפילו אם הוא מטיל על כל בני מדינתו, אם דבר חדש שמוסיף עליהם על קצבתן שרגילין לתת בכל שנה ושנה לאו דינא דמלכותא הוא. והרא"ש ז"ל כתב שאם הטיל על כל בני מדינתו דהוי דינא דמלכותא.
ואני אומר שכל אחד כתב כפי מנהג מדינתו ומקומו, שבארץ אדום יכול המלך להטיל דבר ידוע על כל בני מדינתו והוא מחוקי המלוכה אצלם, אבל בארץ ישמעאל אינו כן אלא הדבר הקצוב הידוע לבד. והרא"ש ז"ל כתב כפי מנהג ארצו, והרמ"ה ז"ל שהיה מארץ ישמעאל, כי בטוליטילה היה ועדיין היתה של מלך ישמעאל, כתב כפי מנהג ארצו, הכל דין אמת. על כן אני אומר אם המלך רוצה לחדש שכל יהודי שיעשה יין לשתייתו יתן כך וכך לחבית לאו דינא דמלכותא הוא, לפי שדיניהם נותן כיון שהיהודי נותן מכס דהיינו כסף גלגולתא שיכול לעשות יין כרצונו לשתייתו. אבל אם הוא מטיל אותו על המוכרים אותו לישמעאלים דינו דין, כי יכול הוא לענוש למוכרו לישמעאלים מפני איסור דתם, ואם בהורמנותיה הוא מוכרו יכול להטיל עליו כל מה שירצה דינו דין בזה, ודברים ברורים הם. וכיון שכן אם תובע מהם דבר שלא כדין, הוה ליה כנשבעין לחרמין ולהרגין ולמוכסין דתנן בפרק ארבעה נדרים ומוקמינן ליה בגמרא במכס העומד מאליו, וכן בפרק הגוזל מוקמי לה הכי משום דינא דמלכותא הוא.
ומיהו אמרו שם בנדרים דצריך שיאמר בלבו היום. אלא שראיתי בשם בעל הלכות פסוקות רב יהודה גאון ז"ל אמר שכתב מלך או שלטון ובעל מכס שמשגר בקהל לאחרים בשביל צרכיו וחפצו ואי אפשר שלא להחרים משום אונסא, אותו חרם שהוא מחרים אינו כלום ואין לחוש לו, אבל שבועה שמשביע מלך או שלטון או בעל מכס אסור לישבע לו. ונראה שהחלוק שחלק בין שבועה לחרם לפי שהשבועה הוא נשבע מפי עצמו או שעונה אמן, וכיון שלא אמר בלבו היום חיילא שבועה, אבל החרם שליח צבור הוא שמחרים והצבור אינן עונין אמן. אע"ג דבשאר חרמות חיילי כמו שכתב רבינו האי גאון ז"ל אע"פ שלא עונה אמן, הכא שאני כיון דבאונס קא מחרמי לא צריך למימר בלבו היום ולא חל החרם, ובלבד שישמר שלא יודע הדבר למוכס ויענש אותו הרבה, כמו שצוה רבי את בניו אל תבריחו עצמכם מן המכס דילמא משכחי לך ושקיל מינך כוליה ממונך כדאיתא בפרק ערבי פסחים. והשם ישמרך וישמור כל עמו ישראל אמן.
@שו"ת הרשב"ש סימן ריג
עוד שאלת. העובר על חרמי צבור אם הוא צריך התראה.
תשובה. בפרק היו בודקין קא מוכחי תנאי מקראי דלמיתה ולמלקות צריך התראה, אבל למכת מרדות ולנדוי יראה דלא צריך התראה, והכי מוכח בדוכתי טובא בגמרא. אמנם לענין מכת מרדות בפרק בתרא דקדושין אמרינן מלקין על לא טובה השמועה, וכתב רש"י ז"ל בפרק זה בורר גבי ארבעין בכתפיה וכשר משום דמלקין על לא טובה השמועה היא ובלא התראה ומכת מרדות היא. ובפרק הרואה בברכות גבי ר' שילא דאלקייה לההוא דבעל לגויה, וההיא נמי מכת מרדות היא ובלא התראה הוה. ובפ"ק דכתובות ההוא דאתא לקמיה דרב נחמן אמר ליה פתח פתוח מצאתי ואמר להו ר' נחמן אסבוה כופרי מברכתא חביטא ליה, ובלא ספק שלא היתה שם התראה. כל אלו הזכיר א"א הרשב"ץ ז"ל בגליונותיו. ואני מוסיף עוד אחרים, בפרק מקום שנהגו בר נתן אסיא אתא מבי רב לפומבדיתא ביום טוב שני של עצרת שמתיה רב יוסף ואיכא דאמרי נגדיה וכו', ובלי ספק שלא היתה שם התראה. ובפרק ערבי פסחים טוביה חטא אתא זיגוד אסהיד ביה קמיה דרב פפא נגדיה לזיגוד אמר טוביה חטא זיגוד מינגד, ובכאן לא היתה התראה. ובפרק גיד הנשה גבי טבח שנמצא אחריו חלב אמרינן והלכתא להלקותו בכזית להלקותו בשעורה, וכתב הרשב"א ז"ל בתשובה דאף בפעם הראשונה.
ולענין נדוי נמי אין צריך התראה, מדאמרינן בסוף קדושין דההוא דקרי לרב יהודה בר יחזקאל בר שויסקאל דשמתיה ולא היתה שם התראה. זאת הביא א"א הרב ז"ל לראיה. ואני אומר שגם מההיא דבר נתן אסיא דבין ללישנא קמא דאמר שמתיה ובין ללישנא דאמר נגדיה ואמרינן ולשמתיה מר שמותיה שמע מינה דנדוי לא צריך התראה. ובפ"ק דמגלה ההוא דהוה שדי כיתנא בפוריא לייטיה רב, ומקשינן ולשמתיה מר שמותיה ומהדרינן כיון דלא צמח כיתניה היינו שמתיה, מדאמרינן הכי ולא מהדרינן משום דלא אתרו ביה משמע דלא צריך התראה. ובפרק זה בורר, הנהו קבוראי דקבור נפשא בי"ט ראשון של עצרת שמתינהו רב פפא ופסלינהו, ואכשרינהו לעדות רב הונא בריה דרב יהושע, אמר ליה רב פפא והא רשעים נינהו, סברי מצוה קא עבדי. אלמא אע"ג דמטעים ושוגגים שמותי משמתינן להו, וזו ראיה שאין עליה תשובה. ובגמרא דשבת, ההוא גברא דאורי בחרתא דר' שמעון שמתיה רב המנונא, והא כר' שמעון סבירא ליה באתריה דרב לא איבעי ליה למיעבד הכי, וגם בזה לא היתה שם התראה. ומלשון הרמב"ם ז"ל שכתב בסוף הלכות סנהדרין משמע דמכת מרדות ונדוי לא צריך התראה, דקאמר התם גבי מקלל חבירו בשם אינו לוקה עד שיתרו בו בפני עדים כשאר כל מחייבי לאוין וכו', ואע"פ שאינו לוקה אם חרף תלמידי חכמים מנדין אותו, ואם רצו הדיינין להכות אותו מכת מרדות מכין ועונשין אותו וכו', אלמא דמכת מרדות נמי לא צריך התראה. וכן בפ"ו מהלכות תלמוד תורה כתב, וכן החכם עצמו מנדה לכבודו לעם הארץ שהפקיר בו ואינו צריך לא עדים ולא התראה.
ונראה לי טעם ההפרש בין חייבי מלקיות למכת מרדות ונדוי, שחייבי מיתות ומלקיות התראתן היא להבחין בין שוגג למזיד כדאיתא בפרק היו בודקין ובפרק כיצד העדים נעשין זוממין, ולפי שהשוגג פטור והמזיד חייב בכל עונשין שבתורה, וכדאמרינן בפ"ב דקדושין ההוא ולא אנוס ולא שוגג ולא מוטעה, ולא מצינו בכל התורה מאן דלא בעי התראה אלא עדים זוממין כדאיתא בפרק אלו נערות, ובשפחה חרופה כדאיתא בפרק ארבעה מחוסרי כפרה, אבל במכת מרדות שאינה אלא מדרבנן והיא למגדר מילתא, וכן הנדוי, השוגג והמזיד חייבים כדמוכח מכל הנהו דכתיבנא לעיל, על כן במכת מרדות ונדוי לא צריך התראה.
ואחר שנתגלגל הדבר בזה אודיעך, כי הרמב"ם ז"ל כתב בהלכות איסורי ביאה פ"ט שאחד חכם ואחד ע"ה צריכים התראה שלא ניתנה התראה אלא להבחין בין שוגג למזיד. וכשהיו החברים לומדים בפני בספר קדושה תמהתי בזה הלשון הרבה, לפי שזה הלשון נאמר בהפך בגמרא, ששם אמרו אליבא דר' יוסי חבר אין צריך התראה לפי שלא נתנה התראה אלא להבחין בין שוגג למזיד ורבינו ז"ל פוטרו מזה הטעם, ואח"כ מצאתי שכתב כך בהלכות סנהדרין בריש פי"ב והגיה עליו שם הרמב"ן ז"ל מן הטעם שהוקשה לי. ואח"כ נתישבתי בדבר וראיתי כל דברי רבינו ז"ל נכוחים למבין ואין בהם נפתל ועקש, לפי שטעם ההתראה להבחין בין שוגג למזיד רבנן נמי מודו בזה, אלא שר' יוסי סבר לחייב מזה הטעם לחבר, ורבנן לא מודו ליה בהכי לפי שאפשר ג"כ שיהיה החבר שוגג, שמפני היותו חבר אינו מובטח מהשגגה והשכחה, אבל אפשר שמפני היותו חבר יהיה מובטח מהטעות, שהטעות הוא אם זה אסור או מותר והשגגה במעשה, שאפשר שיהיה שוכח הדין ועשה המעשה, והטעות הוא בעיקר הדין שאינו יודע אותו כלל, ועל כן הטעות אינו מצוי בחכם והשגגה היא מצויה בו, ולא אמרו נתנה התראה להבחין בין מוטעה למזיד אלא בין שוגג למזיד. ומדברי הרמב"ם ז"ל בהלכות סנהדרין יש להוכיח שכן דעתו, שהרי כתב שם שלא נתנה התראה אלא להבחין בין שוגג למזיד ושמא שוגג היה, ונתקיימו דברי הרמב"ם ז"ל. ותדע שכן הוא שהטעות הוא בהוראה והשוגג במעשה דבכולי תנויין בהוראות תני טעות בהוראה ושגגה במעשה. ואע"פ שאין זה מענין השאלה ראיתי להעירך אוזן לשמוע בלמודים.
@שו"ת הרשב"ש סימן ריד
עוד שאלת. אם מותר אבל לעשות מלאכתו באוצר ע"י אחרים באוצר שהוא חוץ מביתו. ועורות נגובים אם מותר לכפלן ולהכינם למכור. ואם נושא ונותן להרויח אסור או מותר. והעושה מלאכה בימי אבלו אם הוא עובר על דברי חכמים, ואם חייב נידוי או לא.
תשובה. לא התירו באבל דבר האבד לעשות על ידו אלא ע"י אחרים. ואע"פ שבחול המועד מלאכת דבר האבד מותרת ע"י עצמו באבל אסורה. והטעם בזה לע"ד, לפי שבחול המועד כלם אסורים בעשיית מלאכה, ואפילו בגוי אמרינן במסכת משקין בפרק מי שהפך כל שאסור לעשותו אסור לומר לגוי לעשותו, לפיכך כשהתירו מלאכת האבד [לכל] התירוה ומאי חזית דבעל המלאכה לא יעשנה ואחרים יעשוה בשבילו, אבל באבל הוא לבדו אסור בעשיית מלאכה וכולי עלמא שרי, ובמלאכתו כיון שהיא דבר האבד ואפשר לעשותה ע"י אחרים לא תעשה על ידו.
אמנם אם מותר לעשות המלאכה חוץ מביתו, בברייתא תניא מרביצים לו שדהו משתגיע עונת המים שלו, ר' יהודה אומר אף זורעים שדה ניר ושדה העומדת לפשתן אמר לו אם לא תזרע תזרע באפל, אם לא תזרע פשתן תזרע מין אחר. והרי שדהו אינה תוך ביתו ואפ"ה אסרו רבנן, ואין זה צריך לראיה אלא כדי להסיר מלבן של תרענין. ועוד יש ראיות אחרות אלא שאיני רוצה להאריך.
אמנם לענין המשא והמתן של סחורה, אם היא סחורה שאם לא ימכרנה עתה יפסיד ממון מותר למוכרה, ואם אינו מוכרה אלא כדי להרויח אסור, כך היא מסקנת (הרמב"ם) [הרמב"ן] ז"ל בספר תורת האדם. ומ"מ אם כשיבואו השיירות שאלו לא ימכור להם תשאר סחורתו ולא יוכל למוכרה ואין שם שיירות אחרות שיבואו, מותר למכרו להם. והמשל זה אם היא ספינת מיורקא שאם לא ימכור בזו יכול למכור באחרת אסור למכור, כיון שאינו מפסיד כלום מהקרן. אבל אם היא ספינת ונסיאנוס או גוינאס, שאינם באלו הארצות אלא בעתים רחוקות, ושאם לא ימכור להם פרקמטיא זו לא יוכל למכרה לאחרים לפי שאין קונים אותה אלא אלו, אז מותר לו למכור על ידו, וזהו לענין מכירה. ולענין קניה, אם הוא קונה כסות או אוכלים בשביל עצמו מותר, ואם קונה להשתכר בזה אוסר הרמב"ן ז"ל ואף בשיירות שאינם מצויות לבא תדיר. אלא שהרא"ש ז"ל התיר בפסקיו בפ"ק דמשקין לקנות מהם. ועל כיוצא בזה כתב רבינו יצחק ז"ל המחמיר תבא עליו ברכה. אבל בשיירות המצויות לבא תדיר הסכמת הכל היא שאסור לקנות מהם. אמנם כפלת העורות, איני סוחר ולא עבדן ולא שלחא ולא בר שלחא אנא, אבל הדבר תלוי בזה שאם כשישארו העורות בלא כפילה יפסדו מותר לכפלן ע"י אחרים אבל אם לא יפסדו אסור.
אמנם אם עובר על דברי חכמים, בלא ספק שהוא עובר על דברי חכמים ושרי למקרייה עבריינא, דאמרינן בפרק כירה האי מאן דעבר אדרבנן שרי למקרייה עבריינא.
אמנם אם חייב נדוי, יראה דלא גרע ממפקפק בנטילת ידים שאמרו בעדויות את מי נדו את ר' אלעזר בן הברון נדו שפקפק בנטילת ידים, ומייתו לה גבי כ"ד דברים שמנדין לכבוד הרב. וכ"כ הר"מ ז"ל בפ"ז מהלכות תלמוד תורה בכלל כ"ד שמנדין עליהם המזלזל בדבר אחד מד"ס. וישראל ישמחו, ותו לא מידי.
זהו מה שראיתי להשיב על שאלותיך לפי הטרדה והזמן הקצר, ותקראם ותשנה ותשלש עד שתבינם יפה יפה, ואם יסתפק לך שום דבר מהם שלח אותו אלי ואבארהו לך בעז"ה. ובענין הבודק לא אשיבך משילין עד שישאלוני משפטי צדק הנאמנים יצ"ו. ושלומך ושלום כל המשכילים, כנפשך ונפש שלמה בן הרשב"ץ זלה"ה.
@שו"ת הרשב"ש סימן רטו
מסתגאנים, אל הר' חגי בן אילזוק.
עוד שאלת. ראובן נכנס ערב באל צדא"ק של בנו בערכאותיהם. ומת הבן, ובאה האלמנה לתבוע כתובתה ולא הספיקו לה, ולא רצתה ליטול כליה בשומא הראשונה וחסרו לה כ' זהובים. ויש שם קצת כלים והיא תובעת אותם, והאב טוען שהוא נתנם לו ושקנה מהן תכריכין לבנו, ועוד כי זקנו נתן לבן נכסים והיו ברשות הבן ורוצה לגבות מהם כתובתה, מה הדין בזה.
תשובה. מה שלא רצתה ליטול הכלים בשומתן הראשונה אין דבריה כלום, שהסכמת כולם הראשונים והאחרונים הוא שתטול אותן בשומא הראשונה, כל שהם משמשין כעין מלאכתן הראשונה.
ולענין הכלים שטוען האב שלא תשלם האשה בכתובתה לפי שהוא נתנם לו, אין בדבריו כלום, שכל מה שנתן האדם אין יכול לחזור בו לעולם, וכ"כ הגאונים ז"ל. ומה שטען שקנה מהם תכריכין לבן, אם קודם שקנה התכריכין מכרם וקנה מהם התכריכין אין עליו כלום, שאפילו היו כלים ומכרום בעודו מוטל לקנות מהם תכריכין מכירתם מכירה, מדאמרינן בפרק אלמנה לכ"ג דההיא אתתא דעיילא ליה לגברא איצטלא דמילת שכיב שקלוה יתמי ופרסוה אמיתנא אמר קנייה מיתנא ויהיב טעמא משום מחוסר גוביינא. ואם הוא קנה תכריכין ואח"כ רצה למכור הכלים ההם אין דבריו כלום, לפי שאפילו בשעה שהיה מוטל לפניה אלו רצתה לעכב היתה מעכבת כיון שעדיין לא מכרום והיה הוא נקבר, וכדתניא בתוספתא מי שמת והניח נכסים ומטלטלין ויצאה עליו כתובת אשה ובעל חוב כל הקודם זכה והוא נקבר מן הצדקה, וכ"כ הרשב"א ז"ל בתשובה. ועוד, שזה האב הוא בעל חוב בנכסי בנו בתכריכין שקנה לו ורוצה לגבות מנכסיו והאשה קודמת לו. ואע"פ שקדם האדם ותפסם מוציאתם מידו, שבעל חוב מאוחר שקדם וגבה לא גבה כל שהמלוה הראשונה בשטר. ואפילו במטלטלין כיון שכתב לה בכתובתה מקרקעי ואגבן מטלטלי דלא כאסמכתא ודלא כטופסי דשטרי.
ולענין הערבנות שערב האב, כיון שאין בו קנין אינו כלום כיון שאינו קבלן. ואע"פ ששטרות העולין בערכאותיהם כשרין, דוקא לדון אותם כדיננו, וכיון שבדיננו צריך קנין אין עליו שום חיוב מהערבנות. ומעתה הנכסים שנתן לו הזקן בלא ספק שהיה גובה מהם.
@שו"ת הרשב"ש סימן רטז
עוד שאלת. אלמנות שגבו כתובתן שלא בבית דין וגבו הקרקע ולא נשבעו ורוצות למכור הקרקע, מה הדין בזה.
תשובה. מה שגבו אינו כלום, וצריכות הן לבא לב"ד ולתבוע כתובתן ולהשביען חוץ לב"ד או להדירן, ויגבו להן כל המטלטלים. ואם לא יספיקו יכריזו על הקרקעות שני חדשים שני וחמישי או שלשים יום רצופים, ואח"כ יורידום הב"ד לקרקע. ועיין בחבור הרמב"ם ז"ל בהלכות מלוה ולוה בפי"ב ושם תמצא הכל ברור.
@שו"ת הרשב"ש סימן ריז
עוד שאלת. ב"ד שנעשה מארבעה וחששת שמא אין ב"ד שקול.
תשובה. אם יש מחלוקת בין הב"ד הוא שאנו אומרים אין ב"ד שקול שיהיו ב' אומרים פטור וב' אומרים חייב וכן ו' וכן ח', אבל אם ד' או ו' חתמו בשטר או עמדו בשומא וכוונו כלם לדעת אחת בשומא יש בכלל מאתים מנה ובכלל ד' יש ג'. על כן אין חשש בדבר.
@שו"ת הרשב"ש סימן ריח
עוד שאלת. ראובן מכר מה ששוה מנה בכ"ה ונתאנה ראובן המוכר ולא יכול לתבוע לקונה מפני שהיה אלם, ועתה נסתלק האונס ורוצה ראובן לתבוע את שלו.
תשובה. אם הדבר אמת ראובן נוטל את שלו משלם. ממה נפשך נאמר שלא נודע האונאה עד עתה ולא היה שם אונס, המקח בטל אפילו ששהה זמן ארוך, שלא אמרו כדי להודיע לחבר או לקרובו אלא לוקח, אבל מוכר לעולם חוזר. ואם נודעה לו האונאה מיד ושתק הויא מחילה, ואם היא באונס אינה כלום לפי שמחילה כמתנה, וכן כתב הרמב"ם ז"ל. ומתנה שנעשית באונס אע"פ שלא מסר מודעה והאונס גלוי ומפורסם אינה כלום, וכן כתב אדוני זקני הרב ר' יונה החסיד ז"ל וכן כתוב בספר החשן וכתבו המפרשים משמו והסכימו עמו.
@שו"ת הרשב"ש סימן ריט
עוד שאלת. שטר מודעא שנעשה בגופן שלהם בערכאותיהם מה הדין בזה.
תשובה. מחלוקת הוא בין הגדולים ז"ל, אבל מנהג מקומנו זה בימי הר' יצחק בר ששת ז"ל ואדוני הרשב"ץ ז"ל להכשירם, וכן אני דן, וכן אני מורה הלכה למעשה לדון ע"פ שטרות הנעשות ומחילות ומודעות.
@שו"ת הרשב"ש סימן רכ
עוד שאלת. יהודי היה לו חלון על חרבתו של גוי וקנה ישראל אחר החרבה ורצה לבנותה ובעל החלון רצה לעכב על ידו מה הדין בזה.
תשובה. אין לו לעכב [על ידו], וכן כתבו רובי הפוסקים ז"ל, וכמו שכתבתי בתשובה ארוכה לבגאי"ה לקצת תלמידי יצ"ו כמ"ש למעלה בסי' ד', ובכאן אין מקום להאריך.
@שו"ת הרשב"ש סימן רכא
עוד שאלת. גט הנשלח על ידי שליח ואחד מן העדים קרוב עם השליח, אחד הוא אבי החתן ואחד הוא אבי הכלה, אם הגט פסול או כשר.
תשובה. אבות חתנים כשרים הם לעדות כדאיתא בפרק זה בורר, וכיון שכן בין שיהיה שליח קבלה או שליח הולכה הכל אחד. אבל אם היה העד פסול מחמת קורבה עם השליח, אם הוא שליח הולכה כשר הוא, אע"פ שאינו מתקיים בחותמיו וצריך השליח לומר בפני נכתב ובפני נחתם, שאינו מקיים עדות העד אלא לומר שנכתב ונחתם לשמה. תדע שהרי בפ"ק דגיטין נתנו טעם למה הוא נאמן לומר השליח בפני נכתב ובפני נחתם משום דעדים החתומים על השטר כמי שנחקרה עדותן בבית דין וזה מן התורה, ורבנן הוא שהצריכו קיום ומשום עגון הקלו באשה, אם כן עדות זה האיש שאומר בפני נכתב ובפני נחתם אינו לקיים עדותן. ותדע שהאשה עצמה מביאה את גיטה ונאמנת לומר בפני נכתב ובפני נחתם כדאיתא בפ"ב דגיטין ג"כ. א"כ אם העדים הם קרובים לשליח הולכה כשר הוא, אך אם הוא שליח קבלה שידו כידה צריכים שלא יהיו העדים קרובים לשליח, וכן כתוב בספר עמודי גולה.
@שו"ת הרשב"ש סימן רכב
עוד שאלת. איש שלח גט לאשתו על ידי שליח ולא רצתה לקבלו אם היא עדיין בחזקת אשתו או לא.
תשובה. עדיין היא אשתו. ואפילו היה בעלה כהן מותרת היא לו, שאינה צריכה לקוחין שניין. ובעלה חייב במזונותיה אם לותה, אבל אם לא לותה אלא שעמד אחד ופרנסה הניח מעותיו על קרן הצבי שאין הבעל חייב לשלם לו כלום. וכן אם דחקה את עצמה ופרנסה עצמה ממעשה ידיה אין לה עליו כלום, שמעשה ידיה של בעל הם.
@שו"ת הרשב"ש סימן רכג
עוד שאלת. במה שהיית אתה סופר הגט והיית אחד מבית דין בקיומו.
תשובה. בזה אין בית מיחוש, שאין הדבר אמור אלא אם היית עד, לפי שאין עד נעשה דיין בדאורייתא. ואלו היה זה המעשה חובה היה צריך לעיין אם הוא דאורייתא או דרבנן, דבדרבנן עד נעשה דיין כדאיתא בכתובות בפרק ב. אבל השטר בית דין שעושין שבעל צוה לסופר לכתוב ולעדים לחתום ושנעשה כתיקון חז"ל והבעל מסרו בידה ושהבית דין התירוה לינשא, כל זה אינו נעשה אלא לרווחא דמילתא, אבל בלא זה יכולה היא לינשא, ולפיכך אין בזה עד נעשה דיין. וכן כתב א"א הרשב"ץ ז"ל לחכמי איטאליאה. אבל מה שצריך ליזהר הוא, שלא יהיה הסופר עד אחד מעידי הגט, לפי שזו מחלוקת גדולה בין הגדולים ז"ל, ולמה נכניס ראשינו בין הרים גדולים, על כן תזהר מזה.
נ"ן שאני עושה בחתימתי ר"ל נוחי נפש, והוא מהירושלמי, וכ"כ תלמידי הרמב"ן ז"ל בספר תורת האדם.
ומענין המשכונות רבו בהם הדיעות והפירושים, והדעת אשר אנחנו סומכים עליה היא דעת בעל העיטור והרב בעל התרומות ז"ל, והיא שהמשכונה על ג' דרכים, הא' שאינה לזמן ידוע ואינה בנכייתא וזו היא רבית קצוצה, והב' שהיא לזמן ובלא נכייתא או בלא זמן ובנכייתא וזו היא אבק רבית, והג' היא לזמן ובנכייתא וזו היא מותרת, ובזה הודה א"א הרשב"ץ ז"ל, וזה כלל קצר קב ונקי.
ומענין אם נפל הבית הממושכן אם חייב לפדותו או לא. המפרשים ז"ל נחלקו, שיש אומרים שאין משכונה מותרת אלא בשדות לפי שפעמים עושה פירות ופעמים אינה עושה פירות והוא קרוב אל הריוח וקרוב להפסד, אבל בבית שלעולם יש בו פירות הוא קרוב לריוח ורחוק להפסד הוא אסור. ואחרים מתירים ואפילו בבתים לפי שגם בבתים יש סכנות שמא יפלו ולא יטול שכר. ויראה מזה שאם נפל הבית הממושכן אין בעל הבית חייב לבנותו. ומענין אם יכול לפדותו ולסלקו בתוך הזמן, אין יכול לסלקו, אפילו נדר לו שכל זמן שיביא מעותיו יסתלק אין יכול לסלקו אלא אם קבל עליו זה בקנין, כך מתברר בפרק איזהו נשך בפירוש בגמרא. ומענין אם יכול לתת לו מקצת המעות ולגאול לחצאין, אדוננו הרמב"ן ז"ל כתב בפ"ק דקדושין שיכול לגאול לחצאים אלא שיאכל פירות עד פרעון פרוטה אחרונה, והסכימו עמו המפרשים ז"ל.
ומענין אם החצר היא של הבעל ויש עליו כתובת אשה, אם תקבל עליה האשה בקנין האחריות נסתלק זכותה. וכן מתברר דין זה בפרק הניזקין במסכת גיטין, וכן דן א"א הרשב"ץ ז"ל. ואם הקרקע הוא נכסי צאן ברזל יקנו תחלה מן האשה ואח"כ מן האיש כדאיתא בפרק הנזכר.
ומענין אבות לגוי הוא בגוים, אבל האנוסים והמשומדים שבאו על האנוסות או המשומדות דינם כישראל לענין הולדות. וכן משומד ומשומדת ששב בתשובה ונימול אינו נקרא גר אלא ישראל בעל תשובה. זה כתבתי לך בידים רותתות להפיק רצונך, ואל תהא בוש לשאול שאין הביישן למד וכו', העמק שאלה או הגבה למעלה, ואל תחוש, שאתה ראוי לכל דבר שבקדושה. י"י הטוב ייטיב אחריתך מראשיתך ואם ראשיתך מצער אחריתך ישגה, כנפשך החשובה בעיני ונפש באמרך שלמה ן' הרשב"ץ זלה"ה.
@שו"ת הרשב"ש סימן רכד
אל הסוחרים אשר בקהל בגיא"ה [בגאי"ה] יצ"ו.
שאלת על כתביכם ועל שאלותיכם. והנני משיב עליהם בדרך כלל ובדרך פרט. אמנם דרך כלל במה שהוא תלוי בענין ר' יעקב עבו נ"ע עם שאר הסוחרים, ודרך פרט במה שהוא תלוי בין ר' יעקב עבו הנזכר ובין ר' וידאל אלאשבילי יצ"ו, כדי שלא אצטרך לכתוב פעם אחר פעם, ויהיה פסק דין זה כולל על הכל, בהי"ת היכול על כל.
דרך כלל, אלו אדוננו המלך יר"ה הטיל קנס או שאל בקשה מהסוחרים בלתי סיבה ידועה היה ראוי ליחלק לפי ממון, וכ"כ הרשב"א ז"ל בתשובותיו. אבל זה הקנס שהטיל אדוננו המלך יר"ה היה מחשד כי הספן שהביא סחורתם שהבריח שבויי בנו, א"כ לפ"ז הסחורות שהיו בספינה הם היו סבת ההפסד ודינם כדין רודף. ודומה לזה מה שאמרו בפרק הגוזל בתרא ספינה שהיתה מהלכת בים ועמד עליה נחשול לטבעה והקלו ממשאה מחשבין לפי המשאוי ואין מחשבין לפי ממון ואין משנין ממנהג הספנים, וכ"כ הר"מ ז"ל בפרק י"ב מהלכות גזלה. והטעם שמחשבים לפי משאוי הוא שהמשאוי הוא רודף הממון, ואלו לא היה שם כל כך משאוי לא היתה סכנה, א"כ המשאוי הוא העושה סכנה והוא גרם ההפסד על כן חייב לשלם. וכן בנדון הזה לולי הספינה לא היתה שם סכנה ולא הפסד ממון וסבת הספינה היתה הסחורות שהביא, על כן הסחורות חייבים לשלם. ולפיכך היה ראוי להתחלק הקנס על הסחורות שהביאה הספינה.
אמנם זהו אלו היו הנכסים הבאים בספינה מספיקים לקנס שהטיל אדוננו המלך יר"ה. אבל כיון שלא מספיקים, היה ראוי שאחר שנסתלקו הסחורות שבאו בספינה ההיא שנחלק המותר שוה בשוה חלק כחלק, כדאמרי' בבבא בתרא בפרק מי שמת כי אתא ר' יצחק בר' יוסף אמר ההוא דמי כלילא דשדו בי מלכא אאבולאי ואאסטרטגי אמר אבולאי פלגא, כלומר שמבית המלך הטילו לעשות עטרה על העשירים והם אבולאי וכל השרים והם אסטרטגי ולא פירשו כמה יתנו אלו וכמה יתנו אלו אלא סתם, ודן רבי שיתנו אלו מחצה ואלו מחצה. ומפרשים הטעם שם משום והיתה לאהרן ולבניו, מחצה לאהרן ומחצה לבניו. ונפסקה שם ההלכה כותיה דרב יוסף דס"ל הכי התם, והיינו מחצה דאמרינן הלכה כרב יוסף בשדה קנין ומחצה. ואם נאמר שאין הנידון דומה לראיה, לפי שלא אמר המלך פלוני ופלוני יתנו או אלו ואלו יתנו אלא כלל כל הסוחרים, שאלו במשל אמר המלך כל הסוחרים וכל הקהל יתנו היה הנדון דומה לראיה שאז היו הסוחרים חייבים לתת מחצה והקהל מחצה, אבל עכשיו שאמר המלך הסוחרים יפרעו כך וכך היה הדין שאחר שיחלקו על פי ממון הספינה שיחלקו השאר על פי ממון כפי תשובת הרשב"א ז"ל, וכלל גדול שהכל לפי המנהגות. מיהו כל זה אלו לא כתבו ביניהם שטר פשרה, אבל כיון שנתפשרו וכתבו שטר וקנו מידם אין אחר קנין כלום, וכל תנאי שבממון קיים, ולא גרע ממנהג דאמרינן ולא ישנו ממנהג הספנים.
דרך פרט ולענין הנדון בתביעות יורשת ר' יעקב עבו נ"ע עם ר' וידאל אל אשבילי יצ"ו, אומר אליכם שתשובת ר' וידאל על תביעות בעל היורשת שהוא ר' בוניט שבא בהרשאה אינה תשובה, לפי שצריך לברר טענתו מפני מה אינו חייב כלום ולהשיב על כל ענין וענין אם אמת אם שקר. וכ"כ הר"מ ז"ל בפ"ו מהלכות טוען, ויש לדברי הוכחה מפרק גט פשוט דאמר רשב"ג התם דצריך לברר. ולפיכך צריך ר' וידאל להשיב על כל טענת ר' בוניט. ואם יודה ר' וידאל בפשרה שטוען ר' בוניט שנעשית בפני דיין הקהל וקבלו עליהם קנין יעשו כפשרתם. ואם יכפור ולא יוכל לברר ר' בוניט הנזכר הפשרה הנזכרת יעשו כפי דין שכתבתי, או כפי המנהג אם יש מנהג ידוע. ואם טוען שפרעו, אם אין עליו שטר ישבעו שפרעו ויפטר, ואם עליו שטר ישלם, אחר שתשבע היורשת שלא צוה אותה מורישה ולא פקדה שחוב זה פרוע הוא או מחול.
ולענין עדותן של עדים, אפילו נתקבלה כראוי אינה מזקת כלום ליורשת לבטל הפשרה הב' שמודה בה ר' וידאל, לפי שהם העידו שלא נתפשר ר' וידאל עם ר' יעקב אלא מפני שהיה ר' יעקב מאיים עליו, ולפי הנראה שלא מסר ר' וידאל מודעא קודם פשרתו, וכיון שלא מסר מודעא אין טענת האונס כלום אא"כ מברר אותה בעדים. ואפילו נאמר שפשרה זו הויא כמתנה שכל שיש עדים שהיה אנוס במתנה אינו כלום כדעת המפרשים, זהו אלו ר' וידאל לא היה חייב לתת כלום בקנס זה. אבל אם היה חייב והיה מסרב, אם איים עליו ר' יעקב אין עליו אשמה ואינו מבטל זכותו, שאדם עושה כולהו טצדקי להצג את שלו, וכמו שאז"ל קרית לחברך ולא ענך שדי עליה גירא רבה כדאיתא בפרק החובל. והגע עצמך שלא היתה שם פשרה כלל, יחזור הדבר לענין הדין כמ"ש למעלה, או למנהג אם יש מנהג ידוע, וכל זה ג"כ אם נתקבלה העדות כמשפט, שהרי חושש בה הרבה לפי שלא נכתב בה שנתקבלה בפני ר' בוניט המורשה, ואם לא נתקבלה בפניו אינה כלום כדאיתא בפרק הגוזל זוטא, וכ"כ הר"מ ז"ל בפ"ג מהלכות עדות. ואפילו בדיעבד אינה כלום, וכ"כ הרמב"ן והרא"ה ז"ל וכן היא בספר החשן, א"כ אם נתקבלה שלא בפניו אינה כלום, ושוב אין העדים עצמם יכולים לבא פעם אחרת ולהעיד. ויש לזה טעם נכון, והוא, שכיון שהעידו שלא בפני בע"ד פעם אחת ופסלנו עדותם ולא קבלנוה, כשיבא פעם שניה להעיד בפני בע"ד בלי ספק דעבדי אינשי לאחזוקי דבורייהו. ודומה לזה מה שאמר הרב בעל העיטור ז"ל שמי שהיה יודע עדות ובא להעיד לקרובו בב"ד על פה ולא קבלוהו ונתרחק ובא להעיד אחר שנתרחק אין מקבלין אותו דעבדי אינשי לאחזוקי דבורייהו, וכן דעת הרמ"ה ז"ל וקצת רבוותא. וי"א שחוזרים ומעידים, וכן היא דעת הר' יום טוב אלאשבילי ז"ל בספר חוקות הדינים סי' ע'. ואעפ"י שהוא תופס עיקר סברא זו בטעות דעבדי אינשי לאחזוקי דבורייהו, טענה זו חזקה היא וראוי לחוש לה וכ"ש בזמן הזה.
ואפילו לעדותן של עדים, ר' יעקב לא קבל על עצמו שיתחייב להחזיר בקנין גמור מעכשיו, אלא שאם המלך יפטור הסוחרים שיהיה פטור ר' וידאל, וזה קנין דברים הוא ואינו כלום כדאיתא בפ"ק דבתרא, וכמ"ש הרמב"ן ז"ל בחדושיו בפרק גט פשוט בשם תשובת הריא"ף ז"ל, וכ"כ הרשב"א ז"ל בתשובותיו שהמקבל בקנין שימחול אינו כלום. וכן בזה אפילו קבל בקנין שיפטור ר' יעקב לר' וידאל כשיפטור המלך הסוחרים אינו כלום. כ"ש שכתב או קבל בקנין שיהיה פטור ר' וידאל שאינו כלום. ואם קבל עליו שהוא פוטרו מעכשיו אם המלך יפטור הסוחרים אז הוא פטור.
ולענין מה שתובע ר' וידאל לר' יעקב שיחזיר לו מה שנתן לשר מפני שהמלך יר"ה ויתר לסוחרים מה שנשאר לו בידם והוא פרע בשלימות קודם זמנו, וכתבתי אני שאם בצווי ר' יעקב לקח השר חייב ר' יעקב להחזיר לר' וידאל לפי חשבון ממה שהיה חייב ליתן, ואם השר מעצמו לקח אין עליו שום חיוב, מ"מ עדות זו פוטרת נכסי ר' יעקב מכל צד ופנה כמו שכתבתי, ואע"פ שלא נתקבלה בפני ר' וידאל, שהרי הוא בעצמו מודה בה, ובא לתבוע נכסי ר' יעקב מחמת אותה עדות. ואני מודיעכם שלא ישרו בעיני דרכיכם, שכל מה שיכולתם להפך בזכות ר' וידאל הפכתם, וחמת אפיכם על ר' בוניט שפכתם, היפך הדין שטוענים ליורש, ואתם לא השארתם לו לא שורש ולא ענף. ושלומכם יגדל, כנפשכם וכנפש נאמנכם שלמה בן הרב ר' שמעון בן החכם ר' צמח זלה"ה.
@שו"ת הרשב"ש סימן רכה
בגאיה, אל תלמידנו ר' יוסף בר אברהם זמרון נ"ע.
שאלת. בענין המשכונה שכתב ר' יהודה בן פרח נ"ע לר' משה בן עזרא שאין בה אלא עד אחד. וגם בשטר הערבות שערבת אתה לר' משה הנזכר בעד ר' יהודה הנזכר והכל בגופן שלהם, גם שטר הערבות שערבת אתה בגופן שלנו. וטענת אתה שאחר שנכתב שטר המשכונה נטל מהם ר' משה הנ"ל בתורת ריוח במעותיו כך וכך, לפי שעקר מעות של משכונה זו היו בתורת עסק, וכדי שיהיה בטוח ממעותיו ר' משה הנזכר רצה שיכתוב לו שטר משכונה. וגם טענת שמאחר שערבת נתת ק' דינרים מהחוב הנזכר במצות הדיין יצ"ו, והוא התנה בשטר שמה שנתן שתחזור ותגבנו מנכסי ר' יהודה ומכללם החצר הממושכנת כמו שהוא הכל בשטר שבגופן שלהם.
תשובה. מה שנ"ל בזה הוא, כי השטר של משכונה בטל הוא לפי שאין בו אלא עד אחד, שבירושלמי אמרו בדרך תימה ועד אחד בשטר כלום הוא, ורב אחא משבחא פסק בירושלמי זה שמי שהוציא שטר על חבירו בעד אחד וטוען הלוה פרעתי נאמן הוא, וכן פסק הרמב"ן ז"ל בפרק גט פשוט ותלמידו הרשב"א ז"ל בפ"ק דמכות וכן דעת הראב"ד ז"ל. אלא שהרמב"ם ז"ל חולק וכתב בפ"ד מהלכות טוען ונטען שאם טען שפרע שאינו נאמן דהוה ליה מחוייב בשבועה ואינו יכול לישבע ומשלם, והרשב"א ז"ל דחה דבריו בתשובותיו בטענות חזקות. מ"מ לא חלק הרמב"ם ז"ל אלא במודה שכתבו אלא שטען שפרע שאז הוה ליה מחוייב שבועה ואינו יכול לישבע, אבל אם טען שלהד"מ הדבר ברור שהוא נאמן בשבועה כדין כל מכחיש עד אחד כדאיתא בפרק שבועת הדיינים וכן היא בה"ג ז"ל וכן היא בספר החשן סי' כ"א. וכיון שהדבר כן, ואלו היה אבי היתומים קיים והיה יכול לטעון בדיננו להד"מ היתה מועלת לו טענה זו, כדאיתא בסוף כתובות אלו הוה אבוהון דיתמי קיים הוה יכול למיטען וכו', וכן בפרק לא יחפור ובפרק הניזקין אמרינן דטוענין ליורש, וכן משמע בפרק חזקת, וכ"כ הר"מ ז"ל בפ"א מהלכות מלוה ולוה ובפי"ז מהלכות שלוחין ושותפין.
ואחר שהשטר הזה אינו כלום, גם הערבות שערבת אתה אינה כלום, לפי שהערבות אינו אלא אם יש שם חוב, אבל אם אין שם חוב אין שם ערבות. ובירושלמי אמרו הכותב שטר חוב לחבירו בחזקת שהוא חייב לו ונמצא שאינו חייב לו פטור, וכתבוהו הרמב"ן והרשב"א ז"ל בחדושיהם לפסק הלכה, וכן כתב בעל החשן בסימן מ"ו. ומהמאה דינרים שנתת לו חייב להחזירם לך לפי שהוא נתנם לך ע"פ ב"ד, והדיין לא התבונן בדין זה, וכיון שכן מתנה בטעות היתה וחוזרת. כ"כ הריא"ף ז"ל בתשובה. והר"מ ז"ל כתב בהלכות סנהדרין פ"ז ז"ל, דיין שטעה וחייב שבועה למי שאינו חייב בה ועשה זה פשרה עם בעל דינו כדי שלא ישבע ואח"כ ידע שאינו בן שבועה אע"פ שקנו מידו על הפשרה אינו כלום לפי שלא קבל עליו ליתן לו או למחול לו אלא כדי שיפטר משבועה שחייבו בה וכל קנין בטעות חוזר וכן כל כיוצא בזה. ומתנה בטעות אינה ג"כ כלום כדמוכח בפרק מי שמת ובפרק יש נוחלין, וא"ר שמעון בן מנסיא הרי ששמע שמת בנו ועמד וכתב נכסיו לאחר ואח"כ נודע שלא מת בנו אין מתנתו כלום, ואיתא נמי בפרק אע"פ, וכתבה הר"מ ז"ל בריש פ"ו מהלכות זכייה ומתנה. על כן אם הדיין נעלם ממנו דין זה של פיסול השטר ושאתה פטור, מה שנתת יחזיר לך, לפי שאלו היית יודע שאתה פטור לא נתת כלום.
ולענין הריוח שנתנו לו ג"כ חייב הוא להחזירו לו, לפי שהעסק זקפו במלוה, וכיון שהעמידו במלוה אסור הוא ליטול ריוח ואם נטל הוה ליה רבית קצוצה. וכ"כ בעל יורה דעה בדיני הרבית, הנותן עסק לחבירו לא יצרף הריוח עם הקרן וכו' וכן לא יכתוב עליו שטר חוב, דכיון שאינו מפרש בשטר שהוא עסקא אם כן הוה ליה הכל מלוה וקרוב לשכר ורחוק להפסד אפילו התנו ביניהם על פה שיחלקו הריוח ביניהם לא מהני דבתר שטרא אזלינן והוה ליה כלו מלוה ואינו יכול ליקח ממנו שום ריוח. ומשמע שאפילו נתן לו כבר הריוח יוצא ממנו בדיינים. וכן משמע מתוך לשונו שכתב דבתר שטרא אזלינן וה"ל כלו מלוה. א"כ כיון שאין הולכים אחר תנאי שביניהם אלא אחר השטר וה"ל כוליה מלוה לית דינא ולית דיינא דהיא רבית קצוצה. וכ"ש שסברת הרמב"ן ז"ל היא כך. ואפילו נדון ע"פ התנאים שהיו ביניהם, ונחשוב ששטר זה הוא כשר ובשני עדים, הוה ליה כשטר כיס שאמר בפרק המוכר את הבית נהרדעי אמרי שטר כיס היוצא על היתומים נשבע וגובה מחצה, וכתבה הר"מ ז"ל בפ"ז מהלכות שלוחין ושותפין, והיה מפסיד המחצית ונוטל המחצית. וזה אפילו נדון בשטר דהוי כשטר כיס. אבל באמת שאין לו דין שטר כיס כמ"ש בעל הטורים ז"ל. וגם השטר אין עליו דין תורת שטר לדעת רב אחא משבחא והראב"ד ז"ל והרמב"ן ז"ל. ואפילו לדעת הרמב"ם ז"ל אין גובין בו, לפי שב"ד טוענים ליורש שאביו כתבו כמו שכתבתי. וכבר הפכתי בזכות זה ר' משה ולא מצאתי לו שום זכות. הילכך זה ר' משה הפסיד את חובו, ומה שנטל ממך מפרעון שטרו מן הריוח חייב להחזיר הכל, והמקום ימלא חסרונו, והוא הפסיד את עצמו שלא כתב השטר כהוגן, ואין התלונה עלינו שאנחנו מפסידים אותו אלא עליו.
@שו"ת הרשב"ש סימן רכו
עוד שאלת. אשה הכניסה לבעלה ת' זהובים בנדונייתה והוסיף לה מדיליה תוספת כנראה בשטר כתובתה. וגם אביה נתן לה תכשיטין זולת מה שהכניסה לו שוה משלו נו"ן זהובים זולת מה שנתנו לו קרוביה. ועתה נפלה קטטה בין האיש והאשה מחמת קרוביו ששונאים אותה ורוצה לגרשה וטוען שהכתובה היא פסולה לפי שהחתימו בה השושבינים והם קרובים זה לזה, אבל העדים החתומים בה אינם פסולים, והחתן חתום בה, ושאלת הדין בזה.
תשובה. הכתובה אינה פסולה מחמת השושבינים שהם קרובים, לפי שהעדים החתומים בכתובה הם כשרים, ובפרק גט פשוט אמרו מלאהו בקרובים כשר, וכ"כ הרשב"א ז"ל בתשובותיו. ואפילו היו העדים פסולים, חתימת החתן תספיק, כיון שהיא באה לגבות בחייו ויש לו נכסים בני חורין, כדאמרינן בפרק גט פשוט הוציא עליו כתב ידו גובה מנכסים בני חורין. ולפיכך גובה היא כתובתה ותוספת, ושטר כתובתה כשר הוא. ולענין מה שנתנו לה אביה וקרוביה, כל מה שהוא בעין נוטלת ויוצאה, וכן בגדי חול אין שמין אותם אלא נוטלתן שלא בשומא, כדאיתא בפרק אע"פ.
@שו"ת הרשב"ש סימן רכח
עוד שאלת. ראובן ושמעון חתנו היו שותפים בחנות ולקח שמעון חובות מרובות. ולבסוף נפטר ראובן ולא נמצאו מעות בכיס השותפות ולא סחורה, ובאו הנוגשים לתבוע שמעון בחובותיהם, ורצה שמעון שיחזרו על נכסי שותפו המיתנא לפי שטוען ששניהם אכלו כל הנכסים, ועוד כי שותפו האמינו בשעת פטירתו שכל מה שיאמר שאבדו ושנאכל יהיה נאמן בו, ורצית לדעת שורת הדין בזה.
תשובה. בירושלמי בפרק שבועת הפקדון אמרו, וכחש בעמיתו פרט למכחיש לאחד מן השותפין, ונשבע פרט למכחיש בעדים ובשטר, ואמר ר' יהודה הדא אמרה שנים שלוו בשטר מאחד אע"ג דלא כתבין אחראין וערבאין זה לזה. וכתבו הריא"ף ז"ל בהלכותיו לפסק הלכה, וכן המפרשים בפרק המפקיד בחדושיהם, ולמד ממנה הרמב"ם ז"ל שאף השותף שלקח או שלוה סתם חייב חבירו לשלם, שהרי כתב בפרק כ"ה מהלכות מלוה ולוה זה לשונו, שנים שלוו בשטר אחד או שלקחו מקח אחד וכן השותפין שלוה אחד מהם או שלקח לשותפות הרי הן ערבאין זה לזה אע"פ שלא פירשו. נמצינו למדין ששני שותפין שלקח או שלוה אחד מהם אפילו בסתם הוה ליה סתמו כפירושו, ומה שלקח או שלוה לאמצע, ושכל אחד מהם מתחייב למלוה בכל, מחצה בתורת מלוה ומחצה בתורת ערבאות, וכשפרע האחד מהם הכל, חוזר על חבירו במחצה שהוא בתורת ערבות. ואם שמעון לא היו לו נכסים היה ראובן חייב לפרוע הכל למלוה אע"פ שלא לוה הוא ממנו כלום וחוזר על חבירו במחצה. וכן הדין עתה שנפטר ראובן ששמעון ישלם הכל ויחזור על נכסי ראובן. וכן היא דעת הרמב"ן ז"ל, אלא שדעתו היא בזה שאם יש נכסים לראובן שלא יתבע שמעון תחלה, ואין כן דעת הרמב"ם ז"ל אלא שיפרע ממי שירצה תחלה, וכן היא סברת הרא"ש ז"ל, וכן נראה שהיא סברת א"א הרשב"ץ ז"ל בתשובה, וכל שכן בנדון הזה שכבר האמינו כפי מה שנזכר בשאלה. ודברים ברורים הם למי שהורגל בדינים, ושלום על דייני ישראל הדנים דין אמת לאמיתו. שלמה בן ה"ר שמעון בן החכם ר' צמח זלה"ה.
@שו"ת הרשב"ש סימן רכט
בגאיה.
שאלת. כי אתה ור' משה פשכיל יצ"ו ביררתם ה"ר משה שיניאור יצ"ו ור' מאיר בוניל יצ"ו ור' יצחק לוניל יצ"ו לדון בענין הבת היורשת עם ר' וידאל שבילי יצ"ו, ואתה רוצה לבטל דיינותם מפני שהם קרובים זה לזה. עוד אתם טוענים שלא קבלתם אותם בדיינים אלא על הבת היורשת והבת אינה רוצה, והדיינים טוענים לא כי אלא שאתם קבלתם עליכם אחריות ואתם כופרים בזה. עוד אתם טוענים כי השטר שתובע בו ר' וידאל הוא פסול, מפני שאחד מעדיו הוא ר' וידאל מצאנה יצ"ו שאשתו היא שניה לר' יעקב עבו נ"ע והתביעה היא על נכסיו. ור' משה שניאור יצ"ו אומר שלא נפסלו הקרובים אלא להעיד זה לזה, אבל להעיד לאחרים כשרים. ואם רצו להכשיר דיינות ר' משה שניאור יצ"ו ור' יצחק לוניל יצ"ו ועדותם, מלשון הרמב"ם ז"ל שכתב בפרק י"ג מהלכות עדות זה לשונו, כל שתי נשים שהן זו עם זו בשני בעליהם מעידין זה לזה אבל אם היו ראשון בראשון כגון שלקח זה אשה וזה בתה אין מעידין זה לזה והרי הן כראשון בראשון.
תשובה. קבלת הקרובים בדיינים קבלה היא אם נעשית בקנין, כדאיתא בפרק זה בורר דאין לאחר קנין כלום. ואפילו לא היו שם עדים בקנין, וכיון שאתם מודים זה לזה וקנין בלא עדים הוי קנין, כדאיתא בפרק האומר בקדושין דלא אברו סהדי אלא לשקרי, ומה שהם טוענים שאתם קבלתם אותם בדיינים עליכם וקבלתם אחריות היורשת, נאמנים הם הדיינים בזה כדמוכח בפרק יש נוחלין גבי שלשה שנכנסו לבקר את החולה רצו לעשות דין עושין, אלמא נאמנים הם לומר שהם דיינים. וכן משמע בפ"ק דסנהדרין דאמרינן התם לכולי עלמא פשרה ואפילו באחד ותרי כי היכי עלה סהדי, כלומר שאם לא בררו אלא אחד צריך עדים איך בררוהו לפשר ביניהם, אבל כשהם המפשרים שנים אין צריך עדים אחרים אלא הם עצמם נאמנים לומר שנבררו לפשר. וכן כתב א"א הרשב"ץ ז"ל בתשובותיו לארץ איטאליאה.
אבל כל זה הוא בזמן שאין ביניהם פסול אבל כשיש ביניהם פסול צריך עדים איך קבלם עליו בדיינים. ובכאן אינם נאמנים שקבלתם עליכם האחריות, לפי ששנים מהם פסולים לעדות והם ר' משה שניאור יצ"ו ור' יצחק לוניל יצ"ו שהאחד מהם בעל הראשונה והאחד הוא בעל השניה, והרמב"ם ז"ל הוא פוסלם בפירוש שכתב בפרק הנזכר וכן לא יעיד לבן אחות אשתו ולא לבעל אחות אשתו. והתימה מהנכבדים הדיינים שהביטו בתחילת לשון הרמב"ם ז"ל ולא התבוננו בסופו שהוא פוסלם בפירוש ונתלו בתחלת הלשון כמו שכתבת. אוי לעינים שכך רואות ולאזנים שכך שומעות, ראוי למלאכת כל הבגד קרעים. ומה שנתלה ר' משה יצ"ו דוקא זה לזה אבל לאחרים כשרים הם אין זה נכון, דבפירוש אמרו בפרק זה בורר דההאי מתנתא דהוו חתימי בה תרי גיסי ופסלוה רבא ואביי, ושטר מתנה זו היה לאחרים והעידו בו שני גיסים שהם שני בעלי אחיות ופסלוה רבא ואביי, אע"פ שהעדות לא היתה להם אלא לאחרים, ובתוספתא אמרו שהקרובים אינם מעידים זה לזה ולא זה על זה ולא זה עם זה, ופירוש זה לזה לתועלת חבירו, וזה על זה להזיק חבירו, וזה עם זה לאחרים, והביאה הריא"ף ז"ל בהלכותיו לפסק הלכה. וכיון שהם פסולים אינם נאמנים לומר שאתם קבלתם עליכם אחריות, אלא אם יש שם עדים, וכיון שהבת אינה רוצה דיינותיכם, יכולה היא לומר לכם לתקוני שדרתיך ולא לעוותי, וכ"ש שקבלתם אותם הן לדין הן לפשרה.
ואחר שנתברר פסלות ר' משה עם ר' יצחק שיש שם ב' בעלי שתי נשים אחת ראשונה ואחת שניה, כל שכן שר' וידאל מצאנה עם ר' יעקב עבו שהוא פסול שהרי אין שם אלא אשה אחת ויד הבעל כאשתו שהוא פסול לכולי עלמא. ועוד שאין בכאן שום התלות לטענת ר' משה יצ"ו שאומר להעיד לאחרים כשרים אבל זה לזה פסולים, ובכאן אין ר' וידאל מצאנה מעיד עם ר' יעקב עבו נ"ע שנכשיר עדותם כפי דברי ר' משה, שהרי עדותו של ר' וידאל מצאנה בכאן אינה לאחרים אלא על בעל קרובת אשתו. וכתבתי פיסול בעל ראשונה עם בעל שניה על פי דרך הרמב"ם ז"ל, אע"פ שהרשב"א ז"ל והרא"ש ז"ל מכשירין אותם, לפי כי הם נתלו בדברי הרמב"ם ז"ל, והראתם לדעת כי פירוש במה שהוא לפניהם אינם מבינים אותו.
ועוד ראיה מפורשת שבעלי קרובות פסולים להעיד לאחרים, מדאמרינן בפרק שבועת העדות גבי מאי דתנן התם היו לו שתי כיתי עדים כפרה ראשונה וכפרה שנייה שתיהן חייבות, וקא הוו עלה בגמרא בשלמא שנייה תתחייב דהא כפרה לה ראשונה, כלומר וכיון שכפרה הכת הראשונה נשארה העדות על השניה להעיד, וכיון שלא העידה לו הפסידו ממון, וכל שמפסיד ממון בשביל כפירתן של עדות העדים חייבים קרבן שבועה, ועל שכפרה השנייה חייבת, אלא הראשונה שכפרה אמאי חייבת הא קיימא שנייה ויכולה היא כת שנייה להעיד, ומתרץ רבא במאי עסקינן כגון שהיתה שנייה בשעת כפירת הראשונה קרובות בנשותיהן ונשותיהם גוססות, מהו דתימא דרוב גוססים למיתה קמ"ל השתא מיהא לא. כלומר שרבא בא לתרץ מפני מה כת הראשונה חייבת, ואמר שמה שהראשונה חייבת הוא בשהיתה הכת הראשונה קרובות בנשותיהם וכיון שנשותיהן קרובות פסולים הם להעיד, וכן שכת שנייה פסולה להעיד הראשונה כשכפרה חייבת קרבן לפי שכפירתה הפסידה ממון. א"כ לפ"ז כל שהעדים נשותיהם קרובות פסולים להעיד לאחרים, דשבועת העדות אינה אלא כשמעידין לאחרים, וקאמר שאם הכת השניה נשותיהן קרובות פסולים להעיד לאחרים. ודבריהם ברורים הם למי שיש לו עינים ובבית המדרש מוצא ידים ורגלים. והש"י יאור עינינו במאור תורתו, וידריכנו בנתיב מצותו, לדון דין אמת לאמתו, אמן.
@שו"ת הרשב"ש סימן רל
בגאיה, אל החכם ר' משה שניאור יצ"ו בר חיים נ"ע.
עמדתי על כל מה שהעתקת לנו מלשון ספר המצות הגדול בסי' ר"ח במצות לא תעשה שאסור לדיין לשמוע דברי בעל דין וכו', זו בידינו היא ובפרק שבועת העדות ובפ"ק דסנהדרין היא. ואנחנו לא עברנו על דברי רז"ל שכבר ידענו אזהרתם ראינוה חשבנוה ועטרות לראשינו ענדנוה ואינה ענין לזה שהאזהרה אינה אלא לדיין. אבל א"א הרשב"ץ ז"ל וזולתו מהרבנים ז"ל אשר קדמוהו במקום הזה ובזולתו כלם נדרשים לשואל להשיבו כפי שאלתו, והם אינם גוזרים שהדין כך הוא, אבל אומרים אם הענין כך הדין הוא כך וכך, ודייני המקום יראו אם השאלה אמת ידינו כפי התשובה אי לא משכחי בה פרכא, ואי משכחי בה פרכא חוזרים ושואלים עד שיצא הדין לאמתו, כך נהגו דייני ישראל הכשרים שכוונתם להוציא הדין לאמתו, וכדאמר להו רבא לרב פפא ולרב הונא בריה דרב יהושע כי אתי פסקא בדינא דידי קמייכו וחזיתו ביה פרכא לא תקרעוניה עד דאתיתו קמאי אי אית לי טעמא אמינא לכו ואי לא הדרנא בי וכו' כדאיתא בפרק יש נוחלין, וודאי דקאי פסק דינא דרך שאלה ותשובה, ואי איהו הוה דיינא למה ליה למימר להו הכי, אלא ודאי הם היו דיינים והוא בעל הוראה ושואלים ממנו ומשיב להם והולכים בתשובתו אל הדיינים לדון. ואי אפשר לפרשה שהוא היה דיין ובאו לפניו לדין וכתב להם פסק דין ובא דן כמו זה לפני תלמידיו ורוצים להתלמד מפסק דינו במקום אחר לפיכך צום כך, שהרי אמר להו לא תקרעוניה, ואם על הדיין שעבר היה מאי דהוה הוה, אלא ודאי משמע שעל העתיד הוא. ובפרק חזקת אמר רב כהנא לרב יהודה דהוה דאין ליה כר' שמעון בן אלעזר אזילנא ומייתינא אגרתא ממערבא דאין הלכה כר' שמעון בן אלעזר אמר ליה לכי תיתי, וכן בפרק כל הנשבעין אמר ההוא צורבא מרבנן לרב פפא מייתינא אגרתא ממערבא דלית הלכתא כר"ש ב"ר אלעזר אמר ליה לכי תיתי, משמע דהוו אזלי ושיילי כדבעו כנגד דייניהם והם משיבין להם ואין בכך כלום, ואינו בכלל אזהרה שלא לשמוע דבריהם. ואלו עמדת על תשובת הרמב"ם ז"ל לר' פנחס הדיין שהיה בנוא אמון, היה מתברר לך איך היו היחידים שואלים לו והוא משיב להם, ומי לנו גדול ממנו. וכן נהגו גאוני עולם ורבנים וחכמים ז"ל. והמעלים עיניו מהם הוא מכלל אוטם אזנו מזעקת דל כדאיתא בפרק במה אשה, והמשיב להם קיים מצות ולהורות את בני ישראל.
עוד הארכת להעתיק כל מה שמצאת בספר מצות גדול בסי' רי"ג על פי שנים עדים וכו'. וזה כלו ללא צורך, ובדבר אחד יספיק, אם ייחדתם עדים כשרים אפילו היו שם מאה קרובים עדותם כשרה, ואם לא יחדתם עדים, אם נתכוונתם כלכם להעיד ובאתם כלכם להעיד העדות בטלה. ואם לא נתכוונו ולא באו הקרובים להעיד אלא הרחוקים העדות קיימת, דלא הבנת יפה דברי הספר שלפניך, שכתבת זה לשונך: על פי שנים עדים או שלשה וכו' לעשות שלשה כשנים ומצא אחד מהם קרוב או אחד פסול בטלה העדות וכו' מנין שאפילו הם מאה ת"ל עדים. והוספת אתה אמנם פירש רבא הסברא הזאת כשהם מעידים כל אחד ואחד בתוך כדי דבור של חבירו. והתוספת הזה אינו נכון, שרבא לא אמר זה אלא לענין הזמה ואדתנן במתניתין על פי שנים עדים וגו' ר' ישמעאל אומר מה שנים אין נהרגין עד שיהיו שניהם זוממין אף שלשה אינן נהרגין עד שיהיו שלשתן זוממין, ומנין אפילו מאה ת"ל עדים, ועלה קאמר רבא והוא שהעידו כלן בתוך כדי דבור, כלומר שאם לא העידו השלשה או המאה כל אחד בתוך כדי דבור של חבירו הוו תרי קמאי עדות לחודא ואם הוזמו שניהם תו לא צריך להזים האחרים, אבל אם העידו כלם תוך כדי דיבור אחד עדותן עדות אחת היא ואינן נעשין זוממין עד שיזומו כלם. ופשט מילתיה דרבא הכי הוא, ועל ההיא בבא מייתו בגמרא מילתיה. וקצת רצו ללמוד מזה דהוא הדין לעדות קרובים, והרבה גדולים ז"ל חלקו עליהם כמו שכתבו המפרשים בפ"ק דמכות.
וגם אם הדבר תלוי בשעת הראיה בכוונת העדים להעיד או בשעת העדות בב"ד, היא מחלוקת גדולה בין המפרשים ז"ל, שרש"י ז"ל ורבינו שמואל ז"ל בן בתו סוברים דהדבר תלוי בשעת הראיה בכוונת העדים, ואחרים חולקים, והדברים עתיקים, וכבר האריך א"ז הרמב"ן ז"ל בחדושיו בפרק יש נוחלין להראות פנים לזה ולזה, וכן האריכו המפרשים ז"ל בפ"ק דמכות והמחברים בחבוריהם. ומ"מ אם הוזמנו כלם לעדות בבת אחת ליכא מאן דפליג דעדותם בטלה. ואתה חשבת שהדבר ברור בלא מחלוקת כפי מה שעלה בדעתך, ונעלמו ממך עניינים אלו. ולענין הנדון שלפנינו העדות הזו בטלה היא, שהרי הם בררו דיינים לפי דבריך ר' מאיר בופיל ואתו ר' יצחק לוניל ור' יצחק אלקורדו ור' דוד הכהן, ור' מאיר בופיל ואתה עדים בדבר, ומן הדין קבלת קרובים לדין בעי קנין קודם גמר דין, ואתה ור' יצחק לוניל קרובים, ואיך תעיד אתה לעצמך ולר' יצחק לוניל שקבלו אתכם לדון, עדות זו בטלה היא בהודאתך, ואין כאן מקום להתקיים בשאר, ולא לשאר לשונות שהעתקת מספר מצות גדול, ובנית על יסוד נופל.
עוד העתקת מספר המצות הגדול מסימן צ"ח ענין דיין שטעה, ואמרת שאינך מומחה ולא נטלת רשות מריש גלותא שאתה פטור. זה הפך שאם נטלת רשות מריש גלותא והיית מומחה היית פטור, וכדאיתא בפ"ק דסנהדרין אמר רב האי מאן דבעי דדאין דינא וכי טעי ליפטר לישקול רשותא מבי ריש גלותא וכן אמר שמואל לישקול רשותא מבי ריש גלותא, אלמא כי שקיל רשותא מבי ריש גלותא פטור הוא. וכן כתב הרמב"ם ז"ל בפ"ו מהלכות סנהדרין וספר מצות גדול בסימן צ"ח, והספר לפניך ואינך מבין דבריו, וכותב ואינך יודע מה שאתה כותב. ומה שאמרת שכיון שמחלוקת היא בין התנאים אם תתקיים עדות בשאר כשיש שם קרוב או פסול או לא רבי ור' יוסי, והאמוראין נחלקו בפסק הלכה דרב נחמן פסק כרבי ושמואל פסק כר' יוסי, שאתה תבור לעצמך דעת שתרצה ותדון בו. וכמה דברים אלו רחוקים, חדא, דהא סוגיין דעלמא כרבי דהא רבינא אוקי' כרבנן בפ"ק דסנהדרין, ור' יוסי כר' מאיר, ולפום הכי סוגיין דעלמא כרבי ואיך תפסוק אתה כר' יוסי. ועוד, שנתעלם ממך מה שכתבו המפרשים ז"ל בזה, שהראב"ד ז"ל כתב שאין שום חכם רשאי לבטל דין שום גאון אם לא בקושיא מפורסמת, וזהו דבר שאינו נמצא, לפיכך טועה בדבריהם הוא טועה בדבר משנה וכן החולק על דבריהם, ע"כ. וכן כתב הרא"ש ז"ל והאריך עוד להראות פנים, וכן כתב הרשב"א ז"ל בתשובה, וכן האריך א"א הרשב"ץ ז"ל בפסקיו בפ"ק דנדה. והנך רואה כמה דברים נעלמו ממך. ובנדון הזה הריא"ף והרמב"ם ורשב"ם ז"ל וספר מצות גדול והרא"ש זכר כלם לברכה, והראשונים וכל האחרונים פסקו כרבי, ואיך ימלאך לבך לומר שאתה יכול לפסוק כנגדם, וכל שכן לאפוקי ממונא דכל ספק שבממון אוקי ממונא בחזקת מאריה, דכלל גדול בדין המוציא מחבירו עליו הראיה כדאיתא בכמה דוכתי בגמרא.
ואחר שכתבתי אומר לך שהטעם שנתן הרב ר"ש מקוצי ז"ל לפסוק כר' נחמן משום דבפ"ק דסנהדרין אוקי רבינא רבי כרבנן ור' יוסי כר' מאיר ותפס על הריא"ף ז"ל ועל הרמב"ם ז"ל שלא ביררו זה הטעם. ומאן יהיב לן מעפריה ונמלי עיינין. אבל לעניות דעתי שלא על זה סמכו לפסוק כרב נחמן אע"ג דתלמידיה דשמואל הוה, דההיא דסנהדרין לא סמכו עלה, דההיא אוקמתא היא בלחוד ואיכא אוקמתא אחריתי בתר הכי ושמא לא קיימא האי אוקמתא כרבינא, בכולא קיימי הנהו אוקמתי אחריני, דעלה אוקי פלוגתא דר' מאיר ורבנן במוציא שם רע או בשלשה או בעשרים ושלשה משום דחוששין ללעז, ורבא ורב חייא בר אבין מוקי לה כשהביא הבעל עדים שזינתה והביא האב עדים והזימם וכו', והרמב"ם ז"ל פסק כהאי אוקמתא בהלכות סנהדרין פ"ה, ואביי אוקמה לה כגון דאתרו בה סתם, ורב אשי אוקמה דאתרו בה למלקות ולא אתרו בה לקטלא, ורבינא אוקמה בפלוגתא דרבי ורבנן דר' מאיר כר' יוסי ורבנן כרבי, והדר מוקי' לה באוקמתא אחריתי כגון דאיתכחוש בבדיקות ולא איתכחוש בחקירות, וכיון דרבינא אוקי' לה בתרי לישני ולישנא בתרא הוא דאיתכחוש בבדיקות וכו' לא קיימא אוקמתא קמא, וכל שכן שהרמב"ם ז"ל פסק כאוקמתא דרבא כמו שכתבתי למעלה. ועל כן נראה שלא בררו שזה הוא הטעם, והטעם הנכון הנראה כמו שכתב רבינו שמואל ז"ל בפרק יש נוחלין משום דהלכתא כרב נחמן בדיני, ואע"ג דרב נחמן תלמידיה דשמואל הוה, כבר ביארו הגאונים ז"ל דדוקא כשהתלמיד נחלק עם הרב בחייו אבל לאחר מותו הלכתא כתלמיד דהלכתא כבתראי, וכן כתבו המפרשים בפ"ק דסוכה, ואם נסתפק לנו אי בחייו נחלק עליו או אחר מותו הדרינן לכללין דהלכה כרבי מחבירו כדאיתא בפרק יש נוחלין, כך נראה לעניות דעתי.
עוד התנצלות, שאתה לא היית דיין עם ר' יצחק לוניל, אלא שאתה היית עד שבררוהו דיין עם שנים אחרים ואתה ואחר עדים. וכתבת שהגאונים ז"ל פסקו בפרק זה בורר שמה שאנו פוסלין הקרובים דוקא להעיד אבל זה עם זה כשרים זולתי שני אחים. זה תימא גדול ממך שתכתוב דברים שאינן, שלא מצינו זה בדבריהם אבל נמצא הפך מזה, שהרי בפרק זה בורר אמרו דההיא מתנתא דהוי חתימי בה תרי גיסי ופסלוה רב יוסף ואביי, ובירושלמי אמרו איש בחטאו יומתו שלא יהיו העדים קרובים לבעלי דינין, וזהו כשהם מעידים לקרוביהם. ועוד שאלו, נמנין שאפילו קרובים זה לזה, הגע עצמך שאם הוזם אחד מהם כלום נהרג עד שיזום חבירו אם אתה אומר כן לא נמצא נהרג על פיו, וזה אינו אלא כשמעידין על אחרים, וזה ברור. ועוד אמרו בתוספתא גבי קרובים ואין מעידין לא זה על זה ולא זה לזה ולא זה עם זה. ופירוש לא זה על זה לתועלת חבירו ולא זה עם זה לאחרים ולא זה לזה להזיק לחבירו, וכן פירש הרשב"א ז"ל בתשובה וה"ר יצחק בר ששת ז"ל בתשובה, וזה נראה ברור. והריא"ף ז"ל כתב בירושלמי ותוספתא אלו בהלכותיו לפסק הלכה. ולפי דבריך בעדות קדושין וגיטין קרובים זה לזה יעידו, והרי נהגו כל ישראל להזמין עדים בקדושין מחשש קרובים, וכמו שכתבו המפרשים ז"ל בחדושיהם. וכן בתקוני גיטין כותבו בעל התרומה וספר מצות גדול וה"ר פרץ ועמודי גולה ז"ל שצריך ליזהר שלא יהיו העדים קרובים זה לזה ולא לבעל ולא לאשה, והלכה זו רווחת בכל ישראל, ולא מצינו הפרש בין עדות ממון לעדות קדושין וגיטין אלא במקדש בפסולי עדות דרבנן דאיפליגו בה רבוותא ז"ל ויש פוסלים ויש מכשירין ואין כאן מקום להאריך. וכולהו פסולי דקורבה מקרא דלא יומתו אבות על בנים נפקא להו בין בעדות נפשות בין בעדות ערוה בין בעדות ממון, ולא נמצא בזה חילוק בין להעיד זה על זה או לאחרים. ובפרק זה בורר אמרו בפירוש דבנים בעלמא נמי פסולים לעדות כי היכי דפסילי להדדי מרבוייא דקרא דכתיב על בנים ולא כתיב על בן, וכן פירש רש"י ז"ל התם דשני קרובים פסולים להעיד על אחד מן השוק. ואע"פ שכתבו בשם הגאונים ז"ל דקרובי נשואין ואישות כשרים לאחרים, ההיא מתנתא דהוו חתימי עלה תרי גיסי הויא תיובתיהו, וכתבה הריא"ף ז"ל ובעל הלכות, והגאון רב שמעון ז"ל קיימה לפסק הלכה. ואם איתא דכשר בין עדות זה לזה לעדות לאחרים, נחלוק נמי בשאר קרובים דבחדא מחתא מחתינהו ומקרא מפקי להו דהבעל באשתו. ואפילו לדבריהם נראה אלא בקורבא דנשואין, ואתה הוספת כל הקרובים זולתי שני אחים, ועל הראשונים אנו מצטערין ואתה בא להוסיף עליהם, וכמה מכוער הדבר שתכתוב דברים בשם הגאונים ז"ל מה שלא אמרוהו או להוסיף על דבריהם סברא רעועה, שהרי הסברא שכתבו בשתים לית דחש לה, וכ"ש לאפוקי ממונא דאוקי ממונא בחזקתיה כדמוכח בפרק המדיר, וכתבו מזה המפרשים בפרק ואלו טרפות דכל שיש סברות חלוקות אמרינן ליה זיל אייתי ראייה דלאו הכי הוא. ועוד ראיה מפורשת שכל שהעדים נשותיהם קרובות זו לזו פסולים להעיד לאחרים, מדאמרינן בפרק שבועת העדות גבי מאי דתנן התם היו לו שני כתי עדים כפרה ראשונה וכפרה שנייה שתיהן חייבות. וקא מקשו בגמרא בשלמא שנייה תתחייב דכפרה לה ראשונה אלא ראשונה אמאי הא קיימא שניה, ותירץ רבא במאי עסקינן כגון שהיתה שניה בשעת כפירת ראשונה קרובין נשותיהן וכו', וכן היא בפרק הפקדון. אלמא כל שקרובים העדים בנשותיהן פסולים להעיד לאחרים, דההיא דשתי כתי עדים להעיד לאחרים היא, ואמרינן דאם כת אחת קרובים נשותיהן, וכן פירש רש"י ז"ל שהיו נשואים שתי אחיות ואינן כשרות בעדות אחת.
עוד כתבת שאפילו היית דיין בדבר מה בכך והלא עד ודיין מצטרפין, והראיה מההוא שטרא דנפיק מבי דינא דמר שמואל והוה כתיב ביה מדאתא ענן בר חייא ואסהיד אחתימת ידיה וחד עמיה ומנו רב חנן בר אבא וכו'. זה כלו בלא השגחה ובלא הבנה, דההוא שטרא לאו משום עד נעשה דיין הוא, אלא אמתניתין דתנן בפ"ב דכתובות זה אומר כתב ידי וזה אומר כתב ידי צריכין לצרף אחר עמהם דברי רבי וחכמים אומרים אין צריך לצרף אחר עמהם אלא נאמן אדם לומר זה כתב ידי, ועלה מייתי בגמרא עובדא דההוא שטרא דנפיק מבי דינא דמר שמואל. וכך היא הצעה של משנה, שרבי היה סובר שהמוציא שטר ורוצה לקיימו שצריכין שיבואו העדים להעיד בב"ד על כתב ידן ושצריכין אחר עמהן שאינו מספיק עדותם בלבד, וחכמים אומרים שאין צריך אחר עמהם, ופסקו בגמרא הלכה כחכמים כדי שלא נטעה לומר שהלכה כרבי מחבירו, ועלה הביאו עובדא דההוא שטרא דנפיק מבי דינא דמר שמואל שהצריך להעיד עד אחר עם העדים החתומים על השטר, אמרו שלפי שהיה השטר של היתומים וחשש שמואל לב"ד טועים לפיכך הצריך לעשות כדברי רבי. ועתה מה ענין זה לעד ודיין מצטרפין למי שיש לו לב מבין.
עוד כתבת ראיה לעד נעשה דיין מעד ודיין מצטרפין. ומי שיודע פירוש עד ודיין מצטרפין לא יביא ממנה ראיה לעד נעשה דיין, פירוש עד ודיין מצטרפין ר"ל שאם שטר חתום ומקוים בא לפנינו ואין אנו מכירין אלא חתימת אחד מהעדים וחתימת אחד מהדיינין אמר שמואל מצטרפין, ולא קיימא לן הכי, דהא פריך רבא ואמר אמאי דקא מסהיד סהדא לא מסהיד דיינא ואמאי דקא מסהיד דיינא לא מסהיד סהדא, פירוש שרבא סתר דברי שמואל לפי שעל מה שהעיד הדיין אינו מעיד העד, שהדיין מעיד על חתימת העדים ולא על הממון והעד מעיד על הממון לא על קיום ב"ד, והכי קא סלקא בגמרא כרבא דעד ודיין אין מצטרפין דהא פרכה רבא כדאיתא התם בגמרא, וא"כ מה עניינו לעד נעשה דיין.
ולענין אם עד נעשה דיין או לא, כבר אמרו בגמרא בפ"ק דגיטין ובפ"ב דכתובות ובפרק יש נוחלין דאין עד נעשה דיין בדאורייתא, ולא הכשירו עד נעשה דיין אלא בקיום שטרות שהוא מדרבנן, דמדאורייתא עדים החתומים על השטר נעשה כמי שנחקרה עדותם בב"ד ולא בעו קיום, וחכמים החמירו להצריך קיום, ולפיכך הקלו בו להיות עד דיין, כדאיתא בפ"ב דכתובות ובפ"ק דגיטין. ומההיא דיש נוחלין דשלשה שנכנסו לבקר את החולה וכו' משמע דאין עד נעשה דיין לדון בדיני ממונות, וכן כתב הרמב"ם ז"ל בפ"ה מהלכות עדות דאין עד נעשה דיין אפילו בדיני ממונות בד"א בדבר שצריך עדים מן התורה וצריך הדיין לדון באותו דבר מן התורה, אבל בשל דבריהם עד נעשה דיין. ולא יסתפק שום אדם שדיני ממונות הם מן התורה ושצריך בהם עדים מן התורה, ולא דבר הרב אלא בקיום שטרות שהוא מדרבנן, וכן באר הרב ז"ל בפ"ז מהלכות הנזכרות שכתב שלשה שישבו לקיום שנים מהם מכירים וכו' שהעדים נעשים דיינים בדבר שהוא מדבריהם כמו שביארנו. ואתה אמרת שעד נעשה דיין בנדון הזה בלא עיון ובלא השגחה. וכבר כתב א"א הרשב"ץ ז"ל זה מ' שנה קונדריס לחכמי איטליא בזמן הרב ר' יצחק בר ששת ז"ל והאריך בענין עד ודיין מצטרפין ועד נעשה דיין, שאלו ראית אותו היית נבהל.
עוד הארכת על ר' וידאל מצאנה דכשר לעדות על ר' יעקב עבו. הטרחת עצמך להעתיק לנו לשון הש"ר מקוצי ז"ל כאלו אינו אצלנו והלואי אלו הבנת דבריו, אבל אתה מעתיק לשונות בלתי הבנה והתשובה עליהם איבוד זמן, שמשנה שלימה שנינו בכלל הקרובים אחיו ואחי אביו הם ובניהם וחתניהם. וחמיו של ר' וידאל מצאנה הוא חתן אחי אביו של ר' יעקב עבו, ולכולי עלמא קרוב הוא, שבכלל הקרובים הוא אחי אביו ובנו וחתנו. וכל אותם דקדוקים שדקדקת בנויים על יסוד רעוע, בנין בלתי קבוע. והתימה שאתה מתפלפל בדברי הרמב"ם ז"ל, ולא עיינת בסוף דבריו שמהם מתברר פסלותך עם ר' יצחק לוניל שהיית נשוי באותו זמן עם בת אחות אשתו, שהרי כתב וכן לא יעיד לבן אחות אשתו ולא לבעל אחות אשתו, ומלשונו זה מתברר ששניכם הייתם פסולים, ואם אתה ור' יצחק פסולים כ"ש שר' וידאל ור' יעקב פסולים בלי חולק. ואגיד לך פשר דבר, שכל ששנים נשואין שתי נשים ראשונות בעליהם פסולים דהיינו גיסו ואשה ואמה. וכל שנשואין לשתי שניות בעליהן כשרים, דחד הבעל כאשתו אמרינן תרי הבעל כאשתו לא אמרינן. וכל שאחד נשוי ראשונה והאחר שניה לדעת הרמב"ם ז"ל פסולים, ויש מכשירים, ובעל עמודי גולה מכלל הפוסלים. ובחד קדושי כגון זה ר' וידאל שאשתו אם ר' יעקב עבו שני בשני הוא כאשתו ופסול הוא לו וליכא מאן דפליג, ולא יחלוק על פסול עדות ר' וידאל אלא מי שירצה לחלוק על האמת. ואתה אעפ"י שנתרחקת מר' יצחק לוניל באותה עדות פסולים אתם, דבעינן תחלתו וסופו בכשרות, כדאיתא בפרק יש נוחלין. והנה על עדיות שהיו בזה הנדון היו קרוב לקרובו כעדותך לר' יצחק שקבלוהו דיין ועדות על קרובו כעדות ר' וידאל על ר' יעקב עבו ולא היתה שם שום עדות עם קרובו, ואפילו יהיה הדבר כמו שכתבו בשם הגאונים ז"ל לא הועלת בזה כלום, ואתה בעצמך אינך מבין דבריך וכותב לשונות ללא הועיל, וכ"ש דליכא מאן דחש לההיא סברא, דההיא מתנתא דהוו חתימי עלה תרי גיסי הוא תיובתייהו ואותם קרובים על אחרים היו מעידים, וכ"ש שאתה הוספת על דבריהם מה שלא אמרוהו.
ומה שכתבת שאפילו יהיו העדים פסולים כיון שנמסר השטר בפני עדים כשרים שהוא כשר, אינו כן, שהרי בפרק זה בורר אמרו ההיא מתנתא דהוו חתימי עלה תרי גיסי ואמר ליה רב יוסף זיל אייתי סהדי דמסריה ניהלך באפי סהדי ואמר ליה אביי והא מודה ר' אלעזר במזוייף מתוכו שהוא פסול ואמר ליה רב יוסף זיל אשבקן דאוקמה בידך. וכן כתב הרמב"ם ז"ל בפרק י"ד מהלכות עדות. וכן בפרק גט פשוט גבי הבא לידון בשטר וחזקה משמע דבשטר שנמצא אחד מעידיו קרוב או פסול אע"ג דמסריה ניהליה בסהדי פסול דמזוייף מתוכו הוה.
ומה שאמרת שיש שם עדים אחרים, צללת במים אדירים ולא העלית בידך כלום, דאפילו הדבר כן לא הועלת כלום משום דהוו להו כמלוה על פה ואינה נגבית מן היורשים כדאיתא בפ"ק דבתרא ובפרק שום היתומים. ואפילו היו שם אלף עדים אין בעדותם ממש כיון שלא היתה בשטר והשטר הוא בטל, א"כ אין שם שום חיוב.
ואחר שביררתי כל מה שכתבת כתבת בלא השגחה ובלא הבנה, אבאר לך שר' משה פשכיל ור' בוניט אין עליהם ולא על היורשת שום חיוב. וזה שאתם נתלים בברירת דיינותכם, כבר ביררתי שעדותכם בטלה לפי שאתה מעיד לעצמך ולקרובך ר' יצחק לוניל שביררו אתכם דיינים, ואע"פ שנתרחקת בעינן תחלתו וסופו בכשרות. וכיון שנתבטלה דיינותכם נתבטלה כל הדיינות, לפי שהם לא ביררו אלא כלכם, ואם נסתלק אחד מהם נתבטלה דיינות כלכם, כדמוכח בפרק אחד דיני ממונות, וכן מההיא דאמרינן בסוף ע"ז כדאמרי ארבעה עד דאמרי ארבעה וכו', ועל כן דיינותכם בטלה מכל וכל. ואפילו היתה קיימת בעדים כשרים הם פטורים מצד בטול השטר. ואפילו קבלו אתכם הן לדין הן לפשרה לא קבלו אלא על דעת שהשטר כשר, ואם אח"כ נודע שהוא פסול הוה ליה קנין בטעות, וכל קנין בטעות חוזר כדאיתא בפ"ק דגיטין בענין ההוא גבאי דעבוד חושבנא וכו'. וכן כתב הרמב"ם ז"ל בפ"ו מהלכות סנהדרין, והריא"ף ז"ל בתשובה ובפרק זה בורר. ובירושלמי בפרק הכותב אמרו הכותב שטר חוב לחבירו בחזקת שהוא חייב לו ונמצא שאינו חייב לו אינו חייב. ואע"פ שהריא"ף ז"ל כתב בפרק הנושא את האשה דפליגא אגמרא דילן, הרב בעל העיטור ז"ל כתב דאפשר דלא פליג אגמרא דילן. וכ"כ א"א מורי הרשב"ץ ז"ל בתשובה לנגיד שבמצרים, והרשב"א ז"ל הביא הירושלמי הזה בחדושיו בפ"ק דגיטין להביא ממנו ראיה משמע דסבירא ליה דלא פליג אגמרא דילן. וכן בעל הטורים ז"ל כתבו לפסק הלכה. ואף מן החרם אין עליהם שום עונש משום דהוי כנדרי שגגות, ומשנה שלימה שנינו בפ"ד דנדרים ראה אותם אוכלים תאנים ואמר הם עליכם קרבן ונמצאו אביו ואמו והיו עמהם אחרים ב"ש אומרים הם מותרים ושעמהם אסורים וב"ה אומרים אלו ואלו מותרים ונדרי שגגות ושבועות מותרים. והחרם הוא השבועה והשבועה היא החרם כדאיתא בילמדנו, וכן כתב א"א מורי הרב ז"ל בתשובה לחכם ר' אברהם הכהן נ"ע.
והעולה מזה שדיינותכם היא בטלה והשטר בטל. ואם יש שם עדים אחרים אין בעדותם ממש שהם מלוה על פה וטוענין ליורש. ושאין שום חיוב על ר' משה פשכיל ור' בוניט מקבלת החרם. ואם אתם מחייבים אותם בכלום אפילו בפשרה חייבים אתם לשלם מבתיכם שאתם מזיקין ממון חבריכם, שאינכם דיינים כלל לא בפשרה ולא בדין, וכל זה ברור הוא למי שרוצה להודות על האמת וכתבתי כל זה למלאכת שמים.
ולענין דיינותיכם על ר' משה פשכיל ור' בוניט בשביל הבת היורשת בתביעת ר' וידאל על נכסי זקנה ר' יעקב עבו בשטר ר' וידאל מצאנה, לא היה ראוי לדון על טענותיהם, אע"פ שהרמב"ן ז"ל כתב שתי דיעות אם הנתבע רשאי למנות שליח או לא, שיש אומרים רשאי ומביאין ראיה ממה שאמרו בירושלמי דסנהדרין כהן גדול לא דן ולא דנין אותו וימנה אנטלר, הגע עצמך אם נתחייב שבועה וכי אנטלר נשבע, ופירוש אנטלר הוא שליח הנתבע. והאומר דאינו יכול למנות נותנים טעם כדי שלא תהא עדת סנהדרין שומעת טענות שקר, וההיא דירושלמי משום יקרא דכהן גדול. ולעניות דעתי נראה שדברי האומרים שאינו רשאי למנות שליח יותר נראין, משום דבפרק מרובה אמרי נהרדעי כל אדרכתא דלא כתיב בה זיל דון וזכי והנפק לגרמך לאו אדרכתא היא ומצי למימר ליה לאו בעל דברים דידי את, ואם התובע דעבד לוה לאיש מלוה מצי אמר ליה לאו בעל דברים דידי את, כ"ש נתבע. ועוד דמטלטלי דכפר לא כתבינן אדרכתא כדאיתא התם ובפרק יש בכור משום דמיחזי כשקרא, וכ"ש בנתבע דלא מצי ממני שליח. וכל אותם תקנות שתקנו הגאונים ז"ל אינן אלא בתובע כדי שלא תנעול דלת בפני לוין. ועוד דהירושלמי עצמו ראיה דלא מצי למנויי שליח, דהא תיובתא דקא מותיב הגע עצמך אם נתחייב שבועה וכי אנטלר נשבע תשובה כוללת היא וטענה כוללת היא וקבלוה בירושלמי, א"כ אפילו לדברי הירושלמי לא מצי נתבע לשוויי שליח. וכן היא דעת רבינו סעדיה גאון ז"ל וכן כתב הריא"ף ז"ל בתשובה וכן דעת הרמ"ה והרשב"א והרא"ש זכר כלם לברכה בפסקיו דנתבע לא מצי לשוויי שליח.
ולענין נשים יקרות, לא התיר להם הריא"ף אלא לשגר להם סופרי הדיינים ולטעון בפניהם אבל לא למסור טענותיהם וכ"כ רבינו יוסף הלוי ז"ל אבן מאגאש וה"ר יום טוב אלשבילי ז"ל. ועוד שאפילו היה אפשר למנות שליח לא היה להם לשלוחים לקבל קרובים לדון, וגם לא היה לקבל דיינותיהם הן דין הן פשרה אלא אם תהיה הפשרה לתועלת היורשת. וגם לא היה להם לקבל קרוב לעדות אפילו ידעו בו שהוא קרוב, דמצי אמר להו לתקוני שדרתינו ולא לעוותי כדאיתא בפרק האיש מקדש ובפרק אלמנה נזונת. א"כ כל מה שעשו בטל הוא, דאפילו אם היתה דיינותכם כשרה יש לעיין כיון שקבלו השלוחים לדון הן דין הן פשרה אי הוי מעביר ונתבטלה הדיינות אפילו לדון בדין, אז מוסיף הוי ונתקיימה דיינותכם בדין ונתבטלה בפשרה דינכם, כדאיתא בפרק אלמנה נזונת, וכתבה הרמב"ם ז"ל בפ"ה מהלכות שלוחין ושותפין. אבל מכל מקום בפשרה דינכם בטל, וזה ברור. וכמה נעלם מכם, אבל איני תמה לפי שאינכם בקיאים לא בגמרא ולא בדברי המפרשים ז"ל.
ולענין נדוי דוד בקרי, אני כתבתי שאתה צריך היתר לסלק מעליך עונש אם תרצה, ואם לאו תחוש לעצמך, וזהו מה שכתבתי בענין הנדוי הזה דרך שאלה ותשובה ואם תוכל השיבני השיב.
@שו"ת הרשב"ש סימן רלא
שאלת. אחד מהתלמידים היה כותב שטר מתנה להעיד בו עדים ובא אחד מהמשכילים ואמר לו שלא לכתבו ולא שמע אליו ונדהו אמר לו האחר אדרבה, נדויו של מי הוא נדוי.
תשובה. כתיבת שטרות מצוה היא, ובפ"ק דחולין קא מנו דברים שצריך תלמיד חכם ללמוד ומכללם הוא כתב. ופירש ר"ת ז"ל תקון שטרות, ועל שטתו נהג הרב בעל העיטור ז"ל. ועוד דכתיבת שטרות [השבת] אבידה היא, ואע"פ שהרמב"ם ז"ל בהלכות עדות בפ"ג כתב דכתיבת שטרות לאו דאורייתא, רבים חולקים עליו ואומרים דהויא דאורייתא וכמו שהאריך א"ז הרמב"ן ז"ל בספר המצות בעיקר שני בסופו. מכל מקום מצוה איכא או דאורייתא או דרבנן. ובמועד כותבים שטרי מתנות כדאיתא בפרק ואלו מגלחין, וכתב הרמב"ם ז"ל בהלכות שביתת י"ט מפני שהם צורכי רבים. וכיון שהיא מצוה לא היה לו לשמוע למי שמעכב על ידו, ואפילו היה גדול ממנו, ואפילו היה אביו או רבו, כדאיתא בפרק אלו מציאות כדתניא התם אמר לו אביו הטמא, פירוש אם היה כהן ואמר לו אביו הטמא למתים, או אל תחזיר, פירוש שאם רצה להחזיר האבידה ואמר [לו] אביו אל תחזירנה, יכול ישמע לו תלמוד לומר איש אמו ואביו תיראו ואת שבתותי תשמורו, כלכם חייבים בכבודי, כלומר איש אמו ואביו תיראו על מנת ששבתותי תשמורו, אבל אם אמרו [לו] לחלל שבת לא ישמע אליהם לפי שכלם חייבים בכבוד המקום, וה"ה לשאר המצות כהשבת אבידה וזולתם בין בקום עשה בין בשב ואל תעשה. וכיון שנתברר דמצוה קעביד ולא הוה ליה למיצת למעכב על ידו ואפילו לאביו שהוקש כבודו לכבוד המקום דכתיב כבד את אביך ואת אמך וכתיב כבד את י"י מהונך כדאיתא התם, נדויו של ראשון לא הוי נדוי, לפי שאין הנדוי חל אלא על עבירה אפילו נדהו עם הארץ, כעובדא דאמתיה דרבי דחזיתיה לההוא גברא דהוה מכה בנו גדול אמרה ליה ליהוי ההוא גברא בשמתא ולא נהגו חכמים ז"ל קלות ראש בנדויה,או הרב או התלמיד לכבודם כדאיתא בפרק ואלו מגלחין. ובכאן לא היה עושה עבירה אבל היה עושה מצוה, וגם לא היה הרב לכבודו ולא תלמיד לכבודו שהרי לא בזהו, וכל שכן דמצוה קעביד ולא היה לו לשמוע אליו דדברי מי שומעין דברי הרב או דברי התלמיד, וכבוד המקום עדיף.
ומאחר שנדויו של ראשון לא הוי נדוי ולא חל כלל, נדוי שנדה השני לראשון חל על הראשון, לפי שהראשון נדה למי שאינו חייב נדוי, והמנדה את מי שאינו חייב נדוי חייב נדוי, וכדאמרינן בפרק אלו מגלחין, ר' שמעון בן לקיש הוה מנטר פרדיסא אתא ההוא גברא וקא אכיל תאני רמא ביה קלא ולא אשגח ביה אמר ליה ליהוי ההוא גברא בשמתא אמר ליה אדרבא אם ממון (אני) נתחייבתי לך נדוי מי נתחייבתי לך, אתא ושאיל לבית מדרשא אמרי ליה דידך לא הוי נדוי דידיה הוי נדוי, מאי תקנתיה זיל בהדיה דנשרי לך, אמר להו לא ידענא ליה, אמרי ליה זיל לגבי בי נשיא דתניא מי שנדוהו ואינו יודע מי נדהו ילך אצל נשיא ויתיר לו. וקא אמרינן עלה בירושלמי הדא אמרה המנדה מי שאינו חייב נדוי ונדהו נדויו נדוי, פירוש של שני. וכתבו זה הירושלמי בפירושיהם. והרמב"ם ז"ל בסוף פ"ו מהלכות תלמוד תורה כשמנה ארבעה ועשרים דברים שמנדים עליהם (לכבוד הרב) מנה והמנדה מי שאינו חייב נדוי. ואע"פ שהראב"ד ז"ל השיגו, לא השיגו מפני שאינו חייב נדוי אלא מפני שאינו מכלל הארבעה ועשרים דברים, לפי שכל הארבעה ועשרים דברים בית דין נזקקין לנדותן, וכאן אין נזקקין לנדותו אלא שאם המנודה נדה למנדה אותו נדויו נדוי. ואעפ"כ יש מנצלים להר"מ ז"ל בזה, ואומרים דכיון דבירושלמי דהתם מייתו עובדא דריש לקיש גבי אותן שנזקקין לנדותם כללו הרמב"ם ז"ל עמהם. וה"ר שם טוב פלקון ז"ל כתב דמה שכתבו הרמב"ם ז"ל בכלל הארבעה ועשרים דברים הוא דמי שרגיל בכך דב"ד נזקקין לנדותו. ואע"פ שהרשב"א ז"ל כתב בחדושיו דהמנדה עם הארץ אע"פ שאינו חייב נדוי ונדהו השני אינו נדוי, שלא אמרו דהמנדה מי שאינו חייב נדוי דחייב נדוי אלא כששניהם תלמידי חכמים, אבל תלמיד חכם ועם הארץ לא, שהרי כל היום אדם מבזה עם הארץ ואינו חייב נדוי, ואפ"ה הכותב שטר זה כיון שאינו עם הארץ, ואלו אחר נדהו חייב נדוי משום בזיוניה ג"כ זה שנדהו שלא כדין חייב נדוי לפי שנדה מי שאינו חייב נדוי אפילו לדברי הרשב"א ז"ל.
ומה שכתב הרמ"ה הכהן ז"ל בהגהותיו שזה שנדה לריש לקיש גדול היה ממנו ולפיכך הוי נדויו נדוי, אבל אם היו שוין לא הוי נדוי, וראיתו שהצריכוהו לילך אצל נשיא להתיר לו, ואלו לא היה אדם גדול היו הם מתירין אותו, לא נתחוורו דבריו חוץ מכבודו, דאם איתא דהוי גדול מריש לקיש איך לא היה מכירו ריש לקיש, ושאני רבנן דפקיע שמייהו. ומה שהצריכוהו לילך אצל נשיא, לא מפני גדלו עשו כך, אלא מפני שלא היה מכיר אותו כדי שיתיר לו בעצמו, וכדתניא התם מי שנדוהו ואינו יודע מי נדהו ילך אצל נשיא וכמו שכתבתי למעלה, ולפיכך דברי הרמב"ם ז"ל נראין יותר נכונים, וכ"ש שהרב בעל הטורים ז"ל הביא דבריו בהלכות נדוי בלי חולק, נראה שכן דעתו. א"כ נדויו של שני שנדה למנדה אותו הוי נדוי וראוי לחוש לו וצריך היתר. וכ"ש שהשני היה עושה מצוה והראשון היה רוצה לעכב על ידו, והמעכב את הרבים מלעשות מצוה חייב נדוי כדאיתא בירושלמי, והביאו הרמב"ם ז"ל בפ"ו מהלכות תלמוד תורה. ואדם מנדה אפילו למי שעבר עבירה קטנה כדאיתא בפרק הדר גבי ההוא גברא דאשתמש במחובר בשבת, כמו שכתב הרא"ש ז"ל בפסקיו, כ"ש המעכב את הרבים מלעשות מצוה, שהרי היה רוצה לעכב הסופר מלכתוב כדי שלא יעידו העדים, והרי זה מעכב את הרבים מלעשות מצוה. והעולה מזה הוא שנדויו של ראשון לא הוי נדוי, לפי שנדה למי שלא היה חייב נדוי, ונדויו של שני שאמר לו אדרבא הוי נדוי משני טעמים, האחד לפי שנדה למנדה מי שאינו חייב נדוי, והשני שנדה למעכב את הרבים מלעשות מצוה, ולכולי עלמא הוי נדויו נדוי וצריך היתר. עד כאן כתבתי בענין זה, ואתה תחוש לעצמך ואם תוכל השיבני השיב.
וענין מה שאמרת שצויתי אני לר' יוסף זראפה יצ"ו ולר' יוסף זמרון יצ"ו לכתוב בזיונות, חלילה לי ונקי אנכי ובית אבי מזה, והם מתנצלים שלא כתבו בזיונות, אבל כתביהם אתכם, אם האמת אתכם שלח אותם להוכיחם על פניהם.
ומה שאמרת שאנחנו אומרים על אסור שלך מותר ועל מותר אסור, כשנשאל אותך שתראנו דבר אחד שאמרת אתה מותר ואמרנו אנחנו שהוא אסור או בהפך לא תדע אי זהו לפי שאינו אמת. אבל חפיתי עלך להפך בזכותך בענין טעות ספר תורה ביום הכפורים שצויתי להשלים הפרשה ולברך ואח"כ להורידו ולעלות אחר, ודבריך בזה סותרים זה את זה, שאם דעתך שהטעות פוסל בו למה ישלים הפרשה ויברך, ואם דעתך שאין הטעות פוסל בו למה יורידוהו ונקרא באחר ויפגום אותו. ואני חפיתי עליך להפך בזכותך במה שכבר נעשה מעשה, וכדי שלא להרבות מחלוקת כתבתי זה להנצל עצמי. ואתה עתיד ליתן את הדין במה שאמרת וכתבת נגדנו. ולולי יראת האל כי עתה צויתי אחד התלמידים להשיבך אבל ענותי גרמה לכך. ושלום על דייני ישראל הרודפים דבר אמת וענוה צדק.
@שו"ת הרשב"ש סימן רלב
בגאיה, עוד אל החכם ר' משה יצ"ו בר חיים שניאור נ"ע.
מה שהורה כבודך לקרות בספר תורה שנמצא בו טעות, וסמכת על זה על תשובת הרמב"ם ז"ל. אעפ"י שבהלכות ספר תורה נמצא הפך זה, אין להאשים כבודך על זה שגם רבותינו בעלי התוספות ז"ל כך היא דעתם. אבל א"ז הרמב"ן ז"ל דעתו דאסור לקרות בו, והביא ראיה מפרק הקומץ רבה, דתנן התם שני פרשיות שבמזוזה ארבעה פרשיות שבתפילין מעכבין זה את זה ואפילו כתב אחד מעכבן, והוינן בה פשיטא וא"ר יהודה אמר רב לא נצרכה אלא לקוצו של יו"ד, וכן חמוה דר' אבא דאיפסיק ליה כרעא דה"א דהעם בנוקבא, ורמי בר דקולי דאיפסיק ליה כרעא דה"א דויהרוג בנוקבא, וכ"ש כשיש בהם טעות. ותנן אין בין ספרים לתפלין ולמזוזות אלא שהספרים נכתבין בכל לשון, אלמא לענין טעות זה וזה שוין.
והר"ן ז"ל רצה לקיים דברי התוספות, וכתב דמאי דתנן שני פרשיות שבמזוזה וכו' אפילו כתב אחד מעכבן, ודאי שכך הדין בספר תורה למה שספר תורה שוה בו עם תפילין ומזוזות, שהרי תפילין ומזוזות אין מצותן לקרות בהן אלא שחייב כל אחד לקבוע מזוזה ולהניח תפלין, וכיוצא בה בספר תורה חייב כל אדם לכתוב ספר תורה לעצמו, ובמצוה זו כשם שתפלין ומזוזות אפילו אות אחת מעכבן כך ספר תורה אפילו אות אחת מעכבתו שלא קיים מצות כתיבתו עד שיתקן. אבל לענין לצאת בקריאתו שהיא תקנת נביאים ועזרא, אין ללמוד ס"ת מתפילין ומזוזות. ולעניות דעתי נראה שלא ידחו בזה דברי אדוני זקיני הרמב"ן ז"ל, דאדרבה שאם התפלין ומזוזות דלא עבידי למיקרי בהו אות אחת מעכבן, כ"ש ספר תורה דעביד למיקרי ביה. והמצוה לכתוב ספר תורה לעצמו הוא לקרוא בו הוא או זולתו, לא שישאר מונח בקרן זוית, ומקרא מלא הוא והיתה עמו וקרא בו כל ימי חייו, וכן ועתה כתבו לכם את השירה הזאת ולמדה את בני ישראל. וכיון שעיקר הכתיבה היא לקרות בו, כדאיתא בפרק כהן גדול, אם בכתיבה לא יצא ידי חובה עד שיהיה שלם וכל שכן בקריאה. והרי תפלין שכתב אחד מעכבן אם לא הניח תפלין ולא קבע מזוזה אין כאן עכוב ואין העכוב אלא לענין המעשה הנעשה בהן לבסוף לקשור תפילין ולקבוע מזוזה, וכן העכוב בספר תורה הוא לענין המעשה הראוי לעשות בו והוא לקרות בו. והרי ג"כ הצבור חייבים לקנות ספר תורה לקרות בו, כדתניא בברייתא הביאה הריא"ף ז"ל בפ"ק דבתרא, כופין הצבור זה את זה לקנות ספר תורה, ובפרק חזקת אמרינן גבי בני העיר שנגנב ספר תורה שלהם דכולי עלמא לגבי ספר תורה עניי נינהו. כך נראה לי לעניות דעתי. אבל כיון שיש מחלוקת בין החכמים, וכבודך תפס דברי אחד מהן, וכ"ש מה שנראה שנהגו כך בארצכם לסמוך על דברי התוספות אין להאשים כבודך בזה. ודבריך הרבים תלויים באשלי רברבי, ויש להם על מה שיסמוכו. יסמוך יד ימינך, ובנין קבוע עדי עד יברך, ועם עדת צדיקים ימנך, ולחלקו ולנחלתו יקנך, ומשמי קדשו ישע ימינו יענך. [ושלום על דייני ישראל].
@שו"ת הרשב"ש סימן רלג
בגאיה, על הענין הנזכר למעלה בסי' רכ"ד כפי טענת ר' בוניט.
שאלת הסוחרים. ראוי היה להשיב תחלה בדין כולל ואח"כ בדין פרט, כי כן כתב בטענת ר' בוניט טענה כוללת בתחלה ופרטית בסוף, ולבקשת הסוחרים החתומים בסוף האגרת שבקשו להשיב על כל דברי האגרת הוצרכנו להשיב בכלל ובפרט ואין בזה עלינו אשמה.
בטענת ר' בוניט על ר' וידאל כתוב שישב עמו לחשבון או ישיבנו על טענתו, ור' וידאל לא השיבו על טענתו אלא שאמר שאינו חייב כלום. וכתבנו שזאת התשובה אינה כלום וצריך לברר מפני מה אינו חייב כלום. ועתה הגיד לי תלמידי ר' דוד הכהן בקרי יצ"ו כי טענת ר' וידאל היא שכבר נתפשר עם ר' יעקב ופרעו משלם, אם יש ראיה לר' וידאל שנתפשר ופרע הרי טוב, ואם אין לו ראיה ישבע על הפשרה ועל הפרעון ויפטר. ואם השטר שנפלו עליו עצומים ופסלנוהו מפני קורבת העדים היה על הענין הזה, אינו מעלה ולא מוריד בנדון הזה, שסלק השטר כמי שאינו ור' בוניט תובע על פה בלא שום שטר בעולם, נאמן הוא ר' וידאל שנתפשר ושפרע אם אין עדים בפרעון, ואפילו עד אחד פוטר משבועה זו לפי שהיא שבועת היסת. אלא שאם יש לר' בוניט שטר כתוב וחתום כהלכה אז אינו נאמן ר' וידאל אלא בראיה ברורה, ושיהו העדים המעידים בפשרה זולתן אותן שנתקבלה עדותן שלא בפני ר' בוניט, ששוב אינן חוזרין ומגידין כאשר כתבתי וכאשר נכתוב בתשובה.
ומה שטוען ר' בוניט שישבע ר' וידאל שלא נתן שוחד לעדים לחזור מעדותן. אם העדים חתם עליהם השופט והם מוחזקים בכשרות, אין להשביע לר' וידאל שלא נתן שוחד לעדים לחזור מעדותן. ואם אינם מוחזקים בכשרות, השטר פסול הוא כמ"ש הרמב"ם ז"ל בפכ"ז מהלכות מלוה. ואף רבינו ז"ל לא הכשיר אלא שטרי חובות ומכירות שנעשה המכר בפניהם, אבל כת של חכמים חולקים עליו, ואין אנחנו סומכים עליו בזה אלא מכשירין כל השטרות העולין בגופן שלהם, והוא שיהיו מוחזקין בכשרות. על כן אין כאן שום עסק שבועה, שאם העדים מוחזקין בכשרות השטר כשר, ואם מוחזקין לקבל שוחד פסול ואינו צריך שבועה. ומה שטען ר' בוניט שישבע לו ר' וידאל ויגלגל עליו, אם אותן טענות שמגלגל עליו יש בהם ממש שאפילו יזכה בהם ר' וידאל לא היה עליו חיוב ממון, אם כפר בהן אין עליו חיוב שבועה.
ויש תרי תמהי בנוסח החרם שהטילו המוקדמין יצ"ו. האחד, שאם אמרו שכל מי שיודע רמז עדות. ובדיני ממונות לא נתחייב ולא נפטר ברמז עדות אלא בעדות ברורה, שרמז עדות שראובן מעיד ששמע משמעון שהוא יודע בעדות פלוני, וזהו עד מפי עד שאינו כשר בעדות ממון, ולא הכשירו עד מפי עד אלא בעדות אשה ובעדות בכור כדאיתא בפרק חבית. ובפרק שבועת העדות תנן משביע אני עליכם פלוני ופלוני שאם אתם יודעים לי עדות שתבואו ותעידוני והם יודעים לו עדות עד מפי עד או שהיה אחד מהם קרוב או פסול הרי אלו פטורים, וכן תניא בברייתא התם, אלמא עד מפי עד אינו כלום. ואחר שר' וידאל היה פוטר עצמו בטענת שאינו חייב כלום והוא היה נתבע ואינו תובע, ולא שאל מהנאמנים שיטילו לו חרם מי שיודע לו עדות, והם עצמם נתעוררו לעשות זה, וזה מורה נטיה גדולה ולא רצינו להוכיח עליה אע"פ שהבנוה. ועוד, שר' בוניט שאל שיטילו לו חרם שני וחמישי ושבת. ואע"פ שבשבת אין מטילין חרם כזה אלא כל שהוא מצרכי הצבור בלבד כמו שכתוב בספר העתים, מ"מ בשני וחמישי היה ראוי להטיל אולי יש שם עדים ולא שמעו ביום ראשון וישמעו ביום שני ויבואו ויעידו. והם תכף קבלו העדות כפי שבא בכתבם, ועוד שקבלו העדות שלא בפני ר' בוניט, ואפילו בדיעבד היא בטלה כהסכמת כל האחרונים ז"ל. וכל מה שכתוב באותן עדויות בין לזכות בין לחובה אין לדון עליו ולא לחזור ולהעיד פעם אחרת, זולתי בדבר שהם מעידים נגד ר' וידאל עדותן עדות ואפילו לא נתקבלה בפניו, לפי שהנאמנים החתומים בסוף הכתב אומרים שר' וידאל הוא מבקש לדון לו על פי העדיות, א"כ הרי הוא מודה במה שהעידו ואינו מתחייב מתורת עדותן אלא מתורת הודאתו, וזה ברור.
ומה שכתבתי בענין הנדון של ר' וידאל שבלי עם היורשת שאם יודה ר' וידאל בפשרה יעשו כפשרתם ואם יכפור ר' וידאל ולא יוכל ר' בוניט לברר הפשרה יעשו כפי הדין שכתבתי, הכונה בזאת הפשרה היא הפשרה שטוען ר' בוניט נעשית בפני הדיין נ"ע. ומה שכתב שאם יכפור בה ר' וידאל שעל ר' בוניט להביא ראיה, לפי שהוא רוצה להוציא מר' וידאל ועליו להביא הראיה. ואם אין לו עדים יחזור הדין לעיקרו כמו שכתב, והוא שאם אין שם מנהג יעשו כפי מה שכתבנו, ואם יש שם מנהג יעשו כמנהגם שהמנהג המפורסם חזר להיות דין.
ומה שהעידו העדים שר' וידאל עשה פשרה עם ר' יעקב בשש מאות דינרים ושפרעם לשר בשבילו. כיון שנתבטלה עדותם של עדים מפני שלא נתקבלה בפני בעל דין, צריך הוא לישבע ר' וידאל על זה. ואם לא יברר ר' בוניט הפשרה הראשונה בשטר כתוב וחתום כהלכה, ואפילו יבואו עדים ויעידו בפשרה הראשונה אינה כלום, לפי שהיתה כמלוה על פה, ומיגו שהיה ר' וידאל יכול לטעון ולומר פרעתי, כדאיתא בפ"ק דבתרא ובפרק שבועת הדיינין שהמלוה את חבירו בעדים אין צריך לפרעו בעדים, נאמן הוא לומר פשרה אחרת עשיתי עמו ופרעתיה וישבע על זה ויפטר.
העד העיד שר' יעקב ור' וידאל נתפשרו שר' וידאל יתן שש מאות דינרים חדשים ושאם המלך יפטור הסוחרים שיהא פטור ר' וידאל. עדות זו לא נתברר בה אם הפשרה הזאת היה בה קנין או לא, אבל מ"מ יראה, כיון שסתם נאמרו הדברים שפשרה בקנין היתה, שהמנהג הוא לקנות מידם, ואם כן הפשרה הזאת בדין נעשית, ואם תאמר שלא היה שם קנין, א"כ אין שם פשרה, וחזרנו לענין הדין הראשון שר' בוניט תובע שבפני הדיין נ"ע נעשית הפשרה הראשונה ור' וידאל רוצה לפטור עצמו באחרונה. על כן אם ר' וידאל יודה שבקנין היתה האחרונה, הרי נתקיימה אחר שישבע כפי מה שכתבנו. ואם טוען שלא היתה בקנין, צריך הוא לישבע שלא היתה הפשרה הראשונה בפני הדיין נ"ע בקנין. וברור הדבר כך הוא שאם הפשרה האחרונה של שש מאות דינרים היתה בקנין, אין לר' וידאל טענה על נכסי ר' יעקב במה שצוה לשר לקחתם ממנו כפי מה שאני עתיד לברר. ואם היתה בלא קנין ור' יעקב צוה לשר לקחתם, חייב היה לשלם לר' וידאל. אבל צריך לחזור לענין הטענה שהפשרה הראשונה היתה בפני הדיין נ"ע. ואם יודה בה ישלם כפי מה שהיתה הפשרה ההיא. ואם יכפור בה ישבע, ויחזור לענין הדין שכתבנו, או לענין המנהג אם הוא מנהג מפורסם כמו שכתבתי, וזה ברור.
אמנם פטור ר' יעקב מלשלם לר' וידאל אפילו בפשרה האחרונה הוא מפני עדות העד שהעיד שר' יעקב קבל על עצמו שאם המלך יפטור הסוחרים שהוא פטור ר' וידאל, והודה ר' וידאל בעדות זו ורצה לדון לו עליה, ומפני הודאתו בעדות העד נפטרו נכסי ר' יעקב, לפי שאפילו לא לקח השר המעות ועדיין היו ברשות ר' וידאל ופטר המלך לסוחרים, יכול היה לתבוע ר' יעקב לר' וידאל הת"ר דינרים, לפי שלא כתב לו או (ל)קבל עליו בקנין גמור שכשיפטור המלך לסוחרים הרי הוא פטור ר' וידאל מעכשיו או הריני פוטרו מעכשיו, והכלל שלא היה קנין מעכשיו אלא הוא כמו נדר או הבטחה שנודר לו או מבטיחו לעשות כך, וכמי שאומר לחבירו כשתעשה דבר פלוני או כשיעשה דבר זה אמחול לך חוב זה שאתה חייב לי אינו כלום כפי מה שכתוב בתשובת הרשב"א ז"ל. והטוב והישר בכל זה שיעשו שלום שכל אחד ימחול לחבירו ושיצאו בשלום, כי כמדומה לי מבין ריסי הטענות, אע"פ שהדבר אינו עדיין אצלי ברור הרבה מענין טענותיהם לפי שעדיין הם צריכים לראיות ולשבועות, וכל טענה שצריכה לראיות או לשבועות אין תכליתה ברור לדיין, כי עדיין לא ידע במה תבא הראיה ואם יכול לישבע או לא. על כן בנדון הזה, אע"פ שהדין ברור אצלי אם תבא הראיה, אבל איני יודע אם תבא או לא, ואם תבא במה תעיד, וכן במה שהוא חוזר לענין שבועה אם יוכל לישבע או לא, מ"מ אני מכיר שלא זה ולא זה יהיה לו זכות על חבירו, ואיני כגוזר שכך הוא, אלא שאני מדמה זה בלבי. על כן טוב הוא שנכבדי הקהל יצ"ו יעשו ביניהם פשרה. ואני מאז ועד עתה מצוה לבעלי היורשת לעשות שלום, ואינו אוהבי אלא מי שהוא אוהב שלום ורודף שלום.
ומה שאמרתי לכם בספינה שעמד עליה נחשול וכו' מחשבין לפי משא ואין מחשבין לפי ממון ואין משנין ממנהג הספנין, בכך הלשון האחרון אינו סותר את הראשון, שהלשון הראשון אינו אלא במקום שאין בו מנהג ידוע, והלשון האחרון במקום שיש שם מנהג ידוע, וכלל גדול בפרק השוכר את הפועלים הכל כמנהג המדינה. ועל מנהג זה שהוא תלוי בממון אמרו בירושלמי מנהג מבטל הלכה, על כן אין לתמוה על זה המאמר, שהראשון הוא דין והאחרון הוא מנהג, ובמקום שאין מנהג יעשו על פי הדין, ובמקום שיש מנהג ידוע בין הספנין יעשו כמנהגם וידחה הדין מפני המנהג בענין ממון. ומה שמחלקין לפי ממון הוא עד כדי ממון ולא שישלם מביתו, דלא עדיף משור תם שאינו משלם מביתו. ומה שכתבתי מחדש הכוונה הוא שאפילו היתה העלילה שקר גמור כך הוא הדין שאלולי הספינה לא היו מוצאים להם דרך להעלילם. ושלום.
@שו"ת הרשב"ש סימן רלד
בגאיה. מליצה על הענין הנזכר למעלה בסימן רכ"ה. כדי לנקות את עצמי מהבריות שאני מן הש"י נקי אוסיף ידי לכתוב, ולהגיד לכם צדקי, לא כאשר חשבו קצת אנשים לזרוק מרה ולהטיל הזוהמה ומום בקדשים, שלפי המסופר לי כי הרביתם עלינו אשמה ושפכתם אפכם חימה, על אשר כתבנו בתחלת התשובה שאנו משיבים בזה דרך כלל ופרט, וחשבתם כאלו שטינו מני ארח השכל והדרך לנגדנו ירט. ולמי שרוצה להביט בעין האמת דעת שפתינו ברור מללו, ונפשנו מטוהרה ולא נטמאת, כי לפי הבא בסדור טענותם, כפי מה שכתבו לנו הסוחרים בשאלותם, כך הוא הענין מסודר, והנה הכל אצלינו אחד מהם לא נעדר, ולפי הדרך הנכונה צריך להשיב על הראשונה ואחר על האחרונה, ואף אם לא בא כך מסודר כך היה ראוי להשיב על דברי אמת להקשיב, כי יודע כל אשר לו לב מבין, לברר הסולת מהסובין, שדברים ידועים הם ופשוטים כי הכללים קודמים אל הפרטים, שלא קדם הענף אל השורש, ולא הקוצר אל החורש, ואם כן דברינו לא היו ראוים להיות כדברי הריקים, אבל הם ביושר אל המכירם ודברים צדיקים, כתובים באמת ויושר ובמשפט אמת חקוקים, וזהו התנצלות הראשון.
ומענין הנדון של תביעת ר' בוניט לר' וידאל, אל אלהים יודע כי הוא יודע תעלומות לבבי אם הלכתי בדרך לב שובב להטות משפט או להחניף, או להרים על ר' וידאל יד להניף, כי עד היום הזה איני יודע מי משניהם יפסיד או ירויח יציץ עצו ומקלו יפריח. אבל המובן מהתשובה והפסק דין הוא, כי ר' וידאל צריך להשיב על טענות ר' בוניט אחת לאחת, ואם יודה יעשה כפי הודאתו, ואם יכפור, אם יש לר' בוניט ראיה איך נעשית הפשרה יעשו כפשרתם, ואם אין לו ראיה ישבע ר' וידאל על כפירתו, ואף אם תתברר הפשרה ואין שם שטר בחיובו ישבע ר' וידאל שפרעו ויפטר, ומה תלונה יש עלינו בזה. וזה דבר פשוט אצלינו אפילו לגמולי מחלב עתיקי משדים, וכ"ש לאשר גדלו בבית המדרש ובדינין יש להם ידים ורגלים, וכל מה שיש בדברי הפסק דין לפסק כתבנוהו ובררנוהו ונתננו ביד תלמידנו ר' דוד הכהן בקרי יצ"ו, כדי להסיר ממנו עקשות פה ולזות שפתים, ובו יסור כל ספק לאשר בעין האמת צופים מן הרמתים, וזהו התנצלות השני.
אמנם מענין הדין אתנו לא עלינו, כי ראוי לכל ירא אלהים וחרד, כשרואה דבר נוטה מדרך האמת, חדרי בטן יורד, לכעוס ולזרוק מרה, לשלח חציו למטרה, באבני תותח יקלע אל השערה. והנה אתם מדרך נטיתם, האחת שלא הכרחתם לר' וידאל להשיב על כל טענות ר' בוניט טענה ברורה, כמצוה וכתורה, וכ"ש אחר שעמדתם על לשון הרמב"ם ז"ל כאשר הורה. והשנית כי קבלתם העדות שלא בפני בעל דין הפך הדין, וכ"ש אם באנו לדקדק אחר עדותן כי יש בה הרבה משא ומתן, אבל נסתלקה העדות מדרך אחרת על הדת והתורה כהלכה מבוררים, ואל נא נשא פני איש, יאמין המאמין או יכחיש המכחיש. והעדות עצמה אעפ"י שלא הזיקה אל היורשת, אבל לר' וידאל הזקתם במה שהיה תובע נכסי ר' יעקב כי טענת ר' וידאל מאמנת העדות ההיא ולא מכחשת. ועוד שר' בוניט היה תובע להטיל החרם ג' ימים ואתם תכף קבלתם העדות חתמתם העדויות סתומים. ומי לא יכעוס כשיראה שם שמים מתחלל, שהדברים אלו מכעיסין אפילו למישהוא ענותן כהלל.
והנה תהלות לאל, אנחנו נקיים, וברואנו נקי אתן תודה לאל, שמיושבי בית המדרש נתן חלקי, אם בדוברים בי אצל כל פנה, ודוקרים בחרב לשונם, אני ביד ימיני מגן וצנה, ולא אתן אל לבי לכל הדברים אשר ידברו, ומלין יחברו וחיילים יגברו, ואשר יראת אלקים בלבבו במאזני צדק ישקלני, ועל ראש שמחתו יעלני, ואם מטיחים כנגדי דברים שנים שלשה גרגרים, ולגמור דבריהם עד תומם, הם הם יכחישו את עצמם וידעו כי לחם כזבים לחמם, ותוכן לבות ומבין מחשבות, אשר בידו רוחי ונשמתי, הוא ידע תומתי, ואם בתומי הלכתי עמכם מאז ועד הלום, וכי אדבר שלום, וכל מי שדבר כנגדי מלפנים עד יום אשר תקראון כתבי הנני מוחל לו מחילה שלימה בכל לבבי, ואם מן היום ההוא והלאה, אויב יחרפני, ובשנאה יהדפני, והדבר הזה יהיה בעיניכם אסור יהיה דינו לשמים מסור, וי"י הטוב ייטיב לטובים ליראי י"י ולחושבי שמו חושבים, ושלומכם יגדל למגדול ועד קטן ומתק שפתותיכם לא יחדל חדול, והוא בטובו הגדול אשר מדבש ונופת צופים יערב, יטה לבבנו ולבבכם לשמוע תורתו חקיו ומצותיו, ומשפטיו ועדותיו הנחמדים מזהב ומפז רב. נאם אחיכם שלמה בן הרב ר' שמעון בן החכם ר' צמח ז"ל.
@שו"ת הרשב"ש סימן רלה
אל תלמידנו ר' יוסף בר אברהם זמרון בהיותו בקסטנטינה.
שאלת. מי שבא בהרשאה וכתוב בה יפוי כח ושלא יוכל לומר לו לתקוני שדרתיך ולא לעוותי, ורצה למכור קרקע של המורשה ומנעוהו מזה לפי שלא כתב לו בפירוש שימכור הקרקע.
תשובה. יפה ערערו עליו, לפי שההרשאה הנזכרת בתלמוד בפרק מרובה בלשון אורכתא אינה אלא לתבוע דבר שהוא ברשות אחרים כמו פקדון והדומה לו, וכל אורכתא דלא כתיב בה ליזיל ולידון וליפוק לגרמיה לאו אורכתא היא כדאמרי נהרדעי התם. והכוונה אינה אלא להוציא מה שהוא ברשות אחרים, ולפיכך צריך להקנותו לו באגב. ולפי זה צריך קנין, כדי שיקנה הקרקע שנתן לו או מכר לו שעל גבו הקנה לו נכסים או המעות ההם, כדאיתא בפ"ק דקדושין ובפרק הספינה ובפרק הגוזל עצים שהמטלטלין או המעות דאינם נקנים כשהם ברשות אחרים אלא אגב קרקע, וצריך שישאילנו קרקע או ישכירנו או יתננו במתנה או בלשון מכר, בכל אחד מאלו הלשונות תועיל ההקנאה ובכל זה צריך קנין ואגב. אבל שליחות למכור או לקנות או לקדש או להוליך גט אין צריך לא קנין ולא אגב, אלא בדבור הקל לומר לך מכור או קנה לי, או קדש לי אשה פלונית, או הוליך גט זה לאשתי פלונית, או שתאמר האשה הביא לי גט מפלוני בעלי, או קבל לי גט, בכל זה אין הקנין מעכב אע"פ שנהגו לקנות, וכן כתב הרמב"ם ז"ל. הילכך בשליחות אם אמר לו מניתיך שליח, צריך לברר אם לקדש או להוליך גט או לקנות או למכור. ואם לא ברר, אם מכר קרקע יכול לומר לו המשלח אני לא שלחתיך אלא לקנות או לקדש או דומה לזה, והקרקע בחזקת בעליה הראשונים עומדת, וזה שקנאה שאומר מיד שלוחו קנאה צריך לברר כיצד מנהו בעל הקרקע שליח, וכשיוציא שטר השליחות ואין בו בפירוש שמנהו למכור, והלה טוען לקנות או לקדש שלחתיו, אין עליו כי אם חרם סתם, ואם מת המשלח ובאו בניו וערערו, ב"ד טוענין ליתומים. על כן צריך לברר בשטר השליחות על מה מנהו, ואפילו נכתב בלשון שליחות. כל שכן בזה שנכתב בלשון הרשאה, ואין הלשון הזה נופל אלא על הוצאת ממון מיד אחרים, שדבר ברור שלא מנהו למכור כיון שלא כתב לו זה בפירוש. דאין לשון ואין אני יכול לומר לתקוני שדרתיך ולא לעוותי מועיל אלא אם מנהו בפירוש על המכירה ומכר וטעה. אע"פ שאין אונאה לקרקעות זהו אם מכר הוא בעצמו את שלו, אבל אם השליח מכר וטעה בטל המקח יכול למימר ליה לתקוני שדרתיך ולא לעוותי כדאיתא בפ"ב דקדושין, ואם כתב לו ולא יכלינא למימר ליה לתקוני שדרתיך ולא לעוותי חזר להיות השליח כדין בעל הבית, ואם טעה אינו חוזר וממכרו קיים.
@שו"ת הרשב"ש סימן רלו
עוד שאלת. הפרשיות סתומות או פתוחות בספר תורה שהחליף אם יכול לתקן או לא, שהרמב"ם ז"ל כתב שיגנז, וראיתם הרבה ספרים מתוקנים.
תשובה. דבר זה כבר עמדו עליו הראשונים ז"ל ותמהו על הרמב"ם ז"ל. והרשב"א ז"ל כתב בזה הרבה, ובסוף דבריו סמך על המנהג להכשיר. וגם אא"מ הרשב"ץ ז"ל כתב בזה תשובה ארוכה לר' שמואל חלאוו נ"ע והראה פנים לפסול כדברי הרמב"ם ז"ל ולהכשיר כדברי אחרים, ובסוף דבריו כתב שראוי לסמוך על מה שכתב הרשב"א ז"ל להכשיר. ואם אמצא פנאי אצוה להעתיק תשובת הרשב"א ז"ל ותשובת אא"מ הרב ז"ל.
@שו"ת הרשב"ש סימן רלז
עוד שאלת. מת הנמצא מושלך ואכל העוף את בשרו מעליו ולא הכירו בו לא פרצוף פנים ולא חוטם אם מתירין את אשתו. ושלחת שטר העדות ועמדתי עליו.
תשובה. לכאורה נראה שאין משיאין את אשתו על [פי] עדות זו, שמשנה שלימה שנינו בפרק בתרא דיבמות אין מעידין אלא על פרצוף פנים עם החוטם, וכן פסקו כל הפוסקים ואין זו צריך לפנים. אך כפי מה שהגיד לי ר' חגי אל צרמאני כי כשמצאו אותו מצאו רגליו שלמים, ושאלו את אשתו אם יודעת לו שום סימן בגופו, והיא ענתה שיש לו יבלת בין הגודל והאצבע, ומצאו היבלת כמו שאמרה. ואם הדבר כן מותרת היא לינשא. ואע"פ ששנינו ביבמות בפרק הנזכר בסיפא דההיא מתניתין דאין מעידין אלא על פרצוף פנים עם החוטם, ואע"פ שיש סימנים בגופו ובכליו, הא תניא בבריתא בגמרא אין מעידין על השומא ר' אלעזר אומר מעידין, ואמרי עלה אמר רבא דכולי עלמא סימנין דרבנן והכא בשומא סימן מובהק קא פליגי, רבנן סברי שומא לאו סימן מובהק הוא, ור' אלעזר סבר שומא סימן מובהק הוא. ומשמע דמה ששנינו אין מעידין על סימנין שבגופו היינו בסימנין שאינן מובהקין, ולא פליגי רבנן ור' אלעזר אלא בשומא העשויה להשתנות אבל בסימנין מובהקין לא פליגי, ויבלת כזו שאינה עשויה להשתנות סימן מובהק הוא, ומשמע דאפילו לרבנן מעידין עליו. וכן כתבו ר"ת והרמב"ן והרשב"א ובעל הטורים ז"ל שבסימנים מובהקין מתירין את אשתו.
ואע"פ שהרמב"ם ז"ל כתב בסוף הלכות גירושין ז"ל, מצאוהו הרוג או מת אם פדחתו ופרצוף פניו קיימים והכירו בהם שהוא פלוני מעידין עליו ואם ניטל אחד מאלו אע"פ שיש להם סימנים בגופו ובכליו ואפילו שומא אין מעידין עליו. ופשט הלשון הזה משמע שאין מעידין על סימנים שבגופו, מ"מ לא אמרה רבינו ז"ל אלא בסימנים שאינן מובהקין. תדע שהרי אמר אפילו שומא אין מעידין עליו, וכפי הלשון הזה משמע שהשומא עדיפא מסימנים דבגופו, ואנן לא אמרינן אלא בסימנים דעדיפי משומא, וכדאמר רבא כולי עלמא סימנים דרבנן והכא בשומא סימן מובהק קא מפלגי דרבנן סברי לאו סימן מובהק הוא ור' אלעזר סבר סימן מובהק הוא, הא אלו הויא שומא סימן מובהק מעידין עליה, אלמא בכל סימן מובהק מעידין עליו. וכן כתבו מגדולי האחרונים ז"ל שהרמב"ם ז"ל לא נתכוון אלא לסימנים שאינן מובהקין. וכיון שהסכמת הכל היא שמעידין על סימנים מובהקים, וכן משמע מהגמרא נמי בפרק האשה שלום דאמרינן התם כגון דקאמרי אסקינהו לקמן וחזינינהו לאלתר וקאמרי סימנין דלאו עליהון סמכינן אלא אסימנים הוא דסמכינן, כלומר סימנים מובהקין, ואין לך סימן מובהק כזה, א"כ מעידין על סימן זה ומתירין את אשתו.
ואע"פ שאין מכיר היודע בסימן זה אלא אשתו, נאמנת היא, שהרי אם באה ואמרה מת בעלי נאמנת כדאיתא בריש האשה שלום. והגע עצמך אלו ראתה אותו שנהרג בפניה ואמרה מת נאמנת, ולא חיישינן אלא במלחמה שמא אמרה בדדמי, אבל זה הרי שור טבוח לפניך והיא אומרת זה הוא, ואפילו ראתה היא הסימנים תחלה ואמרה בעלי הוא נאמנת, כל שכן בזה שקודם שראתה רגליו אמרו לה אם יודעת בו שום סימן בגופו, ואמרה יבלת במקום פלוני ומצאו כמו שאמרה, אין כאן בית מיחוש כפי דעתי ומותרת היא לינשא אם הדבר כמו שהגיד לי המגיד. והשם יצילנו משגיאות ויראנו מתורתו נפלאות.
@שו"ת הרשב"ש סימן רלח
עוד שאלת. על מעשה שאירע במת שנהרג כאן ולא נמצא אלא אחר שלשה ימים והתירו את אשתו, וכפי מה שראית בדברי הריא"ף והרמב"ם ז"ל שאין מעידין אחר שלשה ימים.
תשובה. זו משנה היא ביבמות בפרק אחרון אין מעידין אלא עד שלשה ימים. אבל בתוספות אמרו זהו אם מת, אבל בהרוג אם מכירין אותו בטביעות עין ואין יודעין מתי נהרג תולין שהוא בתוך ג' ימים. ואע"פ שהרשב"א ז"ל מראה פנים להקל ולהחמיר והצריך בדבר תלמוד, מ"מ הרא"ש ז"ל דעתו להקל, וכן הרב בנו ז"ל, ועליהם סמכו להתירה, דלא שבקינן מאי דפשיטא להו להני רבוותא ז"ל משום דמספקא ליה לרשב"א ז"ל. והבין זה הדעות.
@שו"ת הרשב"ש סימן רלט
עוד שאלת. ראובן גירש את אשתו ואסרה על בנימין לזמן ידוע, ואח"כ הלכה בתוך הזמן והיתה לאשה לשמעון אחי בנימין הנזכר, ואח"כ נפטר שמעון וזרע אין לו, היוכל בנימין ליבם האשה הנזכרת אע"פ שלא נשלם הזמן הקצוב, או חולצת ולא מתיבמת, או תשאר שומרת יבם עד תשלום הזמן.
תשובה. זאת האשה אינה יכולה להתיבם, לפי לכשתתיבם ותבעל לו נתבטל הגט ונמצא בא על אשת איש, דבהעראה דמקיים בה מצות יבום הוו נשואין ונתבטל הגט, וכ"ש כשגומר ביאתו, נמצא משמש עם אשת איש. אע"ג דליכא למימר הכא נמצאו בניה ממזרים למפרע שהרי אין לה בנים, מ"מ היבום באיסור הוא עליה.
אבל מה שאני מסופק בו אם יכול לחלוץ לה או לא. שאם התנה עליה ע"מ שלא תנשאי לאסור, אלו קדשה אותו אחר הוו קדושין ולא נתבטל הגט שלה, לפי שלא התנה עליה אלא שלא תנשאי וזו לא נשאת. וכיון שקדושין תופסין בה שפיר מצי למימר בה כל העולה ליבום עולה לחליצה, ולא גרעה מחייבי לאוין דאמרינן בפ"ב דיבמות דחולצת כיון דתפסי בה קדושין. או דילמא לא דמיא לחייבי לאוין, דבחייבי לאוין אם בא עליה בדיעבד אינה יוצאה אלא בגט, וכיון דאלו בא עליה בדיעבד ביאתו ביאה שפיר מצינן למימר בה כל העולה לייבום עולה לחליצה, אבל זו אם בא עליה דרך נשואין בטל הגט ולא אשת אחיו היא, ולא אמרינן בה כל העולה ליבום עולה לחליצה, ואם חלץ לה אינה חליצה. והדעת נוטה שלא תחלוץ, וצריך אני רב בזה ואיני יכול להתירה לחלוץ, ותשאר כך עד תשלום הזמן שקבע לה המגרש.
אלא שאם מת המגרש ואין לו אח, או יש אח והניח בנים, בזו כיון דאמרינן בפרק מי שאחזו דאם אמר לה הרי [זה] גיטיך אם לא באתי מכאן ועד שנים עשר חדש ומת בתוך י"ב חדש הרי זה גט, ואיבעיא להו בגמרא אם לאלתר לינשא או לאחר י"ב חדש ולא איפשיטא, וכתבו רבוותא ז"ל דכיון דלא איפשיטא עבדינן לחומרא ולא תנשא לכתחלה ואם נשאת לא תצא יכולה היא לחלוץ, דהוי דינה כחייבי לאוין שאנו אומרים כל העולה ליבום עולה לחליצה.
אלא שצריך עיון אם כופין אותו לחלוץ כאיסורי לאוין ואיסורי קדושה, לפי שאיסורי לאוין ואיסורי קדושה אינם באות לעולם לכלל היתר ולפיכך כופין לחלוץ, אבל זו יכולה היא לבוא לכלל היתר, שאם תמתין עד הזמן שקבע לה תוכל להתיבם, או דילמא כיון דאגידא ביה אינו מן הדין שתשאר עגונה. ויראה שאם באה בטענת בעינא חוטרא לידאי ומנא לקבוראי כופין אותו לחלוץ, וצריך בזה עיון ובדיקה. ויראה שאם נשאר מן הזמן שקבע לה י"ב חדש שכופין אותו לחלוץ. ואל תעשה מעשה עד שתראה דברי פעם אחרת, לפי שאפשר לומר דדוקא במי ששהתה עמו ולא ילדה שאי אפשר לומר שאינו ראוי להוליד, אבל בזה שראוי להוליד תמתין עד תשלום הזמן, ואיהי אפסידא נפשה שנשאת לאחיו, שהיה לה לאסוקי אדעתה שימות אחיו ותפול לפני יבם. על כן חזרתי על כל צדדי ולא מצאתי לה פתח היתר.
@שו"ת הרשב"ש סימן רמ
עוד שאלת. ראובן היה חייב לשמעון מנה ונתן לו כלים למכרם ולהשתלם מהם, ובהולכתם בדרך אבדו לשמעון, אם ראובן חייב לתת לשמעון חובו או לא.
תשובה. בפרק האומנין פליגי בהמלוה על המשכון אי הוי שומר שכר או לא. והגאונים והריא"ף והרמב"ם ז"ל פסקו דהוי שומר שכר, ולא שנא משכנו בשעת הלואתו ולא שנא שלא בשעת הלואתו. וזה כיון שלהשתלם מחובו לקח כלים מיד ראובן, הוי כאלו משכנם אצלו [שלא] בשעת הלואתו ונעשה עליהם כשומר שכר. לפיכך אם אבדו בלסטים מזויין, פטור הוא שמעון משמירתו, וחייב הוא ראובן לתת לו כל חובו משלם. ואם לא נאבדו בליסטים מזויין, חייב הוא שמעון לשלם דמי הכלים לראובן. ואם הם שוים יותר מכדי החוב, ינכה לו חובו וישלם השאר לראובן. ואם אינם שוים כדי חובו, ינכה לו עד כדי דמיהם, ומה שחסר לשמעון מחובו ישלמנו לו ראובן, דלא קי"ל כשמואל דאמר בפרק שבועת הדיינין ובפרק השוכר את האומנין האי מאן דאוזיף לחבריה אלפא זוזא אקתא דמגלא אבד מגלא אבד אלפא זוזא, אלא מחשב לו דמי המשכון וישלם לו השאר, וכן פסקו הגאונים והריא"ף ז"ל. ואם יש ביניהם כפירות ששניהם תובעים זה את זה, שראובן אומר יותר מחובך היה שוה וחייב אתה להחזיר לי מידך, ושמעון אומר לא כי אלא פחות מחובי היה שוה וחייב אתה לשלם לי, שורת הדין היא כך, שישבע שמעון תחלה שנאבד ממנו ושלא היה שוה יותר מכך וכך, וישבע ראובן שלא היה שוה פחות מכך וכך, ויפטרו שניהם, ולא יהיה שום אחד מהם חייב להחזיר לחבירו כלום. והכי מוכח במתניתין בפרק שבועת הדיינין ובפרק המפקיד בגמרא, והכי נמי מוכח בפרק שנים אוחזין גבי זה ישבע שאין לו בה פחות מחציה וכו'. זאת היא הדרך הנכונה בזה לפי דעתי. ואם יש ביניהם טענות אחרות שאחד אומר איני יודע כמה שוה ושאר דרכים שאפשר להיות בזה שיעוררו עליהם בפרק שבועת הדיינין, תמצאם מפורשים בהלכות מלוה ולוה בפי"ג, ובכאן אין להאריך, ושלום.
@שו"ת הרשב"ש סימן רמא
עוד שאלת. ראובן שלח עם שמעון מעיר לעיר אחרת בגדי צמר צבועים וקצת בגדים לבנים, ושמעון כרך הכל ביחד וטען אותם על בהמה אחת מבהמותיו ושם לדרך פעמיו. ויהי בהיותו בדרך פגע בנהר אחד ואחז ברסן הבהמה הראשונה והעביר אותה ולא אירע שום אונס ולא נזק, ויהי בשובו אל הבהמה השנית מצא אותה שנכנסה לתוך הנהר מעצמה וטבע המשאוי במים. ובהגיעו אל העיר נמצא שיצא הצבע של הבגדים הצבועים על הבגדים הלבנים. ושמעון טוען שלא היה יודע על איזו בהמה היה הבגד הלבן, מה הדין בזה אם שמעון חייב לשלם או לא.
תשובה. יראה לי שאם השומר הזה היה יודע שהבגד ההוא היה בבהמה האחרונה חייב לשלם ואפילו הוא שומר חנם, כי כל השומרים חייבים בפשיעה כדאיתא בפרק האומנין, וזה לא שמר כדרך כל השומרים, שלפי נוסח השאלה זו כבר היה חושש על הבהמה שהכניס בנהר להתקרר והעביר הראשונה והניח האחרת. ואם היה יודע שהבגד היה באחרונה שהניח פושע הוא, והכי מוכח בפרק השוכר את הפועלים. וכן אם הבגדים הצבועים אם דרכם כשתטבע הבהמה יצא צבעם על בגדים אחרים, והוא לא כרך הבגד בבגד אחר שיהא חוצץ בין הבגדים הצבועים והבגד הזה, פושע הוא. ואפילו אם כשנכנסה הבהמה בתוך הנהר נכנסה באונס, כגון שתקפתו ונכנסה לנהר ולא יכול להחזירה ומחמת המים יצא צבע הבגדים על הבגד ההוא, אפילו הכי חייב לשלם לפי שכל תחלתו בפשיעה אע"פ שסופו באונס חייב כדאיתא בפרק המפקיד. אבל אם לא יודע שהמלבוש ההוא היה על אותה בהמה שהניח בסוף פטור הוא מלשלם אם לא נטבעו הבגדים אלא במים. אף אם נצבעו מחמת זיעת הבהמה או מחמת חום השמש חייב הוא לשלם על כל פנים. והתשלומין שחייב לשלם הוא שישומו כמה הזיקו ויטול הבגד וישלם לו השומר המותר, דקי"ל שמין לנזקין בפ"ק דבבא קמא.
@שו"ת הרשב"ש סימן רמב
עוד שאלת. יבמה שנפלה לפני יבם ויש לה תכשיטין מרובין יותר מכדי צרכה וחסר לה קצת בגדים לכסותה, והיבם רוצה שתמכור מהתכשיטין כדי לקנות לה הבגדים שצריכה לכסותה, והיא אינה רוצה אלא שיקנה לה משלו, והוא אין לו במה לקנות, ועמדו לפני הדיינים ורצו לכפות אותו לחלוץ, אם הדין נותן כך או לא.
תשובה. דין זה שדנו הדיינים לא ידעתי מהיכן להם, שהיה נראה לי דכיון שהתכשיטין שיש ליבמה הם מרובים, שיכול ליקח מהם ולמכור מה שאינו צריך ויקנה מה שהוא צריך ותשתמש היא בו, שעדיין יש בדבר ריוח ביתא, שהרי אם נשא אשה אחרת יכול היה ליטול מאותן שאינן צריכין לה וליתנם לצרתה כפי דעת הריא"ף ז"ל, שאמר בפרק האשה שנפלו לה נכסים, ההיא איתתא דעיילא לגברא תרתי אמהתא אזל גברא נסיב איתתא אחריתי עייל לה חדא מנייהו אתיא לקמיה דרבא צווחא ולא אשגח בה, ויהבינן טעמא התם אמאי לא אשגח בה משום דעדיין יש ריוח ביתא, ופירש הריא"ף ז"ל דריוח ביתא הוי משום שיש אחרת. אם כן לפי פירושו זה כל שיש לראשונה ספק א', שיטול המותר שיכול לחזור ליתן אותו מותר לאשה אחרת. ואף לחולקים עליו ואומרים דוקא כשהכניסה הצרה לבית ושתיהן יכולין להשתמש בהן, בזו הרי היא עצמה משתמשת בהן שיכול ליטול מה שאינה צריכה להם ויקנה דברים הצריכים לה בין שיהיו אותם תכשיטין ממה שהכניסה לבעלה או שגבתה אותן בכתובתה. הגע עצמך שזה היבם לא היה לו נכסים לעשות לה תכשיטין וכלי הבית מרובין, וכי מפני זה נכפהו לחלוץ, וכל מקום שיכול לזון אין כופין אותו, והרי הבעל הזה אינו חייב לתת לה אלא כסות של חמישים זוז משנה לשנה, ופירש הרמב"ם ז"ל שהם משקל ששה דינרים ורביע הדינר מכסף כמו שהדינים אלו מפורשים בפי"ג מהלכות אישות, הילכך אין לכוף את האיש הזה לחלוץ. אבל היא אם מאן תמאן להתיבם כותבין עליה אגרת מרד כמו שפסק הריא"ף ז"ל והרמב"ם ז"ל, וכן דעת הרבה מן האחרונים ז"ל, ושלום על דייני ישראל.
@שו"ת הרשב"ש סימן רמג
עוד שאלת, על דברי שטר אחד שכתבה אשה לבעלה זה נסחו: לפי שמרזוק בן משה הידוע בן סלאם היה נשוי עם מימונה בת משה בן דוד ובקש לגרשה, וכשבאו לידי גירושין חשש מרזוק הנזכר לאשתו מימונה הנזכרת שהיא מעוברת, ושמא כשתלד תתבענו בשכר ההנקה ובדברים שהקטן צריך להם, ובקש מאשתו הנזכרת שתעשה לו מחילה מכל מה שיתחייב לה עליו בדין מחמת העובר שתלד, ולפי שמימונה הנזכרת גם היא מבקשת מבעלה הנזכר לגרשה נתרצית לבקשתו, ובאה לפנינו אנו עדים חתומי מטה ואמרה לנו הוו עלי עדים וקנו ממני בקנין גמור מעכשו וכתבו וחתמו בכל לשון של זכות ויפוי כח ותנו ביד בעלי הנזכר להיות בידו לראיה ולזכות, מחמת שרציתי ברצון נפשי שלא באונס כלל, ומחלתי לו מעכשיו כל דין שיתחייב לי עליו וכל זכות שיש לי מחמת העובר היולד, הן משכר ההנקה, הן מדברים שהקטן צריך להם מכסות ומאכל ומשקה וסיכה וכיוצא בה, ומעכשיו אין על בעלי הנזכר שום חיוב ותביעה בעולם ותרעומת דברים, לא לי ולא לבאים מכחי מכל מה שיתחייב בו בדין מחמת העובר היולד מיום שנולד, אם בן הוא אתחייב אני בכל מה שצריך בין מזונות בין בפרנסה עד שיגדיל, אם בת היא עד שתנשא, וחיוב זה חייבתי עצמי בו מעכשיו ולעולם וסלקתי מעליו כל טוען וכל מערער, ומעכשו אין לומר במחילה זו טעיתי ולא שגיתי לפי שבלב שלם מחלתי לו מחילה זו מחילה גמורה קיימא ושרירא דלא למיהדר מינה ודלא להשנאה בה, ואחריות וחומר שטר מחילה זו קבלתי על עצמי באחריות וחומר כל שטרי מחילות שרירות וקיימות דנהיגין בישראל שתקנו חז"ל מיומא דנן ולעולם דלא כאסמכתא ודלא כטופסי דשטרי בביטול כל מודעי וכל וכו' עד שיבא ויעיד במודעא על מחילה זו בין בדיננו בין בערכאותיהם תהא עדותו מעכשו פסולה וחשובה כחרש הנשבר, וקנינו אנו עדים חתומי מטה קודם הגירושין מיד מימונה הנזכרת על כל מאי דכתיב ומפרש לעיל במנא דכשר למקניא ביה, וכתבנו וחתמנו מה שהיה בפנינו ביום וכו'.
תשובה. שטר זה בטל הוא, ואין צריך לומר לדעת הרמב"ם ז"ל שכתב בפרק י"א מהלכות מכירה שהמחייב עצמו בדבר שאינו קצוב כגון שאמר הרי אני חייב לזון אותך או לכסות חמש שנים אע"פ שקנו מידו לא נשתעבד שזו כמו מתנה היא ואין כאן דבר ידוע ומצוי וכן הורו רבותי ז"ל, אלא לפי דעת הרמב"ן ז"ל שאומר שחייב, דוקא כשאמר בלשון חיוב, אבל בלשון מחילה אינו כלום, שאין לשון המחילה נופל אלא על דבר שהוא חייב לו עתה ומחלו לו, אבל במה שאינו חייב לו עדיין אינו כלום, לפי שעתה אינו חייב לו כלום שימחלנו לו, ולכשבא לעולם עדיין לא מחלו. ואפילו מחלו מעכשיו ונתנו לו במתנה אינו כלום, שדבר שלא בא לעולם אין אדם מקנה אותו, כדאיתא בפרק האשה רבה ביבמות ובפרק האומר בקדושין ובפ"ק דבבא מציעא, ולא עדיף מהאומר מה שאירש מאבא מכור לך דאמרינן בפ"ק דמציעא דאינו כלום. ובירושלמי בפרק הכותב משמע דכל שאומר על מה שלא בא לידו דאין לו זכות בו אינו כלום, ומשמע שאפילו קנו מידו, וכתבו המפרשים ז"ל שהטעם הוא שזה סלוק ידים הוא. ובנדון הזה סלוק ידים הוא שמסלקת בזה זכותה ומחלה אותו לבעלה, והוא דבר שעתיד לבא לידה עדיין.
ואפילו במשעבד לחבירו דבר או מעות בקנין, וטרחו רבותינו הצרפתים ז"ל למצא דרך לשעבוד זה כמו שכתבו בפרק הנושא את האשה. ובנדון הזה לא דינא ולא דיינא שאינו כלום כיון שנכתב בלשון מחילה. וזה השטר אע"פ שכתוב בו בתחלה לשון מחילה ובאמצע לשון שעבוד, בטל האחרון את שלפניו, שהרי כתוב בסוף לשון מחילה, ושנינו בפרק גט פשוט כתוב בה מלמטה מאתים ומלמעלה מנה מלמעלה מאתים ומלמטה מנה הלך אחר לשון האחרון. וכן אמר רב פפא בגמרא ספל מלמעלה וקפל מלמטה הלך אחר לשון אחרון. ולא איבעיא ליה אלא אם כתוב בו קפל מלמעלה וספל מלמטה, כיון דהלך אחר לשון אחרון, והספל גדול מהקפל, אם נאמר שמא זבוב ישב עליו והאריכו ונראית הסמ"ך קו"ף. אלמא דבכל מילי אזלינן בין להקל בין להחמיר אחר לשון אחרון, אלא שבזו שיש לחוש לזבוב איבעיא ליה לרב פפא, וכיון שבין להקל בין להחמיר הולכין אחר לשון אחרון, בשטר זה שהלשון האחרון הוא לשון מחילה אע"פ שאמצעי הוא לשון שעבוד הולכין אחר אחרון, וכ"ש שהראשון הוא לשון מחילה ג"כ, הדבר יותר ברור שהאמצעי בטל, ולא נתקבל הקנין אלא על המחילה בלחוד, וכיון דבלשון מחילה לא מהני א"כ השטר בטל.
והשטר השני שזה נוסחו: בפנינו אנו העדים החתומים למטה גירש מרזוק בן משה בן סלאם את מימונה בת משה בן דוד, ובעת הגרושין אמרו שהיא מעוברת, ולפנינו התנה עליה מרזוק הנז' שכשיולד העובר שבבטנה תניק אותו ותזון ותכלכל ותפרנס ותסובר ותכסהו מאצלה ולא תהיה לה עליו שום תביעה בעולם בצרכי העובר הנולד, וקבלה על עצמה מימונה הנזכרת בקבלה שלימה כל מה שהתנה עליה מרזוק הנזכר בענין הנזכר כחומר וכחוזק כל שטרי קיימין דנהיגין בישראל מן יומא דנן ולעלם דלא כאסמכתא ודלא כטופסי דשטרי, וקנינו אנו עדים מיד מימונה הנזכרת למרזוק הנזכר על כל מאי דכתיב ומפורש לעיל במנא דכשר למקניא ביה וכתבנו וחתמנו מה שהיה בפנינו ביום [פלוני] וכו'.
אעפ"י שיש בו קצת טעויות בלשון, אבל הוא מתוקן כסברת החולקים על הרמב"ם ז"ל שסובר שכל המשעבד עצמו בדבר שאינו קצוב שאינו כלום, שהרי כתוב בו שקבלה על עצמה מימונה הנזכרת וכו' כל מה שהתנה עליה בעלה קבלה שלימה וקנו מידה. אבל אם באתם לדון בזה כפי סברת הרמב"ם ז"ל בין בשטר ראשון בין באחרון אינו כלום, והקהל יצ"ו יבחרו ולא אני.
ומענין האסמכתא שאמרת, כיון שאין בו מעכשיו אין בדבר הזה דין אסמכתא, שלפי תנאי אסמכתא הכא ליכא ההוא דינא. ואם היה בדבר אסמכתא לא היה מועיל המעכשיו אלא א"כ קנו ממנו בב"ד חשוב.
ולענין מה שלא כתב מעכשיו, זהו אלו לא היה כתוב בשטר זמן. אבל כיון שהוא כתוב בשטר, זמנו של שטר מוכיח עליו כדאיפסיקא הלכתא כר' יוסי דאמר הכי בפרק יש נוחלין. ואין צריך מעכשיו בשטר אלא בגט כדאיתא בפרק המגרש, והדברים בזה ארוכים ואין הפנאי עמי מסכים. ובשטר זה הרי כתוב בו מן יומא דנן ולעלם והרי הוא כאלו אמר מעכשיו כדמוכח בפרק המגרש.
עוד אני חוזר על ענין המגרש שהתנה עליה שתזון ותפרנס, אם התנה התנאי הזה בשעת מסירת הגט או קודם או אחריו. שאם בשעת מסירת הגט, חייבת היא לקיים התנאי, ואם לא תקיימנו יתבטל הגט. אך אם קודם או אחר, ובעת מסירת הגט לא אמר לה דבר, בזה אפילו נתבטל התנאי הגט קיים, דלא גרע מהתנה עליה בשעת מסירת הגט ולא התנה כראוי שהגט קיים והתנאי בטל, כדאיתא בפרק מי שאחזו. ובקש תמצא והעמידנו על נכון, יכונו דרכיך בכל עת ובכל רגע, ויצילנו השם מכל נזק ופגע.
@שו"ת הרשב"ש סימן רמד
עוד שאלת. שטר כתובה שנמצאו עדיו קרובים, שהמשכילים אמרו שיש לו תקנה שיקבל עדות הקרובים עליו בקנין.
תשובה. יפה אמרו. אך דע שאינו גובה בו אלא מזמן קבלת העדים, לפי שקבלתו זאת לא תועיל להכשירם למפרע, שזה השטר עד עכשיו כחרש הנשבר הוא, ואינו נעשה שטר אלא מזמן קבלתו ואילך. על כן צריך לכתוב בסוף שטר כתובה כך: ובפנינו עדים בא ר' פלוני וקבל עליו עדותן של עדים החתומים בשטר כתובה זה אחר שידע שהם קרובים, וקנינו ממנו על זה בכך וכך לחדש פלוני שנת כך וכך לבריאת עולם. וכשתוציא שטר כתובה ותבא לגבות מן הלקוחות יראו הב"ד השטר הזה, ולא יגבו הכתובה אלא מזמן השטר האחרון. ולא ניחוש שמא תחתוך זה השטר האחרון כדחייש בפרק ארבעה אחין דילמא גיזא ליה לזמן, וזו אם תקוץ אותו לא תגבה בו כלום ואפילו מבני חרי, ואם לא תקוץ אותו מהני לה מההוא זמנא דכתיב ביה ההוא שטרא. ומעצתי שיבררו בזה השטר שלא תגבה בו אלא מזמן זה השטר, דחיישינן לב"ד טועין. וגם עתה אין להוסיף בו עדים כשרים, שהרי אם יחתמו עתה הם רשעים, שהזמן הוא קודם לחתימתן ותבא לגבות בו מזמן הראשון. אך בזאת העצה היעוצה יבא הדבר כהוגן בעזרת האל. וכתובה ממון היא וכשרה בקבלת קרובים. ומה שצריך בקבלה כזו אדם חשוב, היינו כשהצבור מתנין על כך, אבל היחיד מקבל על עצמו כדאיתא בפרק זה בורר נאמן עלי אבא נאמן עלי אביך, וזה ברור. וכתב שלמה בן הרב ר' שמעון בן החכם ר' צמח זלה"ה.
@שו"ת הרשב"ש סימן רמה
והראן. שאלת. ראובן היה נשוי לאה והיה לו בן מאשתו הראשונה, ועמד וכתב לו לבנו כל נכסיו במתנת שכיב מרע, ומת ראובן ולא מצאה לאה [מ]מה לגבות, אם תחזור ותגבה מהמתנה שנתן לבנו, מה שורת הדין בזה.
תשובה. אם המתנה הזאת היא קרקעות, בלא ספק שהאלמנה טורפת מן המקבל המתנה, שלא יהא אלא לוקח, כיון שכתובתה קדמה למכירה האשה מוציאה ממנו, כל שכן במתנה. ומשנה שלימה שנינו בפרק גט פשוט המלוה את חבירו בשטר גובה מנכסים בני חורין. ואם היתה המתנה הזו במטלטלין, אם לא כתב לה מקרקעי אגב מטלטלי אינה טורפת ממנו, אבל אם כתב לה מקרקעי ואגבן מטלטלי טורפת ממנו, דאמר רבא בפרק חזקת העושה עבדו אפותיקי ומכרו בעל חוב גובה ממנו עשה שורו אפותיקי ומכרו אין בעל חוב גובה ממנו מאי טעמא האי אית ליה קלא והאי לית ליה קלא, כלומר עבדא כמקרקעי דמי ואית ליה קלא, ושור דהוה כמטלטלי לית ליה קלא, ומכאן למדו הגאונים ז"ל דאין דין קדימה במטלטלין, וכן כתב הריא"ף ז"ל בפרק מי שהיה נשוי. וקא אמרי נמי התם בגמרא דאי כתב לה מקרקעי ואגבן מטלטלי דלא כאסמכתא ודלא כטופסי דשטרי דמוציא מיד הלקוחות, ואפילו מטלטלין שלא היו בשעת נשואיה אלא שקנאם אח"כ, אם כתב לה מקרקעי ואגבן מטלטלי דקניתי ודאקנה, כלן משועבדין, וכן מוכח בגמרא בפרק מי שמת, וכך הם דברי הרמב"ם ז"ל ואין מפקפק בדבר.
ומיהו הרא"ש ז"ל כתב בתשובה, שלפי המנהג אם פשט המנהג באותו מקום, אין מוציאין המטלטלין מיד הלקוחות, שאם כן אין לך קונה חפץ מחבירו שמא היום או מחר יטרפוהו ממנו. והאריך בזה לענין ברור המנהג אם הוא כן אם לא, ובסוף דבריו כתב שאם אין לברר המנהג שיעמוד על דין תורה. ובנדון הזה אפילו נתקיים המנהג האשה גובה ממנו, לפי שהמנהג לא נעשה אלא משום תקנת השוק, שאם אין אתה אומר כן אין לך קונה חפץ מחבירו שמא יטרפוהו ממנו, ובמתנה מאי חששא איכא, מה חסרו מה הזיקו, אם אמרנו במוכר שהקונה נותן מעותיו והיום או מחר יטרפוהו ממנו, נאמר במקבל מתנה. והלא אפילו היה הדין שלא יגבה בעל חוב מטלטלין שמכרן לוה, דין היה שתהיה תקנה ומנהג שיגבה ממקבל מתנה, שלא יפסיד מלוה מעותיו ומקבל מתנה יאכל וחדי ולא שבקת חיי לבריאתא, כל שכן שמן הדין היה גובה, שאין לאבד זכותו מפני מנהג, אם פשט במוכר הבו דלא להוסיף עלה. והרי ההלכה זו רופפת היא ביד הרא"ש ז"ל, והוא עצמו כתב שבמוכר שטר חוב לא שייך מנהג זה כמו שכתב דינו בספר החשן בסי' קי"א. והנה הדבר מוכרע מעצמו, שאם בקונה שטר חוב שנתן מעותיו אנחנו מאבדין זכותו, כל שכן מקבל מתנה שלא חסר כלום. וזה אפילו במתנת בריא, כל שכן במתנת שכיב מרע, שהרי אפילו כתב מקרקעי ואגבן מטלטלי, בעל חוב גובה ממקבל מתנה, דמתנת שכיב מרע כירושה שויוה רבנן כדאיתא בפרק מי שמת, וכן כתב בספר החשן, וגרוע הוא מקבל מתנה מיורש, דמתנת שכיב מרע הויא מדרבנן וירושה מדאורייתא, וכדמוכח בפרק יש נוחלין וכדמברר להריא"ף ז"ל התם.
@שו"ת הרשב"ש סימן רמו
עוד שאלת. ראובן כתב שטר מתנה לבנו וכך לשונו: כשיולד בני הקציתי לו הדבר פלוני ודבר פלוני ועתה הרי הם שלו כאשר הקציתים לו מיד שיולד והרי הם במתנה.
תשובה. הנותן הזה צלל במים אדירים והעלה חרס בידו, שאם אינו חייב לאחרים ויש לו נכסים מרובים, למה לו לבא דרך עקלתון, יתן לו במתנה גמורה עכשו, כדאמרינן בגמרא גבי הא דתנן האומר זה בני נאמן, אי בעי יהיב ליה במתנה מי לא יהיב ליה כדאיתא בפרק יש נוחלין ובפרק האומר בקדושין. וכ"ש שאם אין שם אחר אלא הוא הרי הוא יורש הכל ומה לו לבא מצד מתנה. אבל נראה שההתחכמות הזה לומר שמעת שיולד בנו הקצם לו הוא כדי לחוב לאחרים, ואין הודאתו זאת כלום, וכדאמר רב יהודה אמר רב האומר שטר אמנה הוא זה אינו נאמן, וקא הוו עלה דקאמר מאן אילימא דקאמר לוה פשיטא כל כמיניה, פירוש בתמיה, ואלא דקא אמר מלוה תבא עליו ברכה וכו', וקאמר אביי לעולם דקאמר מלוה וכגון שחב לאחרים, כדאיתא בפ"ב דכתובות. אלמא כל שחב לאחרים אינו כלום ואפילו לוה כ"ש מלוה. ובנדון הזה אם הנותן הזה יש עליו כתובת אשה ובעל חוב קודמין לשטר המתנה, אינו נאמן שקודם הלואתם נתן לו המתנה ההיא. ועוד שאפילו היה נאמן אין בלשון הודאתו זאת כלום, שהרי לא הקנה לו כדרך המקנים אלא בהקצאה, והקצאה אינו כלום, וכדאמר ר' יוסי הפקר כמתנה מה מתנה עד דאתיא מרשות נותן לרשות מקבל אף הפקר עד דאתי לרשות זוכה. ואע"ג דלא קם טעמיה דר' יוסי בהפקר, אבל במתנה ליכא מאן דפליג, כדאיתא בפרק אין בין המודר. ומכאן למד הרמב"ם ז"ל שכתב הנותן מתנה לחבירו אין המקבל זוכה בה אלא באחד מן הדברים שהקונה זוכה בהן במקחו וכו'. וזה שהיה קטן בשעת המתנה לא היה לו יד לקבל, שהרי כשיולד הקנה לו, ואין מקיים בו הדין של צרור וזורקו אגוז ונוטלו שיזכה לעצמו כדאיתא בפרק [האומר], היה לו לזכות לו על ידי אחרים, וסוגיין דכוליה תלמודא דקטן אין לו זכייה אלא א"כ זכה לו על ידי אחר, והרמב"ם ז"ל כתב דאין מקבל מתנה זוכה עד שיגיע שטר לידו או שיזכה ע"י אחר, ובגמרא התם בפ"ק דמציעא אמרינן דקטנה אין לה יד והוא הדין לקטן. וכדאמרינן בפרק מי שמת ההוא דאמר לדביתהו נכסאי להאי דמעברת אמר רב הונא הוי מזכה לעובר והמזכה לעובר לא קנה, פירשוה המפרשים ז"ל כשזכה לה ע"י אשתו, ומסקנא דהמזכה לעובר לא קנה ובנו קנה הואיל ודעתו של אדם קרובה אצל בנו, אלמא דיזכו ע"י אחר בעינן. ולדברי הרמב"ם ז"ל שמפרשה בשכיב מרע משום דדברי שכיב מרע ככתובין וכמסורין דמו, ולענין בנו אין הפרש בין במעי אמו לנולד, אעפ"כ לא קנה אלא בזכוי ע"י אחר או כמתנת שכיב מרע עד שיהיה לו יד לזכות לעצמו. על כן מתנה זו אינה כלום אע"פ שאינו חב לאחרים, וכ"ש היכא דחב לאחרים. ואם אין עליו אלא כתובת אשה ולא בעל חוב אינו צריך לבא מטעם מתנה שהרי אין שם יורש אחר אלא הוא. ושלום על דייני ישראל אמן ואמן.
@שו"ת הרשב"ש סימן רמז
תונס, אל המשכיל ר' חיים בר יוסף ברבוט נ"ע.
שאלת. ראובן הפקיד אצל שמעון שעוה מפני פחד שר העיר, וכששאל ממנו שיחזיר לו פקדונו אמר לו לא אחזירנו לך עד שתתן לי כל מה שהוא חייב לי חמיך לפי שהשעוה היא שלו, וראובן כדי שיוציא השעוה מידו קבל עליו בקנין שלם מעכשיו לפרוע לו כל מה שהוא טוען שחייב לו חמיו ופרעו משלם לפי שהוא במקום שאין שם דיינים בקיאים בעומק הדין, ורצית לידע אם חייב להחזיר או לא.
תשובה. אם הדבר הזה נתברר בעדים חייב הוא להחזיר מה שנטל ממנו אע"פ שלא מסר מודעא קודם שנתן לו. וכדי שיוכל העומד על התשובה זו להתלמד ממנה במקום אחר אכתוב בכאן הדין בקצרה. ואומר, שכל אונס שהוא במכר ולא מסר מודעא המוכר, אין האונס מבטל המכר, אלא צריך מסירת מודעא, ושיכירו העדים וידעו שהוא אנוס לא שיסמכו על דבריו, וזו היא שאמרו נהרדעי כל מודעא דלא כתיב בה ואנן סהדי ידעינן באונסא דפלניא לאו מודעא היא כדאיתא בפרק חזקת. ובמתנה בגלוי דעתא סגיא, כלומר במתנה שנותן אדם לחבירו אין צריך שידעו העדים שהוא אנוס, אלא שאמר להם שהוא אנוס אע"פ שאינו אמת, כיון שגלה דעתו שהוא אינו רוצה שתתקיים המתנה בגלוי דעתו זה יספיק עם מסירת המודעא כדאיתא התם. ואם הוא אנוס בכתיבת מתנה ונתברר האונס, אע"פ שלא מסר מודעא כתב הרמב"ן ז"ל ואדוני זקיני הרב ר' יונה זצ"ל וכן בספר החשן שהמתנה בטלה ואין צריך מסירת מודעא. ובנדון הזה שנתחייב זה לשמעון שיתן לו מה שלא נתברר שחמיו חייב לו בשטר כתוב וחתום כהלכה מפני שהיה כופרו בפקדונו חייב הוא להחזיר, שזה במתנה הוא מה שנתן לו אע"פ שלא מסר מודעא, וזה ברור.
@שו"ת הרשב"ש סימן רמח
עוד שאלת. בעלי חובות שזמנן מאוחר וקדמו וגבו קודם כתובה אם יחזירו או לאו.
תשובה. אע"פ שבעל חוב מאוחר שקדם וגבה במטלטלין גבה לפי שאין דין קדימה במטלטלין, זהו כשאין כתוב בשטר כתובה מקרקעי ואגבן מטלטלי דקניתי ודאקני, אבל כיון שכתוב כך חייבים הם להחזיר.
ולענין מי שנדר כשתבא לו ספינה יתן כך וכך לבית הכנסת, ולא באה הספינה אלא לאחר מותו, ויורשיו לא קבלו הסחורות אלא סוחר אחד, אם חייבים היורשים לשלם נדרו, הדבר ברור שיורשים פטורים. וחתמתי שמי פה שלמה בן הרב ר' שמעון נ"ן בן החכם ר' צמח זלה"ה.
@שו"ת הרשב"ש סימן רמט
עוד שאלת. שתי חצרות זו בצד זו וכותל אחד פונה לחצר אחרת, ובית אחד באותה חצר האחרת מקורה, ובאמצע הבית כנגד הפתח לצד מערבי סמוך לכותל של חבירו שני עמודים בנויים, ועל ראשי העמודים קורות כמין המלטרא מעמוד לעמוד ומן העמוד לכותל לצד שמאל, ועל אותן עמודים והמלטראות מונחים ראשי הקורות של תקרת הבית ומגיעים ראשי הקורות לכותל חצר חבירו ונעוצים שם לאורך הקורות. ובא אשר לו הבית וסתר התקרה ורצה לסתור העמודים ולהסיר המלטראות ולנעץ כשורי והורדי בכותל חבירו למען הרחיב את גבולו, וטען כי כיון שראשי הקורות היו נעוצים בכותל, שיחזירם לשם אע"פ שיסיר העמודים הבנויים והמלטראות. והאחר טוען שאע"פ שהיו נעוצים ראשי הקורות לא היה כל הכובד על הכותל, ורוב הכובד היה על העמודים ומיעוטו על הכותל, ועתה יהיה כלו על הכותל. ועוד בעל החצר האחרת רוצה לבנות עליה על גבי הבית הזה ולסמוך ראשי הקורות על גובה הכותל הנזכר, ויתן על הקורות מעזיבה או רעפים, כיון שסמך הקורות למטה חזר כל הכותל להיות משותף ממטה למעלה. ובעל הכותל אומר אע"פ שחזר להיות משותף, מכל מקום אין לך להכביד עלי ולשנות יותר ממה שהיה, ועוד שאינך משותף עמי אלא בתחתון, לא בעליון שעל גבי התקרה שלך.
תשובה. העליה שרוצה לבנות אין לו רשות להוסיף כובד על הכותל ולא לסמוך קורות ולא מעזיבה ולא רעפים, דבפרק הבית והעליה אמרינן, אמר רב אחא בריה דרבא משמיה דעולא תחתון שבא לשנות בגויל שומעין לו בגזית אין שומעין לו בכפיסין שומעין לו בלבנים אין שומעין לו בא לסכך בארזים שומעין לו בשקמה אין שומעין לו לרבות בחלונות אין שומעין לו למעט בחלונות שומעין לו להגביה אין שומעין לו למעט שומעין לו עליון שבא לשנות בגזית שומעין [לו] בגויל אין שומעין לו בכפיסין אין שומעין לו בלבנים שומעין לו בא לסכך בשקמה שומעין לו בארזים אין שומעין לו לרבות בחלונות שומעין לו וכו', אלמא כל שבא להוסיף כובד על הכותל אע"פ שבנה חדש ולשנות מכמות שהיה ולהכביד עליו אין שומעין לו. ואפילו למאי דכתב הראב"ד ז"ל שבשנוי כובד הבנין כגון שבא לשנות בארזים או למעט בחלונות ולהרבות בגובה העליה שמעכב, דוקא שבא לשנות ממנהג המדינה, אבל אם לא בא לשנות ממנהג המדינה שומעין לו כיון שאינו מפסיד אלא הכובד, והביא ראיה לזה מהתוספתא כדאיתא בספר החשן בסי' קס"ה, בנדון הזה יש לו לעכב אפילו אם יש שם מנהג, לפי שכותל זה לעולם לא נבנית עליו שום תקרה ועתה הוא רוצה לחדש ולעשות פנים חדשות מה שלא היה שם לעולם, אבל כשהיתה עליו תקרה אלא שהיתה קלה ועכשיו הוא רוצה להחזירה כבידה ואין שם אלא שנוי עניינים על פי המנהג. ועוד שבמקומכם אין לכם מנהג אלא על פי שורת הדין, אם בדינינו אם בדיניהם. וזה כלו אפילו היה עמו משותף בכותל, כל שכן שאין לו בו שום שתוף.
ואע"ג דאמרינן בפ"ק דבתרא אמר רב הונא סמך לפלגא לכולא, ורב נחמן אמר למאי דסמך סמך ומאי דלא סמך לא סמך, ומודה רב הונא בלופתא דקראנתא, ומודה רב נחמן באפריזה ובאקבעתא דכשורי, כלומר שאם היה הכותל הישן ארוך והכותל החדש אינו כנגד כל הכותל הארוך אלא בחציו, וכן בגובהו לא הגיע בגבהו של ראשון, לרב הונא כיון שסמך למקצתו סמך לכלו ולרב נחמן למאי דסמך סמך ולמאי דלא סמך לא סמך, ורב נחמן דאיפסיקו רבוותא הלכתא כותיה מודה באפריזא ובאקבועי דכשורי, כלומר שאם סמך כותלו כנגד חציו באורך גבוה כמו אותו כותל שהגביה חבירו והחצי האחר נמוך, והניח על הנמוך אפריזא שהוא נסר ארוך שמשקיעין באורך הכותל ובונין עליו כדי שיתקשר יפה, ודאי גלי דעתיה דהיום או מחר יטה על אותה אפריזא קורות ויגבה בשוה ויהנה מכל כותל חבירו, וכן באקבעתא דכשורי שאם עשה באותו מקום הנמוך חורין לקבוע קורות לאחר זמן, אע"ג דעכשיו לא קבע בהן, לא ילפינן מהכא שאם אדם יש לו חצר בצד חבירו וסמך כותלו לחצי כותל חבירו לחציו בין באורך בין בגובה שיהיה שותף במה שנשאר, שאין הדברים אמורים אלא בשני שותפין בחצר אחת ובנו מחיצה ביניהם משום היזק ראיה שדין המחיצה הוא על ד' אמות, ואחד מן השותפין רצה להגביה יותר מארבע אמות, אין חבירו חייב לתת עמו כלום במה שהגביה, ואם אח"כ בא אחד וסמך כותל אחר לאותו כותל בין באורך בין בגובה למעלה מד' אמות, שגלה דעתו שרוצה לבנות בית אחר או עליה ולהשתמש בגובה אותו כותל, בזה נחלקו רב הונא ורב נחמן, שרב הונא אומר שכיון שסמך למקצת צריך לתת חלקו בכל הכותל שבנה חבירו, ורב נחמן אומר שלא יתן אלא כנגד מה שבנה בלבד, ומודה רב נחמן וכו' שאם גלה דעתו שרוצה להגביה ולבנות עליה דאע"פ שלא בנאה הרי גלה דעתו שנתרצה במה שבנה חבירו ומגלגלין עליו את הכל. וכן נראה מסוגיא דשמעתא הכתוב וכן פירשה רש"י ז"ל, וכן כתבה הרמב"ם ז"ל בפ"ג מהלכות שכנים. אבל שיהיה אדם שותף עם חבירו בכותל תחתון, ושמחמת שתופו בתחתון יהיה שותף בעליון לא עלתה על הדעת, שאם כן שני שותפים בבית התחתון ולאחד מהם עליה על גבי הבית יהיה חבירו גם כן שותף עמו בכותל העליה, זה לא עלתה על הדעת.
ובעל העיטור ז"ל כתב באות חלוקת קרקע בשם גאון ז"ל שהעליון יש לו חלק בכותל תחתיה ותחתון אין לו חלק בעלייה. ואם טוען יש לו חלק בעליה עליו להביא ראיה אלא אם יש לו. הילכך אין לזה לסמוך לכותל חבירו אלא תקרה תחתונה בלבד, לא לסמוך עוד קורות אחרות למעלה, וכל שכן להוסיף מעזיבה. ועוד שבעל העיטור ז"ל כתב באות מחאה בשם בעל ישיבות ז"ל שאם הכותל הוא של שותפין ובא אחד לבנות עליו, חבירו מעכב על ידו. וכתב עוד שאם הכותל ידוע שהוא לאחד, אין לחבירו בנין בכותל כלל. וכן באות חלוקת הקרקעות, וזה דבר ברור ואין חולק בדבר.
ובעל הבית התחתון שרצה לסתור העמודים ולהסיר המלטרה ולסמוך הקורות על הכותל בלבד, גם בזה אין לו רשות לשנות מכמות שהיה, אע"ג דאמר רב נחמן התם בפ"ק דבתרא כלישנא בתרא אחזיק להורדי אחזיק לכשורי אחזיק להורדי, כבר הקשו עלה מדאמרינן בפרק הבית והעליה עליון שבא לבנות וכו' אין שומעין לו, ותרצו בחדושי הרמב"ן ז"ל ההיא דאמר רב נחמן היא שאם היו שתי קורות קטנות שיכול להחזיר במקומה אחת גדולה כבדה כשתים. ואחרים תירצו דהא דאמר רב נחמן הוא כגון שנים שקנו חרבה וחלקוה זה בנה בית וזה בנה עליה וסכך בעל העליה בשקמים, כיון שאלו היה רוצה לסכך בארזים היה מסכך ולא היה לו רשות לתחתון לעכב על ידו, אם סכך בקורות קטנות ורוצה להחליף בכבדות מחליף, והיינו הא דאמר רב נחמן. וההיא דפרק הבית והעליה והיא כגון שנים שלקחו בית ועליה בנויים אין אחד מהם יכול לשנות במה שמחזיק חבירו, כן כתבו שם קצת המפרשים ז"ל. ובספר העיטור באות מחאה דאמר רב נחמן אחזקת שלא נתן עד שיביא ראיה שנתן. מ"מ מדברי כלם למדנו שאינו יכול לשנות אפילו הוא שותף עמו בכותל ולעשות דבר שמזיקו. והכל כפי ראות עיני הבקיאים, שכל מה שמזיקו יותר ממה שהיה אין לו לשנות כלל. ובנדון הזה הדבר ברור שהוא מוסיף להזיקו שעד עתה היו שם עמודים ובמלטרא שהקורות נשענים עליהם. ואע"פ שאין ראשי הקורות מגיעים לכותל לא היה כל הכובד על הכותל, אבל עכשו שרוצה לסתרם ולסמוך כל הקורות על הכותל חזר כל הכובד בכך על הכותל, ויש לו לעכב על ידו, וזה ג"כ ברור. והשם יצילנו משגיאות ויורנו מתורתו נפלאות אמן.
@שו"ת הרשב"ש סימן רנ
ירושלם עיר הקדש תבנה ותכונן.
שאלת. מפני מה אין אנו מזכירין בברכת אבות מלכות, וכן בשאר ברכות של י"ח אין בהן מלכות. וכתבת שלא הספיק לך הטעם שנתן בעל הטורים ז"ל שכתב דמשום שיש בהם אלהינו, שהרי בכל הברכות גם כן שיש בהם מלכות יש אלהינו.
תשובה. מה שהוקשה לך בשאר ברכות של י"ח אינה קושיא, דכולהו הוו סמוכות להדדי, ובברכה הסמוכה לחברתה לא בעינן מלכות, כדאיתא בפרק שלשה שאכלו ובפ"ק דברכות בירושלמי. אבל בברכת אבות שאין בה מלכות נתנו כמה טעמים. האחד, שכשהיה אלהי אברהם עדיין לא היה מלך העולם, שלא היו יודעין אותו העולם עד שבאו אבות העולם והרגילוהו בפי הבריות וכמו שדרשו בפסוק י"י אלהי השמים אשר לקחני וגו' ולא כתיב אלהי הארץ. וטעם זה דחאו אא"מ הרב נר"ו בשטתו למסכת ברכות בפרק כיצד מברכין, לפי שבא אברהם בארץ ישראל נקרא אלהי הארץ דכתיב ואשביעך בי"י אלהי השמים ואלהי הארץ. וה"ר יהודה בר יקר ז"ל נתן טעם לפי שלפעמים היא סמוכה לגאולה ופעמים אינה סמוכה לגאולה, לפיכך התקינו שתהא פותחת בברוך מצד שלפעמים אינה סמוכה כתפלת המנחה, ולא התקינו בה מלכות מצד שהיא לפעמים סמוכה לגאולה, וברכה הסמוכה לחברתה אינה פותחת בברוך. ואחרים ג"כ נתנו טעם אחר כיון שבסוף אומר מלך עוזר ומושיע הרי יש בה מלכות. וזה הטעם ג"כ קרוב הוא, ויש לו הוכחה בגמרא בפרק שלשה שאכלו.
והרב בעל הטורים ז"ל נתן בה שני טעמים, שכיון שאומרים האל הגדול הגבור והנורא לא צריך מלכות, שתארים אלו הם במקום מלכות כדאמרינן בפ"ק דר"ה שמע ישראל וגו' וידעת היום וגו' מלכות. והטעם השני הוא, שכיון שאומרים אלהי אברהם וכו' כאלו הזכירו מלכות, לפי שהם הודיעו טבעו בעולם. וזה הטעם האחרון יראה מספיק, שהרי אמרו בפ"ק דברכות למען אדני, למען אברהם שקראך אדני. וכך אמרו במסכת מנחות בפרק כל המנחות, אמרה כנסת ישראל לפני הקב"ה רבונו של עולם החזיק לי טובה שהודעתי טבעך בעולם אמרת לאדני אדני אתה טובתי בל עליך איני מחזיק לך טובה אלא לאברהם יצחק ויעקב שהם הודיעו טבעי בעולם שנאמר לקדושים אשר בארץ המה וכו'. ולפי עניות דעתי יראה לי טעם אחר בזה, דכלפי מה שאנו צריכין לומר האל הגדול הגבור והנורא דאמרינהו משה ואהדרינהו כנסת הגדולה, לא התקינו לומר מלך העולם, כדי שלא יהיה תוספת בשבחים ואטו סיימתינהו לכלהו שבחי דמרך כדאמרינן בפרק אין עומדין. ומה שהבנתי מדברי הרב בעל הטורים ז"ל שהטעם הוא מפני שאין אומרים אלהינו אינו כן אלא כמו שכתבתי לך.
@שו"ת הרשב"ש סימן רנא
עוד שאלת. במה שיש מחלוקת בין שני התלמודים הבבלי והירושלמי בענייני הדין והאסור והמותר על מה יסמוכו היום הדרים בארץ ישראל אם על הבבלי או על הירושלמי.
תשובה. כל דבר שהוא מנהג הולכים בו כפי מקום המנהג בין בבבל בין בארץ ישראל, שהרי תרבא דאיתרא בני ארץ ישראל נהגו בו היתר ובני בבל איסור כדאיתא בפרק מקום שנהגו, ואפילו הכי אם יש מקומות בחוץ לארץ שנוהגין בו היתר מותר, ולא אמרינן אנן בתר בני בבל גרירינן, כמו שכתב אדוננו זקיננו הרמב"ן ז"ל בחדושיו בפרק ואלו טרפות, וכן דעת הר"ן ז"ל, וכן פסק הריא"ף והרמב"ם ז"ל דתרבא דאיתרא שרי שלא כדברי רש"י ז"ל. ואעפ"י שבעל הלכות גדולות ז"ל כתב בו איסור, אינה ראיה דהוא ז"ל היה דר בבבל וכתב כפי מנהג מקומו, אבל אנן לא גרירינן בתר בני בבל במנהגייהו אלא נהרא ונהרא ופשטיה, ואף בני חוץ לארץ לא בכל עניניהם נמשכים אחר בני בבל. ובמקום שאינו תלוי במנהג דיש במחלוקת בין שני התלמודים, יראה שאפילו בארץ ישראל נוהגים היום כדברי הבבלי, שהרי כל הישיבות הנעשות שם אינם קורים אלא בבלי, וכל הפוסקים הראשונים והאחרונים ז"ל על פיו פסקו הלכותיהן, וחבור הרמב"ם ז"ל על פיו הוא, וכל המערב וספרד והמזרח והצבי ובבל כלם נוהגים על פיו. וזה לפי שהתלמוד הבבלי נחתם אחר הירושלמי בכמו מאה שנה, שר' יוחנן חתם הירושלמי, ורבינא ורב אשי שהיו סוף האמוראים כדאיתא בפרק השוכר את הפועלים סתמו הבבלי, ויש ביניהם ובין ר' יוחנן כמו מאה שנה, ובאותן מאה שנה נגלו הרבה טעמים לחכמי בבל והרבו המשא והמתן בבבל. ועוד שכל האמוראים שהיו בארץ ישראל נזכרים בו, ור' יוחנן שחתם התלמוד הירושלמי היה כותב לרב לקדם רבינו שבבבל ואמר על שמואל אית לי רבא בבבל כדאיתא בפרק גיד הנשה. ורב כהנא כשעלה מבבל, אמר לו לר' יוחנן ארי עלה מבבל, ואקשי לר' יוחנן ואוקמיה וכוליה עובדא כדאיתא בפרק הגוזל בתרא. על כן אנו סומכין על הבבלי יותר מן הירושלמי. ואע"פ שאמרו בפרק זה בורר במחשכים הושיבני כמתי עולם זה תלמוד בבלי, ופירש רש"י ז"ל מפני שלא היו נוחין זה לזה ותלמודם ספק בידם, והמאמר הזה שם הוא לר' יוחנן, אבל רבינא ורב אשי סלתו הכל אח"כ. ומה שאמרו בפרק הפועלים דר' זירא צם ק' יומין כי היכי דישתכח תלמודא דבבל, כבר נתנו הטעם שם כי היכי דלא ליטרדיה, מפני שדרך הבבלי ארוכה ועמוקה, ודרכו של ירושלמי קצרה וקלה, דארעא דישראל מחכים כדאיתא בפרק מי שמת. אבל מ"מ כיון שנחתם אחר הירושלמי בזמן ארוך ונזכרו בו כל חכמי ארץ ישראל ומוסכם עליהם על חכמי בבל, אנו הולכים אחריו אף בארץ ישראל.
@שו"ת הרשב"ש סימן רנב
עוד שאלת. זה שכתב הרמב"ם ז"ל בפ"א מהלכות שחיטה טבח שלא הראה סכינו לחכם ושחט בה, אם נמצאת סכינו יפה מנדין אותו, ואם נמצאת פגומה מעבירין אותו ומכריזין על הבשר שהוא טרפה. ואמרת והלא השוחט בסכין פגומה נבלה היא ולמה אמר רבינו ז"ל טרפה. ועוד מה קנס קנסינן אותו, והרי הבשר בין כך ובין כך אסור.
תשובה. בפ"ק דחולין אמרינן, אמר רב הונא [האי] טבחא דלא מסר סכיניה לחכם משמתינן ליה ורבא אמר מעבירין ליה ומכריזינן אבשריה דטרפה ולא פליגי הא דנמצאת סכינו יפה הא בשלא נמצאת סכינו יפה. ופרש"י ז"ל אם לא נמצאת סכינו יפה משמתינן ליה משום כבודו של חכם, פירוש אבל הבשר מ"מ אסור, והנדוי משום כבודו של חכם, ואם נמצאת יפה מעבירינן ליה ומכריזינן אבשריה דטרפה הוא משום קנס, ולפי פירוש זה ליכא שום קושיא. אבל הרמב"ם ז"ל לא פירש כך, וכן רבינו משולם ז"ל, וזה תלוי בסוגית הגמרא בדקדוק. אבל מ"מ יקשה להרמב"ם ז"ל מה שהקשית.
וא"א מורינו הרב נר"ו כתב בהלכות שחיטה שלו דטרפה לאו ממש אלא שהבשר אסור ומשום דאמר רב חסדא התם מנין לבדיקת סכין מן התורה שנאמר ושחטתם בזה ואכלתם, ומהדר תלמודא פשיטא דכיון דכי ניקבה טרפה בעיא בדיקה ופגימה משום הכי נקט לישנא דטרפה, אע"ג דהויא נבלה כרבי ישבב דאמר בפרק השוחט כל שנפסלה בשחיטתה נבילה. וכן בפרק שלוח הקן בגמרא אמרו שחט מיעוט סימנין אי שביק להו מטרפי, לאו דוקא מטרפי דהא נבילה היא אלא מיתסרי קאמר. וכן במשנת אלו טרפות מנו נקובת הוושט ופסוקת הגרגרת בהדי שאר טרפות והן נבלות וקא מתרץ בפרק השוחט מאי טרפות אסורות, ע"כ.
ומצאתי ג"כ בחדושי א"ז הרמב"ן ז"ל בפ"ק דחולין גבי ההיא דאמר רב יהודה אמר שמואל הטבח צריך שיבדוק בסימנין אחר שחיטה, וקאמר ר' אליעזר בן אנטיגנוס משום ר' ינאי דאי לא בדיק הויא טרפה, ובמתניתא תנא נבילה ומטמאה במשא, ופירש רבינו ז"ל דטרפה דקאמר ר' אליעזר לאו דוקא אלא שדינה כדין טרפה שאסורה באכילה ואינה מטמאה, אבל כל ספק שבשחיטה נפסלה ונבלה כרבי ישבב, ע"כ. והכא נמי טרפה דקאמרי לאו דוקא אלא שאסורה באכילה. והקנס שקונסין אותו הוא שמעבירין אותו מאומנותו, אבל הבשר אסור הוא מ"מ.
ועוד נראה דהאי דאמר רבא דמכריזין אבשריה דטרפה, משום דלא בא רבא להודיענו דיני חלוק הנבלה והטרפה, דהיינו לענין הטומאה, אלא להודיענו האיסור שמחמת הכל בדלין ממנו, דהיינו איסורא דטרפה. ובימי רבא לא היה מקדש וקדש לחוש למגע נבלה ולמשא, ואין החשש אלא משום אכילה, ובהכרזה שהיא טרפה הכל בדילין הימנו, כך נ"ל.
@שו"ת הרשב"ש סימן רנג
עוד שאלת. לבאר לך לשון הרמב"ם ז"ל שכתב בפ"י מהלכות שחיטה בענין קרועה שאומר שם נקדר הבשר באורך או בעיגול אם היה יותר מכסלע והוא שיעור שלש גרעיני תמרה וכו' שאם ימתח יעמוד על טפח שהיא קרע באורך וכו'.
תשובה. בפרק ואלו טרפות מני בהדי כולהו טרפות הכרס הפנימית שנקב, או שנקרע רוב החיצונה, רבי יהודה אומר בגדולה טפח ובקטנה ברובה. ואמרינן עלה בגמרא, א"ר בנימין אמר ר' אלעזר לא גדולה גדולה ממש ולא קטנה קטנה ממש אלא כל שנקרע בה טפח ולא הוי רובה זו היא ששנינו בגדולה טפח, ושנקרע רובה ולא הוי טפח זו היא ששנינו ובקטנה ברובה וכו'. אמר רב גניבא אמר רב נקדרה כסלע טרפה שאם תמתח תעמוד על טפח. א"ר חייא בר אבא לדידי מפרשא לי מיניה דגניבא א"ר דנהרדעא כסלע כשרה, יותר מכסלע טרפה, וכמה יותר מכסלע אמר רב יוסף כגון דעיילין תלת קשיאתא בצפא בדוחקא בלא צפא ברווחא. ומכאן אתה למד לשיעור כסלע כמה הוא.
ואם היא נקדרה ברי"ש או נקדדה בדל"ת, אנו גורסין ברי"ש, ובעל הערוך ז"ל הוא גורס בדל"ת בערוך ק"ד. ומה שאמרו בפרק אין צדין אבל קודר הוא קב או קבים, פירשו הריא"ף ז"ל והרמב"ם ז"ל מלשון שיעור קרוב ללשון ערבי ואינו ענין לזה. [והש"י יצילנו משגיאות ויראנו מתורתו נפלאות].
@שו"ת הרשב"ש סימן רנד
עוד כתבת. כי במזרח חותמין בברכת ברוך שאמר בשם ומלכות, ותמהת על זה שלא ראית כן במערב.
תשובה. אין לחתום בה במלכות שלא מצינו בחתימתה מלכות. ואפילו היה צריך לחתום במלכות הרי חותם ברוך אתה י"י מלך מהולל בתושבחות, וכל שמזכיר מלכות במטבע עצמו סגי בהכי, וכדאמרינן בפרק שלשה שאכלו אמר רבא בר בר חנא א"ר יוחנן הטוב והמטיב צריכה מלכות וכו' א"ר אלעזר לומר שצריכה שתי מלכיות חדא דידה וחדא דבונה ירושלים ולא ברכת הארץ מאי טעמא לא משום דהויא ברכה הסמוכה לחברתה ובדין הוא דאפילו בונה ירושלים לא בעיא וכו', רב פפא אמר צריכה שתי מלכיות לבר מדידה. משמע מהכא שכל שהזכיר מלכות במטבע הברכה כאלו הזכיר הברכה במלכות. ואע"פ שהרשב"א ז"ל בחדושיו הצריך תלמוד למה יש הרבה ברכות שאינן צריכין מלכות ואנו מזכירין בהן מלכות, באתה גבור שאנו אומרים מלך ממית ומחיה, ובעשרה ימים שבין ר"ה ליום הכפורים שאומרים המלך הקדוש והמלך המשפט והרבה כיוצא באלו, [אבל] מכל מקום כל שנזכר מלכות במטבע עצמו כאלו ברך במלכות. וכן מה שהקשו קצת למה הצריכו להשלים מלכות של שאר ברכות בברכה זו. ותירץ הראב"ד ז"ל דכל המטבע של הטוב והמטיב תוספת הוא. וא"א הרב נר"ו תירץ דלפי שבבונה ירושלים הזכרנו מלכות בית דוד ואגב מלכות בית דוד אנו מזכירין מלכות שמים של בונה ירושלם ואגב ההיא הזכירו מלכות בברכת הארץ. ומ"מ כל שהוזכרה בברכה עצמה מלכות סליק לה משום ברכה במלכות. ולפיכך בברכה זו של ברוך שאמר, אפילו היינו צריכין בה מלכות, כיון שאמר מלך גדול בתושבחות תו לא צריך.
@שו"ת הרשב"ש סימן רנה
עוד כתבת. כי נהגו במזרח לומר ברכת השכיבנו בלא ברכה ואין חותמין אלא ביראו עינינו. ואמרת כי הגידו לך שהחכם ר' יוסף נ"ע הנהיג כך במזרח, וכשהרצו הדברים אצל ר' אברהם בנו של הרמב"ם ז"ל קלסו על זה.
תשובה. אחר שתלית הדבר באשלי רברבי, מי יכניס עצמו ראשו בין הרים גדולים. מכל מקום כיון ששאלת אענה אף אני חלקי כפי קוצר דעתי, ואומר שמטבע זה בחתימת ברכה נתקן, שהרי משנה שלימה שנינו בערב שתים לפניה ושתים לאחריה וכו'. ואמרינן ג"כ בפ"ק דברכות בגמרא השכיבנו כגאולה אריכתא דמיא. ונראה שאם אמת הדבר הזה שנמנעו מלברכה בשם, שהטעם אצלם הוא משום דאמרינן פסוקי בברוך י"י וחותמים ביראו עינינו ואנן שתים לאחריה תנן ולא שלש. ובתוספות כתבו כי ר' שמואל רומרוגי ז"ל בן בתו של רש"י ז"ל לא היה אומר פסוקי דברוך י"י ולא יראו עינינו כל עיקר. וכן העידו על הרבה גדולים שלא היו אומרים אותן כל עיקר. אבל מי שאומרן סומך על מה שאמרו בפרק תפלת השחר תפלת ערבית רשות, ותקנו לומר אותה מפני שיש בהן י"ח הזכרות מפני שבתי כנסיות שלהן היו רחוקים מן הישוב והיו מתיראין מלהתעכב שם עד לאחר ערבית, ולפיכך תקנום להם כנגד י"ח ברכות של י"ח, וכשהיו בבתיהם היו מתפללין י"ח. וכיון שתקנום מפני הטעם הנזכר, אע"פ שבטל טעם, תקנה במקומה עומדת, כמו ברכה מעין שבע שנתקנה מפני העם שבשדות מפני המזיקין, וכן קדוש דבית הכנסת משום אורחים דאכלי ושתי בבי כנישתא כדאיתא בפרק אע"פ, ואע"פ שבטלו טעמים אלו תקנה במקומה עומדת. על כן אין לשנות המטבע אע"פ שבטל הטעם.
ולאנשי מזרח יקשה ערב שבת למה חותמין בה בברוך, כל השבוע אין חותמין ובליל שבת חותמין, אין לזה טעם. ואם אומרים אותה ג"כ בליל שבת בלא חתימת ברכה, א"כ לא מצינו ערב שבת שתים לאחריה. ואם בלילי שבתות אומרין הפסוקים וחותם אחריהן, יש בזה טעות משני פנים, האחד שלא נתקנו אותן הפסוקים אלא במקום י"ח ברכות, ובלילי שבת ליכא י"ח ברכות, והאחר שלא נתקנו אלא מפני המזיקין ובלילי שבת הרי ברכה מעין שבע מפני המזיקין. ומכל מקום אם באנו לתקן, טוב הוא לעשות כדברי ר' שמואל וחביריו ז"ל שלא לומר כלל אותן הפסוקים ולא לחתום ביראו עינינו. ובשם א"ז הרמב"ן ז"ל כתבו דאין אומרים אותה כלל, וכן כתבו בשם תלמידי הרא"ה ז"ל.
וכן כתבו בשם הר"ם מרוטנבורק שלא היה אומרה כלל כשהיה מתפלל בינו לבין עצמו, אבל כשהיה יורד לפני התיבה היה אומרה כדי שלא יהא מן המתמיהין.
@שו"ת הרשב"ש סימן רנו
עוד כתבת. כי שמעת במזרח אומרים ברכה מעין שבע ונודה לך תמיד מעון הברכות בוא"ו ואנחנו במערב אומרים מעין הברכות ביו"ד, ואמרת שהם מחזירים זה לקבלה. ואם קבלה נקבל, אבל לשון מעין ביו"ד הוא לשון מורגל אצל רבותינו ז"ל, ברכה מעין שבע, ברכה מעין שלש, ברכה מעין שמנה עשרה, בכל יום ויום תן לו מעין ברכותיו. אבל דברים אלו וכיוצא בהם דאפשר למימר הכי ואפשר למימר הכי הנה הדבר על המנהג, ונהרא ונהרא ופשטיה, וכלל גדול אמרו ואל ישנה אדם מפני המחלוקת.
@שו"ת הרשב"ש סימן רנז
עוד שאלת. במקום שאין כתיבת העדים נכרת בגט ולא קיום בית דין, מה לעשות בענין מי שירצה לכתוב גט או לעשות שליח הולכה ואין מי שיכיר חתימת ידי העדים שבגט או שבשטר שליחות ומה תקנתו. ואמרת שכבר בא לידם דבר זה ולא ידעו דרך הדין בזה ונתעגנה האשה.
תשובה. יעמוד השליח על כתיבת הגט וחתימתו, ויאמר קודם שיתנהו לה בפני שלשה בפני נכתב ובפני נחתם, ותו לא צריך לקיום חתימת העדים, ומדאורייתא עדים החתומין על השטר כמי שנחקרה עדותן בבית דין ורבנן הוא דאחמור לקיים השטר, והכא משום עגונא אקילו בה שיאמר בפני נכתב ובפני נחתם כדאיתא בפ"ק דגיטין. ואפילו בארץ ישראל דאמרינן יתקיים בחותמיו אי לא נתקיים בחותמיו ואמר בפני נכתב ובפני נחתם סגי. וכל שכן לר"ת ז"ל דאמר דהיום בידי הכל ואפילו בארץ ישראל צריך לומר בפני נכתב ובפני נחתם. ובשטר שליח ג"כ לא צריך שיתקיים בחותמיו, דאם כן מה הועילו חכמים בתקנתם שיאמר בגט בפני נכתב ובפני נחתם ויצטרך לקיים שטר שליחות, וכן דעת הרא"ש ז"ל וכן כתב הרב ר' פרץ בתקון שליחות הגט. והרמ"ה ז"ל כתב שאף ישראל בעיקר דינא דאמרי יתקיים בחותמיו אין צריך לקיים שטר השליחות, ונאמן לומר שהבעל עשאו שליח. ואני חושב שלא נעלם מהם שהשליח נאמן לומר בגט בפני נכתב ובפני נחתם ושאין צריך קיום, ולא נסתפק אצלם אלא ענייני שטר שליחות בלבד, לפי שהם מתנהגים על פי הרמב"ם ז"ל, והוא ז"ל לא דבר כלום בשטר שליחות אלא בגט בלבד. ומה שכתבתי לך מסברת הרמ"ה והריא"ף והרא"ש זצ"ל יסלק כל ספק בס"ד. ואף מדברי הרמב"ם ז"ל משמע כן, שכתב בפ"ו מהלכות גירושין שאין שליח הולכה והובאה צריך עדים, וכן כתב בפ"ג מהלכות אישות, ואם אין צריך עדים כל שכן שאם הביא שטר שאין צריך לקיימו.
@שו"ת הרשב"ש סימן רנח
עוד שאלת. בארץ ישראל שנוהגת שמטת קרקעות ובשנה השביעית יד הכל שוה ואין לבעל הכרם או השדה להחזיק בו כשאר שנים, והגוים כשידעו שישראל הפקיר שדהו או כרמו יגנבו אותם מפני שאין ישראל יכול לשמרן והרי הם הפקר, אם יכול ישראל להחזיק בו כשלו וישמרנו כפי יכלתו ויאספנו הביתה ואח"כ יחלקנו לעניים או לתלמידים.
תשובה. שמטת קרקעות נחלקו בה רש"י ז"ל ור"ת ז"ל, שרש"י ז"ל סובר דהויא מדרבנן משום דאמרינן בפרק השולח וזה דבר השמטה שמוט בשתי שמטות הכתוב מדבר אחת שמטת כספים ואחת שמטת קרקעות בזמן שאתה משמט קרקע אתה משמט כספים בזמן שאין אתה משמט קרקע אין אתה משמט כספים, ודרשו בירושלמי וזה דבר השמטה שמוט אחת שמטה ואחת יובל בזמן שהיובל נוהג שמטה נוהגת, ובערכין בפרק בתרא משמע דיובל לא נהג בבית שני, וכיון דשמטה ביובל תליא ויובל לא נהג בבית שני שמטה גם כן לא נהיגא. ור"ת ז"ל אומר דבבית שני נהג יובל וטרח להביא ראיות לדבריו, וא"ז הרמב"ן ז"ל והרשב"א ז"ל דחו דבריו בחדושיהן בפרק השולח. וגם ר"ת ז"ל לא חלק אלא בבית שני, אבל בזמן הזה שאין יובל נוהג משמע מדבריו דלא נהגא שמטת קרקעות אלא מדרבנן, וכן דעת א"ז הרמב"ן והרשב"א ז"ל דשמטה בזמן הזה מדרבנן.
והראב"ד ז"ל כתב במסכת גיטין דאינה נוהגת כלל אפילו מדרבנן. והמפרשים ז"ל הביאו ראיות מפורשות ממסכת סנהדרין בפרק זה בורר וממסכת פסחים פרק מקום שנהגו דשמטה נהגא בזמן הזה, וגם הוא ז"ל חזר והודה בפירושיו למסכת עבודה זרה פרק קמא דנוהגת מדרבנן ושבחוהו על זה הרמב"ן והרשב"א ז"ל. ואמרו בירושלמי חד ברנש הוה חשיד על שמטתא אמר לאנתתיה אפקין חלתא אמרה ליה ההוא גברא חשיד על שמטתא ואמרת אפקין חלתא אמר לה חלה דבר תורה שביעית דרבנן רבן גמליאל וחביריו תקנוה. וכתב הרמב"ן ז"ל בחדושי התורה שלו בפרשת בהר סיני דכיון שהזכירו חכמים דבריו נראה שהוא אמת, או שמא אותו רשע כדברי ר' שמעון עבד דאמר בשתי שמטות הכתוב מדבר ושביעית בזמן הזה דרבנן אע"פ שחלה דאורייתא, ע"כ. וכן דעת ספר מצות גדול וספר מצות קטן דשמטה בזמן הזה דרבנן. וכן כתב ג"כ בעל ה"ה שלמה ז"ל וכן נראה קצת דעת רבינו שמשון בר אברהם ז"ל וכן דעת ר' יום טוב אל אשבילי והרב ר' יהודה ז"ל בספר חקות הדיינין. אבל בספר בעל הלכות גדולות וה"ר יהודה אלברצלוני הנשיא ז"ל והרב ר' יהודה בן יקר ז"ל והרב בעל העיטור ז"ל סוברים דאין שמטת קרקע בזמן הזה, ויראה מדבריהם דאינה נוהגת.
ואע"פ שהרמב"ם ז"ל כתב בפ"ד מהלכות שמטה ויובל דשביעית נוהגת בין בפני הבית בין שלא בפני הבית, והרב הסרדי ז"ל כתב בספר התרומות דהיא דאורייתא בזמן הזה, כדאי הם כל הרבנים הגדולים ז"ל דאמרי דהיא מדרבנן לסמוך עליהם, וכ"ש שהרבה גדולים סוברים שאינה נוהגת אפילו מדבריהם כמו שכתבתי למעלה בסמוך. ונפקא לן מינה דאם היא מדרבנן אזלינן בה לקולא, וכדמשמע בהרבה משניות וברייתות דבזמן הזה נהגו קולא בענין פירות שביעית על שלא יהא יושב ומשמר, כאותה ששנינו בפ"ז דשביעית אבל הוא לוקט ובנו מותר על ידו לקח לעצמו והותיר מותר למכור, וכן תאנים של שביעית אין קוצצין אותן במוקצה וכו' אין דורכים ענבים בגת וכולה מתניתין. וכן ההיא דכובש שלש כבשים בחבית אחת דפ"ט והביאוה בפרק מקום שנהגו בכולהו אית קולא משום דסבירא להו דשביעית בזמן הזה דרבנן. וכן במכילתא פרשת משפטים ואכלו אביוני עמך וכי מפני מה אמרה תורה לא שיאכלו עניים הרי אני מכנסה ומחלקה לעניים תלמוד לומר תשמטנה ונתשטה מגיד שהוא פורץ בה פרצות אלא שגדרו חכמים ז"ל מפני תיקון העולם, ואם היא מן התורה איך יבטלו חכמים ז"ל דבר שהוא מן התורה. והגדר שגדרו חכמים ז"ל הוא שלא יפרצו בה פרצות כדי שלא יכנסו גוים, אבל להיות יושב ומשמר להיות כשלו להכניס הפירות ולמנוע העניים ממנו לא, כמו שכתב הרמב"ן ז"ל.
ולענין שאלתכם, נראה שיש תקנה בדבר שב"ד יעמידו שומרים בגנות ופרדסים שלא יכנסו גוים והם ילקטו הפירות, ובעל הבית ג"כ ילקט מכללם אם רצה, או הב"ד יתנו לו מזון ג' סעודות בכל יום, והשאר יחלקוהו לעניים, וכדתניא בתוספתא הביאה רבינו שמשון ז"ל בפירושו לסדר זרעים בפ"ט דמסכת שביעית, והתוספות בפרק מקום שנהגו, וא"ז הרמב"ן ז"ל בחדושי התורה שלו, בראשונה היו שלוחי ב"ד מחזירין על פתחי עיירות כל מי שהוא מביא פירות לתוך ידו היו נוטלין אותן ממנו ונותנין לו מזון שלש סעודות והשאר מכניסין אותו לאוצר שבעיר, הגיע זמן תאנים שלוחי ב"ד שוכרים פועלים ועודרין אותן ועושין אותן דבילה וכונסין בחביות ומכניסין אותן לאוצר שבעיר הגיע זמן זיתים שלוחי ב"ד שוכרים פועלים ומוסקין אותן ועוטרין אותן בבית הבד וטוחנין אותן בחביות ומכניסין אותן לאוצר שבעיר ומחלקין מהן בערבי שבתות כל אחד ואחד לפי ביתו, הגיע שעת הביעור עניים אוכלין אחר הביעור אבל לא עשירים דברי ר' יהודה ר' יוסי אומר אחד עניים ואחד עשירים אוכלין אחר הביעור ר' שמעון אומר עשירים אוכלין מן האוצר אחר הביעור, מי שיש לו פירות לחלק מחלקו לעניים מי שיש לו פירות שביעית והגיע שעת הביעור מחלק מהן לשכניו ולקרוביו ולמיודעיו ומוציא ומניח על פתח ביתו ואומר אחינו כל בית ישראל כל מי שצריך ליטול יבא ויטול וחוזר ומכנים לתוך ביתו ואוכל והולך עד שיכלו. כל זה שנוי בתוספתא. נראה ממנה ששלוחי ב"ד יכולין ללקוט בשביל עניים, והוא הדין לשמור לפי שב"ד הם יד עניים כדאיתא בפרק שור שנגח ארבעה וחמשה.
וגם במה שהכניס בעל הבית בתוך ביתו צריך לבערו בשעת הביעור כל מין ומין כפי זמנו הראוי לו, כמו שזכרו בפרק מקום שנהגו, המתיראים שמא יגזלוהו העניים כשמפקירים יכולים להפקירו בשעה שלא יהיו שם גוים או בלילה בעת שלא יראו גוים, כדאיתא בירושלמי דשביעית דאמרינן התם ר' יצחק בר רדיפא אתא שאיל לבי ר' יאשיה ואמר ליה חמי לך תלתא רחמין ואבקרא קומיהון קפודקאי דצפורין שאלין לר' אמי בגין דלית לאלין עמא רחים ולא שאיל שלם איך צורבאי איעבד אמר ליה כד תחמון רגליא צללא תהוון מפקי לה לשוקא ומבקרין ליה וחזרין וזכין ביה. ופירש רבינו שמשון ז"ל, שיש בני אדם כשמפקירין בפניהם פירות שביעית קופצין וזוכין בכל ואין בעלים יכולים לכנוס לביתם, ולכך הורה ר' יאשיה לר' יצחק שיראה ג' מאוהביו ויפקיר בפניהם ולא בפני כל אדם, פירוש קפודקאי דצפורי הם בני אדם קפדנין, דמתוך קפדנותם אין להם אוהב ולא שואל בשלומם, והורה להם ר' אמי כשיראו השוק פנוי מבני אדם יפקירו ואח"כ יזכו, ע"כ פירושו. ואבקרא כמו ואפקרא. והא דבעינן שלשה משום דהפקר בשלשה, כדאיתא במסכת נדרים פרק אין בין ובפ"ק דסנהדרין כדי שיהיה אחד זוכה ושנים עדים.
ויש תימה בדברי הרמב"ם ז"ל, שהרי כתב בפ"ט מהלכות שמטה ויובל ז"ל, אין שמטת כספים נוהגת בשביעית אלא בזמן שהיובל נוהג שיש שם שמטת הקרקע שהרי ישוב הקרקע לבעליו בלא כסף ודבר זה קבלה הוא אמרו חכמים ז"ל בזמן שאתה משמט קרקע אתה משמיט כספים בכל מקום בין בארץ בין בחוצה לארץ ובזמן שאין אתה משמיט קרקע אין אתה משמיט כספים בשביעית אפילו בארץ, ומדברי סופרים שתהיה שמיטת כספים נוהגת בזמן הזה וכו'. ודברים אלו הם אליבא דמאן דאמר הכי בפרק השולח. א"כ רבינו ז"ל סובר דשמטת קרקעות אינן נוהגות בזמן הזה דאורייתא, ולמה כתב בפ"ד דנוהגת בין בפני הבית בין שלא בפני הבית, וי"ל דבפני הבית ושלא בפני הבית נוהגת אם יש שם יובל דיובל אינו תלוי בבית, א"כ אף רבינו ז"ל יודה דשמטת קרקעות בזמן הזה דרבנן. כך נראה לי לעניות דעתי.
ואם תאמר היכי פסקינן כוותיה דאביי במקום רבא דאפליגו תרווייהו התם בפרק השולח למיתב טעמא היאך תיקן הלל פרוזבול לעקור דין תורה, ואמר אביי דשמיטה בזמן הזה דרבנן ואליבא דר"ש דאמר בשתי שמטות הכתוב מדבר אחת שמטת קרקע ואחת שמטת כספים בזמן שאתה משמיט קרקע אתה משמיט כספים וכו', ורבא אמר הפקר ב"ד הפקר, א"כ רבא סבירא ליה דשמטה בזמן הזה דאורייתא ואביי סבירא ליה דרבנן, וקיימא לן דאביי ורבא הלכתא כרבא כדאיתא בפרק ואלו מציאות. ויש לומר דתלמודא סתם לן בפ"ק דקדושין כוותיה כדאמרינן התם כל מצוה שנצטוו ישראל קודם כניסתן לארץ נוהגת בין בארץ בין בחוצה לארץ לאחר כניסתן לארץ אינה נוהגת אלא בארץ חוץ מהשמטת כספים ושלוח עבדים שאע"פ שנצטוו לאחר כניסתן לארץ נוהגות בין בארץ בין בחוצה לארץ. ומקשו עלה השמטת כספים חובת הגוף היא, ומתרצינן לא צריכא לכדרבי דתניא רבי אומר וזה דבר השמטה שמוט בשתי שמטות הכתוב מדבר אחד שמטת קרקע ואחד שמטת כספים בזמן שאתה משמיט קרקע אתה משמיט כספים ובזמן שאין אתה משמיט קרקע אין אתה משמיט כספים, אלמא מדכתב ליה תלמודא אליבא דרבי משמע דהלכתא כרבי, ומינה דהלכתא כאביי דקאי כרבי. כך נראה לי לעניות דעתי.
@שו"ת הרשב"ש סימן רנט
זה הכתב ששלחתי אל החכם ר' נתן נגאר בקוסטנטינה.
נטריה רחמנא וחננא דזכי והוי לאורייתא דרופתקא, קומטרא דספרי תיקא ונרתיקא, יאי גברא ויאי כסותיה אורייתיה כשרה ומארעא דהקדש קא ינקא, כל תלתין יומין מהדר תלמודא כרב ששת [וכרב חייא בר אבא] ורב יהודה ומחדדן שמעתיה כההוא ינוקא, דהוה תני עבודה זרה בר שית שנין וצילן שמעתיה ומשרגיה מתחזי ברחוק מילא בליונא דגושפנקא, ובבוסתניה תמרי ורימני כבוסתנא דריש גלותא דעבדו ליה אבורנקא, שאיף עאיל שאיף נפיק וגריס באורייתא בתדירא עד דשבקא ליה כגדיא מסנקא, לא בדיק ומעיין במזייה בטשטקא, ונפשיה כבני מחוזא לא מפנקא, ולא אזיל בתר טצדקא, בשוקא דרבנן וארעא דרבנן וגבי רבנן ושאיף כריסיה עאיל שאיף כריסיה נפיק ומעלו ליה אבקא, למשקל ולמיטרא ואליבא דהלכתא שמעתתא לאסוקא, ושיירן עליה בנתיה דקיסר לא כחל ולא פקס ויעלת חן בסיומא דפרקא, נפשין באורייתא מיבק אביקא, ובקבא דקירא מדבקא, ובפרורא דאושכפי דמוסתקא, ובגו לבאי עבידנא ליה כורסיא ומשגא תכתקא, וגזרנא עמיה קיים ודא תהי למיקם דלהוי כדייתיקא, ומורבא וא"ו דשלום כמורדיא דלברות וממתחנא לה כי זקיפא דלא תהא קטיעה כוא"ו דכתיבא אאפותא וכוא"ו דואחי לא תהא רחיקא, ומשגרנא למר אגרתא ואנדיסקא, דמר משדר לי חורפא ואנא משדרנא ליה מתקא, והשתא אמר מר אי חקלאה מלכא ליהוי דיקולא מצואריה לא נחית הימנותא דלא מקבלנא לה בפרוונקא, ובעינן ממר דליפרוש עלה סודרא ופרוונקא, ולא לודיק בה טובא וליכול מבי ברוך דילא ואונקא, אטמא ורופקא, מהיכא דבשיל שפיר בשויסקא, ולא טבדיקא סבהקא, בנהמא סמידא ולא בנהמא הנדקא, (ותרמיה בפומיה דמר בבשרא שמינא וחמרא עתיקא, לא בבשרא בחשא ולא כחמרא מרקא), וכאומצא דחמותא חנקא, ולתל לה מדכפי וללבשא [קוזמרין] אמגוזא ופלגו אמגוזא פנסתקא, ופלגו פוסתקא, ולעביד לה דורדני דמשחא כבישא [וסטכת ולישקייה] אנמגא ואנפקא, ולא ליכסי שערי [וארוזא] וסלקא, ומייא ומלחא כותיקא, טרגיז וחלקא, וידענא דמר טובייאנא דחכימי דר' נתן דיינא ונחית בדינא לעומקא, ובאנפי דמר לא בעינא לאורוכי בשבחא ומלה בסלע בתרין משתוקא, ומאי דמזרז לן מר לקרובי לאחוה מודענא למר דלא מזלזלנא ביה וחשיבו עלן ככורמא רישקא, וככמה ככרין דנרד ותרקבי דדינרי [וקבא] דמוריקא, וחביבותיה [דמר] גבן כסכינא חריפא לא מיפסקא, וחתמנא עלה בבריותא שכתבנא לא ביוקא, ושבחא דחביבותייכו אתי ממילא ושרטון לא מסקא, ולא עאיל בה בדקא, וגברא טרודא ואכיל קורצא ממסמסנא בשביה בפרתא וקרענא משכיה ועבידנא ביה זרנוקא, ודמי בעינין כשומשנא גמלא ובתקא ובקא, ודמי לן כמפוחא מלי זיקא, ורייקנא עליה כדרייקי אתרנגולתא דר' אבא רוקא דמתחזי לדייני עד דמכסי ליה רוקא, ופסילנא ליה כדכרא אנגרא וניאקא, דמאי דהוה הוה והא אתיתון עלה חטאתא בת דינקא, ואגביתון אפדנייכו מנייכו משלמיתו דילא נזקא, ויהביתו למארי ארעא טסקא, ומסיתו לה באכסגרון ואניגרון מיא דסלקא, ומיא דכוליה שלקא, ורחמתיך עזיזא, מקמטנא לה עד דלא ערקא, ומהדקנא לה ורחמתיך עזיזא, הדוקא, ונגר בר נגר ליכא דליפרקא, ומהדרנא עלה שורה ורתקא, ומעסקנא בה ומהפכנא בזכותה כדמהפכי אינשי בעסקא, וחתמנא עלה אמת כחותמא דקודשא בריך הוא דנפיל מרקיעא בההוא פתקא, ורחמין בסימא אע"ג דאורחין רחיקא, וכדחזינא לתבא דמר עבידנא יומא טבא לרבנן כדעבדי ביומא דאיתפח קטינא חריך שקא, וגריסנא לה בספרא דוקא. ומאי דמודע לן מר דמעיין וגריס במתניתא דאבא מארי הרב נטריה רחמנא וחננא בהלכתא דבדיקא, ומשתבח מר בגוה אמרנא עלך מילאתא אלבשוה יקירא בשיראי שירין ועזקא. ומאי דמודע לן מר נמי דחביבותיה דחביבי הרב ר' שלמה דיסמאשטרי כ"כ אכתי איתה גבך לא פסיק חוכא מפומיה כוליה יומא כמאן דיהבו ליה כל חלילי עלמא דרונא דידיה בגו לבאי מקדמא ומדלקא, אכלא ומדקא, ומצטערנא עליה דמר דשמענא דכד ר' אלעזר בן פדת שעתיה דחיקא, והא ידע מר דאגר מצות בהאי עלמא ליכא, ואגרא דאורייתא כאגרא דכלא דוחקא. יהא רעוא דבההוא עלמא תיכול בפתורא דארבע כרעי כר' חנינא בן דוסא וככל צדיקא וצדיקא, וליהוי בסעדך קדישא דישראל אלהא דעבד שמיא וארקא, כמצביה דמר וצבי זעירא דתלמידה ודרדקא, מריחא דפרסמא דמר ומוסקא, ומסגלי ויאסמינא ונרגס דגנוניתך נשב עליה זיקא. שלמה בן הרב ר' שמעון בן החכם ר' צמח זלה"ה.
ורושמא דעל כתבא, חכימא דיהודאי צורבא מרבנן עתיקא, מאן דמקשו ליה קושיא מפרקא בארבע ועשרין פירוקא, מאי דעבדי אינשי כלילא דורבא עביד איהו פנתא אקורקא. הוא החכם המופלא הדיין המעולה ה"ר נתן נגאר נר"ו.
@שו"ת הרשב"ש סימן רס
וזאת תשובת החכם ה"ר נתן נגאר נר"ו הנזכר.
אם שלמה בחכמתו, מי עלה מי אסף מי צרר מי הקים שמו ושם בנו לא ידע, עתה ידענוהו, אב ובנו שראו עינינו מזמתם, מתהום ארעא ועד רום רקיעא, סלקי לשמיא ונחתי לימא עד עומקא. יפה כח הבן בכוליה תלמודא, דלא שביק בכלהו קאקי חוארי לא אוכם ולא סומקא. הראנו תפארת גדולתו, ואת ידו החזקה. לך אמר לבי לבא אחריך, לבקש בכל הגלוסקאות שמא ימצא גלוסקא. בשבחיך יערוף לקחי כמטרא דאתיא בתר זיקא. ואם באתי להאריך אגור מדברי אגו"ר, שמא ינצחונו, וברחתי מהאריך, ומסתיא עירוקא. אכן שמתי מליצתך על לוח לבי ועל ספר חוקה. כי יש בם טעם במרא"ה ממותקא. בני בני דאגה היתה בלבי שחה, כי אמרתי מי ישב על כסא אדוני הרב אביך נר"ו, ומאן מוביל מאניה לבי מסותא ואפילו למסאני ערקא. ועתה ידעתי כי שלמה בנו נר"ו ימלוך אחריו והוא ישב על כסאו, בחיי אריכי דמר, פה תהא קאי מן שמיא, ודא תהא אפותיקא. בחמדות נעימות שיר ידידות משכנותיך, ומתק שירת דודי, זמותי נתקו, ויחנו בנתק"א. רחש לבי ושפתותי מרחשן, בחן שפתיך ישק מנשיקות פיהו, ויצאה נשמתי בנשיקה. שיר השירים קדש קדשים אשר לשלמה, בער בלבי אש בוערת מאש דת למו, גחלים בערו ממנו, ולאורו אלך חשך ונגדו אבוקא. למרחוק אשא כנפי רעיוני, אעופה ואשכונה עם דודי בפרדס שלחנו, אשבעה דבש וחלב מתחת לשונו, אשבעה ממצתו של שלמה מצה עשירה, וכלן על ידי מוי של תורה, פת נקיה יפה כחמה מנרתיקה. היא שעמדה לאבותינו ולנו זקוקה. עת אזכרה עתים וחוקות בביתו לבלי חק איש באחיהו ידובקו ויתפרדו בני הדבוקה, ונוסף גם הוא כי אזל הכסף והשעה דחוקה. שעשעתני בנחמתך וכל רז לא אניס לך, בלי די ברכות לראשך יתקבצו, ואויביך כטיט חוצות ידיקם, הדק יפה הדק דקה מן הדקה. כרצונך וכרצון האדון אביך נר"ו, וכרצון מתאפק מתרפק בתורתכם, בעומק ההלכה לן, משאול עמוקה. ובאהבתכם נקשר נתן נגאר.
להוסיף אומץ אל האדון אביך הרב נר"ו באתי להודיע (על) [אל] כבודו בשתי שאלות באו אלי מארץ רחוקה במה שהשבתי עליהן, אם כוונתי אל האמת מוטב ואם לאו יבואו נא דבריו.
@שו"ת הרשב"ש סימן רסא
שאלה. ראובן שהלך בשיירה במדבר ויצאו לסטים עליהם ומפחד הלסטים נתפזרו אנשי השיירה לכאן ולכאן ואיש לדרכו פנו, ראובן ג"כ מידם ברוח יברח להנצל. ולאחר שעה כשנתקבצו אנשי השיירה ומצאו הבאים עליהם אנשי שלומם, בקשו ראובן שהיה עמהם אנה פנה ולא מצאוהו ובדדמי הן אומרים שמת, כי אחר שלא היה עמהם ותעה במדבר בישימון דרך בארץ ציה וצלמות חשבו שמת. וזה לו כמה שנים אבד זכרו ונשתקע שמו, אבל לא מצאנו שום עדות בעולם לא עד מפי עד ולא גוי מסיח לפי תומו שיעיד לפי תומו על מיתתו, כי אם שטר אחד שבא לפנינו שהעידו בו על אותו ראובן בחיוב פרעון כך וכך, ומזכירין אותו אגב גררא בלשון שיורה על מותו, וזה לשונו בלשון ערבי, עטא יצחק להארון השש ען סלימאן שריקי ראובן אלתי תופ"א פי אל צחרא בלעטש תהי מיתתו כפרה על [כל] עונותיו, ע"כ, והרי לך דעתי.
תשובה. יש לעיין בזה הנדון אם המדבר הוא נדון כמים שאין להם סוף, ואם עד אחד מסיח לפי תומו יספיק, ואם בעינן מת וקברתיו, ואם בשטר ההוא שמורה על המיתה יספיק לעדותו בענין שתנשא אשתו לכתחלה אם לאו, ואם נשאת אם תצא.
תחלה אני אומר שהמדבר הוא נדון אצלם כמים שאין להם סוף, ושיירה שנאבדה או נטרפה שם אני אומר דהוה ליה כספינה המטורפת בים או שנאבדה בים, וכבר שנינו בגיטין בפרק כל הגט דספינה המטורפת בים וכו' שהם בחזקת קיימים, וספינה שאבדה בים שנותנים עליהם חומרי חיים וחומרי מתים ואין משיאין את אשתו. ואחר שנתברר לנו שהמדבר נדון כים, יתברר לנו שהנאבד במדבר לא יספיק עדות עד אחד או גוי מסיח לפי תומו אם לא אמר מת וקברתיו, שהטעם והדמיון אחד, אבל היכא דאיכא למיחש בדדמי בעד אומר מת וקברתיו, כמו עד אחד במלחמה לדעת רוב הפוסקים, וכדאיתא בפרק האשה שלום, ולדעת הריא"ף ז"ל אפילו סהדי לא סמכינן עלייהו וכל היכא דאיכא למיחש בדדמי דחיישינן דילמא באומדן דעת קא מסהיד.
ועוד אני אומר שהמדבר גרוע ממים שאין להם סוף, שמי שטבע במים שאין להם סוף אשתו אם נשאת לא תצא, וכן לדעתי כל אותן ששנינו בפרק האשה בתרא דאין מעידין עליהן כגון ראוהו מגוייד או צלוב והחיה אוכלת בו, ומי שראוהו נופל לגוב אריות, בכל אלו אם נשאת לא תצא, מפני שאותה שעה נפלו למקום סכנה ואי אשתהי שם אי אפשר שלא ימות, אלא שאנו חוששין אחר שיכול לברוח באותה שעה שמא הלך לו ולא ראינו אותו ועדיין חי הוא, ומ"מ לכתחלה לא תנשא ואם נשאת לא תצא. אבל זה שתעה במדבר מי יאמר שמת, אדרבה יש לנו לומר לעולם שהוא בחזקת חי ואם נשאת תצא, אלא אם העיד לנו עד אחד באומר מת וקברתיו כמו שאמרנו. ואפילו גוי מסיח לפי תומו שמת זה האיש, בזה הנדון אני אומר שאינו נאמן, דאין גוי מסיח לפי תומו נאמן אלא דוקא במקום שעד אחד ישראל או אשה נאמנין, אבל במלחמה וכיוצא בדברים שאמרנו שאין עד אחד נאמן אינו נאמן גוי אפילו מסיח לפי תומו, דאיננו גדול מעד אחד ישראל. יצא לנו מכל זה בזה, ראובן שתעה במדבר ולא נודע מקומו, שאם אין שם עד שיעיד ויאמר מת וקברתיו, דלא תנשא אשתו, ואם נשאת תצא.
נשאר לנו עתה לדעת זה השטר של הלואה שהזכירו ראובן כאלו מת, אם יספיק אם לאו, ואם נשאת אם תצא. ודעתי בזה דלא סמכינן עלייהו, וכבר ביארנו דמדבר הוי ליה כמלחמה וכמים דבעינן וקברתיו, אם כן לדעת הריא"ף ז"ל אפילו בשני עדים לא תנשא אלא אם אמרו וקברנוהו, ולא כן דעת שאר הפוסקים, וכבר נחלקו עליו כלם. וכן ג"כ יש לחוש בזה השטר אם נאמר מפיהם ולא מפי כתבם ואין עדותן עדות, וכבר הביא הריא"ף ז"ל בסוף האשה בתרא המחלוקת שיש בירושלמי על זה ואיכא מאן דאסר ואיכא מאן דשרי ולא הכריע ביניהם. ונראה דהלכה כמאן דשרי, משום דיהיב טעמא דעכשיו משיאין אשה בעדות עד מפי עד ודכותה על פי כתבם על פי תורגמן, וכן דעת הרמב"ם ז"ל. ואלו היה בזה הנדון שלפנינו שהשטר נעשה עיקר לעדות ראובן שמת וכתוב בו כך איש פלוני מת או נהרג והעידו בו העדים, יתכן שנתיר בה להנשא ואפילו לכתחלה, ואע"ג דאיכא למיחש לדדמי, דבתרי סהדי לא אמרינן בדדמי, וכדעת כל הפוסקים ז"ל, ולא היינו חוששין לסברת הריא"ף ז"ל, וכן ג"כ לא היינו חוששין למפיהם ולא מפי כתבם כיון דאיכא דשרו ומסתברא כוותייהו. אבל עכשיו שאין עיקר השטר בא אלא על ההלואה, ואגב גררא הזכירוהו שמורה על המיתה, אני אומר שאין שם עדות על מות ראובן, ועדות שבשטר אינה אלא על מנה שבשטר. וראיה לדבר מההיא דגרסינן בפ"ב דכתובות איבעיא להו מהו להעלות משטרות ליוחסין, ואוקמוה כגון דכתיב ביה אני פלוני כהן לויתי מנה מפלוני וחתימת ידי סהדי עמיה מאי אמנה שבשטר קא מסהדי או דילמא אכולה מילתא קא מסהדי, ונשארה ההלכה דאין מעלין וכן פסק הרמב"ם ז"ל בהלכות אסורי ביאה בפ"ב. הרי לך מבואר א"כ שאין הולכין אחר השטר בעדותו אלא אחר עיקרו שהיא ההלואה, א"כ ברור הוא בזאת האשה שהיא אשת ראובן שבזה הנדון שאין שם עדות לא תנשא ואם נשאת תצא.
@שו"ת הרשב"ש סימן רסב
עוד שאלת. ראובן שהניח גט זמן לאשתו ביד ממונה לשנה כמה יש לו להמתין, וכן אם נתן לו לשתי שנים כמה הוא הזמן להמתין, וכן אם היא שנה מעוברת אם החדש של עבור בכלל או לאו. וזאת תשובתי.
תשובה. עיקר שאלתך זאת היא בגיטין בסוף פרק מי שאחזו ובספר הרמב"ם ז"ל פ"ט מהלכות גיטין. וההלכה כך היא, ת"ר לאחר שבוע שנה לאחר שנה חדש לאחר חדש שבת חד בשבת ותרי בשבת ותרתי בשבת בתר שבא, זהו לשון ההלכה. ורבו הפירושים בפירוש ההלכה זאת. יש מי שפירש אותה בשנתן לידה ואמר לה אם לא באתי לאחר שבוע, ר"ל שמטה, יש לו להמתין שנה לאחר שמטה, ואם אמר אם לא באתי לאחר חדש יש לו להמתין שבת, וכן כלם על דרך זה. ויש מי שפירש כשאמר לה הרי זה גיטך לאחר שבוע, כלומר שלא תלה הגט בביאתו אלא בזמן. והרמב"ם ז"ל פירשה בשאמר כתבו ותנו גט לאשתי לאחר שבוע וכן כלם. ולפי לשון שאלתך נראה שהגט שאתה שואל עליו כבר הוא כתוב ונתנו ביד ממונה. ויצא לנו מכלל אלו הפירושים שאם הגט הוא ביד שליח לאחר שנה אינה מתגרשת בו עד עבור חדש משנה שניה.
ומה שנסתפקת אם אמר לאחר שתי שנים זה לא בא בבירור, אבל אני אומר שמכח ההלכה יובן דבין שאמר לאחר שנה או שתי שנים או שלשה אין צריך להמתין כי אם חדש מאחר עבור שתים או ג' שנים, שאם לא כן בא ונאמר אם אמר שנים חדשים או ג' או ד' שיהא צריך לכל חדש שבת. ויובן ג"כ מכח ההלכה, שאם אמר לאחר שנה, אפילו תהיה שנה מעוברת, אין חדש העיבור מן המנין, וצריך חדש אחר משנה שניה. ונחזיק סברא זו מנדרים שהנודר ואומר שאיני אוכל כך וכך שנה אסור שנה תמימה מיום ליום, ואם שנה שעומד בה מעוברת היא אסור י"ג חדשים מיום ליום, וזה פשוט בנדרים פרק קונם וביארו הרמב"ם ז"ל בנדרים פ"י, ושלום.
ודין רושמא דעל כתבא. אור מזהיר כזוהר הרקיע, בהלו נרו על ראשי הגיע, קול שופר בחכו ממתקים הולך וחזק תוקע ומריע, החכם השלם ה"ר שלמה נר"ו בן הרב האדון הה"ר שמעון נר"ו.
@שו"ת הרשב"ש סימן רסג
וזאת תשובתי אליו.
על שלשה דברים העולם קיים, על האמת ועל השלום ועל הדין, והם לעולם כדיומדין, וכבנינו של עולם כפיסין וגזית גוילין כשורי ואובדין, מקיפין לעולם מארבע רוחותיו כברכה שיש לה גדודין, ושבחן זב מאליו כשמן של בדדין, ועליהם נאמר והחוט המשולש לא במהרה ינתק דאגד בידי שמים ובגימוניות של זהב אגודין, וכלהו איתנהו במר ובפיו מחודדין, על פרצוף פניו מעידין, נראין כמין שני דדין, מרבה בחבלותם חבלי עצים וחבלי זמורות חבלי זרדין, בינם לבין העולם אינו פורש סדין, אשרי יולדתו שזריד אמו עלה לגג ואם כל הנשים זרדו זרדין, ואם כל יולדות אבני מתא שדייא כירודין, לא כל הנשים שוות שיש מהן חכמניות דרשניות צדקניות גופי הלכות בעליהן מגידין, וכבת שבע אם שלמה בניהן כופתות ושפות בין העומדין, ומשדלות אותם בדברים ולבית המדרש מדדין, ונפקי מהתם צורבא מרבנן מקהיל קהלות ברבים ודורש ומסביר להם פנים בהלכה ושמועותיו בידו שני ראשיהן חדין, לא כדורות ועגלגולות ושני ראשיהן כדין, בגדרות ובהרין מרבדין, ובגיא בשלשלאות של ברזל לא בחבל המדה מודדין, חמה נוקדין, מפרקסין לאדם כבהמה ומקרצפין ומקרדין, בני מעים חומדין, ואצבעות היד סולדין, חטים נעשו יפות בעבים מורידין. תורתך אמת כתובה באש שחורה על גבי אש לבנה בגוילין לשמן מעובדין, וכיום נתינתן מסיני וכדמטוטי חתן וכלה אנו בהן שמחין, וביום טוב מטפחין מרקדין, חוששין לקמחן ושונין ומרקדין, ומתניתך מלכתא בגרמות ושפחות ושפודין, ושמועות יברחו מפני שמועותיך כבורח מחמת מרדין, וזווידנא להו זוודין, אוהב שלום ורודף שלום וסוכת שלום פורש ומעטר בקרמין ובסדינין המצויידין, בצורות שעל הכלים המכובדין, כמטות נאות לתלמידי חכמים מוצעות בכלי מילת כרובד שבעזרה רבודין, מכויידין ומפוייחין ומסויידין, במוגמר מגומרין, ובאפרסמון של בית רבן גמליאל ושבולת נרדין, לא בגמדא גמדא דנרש ולבדין, צפי צמר ואורדין, דן את הדין, והדן דין אמת לאמתו ולא יגע בהן אפילו הן אובדין, מדבר להן תחלה דברים המושכין לבו של אדם באגדה ולבסוף מפרש להם עונשים בדברים קשים כגידין, עד שיעשה בשרם חדודין חדודין, אם שומעין מוטב ואם לאו מניח להם מוטב שיהיו שוגגין ואל יהו מזידין, מורה להן טעמי תורה שלא יהו טועין באותיותיה לעשות ווי"ן יודי"ן, ממשיך להם מים ממקום אחר דרך גנות וקרמדין, ממעיין המתגבר לא מים המרידין, עושה להם סעודה מבשרו של לויתן כסעודת שלמה בשעתו פת נקיה חלוט ואשישה לא פת עשויה כלמודין, מאכלם פטומות וביצים מצומקות בעוזרדין, ותבשיל של לבידין, חביב עלאי כגופאי ואהבתו תלויה באשלי רברבי ובשוריינא דליבא מעורה בגידין, ובפחות משלשה טפחים לכודין, משנתך שלמה ורד כנגד פניה ועל ראשה עטרה של הדס טב ושל ורדין, בכל בד ובד עלין לחין בראש כל הבדין, עוקרת הרים וטוחנת בערודין, וכר' חנינא בן דוסא הורגת ערוודין, משחקת עם לויתן ועם שור האצטדין, מי שחשש בראשו יעסוק בתורתך כי רפאות היא כתבשיל של תרדין, ומעלה ארוכה לשחין והמכוה והמיררין והמרדדין, ולמי שבראשו נתקין בשערות הפקודין, ומעלה חן על לומדיה ומושכת על פניהם חוט של חסדין, ואין הדור יתום שאתה בתוכו יודע לטהר השרץ מן התורה מבחין בין דם לדם דם טמא לדם חמודין, ודבריך מופנין משני צדדין, ועליהן אין משיבין ומלמדין, ומשמחת לבי במילים דמר מחשבותי שינה מעיני מנדדין. וראיתי לישא וליתן עם כבודך מה שבא בכתבך האדון נר"ו לא להשיב על כבודך והאל יודע אם לעקלות שלא באו דברי להיות דברין טורדין, חס ושלום לא תהיה כזאת בישראל, שאין אנו באהבתך משקרין ומבדין, אבל מביברך הגדול דגים צודין, ושבויי אהבתך מכדי דמיהן פודין, יהיה לרצון שתזכה ונזכה עם כל ישראל חברים לאווזין דרבה בר בר חנא שישראל ליתן עליהם את הדין עתידין, דלך ולחברך ולחברורך עם יין המשומר בענביו מששת ימי בראשית מופקדין, ותשב ראש במחול שעתיד הקב"ה לעשות לצדיקים לעתיד לבא בקרנות של זהב ואסדין, כנפשך החשובה ונפש הצעיר קטן התלמידים מתחילין פרק אין עומדין, שלמה בן הרב ר' שמעון בן החכם ר' צמח זלה"ה.
@שו"ת הרשב"ש סימן רסד
מה שכתב כבודך, דמי שטעה במדבר בישימון דרך דהוי חמור ממי שנפל לים, דאלו מי שנפל לים אם נשאת אשתו לא תצא משום דנפל למקום הסכנה ורחוק שינצל משם, אבל זה שטעה במדבר עדיין לא נפל למקום סכנה, והוי בחזקת חי ואם נשאת תצא. יפה כיון כבודך וקראתי עליך שפתים ישק משיב דברים נכוחים. אבל מה שכתב כבודך בלשון הזה: ואפילו גוי מסיח לפי תומו שמת זה האיש, בזה הנדון אני אומר שאינו נאמן, דאין גוי מסיח לפי תומו נאמן אלא דוקא במקום שעד אחד ישראל או אשה נאמנין, אבל במלחמה וכיוצא בדברים שאמרנו שאין עד אחד נאמן אינו נאמן גוי מסיח לפי תומו, דאינו גדול מעד אחד ישראל. עד כאן לשונך.
וקשה לי טובא שלא ביאר כבודך גוי זה מסיח לפי תומו אי באמר מת וקברתיו או לא. דאם לא אמר וקברתיו אפילו ישראל נמי לא מהימן, דכיון דהכא אפשר ואמר בדדמי לא מהימנינן ליה אלא אי אמר וקברתיו. ולא דמי לעובדא דאמר אבא יודא ועובדא דקולר של בני אדם ועובדא דשיש בני אדם דאיכא למימר דבדרך לא צריך וקברתיו כל שיעיד עליו ישראל שמת משום דליכא למתלי התם לדדמי, ואפילו בגוי אמרי רבוותא ז"ל לא צריך בהני עובדי. ואע"ג דבכלהו הני עובדי כתיב וקברתיו, לא שיהא צריך זה לעקר דינא אלא מעשה שהיה כך היה. וכבר תמהו על הרמב"ם ז"ל דמצריך בהו וקברתיו. אבל בנדון הזה דאיכא למתלי דאמרי בדדמי אפילו ישראל לא מהימן אי לא אמר וקברתיו, וכל שכן גוי.
ואי בשאמר הגוי מסיח לפי תומו וקברתיו אמאי לא מהימן, כיון דישראל מהימן כי אמר וקברתיו, גוי נמי מסיח לפי תומו אי אמר וקברתיו מהימן, שלא מצינו בין גוי לישראל בעדות אשה, אלא דבישראל אפילו בלא מסיח לפי תומו מהימן, והגוי לא מהימן אלא במסיח לפי תומו. וטעמא דמילתא דאי אמר לה גוי בתורת עדות דילמא מכוון לקלקולא, ובגוים כתיב אשר פיהם דבר שוא, אבל מסיח לפי תומו לא משקר. וכי היכי דבשאר עדות דלא בעו וקברתיו מהימנינן ליה ולא מחזקינן ליה כשקרא כי אמר לה מסיח לפי תומו, הכי נמי כשאמר וקברתיו מחזקינן ליה דלא משקר. ואי מחזקינן ליה דמשקר בקברתיו, הכי נמי הוה לן לאחזוקיה דמשקר בשאר עדיות בשאמר מסיח לפי תומו שמת. אלא שיש לבעל הדין לחלוק ולומר, דוקא לשאר רבוותא ז"ל דאמרי דבשאר עדיות דישראל לא צריך וקברתיו גוי נמי מסיח לפי תומו לא צריך וקברתיו, שפיר דהוה אתיא חד דרגא מישראל. אלא לדברי הרמב"ם ז"ל דאמר דאף בשאר עדיות צריך גוי לשון וקברתיו כדמשמע מדבריו במה שכתב יצא ישראל וגוי מעמנו למקום אחד וכו' והוא שיאמר וקברתיו, וכן הבין מדבריו הרשב"א ז"ל ובעל הטורים בספר האבן העזר בסי' י"ז, דלפום סברא זו מחתתינן ליה מישראל תרי דרגי דצריך שיהא מסיח לפי תומו וצריך לומר וקברתיו כעדות דבעינן ביה בישראל וקברתיו, היכי נהימניה לגוי במסיח לפי תומו כשיאמר וקברתיו הא לא מחתתא מישראל אלא חד דרגא.
ויש לומר שאף לדברי הרמב"ם ז"ל, בעדות דבעינן בישראל וקברתיו כי קאמר גוי וקברתיו מסיח לפי תומו מהימן, דנהי דבעדות דלא בעינן בישראל וקברתיו שהצריך רבינו ז"ל בגוי וקברתיו, היינו משום דחיישינן דילמא משקר, ולא מהימנין ליה אלא כי מסהיד בכלהו אנפי דליכא ספיקא, אבל כשיש עדיין לספק בעדותן לא מהימנינן ליה, ואמטו להכי אף בעדות דלא בעינן בישראל וקברתיו מצריך רבינו ז"ל וקברתיו בגוי מסיח לפי תומו. אבל בעדות דישראל שצריך נמי וקברתיו מה נוסיף בגוי שיאמר יותר, הא כיון דאמר וקברתיו ליכא מידי אחרינא דנחתתי ביה, והיכא דאפשר דנחתתי ביה מחתתינן, והיכא דלא אפשר לא אפשר. ועוד שאלו כך לא מצינו במלחמה ולא במים שאין להם סוף שיהא גוי נאמן, ואנן חזינן דמהימנין להו. וראיה לדבר מההוא דהוה קא אזיל ואמר מאן איכא בי חסא אמר רב נחמן האלהים אכלוה [כוארי] לחסא מדבוריה דרב נחמן אזלא דביתהו דחסא אנסיבא ולא אמר לה ולא מידי. והאי האי עובדא דגוי הוה דהוה אמר הכי, דהכי משמע מדמייתו לה איפסיקא דגוי אם מתכווין להעיד אין עדותו עדות, ואפילו הכי כי אנסיבא דביתהו דחסא לא קאמר לה רב נחמן ולא מידי, ואמאי והא אפילו אמר גוי מסיח לפי תומו במים שאין להם סוף וקברתיו לא הוי עדותו עדות, הכי נמי כשאמר טבע ולא אמר קברתיו אם נשאת תצא, אלמא כיון דנשאת ולא קאמר לה רב נחמן ולא מידי שמע מינה דגוי כישראל הוי להאי עדות, ולא מטפינן ישראל מניה אלא דבגוי בעינן מסיח לפי תומו ובישראל לא בעינן. וכן כתב א"ז הרמב"ן ז"ל דאפילו בשאר עדיות דבעינן וקברתיו גוי נמי מהימן במסיח לפי תומו אי אמר וקברתיו, וכן דעת הרשב"א ז"ל תלמידו וכן דעת הראב"ד ז"ל. וכל זה הוא לפי שסובר כבודך דבמלחמה בעינן וקברתיו כמו שכתב הרא"ש ז"ל, אבל הרמב"ן והרשב"א ז"ל סוברים שאפילו במלחמה לא בעינן וקברתיו אלא כשאמרה אשתו מת, אבל בעדים אפילו בעד אחד לא בעינן וקברתיו. וכן הוכיחו מהירושלמי דאמרינן התם עד אחד מהו שיהא נאמן בשעת מלחמה נשמעינה מן הדא חד בר נש אתא ביומיה דרבי אמרי ליה ההוא פלן אמר לון מית יהודה פלן אמר לון מית ההוא פלן אמר לון מית אמרון ליה וכלהון מייתין אמר לון ואלו היו בחיין הוו אתו א"ר ירמיה בר' חנינא מעשה בא לפני רבי ואמר מאן דנשאת נשאת מאן דלא נשאת לא תנשא, אמר ר' אבו בר נגרי בשעת מלחמה היתה הדא היא דאמרה עד אחד נאמן בשעת מלחמה. ע"כ בירושלמי.
ומכאן ראיה שעד אחד נאמן במלחמה אפילו אמר מת סתם והוא הדין לגוי מסיח לפי תומו. א"כ זה שאמר כבודך דגוי אינו נאמן בנדון הזה לא הבנתי דבריך. דאף לדבריך דבעינן וקברתיו, אי כשאמר וקברתיו אפילו גוי מהימן אף לדברי הרמב"ם ז"ל כמו שהוכחתי לעניות דעתי. וכל זה הוא לענין משא ומתן של הלכה, אבל בנדון שנשאל כבודך שאינו דומה לים ולמלחמה, הדין דין אמת.
עוד כתב כבודך זה לשונך: נשאר לנו עתה לדעת השטר של הלואה שהזכירו ראובן כאלו מת אם יספיק אם לאו, ואם נשאת אם תצא, ודעתי בזה הוא, הרי אמרנו לדעת הריא"ף ז"ל דכל היכא דאיכא למיחש לדדמי אפילו תרי סהדי לא סמכינן עלייהו, וכבר ביררנו דמדבר הוי ליה כמלחמה וכמים דבעינן וקברתיו, א"כ לדעת הריא"ף ז"ל אפילו בשני עדים לא תנשא אלא אם אמרו וקברתיו, ולא כן דעת שאר הפוסקים וכבר נחלקו כלם, עכ"ל.
ואני תמה מכבודך מה ענין זה לכאן, דדברי הריא"ף ז"ל הם כשבאו שני עדים מן המערכה ואמרו פלוני מת במלחמה דלא מהימנינן להו עד דאמרי וקברתיו, וחלקו עליו מהירושלמי שכתבתי דכל תרי סהדי ליכא לספוקינהו למימר בדדמי, ואפילו בעד אחד במלחמה לא צריך וקברנוהו כמו שכתבתי דעת הרמב"ן והרשב"א ז"ל. ואולי ירצה כבודך לומר שכיון ששטר זה חתמו בו שני עדים הוה ליה כאלו שני עדים העידו שמת בצמא אלא שלא אמרו וקברנוהו. וא"כ כיון שנדחו דברי הריא"ף ז"ל תנשא לכתחלה בשטר זה, ולדברי הרמב"ן ז"ל והרשב"א ז"ל תלמידו תנשא אפילו לא כתבו אלא עד אחד.
עוד כתב כבודך זה לשונך: וכן ג"כ יש לחוש בזה השטר אם נאמר מפיהם ולא מפי כתבם ואין עדותן עדות. וכבר הביא הריא"ף ז"ל בסוף האשה בתרא המחלוקת שיש בירושלמי ע"ז איכא מאן דאסר ואיכא מאן דשרי משום דיהבי טעמא דעכשיו משיאין בעדות עד מפי עד ודכותה מפי כתבם על פי תורגמן וכן דעת הרמב"ם ז"ל עכ"ל.
מה שאמר כבודך שהריא"ף ז"ל לא הכריע, כך [הוא] שבהלכות יבמות לא הכריע, אבל בהלכות גיטין פרק מי שאחזו הכריע כדברי המיקל כמו שביאר הרמב"ן ז"ל בספר הזכות.
ונראה לי דהא דאמרינן בירושלמי מצאו כתוב בשטר וכו', כשכתבו אלם או חולה שנשתתק היא, דאלו בפקח דמדבר פשיטא. ומה שהביאני לומר כך, הוא מה שנתן טעם הפוסל משום מפיהם ולא מפי כתבם, וההיא דמפיהם אוקמוה רבוותא ז"ל בפרק ארבעה אחין באלם, אבל בפקח כיון דיכול להגיד עדותו בפיו כי כתב ליה נמי לא מפיהם ולא מפי כתבם קרינן לה, ודלא כרש"י ז"ל.
ומה שדחה כבודך שלא לסמוך על דברי השטר ההוא אע"פ שמזכירין אותו שם בלשון מיתה, משום דעיקר השטר לאו להכי הוא דאתיא ועדים על מנה שבשטר קא מסהדי ולאו על המיתה, והבאת ראיה מההיא דפ"ב דכתובות פלוני כהן לוה מנה וכו'.
וכבודך במקומו מונח דאין הנדון דומה לראיה, דביוחסין בעינן עדות ברורה ולא מכשרינן להו בעד מפי עד ובעינן תרי סהדי, ובאשה מכשירינן עד אחד ואפילו עד מפי עד ואפילו עבד ואפילו אשה ואפילו גוי מסיח לפי תומו, ולא יהא שטר זה שנזכר בו בשם מיתה גרוע ממסיח לפי תומו, ואלים כחיה דמסיח לפי תומו בעדות אשה דאפילו גוי מכשירינן ביה, ואי גוי מכשרינן במסיח לפי תומו כל שכן בישראל. ולא תהא כההיא דפונדקית. וההיא נמי דפלוני כהן וכו' דנתחלפו בה הפירושים, שהרמב"ם ז"ל פירש דעדים אמרי הכי, והרשב"א ז"ל פירש דהלוה הוא דכתב הכי בכתיבת ידו ועדים חתמו בו אח"כ, והכי מוכח פשטא דשמעתא. הא אלו עדים כתבי הכי מכשרינן ליה, דהשתא אפילו לדבריך אין ממנה ראיה לדעת הרשב"א ז"ל. ובתוספות נמי אמרינן דליתא ההיא דפלוני כהן וכו' אלא ליוחסין, כלומר לדוכן ולמזבח, אבל לתרומה נאמנין, דלא גרע ממסיח לפי תומו דמכשרינן לתרומה כההיא דזכורני כשהייתי מורכב על כתפו של אבא והטבילוני וכו' ואיתא נמי בחדושי הרמב"ן ז"ל וזה ברור.
ואני אומר דאפילו כתב גוי אותו שטר הוא נאמן כיון דחשבינן ליה כמסיח לפי תומו. ואע"פ שבנמצא כתוב בשטר כתבו קצת רבוותא ז"ל דצריך לידע אם הוא ישראל או לא, היינו טעמא דהתם נתכוון לעדות, אבל בשטר כזה שלא נתכוון לעדות אלא ספור בעלמא בלחוד, הוי כמסיח לפי תומו, כך נראה לי. ובר מן דין ומן דין לא גרע שטר זה מהזכירוהו בין המתים דאמרינן בתוספתא אפילו שמע קול מקוננות שמזכירות אותו בין המתים אין עדות גדולה מזו והביאוה המפרשים ז"ל לפסק הלכה. א"כ אחר שנדחית אותה ראיה, מותרת היא לינשא לכתחלה לכל הדעות זולתי להריא"ף ז"ל, וכבר נדחו דבריו.
אבל נראה טעם אחר לבטל עדות זו ולא סמכינן עלה בנדון זה. והיא, דאנן לא סמכינן בשמצא כתוב בשטר אלא היכא דלא אפשר למיקם אקושטא דמילתא, וכההיא ששנינו משיאין על פי בת קול ששמעו הקול ולא ידעו מי אמרו, דאז אי אפשר למיקם עלה דמילתא סמכינן אבת קול, אבל כי אפשר למיקם עלה דמילתא לא סמכינן עד דבדיקנא. ואפילו אחזקות דהוו דאורייתא לא סמכינן כל היכא דאפשר למיקם עלה דמילתא, כמו שכתב הריא"ף ז"ל בהלכות חולין. ואפילו בבדיקת חמץ דלא הויא אלא מדרבנן אליבא דמקצת רבוותא ז"ל, או דאורייתא אליבא דרבוותא אחריני, ולית בה אלא מצות עשה אחת דתשביתו, ואפילו הכי אמרי רבוותא גבי משכיר בית לחבירו דחזקתו בדוק דאי איתיה קמן מריה ביתא שיילינן ליה, וכל שכן בערוה חמורה. ואע"ג דאקילו בה משום עגונא, הא קא יהיבנא טעמא אי משום דמילתא דעבידא לאגלויי לא משקרי אינשי, אי משום חומר שהחמרת עליה וכו' ודייקא ומנסבא, כיון דאנן יכלינן למידק ולמיבדק ולמיקם אקושטא דמילתא לא סמכינן אדיוקא דידה, דלא סמכינן אהאי טעמא אלא כי לא אפשר לן למידק טובא, דהשתא הוא דסמכינן עלה. ולפיכך אם עד זה שכתב בשטר פלוני מת הוא בפנינו שיילינן ליה מהיכא ידע שמת זה פלוני ואיך מת. וכן יראה מדברי הרמב"ם ז"ל שכתב בסוף הלכות גירושין, כבר הודענו שעד שאמר שמעתי שמת פלוני אפילו מאשה ששמעה מעבד הרי זה כשר לעדות אשה ומשיאין על פיו, אבל אם אמר עד או אשה או עבד אני ראיתי שמת פלוני שואלין אותו איך ראה ובמה שמע שמת, אם העיד בדבר שהוא ברור נאמן ואם העיד בדבר שרובן למיתה אין משיאין את אשתו שאין מעידין על האדם אלא כשראוהו שמת ודאי בלא ספק. הרי ביאר רבינו ז"ל שכל היכא דאפשר למיקם עלה דמילתא קיימין. ומה שלא הצריך כך בעד מפי עד, משום דעד ראשון ליתיה קמן, והשני לא ידע אלא מה ששמע מן הראשון, אבל אי איתיה לעד ראשון קמן מייתינן ליה ושיילינן ליה, דלא סמכינן אעד מפי עד אלא היכא דראשון ליתיה קמן. וא"כ בנדון הזה, כיון שיכולין אנו לשאול פי העדים לא סמכינן אכתב ידם כי היכי דניקום אקושטא דמילתא.
ועוד דאפילו ליתנהו קמן, בנדון הזה לא סמכינן אכתב ידם, דלא סמכינן אנמצא כתוב בשטר אלא באדם שלא ידענו מה היה לו אם מת אם חי, ואח"כ נמצא כתוב בשטר שמת, אי נמי שמע מפי מקוננות שמזכירות אותו בין המתים, ודכתב שטרא ליתיה קמן דנשייליה, והמקוננות כי שיילינן אמרי שכך שמעו שמת, דהוו הני מקוננות עד מפי עד וכשר בעדות אשה, אבל בנדון הזה, אפילו נמצא כתוב בשטר שמת, ואפילו המקוננות מזכירות אותו בין המתים, לא סמכינן עלייהו כלל, לפי שזה האיש כיון שלא מצאוהו אנשי השיירה אמרה דביתהו שמת ויצא קול שמת בצמא, אבל ליכא מאן דמסהיד דחזא יתיה דמית, וכי היכי דשמעי מאומדנא, שמעי אינהו דמת וכתבי הכי. וכן נמי הני סהדי גלו אדעתייהו דבאומדנא הוא דאמרי הכי, [שהרי] כתבו פלוני שמת במדבר בצמא, וודאי דאינהו לא הוו בהדיה, והמקוננות נמי כי מזכירות אותו בין המתים מהאי אומדנא הוא. כל זה כתבתי להגדיל תורה ולהאדיר, אבל לענין הנדון הזה אין אנו צריכין לכל זה, שהרי כתב כבודך דהאי לא דמי לספינה שטבעה אלא לספינה המטורפת בים דהוא בחזקת חיים.
עוד נשאל כבודך, ראובן הניח גט זמן לאשתו ביד ממונה לשנה כמה יש לו להמתין, וכן אם נתן אותו לשתי שנים כמה הוא הזמן שימתין, ואם היא שנה מעוברת אם חדש העיבור בכלל אם לאו. עד כאן לשון השאלה.
והשיב כבודך זה לשונך: עיקר שאלתך זו היא בגיטין בסוף פרק מי שאחזו.
ואין השאלה חוץ מכבודך מבוארת בסוף פרק מי שאחזו. שהשאלה כפי מה שהבנתי אני ממנה היא שהנותן גט לאשתו לשנה אם צריך להמתין שס"ה יום כמנין ימות החמה, או מיום ליום בלבד, כענין מה שאמרו בפ"ק דר"ה שנה תמימה רבי אומר מונה שס"ה ימים כמין ימות החמה וחכמים אומרים מונה י"ב חדש מיום ליום. זה נראה לי שהיא עיקר השאלה. והיה לכבודך להשיב להם דמיום ליום בלחוד בעינן כחכמים, וכדמוכחא נמי ההיא דבההוא פרקא דתניא המודר הנאה מחבירו לשנה מונה י"ב חדש מיום ליום, (ואף רבי לא בעי שס"ה יום אלא בשנה תמימה אבל שנה סתם מודה לרבנן דלא בעינן אלא מיום ליום). ואע"ג דבפרק יוצא דופן אמרינן שנה האמורה בקדשים, כלומר לענין כבש בן שנתו, ושנה האמורה בבתי ערי חומה, שתי שנים שבשדה אחוזה, שש שנים שבעבד עברי ושבבן ושבבת דלא צריך למדרשינהו מקראי, משום דכולהו עיקרייהו הלכה למשה מסיני, מעת לעת דידהו נמי הלכה מסיני, אלמא אי לאו הלכתא וקרא, שנה שנאמר סתם משמע שס"ה יום כמנין ימות החמה. יש לומר דהכא גבי גט נמי אזלינן בתר לשון בני אדם כי היכי דאזלינן גבי עדים, ובנדרים סתם שנה מיום ליום כדמוכח בפ"ק דר"ה ובפרק קונם יין.
וראיה לדבר דבגיטין נמי אזלינן בתר לשון בני אדם כי היכי דאזלינן גבי עדים, מההיא דאמרינן בפרק מי שאחזו, הרי זה גיטיך ע"מ שתשמשי את אבא ע"מ שתניקי בני כמה תהי מניקתו שתי שנים ר' יהודה אומר שמנה עשר חדש, ופלוגתייהו היא לפי מה שהוא רגיל בלשון בני אדם אם שיעור ההנקה כ"ד חדש או י"ח חדש, דרבנן דהכא כר' מאיר דבפרק אע"פ דאמר דמניקה כ"ד חדש, ור' יהודה אזל לשיטתיה דהתם לא בעי להנקה אלא י"ח חדש, וממילא משמע דכפי מה שהיא צריכה להניק הוא דהתנה עליה, ואותו זמן הוא מורגל בלשון בני אדם. וכן ההיא נמי דמייתו בסוף מי שאחזו לאחר שבוע שנה וכו', כולה תליא בהלך אחר לשון בני אדם, אחר לשבוע הוי שנה, ולשנה הוי חדש וכן כלם. ובשטרות נמי אזלינן בתר לשון בני אדם כדמוכח בפרק קונם יין. שמע מינה כי כתב אינש גיטא לדביתהו לשנה תמימה, אינה צריכה להמתין אלא י"ב חדש מיום ליום, לא שס"ה יום.
ומיום ליום דאמרינן לא צריך מעת לעת, חדא דלא כתבינן שעות, ועוד דלא פסלינן שעות אלא בקדשים ובבתי ערי חומה כמו שכתבו רבותינו בעלי התוספות ז"ל, אבל בשאר כל מילי לא פסלינן שעות ולא קפדינן עלייהו, אפילו בהנך דתניא בהו בפרק יוצא דופן דשנה האמורה בהם מעת לעת, דלאו מעת לעת ממש אלא מיום ליום בר מקדשים ובתי ערי חומה כדכתיבנא. א"כ מה שדמה כבודך שאלתם לההיא דסוף מי שאחזו אהדדי, דשאלתם אינה באחר אלא לשנה, וההיא דסוף מי שאחזו היא כשאמר אחר, וההוא אחר דייקינן לה דהוי לשבוע שנה ולשנה חדש ולחדש שבת, א"כ אין הנדון דומה לראיה כלל.
ועוד הוקשה לי בדבריך, שכשהביא כבודך הברייתא שבסוף פרק מי שאחזו, ערב מימרא דאמוראי עם לישנא דגמרא, ולשון משנה לחוד ולשון תלמוד לחוד, ודברי הנהו אמוראי נפקי מכללא דכיילי במתניתא, לא שהם דברי הברייתא ממש, ומי שאינו בקי בהלכה יטעה בדבריך ויחשוב שכלם לשון הברייתא.
עוד כתב כבודך זה לשונך: ורבו הפירושים בפירוש ההלכה הזאת. יש מי שפירש אותה כשנתן בידה ואמר לה אם [לא] באתי לאחר שבוע ר"ל שמטה יש לו להמתין שנה לאחר שמטה, וכן כלם על דרך זו. ויש מי שפירש בשאמר לה הרי זה גיטיך לאחר שבוע כלומר שלא תלה הגט בביאתו אלא בזמן. והרמב"ם ז"ל פירש בשאמר כתבו ותנו גט לאשתי לאחר שבוע וכן כולם. ולפי לשון שאלתך נראה שהגט שאתה שואל עליו כבר הוא כתוב ונתנו ביד הממונה. ויצא לנו מכלל אלו הפירושים שאם הגט הוא ביד שליש לאחר שנה אינה מתגרשת בו עד עבור חדש משנה שניה, עכ"ל.
והכלל הזה שהוציא כבודך מכלל אלו הפירושים לא הוי כללא חוץ מכבודך. כי לפי כבודך שהמניח גט לאשתו ע"י שליש ואמר לו אל תתנהו לה עד לאחר שבוע, צריך להמתין שנה אחר השבוע, ואחר השנה חדש, ואמר כבודך כי יצא מכלל זה דברי כל הפירושים, ואיני רואה שיהיה זה לפי דעת כלם אלא לפירוש ר"ח ז"ל. אבל לדעת הפירוש הראשון והוא פירושו של רש"י ז"ל דמוקים לה בנתן לה גט ואמר אם לא באתי לאחר שבוע יהיה גט שאינו גט עד עבור שנה אחר השבוע, דוקא בענין זה היא צריכה להמתין שנה אחר השבוע וחדש אחר שנה, לפי שכשתלה הגט בביאתו אחר השבוע לא מצינא למימר שיהא גט אם לא בתוך השבוע, דאם כן הוה ליה למימר אם לא באתי בתוך זה, אלא ודאי מדתלה זמן ביאתו בלאחר שבוע, רצונו לומר אם לא יבא בזמן הנקרא אחר השבוע, והיינו שנה אחת משמטת השבוע הבא, ובשנה חדש מחדשי השנה הבאה, ובחדש שבת אחת משבתות החדש הבא, ובשבת לישנא דעלמא לחלק ימי השבת דחציין נקראים אחר שבת וחציין קודם שבת הבא. אבל הנותן גט לאשה שתתגרש אחר שבוע למה לא תתגרש מיד אחר שתעבור השמטה, כי קביעות הזמן היה כדי שלא תתגרש בתוך השבוע. ואם היה בדעתו אחר שתעבור שנה שמינית היה לו לומר לאחר אחר השבוע. ומפני כך כתבו המפרשים ז"ל שיותר נראה פירוש רש"י ז"ל מפירוש ר"ח ז"ל, א"כ לפי פירוש רש"י ז"ל אינה צריכה להמתין אחר שנה חדש, א"כ כל דבריהם שוים. ועוד שכבודך פסק כר"ח ז"ל שצריכה להמתין חדש אחר השנה, וכבר נדחו דבריו מהראיות שכתבתי. וגם סברת הרמב"ם ז"ל דחאוה, ואף לפי סברתו ז"ל אינה צריכה להמתין אחר השנה חדש כמו שכתב כבודך, שהרי פירש דבריו הרב בעל הטורים ז"ל שכוונת רבינו ז"ל היא שיכתבו מיד אחר השבוע בתוך אותה שנה, או אחר השנה מיד בתוך אותו חדש, ואין להם זמן לכתבו אלא בתוך השנה או בתוך החדש לבד, וכן באינך אחריני, ויהיה חולק רבינו ז"ל בזה על שאר הפוסקים שאמרו שמה שאמרו בגמרא אחר שבוע שנה וכו', ובלבד שלא יקדים אבל אם אחר אין בכך כלום. והתימה מכבודך דנחת מר למניינא למימני גברי ופירושיהן, למה לא כתב כבודך סברת הרא"ש ז"ל שהיא נראית הנכונה מכל הסברות וכתובה היא בפסקיו שם.
עוד כתב כבודך בלשון הזה: ומה שנסתפקת אם אמר לאחר שתי שנים אם צריך שני חדשים לאחר שתי שנים זה לא בא בביאור, אבל אני אומר שמכח ההלכה יובן בין שאמר לאחר שנה או ב' שנים או ג' אין צריך להמתין כי אם חדש מאחר עבור ב' שנים או ג' שנים, שאם לא כן בא ונאמר אם אמר לאחר ב' חדשים או ג' או ד' שיהא צריך לכל חדש שבת, עכ"ל.
ואע"פ שכוון כבודך אל ההלכה, אבל הראיה שאמר כבודך שאם לא כן בא ונאמר שאם אמר לאחר ב' חדשים וכו', ומאן לימא לן דלאו הכי הוא. אלא שיש לומר שאם אמר לה לאחר ד' חדשים שצריכה להמתין לכל חדש שבת הוו להו חדש, וא"כ דהכי הוה דעתיה לימא לה עד ה' חדשים.
ועוד נראה לי לפי קוצר דעתי שיש ראיה דלא בעינן אחר לכל חדש וחדש ולכל שנה ושנה אלא חד אחר לכלהו סגי, דאנן חזינן דבכלהו תנויי אינו מזכיר בגט שנה אלא י"ב חדש, ובהא מתניתא קא מדכר תנא שנה לפום הכי אצריך חדש אחריה. אבל אם כתב לה לאחר י"ב חדש משמע דאינה צריכה להמתין כי אם שבת אחת אחר כל השנים עשר חדש לפי שהזכירם בלשון חדשים ולא בלשון שנה. ומינה דאם אמר לאחר ז' שנים אינה צריכה להמתין שנה אלא חדש אחד אחר כל השבע שנים לפי שהזכירם בלשון שנים ולא בלשון שבוע, וכן נראה שאם אמר לה לאחר ד' שבתות דאינה צריכה להמתין אלא ג' ימים לאחר שבת רביעית, כך נראה לי לפי עניות דעתי. וכתבו בתוספות דלא מיבעיא אם עומד בתחלת השבוע, אלא אפילו באמצע או בסוף יכול להיות דכיון שמזכיר שבוע מ"מ שנה מיקרי לאחר שבוע ע"כ. ומדבריהם ז"ל נלמוד לענין דברים.
עוד נראה לי כדמות ראיה דברי, מה שאינו מצריך ר' אליעזר גבי זבה שראתה אלא חד אחר לכולהו, ומה שאמרה תורה ואחר תטהר בחד אחר סגי, והכי אפסיקא הלכתא כוותיה בהדיא בפרק תינוקת, כך נראה לי.
עוד כתב כבודך בלשון הזה: ויובן ג"כ מכח ההלכה שאם אמר לאחר שנה אפילו תהיה שנה מעוברת אין חדש העיבור מן המנין וצריך חדש אחר משנה שניה, ונחזיק סברא זו מנדרים שהנודר ואומר איני אוכל כך וכך שנה אסור שנה תמימה, ואם השנה שעמד בה מעוברת אסור י"ג חדשים מיום ליום, וזהו פשוט בנדרים פרק קונם יין ובארו הרמב"ם ז"ל בנדרים פ"י, עכ"ל.
אבל לא ביאר כבודך אם אדר השני בסוף השנה אם צריכה להמתין אותו חדש או לא. דנהי דאם עמד באלול וכתב לה עד שנה תמימה צריכה להמתין י"ג חדשים מיום ליום, דהכי משמע בפ"ק דר"ה ופרק קונם יין, אבל אם עמד בכ"ט באדר ואמר לה עד שנה תמימה, כיון שהגיע כ"ט של אדר ראשון הויא ליה שנה תמימה. והכי מוכח בערכין פרק בתרא דגרסינן התם, א"ר אבא בר ממל מכר שני בתי ערי חומה אחד בט"ו באדר הראשון ואחר בא' באדר השני, זה שמכר לו בט"ו של אדר ראשון לא עלתה לו שנה עד ט"ו באדר של שנה הבאה. מתקיף לה רבינא ולימא ליה אנא קדים שחין נורא מקמי דידך, משום דמצי אמר ליה את נחית לעבורה מיום ליום אנא לא נחית לעבורה. וכן ההיא דשני טלאים נמי כההוא עניינא. ומשמע מתרוויהו דהיכא דלא נחית לעיבורא מיום ליום, מנינן חדש העבור שהוא בסוף ליתיה בכלל שתא.
ואע"פ שיש לבעל הדין לחלוק ולומר דשני לן בין אם אדר שעומד בו הוא של שנה מעוברת והוא עומד באחד ראשון, לבין העומד באחד ושנה שאחריה מעוברת, אפילו הכי יש לומר דכיון דבאדר עומד ואמר עד שנה תמימה, כיון שהגיע לאדר ראשון מיום ליום הוי שנה תמימה, כיון שבאדר גרש ובאדר שלאחריו הוא עומד ונשלמו י"ב חדש מיום ליום. וא"א מורי הרב נר"ו כתב בפסקיו למסכת נדה פרק יוצא דופן בלשון הזה: ומסתברא שהנולדים בשנה פשוטה באדר, כיון שהגיע אדר ראשון דמעוברת וסמוכה לה עלתה להן שנה. וכן בבית בבתי ערי חומה דקא לא נחתי לעבורא דשנה ואזלינן בתר רוב שנים שהם י"ב חדש. ואע"ג דלא קרינן מגלה עד אדר שני התם איכא טעמא דסמוך גאולה לגאולה, אבל אי לאו האי טעמא קרינן באדר ראשון כדאיתא במסכת מגלה, והכי מוכח בפרק קונם יין. וליתא לדר' יהודה שאדר סתם הוא אדר ראשון, עכ"ל נר"ו. והיוצא מכלל דברים אלו שאם גרשה באמצע השנה צריכה להמתין מיום ליום אע"פ שהיא שנה מעוברת, ואם גרש באדר כשיגיע אדר ראשון של שנה שאחריה מיום ליום הויא מגורשת.
אבל הרשב"א ז"ל כתב בתשובה בענין מה שאמרינן בשכירות בתים פרק השואל אם נתעברה שנה נתעברה לשוכר, דוקא כשאמר לו הריני משכיר לך בית זה לשנה זו וכגון שעמד בתשרי, אבל אם עמד בניסן לא אמרן שנתעברה לשוכר, ואפילו אמר לו לשנה אני משכיר לך משום דסתם שנה אינו אלא י"ב חדש.
ועוד כתבו משמו שאפילו עומד בר"ה לא אמרינן נתעברה לשוכר אלא כשאמר לו שנה זו, אבל אמר לו שנה, סתם שנה אינה מי"ב חדש ונתעברה למשכיר, ע"כ. ועדיין אני אומר לפי קוצר דעתי דכל שיש לספק אם משמע שנה מיום ליום ואפילו י"ג חדש, או משמע שנה י"ב חדש לבד, לגבי שכירות זיל לקולא לנתבע כשבא בסוף החדש, וגבי גיטין דאיסורא הוא זיל לחומרא, וכי אמרה ז"ל לענין ממונא אמרה. וכל שכן שיראה שמה ששנינו ונתעברה שנה היינו כשהיו בית דין קובעין שנים ומעברין חדשים, ובראש השנה לא ידעי אינשי אי שנה הבאה הויא מעוברת או פשוטה ורוב שנים פשוטות הן, לפיכך הויא ספיקא, אבל עכשיו דבקיאין בקביעא דשתא כשאומר עכשיו שנה דעתו שנה שלימה מיום ליום, אפילו תהיה מי"ג חדש. והכי דייק לישנא דמתניתין דקתני נתעברה השנה וכו', דאטו בשופטני או ברשיעי עסקינן לקרא את המגלה שלא בזמנה וידעי דשנה מעוברת היא, אלא ודאי כשקראו באדר סבורין הן שהיא שנה פשוטה, ואח"כ ראו בית דין לעבר את השנה מפני אותם דברים שנזכרו בסנהדרין, דלא תימא כיון דבהתירא קרו לה תו לא צריכי לחזור ולקרותה קמ"ל. וכתבו המפרשים ז"ל על אותה משנה ובקראו את המגלה ונתעברה השנה וכו' לא מיבעיא היכא שנתעברה השנה ואח"כ קראוה אלא אפילו לא קראוה ואח"כ קראוה קורין אותה באדר שני. והכי אסיקו בירושלמי דגרסינן התם, מתניתין בשנתעברה ואח"כ קראוה אבל אם קראוה ואח"כ נתעברה לא כדאי' מתניתין לא אמרה כן אלא קראו את המגלה באדר ראשון ונתעברה השנה קורין אותה באדר שני. כלומר דלישנא דמתניתין משמע שאפילו שקראוה ואחר כך נתעברה. ע"כ. וכן נמי משמע דגבי שכירות כי האי מילתא נמי היא דבאו ב"ד לעבר את השנה אחר שהיתה פשוטה, כך נראה לי לעניות דעתי. וכל זה כתבתי דרך משא ומתן, אבל לעיקר דינא צריך עיון ובדיקה. ומ"מ טוב הוא להרגיל לכתוב בגיטין י"ב חדש ולא שנה כדי להסתלק מן הספק, וכן אנו רואים שבכל מקום שמזכירין לגבי גט זמן י"ב חדש ולא מדברי שנה.
עוד אני תמה מכבודך, למה לא מנעת אותם שלא להרגיל עצמם בגט זמן ליתנו ביד שליש ושיתנו השליש לאשה אחר כך וכך ימים, ומה הועילו בתקנתם, הרי שכתב לה גט ונתנו ביד שליש ליתנו לה בסוף י"ב חדש ובטלו ומת הוא, או מת השליש קודם שהגיע לידה והלא מבוטל הוא. וטוב מזה ומזה הוא מי שיתננו בידה בתנאי כפול ומעכשיו ככל דיני התנאים. כתבתי כל זה להתלמד לא להתהדר בפני מלך ובמקום גדולים להיות עומד אלא להשתעשע באהבתך, ונשענתי תרבני ענותך, שעיני ראו גלמי, ויודע אני בעצמי שאיני יכול לדבר בפני יושבי קרנות ומה גם עתה בחבל נביאים להמנות, והלואי שאוכל על הן הן ועל לאו לאו לענות, אבל מה אעשה שמוביל כתבך הנכבד אמר לי משום כבוד שכבודך חפץ לראות משאי ומתני בהלכה אם אני לשדה התורה נעבד. ובאמת כי אין אני יודע עד מה ומה יתן והחרש אחריש, ותהי לי לחכמה. ויודע אני שאם בא כבודך להסתכל ולבדוק בקנקן ימצאנו מיין ישן וחדש ריקן. ואע"פ כן מתני שנסתי, ולפנים ממחיצתי נכנסתי ודחקתי, ומאהבתי ומחבתי בך היקרה קלקלתי השורה, ואם מגלתי לא יכולתי בחכמה לספר, כבודך הטוב בעדי יכפר.
@שו"ת הרשב"ש סימן רסה
שמענו האדון כי במקומכם נוהגים היתר ביום טוב לתת מעט פת בקדרה לחלוב עליו מפני שהוא משקה הבא לאוכל. ודבר זה אין מותר אלא בעז העומדת לשחיטה דאינה מוקצית, אבל עז העומדת לחלבה מוקצית היא ביום טוב כדעת הריא"ף ז"ל וכל הנמשכין אחריו מהגדולים ז"ל, ואם כן חלב היוצא ממנה אוכלת דאפת הוא ומוקצה כמוה ואינם מתקנים כלום באותו פת שנותנים בקדרה. ואם מפני צער בעלי חיים דאורייתא יתנום לגוי לחלוב אותן לעצמו, דהויא ליה מלאכתו של גוי ואמירה לגוי במלאכתו של גוי שהיא מותרת, כמו שכתב הרמב"ן ז"ל בחדושיו פרק הפועלים ובחדושי התורה. וכבודך יזהיר את העם ויהיה זכות הרבים תלוי בו, ושלום. ודין רושמא די על כתבא.
חכם הרזים, ראוי לעבר שנים לקבוע חדשים כמופלא שבבית דין, מעשה ידיו ברורים, חמה כיהושע בחצי השמים מעמידין, החכם המופלא הדיין המעולה ה"ר נתן נגאר נר"ו בקסטנטינה יע"א.
@שו"ת הרשב"ש סימן רסו
הגיין, לוותיק החבר ר' יוסף ששפורטש יצ"ו.
שאלת. אשה שמנתה שליח לקבל גיטה מיד בעלה בארץ רחוקה, והשליח עשה שליח וקבל וקרע ושלח שטר עדות לידה וחתמי ביה דייני איך קבל וקרע אלא שלא נתקיים השטר בחותמיו, אם מותרת לינשא אע"פ שלא נתקיים השטר הב"ד שבשטר או לא.
תשובה. בזה דעתנו נוטה שאין הקיום מעכב בשטר זה, ומשום עגונא יש להקל בזה, משום דקיום שטרות דרבנן הוא וכדאיתא בפ"ב דכתובות ובפ"ק דגיטין וכמו שכתב בשם א"א מורנו הרב רבי שמעון זלה"ה. ואחר שעמדת על תשובתו איני צריך להאריך בזה כי הכל שם כשולחן ערוך. ומיהו יש לי קצת משא ומתן בדבריו ז"ל, והוא כי הרמב"ן ז"ל והרשב"א ז"ל שכתבו עלה דההיא דנמצא כתוב בשטר דלא צריך קיום, שלמד מדבריהם א"א ז"ל לענין נדון כזה דלא צריך קיום, הם בעצמם כתבו דדוקא בשאר עדות אשה, כלומר כגון מת בעלה, דהויא מילתא דעבידא לאגלויי ואשה דייקא ומנסבא, אבל בגט לא מקילינן בה אלא באומר בפני נכתב ובפני נחתם, אם כן חומר בגט מה שאין כן בשאר עדות אשה. והדבר מוכרע מעצמו, שהרי בעדות מיתה הכשרנו עד אחד ועד מפי עד וכו', מה שאין כן בעדות גירושין שצריכה שני עדים שיאמרו בפנינו נתגרשה, כדאיתא בפ"ב דכתובות ובגיטין בפרק האומר. וטעמא דמקילינן בעדות מיתה משום דמלתא דעבידא לאגלויי היא, ואיתתא נמי דייקא ומנסבא, כדאיתא בפרק האשה ובדוכתי אחריני. ואחר שהדבר כן, [איך] נקל להכשיר שטר זה בלא קיום, שהרי כל עצמם של חז"ל שהקלו משום עגונא לא הכשירו אלא באומר בפני נכתב ובפני נחתם.
ולעניות דעתי [יש לומר] שהפרש גדול יש בין קיום מעשה בית דין לקיום הגט, לפי שהעדים החותמין בגיטין הבאין ממדינת הים הם הם שעושין אותו גט שאם אין עדים אין גט, ולפיכך צריך קיום או לומר בפני נכתב ובפני נחתם, שאם אין אנו מכירין חתימתן נעשה כאלו לא חתמו בו מעולם ולא הוי גיטא, אבל אחר שחתמו בו העדים ונתקיים בבית דין נעשה גט וכשר הוא כיון שנתקיים בבית דין, אלא שאנו חוששין שמא חתם זה של בית דין זיופי זייפי, וכיון שהבית דין לא משוו ליה גיטא ועדים הוא דמשוו ליה גיטא נשאר הדבר תלוי במחלוקת של ראשונים אם מעשה בית דין צריך קיום או לא. וכיון שבמחלוקת היא תלויה ועומדת, והירושלמי אומר דמעשה בית דין לא צריך קיום, אע"פ שקצת דחו הירושלמי הזה מטעם שחולק גמרתנו מההיא דעד ודיין אין מצטרפין, כיון שהריא"ף והרמב"ם ז"ל מפרשים אותה בצד שלא תקשה על הירושלמי, על פי דרכם למדנו שאין המעשה בית דין צריך קיום, ונוסף עליהם רבוותא אחריני שסוברים כך ומחזירים לתרץ הירושלמי וגמרתנו, כמו שנמצא בתשובת הרשב"א ז"ל ובחדושי קצת תלמידיו [בפ"ב דכתובות], אע"פ שמגדולי הראשונים והאחרונים ז"ל סוברים שקיום ב"ד צריך קיום כגון ר"ח וא"ז הרמב"ן ז"ל והרשב"א תלמידו ז"ל, בשעת הדחק כזו כדאי הם הריא"ף והרמב"ם ז"ל לסמוך עליהם, וכדאמרינן בפרק המביא ההוא דאמר לעשרה כתבו גט לאשתי חתום תרי מנייהו ביומיה ואינך מכאן ועד עשרה יומי אתו לקמיה דרבי יהושע בן לוי ואמר כדאי הוא רבי שמעון לסמוך עליו בשעת הדחק. ובפ"ק דנדה כתבו רובי המפרשים ז"ל דכל בדרבנן ואיכא פלוגתא דרבוותא סמכים אמרן כדי הוא רבי פלוני לסמוך עליו בשעת הדחק. והכא נמי דקיום שטרות דרבנן ואיכא פלוגתא דרבוותא, סמכינן אמאן דאמר דמעשה בית דין אין צריך קיום, ומקילין עליה משום עגונא. ומיהו בממונא לא סמכינן עליהו ומצרכינן קיום, דקולא לנתבע הוא להצריך קיום וכדאמרינן בפ"ב דכתובות כי הוו אתו קמיה דמר הוה אמר להון קיימו שטרייכו וחותו לדינא. וכל היכא דאיכא פלוגתא דרבוותא קולא לנתבע וחומרא לתובע, כמו שכתבו המפרשים ז"ל בפ"ק דעבודה זרה, ומצי אמר ליה נתבע לתובע זיל אייתי ראייה דלאו הכי ומשלמנא לך, וכן כתב א"ז הרמב"ן ז"ל בפרק ואלו טרפות והר"ן ז"ל. ואע"פ שבספר החשן כתוב שקיום בית דין צריך קיום, ההוא לענין ממונא אתמר.
ואע"פ שהרב רבינו פרץ כתב שבשטר שליחות שהאשה עושה לקבל גיטה מיד בעלה שצריך לקיימו בכל מקום, כבר כתב עליו בעל הטורים ז"ל בסוף [כל] דבריו שהפליג להחמיר. ואף אנו נודה שלכתחלה ולרווחא דמילתא טוב הוא להתקיים אם אפשר, אבל היכא דלא אפשר לקיימו אפשר הוא להקל בדיעבד, ואין דנין אפשר משאי אפשר כדאיתא במסכת הוריות. אלא שלפי מה שכתב אדוני אבי ז"ל אפילו בשטר שאין בו קיום בית דין היינו מקילין, ולפי מה שכתבתי אני דוקא בשטר שיש בו קיום. ומכל מקום לענין מעשה הייתי מניח סברתי מפני סברתו, והייתי סומך על הוראתו, שכבר הורה זקן. ועוד שיש לפרש דברי הרמב"ן והרשב"א ז"ל שכתבו דדוקא בשאר עדות אשה הוא דאין צריך קיום, אבל בגט לא מקילין יותר ממה שהקילו חכמים ז"ל להצריך בפני נכתב ובפני נחתם, שלא אמרו אלא דוקא בגט עצמו דסהדי נינהו דמשוו ליה גיטא, אבל בשאר עדות שהשליח קבל הגט, כיון שהעדים החתומים על השטר נעשה כמי שנחקרה עדותן בבית דין ולא צריך קיום מן התורה ורבנן הוא דאחמור ואי אפשר בדרך אחרת אקילו בה, שהרי בגט עצמו אפשר הוא שיאמר בפני נכתב ובפני נחתם וכיון שיש לתקן הדבר בכך לא הקלו יותר, אבל בנדון כזה יש בידינו לתקן יותר למה לנו לעגן האשה והיא מותרת מן התורה.
ומה שכתב הר"מ ז"ל בפ"ו מהלכות עדות, ולעולם אין בית דין בודקין אחר בית דין אלא מחזיקין אותם שהם בקיאין ולא יטעו אבל בודקים אחר העדים, אינו חולק על פשטא של הלכה שבפרק מצות חליצה ובפרק יש נוחלין דאמרינן התם בי דינא בתר בי דינא לא דייקי בתר עדים דייקי, שפירוש הענין שם הוא שאין בית דין חוששין לבית דין שחתמו בחליצה ובמיאון שטעו ולא הכירו החלוצה והממאנת, דודאי בדקו אחריהם והכירום. ואתה כתבת שדבריו אינם מובנים בזה. ואני חושב שממה שראית בתשובת אדוני אבי מורינו הרב ז"ל כתבת זה, ואדוני אומר שתשובת אדוני אבי מורינו הרב ז"ל היתה כפי שאלת השואל והשיב אותו על פי דעתו ולא רצה להכלימו ולומר שטעה בהבנת לשונו ז"ל, שהשואל הזה הבין מדברי הר"מ ז"ל שמעשה בית דין אין צריך קיום, ורצה אדוני אבי מורינו הרב ז"ל לומר לו יפה שאלת כדי שלא לביישו, ואמר לו שאפשר הוא לטעות בזה הלשון, והאפשר הזה אמת הוא שהרי טעה בו השואל, אבל באמת דברי הרמב"ם ז"ל במקום הזה למי שמבין הלשונות יפה לא יובן מהם שקיום בית דין אין צריך קיום, ודבריו אינם מוצאים מכלל מה שנאמר בגמרא, אבל משם למדם ז"ל. והצעת דבריו כך הם, שהוא כתב בתחלת אותו פרק הצדדים והדרכים הצריכים בקיום בית דין ועל איזו דרך מהם יתקיים השטר, ואחר כך רצה לברר שאפילו לא ביררו הדרך שבו נתקיים השטר בפניהם שאין לבדוק אחריהם שמא טעו בקיומו, ולפיכך כתב בית דין שכתבו במותב תלתא כחדא הוינא ונתקיים שטר זה בפנינו הרי זה מקויים אע"פ שלא פירשו באיזה דרך מחמשה דרכים נתקיים שאין חוששין לבית דין שמא יטעו וכבר נהגו וכו' ולעולם אין בית דין בודקין אחר בית דין אלא מחזיקין אותם בקיאין שלא יטעו אבל בודקין אחר העדים. עד כאן. וכפי זה הלשון הדבר ברור שלא דבר כלל בענין קיום בית דין אם צריך קיום או לא, חדא שלפי סדור הדברים אין כל דבריו אלא אם ניחוש שמא טעו הבית דין אחר שלא ביררו כיצד נתקיים בפניהם, ועוד שהלשון בעצמו שאמר ולעולם אין בית דין בודקין אחר בית דין אלא מחזיקין אותם בקיאין ולא יטעו שתלה הדבר בבקיאות וטעות ולא בזיוף, משמע שאינו מדבר אם קיום בית דין צריך קיום שכל עצמו של קיום אינו אלא מחשש זיוף. הילכך אין להוכיח מדבריו כאן מה היא סברתו בקיום בית דין אם צריך קיום או לא.
אמנם היא מתבררת סברתו שאין קיום בית דין צריך קיום, ממה שכתב בפ"ד מהלכות עדות שכתב, העיד האחד בבית דין זה והעיד השני בבית דין אחר יבא בית דין אצל בית דין ויצטרפו עדותן, וכן אם העידו שני עדים בבית דין זה וחזרו והעידו בבית דין אחר יבא אחד מכל בית דין ובית דין ויצטרפו. וכל זה הלשון הוא מבואר בגמרא בפרק גט פשוט ובהלכות הריא"ף ז"ל. עוד כתב, אבל העד עם הדיין שהעידו שני העדים בפניו אין מצטרפין, עד כאן. וזו היא ההלכה שאמרו בפ"ב דכתובות דעד ודיין אין מצטרפין, שפירשוה המפרשים בשטר שיש בו קיום ולא הכירו כי אם חתימת עד אחד וחתימת דיין אחד שאין לצרף עדות הדיין עם עדות העד משום דאמאי דמסהיד סהדא לא מסהיד דיינא, שהעד הוא מעיד על מנה שבשטר והדיין אינו מעיד אלא על חתימתן של עדים והוא לא ראה ההלואה. ועל פי דרך זו למדו שקיום בית דין צריך קיום, שאם לא יהיה צריך קיום מה לנו לצירוף הזה הרי השטר מקויים, אלמא משמע שצריך לקיים הקיום ומפני שלא מצאו הקיום אלא לחתימת דיין אחד ולחתימת עד אחד אמרו דלא מצטרפי. אבל הריא"ף ז"ל פירשה בפרק גט פשוט כגון שיש עד אחד בהלואה זו ודיין אחד מעיד שבמושב בית דין של שלשה שהיה הוא אחד מהם ובאו שנים עדים והעידו שזה חייב לזה מנה דאין לצרף עדותו של עד זה עם הדיין דבמאי דסהיד סהדא לא מסהיד דיינא וכו', משמע דדוקא בעדות על פה היא זו ולא בקיום השטר, אם כן [אם] היה השטר מקויים שוב אין צריך קיום. והרמב"ם ז"ל כתבה (לאו) על פי דרכו של הריא"ף ז"ל, אם כן הרי גלה דעתו בכאן הרמב"ם ז"ל שאין קיום בית דין צריך קיום לפי שהוא בשטת רבו הריא"ף ז"ל אמרה. ומכאן מתברר זה למי שמבין הלשונות ויודע מוצא ההלכות.
אבל במה שכתב בפ"ו מהלכות הנזכרות, למדו ממה שאמרו בגמרא בפרק מצות חליצה ובפרק יש נוחלין בי דינא בתר בי דינא לא דייקו, ולמד רבינו ז"ל שכשם שאין אנו חושדין הבית דין של חליצה ומיאון שטעו וחלצו ומיאנו בפניהם ולא הכירום, כך אין אנו חושדין הבית דין שנתקיים השטר בפניהם שטעו אע"פ שלא כתבו איך נתברר להם, וזה כמנהג רבינו ז"ל הטוב להוציא דבר מתוך דבר וסברא נכונה, ונתברר זה.
ובמה שמנתה האשה שליח קבלה, כבר עמדת על דברי החולקים בזה ויפה כוונת לסמוך על המכשירים, וכל שכן דאשלי רברבי כך היא דעתם כגון הרמב"ם ז"ל וא"ז הרמב"ן ז"ל והרא"ש ז"ל בפרק התקבל והרבה מהאחרונים ז"ל. וזה אפילו בשליח הבאה, כלומר שמנתה האשה [שליח] להביא לה גיטה מיד בעלה, וכל שכן בשליח קבלה, שמשניות מפורשות והלכות מבוררות דהאשה עושה שליח לקבל לה גיטה מיד בעלה, דבפרק התקבל תנן האשה שאמרה התקבל לי גיטי אם רצה לחזור לא יחזור, ותנן נמי האשה שאמרה התקבל לי גטי צריכה שתי כתי עדים וכו', ותנן נמי התם האשה שאמרה התקבל לי גטי מיד בעלי במקום פלוני והלך וקבלו במקום אחר וכו', ואחריני נמי איתא התם, ובגמרא איפשיטא להו דאשה הויא שליח לקבלה, ואבעיא להו איש אי הוי שליח לקבלה, איפשיטא להו בתר הכי דהוי. וכל השמועות מבוארות שם כפשטן דהאשה עושה שליח קבלה, ואין להאריך לכתבם כלם. ובפרק המביא [תניין] אמרינן דאין עבד נעשה שליח לקבל גיטה מיד בעלה לפי שאינו בתורת גיטין, משמע הא מאן דאית ביה תורת גטין פשיטא דמצי למיהוי שליח. ובפ"ב דקדושין אבעיא לן אם נערה המאורסה (אם) עושה שליח לקבל גיטה מיד בעלה. ואפילו בענין שליח הבאה סברה נכונה היא להכשירו, לפי שזה השליח הולך הוא אצל הבעל, ואם אין הבעל חפץ לתת לו גט אין כאן שליחות ולא הועילה כלום במינוי השליח, ואם הבעל רצה ונתן לו הגט להוליכו לה הרי נעשה שלוחו (שכיון שהסכים על ידו למסור לו גט הרי נעשה שלוחו שהסכים על ידו למסור לו גט) אע"פ שמסרו לו סתם ולא אמר לו שיהיה שלוחו. וכן כתוב בשם הגאון בעיטור. ואפשר שלזה הסכים הרמב"ן ז"ל שכתב בסוף חדושי גיטין שדברי הרמב"ם ז"ל המכשיר בין בשליח קבלה בין בשליח הבאה שדבריו נראין בטעם ושעיקר הסוגיא מוכח כפשטה כדבריו. נראה שמה שאמר שדבריו נראין בטעם, שהטעם הזה שכתבתי לפי שאין שם ראיה מהלכה ברורה אלא מיושר הסברא, ועיקר הסוגיא מוכיח (בפי'), רמז על שליח קבלה מאותן הלכות שכתבתי ומזולתן, כנ"ל לע"ד.
וממה שצריך לבאר בזה הוא ששליח זאת האשה מינה שליח אחר, והגאון ז"ל כתב שאין השליח יכול לעשות שליח אלא אם כן נתן לו רשות, וכן כתבו תלמידי הרשב"א ז"ל בפ"ב דקדושין. עוד הוסיף הגאון ז"ל שבשליח קבלה אפילו נתן לו רשות אינו ממנה שליח. וכן כתב הרמ"ה ז"ל דשליח קבלה אינו יכול למנות שליח ואפילו נתנה לו רשות דמילי נינהו ומילי לא מימסרן לשליח. פירוש לדבריו, דהבעל כשממנה השליח מוסר לו הגט בידו והשליח מוסרו ליד שליח שני, והרי נתן לו דבר בידו שיעשה עליו שליח, אבל האשה כשהיא ממנה שליח אינה מוסרת כלום ביד השליח והשליח הראשון כשממנה השני לא מסר לו כלום בידו ולא מסר לו אלא דברים שנמסרו לו, וכל שנמסרו לו דברים אינו מוסרם לאחר, וזה רוצה לומר מילי לא מימסרן לשליח. אבל הרמב"ם ז"ל כתב בפ"ז מהלכות גירושין דשליח ממנה שליח ולא חילק כלל בין שליח האשה לשליח האיש. והרב בעל העיטור ז"ל באות שליחות הגט חלק על הגאון ז"ל וכתב דכשם ששליח הבעל ממנה שליח אף שליח האשה ממנה שליח אפילו עד כמה. וגם האחרונים ז"ל חלקו על טעמו של הרמ"ה ז"ל וכתבו דלא אמרינן מילי נינהו ולא מימסרן לשליח אלא כגון שאמר לו לחתום בגט שאינו יכול לומר לאחר לחתום, אבל למנות השליח שליח לא אמרינן הכי. ולע"ד אני אומר דלא גרעה אשה שאמרה התקבל לי גטי מאשה שאמרה התקבל לי קידושין מאחר דכולהו מילי נינהו דלא מסרן ליה בידיה ולא מידי. וכשם שהאשה יכולה למנות שליח לקבל לה קדושין, כך יכולה למנות שליח לקבל לה גיטה, והשליח ממנה שליח, דכלהו מחד קרא נפקי דאיתקש הויה ליציאה, ומשנה שלימה שנינו האשה מתקדשת בה ובשלוחה ועלה קאמרינן דשליח עושה שליח. ואחר כך מצאתי שהרב בעל העיטור ז"ל הביא ראיה מכאן באות קדושין שדין גיטין וקדושין שוה, וברור הוא. וכיון שהרמב"ם ז"ל והרב בעל העיטור והאחרונים ז"ל מסכימין להתיר ראוי לסמוך עליהם.
ואע"פ שכתוב בשטר שנמסר הגט ביד השליח והוא לא נמסר אלא ביד שליח השליח אין לפסול השטר בזה, וכדאמרינן בפרק כל הגט כלהו מכח בעל קא אתו, הכא נמי אמרינן דכלהו מכח אשה קאתו, שאלו בטלה האשה שליחות הראשון אין שליחותו של שני כלום.
והאי דמצרכינן בשליח השליח דבעל שימנהו השליח הראשון לשליח השני בבית דין כדאיתא התם, היינו טעמא משום דצריך לומר בפני נכתב ובפני נחתם והשני אין יכול לומר כך, לפיכך הצריכוהו שימנהו בית דין כדי שיאמר השני שליח בית דין אני, וכן כתב שם הטעם הריא"ף ז"ל. ותדע דהכי הוא, דהא בהמביא גט מארץ ישראל שאין צריך לומר בפני נכתב ובפני נחתם אמרינן התם שהשליח ממנה שליח בלא בית דין. ובנדון הזה שמכיון שהגיע הגט ליד שלוחה נתגרשה ואין צריך שיאמר בפני נכתב ובפני נחתם אין צריך למנותו בבית דין.
ואע"ג דבשליח בעל תנן דאינו ממנה שליח אלא אם כן חלה ואמרינן בגמרא דחלה דוקא, בנדון הזה אע"ג דלא חלה היה יכול למנות שליח, דבשליח דבעל הוא דמצרכינן הכי משום דחיישינן לקפידא דבעל, אבל הכא אנן סהדי דניחא לה שיקבלנו כל מי שירצה, ולא גרע ממי שאמר כל הרוצה שיהיה שלוחי דהוי שליח כמו שכתבו המפרשים ז"ל בפ"ב דקדושין גבי דלמא דרצויי ארצי קמיה, ומייתו ראיה מפרק המדיר דהכי מוכח התם.
ובלשון הזה כתב הרמב"ן ז"ל, ואע"ג דכתיב [ושלח] ושלחה ודרשינן בפרק האיש מקדש מלמד שהשליח עושה שליח, ובין חלה ובין לא חלה משמע, דמידי חלה כתיב, מיהו אמור רבנן דחלה בעינן משום דאיכא אינשי קפדני דקפדי ואי שמעי מבטלי שליחותייהו אבל בחלה ליכא דקפיד, אי נמי קרא להיכא דגלי בעל דעתיה דלא קפיד אצטריך כי ההיא דסוף המביא תניין, ואתו רבנן ופירשו דחלה נמי לא קפיד, עכ"ל. והנה בין לטעם הראשון בין לטעם השני, והוא גם כן טעמו של הרשב"א ז"ל, בנדון הזה ליכא בית מיחוש. דמהטעם הראשון דאמר משום קפידא דבעל נגעו בה היכא ליכא קפידא דאשה, ומטעמא דקפידא לא הוי אלא חיישינן שמא יבטלנו, ובכאן לא תקפיד ולא תבטלנו. ומן הטעם השני נמי והוא בקרא בדגלי דעתיה הוא, הכא נמי אנן סהדי דגלתה דעתה אכולי עלמא שהיא רוצה שיקבלנו כל מי שירצה, שכל עצמה אינה רוצה אלא להפקיע עצמה מיד בעלה, אבל בעל אפשר דבעי לצערה, וכדאמרינן בפרק מי שאחזו אמר רבן שמעון בן גמליאל מעשה בצידון באחד שאמר הרי זה גיטיך על מנת שתתני אצטליתי ואבדה אצטליתו ואמרו חכמים ז"ל תתן לו דמיה, ואיפסיקא הלכתא התם דלא כרשב"ג אלא אצטליתו ולא דמיה משום דבעל בעי לצעורה, הלכך בכל מילי דבעל חיישינן לקפידא ושמא בא לצעורה. והרא"ש ז"ל כתב בפרק התקבל דבעינן שליחות האשה היכא דקים לן שהיא רוצה בדבר לא בעינן שמיעות קולה. והביא ראיה לדבריו דגבי תן גט זה לאשתי אמרינן בפרק קמא דגיטין דאם היה בו זכות לאשה לא היה יכול לחזור בו, וביבמות בפרק האשה בתרא גבי מזכה גט לאשה במקום יבם אי לאו משום דזמנין דרחמא ליה הוה מצי לזכות לה בלא ידיעתה.
ואע"פ שהלשון הכתוב בשטר הוא בלשון עדים וחתמו בו דיינים לא מיחזקי כשקרא, שהרי בפרק השולח גבי בפני כמה מבטלו אמרינן לא שנא כתוב בלשון דיינים וחתמו עדים ולא שנא כתוב בלשון עדים וחתמו דיינים. ואדוני אבי הרשב"ץ ז"ל כתב בתשובה בספרו הראשון מהתשב"ץ בסימן א' לחכמי איטלייא דאף בדיינים שייך לשון עדים דאמרינן בפ"ב דכתובות במאי דמסהיד סהדא לא מסהדי דיינא. ואע"פ שיש לדקדק בראיתו זאת, לפי שראיה זו אינה ראיה אלא על פי פירושם של המפרשים אותה באשרתא דדייני, כלומר בקיום בית דין, אבל כפי פירוש הריא"ף ז"ל והרמב"ם ז"ל שמפרשים אותה שאחד מן העדים ואחד מן הדיינים באו והעידו בבית דין אחר אין מכאן ראיה לפי שהדיין בא להעיד. ואפילו אותה דפרק השולח יש לומר נמי שלא תספיק, שהרי יש מפרשים אותה הכי לא שנא כתבו בלשון דיינים וחתמו דייני, ולא [שנא] כתבו בלשון סהדי דמסהדי מאי דאמר לדייני וחתמו סהדי, כמו שהיא בספר החשן סימן ס"ז, מכל מקום אין בדבר הזה מיחזי כשקרא כיון שיש מי שסובר שהדיינים עצמם חותמים כלשון עדים, דאימא הני דייני סבירא להו כמאן דאמר הכי, וכל מאן דלא ידע להאי פירוש אחרינא לאו רשע מיקרי, וכמדומה לדבר הזה כתב הרמב"ן ז"ל בפרק נשך גבי שטרי חוב המוקדמים.
עוד ראיתי שאחד מן הגדולים ז"ל נסתפק בגט כזה שכתבו הבית דין שנמסר ביד שליח האשה שמא העדים עצמם שחתמו בגט צרפו שלישי עמהם במעשה הבית דין, וחשש לזה מהא דאמרינן דאין עד נעשה דיין בדאורייתא, ושאל את פי הרב רבי נסים בן ראובן ז"ל שיעמידנו על נכון, ולא זכינו לתשובת רבינו ז"ל בזה. אבל לעניות דעתי נראה שלא שייך הכא אין עד נעשה דיין, לפי שבמעשה הזה אין צריך בית דין ולא אמרינן הכי אלא בקדוש החדש משום דצריך בית דין, ועלה אמרינן בפ"ב דכתובות ובפ"ג דראש השנה דאין עד נעשה דיין, או כגון סנהדרין שראו באחד שהרג את הנפש דאמרינן בפרק החובל דאין עד נעשה דיין דבדיני נפשות צריך בית דין, אבל בנדון הזה אין צריך בית דין כלל אלא הודעת העדים שקבל, וכדאמרינן בפרק התקבל האשה שאמרה התקבל לי גטי צריכה שתי כתי עדים שנים שיאמרו בפנינו אמרה ושנים שיאמרו בפנינו קבל וקרע וכו', אלמא לא צריכין לבית דין וכל (שצריך) [היכי דלא צריכי] לבית דין לא חיישינן לעד נעשה דיין. ואחר שעלה זה בדעתי בקשתי אם אמצא לי רב בדבר, ומצאתי לא"א מורי הרשב"ץ ז"ל שכתב כך בתשובה בספר. ועוד האריך להראות פנים שאפילו במקום שצריך בית דין אין חוששין בזה לעד נעשה דיין, ואין כאן מקום להאריך. ועוד אני אומר שאפילו היה בדבר חשש אין עד נעשה דיין, כל שלא נודע לנו בפירוש שכך עשו אין בודקין אחריהם דבי דינא בתר בי דינא לא בדקי' כמו שכתבתי למעלה. הלכך האשה הזאת מותרת לינשא ואין בדבר בית מיחוש. ואע"פ שבאו דברי הראשונים בקצרה רציתי עתה להאריך להגדיל ולהאדיר תורה, והשם יאיר עינינו במאור תורתו הטהורה. כה דברי אחיך נאמנך נפשך בנפשו קשורה שלמה בן הרב רבי שמעון בן החכם רבי צמח זלה"ה.
@שו"ת הרשב"ש סימן רסז
עוד שאלת זה לשונך: הייתי מעיין ובא לידי ספר תורה שבלה ויש בו ללקט שמונים וחמש אותיות מתוך תיבות שלימות ואפילו מכללן יגר שהדותא עדיין הוא בקדושתו. תמהתי מה ליגר שהדותא קולא על שאר אותיות אחרות, שהרי אמר אחר כן וכן הדין פרשה שאין בה פ"ה אותיות מתוך תיבות שלימות אלא שיש בו הזכרות כגון ויהי בנסוע הארון דמצילין, הרי שלא הפריש במספר האותיות רק בפרשה שיש בה הזכרות, ומה ליגר שהדותא מדין אותיות אחרות, והרי אמרו כל התורה שמותיו של הקב"ה ולזה אם יתר או חסר אות אחת פסול, ומה ליגר שהדותא. עוד מה למספרן של פ"ה אותיות לא פחות ולא יותר. ואם נאמר שנפריש מיגר שהדותא לפי שהוא לשון ארמית ואינו לשון הקדש שבו ניתנה תורה, והלא מצינו שמות אחרים כמו ותמנע והגר וכיוצא בהם, ומצינו שלשון ארמי קדש דאמרינן כל שלמה האמור בשיר השירים קדש וכן מלך מלכיא דדניאל, עד כאן לשונך.
תשובה. המספר הזה יצא לרבותינו ז"ל בפרק כל כתבי הקדש מפרשת ויהי בנסוע הארון שכך הוא מספר אותיותיה, ואותה פרשה היא נמנית ספר תורה בפני עצמה, וחושבים רבותינו שבעה ספרים, וסמכו זה למה שכתוב חצבה עמודיה שבעה, שכשתחשוב מה שלפניה ספר בפני עצמו ומה שלאחריה ספר אחר והפרשה עצמה ספר אחר, הרי ספר במדבר סיני נחלק לשלשה ספרים, וארבעה ספרים אחרים הרי שבעה. ושם נזכר בגמרא שפרשת ויהי בנסוע הארון אם חסר ממנה קצת אותיות שמצילין אותה מפני האזכרות שבה, ושאין פרשת ויהי בנסוע הארון אלא סימן בעלמא, כלומר שכל ספר תורה שיוכל ללקט ממנו פ"ה אותיות מתוך תיבות שלימות שמצילין אותו, אבל הפרשה הזו בעצמה אפילו חסר ממנה דבר מצילין וכן הדומה בדומה. ויצא מכל דברים הללו שכל ספר תורה שיש בו ללקוט פ"ה אותיות מתוך תיבות שלימות אפילו אין בו שום הזכרה מצילין אותו, ושאם אין בו המספר הזה ויש בו הזכרה מצילין אותו מפני האזכרה ושגם אין האותיות הללו מתלקטות מתוך תיבות שלימות אין מצילין אותו, וכן כתב הרמב"ם ז"ל בפרק כ"ג מהלכות שבת. ומתוך תיבות שלימות הוא כגון ואלה שמות בני ישראל, וירא אליו ודומיהם, שבכל אלו יש תיבה שלימה, אבל אם האותיות האלו אינן מתלקטות מתיבות שלימות אלא כגון ש"מ משמות בני ישראל, י"ש מישראל, ר"א מוירא אליו, כגון זה אין מצילין אותו כיון שאינן מתלקטות מתיבות שלימות.
וטעם יגר שהדותא הוא משום שנזכר שם בגמרא מחלוקת רב הונא ורב חסדא אם היו כתובים תרגום אם מצילין אותן, דרב הונא אמר אין מצילין ורב חסדא אמר מצילין, ואיתיביה רב חסדא לרב הונא מהא דתניא תרגום שכתבו מקרא ומקרא שכתבו תרגום וכתב עברי מצילין אותם מפני הדליקה ואין צריך לומר תרגום שבעזרא ותרגום שבדניאל ותרגום שבתורה מאי ניהו יגר שהדותא, ותירץ רב הונא ההוא להשלים, כלומר שמה שאמרו ותרגום שבתורה הוא להשלים מספר פ"ה אותיות, אבל מקרא שכתוב תרגום אין מצילין אותו. ולפיכך כתב הרמב"ם ז"ל מה שכתב בסוף פכ"ג מהלכות שבת, שהלשון שנשאל עליו הוא שם, שהוא פסק כרב הונא דאם היו כתבי הקדש כתובים תרגום ובכל לשון אין מצילין אותם, שכן כתב הוא ז"ל קודם זה הלשון, ולפיכך פסק לפי תירוצו של רב הונא שיגר שהדותא שאמרה הברייתא הוא להשלים מספר פ"ה אותיות, אבל המקרא שכתוב תרגום אין מצילין אותו. ומעתה נסתלקה הקושיא שהקשית מה בין יגר שהדותא להגר ותמנע וזולתם, לפי שלא הוצרך להזכיר אלו דפשיטא כיון שהם כתובים בתורה עולים הם למספר הזה, ולא הוצרך לומר אלא יגר שהדותא, לפי שיעקב קראו גלעד שהוא לשון הקודש ולבן קראו יגר שהדותא שהוא לשון תרגום, וחשב רב חסדא שכמו שיגר שהדותא הוא תרגום ומצילין כן מקרא שכתבו תרגום, והשיבו רב הונא כי תניא ההיא להשלים, כלומר שזה שאמרה הברייתא שהוא בכלל התורה הוא להשלים בו המספר דוקא, אבל מקרא שנכתב תרגום אין מצילין.
ולענין מה שאמרת שכל התורה שמותיו של הקב"ה, ולמה אין מצילין בפחות מן המספר הזה כמו שמצילין פרשה שיש בה שם הזכרה אע"ג שאין בה פ"ה אותיות.
דע לך שלא כל השמות שוים, ויש שמות נמחקים, ויש שמות שאינן נמחקים, אל אלוה אלהים אלהיך אלהיכם ואלהינו אלהי האלהים אהיה אשר אהיה, אלף דלת, יוד הא, שדי צבאות, הרי אלו אינן נמחקים, אבל הגדול הגבור והנורא האדיר האמיץ החזק חנון ורחום ארך אפים ורב חסד הרי אלו נמחקים. וכן כתב הרמב"ם ז"ל בפ"ו מהלכות יסודי התורה, וכללן שבעה שמות, והם השם שנכתב ביו"ד ה"א וא"ו ה"א והוא השם המפורש, והשם הנכתב באל"ף דל"ת נו"ן יו"ד, ואל, ואלהי, ואהיה, ושדי, וצבאות, לפי שאלהים ואלהיך ואלהיכם ואלהי האלהים כלם הם נגררים מאלוה, ולפיכך אפילו לדעת האומרים שכל התורה כלה שמות הקדש והרמב"ן ז"ל גם כן כתב בחדושי התורה, יש לומר שלא כל השמות שוין ואפשר שיהיו כמו שאר כנויים שהם נמחקים.
ובכאן הביא הענין לעיון אחר, והוא, שהרי שנינו בפרק שבועת העדות, משביעני עליכם מצוה אני עליכם וכו' הרי אלו חייבים, בשמים ובארץ הרי אלו פטורים, באל"ף דל"ת ביו"ד ה"א בשדי בצבאות בחנון ברחום בארך אפים ברב חסד ובכל הכנויים הרי אלו חייבים, ומקשו עלה בגמרא למימרא דחנון ורחום שמות נינהו ורמינהו יש שמות נמחקים ויש שמות שאינן נמחקים וכו', ותירץ אביי מתניתין במי שהוא רחום קאמר, כלומר משנתינו שאמרה שהמשביע ברחום היא שבועה שכוונתם היא כשנשבע במי שהוא רחום. והנה לפי המובן מהמשנה הזו ומהגמרא שלה שהכנויים הם רחום וחנון וכו' והשמות הם יו"ד ה"א ואהיה ואל"ף דל"ת ואל ואלוה ושדי וצבאות, ובפרק אלו נאמרים משמע שכל השמות הם כנויים ואין שם העצם אלא יו"ד ה"א וא"ו ה"א הנקרא השם המפורש, שכך אמרו שם כה תברכו בשם המפורש, אתה אומר בשם המפורש או אינו אלא בכנויו תלמוד לומר ושמו את שמי המיוחד לי. וכן הוא בפרק חלק, והכי איתא נמי בתורת כהנים וכן משמע בפרק עשרה יוחסין, וכבר האריך רבינו הרב המורה צדק ז"ל בספרו הנכבד בחלק הראשון ובפרק ששים ושש ממנו לבאר ששם העצם הוא יו"ד ה"א וא"ו ה"א ושאר השמות הם כנויין, וכן יהיה הכרח השכל שאין נקרא שם העצם בהרבה שמות, שלא תקרא לאיש אחד ראובן שמעון לוי ויהודה אבל תכננו בכנויים הרבה שתאמר ראובן גבור עשיר חכם תגר נגר ודומיהם לפי שהם תוארים וכנויים הרבה על עצם אחד, א"כ איך שינו לנו בשבועות שאל ואלוה וצבאות ושדי וכו' כלם שמות ואין הכנויים אלא רחום וחנון ודומיהם. והנראה לי בזה הוא, שאין שם העצם אלא יו"ד ה"א וא"ו ה"א ושאר השמות כלם כנויים ותוארים כפי מעשיו יתברך, ולענין שבועה חשבנו חנון ורחום שבועה לפי שהוא כאומר במי שהוא חנון ובמי שהוא רחום ואינו נשבע בכנויי אלא בעצם המתואר והעצם הוא עצם האל יתברך, ולענין מחיקה חלקו בין כנוי שמשמעו לשון אלהות ולא ימצא אלא במי שיש לו ממשלת כמו אל ואלוה ואלהים ושדי שלעולם לא יתואר אדם באלו, אבל יתואר האדם בחנון ורחום ודומיהם, ולפיכך לענין מחיקה אותם כנויים שהם לשון אדנות ומרות ואלהות אסור למחקן, ואותם שאינם כנוי אלהות אלא תוארי הפעולות שיתואר האדם בהם אין איסור במחיקתן.
ואע"פ שאמרה תורה אלהים לא תקלל, ודרשו רז"ל במסכת סנהדרין בפרק ארבע מיתות שהוא אזהרה למקלל הדיין, ואפילו לרבי עקיבא דאמר קדש (שהוא קדש), כבר נתפרש שנקראו אלהים לפי שהם מקיימים משפטי אלהים בארץ. וכן אלהים אחרים כבר נתפרש בו כפי דעתם, כלומר לפי מחשבת עובדיהם נקראים אלהים אבל אינם אלהים. והרי מצינו שנקרא המזבח מזבח י"י שנאמר [ויבן משה מזבח] ויקרא שמו י"י נסי, ואע"פ שאונקלוס תרגמו בענין אחר. הרי שם משיח צדקנו נקרא י"י שנאמר וזה שמו אשר יקראו י"י צדקנו. וכן ירושלים ושם העיר [מיום] י"י שמה. וכפי דעת קצת גדולים אם יהיה נביאכם י"י, שהנביא נקרא י"י, וזה כלו לפי שהשליח מקיים שליחות שולחו, וכן הנביא יקרא בשם המשלח, וכן העיר לפי ששם תחול השכינה תקרא על שמה, אבל השמות הללו אינם מיוחדים אלא לו אלא שיו"ד ה"א הוא שם העצם ושאר השמות הם כנויים של אלהות, וחנון ורחום הם כנויים שאינם של אלהות, מכל מקום השם המיוחד לו יתברך הוא שם העצם הוא יו"ד ה"א ושאר השמות הם כנויים. אלא שיש הפרש בין כנוי לכנוי, שכנוי של מרות ואדנות אסור למוחקו ושאר כנויים מותר למוחקן. ונראה לי שיצא לנו זה ממה שאמר לא תעשון כן לי"י אלהיכם, שלמדו ממנו בפרק הלוקין אזהרה למוחק את י"י, ולא אמר לא תעשון כן לי"י בלבד, שאלו אמר לא תעשון כן לי"י בלבד ולא אמר אלהיכם היה לבעל הדין לומר דוקא שם המיוחד אבל שאר כנויים נמחקים, עכשו שאמר אלהיכם כל שם אלהות בכלל. ולפיכך אמר רבי יוסי צבאות כלו נמחק לפי שלא נאמר אלא על שם צבאות ישראל, הרי שרבי יוסי שחשב שזה השם אינו כנוי מרות ואדנות ושל אלהות התיר למוחקו. ויש שם שנוי נוסחאות הרבה, שיש נוסחא שכתוב בה אמר שמואל הלכה כרבי יוסי ויש נוסחא שכתוב בה אין הלכה כרבי יוסי, וכפי זאת הנוסחא פסק הרמב"ם ז"ל. וכתבתי לך כל זה להמשך הדברים ולהתלמד ממנו במקום אחר, אע"פ שאינו מענין השאלה, מכל מקום קצת התלות יש לו בה.
ומה שאמרו דמלך מלכיא קדש, אין הכונה שהוא שם ואינו נמחק אלא שהוא כשאר הכנויים, וכן כתב הרמב"ם ז"ל בהלכות יסודי התורה. ושלמה של שיר השירים שכתבת יראה לי שהוא שטפא דקולמוסא, לפי שלהקשר השאלה אין לו מקום לענין זה. ומה שאמרת שכל התורה שמותיו של הקב"ה, אע"פ שהרמב"ן ז"ל כתב כן בחדושי התורה אינו ענין לענין השאלה, שאם כן אף אם יש טעות בספר תורה אסור למוחקו, וכזה לא נמצא ולא עלה על הדעת. נאם אחיך נאמנך שלמה בר ה"ר שמעון בן החכם רבי צמח זלה"ה.
@שו"ת הרשב"ש סימן רסח
תלמסאן, לותיק ר' סעדיה שוראקי יצ"ו.
שאלת. ראובן שמעון לוי ויהודה יש להם חצר בשותפות, והחצר הנזכר יש בה ד' בתים וד' עליות על גביהן, שני בתים ועליותיהן לצד צפון של ראובן ושמעון, ושתי בתים ועליותיהן לצד דרום והם של לוי ויהודה, וכל אחד מהם מכיר את חלקו. ופתח החצר הנזכר לצד מערב סמוך לחלק שמעון, והבאר היא בחלק ראובן ושמעון באמצע. ולא נשאר לארבעתם בשותפות כי אם הבאר והפתח הנזכרים, כך היא החצר הנזכר וצורתה. לאחר מכן תבע ראובן ללוי שבפתח ביתו כנגד ביתו לעשות כותל מפסיק ביניהם משום היזק ראיה, השיבו לוי ואמר ליה איני מפסיק כלל אלא כמות שהיא החצר כך תשאר. ואם הדין מחייב לבנות הכותל אם יבנוהו בהוצאת שניהם ובחלק שניהם. ואם רוצה להגביהו יותר מארבע אם יכול לעכב עליו. ואם יהודה יכול לכוף לשמעון לעשות כותל גם הוא להפסיק ביניהם. כיצד יעשו לבאר ולפתח החצר שהם בחלק שמעון.
תשובה. בגמרא אסיקנא בפ"ק דבתרא דהיזק ראיה שמיה היזק, ולפיכך חצר של שותפין כל שיש בה דין חלוקה חולקין אותה, אם אין כל אחד מכיר את חלקו. ואם כל אחד מכיר את חלקו, אע"פ שאין דין חלוקה בה, כופין כל אחד לחבירו לעשות מחיצה, כמו שכתב הריא"ף ז"ל בפרק קמא דבתרא והרמב"ם ז"ל בפ"ה מהלכות שכנים. ואם אין בה דין חלוקה ואין כל אחד מכיר את חלקו, יכול לומר לו גוד או אגוד, אבל אם כל אחד מכיר את חלקו אין בה דין גוד או אגוד. והנה החצר הזו שבאה עליה השאלה כל אחד מכיר את חלקו בעליות ובבתים, אבל מלוסה של חצר שהיא אמצע החצר והבור והפתח הכל משתמשים בהם בשוה, על כן אם השנים שחלקו בצפון או השנים שחלקו בדרום תובעין לחבריהן לבנות כותל יצטרכו לחלוקה מלוסא של החצר, ואינו יכול ליחלק משני טעמים, האחד מפני שהבאר הוא משוך לצד אחד, והשני מפני הפתח שיבא הכותל בחציו, ובפ"ק דבתרא אמרו שכל שאלו יחלק שמו עליו חולקין אותו, וזה כשיחלק אין שמו עליו. וכן כתב א"א מורינו הרב נר"ו בתשובה לחכם ר' אברהם הכהן נ"ע תלמידו בהניין שהפתח מעכב בחלוקת החצר. וגם לומר גוד או אגוד אי אפשר שהרי כל אחד מכיר חלקו, על כן אין לו תקנה לא בכותל ולא בגוד או אגוד.
ואע"פ שהריא"ף ז"ל כתב בתשובה דחזקה לא מהניא בהיזק ראיה, ורבינו יוסף הלוי ז"ל חלק עליו והביא ראיה דמהניא חזקה מההיא דחלון הצורי דיש לו חזקה, והאחרונים ז"ל סתרו דברי ה"ר יוסף הלוי ז"ל ודחו ראייתו וקיימו דברי הריא"ף ז"ל מהירושלמי, והרמב"ם ז"ל בפ"ב מהלכות שכנים כתב כדברי הריא"ף ז"ל, מ"מ בחצר כזו סמכינן אמילתיה דרבינו יוסף הלוי ז"ל, שכיון שאי אפשר לבנות כותל ולא לגוד דמסתמא מחלו זה לזה. וזהו כששניהם הדרים בצפון או בדרום תבעו זה וצריכין לעשות המחיצה על פני כל החצר. אבל אם ראובן תובע ללוי לבנות הכותל שומעין לו, לפי שכשיבנו הכותל לא יבנו אלא כנגד חלקם ולא יהא חולק כל החצר אלא חציה, ועדיין יהיו יכולים להשתמש בבאר ובפתח החצר. אבל יהודה אינו יכול לכוף לשמעון שיבנה כותל, לפי שהפתח הוא בחלקם ויחלק הפתח לחציו. ושאר כל השכנים יכולים לעכב עליהם אפילו אם יתרצו יהודה ושמעון לבנות הכותל, לפי שחולקים להם הפתח ולא יהיה אלא חצי פתח, ואין שמו עליו, כמו שכתב א"א מורינו הרב נר"ו בתשובה הנזכרת.
וראובן ולוי כשיבנו הכותל בחלקם יגביהו אותו עד שיעלה מקרקע העליה היותר גבוהה משתיהם ד' אמות. אע"פ שאלו בא אחד מן השותפים להגביה יותר מד' אמות חבירו מעכב עליה, כמו שכתב א"ז הרב רבינו יונה החסיד ז"ל והרא"ש ז"ל, וכדבריהם משמע בפרק קמא דבתרא, וכן נראה מדברי הרמב"ם ז"ל בפ"ג מהלכות שכנים, מ"מ בנדון הזה, כיון דסוף סוף בעו לעשות מחיצה משום העליות יגביהו הכותל. ואם אחד מעכב שלא יגביהנו יותר מד' אמות, חייב כל אחד מהם לעשות מעקה לחצי גגו זה שלא כנגד זה ויעדיף, כדאמרינן בפ"ק דבתרא גבי שני גגין בשני צדי רשות הרבים. וההעדפה על חצי המעקה היא כדי שאם יעמוד במקום הפנוי לא יוכל לראות חבירו באלכסון, וכן כתב הרמב"ם ז"ל בפ"ג מהלכות שכנים. וזו היא צורתם: /במקור יש שרטוט/ וכפי המרחק שיש בין גג לגג צריכה להיות ההעדפה, שכל מה שמרחיק הוא רואה יותר באלכסון, וזה כלו לפי ראות עיני הבקיאים. וכשבונים הכותל, המקום משל שניהם וההוצאה על שניהם, כך נזכר בפירוש בפ"ק דבתרא.
@שו"ת הרשב"ש סימן רסט
עוד שאלת. ראובן ושמעון יש להם כותל בשותפות, לראובן בצד אחד בית ועליה על גביו, ולשמעון מצד אחר עליה אחת לבד, ובמקום הבית דרך לעבור בו במבוי מפולש. אם הדין נותן שיבנו כל הכותל בשוה בהוצאת שניהם או יתן ראובן יותר משמעון.
תשובה. חלוקה זו לא תמלט משני עניינים, או שחלקו קרקע כנגד קרקע, או שעלו בדמים, כלומר שאם בא החלק הגדול לאחד יוסיף מעות לחבירו כנגד תוספת הקרקע, דלא עסקינן בשופטני שיטול אחד יותר מחבירו. על כן אם חלקו קרקע כנגד קרקע פשיטא ששניהם בונים אותו חלק כחלק. ואם בשעת החלוקה העלו בדמים, אותו שנטל החלק הגדול נותן יותר בהוצאה, וכותב שטר שאם יפול הכותל יטול יותר באבנים כדי ההוצאה שנתן, וכדתנן בפ"ק דבתרא אבל בבקעה מקום שנהגו שלא לגדור אין מחייבין אותו אבל אם רצה כונס לתוך שלו ועושה חזית, כלומר כופף ראש הכותל לצד גנתו כדי שידעו שהוא בונה אותו. ואמרינן בגמרא דבהונאה לא סגי אלא בשטרא, כלומר שאם גדר בקוצים וקנים שאי אפשר לעשות חזית כותב שטר. ובנדון הזה אי אפשר לעשות חזית, לפי שאינו בונה הכל משלו אלא שנותן יותר, על כן יתנו כל אחד כפי חלקו ויכתבו שטר כמו שכתבתי.
@שו"ת הרשב"ש סימן רע
עוד שאלת. ראובן הלוה לשמעון במקום תאפיללת מאה דינרי זהב ששוין בתלמסא"ן ששה שמיניות לכל דינר, לאחר מכן תבע ואמר לו תן לי מה שהלויתיך, אמר לו הלוה אין לי עתה כלום אבל אתן לך בתלמסא"ן מאה זהובים טובים ויפים, וקבל עליו בקנין גמור בפני עדים כשרים. וכשבא לתלמסא"ן פשט לו את רגלו ולא רצה לתת לו אלא דמי מאה זהובים תאפילת, והמלוה אומר לו אלו נתתים לי בתאליפלת קניתי בהם סחורה והרווחתי בהם והלוה טוען שהוא רבית.
תשובה. שמעון שחק בו ואינו נותן לו אלא מאה זהובים תאפיללת או דמיהם, דתנן בפרק איזהו נשך אי זהו תרבית המרבה בפירות כיצד לקח ממנו חטים מדינר זהב הכור וכן השער עמדו חטים בשלשים דינרים אמר לו תן לי חטי שאני מוכרן ולוקח אני בהם יין אמר לו הרי חטים עשויות עלי בשלשים דינרים והרי לך אצלי בהם יין ויין אין לו. וכן תני דבי ר' אושעיא הרי שהיה נושה בחבירו מנה והלך ועמד על גרנו אמר לו תן לי מעותי שאני רוצה ליקח בהם חטים אמר לו חטים יש לי שאני נותן לך צא ועשם עלי כשער של עכשיו וכו' בכלן יש לו מותר אין לו אסור. התנו ב' דברים שיהיו לו פירות ושיהיה השער עלי כך וכך. וכ"כ הרמב"ם ז"ל בפ"י מהלכות מלוה ולוה.
והקנין אינו כלום. ואע"פ שהרמב"ם ז"ל בפ"ד מהלכות מלוה ולוה חלק על הגאונים ז"ל שאמרו דמחילה ברבית לא מהניא ושהמקבל בקנין ליתנו אינו כלום, לא בכל דבריהם חלק עליהם, אלא במחילה בלבד הוא שחלק אבל בקבלת נתינה לא חלק עליהם, וכן נראה ברור מלשונו שם. ואף במוחל קיים הרא"ש ז"ל דברי הגאונים ז"ל, אלא שאם עבר וקבל הרבית אז מודה הרא"ש ז"ל דמהניא מחילה, אבל אם בשעת נתינה מוחל לו לא מהניא מחילה. על כן זה פטור הוא לדעת הכל, ואפילו רוצה ליתנו אסור לדעת הגאונים והרא"ש ז"ל. ומה שטען שאלו נתנם לו בתאפיללת היה קונה בהם סחורה ומרויח בהם אין לו עליו אלא תרעומת דברים, כדאיתא בירושלמי כתבו הריא"ף ז"ל בפרק איזהו נשך הנותן מעות לחבירו ליקח בהם פירות למחצית שכר ולא לקח אין לו עליו אלא תרעומת דברים. וכן ירושלמי הביאו אדוני זקיני הרמב"ן ז"ל בחדושיו בפרק המקבל המבטל כיסו של חבירו אין לו עליו אלא תרעומת דברים, וכן כתב הרמב"ם ז"ל בהלכות שלוחין ושותפין.
@שו"ת הרשב"ש סימן רעא
עוד שאלת. מפטיר שבירך על ההפטרה ברכה ראשונה וקרא אותה, ולאחר שהשלים קריאתה קודם שיברך לאחריה נשתתק, אם יכול אחר לברך במקומו או שהשליח צבור יקרא הפסוק האחרון ויברך אחריה, כמו שעושין בתפלה אם נשתתק הש"ץ באמצע התפלה.
תשובה. יפה אמרת שיעמוד אחר ויברך ש"ץ או זולתו, שהרי ההפטרה חובת צבור היא, והוא ג"כ מהמחוייבים וחייב לברך אם אין שם מי שיוציאנו ידי חובתו, ומתוך שמוציא לעצמו מוציא לאחרים ופוטר אותם מברכת ההפטרה.
@שו"ת הרשב"ש סימן רעב
עוד שאלת. עדי הגט שחתמו באמצע השטה אם הוא כשר או פסול.
תשובה. בפרק גט פשוט אמרו שאין למדים משטה אחרונה, ולפיכך שטר שעדיו מרוחקים שטה אחת כשר שני שטין פסול, לפי שבשטה אחת אינו יכול לזייף שאם יזייף לא יועיל כלום שאין למדין ממנה, דהא אמרינן התם שאין למדין משטה אחרונה, וביני שיטי יכול לזייף ולכתוב מה שירצה, וכל שיכול לזייף אעפ"י שלא זייף פסול. וכתב א"ז הרמב"ן ז"ל בחדושיו בשם רבותינו הצרפתים ז"ל דשטר שחתמו עדיו בחצי שטה והניחו חצי שטה הראשונה חלקה פסול, שהרי אמרו דשטר הבא הוא ועדיו בשטה אחת כשר, ולפיכך יש לחוש שאם יחתמו העדים בחצי שטה ויניחו חצי השטה הראשונה חלקה יכתוב כל מאי דבעי קודם חתימתן. וכל שיש לחוש לזיוף אע"פ שלא זייף פסול. וכשעדיו מרוחקים שטה אחת כשר, ובחצי השטה פסול, משום דשטה אחרונה אין למדין ממנה ובחצי שטה למדין. ונתן טעם רבינו הזקן ז"ל דשטה אחת שלימה יש לחוש לאוירה מפני שהעדים רשאין להרחיק שטה אחת שלימה, אבל חצי שטה לא חיישינן שהעדים נשמרים מזה. ולפיכך הזהירו בעלי התוספות ז"ל שהעדים החתומים בשטר או בכתובה או בגט צריכים לחתום בראש השטה, וכתבו שאם עברו ועשו פסול משום דיכול לזייף, ואע"פ שלא זייף פסול כמו שכתבתי. על כן גט זה אם העדים חתמו באמצע השטה, שהניחו אויר מתחלת השטה וחתמו באמצעיתה הגט פסול. ואם העדים כתבו כדת משה וישראל בראש השטה וחתמו העדים אחריו כשר הוא, דכדת משה וישראל במקום והכל שריר וקים הוא, וכך אנו נוהגין בגטין שלנו, והרבה האריכו המפרשים בפרושיהם בעניינים אלו וא"א מורנו הרב נר"ו בתשובותיו והדברים עתיקים, וכתבתי לך בקצרה מה שעולה מדבריהם, ותן לחכם ויחכם עוד.
@שו"ת הרשב"ש סימן רעג
עוד שאלת. אם לא כתב בגט י"ב שטין אם כשר או לא.
תשובה. מנין השטין לא נזכר בגמרא, אלא שהגאונים ז"ל אמרו שכיון שנקרא ספר, דכתיב וכתב לה ספר כריתות, ובספר תורה צריך להניח חלק בין חומש לחומש ד' שטין כדאיתא בפ"ק דבתרא בין בראשית לואלה שמות ד' שטין בין ואלה שמות לויקרא ד' בין ויקרא למדבר סיני ד' הרי י"ב שטין, והחלק שיש בין במדבר סיני לואלה הדברים אינו מן המנין לפי שהוא ספור דברים, ולפיכך סמכו לזה לכתוב גט מי"ב שטין כמנין גט. ובסמ"ג כתב סמך אחר שכתב וכתב לה ספר כריתות, וכתיב זה ספר תולדות אדם ז"ה בגמטרייא י"ב, כדדרשינן בכריתות ובהוריות שמן משחת קדש יהיהזה לי לדורותיכם, וסמכו ששמן המשחה י"ב לוג וזה בגמטרייא י"ב. אבל כל זה הוא לכתחלה, אבל אם לא עשה כשר הוא, וכן כתב הרא"ש ז"ל בפסקיו בפ"ק דגיטין. עד כאן הגיעה ידי להשיב. ושלומך ידיד נפשי יגדל כנפשך ונפש אחיך נאמנך, הצעיר שלמה בר הר' שמעון בן החכם ר' צמח זלה"ה.
@שו"ת הרשב"ש סימן רעד
לנבון החכם ר' נתן יצ"ו גזע ישי בהיותו בתונס.
כתבת כי בבית הכנסת הם מתאספים קצת ראשי עם קדש החברים אל דבר י"י לקרות בפרשיות התורה ביום השבת ואם יצמא איש לקראת צמא יאתיו מים וישתה בבית הכנסת, והוקשה לך הדבר ושאלת אם יתכן לעשות כן.
תשובה. לא טוב הדבר אשר המה עושים, שהרי בפרק בני העיר אמרינן בברייתא בגמרא בתי כנסיות ובתי מדרשות אין נוהגין בהם קלות ראש ואין אוכלים בהם ואין שותין בהם ואין נאותין בהן ואין נכנסין בהם בחמה מפני החמה ובגשמים מפני הגשמים וכו'. ואעפ"י שבמקום אחר נראה שמותר לאכול בבתי כנסיות, דאמרינן בפ"ק דראש השנה וכן בפרק ערבי פסחים אמרו בתי כנסיות צריכין בדיקה, ופרשו בירושלמי שכן אוכלין בהן באברעות ובראשי חדשים, כלומר שבעבור השנה ובקדוש החדש היו עושין סעודות גדולות והיו אוכלין שם בבתי כנסיות כדמוכח בפ"ק דראש השנה, וכן בפרק ערבי פסחים אמרו משום אורחים דאכלו ושתו בבתי כנשתא שנראה מזה שמותר לאכול בבתי כנסיות, יראה לי דכי אסרי לאכול ולשתות בבתי כנסיות היינו לשאר העם אבל תלמיד חכם מותר. וסעודות שהיו עושין בעבור השנה ובראשי חדשים תלמידי חכמים היו אוכלין אותם שם, וגם העדים שהיו אוכלין, אע"פ שאפשר שיהיו עמי הארץ, היינו משום דגדולה מצוה בשעתה כמו ששנינו במסכת בכורים ומייתו לה בפ"ק דקדושין ובפרק אלו טרפות. ואורחים דאכלי ושתו בבי כנשתא, אפשר שהם תלמידים המכתתים רגליהם מעיר לעיר ובאים ללמוד תורה ואין להם מקום לדור אלא בבית הכנסת, ואם תאמר שהאורחים אלו עמי הארץ, נאמר לאו דאכלי ושתו בבית הכנסת ממש, אלא בבית הסמוך לבית הכנסת ומשם שומעין הקדוש.
ומה שחלקתי בין תלמידי חכמים לעמי הארץ שהחכמים מותרים ועמי הארץ אסורים, בירושלמי הוא מבואר, שאמרו שם עפרא דבי כנישתא דספריא ותלמידהון. וגם אמרו בירושלמי, ר' אמי מיפקד לספריא אין אתי איניש לגביכון מלוכלך באורייתא תהוו מקבלין ליה ולחמריה ולמאניה. ופירוש מלוכלך משוח, כלומר שיש בו קצת תורה, וכמו שאומרים עמי הארץ בכאן למי שיש לו קצת תורה פלוני יש בו ריח תורה. ונראה שהטעם הוא לפי שבתי כנסיות על תנאי זה הם עשויות שידורו בהם תלמידי חכמים ושיקראו בי רבנן ביתא דרבנן, וכמו שאדם בביתו אוכל ושותה ונאות ומטייל, כך ת"ח בבתי כנסיות. וזה כי אם יבא תלמיד מארץ רחוקה ללמוד תורה ולא ימצא אכסניא יתאכסן בבית הכנסת. וכיון שנבנו על תנאי זה מותר לאכול ולשתות שם, וכדאמרינן התם בתי כנסיות שבבבל על תנאי (זה) הם עשויות. וכיון שהדבר תלוי בתנאי בשעת עשייתן, אפילו באורחים דלאו ת"ח מותרים אם נעשה על תנאי זה.
ואעפ"י שהתירו דברים אלו לתלמידי חכמים, לא בכל מקום התירו אלא בשעת הדחק וכשאין להם מקום אחר לאכול ולשתות בו, דאמרינן התם רבינא ורב אחא הוו קיימי וקא שאלו שמעתא מרבא אתא זילחא דמטרא עיילי לבי כנשתא [אמרי הא דעיילינן לבי כנשתא] לאו משום מטרא הוא אלא משום דשמעתא בעיא צילותא, דמשמע שאעפ"י שאמרו עפרא דבי כנשתא דספריא ותלמידהון, היינו כשאין להם מקום אחר ליכנס בו לאכול ולשתות ולהסתר שם מזרם וממטר. ונראה לי שלהתיר לת"ח לאכול ולשתות בבתי כנסיות אין צריך להתנות כך בפירוש אלא סתמן כפירושן, ובאורחים דלאו ת"ח צריך להתנות כך בפירוש, כך נראה לי.
ויש להקשות, הרי שאמרת שאף בת"ח לא התירו אלא בשעת הדחק ובשאין להם מקום אחר, והרי בפרק שבועת הדיינים אמרו ריש לקיש משהא שהא ליה ואמרי לה משתא הוה משתי ליה, ופירש רש"י ז"ל משתא הוה שתי ליה שותה היה ריש לקיש בבית המדרש [כשאמר ר' יוחנן הלכה זו ולא יכול להשיבו. ואיך שתה ריש לקיש בבית המדרש והלא] היה יכול לילך לביתו או לצאת לחוץ ולשתות, ודין בית הכנסת ובית המדרש בזה אחד דבחדא מילתא תננהו בברייתא בפרק בני העיר בתי כנסיות ובתי מדרשות. ויש לומר דריש לקיש אע"פ שהיה יכול לילך לביתו או לצאת לחוץ ולשתות ואפילו הכי שתה בבית המדרש משום בטול בית המדרש, שאם ילך לביתו או יצא לחוץ וישוב למקומו שמא יאמר ר' יוחנן דבר הלכה ולא ישמענה הוא, וכמו שאמרו במסכת ביצה בפרק יום טוב לעולם אל ימנע אדם עצמו מבית המדרש אפילו שעה אחת. ועוד משום ביטול בית המדרש, כדאמרינן בברכות בפרק אלו דברים של בית רבן גמליאל לא היו אומרים רפואה בבית המדרש, כלומר שמי שהיה מתעטש לא היו אומרים לו רפואה כדי שלא יבטלו מבית המדרש, דאמרינן בפ"ק דע"ז הפוסק מדברי תורה בשביל שיחה בטלה מאכילין אותו גחלי רתמים שנאמר הקוטפים מלוח עלי שיח ושורש רתמים לחמם. ואם תאמר וריש לקיש גם כן למה הפסיק מדברי תורה ושתה ולא המתין עד שיפטר מבית המדרש. ויש לומר משום דשמעתא בעיא צילותא ואם לא שתה לא היה יכול לשמוע אל מוריו ולכוין שמועותיו, כדאמרינן בפ"ק דתענית האי בר בי רב דשרי בתעניתא כלבא ליכול שירותיה מפני שממעט במלאכת שמים, ולפיכך שתה ריש לקיש בבית המדרש ולא המתין עד שיפטר מבית המדרש ולא הלך לביתו ולא יצא לחוץ לשתות, כך נראה לי. ובדורות הללו שאינן כל כך שקדנין ואין שם בדבריהם עומק דרוש, אין ראוי לשתות שם אלא לצאת לחוץ ולשתות או ימתין עד שיפטר מבית המדרש. [וזהו אפילו היה דין בית הכנסת ובית המדרש אחד כנראה מפשט דבריהם. אבל הר"ן ז"ל דכי אמרינן חכמים ותלמידיהם מותרים דוקא בבית המדרש דעומדים שם כל היום כלו, אבל בבית הכנסת לא].
ובר מן דין ומן דין אין ראוי לשתות ברבים, שהרי אמרו במסכת בכורות פרק מומין אלו משתינים מים בפני רבים ואין שותין מים בפני רבים. והטעם לפי שכשהוא משתין בפני רבים הוא נזהר מלאו דלא יהיה בך עקר ועקרה, כדאמרינן התם שהמשהא את נקביו הוא נעשה עקר מפני שהם שני נקבים אחד מוציא שתן ואחד מוציא שכבת זרע ואין ביניהם אלא כקליפת השום ובשעה שאדם נצרך אם ניקבו זה לתוך זה נמצא עקור כדאיתא התם. ובפרק הערל אמרינן ניקב פסול נסתם כשר וזהו פסול שחוזר להכשירו, כלומר אם ניקב קרום זה הוא פסול לבוא בקהל כמו כרות שפכה שאסור לבא בקהל. ובפרק הבא על יבמתו מוכח דמשום שהיית נקביו נעשה עקור, דאמר רב אחא בר יעקב שתין סבי הוינא וכלהו איעקור מפרקיה דרב הונא לבר מאנא, כלומר מפני שהיה רב הונא מאריך בדרשותיו והיו הם צריכים לנקביהם והיו בושים לצאת ונעשו עקרים, ור' אבא בר זבדא ורב גדל ורבי חלבו ורב ששת כלהו איעקור מפרקיה דרב הונא. וגם כשמשתין בפני רבים נזהר מלאו דלא תשקצו את נפשותיכם, כדאמרינן במסכת מכות בפרק אלו הן הלוקין המשהא את נקביו עובר משום בל תשקצו והביאו הריא"ף ז"ל במסכת ברכות בפרק מי שמתו. ואע"פ שהוא גנאי להשתין ברבים אבל לישמר משני לאוין שפיר דמי, וניחא ליה דליכסיף בהאי עלמא ולא ליכסיף בעלמא דאתי, מה שאין כן בשתיית המים שיש גנאי ואינו נשמר משום לאו.
@שו"ת הרשב"ש סימן רעה
עוד כתבת. כי לר' יוסף יצ"ו ילדה בתו בת ומתה בסוף ל' יום וצוה לחתנו לנהוג אבלות. ואתה אמרת לו ששמעת בכאן שאין ראוי לנהוג אבלות אם לא השלים שלשים יום, והוא אמר לך כי דין תורה הוא לנהוג אבלות, ושאלת ממני להשיבך אמרי אמת.
תשובה. אין ראוי לנהוג אבלות אלא אם כלו [לו] שלשים יום, כדאמרינן במסכת שבת בפרק ר' אליעזר דמילה כל שלא שהא שלשים יום באדם הרי זה נפל שנאמר ופדויו מבן חדש תפדה ואפסיקא הלכתא התם כרשב"ג. ואין ראוי לנהוג אבלות אלא אם כן יודע בודאי שכלו לו חדשיו, כדאמרינן התם [בריה] דרב דימי איתיליד ליה ההוא ינוקא ובגו תלתין יומין שכיב יתיב וקא מתאבל עליה אמר ליה אבוה צודנייתא בעית למיכל אמר ליה קים לי בגויה שכלו לו חדשיו. ופירוש, שאביו אמר לו שאין ראוי להתאבל עליו כיון שלא השלים שלשים יום ומה שהתאבל עליו היה כדי לאכול בהבראה שמברים אותו מטעמים מדברים הנצודים, והוא ענהו שהוא היה יודע שכלו לו חדשיו, וכי התם נמי עובדא אחרינא דהוה מתאבל בתוך שלשים יום ואמר שהוא היה יודע שכלו לו חדשיו. ופירוש קים ליה בגויה שכלו לו חדשיו שכיון שטבלה האשה טבילת מצוה ובעל בעילת מצוה ופירש ולא יסף עוד לדעתה עד שילדה או שהוכר עוברה או שהלך בעלה למדינת הים, ומעת הטבילה עד עת הלידה היה רע"א יום לפחות כדאמרינן בפרק בנות כותים אין האשה מתעברת ויולדת פחות מרע"א רע"ב רע"ג יום, ורע"א שאמרו כמנין הריו"ן, לפי שתשעה חדשים דאמרינן הם שלמים, דיולדת לתשעה יולדת לשלמים, ר"ל תשעה חדשים שלמים שכל חדש שלשים יום מספר התשעה חדשים הוא ר"ע יום וביום שלאחריו שהוא רע"א תלד. ורע"ב ורע"ג שאמרו הם שאם לא קלטה הטפה יום ראשון תקלוט ביום שני ואם לא ביום ג' ואם לא קלטה ביום ג' שוב אינה קולטת. ואע"פ שמספר זה היה בדורות הראשונים כמו שכתב א"א מורינו הרב נר"ו בשם בעלי התוספות, וא"ז הרמב"ן ז"ל כתב בספר תורת האדם שאם נכנסה לחדש התשיעי אפילו יום אחד ואפילו מת ביומו נוהג אבלות, אבל מכל מקום צריך הוא לדעת שנכנס לכלל תשיעי כגון שבעל ופירש, וזה מוסכם מהכל. ובנדון הזה איך היה יודע שכלו לו חדשיו שהרי אינה אשתו, אלא אם היתה רדופה בבית אביה תשעה חדשים שלמים, או שהלך בעלה למדינה אחרת ואחר תשעה חדשים להליכתו ילדה, ולא יראה מדבריך שהיה בעלה במקום אחר.
ומה שאמרת שאמר לך שמדין תורה הוא חייב אבלות בתוך שלשים אינו אמת, שאפי' לאחר שלשים לא מצינו אבלות מן התורה אלא יום אחד יום מיתה וקבורה כדעת הגאונים ז"ל. ולרבותינו הצרפתים ז"ל אין אבלות כלל מדאורייתא אפילו יום מיתה וקבורה, אבל אבלות שבעה לא מצינו מי שיאמר שהוא דאורייתא. ובנדון הזה אפילו היה אביו כהן אינו מטמא לו, לפי שלא שהה ל' יום והוא נפל ואין מטמאין לנפלים כדאיתא בספרא והביאו הריא"ף ז"ל בהלכות טומאה. ולפיכך דבריו אינם בדקדוק חוץ מכבודו, ומה שכתבנו לך נראה שהוא האמת, ותו לא מידי.
@שו"ת הרשב"ש סימן רעו
מסתגאנים, לותיק הנכבד ר' יצחק הלוי יצ"ו.
עמדתי על נסח הכתובה והתנאי הכתוב בה אשר נפלו עליו עצומים, וזה נסחו: בלא שום תנאי ושיור בעולם ובלי שום זכות בעולם לשום יורש קרוב או רחוק לשאול דין ירושה לפני איזה ב"ד שיהיה בשום מנהג בעולם ממנהגי ישראל המתוקנים לקצת מקומות לבד, אם ח"ו תפטר מרת מסעודה הנזכרת בחיי בעלה ר' יצחק הלוי הנזכר ויהיה משה בנה חי יתן לו רבי יצחק הלוי הנזכר עשרה דינרי זהב לבד והנשאר מנדונייתה ועזבונה לרב יצחק הלוי הנזכר ואחריות וכו'.
והנה לפי זה הלשון אפילו היה בעיר מנהג ברור ותקנה מפורשת שהבעל יחזיר לקרובי האשה אם מתה בחייו, בנדון הזה פטור הוא, לפי שהוא לא נשתעבד באותו מנהג ובאותה תקנה, ובפירוש פטר עצמו ממנהגם ותקנתם שעל מנת כן נשאה וכתב לה כתובה. שאם לא כן אפשר היה להניח הנכסים בתורת נכסי מלוג שדינם הוא שאם הוסיפו הוסיפו לו ואם פחתו פחתו לה ואם מתה יורשה, ולא יחזיר כלום ליורשים, לפי שהתקנות והמנהגות אינם אלא על הנדונייא לא על נכסי מלוג, וזה ברור. וזה לא קבלם עליו בעת הנשואין בתורת נכסי צאן ברזל וכתבם בכתובה להתחייב באחריותן אם נאבדו אלא על סמך שאם מתה יירש הכל כנגד התקנה והמנהג אפילו הם מבוררין. הלכך אפילו במקום מנהג ותקנה המבוררים אין לקרובי האשה הזאת שום זכות בנכסיה כפי התנאי הזה. ואף במה שכתב שיתן לבנה לא נכתב כראוי ולא היה זוכה בו הבן כלל אפילו היה בחיים, ואפילו נכתב כראוי שדוקא לו אבל לא ליורשיו, לפי שכך היה ראוי לכתוב, ושעבד רבי פלוני הנזכר עצמו ונכסיו מקרקעי ואגבן מטלטלי שקנה ושיקנה דלא כאסמכתא ודלא כטופסי דשטרי, בעשרה דינרי זהב לנער פלוני וליורשיו ולבאים מחמתו בקנין גמור מעכשיו ולאחר שתמות האם בחיי בנה הנזכר, וזכו לה בקנין הנזכר העדים החתומים למטה. ומאחר שלא נכתב הדבר כן הבן לא זכה כלום. ואף אם זכה הבן כשיטעון הטוען אין זו מתנה שקבל הבעל לתת לבן אלא שיור שמשייר לו ממה שראוי ליטול כפי התקנה, מ"מ יש לומר דוקא במשייר לו וליורשיו אבל כשאמר לו ולא אמר ליורשיו דוקא לו, וכן מתברר בבבא בתרא בפרק בית כור ובמסכת כתובות בפרק הכותב ובמסכת גטין בפרק מי ובמקומות אחרים, וכבר כתבתי בענין כזה בתשובה ארוכה והרביתי להביא ראיות על זה, וכאן אין מקום להאריך. ומיהו אם גבה הבן הזה ומת יורשיו יורשין אותו, אלא שבזה שמחוסר גוביינא שעדיין לא נתן לו בעל אמו כלום שהוא לא קבל עליו ליתן אלא לבן והבן כבר מת, אין ליורשיו שום זכות בהם.
ועוד, שבמתנה אומדין דעת הנותן כדאיתא בפרק יש נוחלין ובפרק מי, וכן כתב הרמב"ם ז"ל בהלכות זכייה ומתנה בפ"ו וזה לשונו, לעולם אומדין דעת הנותן אם היו הדברים מראים סוף דעתו עושין על פי האומד אע"פ שלא פירש. ובלי ספק שזה הבעל וזאת האשה לא עלה על דעתם שאם ימות הבן אחר אמו קודם שיגבה המעות שיטלום יורשיו, לפי שעיקר המתנה והשיור לא היה אלא כדי שימצא הבן איזה דבר שיוכל להתפרנס בו, וזה דבר ברור הוא מכח הענין, ואומדנא דמוכח הוא למי שרוצה להביט בעין האמת. ועוד, שיש לעיין בלשון התנאי והשיור הנזכרים אם נעשה כהוגן, לפי שהתנאי והשיור הזה האם היה לה להתנותו ולא הבעל, ובכאן לא שייר ולא התנה אלא הבעל, ובפרק איזהו נשך מוכח שכל שלא התנה הראוי להתנות שאינו תנאי, וכן כתב הרב בעל העיטור ז"ל. אע"פ שיש רבוותא אחריני ז"ל שלא כתבו כן, מ"מ לענין ממון אוקי ממונא בחזקת מאריה ואמרינן ליה לתובע זיל אייתי ראיה דלאו הכי הוא. הלכך ר' יצחק הלוי ז"ל אין עליו שום חיוב ליורשי הבן בדיננו, והבא עליו בעקיפין, ולעזור התובע ביד תקיפה של האומות, ולהעמיד מלפניו ומלאחריו זקפין, ארור הוא לי"י אלהי ישראל, ובנדוי ובשמתא ליהוי, ויהיה על פני השדה לדומן, וכל עוזרי האמת ומועדדו יתברך באלהי ישראל אמן ואמן. כה דברי שלמה בן הרב ר' שמעון בר החכם רבי צמח זלה"ה.
@שו"ת הרשב"ש סימן רעז
והראן, לחברינו הותיק ר' יהודה יצ"ו בן הרב רבי אפרים זלה"ה בן אלנקאוה.
שאלה. המפטיר בנביא אם יכול לתרגם מתוך הכתב או לא, ואם הקורא עצמו יכול לתרגם או לא.
תשובה. אע"פ שבתורה אינו יכול לתרגם מתוך הכתב, כדאמרינן בירושלמי הביאו הריא"ף ז"ל בפרק הקורא את המגילה עומד ויושב, א"ר חגי ר' שמואל עאל לבי כנשתא חזא חד סופר מושיט תרגומא מגו ספרא אמר ליה אסיר לך דברים שנאמרו בפה בפה בכתב בכתב, כלומר שהיה המתרגם בצבור קורא התרגום מתוך הכתב ואסר לו לפי שנאמר על פי הדברים האלה וגו' ודרשו ז"ל דברים שבכתב אי אתה רשאי לאומרן על פה ודברים שבעל פה אי אתה רשאי לאומרן בכתב כדאיתא במסכת גיטין בפרק הנזקין ובמסכת תמורה בפרק יש קרבנות הצבור, אבל בנביא י"ל שמותר לקרות התרגום מתוך הכתב אפילו בצבור, שהרי אף ההפטרה עצמה מעיקר דינא אסור לקרותה בכתב אלא משום עת לעשות לה' וגו', כדאיתא בפרק הנזקין רבה ורב יוסף דאמרי תרווייהו האי ספרא דאפטרתא אסיר למיקרי בה בשבתא מאי טעמא לא ניתן ליכתב, כלומר כיון שלא ניתן ליכתב הוה ליה כשטרי הדיוטות שאסור לקרוא בהן בשבת, כדאמרינן בפרק השואל במסכת שבת, מר בר רב אשי אמר אפילו לטלטולי נמי אסיר מ"ט משום דלא חזי למיקרי ביה בשבתא ולא היא שרי למקרי ביה בשבתא ושרי לטלטולי דר' יוחנן וריש לקיש מעייני בספרא דאגדתא בשבת והא לא ניתן ליכתב אלא כיון דלא אפשר עת לעשות לי"י הפרו תורתך הכא נמי עת לעשות לי"י וגו'. וכיון שההפטרה עצמה מעיקר דינא אסור לאומרה בכתב ומשום עת לעשות לי"י וגו' התירו, אף התרגום שלה כך שלא יהיה טפל חמור מן העיקר שההפטרה היא העיקר והתרגום טפל לה.
ולענין אם המפטיר עצמו יכול לתרגם או אחר מתרגם ולא הוא כדרך שעושין בתורה. אע"פ שפשט המנהג וההלכות משמע שאחר היה מתרגם, מ"מ יראה שהמפטיר עצמו יכול לתרגם, מדאמרינן התם בירושלמי א"ר חגי ר' שמואל בר יצחק עאל לבי כנשתא חזא חזנא דקאי וקא מתרגם ולא קאי בר נש תחותוהי אמר ליה אסיר לך כשם שנתנה על ידי סרסור כך אנו צריכין לנהוג בה, משמע דוקא בתורה הוא שצריך אחר לתרגם לפי שנתנה על ידי אמצעי, כמו שנאמר אנכי עומד בין י"י וביניכם, שהיה הקב"ה מדבר בהר מתוך האש וישראל עומדים תחת ההר ומשה משמיעם דבריו, כך הש"ץ קורא וישראל שומעין והמתרגם מפרש להם, אבל בנביאים שלא היה כן הקורא יכול לתרגם. ושלום. זהו הנראה לי בזה. וחתמתי שמי פה אחיך שלמה בן ה"ר שמעון בן החכם ר' צמח זלה"ה.
@שו"ת הרשב"ש סימן רעח
מסתגאנים, למשכיל ר' חגי יצ"ו בן אלזוק.
שאלת. אלמנה ששמו לה ב"ד חצי קרקע בל"ה זהובים מותר כתובתה ונשאת האלמנה והכניסתו לבעלה והיורש היה מחזיק בכל הקרקע ואוכל פירותיה, ונפלה מריבה בין היורש ובין אשת אביו ובעלה השני ונתפשרו ונתן להם היורש ט"ו זהובים וכתבו לו מחילה ולא הזכירו בה הקרקע, ואח"כ נודע להם על פי הדין שהקרקע לא היה נכלל בכלל המחילה, חזר היורש ונתפשר עם אשת אביו אחר מות בעלה השני ונתן לה ט"ו זהובים אחרים וכתבה לו שטר מחילה מהקרקע ומכל דין ודברים. ועתה יורשי הבעל השני מערערים ואומרים שהקרקע היה בחזקת מורישן ושאין האלמנה יכולה למחול. ורצית לדעת אם יש בדבריהם ממש אם לאו, ואם יש ממש בדבריהם אם יחזיר לו כל הפירות שאכל ואם יגבה מה שבנה בקרקע, וממי יטול הט"ו זהובים שנתן.
תשובה. חזקת היורש הזה בקרקע הזה אחר שגבתה אותו האלמנה בב"ד אינה חזקה משלשה טעמים. האחד, שהוא שותף ושותף אין לו חזקה כדאיתא בפרק חזקת, וכן כתב הרמב"ם ז"ל בפי"ג מהלכות טוען. והשני, שאין דין חזקה אלא בחזקה שיש עמה טענה כדאיתא התם, כלומר קרקע זה קניתיו ממך וכתבת לי השטר ונאבד, וכ"כ הרמב"ם ז"ל בפי"ב מהלכות הנזכרות. והשלישי, שאפילו אחר כך עשה פשרה והחזיק בה שלש שנים או יותר אינה חזקה, לפי שהוא החזיק מחמת הפשרה שחשב שהיתה הקרקע בכלל וכתב לזה מן הדין, והוי כמחזיק בשדה מחמת אונו ונמצאת אונו פסולה שאינה חזקה כדאיתא בתוספתא וירושלמי הביאום המפרשים בפרק חזקת ובפרק גט פשוט. ופירוש אונו שטרו. וכן כתב הרמב"ם ז"ל בפי"ד מהלכות הנזכרות. אם כן חזקה זו בטלה היא. וגם אין לו על האשה דין שומא הדרא, שהרי נשאת והכניסה אותו לבעלה בשומא ועכשו אם תגבה אותה ג"כ תגבה אותה בשומא ושמו לה לאשה ואנסיבא לא הדרא כדאיתא בפרק המפקיד, וכן כתב הרמב"ם ז"ל בפרק כ"ב מהלכות לוה ומלוה. והפשרה שעשה עמה בחיי בעלה היה כמשמעה שהיתה משום פירות שאכל שהיה חייב להחזירם מן הדין כדאיתא בפרק חזקת.
אמנם הפשרה שעשה עמה אחרי מות בעלה השני לכאורה היה נראה שהיא קיימת, אע"פ שכתב בשטר לשון מחילה ולא הקנאה, ואדוננו זקננו הרמב"ן ז"ל בחדושיו בפרק נערה שנתפתתה גבי שני שטרות היוצאים על שדה אחד שקרקע אינה נקנית במחילה, וכ"כ הרא"ש ז"ל בתשובה בספר החשן בסימן רמ"ו. וכתב בתשובה אחרת בסימן ע"ב שאפילו מטלטלי בתורת משכון אינם נקנים במחילה. אבל מ"מ בנדון הזה, כיון שנתן לה מעות בתורת מקח נתנם לה וקנה הקרקע והשטר שטר ראיה הוא, לחלק השטר כמי שאינו כיון שיש עדים שבתורת מקח נתנם לה והיא ג"כ מודה בזה קנין גמור הוא. אלא שמלשון השאלה נראה שהאשה גבתה כתובתה מנכסי בעלה השני ושהקרקע נשאר ליורשיו. ואם הדבר כן יפה ערערו בני משפחה שכיון שלא גבתה אותה בכתובתה על נכסי בעלה השני מכירתה אינה מכירה, ואם גבתה אותו בכתובתה מנכסי בעלה השני מכירתה מכירה ואין להם דין ודברים בו, ואם לא גבתה אותו חייב הוא היורש של בעלה הראשון להחזיר ליורשי הבעל השני הקרקע וכל פירותיו שאכל מיום הפשרה שעשה עם מורישן עד עתה.
ולענין הבנין שבנה, שמין לו וידו על העליונה כדין יורד ברשות כדאיתא בפרק השואל, ושותף כיורד ברשות דמי כדאיתא בפרק חזקת וכן כתב הרמב"ם ז"ל בפ"י מהלכות גזלה. ושם תמצא כל הדינים מפורשים ולא איצטריך לכתבם לך. ואם הבנין שבנה זה היה מחמת שלא היה לו מקום לדור בו אינו חייב להעלות שכר, כדאמרינן בפרק הבית והעליה גבי מי שהיתה לו עליה על גבי ביתו של חבירו ונפלה העליה בונה הבית וידור בועד שיתן לו כל יציאותיו, וכן כתב הרמב"ם ז"ל בפ"ד מהלכות שכנים ואינו חייב לו להעלות שכר, וכתב רש"י ז"ל שם ואין בו משום רבית. והט"ו כפולות שנתן לאשה יחזור ויטלם ממנה, לפי שמכרה מה שאינו שלה. ושלום [רב] על דייני ישראל המוציאים משפט לאור. וחתמתי שמי פה שלמה בר הרב שמעון נ"ן בן החכם ר' צמח זלה"ה.
@שו"ת הרשב"ש סימן רעט
עוד שאלת. חצר משותפת בין שלשה אחים ועמדו שנים ומכרו חלקם לגוי בשטר בגופן שלהם, וקודם שנתן המעות עמד האח האחר וקנה חלק אחיו מהגוי מדינא דבר מיצרא (ולא הוצרכו האחים למעות ונשארו המעות ביד האח הזוכה מדינא), ונפטר אחד מהם והניח אלמנה ובן ורוצה האלמנה לגבות שליש החצר בכתובתה, והאח אומר שאין לה זכות בחצר שכבר מכרו אחיו לגוי והוא זכה בו מדינא דבר מיצרא ושאינו חייב לתת אלא דמים, מה הדין בזה.
תשובה. יראה שזה האח אין לו שום זכות בחצר, לפי שהמכר שעשה אחיו לגוי לא היה מכר בדיננו, לפי שלא נתן לו מעות, ואע"פ שכתב לו שטר, לפי ששטר שכותבין הגוים אינו אלא שטר ראיה, ושטר ראיה אינו קונה אלא א"כ נתן לו מעות וזה לא נתן לה מעות. ומה ששנינו בפ"ק דקדושין ואיתא נמי בפרק הספינה דקרקע נקנית בשטר, היינו בשטר שכתוב בו שדי מכורה לך שדי קנויה לך כדאיתא התם, או שכתוב כתיקוננו שכותבין הוו עלי עדים שמכרתי שדה פלונית כמו שכתבו המפרשים ז"ל בפ"ק דקדושין, ואפילו הכי בשטר כזה אינו קונה אלא במוכר שדהו מפני רעתה כדאיתא התם, וכן כתב הרמב"ם ז"ל בפ"א מהלכות מכירה. וכיון שהגוי לא היה לו קנין בחצר זו, כ"ש האח שבא מחמת הגוי מדינא דבר מיצרא דמה מכר לו ראשון לשני כל זכות שיש לו כדאיתא בפ"ק דמציעא. ואפילו היה קנין הגוי קנין, האח אין לו דינא דבר מיצרא, דזבן לגוי לית ביה דינא דבר מיצרא, דגוי לאו מיעבד הישר והטוב הוא כדאיתא בפרק המקבל, וכן כתב הרמב"ם ז"ל בפי"ד מהלכות שכנים. וכיון שלא זכה המצרן מהגוי מדינא דבר מיצרא אין לו קנין בחצר כלל אע"פ שדר בחצר שני חזקה חזקתו אינה חזקה, דשותפים אינם מוחזקים זה על זה כדאיתא בפרק חזקת ובפרק הגוזל עצים, וכ"כ הר"מ ז"ל בפי"א מהלכות מכירה ובפי"ד מהלכות טוען ונטען. ואפילו לא בא מחמת גוי אין לו חזקה לפי שהיה מחזיק בקרקע זה בחזקת שיהיה לו שטר עליה והשטר הוא פסול בדיני ישראל, א"כ אינה חזקה כדאיתא בתוספתא ובירושלמי הביאום המפרשים ז"ל בפרק חזקת ובפרק גט פשוט המחזיק בשדה מחמת אונו ונמצאת אונו פסולה אין לו חזקה. ואונו ר"ל שטרו. וכן כתב הרמב"ם ז"ל בפי"ד מהלכות טוען ונטען. וכיון שחזקה זו בטלה ולא היה שם קנין כלל לא לגוי ולא לישראל חייב להחזיר ליורש כל פירות שאכל מיום שהחזיק בו עד עתה כדמוכח בפרק חזקת וכן כתב הר"מ בפי"ד מההלכות הנזכרות.
וכל זה הוא דין היורש עם דודו הקונה, אבל האלמנה אם יש שם נכסים אחרים יכולין היורשין לסלקה בהם או במטלטלין או במעות לפי שהיא בעלת חוב. ואם אין שם אלא קרקע זה והגבוהו לה בית דין בכתובתה אין בו דינא דבר מיצרא, דאשה ויתמי לית בהו דינא דבר מיצרא, וכן כתב הרמב"ם בפי"ב מהלכות שכנים. ומה שטוען כי מתפחד שמא תנשא האשה לזר ויבא זר בתוכם, יכולין הם לומר לה גוד או אגוד כדאיתא בפ"ק דבתרא, וכ"כ הרמב"ם ז"ל בפ"א מהלכות שכנים.
@שו"ת הרשב"ש סימן רפ
עוד שאלת. ראובן נשא אשה וכתב לה כתובה וצדא"ק וילדה לו בן ונפטרה לבית עולמה ועכשיו בעלה תובע לאביה שיחזיר הכתובה והצדא"ק והאב אינו רוצה, מה הדין בזה.
תשובה. אם אין מנהג בקהלכם אלא לדון על פי הדין הבעל יורש את אשתו. ואעפ"כ לא יחזירו לבעל השטר, לפי שעדין נשאר לבן זכות בהן, והוא הדין כתובת בנין דכרין, על כן ישאר השטר ביד מי שהוא, אם אפשר לבא לדין כתובת בנין דכרין יגבה בו הבן. ואם לאו, אע"פ שאינו מזיקו, חייב מי שהוא בידו להחזירו כדין שטר פרוע שאסור להשהותו. ואם יש (שם) שום תקנה במקומכם כמו שיש בקצת קהלות, עשו על פי התקנה, דקיימא לן כרשב"ג דאמר בפרק מציאת האשה הכל כמנהג המדינה.
@שו"ת הרשב"ש סימן רפא
עוד שאלת. ראובן מכר לשמעון סחורה בחלופי סחורה אחרת ומשך שמעון הסחורה ונתן לראובן מקצת סחורות חליפיו ולא מצא יותר בביתו ואמר לו המתן עד שתבא הספינה ואשלם לך סחורותיך והודה לו, וכתב שמעון בפנקסו שהוא חייב לראובן כך וכך סחורות, ובין כך ובין כך נפטר שמעון ובא ראובן לתבוע ליורש מה שנשאר לו על המיתנא מהסחורות והלה אומר לו לא אתן לך אלא מעות כפי מה שהיו שוין הסחורות בבית הטרשא, מה הדין בזה.
תשובה. אע"פ שאין אדם מוכר לחבירו דבר שלא בא לעולם, בכאן חייב הוא ליתן לו סחורות כיון שנמצא בפנקס המיתנא שהוא חייב לראובן כך וכך סחורות חייבים היורשים לתת אותם סחורות, שהאומר לחבירו חייב אני לך מנה בשטר חייב כדאיתא בפרק הנושא, וכן כתב הר"מ ז"ל בפרק י"א מהלכות מכירה, המחייב עצמו בממון לאחר בלא תנאי כלל אע"פ שלא היה חייב לו כלום הרי זה חייב שדבר זה כמו מתנה הוא ואינה אסמכתא, כיצד האומר לעדים הוו עלי עדים שאני חייב לפלוני מנה או שכתב לו בשטר הרי אני חייב לך מנה אע"פ שאין שם עדים או שאמר לו בפני עדים הרי אני חייב לך מנה בשטר אע"פ שלא אמר אתם עדי הואיל ואמר בשטר הרי זה כמי שאמר הוו עלי עדים וחייב לשלם אע"פ ששניהם מודים והעדים יודעים שלא היה לו אצלו כלום שהרי חייב עצמו וגמר ושעבד עצמו כמו שישתעבד הערב וכזה הורו הגאונים ז"ל (והרמב"ן ז"ל), ע"כ. ובנדון הזה הגע עצמך שלא היה חייב שמעון לראובן כלום וכתב בכתב ידו חייב אני לפלוני כך וכך חייב הוא לשלם. ופנקסו אלים מכתב ידו, דאלו בכתב ידו מצי למטען פרעתי ואנן טענין ליורשים כדעת הגאונים והר"מ ז"ל, ובפנקס לא טענינן להו דפנקסו של מת כל שמוכיח ממנו שהוא מסודר כראוי דנין על פיו, כמו שכתב הרא"ש ז"ל בתשובה כתובה בספר החשן בסימן צ. על כן אם בפנקס המיתנא כתוב בו אני חייב בכך וכך סחורות לפלוני חייבים היורשים ליתן שהרי שעבד עצמו ואמר חייב אני לפלוני, אבל אם בפנקס מספר הענין ואומר קניתי מפלוני כך וכך סחורות בחליפין וכך וכך סחורות ונתתי לו מהם כך וכך ונשאר לו ברשותי כך וכך, אינו חייב לתת לו אלא מעות כפי מה שהיו שוין בעת הטרשא, שהרי לא שעבד עצמו אלא מספר הדברים ואינו דומה למנה אני חייב לך בשטר, כנ"ל לע"ד. נאם שלמה בן הרב שמעון נר"ו.
@שו"ת הרשב"ש סימן רפב
בגאיה, לותיק ר' דוד בקרי הכהן יצ"ו.
שאלת. טעם נסוך היין והמים, ולמה אמרה תורה נסכו לפני מים בחג כדי שיתברכו לכם גשמי השנה, אם אמרו בקרבנות שריחם עולה למעלה לרצון לריח ניחוח נאמר במים היורדים למטה לתהום.
תשובה. הטעם ביין כבר נסתפק בו הרב המורה צדק ז"ל וכתב כי שמע בו טעם מזולתו והוא זה: הנה באדם יש בו ג' כוחות שהרופאים קוראים אותם נפשות והפלוסופים קוראים אותם כחות. והאחד הוא כח טבעי שמשכנו בכבד והוא הנותן כח ההזנה, ודומה בזה לצמח שהוא נזון, והמשובח שבמזונות אצלו הוא הבשר. והכח החיוני משכנו בלב וממנו מתפשט הרוח בכל הגוף על דרך העורקים הנקראים שנאריס, והוא הנותן החיות, והטוב המשובח אצלו היין כי הוא מחכים הלב ומשמחתו כמו שכתוב ויין ישמח לבב אנוש, ואמר רבא בפרק בן סורר ומורה חמרא וריחני פקחין. והכח הנפשיי משכנו במוח, וממנו הם מתפשטים החוש והתנועה דרך העצבים היוצאים ממנו ומחוט השדרה היוצאת מאחורי המוח, וכן החמשה חושים הנגלים הידועים וחושים הנסתרים שהם המדמה והמשותף והמבין וכח השומר והזוכר והמזדכר, והטוב והמשובח אצלו נעימות הקול, והוא השיר שהוא מעבודות שבמקדש כדאיתא בערכין בפרק יש בערכין ובפרק החליל, ע"כ. ובחרו הבשר והיין והשיר לעבודה, זהו הטעם שנמצא בספר מורה צדק אע"פ שהארכתי בו.
וקודם שאכתוב לך טעם נסוך המים אודיעך שכל הקרבנות אינם באים על חטאת, אבל יש מהם לרצות לשם לקרבה לעבודתו בין ביחיד בין בצבור. ובקרבנות צבור יש מהם דבר על חטא בחטאות צבור וכשעירי ר"ח ורגלים שכלם באים לכפרה כדאיתא בפ"ק דשבועות, ובפר העלם דבר של צבור כדאיתא במסכת הוריות, ואפילו עגלה ערופה על כפרה היתה באה כדאיתא התם בהוריות ובמסכת תמורה פרק יש בקרבנות, ויש מהם לרצון כדי שתחול ברכתו יתברך עלינו. על כן נתעוררו רז"ל בשלשה דברים והם העומר ושתי הלחם וניסוך המים שאינם אלא לפרקים ובזמנים חלוקים על מה שמרצים, ואמרו כי הפסח זמן תבואה הוא שעומדת בקמותיה והיא מעותדת לכמה הרפתקי, לפיכך צותה התורה שנביא העומר ונתן הקומץ למזבח והשאר לכהנים כדאיתא במנחות בפרק רבי ישמעאל. ולפי שהוא מרצה על כל ישראל אינו בא משל יחיד. ולפיכך שומרי ספיחין בשנת השמטה היו נוטלין שכרן מתרומת הלשכה, ואפילו התנדב היחיד לשמור בחנם אין שומעין לו כדאיתא במסכת שקלים ובפרק הבית והעליה. ובעצרת צותה תורה שנביא גם כן שתי הלחם משל צבור, וחמץ היו באין כדאיתא במנחות בפרק כל המנחות, ומשל צבור ג"כ כדאיתא התם. ועצרת הוא זמן פירות האילן שהאילנות הוציאו פרחים וגמלו פרים, לפיכך נביא שתי הלחם כדי שתחול ברכתו יתברך עלינו ויתברכו פירות האילן. והטעם ששתי הלחם מרצין על פירות האילן דאמרי באגדה ומייתו לה בפרק כיצד מברכין אילן שאכל ממנו אדם הראשון חטה היתה, כך כתבו קצת. אבל העיקר הוא לפי שאין מביאים בכורים קודם עצרת, ואנשי הר צבועים הביאום קודם עצרת ולא קבלו מהם כדאיתא במסכת בכורים, וכיון שהבאת בכורים שהם משבעת המינים תלוי בשתי הלחם, לפיכך הם מרצים על פירות האילן.
ובחג אמרה תורה לנסך המים כדי להתברך גשמי שנה, לפי שהחג הוא זמן גשמים לפיכך צותה תורה לנסך מים לרצות לפניו יתברך ותחול ברכתו עלינו והנסוך לרצות לפניו יתברך, תדע שהרי אדוננו דוד [המלך] עליו השלום נסך המים לפני השם. והכונה בכל זה שאנו צריכין לתבואה ולפירות האילן ולגשמים, וכל אחד זמנו קבוע, לפיכך אנו מקריבין לפניו יתברך שלשה דברים אלו בג' זמנים אלו לרצות על שלשה עניינים אלו, ותחול ברכה עליהם. ועוד שבכל אחד משלשה זמנים אלו נדון בו אחד משלשה עניינים אלו, בפסח על התבואה ובעצרת על פירות האילן ובחג נדונין על המים. השם יראנו נפלאות מתורתו ויאיר עינינו במצותיו אמן.
@שו"ת הרשב"ש סימן רפג
עוד שאלת. ראובן נדר לתת לבתו ת"ק זהובים, ובעת הנישואין נתן ת' ונדר שישלים לת"ק אחר הנישואין והחתן כתב בכתובה ת"ק זהובים עם תוספת שליש כנהוג, והאב לא רצה להשלים המאה והחתן רוצה לנכותם מהכתובה עם התוספת שלהם שהם חמשים.
תשובה. הדין עם החתן. אע"פ שאמרו בפרק הנושא האומר לחבירו מנה אני חייב לך בשטר חייב דאלים כחה דשטרא, בין לפרש"י ז"ל בין לפירוש ר"ת ז"ל בין לפירוש הרמב"ם ז"ל והרמ"ה ז"ל זה פטור הוא, שכל הדרכים שכתבו המפרשים ז"ל אינם מעלים בזה ולא מורידין, לפי שההיא דכתובות היא בשיודע שאינו חייב לו כלום ורצה לשעבד עצמו או שהודה שחייב לו בשטר אחר, אבל בכאן זה לא כתב לו אלא על דעת שישלים, וכיון שלא השלים לו פטור הוא, הא למה הדבר דומה לכותב שטר לחבירו שילוהו ת"ק זהובים ולא הלוהו אלא ת', אע"פ שהשטר כתוב בת"ק אינו חייב אלא ד' מאות זהובים שהלוהו. ופוחתת כתובה דאמרינן בפרק הכותב דגביא בלא שבועה הכי הוא, דכתב לה אלף ולא נתנה לו אלא מנה והויא אמנה בינו לבינה שתשלים לו כדאיתא התם.
ואע"פ שהריא"ף ז"ל דחה דברי הירושלמי דאמרינן התם הכותב לחבירו בחזקת שהוא חייב לו ונמצא שאינו חייב לו פטור, וכתבוהו המפרשים ז"ל בפ"ק דגיטין, ודחאו משום דלפי דעתו פליג אגמרא דידן, אפילו הכי יתקיים זה הירושלמי כדעת קצת המחברים. או אפילו ידחה כדעת הריא"ף ז"ל, זה אינו מעלה ולא מוריד בענין זה, לפי שזה לא כתב בחזקת שנתן לו חמיו ת"ק זהובים ולא נמצאו אלא ת' שהיה שם העלם בתחלה וידיעה בסוף, אבל הידיעה שהיתה בתחלה היא בסוף, שמתחלה ועד סוף נודע שלא נתן אלא ת' ונדר לו שישלם המאה ועדיין לא השלים, וכיון שלא השלים פטור הוא מן המאה ומהתוספת שלהם. וכ"כ אדוני אבי מורינו הרב נר"ו בתשובה לנגיד שבמצרים יצ"ו, וכן נראין דברי חשן משפט בסימן מ'.
@שו"ת הרשב"ש סימן רפד
עוד שאלת. ראובן נשבע שלא יכנס בבית חתנות בת שמעון, ושמעון נדר לו שאם ישאל על נדרו שיתן לו עשרה זהובים ולא רצה לישאל ונעשו נשואי בת שמעון ולא נכנס ראובן, ועתה אומר ראובן לשמעון תן לי העשרה זהובים שנדרת ושמעון אומר שלא יתן לו כלום.
תשובה. הדין עם שמעון, שהרי לא נדר לו אלא ע"מ שישאל על נדרו ולא נשאל, ואין זו צריך לפנים, ואפילו נכנס היה שמעון יכול לחזור בו ולא היה בזה אפילו משום מחוסרי אמנה, וכ"ש אם ראובן עשיר, כדאיתא בירושלמי רב הוה מפקיד לשמעיה כי אמינא לך הב מידי לפלניא חזי אי גבר מסכן הוא הב ליה מיד ואם עשיר הוא אימליך בי תנינות, והביאו הריא"ף ז"ל לפסק הלכה במציעא פרק הזהב ובכתובות פרק אע"פ. וכ"ש שיש לדקדק בזה, שאפילו נכנס ונדר לו בקנין שיתן לו אי הוי קנין דברים ולא קנה כדאיתא בפ"ק דבתרא כיון דלא קאמר ליה ושעבדתי לך עצמי ונכסי, אלא אני נודר שאתן כך וכך אם נכנס. וכן כתב הרמ"ה ז"ל דהוי קנין דברים. ואע"ג דאיכא מרבוותא ז"ל דאמרי דקנין לתת לא הוי קנין דברים ולא מקרי קנין דברים אלא במי שקנו מידו לחלוק או להשתתף או לילך, אבל מדברי הרא"ש ז"ל נראה דהוי קנין דברים, שלא חלק על הרמ"ה ז"ל אלא בקנו מידו לבנות בלבד, כדאיתא בספר החשן בסימן קנ"ז. והרמב"ן ז"ל כתב בפרק גט פשוט גמרא מי שפרע קצת חובו בשם תשובת הריא"ף ז"ל שהאומר אתן דהוי קנין דברים. ואפילו לא היה בזה משום קנין דברים צריך לדקדק אי הוי אסמכתא, כיון דאמר ליה בלשון אם, דכל דאם לא קנה כדאיתא בפרק נשך ובפרק המקבל. אבל באמת שאין אנו צריכים לכל דקדוקים אלו כיון שלא נשאל על נדרו ולא נכנס. במחיצתן של צדיקים תכנס, ועל הרי התורה והמשרה נשא נס, תראה נפלאות מתורתו, וכל רז לך לא אניס וכנפשך היקרה והחביבה ונפש אוהבך נדבה מתלאות הזמן, מורדף עד חובה, ואמנך שלמה בר ה"ר שמעון נר"ו בן החכם ר' צמח זלה"ה.
@שו"ת הרשב"ש סימן רפה
בגאיה, לדיין ר' עמרם יצ"ו בן החכם ר' בנימין נ"ן בן עמאר.
שאלת. קהל שרצו להסכים שלא יכנס אדם לבית הכנסת במנעלים מחמת חרפת שמחרפים אותם הישמעאלים, ועוד שבעיר ההיא בעצמה יש בית הכנסת אחר ואין נכנסים בו במנעלים, וקמו קצת יחידים וערערו בדבר ואמרו שהרמב"ם ז"ל הוא מתיר ליכנס לבית הכנסת במנעלים, ורציתם לעמוד על דעתי בזה.
תשובה. דבר ידוע הוא שבית הכנסת ראוי לפארו ולרוממו ולכבדו, ולהרחיק ממנו כל מיני בזיון. אמנם הכבוד הוא כל דבר אשר הוא נחשב אצל בני אדם כבוד, אם בבניינו שצריך להיות גבוה מכל הבתים אם אפשר, וכמו שאמרו בפ"ק דשבת והביאו הריא"ף ז"ל בהלכותיו שם, ויצא לנו זה מפסוק ולרומם את בית אלהינו, אם מצד הדלקת בו נרות כפי המנהג, ועל פי המדרש על כן באורים כבדו י"י ות"י בפנסיא יקרו י"י, ופנסיא הם נרות, ולהרחיק מהם כל מיני בזיון מצד השתמשות בהם מה שהוא דרך בזיון, כמו שאמרו בפרק בני העיר בתי כנסיות אין אוכלים בהם ואין שותין בהם ואין נכנסין בהם בחמה מפני החמה ובגשמים מפי הגשמים ואין עושין אותם קפנדריא, ועניינים אחרים הרבה שם במשנה ובגמרא ובהלכות הריא"ף ז"ל.
והכבוד והבזיון האמתי הוא כפי מחשבת בני אדם וכפי המקומות, כי הכבוד והבזיון האמתי הוא כבוד הנפש ובזיון הנפש. אבל יש כבוד מדומה ובזיון מדומה, כי אם ילבש אדם בגדים נאים הוא בעיני בני האדם נחשב לכבוד ואם ילבש בגדים מטולאים הוא נחשב בעיניהם לבזיון, אע"פ שבעצם הנפש שהיא צורת האדם אין כבוד בלובשו בגדי רקמות או בוז בלבשו בגדים צואים, אבל הוא כבוד או בוז אצל בני האדם בלבד, ומפני כך היה קורא ר' יוחנן למלבושיו מכבדותיו, ואמרו במאתי שמאי דלאו במאתי תותבי, כלומר בעירי כבודי הוא שמי שלא בעירי כבודי הוא לבושי. ודרשו על לקדוש י"י מכובד זה יום הכפורים שאין בו לא אכילה ולא שתיה כבדהו בכסות נקיה. וצוו לשנות בגדים בשבת, ואמרינן בגדים שבשל בהם קדרה לרבו אל ימזוג בהם כוס לרבו, כאשר האריכו בגמרא בכל זה בפרק כל כתבי ובפרק ואלו קשרים, וחשבו בזיון לתלמיד חכם ללכת בסנדלין שיש בהם טלאי משום שהוא בזיון תורה בעיני ההמון כדאיתא (התם) בפרק כיצד מברכין. וכן תלמיד חכם שנמצא רבב בבגדו כדאיתא בגמרא שבת, אע"פ שאין תוספת בעצם נפש האדם כשילבש בגדים נאים ולא חסרון בלובשו בגדים מטולאים אלא כפי מחשבת האדם. ויש בגדים שאם ילבש אותם אדם במקום אחד הם תפארת ואם ילבשם במקום אחר הם גנאי, והכל כפי המקומות וכפי האדם, והקש על זה.
ולפיכך דברים שאנו חושבים אותם גנאי ובזיון לאדם לא נעשם לפני הקב"ה ולא במקומות המקודשין. ובפרק כיצד צולין אמרו על צליית הפסח שהכתוב מיעט שלא לצלותו בשלהבת בלא גחלת, ושאלו שם שלהבת בלא גחלת היכי דמי דמשכחת לה והשיבו כגון שמשח הכלי בשמן ודלק בו האש, והקשו על זה והלא לפני מלך בשר ודם אין עושין כן, אם כן כל מה שאנו חושבים אותו לבזיון ראוי להתרחק מלעשותו לפני הקב"ה, וכן הדין שלא לעשותו במקומות המכובדים. והטעם בבית הכנסת שכל מה שאנו מדמין שהוא בזיון ראוי לרחקו, וכל מה שהוא כבוד ראוי לעשותו. ובפרק בתרא דברכות שנינו ולא יכנס אדם להר הבית במקלו ובמנעלו ובאפונדתו ובאבק שברגליו ולא יעשנו קפנדריא ורקיקה מק"ו. ופירשו בגמרא ק"ו ממנעל ומה מנעל שהוא דרך כבוד אסור רקיקה שהיא דרך בזיון לא כ"ש, ר' יוסי בר חנינא אומר אינו צריך הרי הוא אומר כי אין לבא אל שער המלך בלבוש שק מה שאינו מאוס אסור חשבינן ליה בזיון רקיקה שהיא מאוסה לא כל שכן, ועוד קל וחומר לפני מלך בשר ודם אין עושין כן לפני מלך מלכי המלכים הקב"ה על אחת כמה וכמה. אלמא משמע שכל דבר שהוא בזיון לפני בשר ודם חשבינן ליה בזיון לפני הקב"ה ואין ראוי לעשותו.
והנה בארצות הנוצרים שאין אצלם בזיון כשנכנס אדם ואפילו לפני מלכם במנעל, אם נכנס כן בבית הכנסת שבעירם אינו בזיון. ובארצות אלו שהוא בזיון ליכנס לפני גדוליהם וכ"ש לפני מלכם במנעל, אסור ליכנס בעירם לבית הכנסת במנעל משום ק"ו ומה לפני מלך בשר ודם אין עושין כן לפני ממ"ה הקב"ה על אחת כמה וכמה. ובמה שכבר ביארתי שאין הכבוד והבזיון אלא כפי מחשבת האדם, ומה שרואין אותו כבוד ראוי לכבד בו בית הכנסת ומה שחושבין אותו שהוא בזיון אסור לעשותו, שהרי אסרו להפשיל חבלים בבית הכנסת ואע"פ שהוא חרב כדאיתא בפרק בני העיר והביאו על זה מקרא דוהשמותי את מקדשיכם אע"פ שהן שוממין בקדושתן הן עומדין, אלמא שבית הכנסת אע"פ שאינו מקדש ממש מ"מ קדושה יש בו, ואמרו שם ואהי למקדש מעט אלו בתי כנסיות שבבבל. ובתורת כהנים תניא והשמותי את מקדשיכם לרבות בתי כנסיות ובתי מדרשות. ואע"ג דאמר רבא התם רקיקה בבית הכנסת שריא מ"ט ממנעל מה מנעל מותר אף רקיקה מותרת, דמשמע דמנעל מותר אע"ג דקפנדריא אסור, הא קאמר רבה התם כביתו מה ביתו קפנדריא קפיד איניש רקיקה ומנעל לא קפיד אף בית הכנסת קפנדריא אסורה רקיקה ומנעל שרי. אלמא משמע דבקפידה תליא מלתא וכל שחושבין אותו שהוא בזיון אסור. א"כ בארצות הנוצרים שעולים עד המטה בסנדלים מותר ליכנס בבית הכנסת שבעירם בסנדלים, אבל בארצות אלו שמקפידין ליכנס בביתם בסנדלים אסור ליכנס בבית הכנסת בסנדלים. ואין הדבר תלוי במה שעושה האדם בביתו, אלא במה שמקפידין בני האדם, שאם הוא מזוהם בביתו ונכנס בסנדלין, אין ראוי לזהם בית אלהינו. ועוד לא יהיה אלא בית השותפין, כיון שהאחד מקפיד לא היה האחר נכנס בסנדליו. על כן טוב הדבר אשר רצו לעשות להסיר חרפת האומה אשר חרפונו. והנה הדבר הזה א"א מורינו הרב זלה"ה עמד ותקנו בכאן, ותקנה זו ראויה היא לכל בעל נפש.
ואם הראשונים לא התקינוה אינה טענה וראיה שהדבר מותר, שמקום הניחו לאחרונים להתגדר בו. וכמה דברים היו ראויים לגדור ולא גדרום הראשונים ובאו האחרונים וגדרום, וכל המשנה והתלמוד מלאים מזה, וכ"ש האחרונים אלו, שאם אשר היו לפניהם לא תקנו ולא גדרו דבר ולא אסרוהו ובאו האחרונים שאחריהם ומצאו מקום לגדור ולתקן, אין לומר שכיון שאשר היו לפניהם לא אמרו דבר שראוי לאחרונים לשתוק, וצא ולמד שכמה ראשונים אמרו כמה דברים בפסקי הלכות ובאו האחרונים וסתרו דבריהם, וזה במשנה ובגמרא ובחיבורין מן אז ועד עתה.
ואע"פ שהרמב"ם ז"ל בפי"א מהלכות תפלה כתב שמותר ליכנס בבית הכנסת במקלו ובמנעלו ובאפונדתו ואם צריך לרוק רוקק, הרי כתב בפ"ה מההלכות הנזכרות ולא יעמוד בתפלה באפונדתו ומגולה הראש ולא ברגלים מגולות אם דרך אנשי המקום שלא לעמוד לפני גדולים אלא בבתי הרגלים ע"כ, הרי שאפילו בתפלה תלה הדבר כפי המקום ומה שהוא כבוד באותו מקום לעמוד בו לפני גדולים עומד בתפלה ומה שאינו כבוד לעמוד בו לפני גדולים אינו עומד בתפלה. א"כ בארץ אדום שאין דרך לעמוד לפני גדולים אלא בבתי הרגלים אסור לעמוד בתפלה ברגלים מגולות, ובארץ ישמעאל שדרכם לעמוד לפני גדולים ברגלים מגולות מותר, אלמא שהדין משתנה בזה כפי מנהג המקומות במה שחושבים אותו גנאי או במה שחושבים אותו כבוד. אף אנו לומר מה שאינו בזיון בו לפני גדולים נכנסין בו לבית הכנסת, ומה שהוא בזיון ליכנס בו לפני גדולים אסור ליכנס בו לבית הכנסת כפי המקומות ומנהגותיהם. וזה ברור הרבה, ולא הייתי צריך להביא עליו ראיה, שאיך אפשר שבבית ישמעאלי אחד פחות שבפחותים לא יוכל אדם ליכנס במנעל ובבית אלהים יכנס, איזהו כבודו ואיזהו מוראו. ואפילו לא היה בדבר איסור היה ראוי לעשות תקנה בדבר משום חרפת האומה, כ"ש שהדבר הזה אסור מהטעמים שכתבתי. וכיון שיש בית הכנסת אחר ואין נכנסים בו בסנדלים, הדבר יותר גדול שמנהג המקום הוא שלא ליכנס בסנדלים.
ואף ברקיקה אמרו בירושלמי הביאו בעל סמ"ג שאם רקק יקנח מיד, משמע כמו ביתו שהוא רוקק ומקנח, אלמא הכל תלוי בקפידה כפי מנהג המקום. וכתבו הראב"ד ז"ל והרשב"א ז"ל שמפני הרקיקה נהגו לתת גמי ומחצלאות בבית הכנסת והגמי שואב הרוק. וגם המחצלאות הם כדי שיוכל לקנחו כמו שאמרו בירושלמי, שאם לא היה שם מחצלאות אינו יכול לקנחו בשבת משום אשוויי גומות, שאע"פ שאמרו רוק דורסו לפי תומו, כבר כתבו המחברים ז"ל דוקא דורס לפי תומו אבל לקנחו ברגל לא משום אשוויי גומות, וכשהוא על גבי מחצלת יכול לקנחו שאין אשוויי גומות במחצלת שאין בה דין בנין שאין דרך בנין בה. א"כ אף הרקיקה שהיא מותרת כל שיכולין להתנצל עושין, וכן הדין נמי בסנדל כל שיכולין להתנצל מתנצלים, והכל כפי מנהג המקומות אם המנהג לעמוד בהם לפני גדולים או שלא לעמוד. והלשון שאמרו בירושלמי כך הוא, אמר ר' יוחנן אם נזדמן לו רוק בבית הכנסת כאלו רוקק בבת עינו ר' יונה רייק ושייף ופי' (רש"י) ז"ל שייף ברגליו. וכיון שיש ברקיקה קפידה כפי הירושלמי במקצת מקומות, א"כ אף במנעל יש קפידה שהרי רקיקה ממנעל למדוה מק"ו, ונאמר שאם ברקיקה הקלה יש הקפדה במנעל החמור לא כ"ש, זהו הנ"ל בזה.
@שו"ת הרשב"ש סימן רפו
עוד לו. שאלת. כי רבי יעקב עבו בעת פטירתו צוה צוואה אחת והחתומים בה הם ר' שלמה נגאר ור' יצחק לוביל, ומכלל מה שצוה שינתן ספר תורה מנכסיו לבית הכנסת שלם מהכל ובתפוחים של כסף. ובוניט נתן הספר תורה זה יש לו כמו ג' או ד' שנים בזולת התפוחים, מפני שהיה אומר שהוא רוצה לשלוח אצלכם לעשות אותם. והצואה הנזכרת לא היה כתוב בה ואנחנא סהדי ידענא ואיתברר לנא דאיתפטר מגו מרעיה. וכאשר ראיתי הצואה הזאת אמרתי לר' שלמה נגאר שהיה אחד מהעדים כיון שלא כתבו בה דאיתפטר מגו מרעיה אינה שוה כלום. באותה שעה כתב ר' שלמה נגאר אחר העדות שלו ושל חבירו ואמר ואנחנא סהדי איתברר לנא דאיתפטר ר' יעקב הנזכר מגו מרעיה וחתם הנזכר וחבירו. לאחר זמן יצא שטר הצואה ולפי הנראה כי ר' בוניט היה בידו הטופס שלו. כיון שראה מה שהוסיפו העדים אמר לר' יצחק לוביל שהיה העד השני, איך תעיד דאיתפטר מגו מרעיה, והלא הוא קם על משענתו אחר שצוה ובא לבית הכנסת ואחר כן נפטר מחולי אחר, ואיך ידעת שהוא נפטר מאותו חולי. ויען ר' יצחק ויאמר, יראתי מר' שלמה נגאר לומר לו כדברים האלה, ועל כן אמר לעדים שישמעו ממנו שהוא לא עשה זה אלא מיראתו מר' שלמה נגאר, ושאותו עדות לא עשאו כי אם מפחדו. ועכשיו שמעתי כי בוניט הוא אומר מאחר שהעדים הם מכחישין זה את זה והצואה אינה כלום וכי הוא רוצה להוציא הספר תורה מבית הכנסת. אשר מכלל כונתי בזה שאני רוצה לשאול מכבודך שני עניינים, אם נשמע לדברי ר' יצחק לוביל בענין העדות אם הצואה בטלה או לא, ואם יש יכולת ביד בוניט להוציא הספר תורה מאחר שבא להקדש.
תשובה. שטר הצואה כשר הוא. ואע"פ שלא נכתב בו מתחלה מגו מרעיה איתפטר לבית עולמיה, כיון שאחרי כן הוסיפו העדים כן אין בזה משום כיון שהגיד שוב אינו חוזר ומגיד, לפי שאינם עוקרים עדותם הראשונה ולא מוסיפין בה תנאי אלא לגמור מי שחסר מעדותן הראשונה. וכן מתברר מדברי המפרשים ז"ל בפ"ק דר"ה ובבא מציעא בפרק איזהו נשך. ועוד יש להביא ראיה לזה מדאמרינן בפרק מי שמת בבבא בתרא, אחתיה דרב דימי בר יוסף הוה ליה פיסקא בפרדיסא כל אימת דהוה חלשא הוה מקניא ליה ניהליה וכי קיימא הדרא ביה, זימנא חדא חלשא שלחה ליה תא קני כל היכא דבעית אתא שייר וקנו מיניה כי קיימא הדרא בה אתאי לקמיה דרב נחמן שלח ליה (דלית) לא אתא אמר מאי איתא והא שיירי וקנו מינה שלח ליה אי לאו אתית מחינא לך בסילוא דלא מבע דמא, אמר להו לסהדי היכי הוה מעשה אמרו ליה (אמרה לנא) אמרה הכי ווי דקא מתא הך אתתא אמר להו אם כן האי מצוה מחמת מיתה וחוזר, ע"כ. והרי המתנה זו שכתבו העדים וחתמו השטר, ואע"פ כן שלח רב נחמן אחר העדים לשאול מהם היאך היה המעשה והעידו שהיתה מתאוננת על המיתה, ודן רב נחמן שהיתה מצוה מחמת מיתה ובטל המתנה, אע"פ שלא נזכר זה בשטר המתנה. וכן כתב הרמב"ם ז"ל בסוף פ"ח מהלכות זכייה ומתנה זה לשונו, מתנת שכיב מרע שאין כתוב בה מתוך חולי זה שצוה בו מת ואין העדים מצויים לשאול להם אע"פ שזה המצוה מת הרי המתנה בטלה שאין מיתתו ראיה שמא עמד מחולי זה שנתן בו המתנה ואח"כ חלה חולי אחר ומת לפיכך הנכסים בחזקת היורשים עד שיביא ראיה שמתוך החולי שנתן בו מתנה זו מת, עכ"ל. הרי שהוא ז"ל לא ביטל המתנה אלא כשאין העדים מצויין לשאול להם, הא אם העדים מצויים לשאול, ואפילו העדים עצמם שואלים אותם ועושין על פיהם.
ותו, שזה הקדש הוא ומתנת עניים הם דספר תורה כולהו עלמא עניי נינהו לגביה כדאיתא בפרק חזקת, ואיבעיא לן בגמרא בפרק מי שמת הקדיש כל נכסיו מהו הפקיר כל נכסיו מהו חלק כל נכסיו לעניים מהו תיקו, ופסק הרא"ש ז"ל דכיון דלא איפשיטא אין מבטלין ההקדש וההפקר והחלוק שחלק לעניים, שהרי אנו באין לבטל מעשיו מכח האומדנא ואין מבטלין מעשיו אלא היכא דבריר לן האומדנא. ואע"פ שהרמב"ם ז"ל בפ"ט מהלכות הנזכרות סובר הפך זה וכן הרמ"ה ז"ל וא"ז הרמב"ן ז"ל, להכריע כדברי הרא"ש ז"ל, דכיון דאמירתו לגבוה כמסירתו להדיוט כדאיתא בפ"ק דקדושין נכסים בחזקת ההקדש ולא בחזקת היורשים, וכל שהנכסים בחזקת הלקוחות על היורשים להביא ראיה כדאיתא בגמרא גבי עובדא דבני ברק. ואפילו יהיה כדברי החולקים על הרא"ש ז"ל טוב הוא לעשות סניף מסברתו.
וכ"ש אם לא נתרפא מכל וכל ועמד על רגליו אלא על משענתו כמו שהבנתי מן השאלה, דכל שעמד על משענתו אומדין אותו אם מחמת החולי הראשון מת כדאיתא בפרק מי שאחזו ואיתא נמי בהלכות הריא"ף ז"ל בפרק מי שמת אע"פ שנעתק מחולי לחולי. וכן כתב הרמב"ם ז"ל בפ"ח מההלכות הנזכרות זה לשונו: שכיב מרע שניתק מחולי לחולי אם לא עמד ולא הלך על משענתו בשוק מתנתו מתנה, עמד בין החולי שצוה בו ובין החולי שמת ממנו והלך על משענתו אומדין אותו על פי רופאים אם מחמת החולי הראשון מת מתנתו מתנה ואם לאו אין מתנתו קיימת ואם הלך בשוק בלא משענת אינו צריך אומד אלא בטלה מתנתו הראשונה, עכ"ל. וכתב א"ז הרמב"ן ז"ל בחדושי בתרא שיש לסמוך בזה אפילו על פי נשים. ועוד, כיון שהיורש נתן הספר תורה אחר מיתת המצוה, א"כ גלי דעתיה שמחמת חוליו הראשון מת, דאי איתא דלא מת מחמת חוליו הראשון לא הוה יהיב הספר תורה כאשר צוה מורישו.
ולענין עדותו של העד השני האומר שלא חתם אלא מפחדו של העד הראשון, אינו נאמן, ואפילו יהיה פחדו מחמת נפשות לפי שיש עדים שהוא כתב ידו, דתנן בפרק ב' דכתובות, העדים שאמרו כתב ידינו הוא זה אבל אנוסים היינו ופסולי עדות היינו הרי אלו נאמנין ואם יש עדים שהוא כתב ידם או שהיה כתב ידם יוצא ממקום אחר אינן נאמנין. ואמרינן עלה בגמרא, אמר רמי בר חמא לא שנו אלא שאמרו אנוסים [היינו] מחמת נפשות אבל אמרו אנוסין היינו מחמת ממון אין נאמנין מ"ט לפי שאין אדם משים עצמו רשע. כלומר דאע"פ שאין שם עדים ואין כתב ידם יוצא ממקום אחר אם אמרו שהם אנוסים מחמת ממון אין נאמנין אבל אם אמרו שהיו אנוסים מחמת נפשות כיון שאין עדים על כתב ידן ואין כתב ידן יוצא ממקום אחר נאמנין ואם יש עדים על כתב ידן או שכתב ידן יוצא ממקום אחר אין נאמנין. וכן הם דברי הרמב"ם ז"ל בפ"ג מהלכות עדות. והעד הזה כולי עלמא מכירין חתימת ידו ואפילו אינו בכאן וכ"ש אתם שם, הילכך אינו נאמן לומר שהיה אנוס. ולא היה כדאי לדבר בזה, ולא כך הוא בעיני העד השני להעיד שקר ולא העד הראשון לאיים עליו, חלילה וחס לא תהיה כזאת בישראל, ושמא בעלי לשון הרע הוציאו דבה עליו. וזה כלו לחייב היורש לתת תפוחים לספר תורה מן הדין, ודברים ברורים הם אפילו למתחילים וכ"ש למשכילים. וכ"ש שאין לו רשות להוציא הספר תורה מבית הכנסת, שאפילו לא היו שם עדים כלל, כיון שזכו בו המקבלים, דכל שהנכסים בחזקת לקוחות על בני המשפחה להביא ראיה כמו שכתבתי למעלה, ואפילו היה המצוה בחיים לא היה נאמן וכ"ש היורש וכ"ש שהוא מעצמו נתנו, וזה מתברר מכל מה שכתבתי למעלה, והדברים פשוטים הם לפי דעתי.
@שו"ת הרשב"ש סימן רפז
עוד שאלת. כי זה כמו שמנה או תשע שנים בזמן המגפה היה ר' דוד הכהן נ"ע נאמן הקהל עם ר' משה פשריאל נ"ע, ובאותו זמן נפטר בחור אחד שמו משה שבילי, ור' דוד הכהן נ"ע מפני שהיה נאמן הקהל יצ"ו נכנס והוציא כל מה שהיה למשה הנזכר מפני שלא היה לו יורש ומכר כל אשר מצא לו ועשה לו תכריכין וכל אשר היה צריך, והמטה והשולחן שהיו לו שם הכניסם בבית ההקדש, ונשאר בידו מספרים אחד גדול שמחליקים בו הבגדים מפני שהיה רוצה לשלוח אותם למיורקא למכרם שם ויבא דמיהם להקדש, ובעת שהיה בונה הבית ר' דוד הנזכר אמרתי לו תן לי המספרים שאני רוצה למכור אותם אמר לי הרי הם מונחים בביתי כל זמן שתרצה לקחת קחם, אע"פ שנשאר לי מעט מזער מדמי התכריכין מחלתיו לו כיון שדמי המספרים נופלים להקדש, וכן אמר לרוב הקהל. ואני מפני שראיתיהו מתאמץ בכל כחו לבקש תועלת ההקדש אמרתי טוב שישארו אצלו ולא יבאו ביד אחר עד עת הצורך. ועכשיו שנפטר ר' דוד הנזכר לבית עולמו וחיי לכון ולנא ולכל ישראל שבק אמר אחיו ר' עמרם הכהן יצ"ו לא אתן כלום אלא על פי הדין. ואני מצפה עד שאעמוד על דעתך בזה וכל אשר תאמר אלי אעשה.
תשובה. המספרים הללו לא גרעי מזוגא דסרבלא דאפקינהו רבא מיתמי כדאיתא בפרק המקבל ובפרק כל הנשבעין ובפרק חזקת וכתבה הרמב"ם ז"ל בסוף פ"ח מהלכות טוען ונטען, שאין מספרים אלו מהדברים העשויים להשאיל ולהשכיר, ודמו נמי לסכינא דאשבבתא שאינה מהדברים העשויים להשאיל ולהשכיר. וכיון שאינה מהדברים העשויים להשאיל ולהשכיר ואלו היה אביהם קיים והיה טוען אני לקחתי ממנו מספרים אלו לא היה נאמן, עכשו שמת האב אין טוענין ליתומים שאביהם קנה אותם, שאין טוענין ליתומים אלא טענה שאם טען אותה אביהם היתה מועלתו והיה נאמן בה כדאיתא בפרק שני דייני גזרות, ולפיכך מוציאין מספרים אלו מן היתומים כיון שיש עדים שהיו של המיתנא והכל רואין אותם עכשו ברשות היתומים.
אבל איני יודע למה יירש ההקדש נכסי הנפטר הזה, שאין לך אדם מישראל שאין לו יורשים כדאיתא בפרק יש נוחלין, ויהיה מונח עד שיבא אליהו כדאמרינן בעלמא, אלא א"כ יש בקהל תקנה קבועה כזה דאלים כחא דצבורא בהכי וכדאמרינן בפרק יש נוחלין גבי בנן נוקבן תנאי ב"ד שאני, והיה כח הצבור על יחידיהם ככח הב"ד הגדול על כל ישראל כמו שכתב הרשב"א ז"ל בתשובותיו וא"א מורינו הרב ר' שמעון נ"ן. אלא שבזה גם כן יש לי להסתפק, לפי שאין הצבור גוזרים אלא על יחידיהם הדרים עמהם, אבל לעקור ירושת מי שאינו דר עמהם נראה שאינן רשאין בכך, אלא אם היו היורשים משומדים שהב"ד רשאין לקנסן ולאבד ממונן כמו שכתבו רבוותא והרמב"ם ז"ל בסוף פ' א' מהלכות נחלות. ואם מן הטעם הזה הוא, והיתומים הללו שהמספרים אלו ברשותם הם עניים, הם קודמים בהם. והכל תלוי כפי ראות עיניך עם עצת טובי הקהל יצ"ו.
ומה שצריך לעיין בזה הוא, איך יתברר שהמספרים אלו אינם של ר' דוד נ"ע, שאפשר שהם שלו ויורשים בניו. ואם מחמת שאמר אני ויתרתי הדבר להקדש, מי יעיד בזה, והלא אין מקבלין עדות שלא בפני בעל דין כדאיתא בפרק הגוזל, ואפילו אם קבלוה בדיעבד אינה קבלה, שכך כתב א"ז הרמב"ן ז"ל שלא כדברי בעל העיטור ז"ל כמו שכתב בזה תשובה לחכמי הה"ר ז"ל. וכשקבלוה שלא בפני בעל דין נחלקו בזה רבוותא, יש מהם (מי) שאומרים יכולין לחזור ולהעיד בפניהם, ויש מי שאומר ששוב אין יכולין לחזור ולהעיד, כמו שכתוב בספר חקות הדיינים. (מהריא' בסד פסק שאם הוא עדות קדושין אפילו לכתחלה מקבלין עדות שלא בפני בעל דין והביא ראיה מדברי כמה רבנים וגאונים ונתן טעם דכולי עלמא בעלי דינים לאפרושי מאיסורא, ואפילו לאסור אשה על בעלה מקבלין שלא בפני בעל דין). והדעת מכרעת שאינן יכולין לחזור ולהעיד, שהרי כיון שהעיד יחזיקו בדבריהם אם אמת ואם שקר ועביד אינשי לאחזוקי שקרייהו כדאיתא בפרק הניזקין, ואלו הקטנים איך יקבלו עדות שלא בפניהם לחוב להם, שהרי בעדות הצואה יש כמה דברים איך יעידו העדים וכמה דחקי' יש. וזה אפילו בעדות הצואה שצוה המיתנא להעיד עליו. על כן ישארו המספרים ברשות היתומים ויכולין הם למוכרן. וכשיגדלו היתומים, אלו היה התובע תובע בשביל עצמו היה משביע אותם בשבועה שלא פקדנו אבא, אבל זה ממון שאין לו תובעים הוא כדאמרינן בפרק הזרוע שהמחזיק במתנות כהונה פטור משום דהוה ליה ממון שאין לו תובעים שכל מי שיתבענה יכול לומר לו לאו בעל דברים דידי את, וסתם הקדש הוא היום [הוא] לעניים כמו שכתב הרשב"א ז"ל בתשובותיו, וכל עני שיתבענו יכול לומר לו לא אתננו לך אלא לעני אחר. אלא שבזה יש לחלוק ולומר שאם יש גזבר ממונה על ההקדשות שיכול להשביעם, וכדאמרינן בפרק שור שנגח אנן יד עניים אנן. מ"מ אין היתומים חייבים להחזיר המספרים, אפילו יש עדים שאביהם ויתר מה שהוציא לצרכי המיתנא, עד שיגדלו ויבואו עדים ויעידו בפניהם.
ועוד יש לדקדק בענין הלשון שאמר בו ר' דוד אם אמר אותיר להקדש או ויתרתי, שאם אמר אותיר להקדש עדיין לא גמר המתנה אלא שנדר לוותר, ואלו היה קיים היינו מכריחין אוו להשלים נדרו דאתא לעני חייב כדאיתא בירושלמי כתבו הריא"ף ז"ל במסכת מציעא בפרק המפקיד, זהו אם היה קיים, אבל היתומים נראה שאין מכריחין אותם על זה דיתמי לאו בני מעבד מצוה נינהו כדאיתא בפרק הכותב. ואם אמר ויתרתי הרי נתן וגמר מתנתו, ומוציאין מן היתומים כשיגדילו כשתקובל העדות בפניהם. וההפרש שכתבתי שיש בין לשון עבר ללשון עתיד היא ברייתא מפורשת בפרק השולח האומר נתתי שדה פלוני לפלוני הרי היא שלו, אתננה לו רבי אומר קנה וחכמים אומרים לא קנה, ובלי ספק שאין הלכה כרבי (מחבירו) [שלא] אמרו אלא הלכה [כרבי] מחבירו ולא כרבי מחבריו כדאיתא בפרק יש נוחלין וכן פסק הרמב"ם ז"ל בפ"ד מהלכות זכיה ומתנה. וכן בפרק קמא דמציעא חלקו בין משוך בהמה זו וקנה מה שעליה או משוך בהמה זו לקנות מה שעליה. על כן צריך ב"ד יפה כשיגדלו היתומים לדקדק יפה בלשון העדות אם אמר ויתרתי או אותר, ויזהרו הבית דין בדבריהם שמא מתוכם ילמדו לשקר. וה' אלהינו אמת ינחנו בדרך אמת אמן ואמן. כה דברי נאמנך שלמה בן הרב ר' שמעון נ"ן בן החכם ר' צמח זלה"ה.
@שו"ת הרשב"ש סימן רפח
בגאייה, לותיק רבי יוסף זמרון יצ"ו.
שאלת. שטר כתובה שנמצא כתוב בו כלשון הזה: ודא נדוניא דהנעלת ליה עם נפשה מבית אביה לבית בעלה בין בכסף וזהב ובגדים ושמוש ערסא ושאר מטלטלי עם חצי בית מבית דירה שיש לה בשכונת היהודים בין הכל שוה חמשה וששים כפולות של זהב אמדיה ממטבע בגאייה. והאשה מתה והאם קיימת ובא חתנה להוציאה מהחצר אחר שמתה בתה, והאם טוענת שהיא לא הוציאה לבתה אלא חצי חדר אחד לא חצי החצר שכך הכונה בחצי בית, וחתנה טוען לא כי אלא חצי חצר, ורצית לדעת הדין עם מי.
תשובה. אין לאיש הזה כפי הלשון הזאת אלא חצי חדר אחד. וזה מחמשה טעמים, האחד מצד הוראת גדר השם, והב' מצד שלא מצרה לו מצרים, והשלישי מצד שאפילו היה בדבר ספק עליו להביא ראיה, הד' מצד שאפשר שאין לו בחדר אלא הרביע בלבד, ועוד שיראה שאין לו אפילו הרביע, ושפי' כלום אין לו בו. וקודם שאבאר לך אקדים לך ג' הקדמות והם אלו.
ההקדמה הראשונה היא שכבר ידעת בכל התלמוד שהמקח והממכר הולך אחר לשון בני אדם והמפורסם בענייני לשונם בענייני שמותם. אמרינן בפרק המניח את הכד, פתח בכד וסיים בחבית אמר רב פפא היינו כד היינו חבית ומאי נפקא מינה למקח וממכר היכי דמי אילימא דלכדא קרו לה חביתא ולחביתא לא קרו לה כדא הא לא קרו לה לא צריכא דרובא קרו לה לכדא כדא ולחביתא חביתא ומיעוטא קרי לה לכדא חביתא ולחביתא כדא מהו דתימא זיל בתר רובא קא משמע לן דאין הולכין בממון אחר הרוב. ובפרק קמא דנדה אמרינן, דשלש בתולות הן בתולת אדם בתולת קרקע בתולת שקמה, בתולת אדם כל זמן שלא נבעלה נפקא מינה לכהן גדול אי נמי לכתובה מאתים בתולת קרקע כל זמן שלא נעבדה נפקא מינה לנחל איתן אי נמי למקח וממכר בתולה שקמה כל זמן שלא נקצצה נפקא מינה למקח וממכר אי נמי למקצייה בשביעית. ובפ"ב דשבת ובפרק לולב הגזול, אמר רב חסדא הני תלת מילי אישתני שמייהו מכי חרוב בי מקדשא שופרא חצוצרתא חצוצרתא שופרא למאי נפקא מינה לשופר של ראש השנה, צפצפה ערבה ערבה צפצפה למאי נפקא מינה ללולב, פתורא פתורתא פתורתא פתורא למאי נפקא מינה למקח וממכר. ובפרק לא יחפור אמרינן, פתח בבור וסיים בכותל וכו' הא קא משמע לן דכותל הבור ג' טפחים נפקא מינה למקח וממכר כדתניא האומר לחבירו בור וכותליה אני מוכר לך צריך שיהיה מקום הכותל ג' טפחים. ועוד יש אחרת בפרק אלו טריפות, אמר רב יהודה שור כרסתן ופרסתן רב רישיה רבה גנובתיה וחילופא בחמרא למאי נפקא מינה למקח וממכר. ואחרת בפרק האומנין גבי כור לספינה וג' כורין לבורגא גדולה למאי נפקא מינה למקח וממכר. ובפ"ד דנדרים גבי נחש כקורת בית הבד למאי נפקא מינה למקח וממכר. ובפ"ק די"ט גבי ביעי דפחיא למאי נפקא מינה למקח וממכר. אלא שאינן ענין לזה, דלא תליא בלשון בני אדם אלא בגוף הדבר הנמכר על איזה תכונה הוא ואיזה שיעור. אלא אלו הן שאני זוכר עתה ואפשר שיש אחרות ואיני זוכרן. מ"מ ממה שהזכרתי יש דידהי לדון אחר לשון בני אדם במקח וממכר במה שנהגו להזכירם בו בגדר שם אותו דבר. וכן כתב הרמב"ם ז"ל בפרק כ"ו וכ"ז וכ"ח מהלכות מכירה שהולכין אחר השמות הנוהגים אצל בני האדם במקח וממכר.
ההקדמה השניה, דבשטרות נמי הולכין בהם כלשון בני אדם כדרך שהולכין בנדרים. וראיה לדבר בפרק קונם יין גבי נודר עד ראש אדר ראשון, עד סוף אדר עד סוף אדר ראשון, ומייתו עלה בגמרא וברייתא דשטרות דתניא אדר ראשון כותב אדר ראשון אדר שני כותב אדר סתם דברי ר' מאיר ר' יהודה אומר אדר ראשון כותב סתם אדר שני כותב אדר תניין. ומדמייתו עלה דמתניתין דנדרים ברייתא דשטרות אלמא דין שטרות כדין נדרים, וכי היכי דאזלינן בנדרים אחר לשון בני אדם הכי נמי אזלינן בשטרות, וכן כתבו בתוספות וכן כתב הרשב"א והרא"ש ז"ל.
ההקדמה השלישית היא, שדורשין הלשונות הכתובין בשטרות כאלו הן לשון תורה, בין בממונא בין באיסורא, דאמרינן בפרק המקבל, ר' יהודה היה דורש לשון הדיוט דתניא ר' יהודה אומר מביא אדם קרבן עשיר על אשתו וכן כל קרבן שהיא חייבת שכך כותב לו אחריות דאית לי עלך מן קדמת דנא, והלל הזקן נמי היה דורש לשון הדיוט דתניא אנשי אלכסנדריא היו מקדשין נשותיהן ובשעת כניסתן לחופה היו באין אחרים וחוטפין אותן מהם בקשו חכמים לעשות אתבניהם ממזרים. ורבי יהושע בן קרחה ור' יוסי נמי הוו דרשי לשון הדיוט כדאיתא התם.
ואחר שבארתי לך שלש הקדמות אלו אבאר לך הטעמים החמשה בס"ד.
הטעם הראשון משום הוראת גדר השם. והוראת גדר השם הוא דבר שהוא נודע משמו, ואינך צריך להורות שהקשואים גדרם כך וכך והאבטיחים גדרם כך וכך וכן בשאר הדברים, לפי שכשאתה מזכיר שם אחד מאלו כבר הוא נודע מה שהוא לרוב פרסומו, וזהו הוראת גדר השם. ואינו באומרך אדם או מלאך שתצטרך לגדור אותו, כשתאמר האדם הוא חי מדבר, והמלאך שכל נבדל מחומר, וכן באומרך בית וחצר שמם מורה עליהם כמו האבטיחים והתפוחים. ואחר שבארתי זה לך שדבר ברור הוא (לך זה) בדבר רז"ל שבית וחצר הם מקומות משתנים בגדר השם, שחצר הוא מקום שכולל דברים רבים כגון בתים ובור וזולתם, ובית אינו כולל אלא חדר אחד. ושנינו בפרק המוכר את הבית המוכר את החצר מכר בתים בורות שיחין ומערות, ותניא נמי בגמרא המוכר את החצר מכר את הבתים החצוניים והפנמיים ובתי החסלאות והחניות הפתוחות לתוכה וכו'. ובפ"ק דבתרא שנינו כופין אותו לבנות בית שער ודלת לחצר, וזה נמי במקום שכולל על בתים רבים. ותנן נמי התם אין חולקים את החצר עד שיהיה ד' אמות לזה וד' אמות לזה, ואמר רב הונא בגמרא חצר לפי פתחים מתחלקת, כלומר כפי פתחי בתים שיש בחצר מתחלקת מלוסא של החצר, אלמא שחצר כוללת על בתים רבים. ובעירובין בפרק הדר תנן חמש חצרות שפתוחות וכו' שהמבוי לחצרות כחצרות לבתים, אלמא כשם שהמבוי כולל חצרות רבות כן החצר כולל לבתים רבים. ובערכין פרק המוכר שדהו תנן ואלו הן בתי ערי חומה שלש חצרות של שני בתים, ותנן נמי התם ואלו הן בתי החצרים שתי חצרות של שני בתים, אלמא חצר כוללת על הבתים והבתים חלק מהחצר והוא חדר אחד.
ושנינו בפרק בתרא דמציעא הבית והעליה של שנים שנפלו שניהם חולקים בעצים ובאבנים וכו', והבית הוא החדר התחתון והעליה החדר העליון. והראיה שבית זה אינו חצר, שהרי אמרו עלה בגמרא ונחזי אם בחבסא נפול אם בחבטא נפול, ואלו היתה חצר ועליה על גבה אי אפשר שתפול כלה בחבסא. ובאותו פרק נזכר בכמה מקומות הבית והעליה, שמשמע מכולם שהבית הוא החדר התחתון והעליה הוא החדר העליון. ובפרק המוכר פירות שנינו המוכר מקום לחבירו לעשות לו בית, וכן המקבל מקום מחבירו לעשות בו בית חתנות לבנו ובית אלמנות לבתו עושה ד' אמות על ששה אמות דברי ר' עקיבא, ובסופה קתני בית גדול שמונה על עשר, אלמא דבית חדר הוא שאין חצר על דרך זו. ובפרק חזקת שנינו לא יפתח [אדם] חלונות לחצר השותפים לקח בית בחצר אחרת לא יפתחנו לחצר השותפין בנה עליה על גבי ביתו לא יפתחנה לחצר השותפים אלא אם (כן) רצה בונה את החדר לפנים מביתו ובונה עליה על גבה ופותחה לתוך ביתו. ואמרינן עלה בגמרא מאי איריא חצר השותפין אפילו חצר חבירו נמי, לא מבעיא קאמר לא מבעיא חצר חבירו דלא אבל בחצר השותפין אמר ליה סוף סוף קא בעית לאצטנועי מבני חצר, קא משמע לן דאמר ליה עד האידנא הוה בעינא לאצטנועי בחצר בבית לא הוה בעינא לאצטנועי מינך השתא אפילו בבית נמי בעינא לאצטנועי מינך, אלמא דבית חלק מהחצר.
ובפרק המביא כדי יין אמרינן שהחצר קובעת למעשר, ומפרש במסכת מעשרות בפ"ג איזהו חצר שחייבת במעשרות ר' ישמעאל אומר חצר הצורית שהכלים נשמרין בתוכה, ובפרק יוצא דופן מפרש רבה בר בר חנא אמר ר' יוחנן שכן בצור מעמידין שומר על פתח החצר, ר' עקיבא אומר כל שאחד פותח ואחד נועל פטורה, ר' נחמיה אומר כל שאין אדם בוש לאכול בתוכה חייבת, ר' יוסי אומר כל שנכנס לה ואין אומרים לו מה תבקש פטורה. ופירשו בירושלמי דהא דאמר ר' עקיבא כל שאחד פותח ואחד נועל בשני שותפין לא בשני דיורין, ופריך עלה מה בין שותפים לדיורים כשם שהשותף ממחה כך הדיור ממחה, ודיורין קרי שני שוכרין וכל אחד ממחה על חבירו שלא ינעול ואינה משתמרת. ומשני אמר ר' יונה כבעלת הבית ודיורו היא, מתניתין בעל הבית ממחה על ידי דיורי ואין דיורי ממחה על ידי בעל הבית. משמע ממשנה זו ומהירושלמי שהחצר יש בה דיורין הרבה. ובפרק השוכר את הפועלים פליגי ר' ינאי ור' יוחנן מאימתי הטבל מתחייב במעשר אם משיראה פני הבית או משיראה פני החצר, משמע דבית חלק מהחצר ומהחצר נכנס לבית. ובפ"ח דתרומות שנינו היה אוכל באשכול ונכנס מן הגנה לחצר, ומייתו לה נמי בפרק המביא כדי יין, וכתב רבינו שמשון ז"ל בפ"ג דמעשרות שאע"פ שלא הזכיר בית מיירי בשחזר והכניסו לבית, אלמא בית לפנים מהחצר. עוד שנינו במעשרות בפרק הנזכר תאנה שהיתה עומדת בחצר ונוטה לגנה אוכל כדרכו ופטור, עומדת בגנה ונוטה לחצר אוכל אחת אחת ופטור, אלמא דחצר מקום רחב שיכול ליטע בו אילנות ובבית אינו כן. ועוד יש אחרים אלא שאין הפנאי מסכים עמי לכתבם לחילוק דיניהם ורובם.
ואחר שגדר השם מורה שהחצר אינו בית ובית אינו חצר, ושהחצר כוללת דברים רבים מה שאין כן בבית, ושיש חלוק ביניהם בדיניהם ובשמותם, אין לדון בשטר זה שכתוב שהכניסה לו חצי בית אלא חצי החדר בלבד לא חצי חצר, וזה מתברר בנקלה מההקדמות שהקדמתי. ובפרק המוכר את הבית אמר רב נחמן אמר רבה בר אבוה המוכר בית לחבירו בבירה גדולה אע"פ שמצר לו מצרים החצוניים מצרים הרחיב לו היכי דמי אי דקרו לבית בית ולבירה בירה פשיטא בית זבין ליה בירה לא זבין ליה, אלמא כיון שיש הפרש בין בית לבירה מה שהזכיר מכר ומה שלא מכר לא הזכיר, וזה גם כן מתברר מההקדמה הראשונה שהולכין אחר לשון בני אדם במקח וממכר. ועוד שהלשון הכתוב בכתובה שאמר עם חצי בית מבית דירה שיש לה בשכונת היהודים מורה שלא נתנה לו אלא חצי בית דירה. דהא אמרינן התם בגמרא דהיכא דאמר דיראתא כולי עלמא לא פליגי דבתי משמע, ולשון דיראתא הוא מקום דיורין, אלמא דדירה משמע בית. ואף ללישנא בתרא דאמר דירתא בתי משמע, היינו דוקא לאפוקי מדרבי אליעזר דאמר לא מכר לו אלא אוירה של חצר דהיינו מלוסא, וקאמרי רבנן דדירתא בתי משמע וכיון שמכר לו דירתא כל הבתים אשר בחצר מכר וכל מה שכוללת עליו החצר. ולשון תורה מן הבתים ומן החצרות, ותרגם רבינו סעדיה גאון ז"ל מ"ן אלביו"ת ומ"ן אלדיא"ר. וכשם שאנו דורשין לשון תורה כך נדרוש לשון בני אדם כאשר נתבאר בהקדמה הג'. ואף לשון בני אדם בנדריהם כך הוא וכן מתבאר במסכת נדרים בפרק השותפין, דתנן התם השותפים שנדרו הנייה זה מזה אסורין ליכנס לחצר ר' אליעזר בן יעקב אומר זה נכנס לתוך שלו וזה נכנס לתוך שלו וכו', וזה אינו בחדר אלא במקום שכולל על בתים רבים. ובפרק הנודר מן הירק תנן הנודר מן הבית מותר בעלייה דברי רבי מאיר וחכמים אומרים עליה בכלל בית הנודר מן העלייה מותר בבית, וזה מורה שהבית חדר אחד. וכבר נתבאר בהקדמה שנייה שדין שטרות כדין נדרים ונתבאר זה.
והטעם השני מצד שלא מצרה לו מצרים. בפרק המוכר את הבית משמע שצריך למצור לו מצרים. וכל מה שמצר מצר אחד ארוך ומצר אחד קצר שקלי וטרו בגמרא אי קנה ארוך כנגד קצר או יקנה כנגד ראש תור. וקנה ארוך כנגד קצר הוא, שאם מצר לו מרוח מערבית מאה אמה אורך ומצד מזרחית חמשים באמה אורך לא קנה מצד מערב הארוך אלא חמישים אמה כנגד המזרח החצר כזה: /במקור יש שרטוט/ וכנגד ראש תור הוא שקנה ג"כ מבסוף החמשים המזרחיים עד סוף מאה המערביים באלכסון כזה /במקור יש שרטוט/: וכן אם מצר לו מצר ראשון ומצר שני ומצר שלישי ולא מצר לו מצר רביעי אפליגו התם בגמרא דרב אמר קנה הכל חוץ ממצר רביעי ושמואל אמר אף מצר רביעי ורב אסי אמר לא קנה אלא תלם אחד על פני כולה. והלשונות הנזכרים בגמרא הם אמתיים בתנאים אין כאן מקום להזכירם. והכונה מכל זה הוא ללמד שצריך למצור מצרים, והיכא דלא מצר לו יד בעל השטר על התחתונה וכדאיתא בסוף מנחות וכדבעינן למימר קמן בס"ד. וגבי ההיא דרב נחמן שכתבתי למעלה דאמר המוכר בית לחבירו בבירה גדולה וכו' וקאמרי היכי דמי אילימא דקרו לבית בית ולבירה בירה פשיטא בית זבין ליה בירה לא זבין ליה ואלא דקרו לבירה נמי בית כוליה זבין ליה לא צריכא דרובא קרו לבית בית ולבירה בירה ואיכא דקרו ליה לבירה נמי בית מהו דתימא כוליה זבין ליה קמל"ן מדהוה ליה למכתב ולא שיירית בזבינא אלין קדמאי כלום ולא כתב ליה ש"מ שיורי שייר, וכן נמי אמרינן גבי שדה, וקא מצרכי להו בגמרא דאי אשמעינן בית משום דהאי תשמישתיה לחוד [והאי תשמישתיה לחוד] אבל שדה דחדא תשמישתא אימא כוליה זבין ליה ואי אשמעינן שדה משום דלא הוה ליה לממצר ליה אבל בית דהוה ליה לממצר ולא מצר אימא כוליה זבין צריכא. אלמא כי לא מצר ליה אין לו אלא פחות שבלשונות. והכא נמי כיון שלא מצרה לו שום מצר אין לו אלא פחות שבלשונות. ואפילו היה נמצא שיקרא בית חצר וחצר בית, ואפילו יש שם שני בתים אחד נפול ואחד שאינו נפול יכולה היא לומר לו נפול הוא שנתתי לך, וכדאמרינן בסוף מנחות בית בביתי אני מוכר לך ונפל מראהו נפול ויהבי טעמא התם משום יד בעל השטר על התחתונה. ומיהו לפי זה חדר אחד קנה, וליכא למימר כיון שלא ייחדה לו איזה בית הוא דלא קנה כלום, שכבר דחה אדוני זקיני הרמב"ן ז"ל סברת רבינו יוסף הלוי ז"ל שסובר כך בראיות ברורות בפ"ק דגטין בחדושיו, ובהלכות נדרים שלו בפרק הנודר מן הירק.
והטעם השלישי מצד שאפילו היה בדבר ספק עליו להביא ראיה, שדבר ברור הוא דכל דבר שיש עליו ספק על התובע להביא ראיה שכלל גדול בדין המוציא מחבירו עליו להביא ראיה, והתובע בנדון הזה הוא החתן שהרי הקרקע בחזקת סבתא הוא, וכדאמרינן בפרק שואל גבי משכיר בית לחבירו לשנה ונתעברה השנה קרקע בחזקת בעליה עומדת, ואע"פ שהשוכר דר בה והמשכיר חוץ ממנה היא בחזקת מי שיודע שהקרקע היא שלו, וכ"ש בנדון הזה שהיא ג"כ דרה בחצר כפי משמעות השאלה שכתוב בה והוא רוצה להוציאה מהחצר, נראה שהיא דרה בו והוא רוצה להוציאה וטוען שהיא נתנתו לו. ובפרק חזקת אמרינן ארעא היכא דקיימא תקום. ובירושלמי בפרק הניזקין גבי סקריקון הם אומרים היה בידינו ליקח והלקוחות אומרים לא היה בידכם ליקח אמר ר' יוסי לעולם השדה בחזקת בעליה שהמוציא מחבירו עליו הראיה, וכתוב שם בחדושי הרשב"א ז"ל.
ומקום הספק בנדון הזה הוא על שני פנים, הא', שנאמר שמא במקצת המקומות נמצא בגמרא שיזכירו בית ותהיה הכוונה חצר, או שהחצר הנזכרת בקצת מקומות היא על דרך אחרת שלא כעין חצרות שלנו, אלא שהם בתים פתוחים לרחבה והרחבה יש לה בית שער ודלת, וכן משמע לכאורה מדאמרינן בפ"ק דבתרא רשב"ג אומר לא כל החצרות ראויות לבית שער, אלמא שאין כל החצרות על סגנון אחד, ועוד שהחצרות שלנו ראויות הן לבית שער. והשני, כשנאמר שאף אם תמצא לומר שחצר הנזכר בכל מקום היא כחצרות שלנו והבית הוא חדר, שמא העדים והסופר אינם מכירים בזה ולא יודעים אותו, וכדאמרינן בפ"ק דקדושין אטו כולהו נשי דינא גמירי הכא נמי נימא אטו כולי עלמא דינא גמירי, וכיוצא בזה כתב רש"י ז"ל [בפירושו] בפרק המוכר את הבית שאין המוכרים יודעין את הדינין, ונאמר שמה שכתוב בכתובה הכוונה בו הוא חצי החצר והעדים והסופר קלקלו את השורה. זהו מה שיש לספק בזה. ואפילו אם נאמר שזה הספק רחוק הוא ומיעוט הוא, הרי כתבתי בהקדמה הראשונה דאין הולכין בממון אחר הרוב.
מיהו כיון דמשמע הכי ומשמע הכי יד בעל השטר על התחתונה כדאיתא בסוף מנחות כמו שכתבתי למעלה בטעם השני, והמוציא מחבירו עליו הראיה וכדאמרינן בפרק חזקת גבי דבי בר סיסין, אלמא אמרינן בזה שודא דדיינא כלומר שנחזיר הדבר לראות כעיני הדיינים, שהרי הרשב"ם ז"ל כתב גבי מאי דאמרינן בפרק המוכר את הבית דאי מבלע בתחומא או איכא רכבא דדיקלא שודא דדיני, דלא בכל מקום נאמר הכי אלא במקום שנזכר כן בפירוש בגמרא, ובמקום שלא נזכר ואיכא לספוקי המוציא מחבירו עליו הראיה, עכ"ל. ואפילו אי הוה אמרינן שודא דדייני יותר ראוי הוא להיות בית חדר בלבד, וזה לרוב הרגלם בתרגום רבינו סעדיה ז"ל בארצות אלו, ורבינו סעדיה ז"ל מתרגם [בית] וחצר דאר. ואפילו אם היה כתוב בכתובה חצי בית שנשום בכך וכך אין לסלק הספק מסך הדמים אם הוא מרובה ולומר שחצי חצר חדר הוא שנתנה לו ולא אמרינן הדמים מודיעים, ואפילו לר' יהודה דאמר הכי, משום דר' יהודה לא אמר הדמים מודיעים אלא במטלטלין אבל בקרקעות לא דהא קיימא לן דאין אונאה לקרקעות כדאיתא בפרק הזהב, ואפילו עד פלג כמו שכתבו הגאונים ז"ל, וכן היא סברת האחרונים ז"ל, ומי שלא אמר כך כבר נדחו דבריו בראיות מפורשות. וכ"כ הרשב"ם ז"ל בפרק המוכר את הבית במשנת המוכר את הבית ובמשנת המוכר את החצר וכ"כ הר"י מקרקושא [ז"ל] גבי לא צריכא דרובא קרו לבית בית וכו'. וכ"ש אליבא דרבנן דאמרי בפרק הספינה דאין הדמים ראיה. וכ"ש בנדון הזה שלא הזכירו שום סך בקרקע מיוחד אלא בכל המטלטלין. ואפילו החזיק בחצר שני חזקה אין חזקתו כלום כיון שירד לו בתורת שותפות, דהא קיימא לן בפרק חזקת דהשותפין אין מחזיקים זה על זה, ונתברר זה.
והטעם הרביעי שאפשר שאין לו אלא רביע חדר בלבד, לפי שיש לעיין בזה ולידע אם כל החצר היא של הסבתא או חציה בלבד. שאם כולה היא שלה, חצי חדר נתנה לו. ואם אין לה בחצר אלא החצי לא נתנה לו אלא רביע חדר, לפי שהיא לא נתנה לו אלא חצי מה שיש לה, לפי שכך הוא הלשון הכתוב בכתובה כפי מה שבא בשאלתך, ודא נדוניא וכו' עם חצי בית מבית דירה שיש לה בשכונת היהודים, והנה זה דומה למה שאמרו בפרק המוכר את הבית פלגא דאית לי בארעא, כלומר שאם כתב לו שמכר לו חצי קרקע שיש לו ואפילו אין לו אלא חצי קרקע קנאו הלוקח, לפי שהמוכר מכרו לו כפי זה הלשון. פלגא בארעא דאית לי ריבעא, כלומר שאם כתב לו שמכר לו חצי מקרקע שיש לו והוא אין לו בזה הקרקע אלא החצי לא קנה אלא רביע מכל הקרקע, שהוא החצי ממה שיש לו למוכר, לפי שלא מכר לו כי אם החצי בקרקע שיש לו. וכפי זה הלשון האחרון הוא הלשון הכתוב בכתובה, לפיכך אם אין לו בקרקע כי אם החצי, לא נתנה לו מהחדר כי אם חצי חלקו שהוא רביע מכל החדר.
ומה שכתבתי שיראה שאין לו בו כלום הוא משני פנים. האחד, שאני אומר שזה לא קנה בקרקע אלא דירתו בלבד, שכן בני אדם כותבין לחתניהם בית לדירתם כל זמן שבנותיהם נשואין עמהם. והראיה מדתנן בפרק המקבל, המקבל שדה מחבירו והיא בית השלחין יבש המעיין ונקצץ האילן מנכה לו מחכורו. וקא מקשינן בגמרא על האי בבא בתרא, ואמאי לימא ליה שמא בעלמא אמרי לך מי לא תניא האומר לחבירו בית כור אני מוכר לך אע"פ שאין לו בו אלא לתך הגיעו שלא מכר לו אלא שמא והוא דמתקרי בית כור. כרם אני מוכר לך אע"פ שאין בו (אלא) גפנים הגיעו שלא מכר לו אלא שמא והוא דמתקרי כרם. פרדס אני מוכר לך אע"פ שאין בו (אלא) רמונים הגיעו לפי שלא מכר [לו] אלא שמא, אלמא מצי אמר ליה שמא בעלמא זבני לך, הכא נמי שמא בעלמא אמרי לך. ואיתא נמי בפ"ק דבתרא, ושמואל קא בעי לאפלוגי בפרק המקבל כדאמר ליה חוכר למחכיר או מחכיר לחוכר, ורב הונא אמר הא והא דאמר ליה מחכיר לחוכר ומדקאמר זו מכלל דבעומד בתוכה עסקינן וכו', אלמא כל שאנו יכולין לתלות דלא אמר ליה אלא שמא וליטול פחות שבלשונות תלינן, וכן כתב הרמב"ם ז"ל בפרק כ"ח מהלכות מכירה. ובנדון הזה כיון שלא מצרה לו מצרים ולא כתבה לו ולא שיירית בזבינאי אלין קדמאי כלום אזלינן בתר פחות שבלשונות, ונאמר שלא נתנה לו אלא דירתו בלבד. ודמי למאי דאמרינן והוא דמתקרי בית כור והוא דמתקרי כרם והוא דמתקרי פרדס, הכא נמי הא דמתקרי דירה בית דירה נתנה לו לדור לא להיות שלו, כנ"ל.
והשני, שאני אומר שמהלשון הכתוב בכתובה לא קנה כלום, לפי שזה הלשון הכתוב בכתובה ודא נדוניא דהנעלת ליה וכו' עם חצי בית דירה, אינו לשון שטר מכירה שיהיה לו כח לקנות בו, ואינו אלא לשון שטר ראיה, שלשון מכירה הוא שדי נתונה לך שדי מכורה לך כדאיתא בפ"ק דקידושין ובפרק הספינה, ושטר ראיה הוא הודה פלוני שנתן לפלוני שדה פלוני או מכר לו שדה פלוני, וזו לא כתבה לו אלא שהכניסה לו, על כן מן הדין כיון שהסבתא לא כתבה לו שטר מכירה לא קנה כלום, דבמאי דיוקא קני לקרקע זה, אין שם שום דרך מדרכי ההקנאה לא חזקה ולא כסף ולא קנין חליפין דהוו במקום כסף ולא שטר הקנאה. והא דאמרינן בפרק השולח בגטין נתתי שדה פלוני לפלוני נתתיה לו הרי היא שלו ואמר רבי יוחנן התם וכולן בשטר, זה השטר דא"ר יוחנן שטר הקנאה הוא ומהני מדין הקנאה ולא מדין הודאה, שאם היה מועיל מדין הודאה לקנות בו אם כן אפילו באמירה בלבד היה מועיל ולמה הצריך ר' יוחנן שטר, הא לא אברו סהדי אלא לשקרי כדאיתא בפרק האומר בקדושין, אלא ודאי שטר הקנאה הוא, וכן כתב בעל העיטור והרשב"א והר"ן זכרם לברכה. ושטר כתובה זו אפילו דין שטר ראיה אין בו, לפי שהשטר ראיה הוא שהמוכר כותב ללוקח, וזו הבעל כתב לה והשטר בידה הוא לראיה עליו.
ואפילו אם אחר כך גדר ובנה ופרץ אינה חזקה שיקנה בו הקרקע בזה, שהחזקה שיקנה בו הקרקע הוא שבאותו מעשה שיעשה הוא נגמר קנין הקרקע, דבנין זה אם נעשה אחר הנשואין אינו כלום, לפי שהוא לא עשאו בכונה לקנות בו שכבר היה חושב שהיה שלו ושלא היה צריך לקנות בחזקה, וכל חזקה שנעשית שלא בכונת קנין אינה קונה, והכי איתא בפי"ג ביבמות דאמרינן התם העודר בנכסי הגר ובהפקר וכסבור שהם שלו לא קנה. וכן כתב הרמב"ם ז"ל בפ"ב מהלכות זכיה וז"ל, המחזיק בנכסי הגר או בהפקר וכסבור שהם שלו לא קנה. על כן מן הדין כיון שלא קנה בדרך מדרכי ההקנאה לא קנה כלום. ומטעם חזקת שלש שנים גם כן אינו קונה, חדא שאינה בטענה לומר שטר היה לי ונאבד, שכל עצמו אינו סומך אלא על שטר זה ושטר זה פסול, וכדאמרינן בתוספתא ובירושלמי המחזיק מחמת אונו ונמצאת פסולה אינה חזקה וכן כתב הרמב"ם ז"ל בפי"ד מהלכות טוען. ועוד שהוא יורד ברשות אין לו חזקה כדאיתא בפרק חזקת.
ומיהו כיון שהיא לא טענה אנן לא טענינן לה שלא נעשה עצמנו כעורכי הדיינין, וכבר הזהירו מזה בפ"ב ממסכת אבות, ורז"ל היו נזהרים מזה כדאיתא בכתובות בפרק נערה ובפרק הכותב עשינו עצמנו כעורכי הדיינין, ומקשו מעיקרא מאי סבר ולבסוף מאי סבר בעקרא סבר מבשרך לא תתעלם ולבסוף סבר אדם חשוב שאני. הא למדת שאסור ללמד טענות למי שלא טען אותם ולעולם אין טוענין אלא ליורש ולוקח, כדאיתא בפרק לא יחפור ובפרק חזקת ואין בזה פתח פיך לאלם, דלא דמי למאי דאמרינן בפרק השולח כי הוו אתו לקמיה דרב אמר ליה מידי פרוזבול הוה לך ואבד כגון זה פתח פיך לאלם, דהתם חזקה היא דלא שביק התירא ואכיל אסורא ואי טעין הוא היה מהימן. ועוד שהרי המלוה היה תובע כל חובו, ובכאן הסבתא היא מודה שנתנה חצי החדר. ולא דמיא נמי למאי דאמרינן בפרק ואלו נערות כיון דאמר רבן גמליאל מהימנא כגון זה פתח פיך לאלם הוא, דהתם היינו טעמא דאמרינן דסומא אי לא טענה טענת בתולים ואע"ג דהיא לא טענה אנן טענינן לה, משום דאלו היא הות טענה משארסתני נאנסתי הוה מהימנא לה לרבן גמליאל, והרי היא מ"מ לפטור עצמה היא רוצה ולעמוד על חזקתה אלא שאינה יודעת לטעון, וכיון דכל טענה שרוצה לטעון הויא מהימנא בה אי פתחינן לה ליכא בה עורכי הדיינין, אבל בנדון הזה היא בעצמה ברצונה נותנת לו חצי החדר ואינה מבקשת טענה לפטור עצמה ממנו, ואם כן למה נלמד אותה אנחנו. ולא דמיא נמי להאי דאמרינן בירושלמי כתבו הריא"ף ז"ל בפרק זה בורר רב הונא כד חזי לבר נש זכו דלא הוה ידע ליה הוה פתח ליה משום פתח פיך לאלם, דהתם הטוען היה נבהל ולא היה יודע איך יחבר טענותיו וניכרין דברי אמת בפיו, והוה פתח ליה רב הונא ראש דבריו אמת, ולא שיהיה מלמדו טענות, דלא אמר הוה טעין ליה אלא הוה פתח ליה, ואינו דומה לנדון הזה שהיא בעצמה היא שמחה שיטול חצי החדר ויניח השאר, ואינה מפחדת אלא שלא יטול חצי החצר כלו. ולא דמיא נמי למה שכתב הרא"ש ז"ל על ששאלוהו במי שלא היה לו דין הרחקה ודנו לו הדיינין להרחיק והשיב שמותר לומר לו דשלא כדין דנו משום השבת אבדה לבעלים כדאיתא בספר החשן בסימן קנ"ג, לפי שבאותו דין כבר היה טוען שלא להרחיק והדיינין טעו, וכיון שטעו מצוה לומר שטעו שהרי מצוה הוא לסלק הטענות ולא יקבעו הלכה לדורות, אבל בנדון הזה לא הטעה אותה שום אדם, על כן אין ראוי ללמד ואי איהי לא טענה אנן לא טענינן, דומיא למאי דאמרינן בפרק חזקת אמתניתין דתנן כל חזקה שאין עמה טענה אינה חזקה, פשיטא, ומהדרינן מהו דתימא האי גברא מזבן זבנא ליה ושטרא הוה ליה ואירכס סבר אי אמינא מזבן זבנא לי אמרו לי אחוי שטרך הלכך נימא לון אנן שטרא הוה בידך ואירכס וכגון זה פתח פיך לאלם הוה קא משמע לן, משמע דאי איהו לא טעין שטרא הוה לי ואירכס לא טענינן ליה.
וכלשון הזה כתב הרמב"ם ז"ל בפכ"א מהלכות סנהדרין, ראה הדיין זכות לאחד מהם ובעל הדין מבקש לאומרו ואינו יודע לחבר הדברים או שראה אותו מצטער להציל עצמו בטענת אמת ומפני החמה והכעס נסתלקה ממנו או נשתבש מפני הסכלות הרי זה מותר לסעדו ולהבינו תחלת הדבר משום פתח פיך לאלם וצריך להתישב בדבר זה שלא יהיה כעורכי הדיינין, עכ"ל. והלשון הזה אינו חולק על הירושלמי שכתבתי למעלה כאשר חשב בעל הטורים ז"ל, אבל הוא מפרשו ומבארו כדי שלא יחלוק על הגמרא שלנו דאמרינן בפרק חזקת, ומוקים לה כשראה הדיין זכות לאחד והבעל דין אינו יודע לחבר הדברים. ומה שאמר או שראה אותו מצטער ומפני החמה והכעס וכו', היא היא דפרק השולח שמא פרוזבול היה לך ואבד שמחמת שרוצה זה לאכול ממונו ולהפקיע זכותו הוא כועס ושוכח טענת הפרוזבול שהיא טענת אמת ובא לכלל כעס ובא לכלל טעות. ומה שאמר או נשתבש מפני הסכלות, היא טענת אותן שאין להו טענת בתולים דפרק ואלו נערות. ובכלן לא התירו אלא לפתוח לא ללמד. ודברי רבינו הרמב"ם ז"ל נכונים הם ואין בהם נפתל ועקש. הילכך האיש הלזה אע"פ שאין לו זכות בקרקע זה כפי השאלה הזאת הואיל והיא רוצה לתת לו חצי חדר אין ללמדה שלא ליתן דכיון דהיא רוצה ליזוק בנכסיה אין לעכב על ידה ומהיות טוב אל תקרי רע, ומקרא מלא הוא אל תמנע טוב מבעליו. זהו מה שנראה לי בזה, והשם יאיר עינינו במאור תורתו ויטע בלבנו אהבתו ויראתו אמן.
@שו"ת הרשב"ש סימן רפט
ואחר שהשיבותיך על שאלתך הראשונה באה שאלתך השנייה על דרך אחרת והיא זו. שבעל הזקנה הזו שבאה עליה השאלה הראשונה כשמת הניח שתי בנות, והזקנה השיאה האחת ונתנה לה נדוניא ובכללה חצי בית אשר באה עליו השאלה הראשונה, ומכרה חצי החצר שהיה נפול לאחיה ובנה אותו ודר בו ימים רבים, ונפטר האח והניח בנים, ונפטרו גם הבנות והניחו בנים, והזקנה תובעת עתה כתובתה ואין בידה שטר כתובה, ובני הבנות הראשונה והשנייה באים לירש כתובת אמם ועוררין על מכירת הזקנה לאחיה לפי שלא נמצא ביד בניו שטר מכירה ולא שטר ראיה, והבת הגדולה כתובתה על פי התקנות.
תשובה. קטיר קא חזינא הכא. ומה שצריך לברר תחלה הוא שאין לזקנה הזו כתובה ולא מזונות. כתובה אין לה לפי שהרי"ף ז"ל כתב בפרק הכותב גבי מאי דתנן התם הוציאה גט ואין עמו כתובה גובה כתובתה דאוקמה שמואל במקום שאין כותבין כתובה והלכתא כותיה ע"כ, וכיון דאנן כתבינן כתובה והיא לא הוציאה שטר כתובה אינה גובה כלום. ואע"פ שנחלקו עליו קצת מהגאונים ז"ל ונחלקו דעותיהם, דקצת מהם סוברים דמנה מאתים דהוא תנאי בית דין גובה אבל תוספת לא גביא, והכי סברי נמי רבינו חננאל ורש"י ז"ל, ורבוותא אחריני ז"ל סברי דאף תוספת גובה דתנאי כתובה ככתובה דמי כדאיתא בריש פרק אע"פ, וזו היא סברת רבינו יוסף הלוי בן מגאש ז"ל והרב בעל העיטור ז"ל באות סובר, וכתב שכן היא סברת רב שרירא ורב האיי בנו גאונים ז"ל וסברת ריש מתיבתא ז"ל. וכתב בשמם כיצד עושין מוציאין שתים שלש כתובות של קרובות ומגבינן בפחות שבהם ובשבועה. ואף בשם תשובת הריא"ף ז"ל כתב כן, וכן היא סברת בעלי התוספות ז"ל, וכן כתוב בספר המצות גדול והר"מ הכהן ז"ל בהשגותיו. מיהו א"ז הרמב"ן ז"ל האריך בחדושיו בפ"ק דמציעא לדחות כל אותן סברות בראיות ברורות, וכתב דמאי דאמרינן התם דהטוען אחר מעשה ב"ד לא אמר כלום יש בכלל דבר זה כתובה במקום שאין כותבין אותה, אבל במקום שכותבין אותה לא אמרינן הכי דכיון דעל כתיבתן סמכו ועכשו אין בידה כתובה כבר אתרע ליה מעשה ב"ד שהרי רגלים לדבר שפרעה, הלכך במקום שכותבין כתובה לעולם אין לה עד שתוציא כתובה וכשהוא פורעה קורעה. ועוד האריך להראות פנים וכתב שכך נמצא להריא"ף ז"ל בתשובה, וכתב עוד שכך נמצא כתוב בהלכות כתובות לנגיד ז"ל שאמר בשם רבינו שרירא גאון ז"ל דאינה גובה כלום עד דמפקא כתובה, והכי הוה עביד אביו ואבי אביו זכר כלם לחיי עולם. וכן נסתייע מסברת הרמב"ם ז"ל שכתב בפט"ז מהלכות אישות וז"ל, אלמנה שהיה שטר כתובה יוצא מתחת ידה אין לה כלום אפילו עקר כתובתה אפילו תבעה ביום מיתת בעלה וכן הגרושה וכו', במה דברים אמורים במקום שדרכן לכתוב כתובה וכו'. וכן היא סברת הרא"ש ז"ל והר"ן ז"ל וספר אבן העזר בסי' ק"ב. ואע"פ שיש לרא"ה ז"ל בשם הרב אחיו ז"ל סברא אחרת כתובה בנמוקי תלמידיו ז"ל, אין להניח תלמוד ערוך בפיו של רבינו הרמב"ן ז"ל והרמב"ם ז"ל מפני סברתו.
ומזונות נמי לית לה, שהרי הרמב"ם ז"ל כתב בפי"ד מהלכות אישות, יש מן הגאונים ז"ל שהורה שאין פוסקים מזונות לאשה שהלך בעלה למדינת הים ומת בעלה עד שיהא שטר כתובה יוצא מתחת ידה ואם לא תוציא כתובה אין לה מזונות שמא נטלה כתובה מבעלה או שמא מחלה כתובתה שאין לה מזונות, ויש מי שאומר שפוסקים לה מזונות בחזקה שלא נטלה ושלא מחלה ואין מצריכין אותה להביא ראיה, ודעתי נוטה לזה במי שהלך בעלה למדינת הים הואיל ויש לה מזונות מן התורה אבל אם מת בעלה אין לה עליו מזונות עד שתוציא כתובתה מפני שהיא אוכלת בתקנתן של חכמים ז"ל ועוד מפני שנזונת מן היורשים ולעולם טוענין ליורש. ובפרק חזקת כתב, אלמנה שאין שטר כתובה יוצא מתחת ידה אין לה מזונות שמא מחלה כתובתה או מכרה או משכנה אותה ואע"פ שלא טען היורש טוענין לו ואמרינן לה הביאי כתובתיך והשבעי וטולי מזונות אלא אם כן אין דרכן לכתוב כתובה, עכ"ל. ואע"פ שנחלקו עליו הרבה מן הגדולים ז"ל, שהרי הרב בעל העיטור כתב באות כתובה דמסתברא דאפילו לאלמנה פוסקים כיון שיש לה עיקר כתובה דמזונות נמי תנאי ב"ד נינהו עכ"ל, ומיהו ראייתו זאת היא כפי סברתו שסובר דאית לה כתובה משום דהויא תנאי ב"ד, וערבך ערבא צריך, שכבר מחה לה לסברא זו אדוני זקיני הרמב"ן ז"ל אמוחא כאשר כתבתי למעלה.
ואע"פ שהרמב"ן ז"ל סתר טעמיו של הרמב"ם ז"ל בחידושיו בפרק השולח, דמה שכתב דמזונות דאשת איש מן התורה ליתא, דבכמה דוכתי מוכח בגמרא דמזונות דאשת איש דרבנן, וקיימא לן בפרק נערה שנתפתתה דתקנו מזונות תחת מעשה ידיה א"כ תקנת רבנן נינהו. ודאי דטוענין ליורש, אף למי שאינו בפנינו נמי טענינן, שהרי כשם שאין נפרעין מן היורשים אלא בשבועה כדאיתא בפרק הנשבעין, ה"נ הנפרעת שלא בפניו לא תפרע אלא בשבועה כדאיתא התם בפרק הכותב, שפי' הכי אין בלשונינו זה הוכחה במה הוא נחלקו על הרמב"ם ז"ל, משום דאיכא למידק להאי גיסא ואיכא למידק להאי גיסא, דאפשר שסובר ז"ל כשם שאין אלמנה נוטלת מזונות עד שתוציא כתובה כך אין האשה שהלך בעלה למדינת הים נוטלת מזונות עד שתוציא כתובה, אי נמי כשם שנוטלת מזונות אשה שהלך בעלה למדינת הים אע"פ שלא הוציאה כתובה כך נוטלת אלמנה מזונות אע"פ שלא הוציאה כתובה. ואין בלשון זה הכרע לפי שיכולין אנו לפרשו כך וכך. אלא שמצאתי לו הכרע במקום אחר שסברתו הוא שאלמנה אין לה מזונות, שהרי כתב בפ"ק דמציעא תשובה להריא"ף ז"ל דאלמנה שלא הוציאה כתובה חוששין שמא מחלה או אתפסה צררי ואין לה כתובה ולא מזונות, והוא ז"ל מביא ראיה מתשובה זו לסברתו שסובר דאלמנה אין לה כתובה עד שתוציא שטר כתובה, משמע דאף למזונות כן היא דעתו. ותו, מאחר שהוא ז"ל סובר דאין לה כתובה הכי נמי משמע דסבר דלית לה מזונות, דמזונות תנאי כתובה נינהו כדאיתא בפרק האשה רבה, ואי ליכא כתובה ליכא תנאי כתובה, והכי איתא התם בפירוש. ותו, דמדחיישינן למחילה ולצררי לית לה מזונות, דמוחלת כתובתה אין לה מזונות כדאיתא בפרק נערה שנתפתתה, וכ"ש נפרעת דאין לה כלום, אם כן שפיר מצינן לאוכוחי שהרמב"ן ז"ל סובר נמי דאפילו אשה שהלך בעלה אין לה מזונות מאחר שהוא מדמה אלמנה לאשה שהלך בעלה, ואלמנה סובר דלית לה.
אבל הרא"ש ז"ל כתב בפרק שני דייני דאפילו אלמנה אית לה מזונות אפילו לא מפקא שטר כתובה וסתר דבריו של הרמב"ם ז"ל מטעמי הרמב"ן ז"ל. וכבר כתבתי דמהנו טעמי ליכא שום הוכחה. אבל הוא ז"ל הוסיף בה דברים, דקי"ל דגובה כתובתה בעדי מיתה אע"פ שאין שטר כתובה יוצא מתחת ידה דהטוען אחר מעשה ב"ד לא אמר כלום, וכ"ש דאית לה מזונות, דכשם שגובה כתובה אם לא הוציאה שטר כתובה כך נוטלת מזונות. ועוד, דנכסים בחזקתה לענין מזונות וכדתני לוי בפרק אלמנה נזונת אלמנה כל זמן שלא נשאת על היתומים להביא ראיה. ואע"פ שאיני כדאי להשיב על הרב ז"ל, אבל מה שכתב ז"ל דקי"ל דגובה כתובתה בעדי מיתה, כבר פירשה לזו א"ז הרמב"ן ז"ל בפ"ק דמציעא דהיינו טעמא משום שעיקר מעשה ב"ד הם עדי מיתה, שהרי תקנו חכמים ז"ל שאם ימות תגבה והרי מת, ולא נילף מינה לכל עניינא. עוד אני אומר, דההיא במקום שאין כותבין כתובה היה. ומה שכתב דכ"ש שיש לה מזונות וכשם שיש לה כתובה כך יש לה מזונות, הוא סותר מה שכתב בנו ז"ל בשמו דאין לה כתובה, וכיון דאין לה כתובה אין לה מזונות. ומה שהביא ראיה דמתני לו אינה ראיה, דההיא אפשר לאוקומה בששטר כתובה יוצא מתחת ידה, אי נמי במקום שנהגו שלא לכתוב כתובה, אבל במקום שכותבין דפסקינן דלית לה כתובה, אף מזונות לית לה, דלא תעלה על דעת דכתובה דהיא תנאי ב"ד אינה גובה ומזונות דלא הוי תנאי ב"ד גבי, דלא עדיפי מזונות מכתובה דאתו מחמתה. ואע"פ שהראב"ד ז"ל והר"ם הכהן השיגו על הרמב"ם ז"ל, כיון שרבינו הרמב"ן ז"ל מלמדנו דלית לה כתובה ונתן טעם לדבריו וסמך בדברי הריא"ף ז"ל והגאונים ז"ל, מינה ילפינן שפיר דלית לה מזונות וכמו שכתבתי. ואע"פ שבעל המגיד סובר שהרמב"ן ז"ל דעתו שיש לה מזונות, יראה שלא ירד חוץ מכבודו לסוף דעתו, והאמת יורה דרכו. ובספר האבן העזר סימן ק"ח כתוב שבחייו יש לה מזונות ולאחר מיתה אין לה.
ואני אומר שבנדון הזה אף האומרים דאלמנה אית לה מזונות אם לא הוציאה שטר כתובה, יודה דאין לאלמנה הזו מזונות מקרקע זה, לפי שהיא מכרה ונתנה כל הקרקע, וכיון שמכרה ונתנה סלקה זכותה ממנו, והויא לה כמוכרת כתובתה דלית לה מזונות נמי כדאיתא בפרק אלמנה נזונת, או כמוחלת כתובתה דלית לה מזונות נמי כדאיתא בפרק נערה שנתפתתה. ומיהו אם תפסה מטלטלין מנכסי בעלה אין היורשין מוציאין אותן מתחת ידה, ותשבע שהיתה לה כתובה ושלא מכרה ולא מחלה ולא נתנה ולא משכנה ולא נטלה, ותזון מהם. וזה אפילו לדעת האומרים שאין משביעין אותה אלא לבסוף, לפי שזו תחלת דינא כסוף דינא שלעולם אינה גובה כתובה שהרי אין שטר כתובה יוצא מתחת ידה, וכיון שאין לה שטר כתובה ורוצה ליזון מהמטלטלין שתחת ידה ישביעוה עתה.
ולענין חצי החצר שמכרה לאחיה, כיון שנתברר שאין לאשה הזאת שום זכות בקרקע זה לא מחמת כתובה ולא מחמת מזונות, אם כשמכרה היתה הבת קטנה לכאורה משמע דאין מכירתה כלום, וחזקה שהחזיק הלוקח אינה כלום, ואפילו החזיק בה כמה שנים אינה חזקה, דאמרינן בפ"ב דכתובות ובפרק חזקת דהמחזיק בנכסי קטן אע"פ שהגדיל אינה חזקה, אלא שהרמב"ם ז"ל ורבו הר' יוסף הלוי ז"ל סוברים דאם החזיק אחר ג' שנים חזקתו חזקה, אבל הרמב"ן ז"ל מחה לה מאה עוכליא בעוכלא בפ"ב דכתובות ובפרק חזקת, ודעתו היא דאפילו החזיק בה כמה שנים אחר שהגדיל אין חזקתו חזקה, וכן כתב בשם תשובת הריא"ף ז"ל ובשם רבינו האיי גאון ז"ל, וכן פירש רש"י ז"ל וכן כתבו הראב"ד ז"ל והרא"ש ז"ל, וכן היא הסכמת האחרונים בשטותיהם בפרק המפקיד ובספר החשן בסימן קמ"ט. ולפי זה הקרקע חוזר ליורשי הבת, והדרא ארעא והדרי פירי כדאיתא בפרק חזקת, וכ"כ הרמב"ם ז"ל בפי"ד מהלכות טוען ונטען.
ולענין הבנין שבנה, שמין לו וידו על התחתונה כיון שהיה יודע שהקרקע לא היה של אחותו והוא קנה אותו, כדאמרינן בפ"ק דמציעא המוכר שדה לחבירו ונמצאת שאינה שלו אמר רב יש לו מעות ויש לו שבח ושמואל אמר מעות אין לו ושבח יש לו, ואמר רבא התם דאם הכיר בה שאינה שלו מעות יש לו שבח אין לו, פירוש שיש לו המעות שנתן ויגבה אותם מן המוכר, אבל השבח אין לו שאם היה הקרקע שוה מנה והוציא בו חמשים והוא שוה עתה מאתים אינו נוטל מבעל הקרקע אלא חמשים שהוציא והחמשים האחרים שהשביח מחמת ההוצאה אינו נוטלם, ואם היה שוה מנה והוציא מנה ואינו שוה אלא מאה וחמשים אינו נוטל מבעל הקרקע אלא חמשים שהשביח, וזהו פירוש שמין לו וידו על התחתונה, וכן פסק הריא"ף ז"ל התם, וכן הדין נמי ביורד לשדה חבירו שלא ברשות כדאיתא בפרק השואל, וכן כתב הרמב"ם ז"ל בפ"ט מהלכות גזלה ואבדה.
ומיהו הני מילי אם היה לבת אפוטרופוס או שלא היתה סומכת אצל אמה, אבל אם לא היה לה אפוטרופוס או היתה סומכת אצל אמה מכירת האם קיימת, דאמרינן בפרק הניזקין הנהו יתמי דהוו סמכי גבי ההיא סבתא הויא להו דירתא זבנת אתו הקרובים לקמיה דרב נחמן אמרו ליה מאי עבידתא דמזבנא להו אמר להו יתומים שסמכו אצל בעל הבית תנן וכו'. ואע"פ שכתב הרמ"ה ז"ל דיתומים שסמכו אצל בעל הבית היינו כשהן בני ט' אבל פחות מבן ט' לא מהני סמיכתן, וגם כתב שאין כח לבעל הבית למכור אלא מטלטלין אבל מקרקעי לא, כבר דחה דבריו הרא"ש ז"ל וכתב דכשם שהאפוטרופוס מתעסק בכל מה שהוא תועלת היתומים כך בעל הבית, שהרי יש לו כח לתרום כמו האפוטרופוס. א"כ הזקנה הזאת שמכרה לתועלת הבת להשיאה לאיש והבית היה נפול, שפיר קא מכרה ומכירתה קיימת.
ואפילו לא היתה בתה סומכת אצלה, אומר אני שמכירתה קיימת בנדון הזה, שהרי טוענים ליורשים לומר שהזקנה הזאת כדין מכרה וכתובה היתה לה ומכרה למזונות בלא הכרזה כדינא דלמזוני מזבנינן בלא אכרזתא, כדאיתא בפרק שום היתומים ובפרק הכותב ובפרק אלמנה נזונת ובפרק הניזקין, והאשה הזאת כבשה לשטר כתובתה לעשות קנונייא להפסיד יורשי אחיה, וכל היכא דאיכא למיחש לקנוניא חיישינן כדאיתא בפ"ק דמציעא, אי נמי כבר נפרעה מקרקע זה ונקרעה כתובתה. ואם הבת היתה גדולה בשעה שמכרה אמה כ"ש דהויא מכירתה מכירה כיון דשתקה אימא שליחא שויתה, או שמא הבת עצמה מכרה, דאנן טענינן ליורשים דכל שהחזיק אביהם בה אפילו יום אחד והם ג' שנים או אביהם ג' שנים והם יום אחד הויא חזקתם חזקה, וכן כתבו המפרשים ז"ל שם, וכן כתב הרמב"ם ז"ל בפי"ד מהלכות טוען ובעל החשן בסי' קמ"ו, ומשנה שלימה שנינו שם בחזקת והבא משום ירושה אינו צריך טענה.
הילכך קרקע זה נשאר בחזקת יורשי אחי הזקנה, ואין לזקנה ולא ליורשי הבת שום זכות בה, ואפילו תוציא עתה הזקנה שטר כתובתה אין לה עליו שום זכות לא מתורת כתובה ולא מתורת מזונות שהרי טוענת שמכרה, וכיון שמכרה מחלה כמו שכתבתי למעלה. ואפילו לא מכרה, כיון שנשאר כמה שנים ונפל ביד היורשים, אנן טענינן להו דהיא ויתרה ומחלה ושטר היה לאביהם ונאבד.
ולענין חצי הבית שנתנה לחתנה בעל הבת הגדולה בנדוניית בתה, כיון שהחצר היתה של אבי הבנות ולא של היורשים כי אם שתים, והקטנה נטלה דמי חצי החצר ונשאת בו, א"כ הדבר ברור שמה שכתבה לחתנה חצי בית שהוא חצי חצר, שזה דבר הלמד מעניינו הוא ויגיד עליו רעו, ולפיכך בנחלה של גדולה זכה בחצי החצר ממה נפשך, שאם חצי בית ר"ל חצי חדר הרי נוטל השאר משום ירושה דהבעל יורש את אשתו כדאיתא בפרק יש נוחלין, ואם רוצה לומר חצי חצר זכה בו מתורת נדוניא. אלא דנפקא לן מינה, שכיון שנתברר שהוא חצי החצר והוא חייב להחזיר לבניו מחמת התקנה, שנותן להם חצי החצר בפרעון כתובת אמם ואפילו אם הוזל משומא ראשונה, אי נמי אם השביח והוקר והם רוצים ליטלו משום שבח בית אמם הדין עמם, דאינהו במקום אם קיימי ואלו הות אמם קיימת היתה נוטלתו, דקי"ל בפרק אלמנה לכהן גדול דהדין עמה, וכן כתב הרמב"ם ז"ל בפרק כ"ב מהלכות אישות.
אלא ממה שבא בשאלה שכתוב בכתובה עם חצי בית דירה שיש לה בשכונת היהודים, הכרתי מבין ריסיה שהבת הזו היא מקהל התושבים שאינן נכללים בכלל תקנות הקהל המתגוררים. ואם הדבר כן, אע"פ שהבעל הוא מקהל המתגוררים אינו בכלל אותה תקנה כיון שלא נשא מבנות קהלו, וכ"ש אם הוא מקהל התושבים. על כן צריך לעיין בזה אם כשקבל עליו התקנות קנו ממנו בעודה ארוסה או לא, דאם קנו תנאו קיים, ואם לא קנו עד לאחר נשואין אינו כלום והבעל יורשה, דתנן בפרק הכותב כתב לה דין ודברים אין לי בנכסיך ובפירותיהם ובפירי פירותיהם בחייך ובמותך אינו אוכל פירות בחייה ואם מתה אינו יורשה רשב"ג אומר אם מתה יורשה מפני שהתנה על מה שכתוב בתורה ותנאו בטל ואמר רב הלכה כרשב"ג. ירושלמי א"ר אסי אלין דכתבין אי מיתת בלא בני כל מה דלא תיהדר לבי נשא תנאי ממון הוא וקיים. וכתב הריא"ף ז"ל ולית הלכתא כרב דקיימא לן דבר שבממון תנאו קיים. ובקצת נסחאות נמצא והלכתא כרב, וכתב הראב"ד ז"ל שזו נראית נכונה והאריך הרבה בזה, ור"ח ור"י ז"ל ובעל הלכות גדולות ז"ל פסקו כרשב"ג, וא"ז הרמב"ן ז"ל כתב בספר הזכות שהנוסחא המדוייקת שראה בבית רבינו הריא"ף ז"ל היא דלית הלכתא כותיה דרב. ובספר העיטור האריך בקושיות ותירוצין, וכתב הרמב"ן ז"ל דכל החולקים על רבינו הריא"ף ז"ל בפסק זה כולם פורחים באויר הסברות המשובשות. והקושיא הגדולה שבכלם שמקשים בזה היא, שאומרים שכמו שאין אדם יכול להתנות שלא יירש אביו, ואפילו קבל בקנין וכמה חזוקים אם מת יורשו, כן הדבר הזה. והוא ז"ל אומר דהא לא דמיא להא, משום דמתניתין דהכותב מוקמינן לה בדכתב לה בעודה ארוסה, ומייתי עלה דרב כהנא נחלה הבאה לו לאדם ממקום אחר אדם מתנה עליה שלא יירשנה, ולפום הא משמע דכי אמרינן אם מתה אינו יורשה דוקא בדכתב לה בעודה ארוסה. ואף הרמב"ם ז"ל כתב בפי"ב מהלכות אישות, התנה עמה אחר שנשאה שלא יירשנה תנאו בטל ואע"פ שירושת הבעל מדברי סופרים עשו חזוק לדבריהם כשל תורה וכל תנאי שבירושה בטל אע"פ שהוא ממון שנאמר לחקת משפט (לדורות). וכן כתב א"א מורינו הרב זלה"ה לפרש התקנות שחבר. הילכך אם אין שניהם מקהל בעלי התקנות ולא קנו ממנו בעודה ארוסה, הבעל יורש הכל אע"פ שקבל התקנות עליו. ואם טוענין היורשים שבין ארוסין ונשואין קנו ממנו עליהם להביא ראיה, חדא שהם רוצים להפקיע ירושה ונכסים בחזקת הבעל הם, וכן כתב הרא"ש ז"ל וא"א מורינו הרב. ותו דמנהג המקום שאין קורין הכתובה ואין קונין עד אחר הנשואין.
ושבועה אין להם על אביהם, לפי שהם טוענים שמא, ואין משביעין על טענת שמא כדאיתא בפרק כל הנשבעין. ואפילו חרם סתם אין להם להחרים, לפי שאין אדם משביע את אביו בשבועת האלה. וכן כתבו הרמב"ם ז"ל בפ"ה מהלכות ממרים והר"מ מקוצי ז"ל במצות לא תעשה בסימן ר"ט בשמן של גאונים ז"ל, וכן כתב הרב בעל הטורים ז"ל בספר יורה דעה בהלכות כבוד אב ואם. ואפילו הדרת הראש אני אומר שאין להם עליו, וכדתנן בפרק זה בורר היה חייב לו שבועה ואמר ליה דור לי בחיי ראשך כלומר שידור לו בחיי ראשו, לפי שמכלל הן אתה שומע לאו והוה ליה כגורם קללה לאביו, הילכך אין להפקיע זכות האב ולהוציא מידו ירושה של תורה או כעין של תורה [אלא] בראיה ברורה. וברכה לראש משביר.
@שו"ת הרשב"ש סימן רצ
ומה שכתבתי לך בעליון הכתב חביב עלי עד לאח"ת, ושאלת מהו רוצה לומר לאח"ת. במנחות בפרק הקומץ זוטא היא, אמר רב כשהלכתי למנות מדותי אצל רבי אלעזר בן שמוע מצאתי יוסף הבבלי יושב לפניו והיה חביב לו עד לאח"ת, כלומר חביב לו עד מאד שתרגום מאד הוא לחדא, ובתנחומא פרשת קרח ויחר למשה מאד נטצער לאחת, והוא תרגום של מאד.
@שו"ת הרשב"ש סימן רצא
וששאלת, איך הוא זקיני הרמב"ן ז"ל, וגם רבינו יונה בר אברהם ז"ל.
דע, כי רבי אברהם אביו של רבינו יונה ז"ל ואמו של הרמב"ן ז"ל היו אחים, וגם היה להם אח אחר ושמו רבי יוסף וגם בנו היה שמו ה"ר יונה, ובתו של רבינו יונה בר אברהם ז"ל היתה נשואה לשלמה בנו של הרמב"ן ז"ל. וכשנפטר רבינו יונה בטוליטלה היתה בתו מעוברת, וכשילדה ילדה בן זכר, והיה לו לקרותו משה כשם אביו, אמר הרמב"ן ז"ל אע"פ שצריך לקרותו על שמי, אני רוצה שיקרא יונה על שם זקינו אבי אמו משום וזרח השמש ובא השמש עד שלא כבתה שמשו של זה זרחה שמשו של זה, וכן היה דנפק מיניה גברא רבה והיה רב וגדול בישראל, ובנו של זה היה שמו שלמה והיה אביו של אבי אמי ה"ר יונה דיסמאשטרי זצ"ל. זהו שלשלת ייחוסן: יונה בר שלמה בר יונה ב"ר שלמה בן הרמב"ן ז"ל. ולפי זה אני ששי מזרע הרמב"ן ז"ל ורבינו יונה בר אברהם ז"ל מצד הורתם מנוחתם כבוד.
@שו"ת הרשב"ש סימן רצב
עוד שאלת. ראובן מתושבי כפר אחד והיה עליו לשמעון חוב ותבעו שמעון ולא מצאה ידו לפרעו וקבל עליו בכחות שיפרענו לזמנים ידועים, ועכשיו הגיע הזמן ואין לאל ראובן לפרעו ושמעון אינו בכאן שישאל ממנו פשרה, יודיענו רבינו כיצד תהיה תקנתו ותקנת חבירו שיוכלו לשאול לו לשלום.
תשובה. יש לדון ולהקל, שעל דבר זה כבר נשאל עליו הרשב"א ז"ל והשיב שצריך שיהיו מעותיו באותו יום ביד[ו] דלמא השתא אתי הוא או שלוחו, וכיון שייחדן לפרעון שוב אינו רשאי להוציאן כדי שיהיו מוכנים בידו לפרען לו כשיבוא. ומדברי רבינו ז"ל אתה למד שאם אינם בידו שהוא עובר על קבלתו.
ולענין לדבר עמו ולמנות בעשרה, יראה לי שמותר שאין עליו תורת מוחרם עד שידונו עליו שהוא מוחרם, שהרי כל המפרשים ז"ל כתבו בשם ר"ת ז"ל בפ"ק דקדושין גבי מאי דאמרינן הקורא לחבירו עבד יהא בנדוי, ובפרק כל היד דאמרינן המקשה עצמו לדעת יהא בנדוי [כלומר] שחייבין ב"ד לנדותו, משמע שאינו מיד בנדוי אלא שיהא בנדוי וחייבין לנדותו, אלמא כל זמן שלא נדוהו אין עליו תורת מנודה. וכן באלו שנוהגים לקבל על עצמם לפרוע ביום פלוני שכותבין ואם לא יפרעו יהא מוחרם ומנודה, שאין עליו תורת מוחרם ומנודה עד שיחרימוהו וינדוהו, שאז חייב לנהוג עמו ככל חקותיו וככל משפטיו. ומיהו הני מילי לענין לנהוג עמו בדיני מוחרם ומנודה, אבל הוא עצמו יש עליו עון החרם והנדוי, ועבריין הוא עד שיפרע בעל חובו, כמו שנשבע לפרוע ביום פלוני ולא פרע שיש עליו עונש השבועה, וכזה אני דן. ובשם רש"י ז"ל בספר המנהיג כתוב שאדם שהוא עבריין ולא נדוהו שנמנה בעשרה, אבל אם נדוהו אינו נמנה, וזה סיוע לדברי, ושלום.
@שו"ת הרשב"ש סימן רצג
עוד שאלת. מי שהוא בכפר שאין בו עשרה יהודים והיהודים הנמצאים שם רובם קרובים ומהם רחוקים אין שם שנים שיודעים לחתום, מה תהיה תקנתם בכתיבת כתובתם ובברכת חתונתם.
תשובה. תחלה יש לדון ולהקל שלא לכתוב כתובה, דהוה ליה כפר זה כמקום שאין כותבין כתובה, ותנאי ב"ד אע"פ שלא נכתב כאלו נכתב דמי, ותנן בפרק הכותב הוציאה גט ואין עמו כתובה גובה כתובתה, ואוקמה שמואל התם במקום שאין כותבין כתובה, ופסק הריא"ף ז"ל כותיה וכן כתב הרמב"ם ז"ל בפ"ו מהלכות אישות. ומייתו לה נמי בפ"ק דמציעא. וכתב התם א"ז הרמב"ן ז"ל, דכל שיושבת תחתיו ומשמשתו [ומת] גובה ולא טענינן טענת דאתפסה, דאם איתא דאתפסה הוה כתיב שובר, וכי אתפסה ולא כתב שובר איהי קא אפסיד אנפשיה. הילכך כיון שמקום נשואין ידוע, אם בא להוציא בגרושין גובה ממנו. ואם במיתה, אם בעומדת תחתיו ומשמשתו כיון דלא כתיב שובר גובה, ואם מת במדינת הים כ"ש וכ"ש דלא חיישינן לצררי וגובה. אלא שבזו לא הועלנו כלום, שכל זה אינו מועיל אלא במנה מאתים בלבד, אבל בתוספת רובייהו דרבוותא ז"ל סברי דלית לה תוספת, וכ"ש נדוניא דלית לה, א"כ לא הועלנו כלום בתקנתנו.
עוד היה אפשר לכאורה לעשות תקנה אחרת, שיקרעו לבעל נייר חלק וימלא הקרעים דיו ושמואל אמר אפילו אבד. ואע"ג דאמרינן התם וה"מ בגיטין משום עגונא אבל בשאר שטרות לא וההוא דעבד עובדא בשאר שטרות ונגדיה רב כהנא, אפילו הכי הוה אפשר לדון ולחלק בין עדים למלוה עצמו, וכל שיכתוב בשטר נאמנות גביא מנכסים בני חורין אפילו מן היורשים. אלא דכי מעיינת ביה שפיר אין לדבר זה שחר, שהרי קודם שתגבה בזה השטר צריך לקיים כתב ידו בב"ד, וזה לעולם לא כתב לפי שאינו יודע, א"כ אין לדבר הזה מציאות, ולא הועלנו כלום בדרך הזו.
ומיהו יש ג' דרכים אחרים שבכל אחת מהנה יש תקנה. האחת, שיקנו מיד הבעל שהוא חייב לאשה כך וכך בתורת כתובה ונדוניא ותוספת, וסתם קנין לכתיבה עומד כדמוכח בפרק אע"פ ובפרק זה בורר ובפרק גט פשוט. ואפי' לאחר כמה שנים יכלי לאסהודי ואינו נאמן לומר פרעתי, וכן כתב א"ז הרמב"ן ז"ל בשם הגאונים ז"ל בפ"ק דגטין ובפרק גט פשוט ובפ"ב דכתובות, וכך מטין דברי הרמב"ם ז"ל בפי"א מהלכות מלוה ולוה ובפ"ז מהלכות טוען, וזה אע"פ שלא נכתב שטר כתובה אלא בקנין בלבד יועיל.
והדרך השנית, אם יש שם מי שיכתוב כתובה ימסור לה הכתובה בפני שנים, דהא פסקו כמה גדולים ז"ל דהלכה כר' אליעזר דאמר עדי מסירה כרתי אף בשאר שטרות, כמו שכורתין בגט. ואף סברת הרמב"ם ז"ל כך היא, אלא שכתב שיש מן הגאונים שהורו דכיון שצריך לומר לעדים שמסרו בפניהם חתמו למה צריך לומר והעידו, אלא כך רוצה לומר חתמו בו אתם או העידו בפני ב"ד שמסרתיו בפניכם. והכונה היא שאם יודעים לחתום חותמין, ואם אינן יודעים לחתום יעידו בפני ב"ד והב"ד יכתבו עדותן של עדים ותגבה בו, כנ"ל פירוש לשון זה.
והדרך השלישית היא הנקיה והקלה שבכולן, שיתן לה משכון במאתים שלה שהם עיקר הכתובה, ואם ירצו שיכתוב לה אחר כך שטר בגופן שלהם בתורת חוב בנדונייתה ויוסיף לה כמה שירצה יכתוב, לפי שבנתינת משכון על המאתים יכול לבעול ולא הויא בעילתו בעילת זנות, וכדאמרינן בפ"ק דכתובות ר' אמי שרא למבעל לכתחלה בשבת אמרו ליה רבנן והא לא כתב לה כתובה אמר להו אתפסוה מטלטלי בכתובתה, אלמא בתפיסת מטלטלי שרי, וכן היא בהלכות הריא"ף ז"ל. וכן כתב הרמב"ם ז"ל בהלכות אישות בפ"ו וזה לשונו, אין פוחתין לבתולה ממאתים ולאלמנה ממנה וכל הפוחת בעילתו בעילת זנות, אחד הכותב את הכתובה בשטר ואחד שהעידו עליו עדים וקנו ממנו חייב לה מאתים או מנה הרי זה מותר וכן אם נתן לה מטלטלים כשעור כתובתה ה"ז מותר לבעול עד שיהיו לו פנאי לכתוב, עכ"ל. ואע"ג דבשטרות העולים בערכאות שלהם כשרים כדאיתא בפ"ק דגטין, לא הכשרת לכתוב לה המאתים בגופן שלהם, משום דהוא פלוגתא דרבוותא ז"ל (א"ל) אי בכל השטרות כשרים, או דוקא שטרי הלואות ומקח וממכר דחזו גופא דעובדא, הילכך במנה מאתים יתן משכון, ומהנדוניא יכתוב שטר בגופן שלהם כי היכי דלא נעיל נפשין בפלוגתא בענין ביאה ונמצא לבו נוקפו. וכבר ידעת ששיעור המאתים הוא משקל חמשה ועשרים זהובים מכסף צרוף, וכך היה דן א"א מורינו הרב זלה"ה, וכן כתב בפירוש התקנות שחבר. וכשילך לעיר שיש בה סופר ועדים יכתוב נוסח הכתובה כך:
בכך וכך בשבת כך וכך לירח פלוני שנת כך וכך לבריאת עולם למניינא דרגילנא למימני ביה במתא אלגזאיר דעל כיף ימא יתבא, אתא קדמנא אנן סהדי דחתימין לתתא ר' פלוני בר פלוני הידוע בן פלוני, ואמר לנא מהודענא לכון דאנא נסיבית לי איתתא מן קדמת דנא מרת פלונית בת פלוני במתא פלונית דעל כיף ימא יתבא ולא הות שכיח התם ספרא דידע למכתב שטר כתובה ואף לא סהדי דידעין למחתם ולאסהודי, ולא הוה יכילנא למשהי נפשאי בלא אתתא ומשום הכי יהבית ליה משכונה בעיקר כתובה כדאמור רבנן ז"ל, וכדו כד אתינא להיכא דאיכא ספרא דידע למכתב כתובה וסהדי דיכלין לאסהודי ולמחתם נסיבית משכונא דיהיבית לה ורעינא למיכתב לה שטר כתובה משום דאמור רבנן ז"ל דאסור ליה לאיניש לאשהויי עם איתתיה אפילו שעה אחת בלא כתובה, ומהודענא לכון דאמינא לה אנא פלוני וידוע בר פלוני הידוע בן פלוני למרת פלונית בת פלוני הידוע בן פלוני דהות בתולתא כד נסיבית יתה הוי לי לאנתו כדת משה וישראל, ואנא במימרא דשמיא וכו', וקנינא מן הבעל ר' פלוני הנזכר וכו'.
ולענין ברכת חתנים, הדבר ברור שאין מברכין אותה אלא בעשרה, והכי איתא בפ"ק דכתובות. אלא שבהשמחה במעונו ובאשר ברא ששון ושמחה וכו' יש שכתבו שאין לברכם אלא בעשרה, ויש שכתבו שאין צריכין עשרה, והרא"ש ז"ל סובר שאינן צריכין עשרה שהרי מברכין אותה כל שבעה אף בלא פנים חדשות.
@שו"ת הרשב"ש סימן רצד
עוד שאלת. שומרת יבם שנשתמדה אם מותר לישא את אחותה בחייה.
תשובה. בפרק החולץ מוכח דבן בתירא סבירא ליה דיש זיקא ושמואל פסק כותיה, ורב פליג עליה דשמואל וסבירא ליה דאין זיקא. ורבוותא ז"ל פסקו כשמואל, דאמרי בפרק כיצד שומרת יבם שמתה אסור באמה ודחו לה לדרב דאמר מותר באמה. ואע"ג דרב ושמואל הלכה כרב באיסורי ושמואל בדיני כדאיתא בפרק יש בכור, הכא שאני דאמוראי שקלי וטרי לתרוצי להא דשמואל, ותו רב אשי דהוה בתרא אמר בפרק ארבעה אחין זאת אומרת יש זיקא. וכן פסק הריא"ף ז"ל והרמב"ם ז"ל בפ"א מהלכות יבום וחליצה. ופירוש יש זיקא הוא שכיון שנפלה היבמה לפניו אע"פ שלא חלץ ולא יבם נאסרו עליו קרובותיה מחמת זיקא, וכן הדין באחות זקוקתו שהיא אסורה עליו בחייה. וזו מפני שמדותה לא פקעה זיקתה, הגע עצמך מי שנשתמדה אשתו איך יהא מותר באחותה, ומקרא מלא הוא ואשה אל אחותה לא תקח לצרור לגלות ערותה עליה בחייה. ואע"פ שזיקא היא מדרבנן, דאמרינן בפרק ארבעה אחין זיקא מדרבנן היא, חכמים עשו חזוק לדבריהם כשל תורה. נאם שלמה בן הרב ר' שמעון נ"ן בן החכם ר' צמח זלה"ה.
@שו"ת הרשב"ש סימן רצה
בגאייה, לזקן היהודים יצ"ו אשר לשם.
שאלת. מי שהיה לו קרקע שנתנו לו זקנו במתנה ונשא אשה וכתב לה כתובה, וכן כתב לה צודא"ק בגופן שלהם וייחד לה בו אותו מקום קרקע הנזכר, ואחר כך חזר ומכרו לאחר ומת, ובאה האשה לגבות כתובתה ולא מצאה מהיכן לגבות ורצתה לטרוף מהלוקח, [והלוקח] טוען כי אבי האשה אמר לו לקנות הקרקע ההוא ולא קנאו אלא ברשותו ואביה הוא ממונה עליה.
תשובה. האשה הזו טורפת היא מקרקע זה אם אין שם נכסים אחרים, וזה דבר ברור בגמרא בכמה מקומות ובדברי כל המחברים ז"ל. וזה אפילו לא נתייחד לה בכתובתה, וכ"ש שייחדו לה בכתובתה בשטר בגופן שלהם. ולענין מה שטוען שאביה אמר לו לקנות אינה טענה, שאפילו אמרה [לו] האשה לקנות יכולה היא שתאמר נחת רוח עשיתי לבעלה, ואפילו קנו ממנה, ואפילו כתבה לו שטר, שמחלוקת היא בפרק הניזקין בין רב ושמואל דרב אמר לא שנו אלא דאמרה ליה לך חזק וקני אבל בשטר קנה ושמואל אמר אף בשטר לא קנה עד שיכתוב את האחריות. וזה נאמר שם בענין [לוקח] מן הסקריקון, ושם בגמרא השוו דין האשה לדין הסקריקון, ופסקי רבוותא ז"ל כשמואל דאף בשטר לא קנה עד שיכתוב את האחריות, וכן פסק הריא"ף ז"ל שם והרמב"ם ז"ל בפי"ז מהלכות אישות והרא"ש ז"ל. אמנם אם קנו מן האשה תחלה שאמרה לו דין ודברים אין לי בקרקע זה ואח"כ קנה מן האיש, אינה יכולה לטרוף, וכן היא בגמרא בפרק הנזכר ובמסכת כתובות בפרק מי שהיה נשוי ובבבא בתרא בפרק חזקת, וכן כתב הרמב"ם ז"ל בהלכות אישות בפרק הנזכר. ודוקא בקנין, אבל בדבור בעלמא לא מהני, שהרי בשטר אמר רב דמהני ונפסקה הלכה שלא כמותו.
והעולה מזה הוא, כי האשה הזאת היא טורפת קרקע זה אם אין שם נכסים אחרים, אפילו לא ייחדו לה בכתובתה, אלא אם כן קבלה עליה אחריות מכירה זו בקנין, וכן מתברר שם בגמרא, וכן כתב בעל מגיד משנה בהלכות מלוה ובפי"ז מהלכות אישות, או שקנו ממנו תחלה שאמרה לו דין ודברים אין לי על קרקע זה ואח"כ מכר, אבל בלא קנין אינו כלום. וכל זה אפילו אמרה לו היא בעצמה, כ"ש אביה ואפילו הוא שלוחה, שאין כח השליח חזק יותר מכח משלחו, אף במה שהמשלח יכול לעשות ברצונו ועשאו השליח שלא ברשות משלח במה שיש לו בו הפסד יכול לומר לו לתקוני שלחתיך ולא לעוותי כדאיתא בפ"ב דקדושין, ודברים ברורים הם, ושלום [על דייני ישראל].
@שו"ת הרשב"ש סימן רצו
קסטנטינא, למשכיל רבי יצחק אל אטראני יצ"ו.
שאלת. בהמה שנמצא בהדרא דכנתא שלה מעי יוצא לבדו ואין לו פה למטה כצורה הזאת: /במקור יש שרטוט/, אם כשרה או טרפה.
תשובה. הבהמה הזאת כשרה היא לפי דעתי, כדאמרינן בגמרא בפרק ואלו טרפות, העיד ר' יונתן בר שילא ריש טבחא דצפורי לפני רבי על שני בני מעים שיוצאים מן הבהמה כאחת טרפה וכנגדן בעוף כשרה במה דברים אמורים כשיוצאין משני מקומות אבל יוצאין ממקום אחד וכלין עד באצבע כשרה. ורבו בזה הפירושים, שלפי פירוש רש"י ז"ל כל פיצול שהוא יתר בבני מעים טרפה אלא א"כ חוזר ומתערב תוך רוחב אצבע לפצולו. ולפי דעת בה"ג ובעל העיטור ז"ל צריך שיתערב באצבע מלמעלה ממקום יציאתו מהקבה קודם שיתפצל ובכאצבע מלמטה אחר פצולו במקום חבורו עד החלחלת. והר"ן ז"ל פירש שכל שהוא מן הענף היוצא מן הבד אע"פ שהן נשפכין כאחת טרפה, אבל כל שהוא המעי האחר משני ראשיה שמתפצל חוזר ומתערב אע"פ שהוא נבדל באמצע ואפילו כמה כשרה. וכן נראה שהיא דעת הרי"ף ז"ל והרמב"ם ז"ל. משמע מתוך דברי כל הפירושים דבהמה זו כשרה היא, שאם כשחוזר ומתערב כשרה, כ"ש כשהוא מעורב הכל שאינו אלא אחד, דלא גרע מנתפצל דחוזר ומתערב בין בתחלה בין בסוף, וכיון שהמעי ממקום שנכנס משם יוצא אין זה יותרת, ודומה למה שאמרו שם בגמרא ההיא חיותא דאשתכח בה תרי סניא דיבי אייתו לה לקמיה דרבינא ואטרפה מדרב הונא דאמר כל יתר כנטול דמי ואי שפכי להדדי כשרה. וכן נמי זה המעי כיון שהיה שופך לראשון ואין בו שום פצול שיכניס באחד ויוצא בשתים או מכניס באחד ומוציא באחר אלא ממקום שמכניס משם מוציא כשרה.
וביורה דעה כתוב בשם תשובת הרא"ש ז"ל דהדרא דכנתא שיוצא באמצעיתה יותרת שתלוי בדקין כמו מעי קטן באורך אצבע כשרה. ונ"ל דכאורך אצבע לאו דוקא, אלא שמעשה שהיה כך היה ומן הדין שאפילו ארוך כמה אצבעות כשרה, שאם דוקא כאורך אצבע מאי רבותא קא משמע לן הר"מ ז"ל, [אפילו] אם היה מפוצל וארוך הרבה כל שהוא באורך אצבע מעורב כשרה, אלא שלא בא הרב ז"ל ללמדנו אלא כל שהוא מעורב כשרה ואפילו הרבה, אלא מעשה שנשאל עליו כך היה, כנ"ל.
@שו"ת הרשב"ש סימן רצז
למשכיל הנבון ר' יוסף זראפה יצ"ו בהיותו בתדל"ס.
שאלת. מהו לתת חוט של קנבוס לחייט גוי לתפור לו בגדי צמר.
תשובה. בפרק עד כמה שנינו זה הכלל החשוד על הדבר לא דנו ולא מעידו. וקצת חשבו שהיא הלכה פסוקה. וליתא, דבפרק כל פסולי המוקדשין תנן נמי כל המומין הראויין לבא בידי אדם רועים ישראל נאמנים רועים כהנים אין נאמנים רשב"ג אומר נאמן הוא על של חבירו ואינו נאמן על של עצמו ר' מאיר אומר החשוד על הדבר לא דנו ולא מעידו, והויא לה סתם ואח"כ מחלוקת וקיימא לן בפרק החולץ דאין הלכה כסתם, וקיימא לן נמי בפ"ק דע"ז דבחדא מסכתא יש סדר, וכ"ש דאפסיקא הלכתא בהדיא כחד מנייהו בפרק כל פסולי המוקדשין כרשב"ג, והכי אפסיקא הלכתא נמי בפרק יום הכפורים, והכי קא פסיק הלכתא מארי סבא הרמב"ן ז"ל בהלכותיו ותלמידו הרשב"א ז"ל בתשובותיו, וכן כתב הרמב"ם ז"ל בפי"ב מהלכות מעשר. ומיהו הני מילי בענין מי שבא להעיד על הדבר להתירו לאחרים, אבל במי שמוסר לחשוד דבר היתר ואנו חוששין שמא החליפו, משמע בגמרא דלא חיישינן להכי. ואע"ג דתנן במסכת דמאי פ"ג הנותן לפונדקית מעשר את שהוא נותן לה ואת שהוא נוטל הימנה מפני שהיא חשודה להחליף, ומשמע מינה דחיישינן לחלופא, כבר פרשו לה בגמרא בפ"ק דחולין דמשום דמוריא היא דאמרה בר בי רב אכיל קרירא ואנא אכיל חמימא, כלומר מורה היתר לעצמה וחושבת שבהיתר היא עושה ואומרת כיון שאני טורחת בשבילו להכין לו אינו בדין שיאכל חמימא ואנא קרירא, כך פירש רש"י ז"ל שם ורבינו שמשון ז"ל במשנת דמאי. ולפום הכי אי לאו דמורייא לא חיישינן לחלופי. ותניא נמי התם הנותן לשכנתו עיסה לאפות וקדרה לבשל אינו חושש לשאור ותבלין שבה משום שביעית ומשום מעשר במה דברים אמורים בזמן שאמר לה עשי לי משלי אבל אם אמר לה עשי לי משליכי חוששין. ומכאן הוכיחו שמותר לתת לחייטים ישראל החשודים לתפור בחוטי פשתן חוט קנבוס, ולא חיישינן לחלופי. ואע"פ שהרשב"א ז"ל מפקפק בדבר, הר"ן ז"ל מאמינם משום דלא נחשדו על הגזל. ומיהו בחשודין על הגזל פשיטא ליה לרבינו ז"ל דאינו נאמן, אלא שאם הוא אומן אומר דיש להאמינו ואפילו גוי, כדאמרינן בפרק התכלת דטלית נקחת מן התגר ולא חיישינן לקלא אילן. ומיהו לא אמרה רבינו ז"ל לעשות מעשה אלא להלכה.
ומאן יהיב לן מעפרא דרבינו הר"ן ז"ל ונמלי עיינין, ומי אנכי כי אסתור את דבריו או שאשיב עליהן, אבל לע"ד אין הנדון דומה לראיה, שאם אמרנו בלוקח טלית מצוייצת מן התגר שאם לא ימכור לישראל אין קונה זולתם, נאמר בחייט שאם לא יתפור לישראל יתפור לגוים, ואם לא יתפור לישראל בגדי צמר יתפור להם בגדי שש ומשי. אבל יש לי ראיה אחרת לדבריו, מההיא ארבא דמוריסא דאתא לנמל דעכו אותיב ר' אבא דמן עכו נטורי בהדה אמר ליה רבא עד האידנא מאי נטריה אמר ליה (זעירא) ועד האידנא למאי ניחוש לה אי משום דמערבי בה חמרא קסטא דמוריסא בלומא קסטא דחמרא בתרי לומי, כדאיתא בפרק אין מעמידין, אלמא משמע דכל שאין לגוי תועלת בחלוף לא חיישינן. וכן ההיא דבפרק קמא דע"ז דהלכת לצור מימיך וראית לגוי וישראל ששפתו קדרה וכו', דמשמע דכל שאין לגוי תועלת בחילוף לא חיישינן לחלופי, וכן כתבו המפרשים ז"ל. אלא שאם בשר נבלה כחוש ובשר שחוטה [שמן] שאז ראוי לחוש שהרי יש לגוי תועלת, והכא בחלוף קנבוס בפשתן אין לגוי תועלת בו, שאף אם יחליפנו והמר ימירנו אין ישראל קונה אותו ממנו בתורת קנבוס לפי שאין אדם מכיר בין פשתן לקנבוס, כמו שאין לוקחים מהם ביצים טרופות בקערה כדאיתא בפרק ואלו טרפות, ולא אהני ליה רמאה ברמאותיה. וקרובני לומר שיותר יש לחוש בישראל חשוד על הגזלה לענין הזה ולא בגוי, שאלו בישראל חשוד על הגזלה יכול הוא למכור הקנבוס לישראל בדמים יקרים יותר מדמי הפשתן מה שאין כן בגוי שאין קונה אותו ממנו, אלא אם נאמר שכיון שהישראל חשוד לתפור בחוט של פשתן שאין להאמינו לקנות ממנו חוט של קנבוס, דאפילו רשב"ג מודה בהא ואמר נאמן הוא על של אחרים ואינו נאמן על של עצמו. אבל כיון שהרשב"א ז"ל מפקפק בדבר אפילו בישראל שהוא חשוד, והר"ן ז"ל לא האמין האומן למעשה אלא להלכה, מי יכניס ראשו בין הרים גדולים לרוץ את גולגלתו, וכ"ש שהראב"ד ז"ל כתב בהשגותיו בפי"ב מהלכות מעשר ובפי"א מהלכות עדות שלא נפסקה הלכה כרשב"ג אלא בענין מומי בכור הוא משום קנסא, אבל בשאר כל האסורים הלכתא כר' מאיר דהא סתם לן תנא כותיה החשוד על הדבר לא דנו ולא מעידו, וכ"ש שהרשב"א ז"ל אוסר בתשובה ואומר שאפילו במקומות שהפשתן שוה יותר מהקנבוס אין להאמין הגוי לפי שתופר בשעה מהפשתן מה שאינו תופר בשעה וחצי מהקנבוס.
מ"מ אני אומר שאם נתן לגוי חוט של קנבוס והוא יוצא ובא עליו אין לחוש לו, משום דמירתת ואמר השתא אתי והא חזי לי, וכן כתבו המפרשים גבי ההיא דישראל וגוי ששפתו קדרה, וכן מוכח בהדיא מההיא דאמרינן בע"ז בפרק המוכר ומייתו לה בפ"ק דחולין ובפ"ק דגטין המניח נכרי בחנותו אעפ"י שנכנס ויצא מותר, ומוכח בחולין דאפילו לכתחלה שרי בין בשחיטה בין ביין נסך, והוא הדין נמי לשאר איסורין. כנלע"ד.
@שו"ת הרשב"ש סימן רצח
אם הגוי יכול להכשיר כלי יין נסך בבית הישראלי.
תשובה. אין כאן בית מיחוש. שלא חששו אלא בהולכת ענבים לגת כדאיתא בפרק ר' ישמעאל בע"ז משום לך לך אמרינן לנזירא סחור סחור לכרמא לא תקרב, שאם יוליך לגת יבא ליגע ביין הדרוך שבגת, ויין שמזגו גוי אסור מהאי טעמא שמא במזיגתו יבוא ליגע בו. אבל בהכשר כלי למאי ניחוש ליה הוא עצמו מחזר להכשר כלי משום יינם ואיך ניחוש לניסוך, וכדאמרינן בפ"ק דפסחים גמרא ר' יהודה אומר בודקים אור י"ד וכו' והוא עצמו מחזר עליו לשרפו מיכל קא אכיל מיניה בתמיה. וכ"ש שהמים שמכשיר בהם הכלי מותרים הם בשתיה כמו שכתבו המפרשים בפרק אין מעמידין גבי מאי דאבעיא לן התם בקנקנים של גוים אם מותר לתת לתוכם שכר, והוא שאין לכלוכי יין על פני הכלי כמו שכתב הרשב"א ז"ל בתורת הבית הארוך. ואף בזה אני אומר דלא חיישינן ללכלוך שעל דופנו של כלי אלא בשנותן בו שכר מפני שמשביחו, אבל במים נותן טעם לפגם הוא ויהיו המים שמכשירים בהם מותר לשתותן כ"ש שיכול הגוי להכשירן.
@שו"ת הרשב"ש סימן רצט
עוד שאלת. מה שמשערים בששים אם הוא באומד או במשקל או במדה.
תשובה. בפרק גיד הנשה אמר ר' חנינא כשמשערין משערין ברוטב ובקיפה, וקיפה היינו דק דק המתאסף בשולי הקדרה מבשר ותבלין. ובפרק המנחות והנסכים תניא ששה דברים מקולי ב"ש ומחומרי ב"ה דם נבלות ב"ש מטהרין וב"ה מטמאין אמר ר' יוסי ב"ר יהודה אף כשטמאו ב"ה לא טמאו אלא ברביעית הואיל ויכול ליקרש ולעמוד על כזית. ובפרק המוציא גבי הא דתנן המוציא יין כדי מזיגת הכוס אמרינן יבש בכזית דברי ר' נתן, אמר ר' יוסף ר' נתן ורבי יוסי בר יהודה אמרו דבר אחד ר' נתן הא דאמרן ר' יוסי בר יהודה דתניא ר' יוסי בר יהודה אומר ששה דברים מקולי ב"ש ומחומרי ב"ה וכו' עד הואיל ויכול ליקרש ולעמוד על כזית, אמר ליה אביי דילמא לא היא עד כאן לא אמר ר' נתן דכזית הוי רביעית אלא ביין דקליש אבל דם דסמיך כזית לא הוי רביעית א"נ עד כאן לא קאמר רבי יוסי בר יהודה התם דכזית סגי ליה ברביעית אלא בדם דסמיך אבל ביין דקליש הוי יותר מרביעית וכי מפיק פחות מכזית נמי לחייב. וכתב הר"ן ז"ל שמכאן למד הרא"ה ז"ל מה שכתב בפירוש הלכותיו והוי יודע שכשמשערין ברוטב משערין לכזית ביצה ומחצה של רוטב שכן שיעורו שאם יקרש יעמוד על כזית ע"כ. ואע"ג דאביי דחי לדרב יוסף בלישנא דדילמא, לא שבקינן מאי דפשיט ליה לרב יוסף משום דמאי דמספקא לאביי. ומשמע מדברי הרא"ה דעיקר שיעורא הוא במשקל ולא במדה ולא באומד עין, אבל הר"ן ז"ל דחה דבריו, וכתב דכיון דאמרינן דמשערין ברוטב סתמא משמע דכמות שהוא משערין אותו, שכך שיערו חכמים ז"ל שאין לך שנותן טעם יותר מששים אפילו ברוטב, שאם לא כן היינו צריכים לחוש ולתת דברינו לשיעורין ולעיין באיסור והיתר אם הוא דק או עב, עכ"ל. ולפי הסברא הזו אין לשער אלא במדה באומד יפה.
ואני אומר דפלוגתא דאמוראי היא בפרק כל המנחות, דאמרינן התם דרב ור' חייא ור' יוחנן אמרו גבי בשר העגל שנתפח ובשר זקנה שנתמעך שמשערין כמו שהן תנן, כלומר כמו שהן עכשיו שאנו רוצים לשער בהן ולא כמו שהיו קודם לכן, וריש לקיש ושמואל אמרי לכמות שהן משתערין, כלומר כמו שהיו קודם השיעור שאנו רוצים לשער ולא כמו עכשו שאנו רוצים לשער בהן. דקא מותבי לכל חד מינייהו ומתרצי להו בגמרא אליבא דכל חד וחד מינייהו. וכיון דלא איפסיק כחד מינייהו הדרינן לכללין דרב ושמואל הלכה כרב באיסורי כדאיתא בפרק יש בכור, ור' יוחנן ושמואל הלכה כר' יוחנן כדאיתא בפרק מי שהוציאוהו, ור' יוחנן וריש לקיש הלכה כר' יוחנן כדאיתא בפרק החולץ בר מהנהו תלת, א"כ כמות שהוא משערין ולא לכמות שהיו משערין, וכמו שאין משערין לומר כמה היה קודם לכן בבשר עגל ובבשר זקנה הם, הכי נמי בתערובת איסורין אין משערין אלא כמות שהיה, ונתקיימו דברי הר"ן ז"ל לע"ד אע"פ שאין דבריו צריכין חיזוק.
@שו"ת הרשב"ש סימן ש
עוד שאלת. מפני מה התירו בהמה המסוכנת והלא הולכת היא למות.
תשובה. מה שהתירו מסוכנת, כבר כתבו קצת הגאונים ז"ל שלא התירוה אלא בשביל ישראל משום הפסד ממונו, וכתב א"ז הרמב"ן ז"ל בפרק השוחט שזו מדת חסידות היא. מ"מ לענין שאלתך מי יאמר שזאת הבהמה שהיא מסוכנת תמות שמא תבריא שלא ששחטוה, שהרי אף בבני אדם אנו מוציאים כן שמגיעים עד שערי מות ומתרפאים, ויש בריאים ומתים פתאום.
@שו"ת הרשב"ש סימן שא
ומה שאמרו בקרקעות תשעה וכהן ואדם כיוצא בהן, כלומר שפדיון קרקעות של הקדש או שדה החרם שרוצה לפדותו צריכים לשום אותו תשעה בני אדם וכהן עמהם כדמוכחי מקראי, ואדם ג"כ שאמר דמי עלי שצריכים לשום אותו כעבד צריך כיוצא בקרקעות תשעה וכהן.
@שו"ת הרשב"ש סימן שב
ומה שאמרו העושה תפלתו עגולה סכנה ואין בה מצוה, הטעם הוא שאם היא תפלה עגולה היא סכנה מפני שמניחה במקום שמוחו של תינוק רופס, ואין בה מצוה דתפילין מרובעות הלכה למשה מסיני, ואם הניחם על בית אונקלי שקורין בערבי פורצי"לי לא יצא דבעינן לכם לאות ולא לאחרים לאות, ועל פס ידו ועל מצחו חוששין שמא נזרקה בו מינות, לפי שמכחיש קבלת בין עיניכם שהוא מקום שער, ומכחיש קבלת על ידך שהוא זרוע.
@שו"ת הרשב"ש סימן שג
וטעם מה שאמרו נטיעה מקטעה רגליהן דקצבי ודבועלי נדות, לפי שאדם נוטע נטיעה ועושה פירות ואינו אוכל תוך שלש שנים, והקצב שאוכל מבהמה קודם שתצא נפשה ואינו יכול להמתין, ובועלי נדות אין ממתינין לאשה עד שתטהר.
@שו"ת הרשב"ש סימן שד
עוד שאלת. הנשבע שלא יהנה לפלוני אם מותר למכור לו סחורה.
תשובה. בפ"ד דנדרים שנינו שאיני נהנה לישראל לוקח ביותר ומוכר בפחות שאין ישראל נהנין לי לוקח בפחות ומוכר ביותר אם שומעין לו, והעמידו בגמרא למשנה זו בזבינא מציעאה. ושלושה דינין יש בדבר שלא ימלט דבר זה. או שהוא זבינא מציעאה כלומר שאין עליו תובעין מרובין, או שהוא זבינא דרמי על אפיה כלומר שאין עליו תובעין, ובלשון ערבי חריפא נאפ"ד, דרמי עליה כאס"ר, מציעאה וסט"י. ואם הוא זבינא מציעאה דאית הנאה לתרוייהו, שניהם אסורים, והיינו משנתנו דתנן שאיני נהנה לישראל לוקח ביותר ומוכר בפחות שאין ישראל נהנין לי מוכר ביותר ולוקח בפחות אם שומעין לו, כלומר אם ימצא מי שיעשה לו זה. ואם הוא זבינא חריפא דהנאת לוקח היא, אם אמר שאיני נהנה לישראל מוכר שוה בשוה ולוקח ביותר, ואם אמר שאין ישראל נהנין לי מוכר ביותר אם שומעין לו ולוקח שוה בשוה. ואם הוא זבינא דרמי על אפיה דהנאת מוכר הוא, אם אמר שאיני נהנה לישראל מוכר בפחות ולוקח שוה בשוה, ואם אמר שאין ישראל נהנין לי מוכר שוה בשוה ולוקח בפחות אם שומעין לו. ואלו הן המחלוקות שחלקו בגמרא, אעפ"י שלא הביאם הרמב"ם ז"ל ולא כתב אלא המשנה כצורתה, מ"מ אמת הם, והרב בעל הטורים ז"ל כתבם וא"ז הרמב"ן ז"ל ג"כ כתבם בפסקיו. ולפי זה לכאורה אתה נשבעת שלא תהנה לפלוני יכול אתה למכור לו הסחורה אשר אמרת כיון שהיא זבינא דרמי על אפיה שוה בשוה, וכ"ש ביותר אבל לא בפחות. אבל אין הדין הזה אלא בנודר מכל ישראל או באומה מן האומות, שאם לא ימכור לזה ימכור לאחר ואם לא יקנה מזה יקנה מאחר, ולפיכך לא גזרו למכור אטו לקנות, וכ"כ הרמב"ם ז"ל בפ"ז מהלכות נדרים ובספר יורה דעה, ואעפ"י שבתוספות נסתפק להם הדבר והצריכו עיון. אבל הנודר מאיש אחד אסור, שהרי שנינו בפרק אין בין המודר הנאה מחבירו לא ישאילנו ולא ישאל ממנו ולא ילונו ולא ילוה ממנו ולא ימכור לו ולא יקח ממנו, ופירש אביי בגמרא גזרה לשאול משום להשאיל, וכן כתב הרמב"ם ז"ל בפ"ו מהלכות נדרים וא"ז הרמב"ן ז"ל בהלכותיו.
אבל כיון שמכתבך נראה שאתה מתחרט על שבועתך, וכ"ש שאין שם מי שיקנה ממך אותה סחורה אלא הוא, ואין שם למי תשאל, יכולין אנו להתיר שבועתך שלא בפניך ולסמוך על סברת ה"ר אליעזר ממיץ ור"ת ורבינו שמשון והרשב"א והרא"ש ז"ל שהתירו בענין זה, אעפ"י שרשב"ם והרמב"ם ז"ל חולקים, כדאי הם המתירים לסמוך עליהם. וכבר סמך א"א מורי הרב נר"ו על סברתם ועשה מעשה בכאן, ויש לו תשובה מזה הספר התשב"ץ השני. ישיב ה' את כל אשר לך למשנה, ומשמי קדשו לקול זעקתך יענה, כנפשך ונפש נאמנך שלמה בן הרב ר' שמעון נ"ן.
@שו"ת הרשב"ש סימן שה
עוד לו יצ"ו בהיותו במיורקה.
שאלת. חבית של יין שנשתלחה בספינה ממקום למקום והחבית היא של עץ והעץ שנוהגין לתת באותן חביות שקורין חכמים ז"ל בבו"א טחו אותו בזפת ועל העץ כתוב יין כשר וגם עץ אחד קשור בחבית ובו שפופרת והשפופרת בתוך החבית ובתוך השפופרת פתק כתוב יין כשר בצד שאם תפתח החבית תצא השפופרת מיד, ואתה חשבת שהיין הזה מותר והקשת זו לחביות של חרס באו בכאן בימי אדוני אבי מורינו הרב זלה"ה כתוב על הסיד שסתמו בו החביות יין קשר בקו"ף במקום כ"ף והתיר א"א מוה"ר זלה"ה ועל זה סמכת ושתית מהיין ושתו אחרים ג"כ.
תשובה. יראה לי שהיין הזה אסור הוא. שאפילו לדעת האומרים שהיין אינו צריך שני חותמות לא אמרו כן אלא כשחוזר הוא בעצמו ומכיר חותמו וסתמו, אבל כל שנשתלח ממקום למקום לא, ובכאן אין גם אחד שכל עצמו של החותם אינו אלא מחמת שאם זייף יהיה ניכר זיופו, ובכאן אם זייף לא יהיה ניכר זיופו לעולם, שהרי החותם שעל גבי העץ אינו כלום, שאם המגופה והזפת לא תתקלקל הכתיבה עומדת לעולם שהרי על גבי העץ היא, וכן השפופרת כשתצא עם היין יכול להחזירה ולא יוכר זיופו. וטיחת הזפת או הסיד אינה כלום, שבגמרא אמרו היכי דמי חותם בתוך חותם אמר רבא אגנא אפומא דחביתא שריקא וחתימא הוא חותם בתוך חותם שריקא ולא חתימא חתימא ולא שריקא לא הוי חותם בתוך חותם. א"כ על טיחת הטיט או הזפת צריך שיהיה החותם, וכן הם עושים בחביות של חרס, שעל פי החביות אחר שסדים אותם בסיד כותבין עליהם יין כשר.
והראב"ד ז"ל כתב שאין מועיל לסימן ביין השלוח ביד גוי אלא דוקא בכתיבה בפי הכלי, לפי שאין אותו סימן יוצא מתחת יד הגוי לעולם. ואעפ"י שיש חולקים עליו ואומרים דכל שמודיע לחבירו ענין חתימותיו איך הן וחבירו עומד עליהם ומצא אותם כעין שהודיע לו הוי סימן, בנדון הזה כולי עלמא מודו שאין שום סימן מועיל בכתיבה שעל פי הזפת שעל המגופה, שהרי בקל יכול להסיר העץ והזפת ולהחזירו, מה שאין כן במגופה שטחה בטיט שלא יוכל להסירה אלא בקושי, וגם להחזירה צריך סיד אחר וכל זה בקושי, מה שאין כן בזפת שבהבל פיו ירפה הזפת ויסירנו וישרות אותו בהבל פיו. ואף על פי כן מנהג כל ישראל הוא דאף על הסיד שעל פי החבית כותבין. ולא היתה הכתיבה מועלת בסתימת הזפת אלא כשיכתוב או ירשום בזפת שבין העץ של הברזא ובין החבית, שאז כשיסיר העץ שבברזא יוכר הזיוף, וגדולה מזו אמרו שהרי כמה גדולים כתבו שאין הכתיבה מועלת על פי החבית אלא בחביות של חרס, אבל בחביות של עץ שבנקל יוכל לנקוב ולהוציא היין אין להם תקנה אלא להכניס כל החביות בשק שאין בו תפירה מבחוץ ויחתום פי השק.
וההיקש שהקשת אינו שוה, שאם מחמת שהיה כתוב כשר בקו"ף, אטו כל מי שאינו יודע לכתוב כשר בכ"ף לא ישראל הוא. ועוד, שהרי הישראל עצמו הביא אותו היין והוא היה מכיר חותמו, ואפילו שלחו לאחר והודיעו שהיה כתוב בקוף ונמצא כמות שהודיעו כשר הוא, ובנדון הזה אין שום צד דמיון לאותו ענין והיין אסור הוא. אלא שאני מסופק אם אפילו בהנאה או בשתייה בלבד, וקרוב הדבר שאינו אסור אלא בשתיה, שאין אנו באין לאסרו אלא משום חששא. וכדי שלא לאבד ממון של ישראל לא מלאני לבי לאוסרו בהנאה. שמענה ואתה דע לך.
@שו"ת הרשב"ש סימן שו
עוד הודעתני המעשה שאירע שם בקדושי שאול קא"ף לבת אברהם סמאנה, וקשה בעיניך הדבר ואמרת שנסתפקת אם יכתוב הגט על שם הבת, ומכל מקום נראה לכם לתקן הדבר שימנה אותך שליח ואתה תצוה לסופר לכתוב ולעדים לחתום ותמסרנו בידי מי שראוי למסרו, וכמו שנראה בשטר ששלחת לי.
דע שבמסכת גיטין בפרק התקבל שנינו, נערה המאורסה היא ואביה מקבלין את גיטה רבי יהודה אומר אין שתי ידים זוכות כאחת אלא אביה ולא היא וכשאינה יכולה לשמור את גיטה אינה יכולה להתגרש, ותניא בברייתא בגמרא קטנה וכל שהיא יכולה לשמור את גיטה מתגרשת ושאינה יודעת לשמור את גיטה אינה מתגרשת ואי זו היא קטנה שהיא יודעת לשמור את גיטה כל שהיא מבחנת בין גט לדבר אחר. וגרסינן בגמרא, אמר רבא ג' מדות בקטן צרור וזורקו אגוז ונוטלו זוכה לעצמו ואינו זוכה לאחרים וכנגדן בקטנה מתקדשת למיאונין, הפעוטות מקחן מקח וממכרן ממכר במטלטלין וכנגדן בקטנה מתגרשת בקדושי אביה, הגיעו לעונת נדרים נדרן נדר והקדשן הקדש וכנגדן בקטנה חולצת. ולכאורה משמע דקטנה שאינה יודעת לשמור גיטה אינה מתגרשת על ידי אביה, וכן כתב רש"י ז"ל דקטנה אינה מתגרשת אלא ע"י עצמה ולא ע"י אביה, וכדתנן כל שאינה יודעת לשמור את גיטה אינה יכולה להתגרש דמשמע כלל כלל לא. אבל ר"ת ז"ל חלק עליו והביא ראיה מפרק חרש ומהירושלמי, וכן הסכים א"ז הרמב"ן ז"ל בפרק האיש מקדש והרשב"א והרא"ש ז"ל במסכת גיטין בפרק הנזכר ובמסכת יבמות בפרק חרש, וכן כתב רבינו האי גאון ז"ל בתשובותיו דקטנה אעפ"י שאינה יכולה לשמור את גיטה מתגרשת על ידי אביה, וכן כתב בעל הלכות גדולות בהלכות מיאון, וכן יראה מדברי הריא"ף ז"ל והרמב"ם ז"ל שמתגרשת ע"י אביה שלא חלקו בדבר. וכבר העיד א"ז הרמב"ן ז"ל שלא מצא חבר לרש"י ז"ל בסברתו זו. הילכך הבת הזו יכולה היתה להתגרש ע"י אביה והחששא שחששת לא היה לה מקום.
ולענין מנוי השליחות שמנה אותך לומר לסופר לכתוב ולעדים לחתום, אינו כלום, שהרי שנינו בגטין בפרק התקבל אמר לשנים תנו גט זה לאשתי או לשלשה כתבו ותנו לאשתי הרי אלו יכתבו ויתנו, אמר לשלשה תנו גט לאשתי יאמרו לאחרים ויכתבו מפני שעשאן בית דין דברי רבי מאיר וכו', וזו הלכה העלה חנניה איש אונו מבית האסורין כך מקובלני באומר לשלשה תנו גט לאשתי יאמרו לאחרים ויכתבו מפני שעשאן בית דין, אמר רבי יוסי נומינו לו אף אני מקובלני שאפילו אמר לבית דין הגדול שבירושלים תנו גט לאשתו ילמדו ויכתבו ויתנו לה, פירוש שאם אינם יודעים לכתוב ילמדו לכתוב הם בעצמם ולא יאמרו לאחר לכתוב. והריא"ף ז"ל פסק כרבי יוסי מדאמר שמואל אמר רבי הלכה כרבי יוסי דאמר מילי לא מימסרן לשליח, ומדאמרינן נמי אמר רב ירמיה שלחו ליה מבי רב לשמואל ילמדנו רבינו אמר לשנים כתבו ותנו גט לאשתי ואמרו לסופר וכתב וחתמו בו מהו שלח להו תצא והדבר צריך תלמוד, ותנן נמי בפרק מי שאחזו אמרו לו נכתוב גט לאשתך ואמר להו כתבו אמרו לסופר וכתב ולעדים וחתמו ואעפ"י שכתבוהו וחתמוהו ונתנוהו לה וחזר ונתנו לה הרי הגט בטל עד שישמעו קולו שיאמר לסופר לכתוב ולעדים לחתום, ואמרו בגמרא מאי דאמר עד שישמעו לאפוקי ממאן דאמר מודה ר' יוסי באומר אמרו, אלמא אומר אמרו אינו כלום. ומדברי הריא"ף ז"ל [נראה] באומר אמרו שהגט בטל, ורבינו חננאל ובעל הלכות גדולות ז"ל פוסקים גם כן שהוא בטל וכן היא דעת הרא"ש ז"ל, ויש מגמגמים בדבר אם פוסקים כרבי יוסי או לא, וכן כתב הרמ"ה והרמב"ן זצ"ל שהוא ספק ואם מת חולצת ולא מתיבמת. אבל הרמב"ם ז"ל כתב שהוא פסול והצריך להתישב בדבר שהוא קרוב להיות בטל. הילכך בגט זה אין לו תקנה אלא עד שיאמר המגרש לסופר לכתוב ולעדים לחתום וישלחו לה על ידי שליח והשליח יאמר בפני נכתב ובפני נחתם, או יתקיים בחותמיו, או ימנה אביה שליח שיקבל גיטה מידו, אעפ"י שיש במינוי השליח מהאשה כמה דברים ומשא ומתן.
@שו"ת הרשב"ש סימן שז
עוד לו יצ"ו בהיותו באלגזאייר.
שאלת. שאתה נתקוטטת עם הש"ץ מחמת שכתב עליך שטר מודעא לאחרים והעיד בה, ואמרת כל זמן שפלוני יהיה ש"ץ לא אכנס לבית הכנסת ואם אכנס אהיה מוחרם בזה ובבא, אם יש צד היתר בזה או לא.
תשובה. מה שאמרת שכל זמן שפלוני יהיה שליח צבור לא תכנס לבית הכנסת, אין הכונה אלא בית הכנסת שזה שליח צבור מתפלל בו. ואעפ"י שאמרת סתם שלא תכנס בבית הכנסת והיה במשמע כל בית הכנסת, אבל אנו אחר משמעות כוונת הנודר אנו הולכין ולא אחר משמעות דבריו בלבד, שלא עלתה על דעת שמפני שנתקוטטת עם שליח צבור זה שעובר לפני התיבה בבית הכנסת הזה תאסור כל בתי כנסיות על עצמך, ואין כוונתך אלא על בית הכנסת הזה שהיית אתה מתפלל בו ושליח צבור זה עובר בו לפני התיבה. וראיה לדבר מה ששנינו בתוספתא הביאה הריא"ף ז"ל בפרק חזקת האומר תנו מאתים דינר לבית הכנסת או תנו ספר תורה לבית הכנסת יתנו לבית הכנסת הרגיל בו. ועוד ממה שאמרת כל זמן שפלוני ש"ץ ונתת קצבה לדבריו ותלית אותו בכל זמן שפלוני ש"ץ, משמע דוקא בבית הכנסת שזה מתפלל בו בלבד נאסרת.
ומה שאמרת שלא תכנס לבית הכנסת כל זמן שזה ש"ץ, שמשמעיות זה הלשון הוא שאפילו בזמן שאינו עובר לפני התיבה, בזה הולכין ג"כ אחר כונת הנודר שלא היתה הכונה אלא בשעה שהוא עובר לפני התיבה והכל כפי הנודר, ושנינו בתוספתא בפרק קונם היה מסרב בחבירו שיאכל אצלו במשתה ואמר קונם עלי ביתך איני נכנס תוך המשתה אסור אחר המשתה מותר, והנה דומה בדומה. ויש ראיות אחרות במשנה בפרק קונם ששנינו היו מסובין בו לשאת את בת אחותו וכו', שמשמעות כל אותן הלכות שהולכין אחר משמעות כוונתו לא אחר משמעות דבריו, ומשנה שלימה שנינו בפרק הנודר מן הירק ר' יהודה אומר הכל כפי הנודר, וכן פסק הרמב"ם ז"ל שאין אנחנו מביטים לדברים היוצאים מפיו אלא הענין שבשבילו נשבע. ואע"ג דאמר רבא בפ"ב דקדושין דדברים שבלב אינם דברים, כבר תרצו ז"ל דכי אמרינן דברים שבלב אינם דברים ה"מ היכא שמה שבלבו סותר דבריו, אבל היכא שאינו אלא מפרש שזה שנדר אינו אלא על כוונת כך וכך ואותה כוונה אינה סותרת דבריו ולא אמרינן דבריו שבלב אינם דברים, וכבר האריכו בזה המפרשים ז"ל. ובנדון הזה דבריו אינם סותרים מה שבלבו, הילכך מותר הוא ליכנס בבית הכנסת בשעה שאין הש"ץ עובר לפני התיבה.
אמנם אם החרם הזה תוכל לשאול עליו או לא, יראה שאינך יכול לישאל עליו משני טעמים.
האחד, מפני שאמרת שלא תכנס כל זמן שפלוני ש"ץ ואם תכנס ח"ו תהיה מוחרם, והנה החרם הזה אינו חל עד שתכנס וקודם שתכנס לבית הכנסת אין שם חרם כלל, ופסק הלכה הוא שאין מתירין את הנדר עד שיחול, ולמה הדבר דומה למי שאמר ככר זה עלי קונם אם אדבר עם פלוני שאינו יכול לישאל על הדבר עד שידבר עם פלוני, וראיה לדבר מאותה ששנינו בברייתא בגמרא פרק אלו נדרים קונם שאיני נהנית לאבא ולאביך אם עושה אני לפיך ר' נתן אומר יפר וחכמים אומרים לא יפר ואמר רב פפא מחלוקת בהפרה אבל בשאלה דברי הכל אין החכם מתיר עד שיחול הנדר, אלמא מי שאסר עליו איזה דבר ותלה אותו איסר בעשיית דבר פלוני אינו חל עד שיעשה אותו דבר, כההיא דקונם שאיני נהנית לאבא ולאביך אם עושה אני לפיך שלא נאסרה בהנאת אביה ואביו עד שתעשה לפיו, ודוקא בנדרי אשתו הוא מיפר אליבא דרבנן, אבל בשאלה לחכם אינו יכול להתיר כיון שלא חל וכמימריה דרב פפא, וכן פסק הלכה, אלמא האומר אהא מוחרם אם אדבר עם פלוני או אם אכנס למקום פלוני אהא מוחרם אין החרם חל עד שידבר או עד שיכנס, וכיון שלא חל קודם מעשה אינו יכול להתירו.
והראב"ד שז"ל כתב שמי שנדר לילך למקום פלוני אחר זמן ידוע אין מתירין לו הנדר עד שיגיע הזמן שאין מתירין את הנדר עד שיחול. ור' יצחק בר ר' מאיר ז"ל אחיו של ר"ת בן בתו של רש"י ז"ל השיב עליו דלא אמרינן הכי אלא בתולה נדרו במעשה כגון שאיני נהנית לאבא ולאביך אם עושה אני לפיך וכו', אבל מי שתלה נדרו בזמן כיון שהזמן עתיד לבא מאליו מתירין אותו שהרי חל מעתה כשיבא הזמן, וכתב דרבנן קשישי הכי הוו עבדו. וכדבריו ז"ל כתב ר"מ מרוטנבורק ז"ל שמי שנדר להתענות בה"ב יכולין להתירו קודם שחל דההוא אתא ממילא, וכן כתב א"א מ"ו ה"ר ז"ל בתשובה. וכן כתב ר' יעקב בשם אביו הרא"ש ז"ל שמי שקבל עליו ואמר יהא בנדוי אם לא יעשה דבר פלוני לזמן יכולין להתירו מיד אע"פ שלא הגיע הזמן ולא חל עדיין הנדוי. והרשב"א הולך בזה ה"ר מאיר ז"ל, דכתב בתשובה כדברי הראב"ד ז"ל. וכן כתב הר"מ ז"ל בפ"ו מהלכות שבועות זה לשונו, אין מתירין הנדר והשבועה שלא חלו לפיכך אם היה בניסן ונשבע שלא יאכל בשר ל' יום מחדש אייר וניחם אינו נשאל עד שיכנס אייר. מ"מ אף לדברי המקילין לא הקלו אלא כשהזמן בא מאליו, אבל כל שהוא תלוי במעשה כגון שנדר שאם יכנס למקום פלוני או אם ידבר עם פלוני יהא ככר זה עליו אסור אין מתירין לו עד שיחול דהיינו עד שיכנס או עד שידבר, וה"ה נמי בקבלת חרם שאם תלה אותו במעשה אין מתירין לו עד שיחול, כגון מי שקבל עליו שלא יכנס למקום פלוני או שלא ידבר עם פלוני ואם יכנס או ידבר יהא מוחרם אין מתירין לו עד שידבר או עד שיכנס. ואם בדבר מחלוקת אזלינן לחומרא, שנדוי דינו כשבועה כמו שאמרו בתנחומא החרם הוא השבועה. וכבר כתב הריא"ף ז"ל בתשובה וכן הרשב"א ז"ל בתשובותיו שעיקר הנדוי הוא מן התורה, וכ"כ הר' יום טוב אלאשבילי ז"ל, וכ"ש שאין בדבר הזה שום מחלוקת כמו שכתבתי שהכל מודים שאם תלה הדבר במעשה שאין מתירין עד שיחול, ולא נחלקו אלא בתולה בזמן. ואם לא אמרת בלשון אם שהוא בלשון תנאי אלא שאמרת אהא בחרם שלא אעשה דבר פלוני, שזה הלשון הוא כלשון שבועה נשאל ומתירין לו מיד, כיון שלא אמרת אם אעשה דבר פלוני אהא כך וכך או אהא בכך וכך אם אעשה דבר פלוני, וזה ברור.
והשני, לפי שתלית נדוייך בדרך עולם הבא, אפילו אם עברת על קבלתך שחל הנדר ויכולין להתירו זהו בעולם הזה, אבל בחרם העה"ב עדיין לא חל, וזה אחד מהטעמים שנתנו בנדויו של יהודה שלא התירו יעקב וכ"כ ה"ר ירוחם ז"ל, וחזק סברתו אא"מ ז"ל שכתב בתשובה כזה לה"ר מיימון נגאר נ"ע. ואעפ"י שבגמרא במסכת מכות פרק ואלו הן הגולין למדו מנדויו של יהודה שנדוי אפילו על תנאי הוא חל, לא דברו שם אלא על שהוא חל, אבל לאחר שחל למה התיר אותו יעקב לא ביארוהו שם, ונתנו טעם בזה רבוותא ז"ל משום שלא חל להתירו עד עולם הבא, ויהודה לא מת בחיי יעקב שיתירו יעקב עד שבא משה רבינו ע"ה והתירו. א"כ לפי הסברה הזאת כל מי שקבל עליו חרם לעולם הבא, אין צריך לומר קודם שעבר עליו שאין לו הפרה, אלא אפילו אחר שעבר עליו אין לו הפרה עד לאחר מותו כשם שהפר משה רבינו ע"ה חרמו של יהודה. וזה ג"כ ברור כפי הסברא הזאת.
אמנם אם כשיועבר הש"ץ זה תהיה מותר ליכנס אעפ"י שיחזור ויתמנה, בזה לא מצאתי ג"כ פתח היתר, לפי שאתה לא אמרת כל זמן שהוא ש"ץ עד שיועבר, אלא סתם, וכל זמן שהוא ש"ץ, אעפ"י שעבר, כיון שחזר ונתמנה ש"ץ הוא. וכבר נשאל א"א מ"ו ז"ל במי שנשבע שכל זמן שהוא במקום פלוני לא יעבור לפני התיבה ואמר לו שיצא מאותו מקום ויחזור ויהיה מותר, והשיב ז"ל שכיון שלא אמר עד שיצא אלא כל זמן שיהא במקום פלוני, אעפ"י שיצא וחזר עדיין השבועה קיימת, ודבר ברור הוא זה ג"כ, הילכך אין לנדרך זה מטעמים אלו שום היתר כנ"ל.
מיהו אפשר שימצא פתח לזה החרם, והוא מחמת שקטטתך היתה עם ש"ץ זה שבסבת קטטה זו קבלת עליך זה החרם הוא מפני שכתב עליך מודעא לאדם אחר, ואם אתה חששת שש"ץ כתבה מעצמו בלא רשות דיין הקהל ונמצא אח"כ שדיין הקהל הרשהו והוא כתב לו הטופס, או שחשבת שיש בדבר איסור ונעשה בהיתר, דבפרק חזקת על אותה ששנינו עדים שאמרו אמנה היו דברינו אין נאמנין מודעא היו דברינו נאמנין ואמרו בגמרא זה לא ניתן ליכתב [וזה ניתן ליכתב], ופירש רשב"ם ז"ל דעדי מודעא מצוה קא עבדי, א"כ כיון שאם חשבת שנעשה הדבר באיסור ומפני כך נדרת, ונודע לך עכשיו דברשות קא עבד ומצוה קא עביד הוה ליה כנדרי שגגות, וכאותה ששנינו ד' נדרים התירו חכמים וכו' נדרי שגגות כיצד וכו' קונם אשתי נהנית לי שגנבה את כיסי ושהכתה את בני ונודע שלא הכתו ושלא גנבה וכו', ודין הנדר והשבועה ג"כ אחד הוא, דהא תניא בברייתא התם כשם שנדרי שגגות מותרות כך שבועות מותרות, וכן החרם ג"כ שהחרם הוא השבועה. ואם הדבר כן אפילו היתר אינו צריך, דהא איפסיקא הלכתא דארבעה נדרים ששנו חכמים אינן צריכין שאלה לחכם ומכללם הוא נדרי שגגות, ובירושלמי נמי הכי איתא, דבדבר הזה הוא יחוש לנפשו ואין יודע כוונתו אלא היתר שמו.
אמנם לפי הטענה שנדרך היה מחמת שבמודעא ההיא כתב הש"ץ עליך ואנחנו עדים ידענו שפלוני זה איים על פלוני לעשות לו כך וכך, וכשהאשמת הש"ץ שכתב המודעא הנזכרת אמרת לו מהיכן ידעת שאני איימתי על בעל דיני, ענה אותך הש"ץ הדיין צוני לכתוב כך, ומחמת כך עלתה חמתך ונדרת הנדר הנזכר שחשבת שהש"ץ העיד עליך בשקר ומחמת כך ראית שאינו ראוי לעבור לפני התיבה, ועכשיו שיפלו דברים הללו אחר שבאו לכאן פנים חדשות כהני ה' ורצו ללכת בדרך אביהם לרדוף שלום חקרנו הענין מפי הש"ץ, ואמר שלא אמר הדיין צוהו אלא כדי לתלות עצמו באילן גדול ושלא תתקוטט עמו מחמת עדותו, ועכשיו שנסתלק הפחד והחשש ההוא הוא אומר שאמת שלא אמר לו שום אדם שום דבר אלא שהוא בעצמו שמע ממך האיום על בעל דינך, ועל טענה זו אמרת שאלו שמעת כך ממנו בתחלה ולא כעסת ולא נדרת, הילכך על פי הדברים האלה הנדר הזה או קבלת החרם הזה בטעות נעשו והרי אתה יכול להפר נדרך שלא ע"פ חכם, שכל זמן שיאמר אדם אלו ידעתי כך לא נשבעתי ולא נדרתי, אין כאן שבועה ואין כאן חרם מפני שהוא מנדרי שגגות, והוא מכלל הנדרים שהתירו חכמים, כמו שכתבת דהאדם נאמן על עצמו בזה, וכך כתב הרשב"א ז"ל בתשובה והביא ראיה מדתנן נדר בחרם ואמר לא נדרתי אלא בחרמו של ים נאמן כדאיתא בפ"ב דנדרים ועוד האריך, ויצאו דבריו בהיתר. והנה חזרתי על כל צדדים למצוא בדבר פתח היתר, כדי שלא לעשות תורתי פסכתר, ושלא לכוף עפ"י תורתי פסכתר. ושלום רב לאוהבי תורת ה' תמימה, והעוסק בה לשמה מימים ימימה, אמן ואמן.
@שו"ת הרשב"ש סימן שח
עוד לו שאל עבדא מקמי מאריה.
(שאלת). ראובן ושמעון ויהודה יששכר זבולון ונפתלי נשתתפו בענין הסרסוריא ושיהיו שותפין בכל מה שירויחו שיחלקו אותו בשוה ונשבעו בנקיטת חפץ שלא יחביא שום אדם על חבירו אפילו שוה פרוטה ממה שירויח, ואחד מהם הוא גברא אלמא ובדקו חביריו אחריו פעמים שלש ומצאו שאינו מראה מכל מה שמרויח אלא הנראה לחביריו. ועתה שואלים ממעכ"ת מה"ר נר"ו שתי שאלות. הא', אם זאת השותפות היא שותפות קיימת מאחר שהם שותפים בדבר שלא בא לעולם, ואם היא קיימת אם יכולין לישאל על שבועתן שלא מדעת חבירם הרמוז, מאחר שהשבועה הוא לזמן קצוב. והשניה, אם מאחר שהוא גזלן ועובר על השבועה אם יוכלו חביריו להחביא ממנו ריוח שאינו יודע בו כדי ליפרע ממנו מה שגזלן. ותדריכני באורח הנכונה ותאיר עינינו, השם יאיר עיניך ויראך נפלאות מתורתו אמן.
תשובה. כל דבר שהוא בטל מצד שלא קנה כהוגן או שאין קנין חל עליו הוא קיים מצד השבועה, ולא מצד שהשבועה גומרת הקנין שלא מצינו שבשבועה יגמר הענין, אלא שחייב לקיים שבועתו, וכן כתבו בשם תשובת הרשב"א ז"ל. והנדון הזה אינו בטל מצד שאינו דבר שלא בא לעולם, שאם מצד זה היה בטולו אף לאחר שהגיע הריוח ולא קנה הלה שכן הוא הדין במקנה דבר שלא בא לעולם, אבל הנדון הזה נקנה מחמת שליחות, ולפיכך אפילו אם אחר השיתוף הגיע ריוח זכה הלה בחלקו אעפ"י שלא הגיע לידו. אבל במה שלא הרויח עדיין יכול לחזור בו כל אחד מן השותפין, וכן כתב הרשב"א ז"ל. אבל מצד השבועה השיתוף קיים הוא מצד שחייב לקיים שבועתו.
אמנם אם יכול אחד מהם לישאל שלא מדעת חבירו לפי שהוא אלם, בזה יש ג' חלוקים. האחת, אם נשבעו לו מחמת שאם לא היה משותף עמהם היה הוא משתדל הרבה ולא יוכלו להרויח עמו כמו שהיו מרויחין בשותפות מחמת שהיה מטרידם והוא זריז וממילא, בזה אין יכולין לישאל אלא מדעתו שהרי טובה עשה עמהם שנשתתף עמהם, וכל עצמו של שתוף אינו אלא מה שאינו יכול לעשות זה עושה זה ואיש את רעהו יעזורו ומזלא דבי תרי עדיף כדאיתא בפרק המקבל, וכל שנשבע לחבירו מחמת טובה שעשה עמו אינו נשאל אלא ברשותו, וכן כתב ר"ת ז"ל והסכימו עמו האחרונים ז"ל.
והשנית, אם השיתוף שעשו עמו היה מחמת שיראים ממנו שאם לא ישתפו עמו יפסידם על ידי האומות, זאת השבועה היא מכלל שבועת אונסין ואינה צריכה שאלה לחכם, ואין כאן שבועה אם בטלו בלבם ואמרו היום כדאיתא בפרק ארבעה נדרים. ואף אם לא בטלו יראה שאינה שבועה, שלא הצריכו לבטל מלבו אלא שבשעה שהוא נשבע על שקר, אבל אם בשעה שהנשבע אינו נשבע על שקר אלא שאינו רוצה לקיים שבועתו אין צריך לבטל בלבו, וכן כתב הרשב"א ז"ל בתשובה.
והשלישית, אם הוא אלם והוא מרויח מצד אחר ואינו מגלה להם, לא מחמת זה יעברו הם על שבועתם, ומתלא אמר בתר גנבא גנוב טעמא טעום. אלא שאפשר שאם הם יודעים בבירור כמה הרויח יכולין לנכות מתחת ידם, ולזה יש הוכחה בגמרא בפ"ק דמציעא כדברי הגאון ז"ל. אלא שאם נשבעו על דעתו אי אפשר לעשות זה וצריך להודיעו, דאם הוא גזלן ועבר על שבועתו ואין רואה ואין מכיר שיבא בב"ד ויעיד, דינו לשמים, זהו הנראה לי בזה. אעפ"י שנמצא כתוב בקצת החבורים בשם קצת המפרשים ששנים שנשבעו לעשות שום דבר ואחד עבר על השבועה האחר פטור ואין צריך היתר, והביאו ראיה מענין דוד כשהלך להלחם עם הארמים אמרו לו הסנהדרין כי מאחר שהם עברו הברית שכרת יעקב אבינו עם לבן הארמי בימי בלעם כי כבר היו פטורין ישראל, כדאיתא במדרש תהלים במזמור מכתם לדוד בהצותו את ארם נהרים, אינו סותר דין זה, דהתם כשעבר האחר על הנדר או השבועה ובטלה מכל וכל, כגון שנשבע לישא בתו והלך ונשא אחרת שיכול זה לתת בתו לאחר, וכן כגון שנשבע להשתתף עמו והלך ונשתתף עם אחר שבטלה מכל וכל, אבל בעומד עמו בשבועתו בשתוף ומבטל מקצתו שגונב ממנו, השרש קיים והוא מבטל קצת מהענף, אין האחר יכול לבטל קצת מהענף האלם, אלא אם נשבעו שלא יגנוב שם אחד דבר מחבירו והוא ידע בבירור שגנב מצד אחר שיכול ליטול חלקו אם ימצא מקום, שהרי השבועה כשם שהיא על השתוף כך היא על הגנבה וחזרה הגנבה שרש ולא ענף כמו השתוף. אלא שאף בזה אמר שאם יש חלול השם שאסור לעשותו, כגון שהאחר אין גניבתו מפורסמת לאחרים ולא ניכרת ויוציא דבה על חבירו שהוא עובר על שבועתו, וכל מקום שיש חלול השם צריך להתרחק ממנו. זה מה שנראה לי להשיב על שאלותיך. וכתב שלמה בן הרב ר' שמעון נ"ן בן החכם ר' צמח ז"ל.
@שו"ת הרשב"ש סימן שט-שי
תונאת, לר' שלמה יצ"ו הכהן ב"ר יוסף נ"ע עריפי.
שאלת לברר לך מה ששנו חכמים ז"ל בפ"ק דיומא גבי כהן גדול כשהיו מפרישין אותו לעבודת יום הכיפורים שלא היו מניחין אותו לאכול הרבה מפני שהמאכל מביא לידי שינה.
תשובה. ידוע הוא שהחכמים ז"ל היו משמרין כהן גדול מכל מה שמביא לידי טומאה כלומר מכל מה שמביא לידי קרי, וזה כדי שלא יתבטל מעבודת יום הכפורים, אעפ"י שהיו מתקנים לו כהן אחר, זהו שלא ישאר היום בלא עבודה, אבל הוא אם ראה קרי לא היה יכול לעבוד עבודה למחר, ולפיכך היו מונעין ממנו המזונות המביאים לידי טומאה כמו דבש וכל מיני מתיקה הוא אתרוג וביצה וזולתם הנזכרים שם בגמרא, וגם לא היו מניחין אותו לישן והיו מכין לפניו באצבע צרדה והיו קורין לפניו באיוב ובעזרא ודניאל והיו מעסקים אותו עד שעת שחיטה, וכל זה לנדד שינה מעיניו לפי שהשינה מביאה לידי טומאה כשיגבר המדמה ותגבר התאוה בחלום ויבוא לידי טומאה, ולפיכך אמרה המשנה שלא היו מניחים אותו לאכול הרבה מפני שהמאכל מביא לידי שינה והשינה היא סבת ראיית הקרי.
אמנם היות המזון סבת השינה הוא דבר זכרוהו הטבעיים, לפי שסבת השינה הוא חזרת החוש המשותף אל הלב, לפי שהחוש המשותף התחלתו מהלב וגמרו במוח כמו שהוכיחו זה המתפלספים. ולהיות נושא זה החוש הוא החום והיובש לא יחזירנו אל הלב אלא הקרירות והרטיבות. וכל מזון הוא מוליד דם, והדם המשתלח לאברים מהמזון הוא קר בערך אל הדם הטבעי וכ"ש כשהוא נשלח אל אבר קר במוח שהוא שב מוח ומוסיף קור והקור מחזיר החום שבמשותף שהוא במוח אל הלב ותפיל שינה. ועוד, שמרוב המאכל ירבה האד העב ויעלה אל המוח ויכביד עליו וירצה לנוח מהיגיעה ותבא השינה, כך כתבו חכמי הטבע. ואעפ"י שהאריכו בו קצרתי בדבר כדי שלא יכבד עליך. ורבותינו החכמים האמתיים בכל חכמה, בדעתם שסבת השינה ג"כ היא רבוי המזון אם מחמת רטיבותו וקרירותו אם מחמת רבוי האדים העולים אל המוח, לא היו מניחין כהן גדול לאכול הרבה, ונתנו טעם מפני שהמאכל מביא לידי שינה לפי שהמזון מחזיק לזה אם באיכות אם בכמות. אמנם באיכות כדברים המביאים לידי טומאה כמיני מתיקה וזולתם שאלו אפילו כמותם מועט מרבים הטומאה, ואם בכמות במיני המזונות שאין בהם הזנה רבה ואין טבעם החום והרטיבות שאלו באיכותם אינם מרבים הטומאה, אבל בכמותם מרבים הטומאה מצד הבאת השינה שהיא ג"כ סבה לזה.
ומה שאמר האבן עזרא ז"ל השכל ארמונו במוח, דבר ידוע הוא שכל החושים הנגלים והנסתרים אינם אלא מהמוח, אעפ"י שהתחלתם הראשונה היא מהלב אבל השלמתם היא במוח. והחושים הם סבה למושכלות לפי שהמושכלות לא יגיעו לנו אלא בשנחוש תחלה ואח"כ נדמה ואז אפשר שנקח הכללי ונשכיל ונבין, ועל כן מי שיעדר ממנו חוש מהחושים יהיה נעדר ממנו מושכל אותו המין, כמו הסומא שלא ירגיש מושכל המדמה לעולם, וג"כ מי שלא ראה אישים ממין זה לא יהיה אצלו מושכל כמו שלא ידע הפיל, ויצטרך עם החוש הנגלה כח המדמה ויצטרך עם אלו שני האנשים כח הזכירה ושיחוש פעם אחר פעם עד שיתישב בנפשו וישוב מושכל. ועוד שהאדם יש בו ג' כחות כח ההזנה וכח הכעס והרצון וכח ההכרה. והנה כח ההזנה הוא בכבד ובזה הוא דומה לצמח. ובעלי חיים אעפ"י שאינם בדמיון שוה שאין הזון שבצמח הוא בחי ושבחי אינו באדם. והוא הכעס והרצון הוא בלב ובזה הוא דומה לבעלי חיים, ומזה הכח יקנה האדם המדות הטובות בשלימות ואינם ג"כ בשוה האדם עם בעל חיים. ואעפ"י שנמצא בקצתם אלו המדות אבל אינם בשלימות אלא באדם, אם מצד שכל מין ומין הוא בשלימות באדם יותר מבעלי חיים, אם מצד שבבעלי חיים לא ימצא אלא מדה אחת במין אחד כענוה בסוס והגבורה בארי וזולתם על דרך זו, והאדם יכול לקנות כלם כאחת. וכח ההכרה שנקרא בערבי תמיי"ז הוא במוח ובזה יכיר האדם בין הגנות והשבח והאמת והשקר, וזהו מצד השכל, א"כ ארמון השכל הוא במוח.
ומה שאמר והכבד למאכל כן הוא, לפי שכשאדם אוכל המזון יורד לאצטומכא והיא מעכלתו ומחזירתו כדריסת השעורים שקורין בערבי כשך אלשעיר, הכבד מושך כל המימיות דרך עורק גדול נקרא מאסירק"א בלשון יון עד שלא נשאר אלא העב ויוצא דרך בני מעים, ואותן מימות הכבד מעכלן, ודומה לקדרה שיש בה ד' עניינים, דבר שנתבשל ודבר נא שלא נתבשל ועדיין מצפה הבישול ודבר שרוף והקצף הצף על פני הקדרה, כן הדבר בכבד, הדבר שנתבשל כל צרכו הוא הדם, ושלא נתבשל כל צרכו ועדיין הוא מצפה הבישול היא הלבנה, והדבר השרוף הוא השחורה, והקצף היא המרה, והקצף משתלח אל כיס המרה והשחורה משתלחת אל הטחול והלבנה בכל הגוף ללחלוח ולהרטיב האיברים, והדם הטפה הראשונה והמשובחת משתלחת ללב והשאר לכל הגוף דרך עורקים, כמו בריכות המים המשקים את הגן כן העורקים הנקראים ורידים מוליכים הדם לכל הגוף, וכל אבר ואבר לוקח ממנו די ספקו הבשר והגידים והעצמות והמוח שבתוכם והעור והשער, וכל אבר ואבר מחזיר הדם לצורתו ונזון ממנו, א"כ הכבד הוא למאכל לפי שהוא מחזירו דם ומשלחו לאיברים.
ומה שאמרת והכליות לתאותכם, הוא מצד היותם קרובים לכלי הזרע שהם האשיכם עד שהרופאים יקחו ראיה על חום הכליות מרוב תאות המשגל ועל קרירותם מצד חולשת תאות המשגל, א"כ הם סבה ג"כ לעורר התאוה ההיא.
ומה שאמרו רז"ל בפרק הרואה כליות יועצות, מקרא מלא הוא אברך את ה' אשר יעצני אף לילות יסרוני כליותי ואמר כי יתחמץ לבבי וכליותי אשתונן. וא"ז מורי זלה"ה כתב בספר מגן אבות שחבר שהטעם לפי שהם קרובים לכלי ההולדה ואותו כלי נותן תבונה, שהרי הסריס שחתכו אשכיו נתעבה שכלו כנשים א"כ נותנים הם תבונה. ואני ראיתי בספר אחד לבן שעיב כי נמצא בספר הקדמונים שאיש אחד הוכה בכוליתו ונשתבש בשכלו. ויראה לי לעניות דעתי שהטעם בזה לפי שתמצית מימיות הכבד הוא יורד לכליות והם מושכים אותו בחזקתו, וכשאין שם כליות נשארו המימיות בלבד ומתפזרות עם הדם בכל הגוף, והמוח הנזון ממנו מוסיף לחות נכרי ומשתבש ומתבלבל, וכשהם חמים כל המימיות מתמצות דרך שם ונשאר הדם זך וצלול והדם יותר חם וזך, ונזון המוח ממנו ומוסיף זכות, ולפיכך אמר וכליותי אשתונן שהם משוננים ומושכים כל המימיות, עכ"ל.
ומה שנמצא בקצת סליחות מחכמי הדור ז"ל וחוש ודמיון שמולי, אלו כתבת לי כל הבית הייתי יודע על איזו כח הוא אומר, לפי שבמוח יש ג' חדרים, ויש בכלל המוח ה' כחות כדמות חושים ונקראים החושים הנסתרים, והנה במוקדם המוח הוא החוש המשותף והדמיון, ובחדר האמצעי הוא כח האחשב והמדמה. וההפרש בין הדמיון שנקרא בערבי כיאל והמדמה שנקרא בערבי מתכייל"ה הוא, כי פעולת הדמיון לא ימשך אחריו איזה משפט לפי שהדמיון הוא מקבל או שומר למה שיובא אליו מהצורות המוחשות ופעולותיו הרבה כמוחשים, והמדמה ימשך אחריו משפט גם משפטים, וזה שישתמש השתמשות הרכבה ופירוק ומשפטו הוא במוחש ובענין יוצא מהמוחש ונחרד המאוחר כח השומר והזוכר. והנה ציירתי לך בקצרה ענייני אלו החמשה כחות כי המשותף אינו מכללם, ויש בזה בין החכמים מחלוקת איזה מקומה, מ"מ אין בכל הדברים כח מכחות אלו שמאלי או ימיני, ודרך מליצה אומר חי נפשך אם יש איש להימין ולהשמאיל.
מענין המלך הקדוש והמלך המשפט, הנני מעתיק לך מה שכתב א"ז מורינו הרב זלה"ה בפ"י בברכות שלו. זהו מה שנראה לי להשיב על שאלותיך. נאם נאמנך שלמה בן הרב ר' שמעון נח נפש בן החכם ר' צמח זלה"ה.
@שו"ת הרשב"ש סימן שיא
הניין, לותיק החבר ר' יוסף ששפורטש י"א.
כתבת, מפני מה נאסרה דודתו והותרה בן אחותו ובת אחותו ובת אחיו והכל הם במדרגה אחת, ולמה אין אנו למדין מקל וחומר.
תשובה. דבר ברור הוא כי הבעל יש לו מעלה על אשתו ואשתו נשמעת אליו, והשם אמר לה ואל אישך תשוקתך והוא ימשול בך, כלומר שתהא סרה למשמעתו. וגם מדרך השכל יש ראיה לזה, כי ידוע הוא שהפועל יש לו יתר שאת על הנפעל, והזכר הוא הפועל והנקבה היא הנפעלת באותו ענין, וכמאמרם ז"ל בפרק סורר ומורה אסתר קרקע עולם היתה, וכמעט שאין להביא ראיה על זה כי הוא במושכל ראשון. ומן הידוע ג"כ כי דודתו ראוי הוא לכבדה ולהיות לה עליו מעלה מצד אחות אביו או אמו, וזה לא יכזיבנו אדם כי הכל נשמעים לדודיהם ודודתם מחיוב כבוד אביהם ואמם, ולא יכחיש זה בעל תורה ובעל מוסר. ואדוני זקיני החסיד ר' יונה ז"ל כתב בספר היראה שחייב אדם בכבוד אחי אביו ואחי אמו ממדרש חכמים ז"ל. ואחר שתי אלו יתברר מיד שאין בת אחיו ובת אחותו במדרגה אחת בנשואין כדודתו אע"פ שהם מדרגה אחת בקורבה, כי כשהוא נושא את בת אחיו ובת אחותו הרי הם חייבות בכבודו, והוא יש לו עליהם יתרון ומעלה מצד הקורבה, וחזר להוסיף עליהם מעלה מצד הנשואים אם מצד תורה אם מצד השכל, וכשנושא דודתו יהפך הענין שהוא היה חייב בכבודה וסר אל משמעתה ועכשיו תחזור היא להיות חייבת בכבודו ולסור אל משמעתו. וזאת התשובה אני משיב לפקחי האומה הזאת כשהם מקשים עלינו קושיא זו, ומוסיף להביא ראיה להם על זה, שהרי הם מתירים ישמעאל לישא ישראלית ואינם מתירים ישראל לישא ישמעאלית. ואומר להם ג"כ אם כל הנאסר באם אסור בבת א"כ יהא נאסר בבת דודתו, וחוזרים ואומרים שאין לשאול טעם למה אסר השם ולמה התיר אלא מה שאסר אסר ומה שהתיר התיר, ואין לנו אלא לשמוע דבריו יתברך.
והרב המורה נתן טעם בספרו הנכבד בפ"ט מהחלק השלישי באיסור העריות, האחד לרוב המצאן אצלו, והשני לרוב העזות שיתקבצו השרש עם הענף על גוף אחד, או גוף אחד יקבץ בין השרש והענף, או השורש עם הענף או הענף עם השרש. השרש והענף הם האב והבן והאם והבת, והשורש עם הענף האב עם בתו, והענף עם השרש הבן עם אמו. והאחים ג"כ גוף, ולפיכך נאסרה אחות אמו ואחות אביו שהם כגוף אחת, אחות האב כאב ואחות האם כאם, ואין שרש וענף יותר מזה. וכשם שבת דודו ודודתו מותרת כך בת אחיו ובת אחותו מותרת, לפי שאין כאן שרש עם ענף ולא ענף עם שרש. ולפיכך אמר רבינו ז"ל שהם היקש אחד עם בת דודו ובת דודתו. ולפי הטעם שנתן אדוננו הרמב"ן ז"ל בחדושי התורה שהוא סוד מיסודות היצירה הדבר יותר ברור, כי נותן התורה יתברך ויתברך הוא ידע כי הנולד מבת אחיו ומבת אחותו הגון מה שאין כן מהנולד מדודתו.
ומה שכתב שהיה לנו לאסור בת אחיו ובת אחותו מק"ו דודתו, אלו נכתב האיסור בבת אחיו ובת אחותו ולא נכתב בדודתו היה המקום לק"ו הזה לאסור דודתו, אבל עכשו ק"ו פריכא הוא, דאיכא למיפרך מה לדודתו שכן חייב בכבודה תאמר בבת אחיו ובת אחותו שחייבות בכבודו. ואפילו נכתב האיסור בבת אחיו לא היינו למדין לדודתו, שאין עונשין מן הדין כדאיתא בפ"ק דמכות ובדוכתי אחריתי, כ"ש שלא נכתב האיסור אלא בדודתו, שאין למדין קל שהיא בת אחיו ובת אחותו מחמור שהיא דודתו להחמיר עליו ולאסור בת אחיו ואחותו, כדאיתא בפרק שור שנגח ארבעה וחמשה, ותו לא מידי.
@שו"ת הרשב"ש סימן שיב
עוד כתבת. נסתפקתי שמצאתי כתוב ביוצא דופן שפירושו אשה שמתה מעוברת והולד חי קורעין בטנה ומוציאים אותו, ומצאתי פ"י מהלכות קדושה להרמב"ם ז"ל יוצא דופן אין אמו טמאה לידה ואין לה טומאה ולא טהרה. ובמקום אחר המקשה וילדה דרך דופן הרי דם הקושי הבא דרך הרחם זבות דם היוצא דרך הדופן טמא, ואם לא יצא דרך הרחם הרי האשה טהורה אעפ"י שהדם היוצא מדפנה טמא אין האשה טמאה עד שיצא מדוה דרך ערותה. תמהתי, אחר שהיוצא דופן נקרע בטנה אחר מיתתה מה טומאה וטהרה יש בה. ועוד, מה שאמר המקשה וילדה דרך דופן, אין לו לומר רק המקשה ויצא הולד דרך דופן, שאינו לידה רק היוצא דרך רחם, אנא תבאר לי באר היטב.
תשובה. כפי הפירוש שראית והוא של בעל הערוך יפה הקשית. אבל רש"י ז"ל פירש כגון שהוציאו דרך דופן ע"י סם, וכן פירש הרמב"ם ז"לבפירוש המשנה שלו. ומ"מ גברא רבה אמר מלתא לא תחיכו עליה, וכיון שהרב בעל הערוך פירשה על אותו דרך ראוי לעיין אם יש לו מציאות אפשרות. ואומר, כי כוונת הרב ז"ל היא, שאם האשה הזאת שיצא עוברה מדפנה ויצא דם מדפנה לא חשבינן לה כאשה שמתה נדה ששנינו בפרק תינוקת הזב והזבה והנדה והיולדת והמצורע מטמאין במשא עד שימוק הבשר, והקשו בגמרא אטו מת מי לא מטמא במשא ואמרינן מאי משא באבן מוסמא ושאר מתים לא מטמא באבן מוסמא, מאי אבן מוסמא דכתיב ואיתית אבן חדא ושומת על פום גובא, פירוש שאם הניחו המת ע"ג אבן גדולה וכלים תחתיה שכל כך האבן גדולה שאפילו יניחו המת עליה לא תוסיף כובד אין הכלים ההם מטמאים במשא, והיולדת והזבה אפילו ישבה על אבן מוסמא, שהיא אבן גדולה כאותה ששמו על גוב האריות, כל הכלים שתחתיה טמאים, וזה אומר אם מתה יולדת, אבל אם לא מתה יולדת אינה מטמאה באבן מוסמא, והאשה שיצא דרך דופנה ומתה לא חשבינן לה יולדת לטמא באבן מוסמא, כן נראה לי לישב דברי הרב ז"ל. וכוונת דבריו הוא, שכיון שאלו היתה יכולה לחיות לא היה לה ימי טהרה וימי טומאה לפי שאינה יולדת, כן בשאר דיניה אין לה דין יולדת. והדין זה אמת הוא ונכון הוא לתרץ בו דברי הרב ז"ל, ולא נאמר שטעה במה שאין התינוקות טועין.
ומה שכתב הרמב"ם ז"ל בהלכות קדושה פ"י יוצא דופן אין אמו טמאה לידה וכו', משנה שלימה היא במסכת נדה פ"ה וכך הוא תחלת הפרק, יוצא דופן אין יושבין עליו ימי טומאה וימי טהרה ואין חייבין עליו קרבן ר' שמעון אומר הרי הוא כילוד. ואמרינן בגמרא א"ר מני בר פטיש מאי טעמא דרבנן דכתיב אשה כי תזריע וילדה זכר עד שתלד ממקום שמזרעת. וכן האחרת שכתב ז"ל המקשה וילדה דרך דופן וכו' ברייתא היא באותו פרק, וכך היא שנויה, תנו רבנן המקשה ויצא ולד דרך דופן הרי אלו יולדת בזוב ר' שמעון אומר אין זו יולדת בזוב ודם היוצא משם טמא ור' שמעון מטהר, ומוקים לה בגמרא כגון שיצא ולד ודם דרך דופן ובמקור מקומו טמא קא מפלגי מר סבר מקור מקומו טהור ומר סבר מקור מקומו טמא, וקא סבר ר' יוחנן התם דאף המטמא בדם מטהר באשה ומוכח לה מקרא בגמרא דכתיב ואיש כי ישכב את אשה דוה וגלה את ערותה את מקורה הערה מלמד שאין אשה מטמאה עד שיצא דם מדוה דרך ערותה וכו'. ופירוש הענין כך הוא, שכל אשה המקשה לילד והתחיל דם להיות שותת ממנה, אם היא בימי נדה היא נדה ואם היא בימי זיבה היא זבה, וזה בתנאים ידועים כדאיתא בפרק בנות כותים וכתבה הרמב"ם ז"ל פ"ז מהלכות קדושה, והברייתא הזאת אומרת שהמקשה לילד אעפ"י שיצא הולד דרך דופן ואינה לידה טמאה היא טומאת זיבה ור' שמעון מטהר, והדם היוצא משם כלומר דם היוצא מדרך דופן ת"ק מטמא כדין דם הנדה ששנינו שם דם הנדה מטמא בין לח בין יבש, ורבי שמעון מטהר. ופירש רבי יוחנן טעם מחלוקתם, שתנא קמא אומר מקור מקומו טמא, כלומר שהדם הזה אעפ"י שלא יצא מדרך ערותה כיון שמן הרחם יצא ומקום המקור טמא אף הדם טמא כטומאת דם נדה, ור' שמעון אומר שהמקור מקומו טהור, ואעפ"י שהדם הזה טמא אם המקשה הזו לא ראתה דם דרך ערותה טהורה היא.
והעולה מזה הוא, שהיוצא דופן הוא שנקרע דופן אמו על ידי סם וחיתה אמו ואינה טמאה לידה ואין לה דמי טהרה מ' לזכר ופ' לנקבה ולא דמי טומאה לטמא ז' לזכר ושבועים לנקבה, והמקשה לילד ויצא דם דרך ערותה אם בימי נדה הרי היא נדה ואם בימי זיבה הרי היא זבה. ואם לא יצא דם דרך ערותה הרי היא טהורה אעפ"י שיצא דם עם הולד מן הרחם דרך דופן, אבל הדם עצמו שיצא הרחם דרך הדופן טמא כדם הנדה, שאין הלכה כר' שמעון שאמר מקור עצמו טהור.
ומה שכתבת שמצאת שאפ"י יוצא דופן הוא מעוברת שמתה וקרעו בטנה וכו' מ"ש בעל הערוך הוא המקשה לילד, דההפרש שיש בין מעוברת למקשה לילד, שהמעוברת שמתה קודם שישבה על המשבר העובר מת בתחלה כמו שאמרו בפ"ק דערכין איהו מאית ברישא דטפה דמלאך המות קטיל ליה, וכן היא במסכת בתרא בפרק מי שמת, והמקשה לילד שכבר נגמר הולד והוה ליה כדלת שננעלה בפניו ומתה אמו אין הולד מת במיתת אמו, ואם מתה בשבת מביאים סכין דרך רשות הרבים וקורעין את כריסה משום פקוח נפש, שפקוח נפש דוחה את השבת שנאמר אשר יעשה אותם האדם וחי בהם. כה דברי אחיך שלמה בן הרב ר' שמעון נ"ן בן החכם ר' צמח זלה"ה.
@שו"ת הרשב"ש סימן שיג
תלמסאן, לר' זרחיה זלמאטי ישמרהו האל.
שאלת. ראובן היתה לו חצר ויש בה ג' בתים בית אחד פניו למזרח וא' פניו למערב וביניהם בית אחר ופניו לצד דרום, והצד הרביעי יש בה המבוא והבאר והמדרגות לעליות, והבית המזרחי עליו עליה וכך הבית המערבי עליו עליה אחרת, והבית אשר ביניהם אין עליו כלום כי אם האויר והוא מעבר בין העליות הנזכרות, ויש למערב הנזכר גדר מאחריו והגדר בין החצר הנזכרת ובין החצר האחרת ואינם יכולים לבנות בו שום בנין כדי שלא יחשך החצר שאחריהם. ובחיי ראובן נתן הבית שתחת האויר לבתו וליורשיה היום כמה שנים וכתב להם שטר ויש בו מארעית תהומא עד רום רומא. והמנהג בתלמסאן אם ימכור אדם או ינחיל שום בית אם מכר או הנחיל הבית או העליה או האויר צריך לכתוב ה"מ הבית מארעית תהומא עד רום רקיעא, וזה הבית אינו כן אלא מארעית תהומא עד רום רומא, ומצאנו בתלמסאן הרבה שטרות שהם הבית והאויר או העליה הם כתובים מארעית תהומא עד רום רקיעא בכתיבת יד הסופר שכתב השטר הנזכר והוא תלמיד חכם, ה"ר שלמה בה"ר שמואל בן קאין. ומאחר שנתן ראובן הנזכר לבתו כתב שטר החצר לבנו וליורשיו היום כמה שנים, ובחזקתם הם עוברים על גג הבית הנזכר מעליה לעליה והם מוחזקים במעבר ובשאר החצר שנים רבות והורסים ובונים ואין מערער, אבל כי היו כלם בשלום [עם] בעלת הבית הנזכר כשהיא רוצה לעלות לשמש או לשטוח בגדיה בשמש כשהם בשלום זה עם זה, ואח"כ נפלה קטטה ביניהם ואמרו לה יורשי שאר החצר אל תקרב אלינו ואל תעלה לנו, והיא טענה ואמרה האויר שעל הבית הוא שלי ויש לי שטר, הוציאה השטר וראינו אותו אין כתוב בו כי אם עד רום רומא כמו שכתבתי לכבודך. ועתה יודע למעלת כבודך כי נשתבשו בדין זה, בחסדך הוציא לאור משפטינו ודיננו, האל ברחמיו הרבים יאיר עינינו בחכמתך ותורתך ויאריך ימיך ושנותיך בשלום אמן.
תשובה. בפרק המוכר את הבית גרסינן, א"ר דימי מנהרדעא האי מאן דמזבין ביתא לחבריה אע"פ דכתב ליה רומא ועומקא צריך למכתב ליה קני לך מארעית תהומא ועם רום רקיעא מאי טעמא עומקא ורומא בסתמא לא קני אהני עומקא ורומא למקני עומקא ורומא אהני מארעית תהומא ועד רום רקיעא למקני בורות ומחילות. וכך הם דברי הרמב"ם ז"ל בפרק כ"ד מהלכות מכירה, המוכר בית לחבירו אע"פ שכתב לו והקניתי לך עומקו ורומו צריך לכתוב לו קנה מקרקע התהום עד רום הרקיע שהעומק והרום אינו נקנה בסתם וכיון שהקנהו העומק והרום קנה הרום שהוא האויר בלבד והעומק שהוא עובי הארץ אבל לא קנה הבינונית שבעמקים ושבאויר וכיון שכתב לו מקרקע התהום עד רום רקיעא קנה בור והדות שבעובי הקרקע למטה והמחילות שבין המעזיבות למעלה, עכ"ל.
ודע, כי ר' יוסף הלוי ז"ל כתב שאם לא כתב לו עומקא ורומא אינו מגביה ולא חופר בור, מיהו קנה גג הבנוי שם שאינו גבוה עשרה לפי שהוא בטל גבי הבית וכשכתב לו עומקא ורומא יכול לבנות שם כל מה שירצה. וא"ז הרמב"ן ז"ל חלק עליו בחדושיו שם, מ"מ בנדון הזה אף ר' יוסף ז"ל מודה שאינו יכול לבנות כלום, לפי שהאכסדרה הזאת היא מעבר בין שתי העליות, ולא עלתה על דעת שנתן האכסדרה לבנות עליה וכשירצה לעבור יפרח באויר, ומפני כך שנה המנהג בשטר ולא כתב עד רום רקיעא. וגם הרמב"ם ז"ל החולק עליו ג"כ יודה שקנה הגג להשתמש ולשטוח בגדים כמנהג ולפיכך כתב בשטר עד רום רומא, שאם לא היתה הכוונה אלא להקנות אויר הבית היה לו לכתוב עומקא ורומא או מתהום ארעא ועד רומא, ועכשיו ששנה הלשון וכתב מתהום ארעא ועד רום רומא משמע שהקנה לו מרומו של אויר הבית שהוא הגג להשתמש בו, לפי שרום הוא האויר, ורום הרום הוא הגג למשטח ביה פירות או בגדים כמנהג. והעולה מזה הוא, שלא קנה הגג לבנות על גבו, ושאין היורשים יכולים לעכב על ידו לשטוח שם כמנהגו, וזה נ"ל ברור. ואע"פ שצריך לכתוב עומקא ורומא מתהום ארעא ועד רום רקיעא, ובשטר הזה לא כתב עומקא ורומא, שכיון שכתב מתהום ארעא וגו' אינו מעכב מה שלא כתב עומקא ורומא, וכן היא דעת ר"ח ז"ל וא"ז הרמב"ן ז"ל אע"פ שיש חולקים, ושלום. וחתמתי שמי פה שלמה בן הרב ר' שמעון נ"ן בן החכם ר' צמח זלה"ה.
@שו"ת הרשב"ש סימן שיד
והראן. שאלת. אלמנה שלא תבעה לא כתובה ולא מזונות י"ב שנה והיתה עושה ואוכלת, ועתה היא רוצה לינשא ותובעת כתובתה ומזונותיה מן היורשים לפי שהכל ברשותם, מהו הדין בזה.
תשובה. האשה הזאת אין לה מזונות כלל מג' טעמים, השנים מהם ממה שעבר והאחד מכאן ולהבא.
אמנם השני טעמים הראשונים.
האחד, לפי שדחקה ופרנסה עצמה, וכיון שדחקה עצמה אין לה מזונות ודינה בזה כנשואה. והדבר מוכרע מעצמו שכיון שמזונותיה תחת מעשה ידיה כדאיתא בפרק נערה שנתפתתה, ואלמנה הנזונת מנכסי יתומים מעשה ידיה שלהם כדאיתא בפרק אלמנה נזונת, א"כ כיון שפרנסה עצמה ממעשי ידיה אין לה מזונות. וכן כתב הרמב"ם ז"ל גבי נשואה זה לשונו, והרי שלא תבעה ולא לותה ולא מכרה אלא דחקה עצמה ביום ובלילה ועשתה ואכלה אין לה כלום, עכ"ל. ודין הנשואה והאלמנה בזה שוין, כל שדחקה עצמה והיא מודה בכך כנדון הזה שלפנינו. אבל אם אינה מודה בכך נוטלת מזונות כל שלא שהתה שנים ושלש שנים כמו שאני עתיד לפרש בסיעתא דשמיא דאימא מציאה אשכחה ואין ליורשים כלום במציאתה, מה שאין כן באשת איש שמציאתה נמי לבעל ואם לא לותה אין לה כלום, וכ"כ הרמב"ן ז"ל בחדושיו ריש פרק אלמנה נזונת.
והשני, מפני ששהתה יותר משלש שנים, דאמרינן בפרק אלמנה נזונת, א"ר יוחנן משום ר' יוסי בן זמרא אלמנה ששהתה שנים ושלש שנים ולא תבעה אבדה מזונותיה, וקא מקשו עלה השתא שתים אבדה שלש מיבעיא, ותרצו כאן בעניה כאן בעשירה אי נמי כאן בצנועה כאן בפרוצה. וכתב הרמב"ם ז"ל בפרק י"ח מהלכות אישות כלשון הזה, אלמנה עניה ששהתה ב' שנים ולא תבעה מזונות או עשירה ששהתה שלש שנים ולא תבעה ויתרה ואין לה מזונות בשנים שעברו אלא משעה שתבעה ואם שהתה פחות מזה אפילו יום אחד לא ויתרה אלא תובעת ונוטלת מזון השנים שעברו. יראה שהוא ז"ל פוסק כלישנא קמא. אבל הרא"ש ז"ל פוסק כשתי הלשונות שלא אבדה מזונות בשתיקת שתי שנים אלא בעניה ופרוצה, וכן פסק הרב בנו ז"ל בספר אבן העזר בסי' צ"ד, וכן נראה שהיא דעת הריא"ף ז"ל. ואפילו לדברי הירושלמי שכתבוהו הרב בעל העטור והרשב"א ז"ל והרא"ש ז"ל דאמרינן התם ר' אלעזר בשם ר' יוסי בן זימרא בשלא לותה ואין בידה משכון אבל אם לותה או שיש בידה משכון גובה אפילו למפרע, בנדון הזה אין בידה כלום לפי שלא לותה ואין בידה משכון כמו שנזכר בשאלה, וכ"ש לפי דעת הרמב"ם ז"ל שלא חלק בזה כלל ולא כתב דברי הירושלמי כלל, שנראה שסובר שכיון שהירושלמי הזכירו בשם ר' אלעזר בשם ר' יוסי בן זימרא, ור' יוחנן דהוא רביה דר' אלעזר אמר בגמרא דידן אלמנה ששהתה שתי שנים וכו' ולא [חלק בין לותה ובידה משכון ללא לותה ואין בידה משכון, דגמרא דידן חולקת על הירושלמי וגמרא דידן עיקר. וכן הרא"ש ז"ל לא הביא הירושלמי זה בהלכותיו, נראה דסובר שהוא חולק על גמרתנו. וא"ז הרמב"ן ז"ל בחדושיו דאלמנה ששהתה ג' שנים אפילו בלא לותה יש לה מזונות, אפשר להבין מדבריו דוקא בתוך ג' שנים אבל לאחר ג' שנים אם לותה יש לה, אי נמי תוך ג' שנים אפילו לא לותה יש לה ולאחר ג' שנים אפילו לותה ויש בידה משכון אין לה, ואין בדבריו הכרע כלל. וכיון שכך, נראים דברי הרמב"ם ז"ל עיקר, ואפילו יש בידה משכון הויא כתוספת משכון במה שאין לה עליו דין כלל, מ"מ בנדון הזה אין לה עליו מזונות כלל.
והג', שהוא מכאן ולהבא הוא מפני שתבעה כתובתה, וקי"ל בפרק נערה בכתובות התובעת כתובתה אין לה מזונות, ואיתא נמי בפרק אעפ"י ובפרק השולח וכ"כ הרמז"ל בפי"ח מהלכות אישות. ואע"ג דאמרינן בפרק אלמנה נזונת גבי שהתה ב' וג' שנים ולא תבעה כתובה אמר רבא לא אמרן אלא למפרע אבל להבא אית לה, היינו דוקא בתובעת מזונות ואינה תובעת כתובה, אבל זו שתובעת מזונות אין לה כלום ומאבדת מזונותיה ונוטלת כתובתה, ולפיכך האשה הזו אין לה מזונות לא למפרע ולא להבא.
@שו"ת הרשב"ש סימן שטו כי"ס
עוד שאלת. מרים היו לה ג' בנים ומת אחד מהם והניח בן ומתה האם ובא בן הבן לירש עם אחיו אביו בנכסי זקנתו אמרו לו כיון שמת אביך קודם מיתת הזקנה אין לך חלק ונחלה עמנו.
תשובה. דינא דאומה זו הישמעאלית הוא זה, אבל אנחנו לא כן דיננו, שבן הבן במקום הבן הוא ומכח אביו הוא יורש, והכי אמרינן בפרק יש נוחלין, תנו רבנן בן אין לו אין לי אלא בן בן הבן ובת הבן ובן בת הבן מנין תלמוד לומר אין לו עיין עליו הא כיצד נחלה ממשמשת ובאה ועולה עד ראובן. ואין לבעל הדין לחלוק ולומר דוקא כשאין בנים לאב הוא שיורש בן הבן אבל יש לו בנים אין בן הבן יורש עמהם, לפי שמשנה שלימה שנינו שם בנות צלפחד נטלו ג' חלקים בארץ חלק אביהם שהיה מיוצאי מצרים וחלקו עם אחיו בנכסי חפר שהיה בכור, הרי שנוטלות בנות צלפחד חלק אביהם עם אחיו בנכסי חפר והיו בנות הבן עם דודיהם, וזו ראיה מבוררת. וכן משמע נמי בפרק החולץ דאמרינן ספק ובני יבם שבאו [לחלוק] בנכסי סבא ספק אמר בר מיתנא אנא ופלגא דנכסאי דידי נינהו ובני יבם אמרי אחונא את ומנתא הוא דאית לך בהדין, הרי שהספק שהיה טוען שהוא בן הזקן מודה לתת החצי לבני אחיו שמת בחיי אביו. ועוד, דהא אמרינן נמי התם בפרק יש נוחלין גמרא סדר נחלות מה לבת בנו שכן יפה כחו במקום אחיו, אלמא דבת הבן יורשת עם אחי אביה בנכסי הזקן. ודבר זה ברור הוא, וראיתי להאריך בו לפי שטועין בו בארצות הללו, הילכך בן הבן הזה יחלוק עם אחי אביו חלק בחלק כאלו היה אביו חי.
@שו"ת הרשב"ש סימן שטז כי"ס
עוד שאלת. ראובן נשא אשה והוציאה לו רביע חצר והתנה עליו שלא ימכור ולא ימשכן אלא יאכל הפירות בלבד, ועכשו רוצה לגרשה ולתת כתובתה אם יתן לה רביע החצר בפרעון כתובתה או לא.
תשובה. אם החצר היא כתובה בכתובתה ושמו אותה במעות כדין נכסי צאן ברזל, יתן לה רביע החצר בפרעון כתובתה וישלם לה השאר ותצא. ואם חלק החצר לא נכתב בכתובה כדין נכסי מלוג, יתן לה כתובתה משלם כפי מה שכתוב בכתובה, ותטול החצר יתר על כתובתה.
@שו"ת הרשב"ש סימן שיז כי"ס
עוד שאלת. ראובן היו לו ה' בנים השיא מהם ג' בחייו ונשארו השנים, אח"כ נפטר ראובן והללו באים לירש, אמרו להם הקטנים אין לכם ירושה עמנו שכבר השיא אתכם אבינו בחייו ונתן לכם מתנות רבות לכסף ולזהב, מה הדין בזה.
תשובה. משנה שלימה שנינו בפרק מי שמת, נשאו גדולים ישאו קטנים ואם אמרו קטנים הרי אנו נושאים כדרך שנשאתם אתם אין שומעין להם אלא שמין את נכסיו בבית דין. וקאמרינן עלה בגמרא, מאי קאמר אמר רב יהודה הכי קאמר נשאו הגדולים אחר מיתת אביהם ישאו הקטנים אחר מיתת אביהם נשאו גדולים בחיי אביהם ואמרו הקטנים אחר מיתת אביהם הרי אנו נושאים כדרך שנשאתם אתם אין שומעין להם אלא מה שנתן אביהם נתן. וכן היא בהלכות הריא"ף ז"ל וכן כתב הר"מ ז"ל בפ"ט מהלכות נחלות. הילכך חולקים בשוה במה שהניח אביהם ולא ינכה להם כלום ממה שנתן להם אביהם בחייו שמה שנתן נתן.
@שו"ת הרשב"ש סימן שיח כי"ס
עוד שאלת. ראובן היו לו ג' בנות והשיא מהן שתים לשני אחים שמעון ולוי, והגדולה מתה והניחה בן ובת, ואח"כ מת ראובן ומתו ג"כ אחריו בני הבת הגדולה ואח"כ מתה הבת הג' הקטנה ולא נשארה כי אם הבת האמצעית שהיא אשת לוי, ועתה באו שמעון אבי הבן ואשת לוי לירש בנכסי ראובן ואשת ראובן עכבה כל הנכסים ברשותה ואינה רוצה לתת הנחלה לראוי לה, ורצית לדעת מה הדין בזה וכיצד נחלתן.
תשובה. סדר נחלות כך הוא, שמעון יטול השליש ואשת לוי תטול ב' שלישים והאם אינה יורשת כלל. והטעם ששמעון יורש השליש הוא, לפי שכשמת ראובן היה בנו של שמעון בן בתו של ראובן בחיים וירש השליש שהוא חלק אמו, דאיהו במקום אם קאי, כדאמרינן בפרק יש נוחלין אין לי אלא בת בן הבת מנין תלמוד לומר אין לו עיין עליו, וכן כתבו המפרשים שם דהבן יורש את אמו כשהיא בקבר והוא קיים להנחיל למי שראוי ליורשו, וכבר הארכתי בזה למעלה בתשובה האחרת שאפילו במקום שאר יורשין יורש חלק אמו, אם כן בן שמעון יורש השליש ושני בנות הנשארות כל אחת ירשה שליש, והאב יורש חלק בנו, וזהו הטעם ששמעון יורש שליש. והטעם שאינו יורש ג"כ חלק הבת הקטנה, לפי שכשמתה הבת הקטנה, בנו כבר היה בקבר, ואמרינן בפרק יש נוחלין דאין הבן יורש את אמו בקבר להנחיל יורשיו, וזה הבן אלו היינו רוצים לתת לאביו חלקו בירושה הבת הקטנה היתה הנחלה ממשמשת ועולה עד האם שהיא בקבר והיתה מנחילתה לבנה שהוא בקבר והבן מנחילו לאביו, וזה אי אפשר, על כן אין שמעון יורש כלום בנכסי הבת הקטנה מצד בנו. גם מצד אשתו שהיא זאת אחותה והבעל יורש את אשתו אינו יורש כלום, לפי שירושת הבת הזאת הקטנה היה ראוי ואין הבעל יורש בראוי כבמוחזק, לפי שכשמתה הבת הגדולה אשת שמעון עדיין היתה הבת הקטנה בחיים ונכסיה עדיין לא היו בחזקת אחותה אלא ראוים לה אם תמות תירשנה, והבעל אינו יורש בראוי כבמוחזק כדאיתא התם בפרק יש נוחלין, על כן אין לשמעון ג"כ כלום מצד אשתו, הילכך אינו יורש אלא השליש בלבד שירש בנו כשהוא חי. ואחר ששמעון אינו יורש כלום בנכסי הבת הקטנה, אחותה אשת לוי היא יורשת חלקה שהוא השליש והוא ג"כ יורש חלקה השליש בחלק אביה, אם כן היא יורשת ב' שלישים. והאם אין לה כלום, לפי שמשנה שלימה שנינו האשה את בנה והאשה את בעלה ואחי האם מנחילין ולא נוחלין, וכן כתב הר"מ ז"ל בפ"א מהלכות נחלות. כל מה שכתבתי למעלה יוכל להתברר מדברי הר"מ ז"ל בפרק הנזכר למי שמבין אותו.
@שו"ת הרשב"ש סימן שיט כי"ס
עוד שאלת. ראובן נפטר לבית עולמו והניח בן ובת ואשה והבן הוא מאשתו הראשונה שמתה בחייו והבת היא מאשה זו האלמנה האחרונה והאלמנה היתה עושה ואוכלת ומפרנסת הבת, ונפטרה הבת ובאה האם לתבוע מזונות הבת מהנכסים שהניח בעלה, אם חייב הבן לפרוע לה מזונות או לא.
תשובה. משנה שלימה שנינו אלמנה נזונת מנכסי יתומים מעשה ידיה שלהם, ואלמנה אלו היתה נזונת מנכסי יתומים ופרנסה בתה ממעשה ידיה אין לה כלום על היורשים. ואפילו הכי צריך לעיין אם ממותר מזונותיה פרנסה אותה או ממעשה ידיה, שאם ממעשה ידיה אין לה כלום, ואם ממותר מזונותיה תלוי באשלי רברבי, שאפי' הנמצא בירושלמי מותר מזונות הם שלה, וכן כתב הראב"ד ז"ל בהשגותיו ובספר אבן העזר, אבל הרמב"ם ז"ל בפי"ח מהלכות אישות כתב שהם של יורשים. והרשב"א ז"ל הכריע כדברי הרמב"ם ז"ל שסובר דסוגיית הגמרא שלנו כך היא, וכן כתב הרב בעל מגיד משנה. ובנדון הזה כפי הנראה והבא בשאלה לא זנה אותה אלא ממעשה ידיה ולא היתה נזונת משל יתומים, הילכך יש לה ליטול מזונות בתה. ואפילו אם יטענו היתומים שאמרו לה צאי מעשה ידיך במזונותיך אינו כלום, שהרי הר"מ ז"ל כתב בפרק הנזכר שאין היורשים רשאים לומר לאלמנה צאי מעשה ידיך במזונותיך, ולא ראיתי מי שחלק בזה. אלא שראיתי קצת שכתבו שלא ידעו מהיכן הוציא דין זה, ואני לע"ד מצאתי לו מוצא ממאי דאמרינן בפרק בתרא דכתובות במאי דאפליגו רב ושמואל בפוסקין מזונות לאשת איש דרב אמר פוסקין ושמואל אמר אין פוסקין, ובשמעו בו שמת כולי עלמא לא פליגי דפוסקין כי פליגי בשלא שמעו בו שמת דרב אמר פוסקין משום דמשעבד להו, ושמואל אמר אין פוסקין, פריש רב זביד טעמיה אימא צררי אתפסה ורב פפא פריש טעמיה שמא אמר לה צאי מעשה ידיך במזונותיך, ואי ליתא דבאלמנה מצו אמרי לה צאי מעשה ידיך במזונותיך, בשמעו בו שמת אמאי נפסוק לה מזונות, נטעון אנן ליורשין ונימא לה צאי מעשה ידיך במזונותיך, ומדלא אמרי לה בי דינא הכי משמע דיורשין לא מצו אמרי לה הכי, דאנן לא טענינן ליורשין אלא מילתא דאינהו יכלי למטען, ונתבררו דברי הרמב"ם ז"ל. והרב בעל מגיד משנה ז"ל כתב דטעמו של דבר משום דמזונות באלמנה נתקנו לתועלתה ואין כח ביורשין לסלק זכותה,אבל היא יכולה לומר אי אפשי בתקנה זו. הילכך בנדון הזה, אפילו טענו היורשין טענת צאי מעשה ידיך במזונותיך אינה כלום, וחייבים הם לתת מזונות הבת.
ואע"ג דתנן בפרק דכתובות ומייתו לה בנדרים בפרק אין בין מי שהלך למדינת הים ועמד אחר ופרנס את אשתו חנן אומר אבד מעותיו וכו' אמר רבי יוחנן בן זכאי יפה אמר חנן הניח מעותיו על קרן הצבי, כבר כתב הרשב"א ז"ל בחדושי נדרים דוקא בפורע ומפרש שמחמת מזונות שהוא חייב לה בעלה הוא נותן לה, אבל כשמפרנס סתם חוזר הוא וגובה, והרבה להביא ראיות בזה ואע"פ שיש לספק בקצתן, ויש בדברי הרא"ש ז"ל קצת דחיות לאותן ראיות, מכל מקום דעתו ז"ל היא שחוזר ונפרע מהבעל, וכן היא דעת הרב הסרדי בספר התרומות בשער ס"ה, אלא שבעל מגיד משנה ז"ל ראיתיו שסובר דאפילו במפרנס סתם אבד מעותיו, וכתב על ראיות הרשב"א ז"ל שדמה זן אשת חבירו ליורד לשדה חבירו שלא ברשות ונטע אותה שחייב לשלם שאין הנדון דומה לראיה, דבנוטע הועילו ובזן לא הועילו אלא שסלק מעליו הנזק, והפרש יש בין הבאת תועלת לסלוק הנזק דסתירה מבוררת היא זו. ומ"מ יראה שבנדון הזה, אעפ"י שזנה את בתה סתם, חוזרת היא ונפרעת מנכסי יתומים, שלא עלתה על דעת שתמות בתה וישארו הנכסים ליורשיה ותזון היא הבת בחנם.
ואעפ"י שהריא"ף ז"ל כתב בתשובה כתובה בספר התרומות בשער נ"ז שהמכניס יתום קטן לתוך ביתו ומפרנסו ולכשיגדל תבעו במה שהוציא עליו וטוען שבתורת הלואה נתן ולא בתורת צדקה לא אמר כלום, לפי שלא אמר ליתום אוציא משלי עליך בתורת הלואה, וכיון שלא אמר לו כן לא נתן לו אלא לגמילות חסדים, נראה שאין תשובה חולקת על מה שאמרתי בשם הרשב"א ז"ל, שהריא"ף ז"ל לא דבר אלא ביתום שאין לו כלום באותה עת דעני הוא באותה שעה. ואפילו תמצא לומר שאף ביתום עשיר פטר הריא"ף ז"ל, יש לחלק בין זן יתום לזן אשת חבירו, דבזן אשת חבירו יש הפרש בין זן בסתם לזן בפירוש לפי שהבעל אינו בעיר, אבל בזמן שהבעל הוא בעיר ויש לו ממה להשתלם ושתק ויתיר הוא, וכן כתב הרא"ש ז"ל בשם ר"ח ז"ל בפרק אין בין גבי זן את אשתו. ואף באשה עצמה שלא תבעה מזונות מבעלה והוא בעיר כתב א"ז הרמב"ן ז"ל בחדושי כתובות פרק אלמנה ניזונת שויתרה ואין לה עליו כלום, ואם היא אין לה עליו כלום, כ"ש הזן אותה דאיהו מכחה קאתי. ואפילו היה בעלה חייב לתת לה מזונות ועמד זה ופרנסה אין לו על הבעל כלום, דלא גרע מפורע חובו של חבירו שפטור מלשלם כדאיתא בפרק בתרא דכתובות ובפרק אין בין, ואפילו לדעת ריב"א ור"ת ז"ל שסוברים שאותה של הפורע חובו של חבירו ליתא אלא בפירעון חוב מזונות, כ"ש לדעת רש"י ז"ל והרמב"ם ז"ל ואחרים ז"ל שסוברים שבכל מקום (חוב) הוא פטור. ובזן יתום הדבר בהפך, שהזן סתם פטור היתום מלשלם, וכשהתנה עליו חייב לשלם. מ"מ נראה ברור שלא פטר הריא"ף ז"ל אלא במכניסו לביתו ממקום אחר אחר שגלה דעתו שלא הכניסו לזון ולפרנס אלא בתורת גמילות חסדים, אבל אם הוא אצלו כבר כגון שמת אביו והניחו ברשותו נראה שחייב לשלם, ואינו צריך להתנות בפירוש דלא מוכחא מלתא שבתורת גמילות חסדים הוא זן אותו, ועל היתום להביא ראיה שבתורת גמילות חסדים זן אותו. ולשון הריא"ף ז"ל כך הוא מוכח שלא כתב הזן יתום אלא המכניס יתום לתוך ביתו וכו'. ואף במכניסו לביתו נראה ברור שלא פטר הריא"ף ז"ל אלא ביתום עני, ואפילו העשיר אח"כ פטור, כאותה ששנינו במסכת פאה פ"ה ומייתו לה בפרק הזרוע בעל הבית שהיה עובר ממקום למקום וצריך ליטול לקט שכחה ופאה ומעשר כשיחזור לביתו ישלם דברי ר' אליעזר וחכמים אומרים עני היה באותה שעה, ופירשו עלה בירושלמי שפטור הוא מלשלם, וכן בזן יתום הקטן העני אעפ"י שהעשיר פטור הוא מלשלם. אבל אם היה היתום הקטן עשיר וזן אותו סתם נראה שחוזר וגובה ממנו כשיגדל, שאין לומר בזה שבתורת צדקה זן אותו, שלא זנו בתורת גמילות חסדים. וכן אם היו לקטן נכסים שאינם ידועים וזן אותו בפירוש בתורת גמילות חסדים, ואח"כ נודע לבעל הבית שיש ליתום נכסים, חוזר וגובה מהם, שזו מתנה בטעות היתה, שאלו היה יודע שיש לו נכסים והוא זן אותו בתורת גמילות חסדים אינו חוזר וגובה ממנו כלום.
וכל שחוזר וגובה מדינא אחר שמחרים כמו שכתבתי, נראה שאינו גובה אלא כפי ברכת הבית, לפי שלא היה נותן לו מזונות לבדו אלא מגלגל עמו בתוך ביתו. ואף כפי ברכת הבית, אם היה בעל הבית מוציא הרבה במזונות שאינן ממוצעות, אינו גובה ממנו אלא כפי מה שהיה מוציא זה לעצמו, לפי שאינו משלם אלא כפי מה שנהנה לא כפי מה שאכל, דומה לבהמה שנכנסה במקום שיש לה רשות ליכנס והזיקה שאינה משלמת אלא מה שנהנית לא מה שהזיקה, ושמין לו כמה היה אוכל בברכת הבית אצל בעל הבית שהוצאתו ממוצעת, וכן נראה מדברי בעלי התוספות ז"ל שכתבו במסכת נדרים גבי הזן את אשתו שכל שמענג במזונות יתרים אינו חייב לשלם אלא הוצאה ממוצעת. ואף בזו נראה שאינו משלם אלא כדמי בשר בזול כדאמרינן בפרק מי שמת בבבא בתרא, ופירשו רבוותא ז"ל דהיינו חסור דנקא, כלומר חסר שתות שאם שמו לו ששה (דינרי לא יטול חמשה, מפני שאומר אלו הייתי יודע משלם לא הייתי אוכל כל כך), וכן אמרו בפרק ואלו נערות ובפרק הגוזל ומאכיל שהמניח פרה שאולה לבניו ואכלוה אינו משלם אלא דמי בשר בזול מטעם זה שכתבתי.
ולענין התנאי שמתנה בפני כמה צריך להיות, לכאורה הוא משמע שצריך ג', כדאמרינן בפרק ואלו מציאות אם היה [שם בית דין] מתנה בפניהם, אלמא ג' בעי, אלא שנראה שיש לומר דוקא בהחזרת אבידה שהיא מן התורה צריך להתנות בפני ג', אבל בזן יתום קטן כל שמגלה בפני שנים די. והארכתי בדברים אלו לפי שהן צריכים ותדירים.
ובנדון הזה הדבר ברור שלא עלתה על דעת שהאלמנה תזון את הבת, וכשתמות יבואו אויביה בני האשה האחרת ויטלו נכסיה והיא תפסיד יאכלו אינהו וחדו, והיא שורה טבוח לעיניה ולא תאכל ממנו, א"כ תלקה שורת הדין בזה.
ומיהו כל זה אני אומר אם היה היורש הנשאר נקבה שכולן היו יורשות כאחת והנכסים בחזקתן, או אפילו היורשים האחרים זכרים והיו לבת נכסים ממקום אחר, אבל בזו שהיורש הוא זכר ואין לבת הזו שמתה נכסים, ולא היתה הבת הזו נזונת אלא מנכסי אביה בתקנת חכמים והנכסים בחזקת היורשים, והאם הזו פרנסה בתה ולא תבעה ליורשים כלום, אבדה זכותה, שכך כתב א"ז הרמב"ן ז"ל בפרק אלמנה נזונת גבי אלמנה ששהתה ב' ושלש שנים ולא תבעה מזונות אבדה אותם, דוקא באלמנה שהנכסים בחזקתה, אבל אשת איש אפילו יום אחד ויתרה ואין לה כלום ממה שעבר, וכן בזו אם הנכסים בחזקת היתומים הזכרים, שהרי אם מכרו אותן אין לה מזונות כדאיתא בפרק נערה שנתפתתה, והיא לא תבעה כלום ויתרה, והוי לה כפורעת חוב שעל היתומים דאין לה עליהם כלום, אלא א"כ התנית בפני עדים שבתורת הלואה היתה זנה אותם. ואם יש לה כלום מנכסי הבת תחת האם והיא טוענת שמהם זנה אותם והיא תופסת המטלטלים בתורת משכון, תשבע שלא זנה אותה על מנת להשתלם ממנה או מנכסיה ותטול כנגד מזונותיה ותטול מאותן נכסים, שהיא נאמנת עד כדי דמיהם, כדאיתא בפרק חזקת גבי הנהו עזי דאכלי חושלי בנהרדעא, וכן כתב הרמב"ם בהלכות טוען בפרק שכר התופס מטלטלים של חבירו וטוען עליהם שכך וכך הוא חייב לו נאמן בשבועתו עד כדי דמיהם. ואם הטענה היא יותר מכדי שווי המטלטלין תפסיד השאר, זהו אם הם מטלטלין. ואם הם מעות ג"כ וטוענת שממעותיה זנה אותה תשבע על זה ותפטר לפי שהיא כאפטרופיא עליה, שיתומים שסמכו אצל בעל הבית דינו כאפטרופוס כדאיתא בפרק הניזקין, אם הם קטנים בהסכמת הכל, ואם הם קטני קטנים כפי סברת הרא"ש ז"ל, אע"פ שהרמ"ה ז"ל אינו סובר כן. ואם הם קרקעות אע"פ שהאלמנה דרה בתוכם אינה תפיסה ואינה נאמנת, כנ"ל. והשם יצילנו משגיאות אמן ואמן. זהו הנ"ל להשיב על שאלותיך. וחתמתי שמי פה שלמה בן הרב ר' שמעון נ"ן בן החכם ר' צמח זלה"ה.
@שו"ת הרשב"ש סימן שכ
שאלת. האשה שכתובתה מונחת ברשות בעלה אם מותר לשהות עמה.
תשובה. יראה לי שאין נכון לעשות כן, לפי שכל עצמה של כתובה אינה אלא כדי שלא תהי קלה בעיניו להוציאה, ולפיכך אמרו שאסור לשהות עם אשתו אפילו שעה אחת בלא כתובה, כדאיתא במסכת כתובות בפרק נערה שנתפתתה, וכיון שהכתובה ברשות הבעל אם תקניטנו יקרענה ותהא בעיניו קלה להוציאה ויפטרנה בלא כלום. כ"ש שהסכמת הגדולים היא שאין האשה גובה כתובתה באלמנות ולא בגירושין במקום שנהגו לכתוב כתובה עד שתוציא כתובה, ואם אין שטר כתובה יוצא מתחת ידה אינה גובה לא עיקר ולא נדוניא ולא תוספת, וזאת היא הסכמת הרמב"ם ז"ל, אעפ"י שיש עליו חולקים, אבל יש מי שהסכים עמו. על כן וכפי דעתי אין להניח הכתובה ברשות הבעל, ושלום.
@שו"ת הרשב"ש סימן שכא
שאלה. ספר תורה שכתוב כהלכתו ומתוקן בתגין וכתיבה נאה אבל אין ארכו אלא שתי זרתות חסר רביע אם הוא כשר ואם קורין בו בצבור או לא.
תשובה. בפרק קמא דבבא בתרא אמרינן, אין עושין ספר תורה לא ארכו יותר על הקיפו ולא הקיפו יותר על ארכו, שאלו את רבי שיעור ספר תורה בכמה אמר להם בגויל ששה טפחים בקלף איני יודע. ולכאורה מלישנא דאין עושין הוה משמע שאסור לעשות הקיפו יותר על ארכו וארכו יותר על הקיפו, וששאלו לרבי שיעור ספר תורה בכמה הוא חוזר על הלשון הראשון שאמרו שאין עושין הקיפו יותר על ארכו, שכמה יהיה בארכו לפחות כדי שנדע ג"כ הקיפו, והשיב אותם בגויל שהוא עב ו' טפחים, ובקלף שהוא דק איני יודע, כלומר שהכל כפי הקלפים. ולפי זה כל ספר תורה שאין בארכו ששה טפחים פסול, וזה הספר אין בו ששה טפחים, ששני זרתות הם אמה והאמה ששה טפחים, וזה חסר שמינית מהששה טפחים. והרב בעל הטורים ז"ל הביא הדברים סתם והיה ג"כ נראה שהוא פוסל, אבל הרמב"ם ז"ל כתב בהלכות ס"ת שאין כל השיעורין הללו אלא למצוה וכן כתב בסמ"ג. מ"מ אם קורין בו בצבור או לא אעפ"י שהוא כשר כדעת הרמב"ם ז"ל וסמ"ג, אין זה הדר להוציאו בצבור, ומה תואר ומה הדר הוא ומה כבוד יתנו לו צבור כי האדם יראה לעינים. והדבר הזה אני מניחו לפי ראות עיני חשובי הצבור. והשם יצילנו משגיאות ויורנו מתורתו נפלאות אמן.
@שו"ת הרשב"ש סימן שכב
מסתגאנים, לותיק ר' יצחק הלוי י"א.
שאלת. שתי אחיות נשואות אחת גדולה ואחת קטנה שותפות בחצר אחת לגדולה שליש ולקטנה שני שלישים, ובחצר יש ד' חדרים ובעל הקטנה בעלת השני שלישים היה דר בחדר אחד מהם ושאל מהגדולה לותר לו חלקה בחדר ההוא עשר שנים ולא רצתה אבל הבעל אמר הניחו לה אולי תתרצה לותר, ולאחר זמן נפטרה הגדולה בעלת השליש וירש אותה בעלה ובא לתבוע מבעל הקטנה חלקו בפירות החדר שדר בו אותן שנים ולצאת ממנו מיום זה ואילך ולא יטול כי אם חלקו לבד, ובעל הקטנה ענה אותו אשתך ויתרה לי במעמדך אם תרצה השבע וטול, והאחד טוען לא היו דברים מעולם שאשתי לא ויתרה אבל אני אמרתי הניחו לה עד שתתפייס ומעולם לא נתפייסה ואתה אין לך עלי חיוב שבועה לפי שאפילו היה הדבר אמת ובקנין אינו כלום לפי שמורנו הרב ז"ל כתב בתשובה לוהרא"ן שהנותן דירת מקום לחבירו לא נתן לו כלום ואפילו בקנין כ"ש שאין בדבר הזה לא דבור ולא קנין, ועוד שאתה בנית בחצר שוה ה' זהובים ואני נתתי חלקי בהם ולא אותר לך, וארכו ביניהם הטענות, ורציתם לעמוד על דעתי בזה, זהו תורף דבריך אעפ"י שבאו בארוכה.
תשובה. איברא שמה שכתבת בשם תשובת א"א מורנו זלה"ה כן הוא הדין, וכן אמרו בפרק מי שמת אמר רבא אמר רב נחמן בר יצחק שכיב מרע שאמר ידור פלוני בבית זה יאכל פירות דקל זה לא אמר כלום עד שיאמר תנו דקל זה לפלוני ויאכל פירותיו ויתנו בית זה לפלוני וידור. תנו דקל זה לפלוני ויאכל פירותיו פירש רבינו יוסף הלוי ז"ל הטעם משום דדבר שאין בו ממש ואין לו גוף מצוי בעולם הוא דהוה ליה בקנין דברים, שהרי הקנין לא היה בגוף הבית ולא בגוף הדקל ולא בגוף הפירות שהם גופין מצויים בעולם, אלא על האכילה ועל הדירה היתה ההקנאה, והאכילה והדירה מעשה הם ואינם דבר שיש בהם ממש ולא גוף מצוי בעולם בדרך שיהיו בתורת ההקנאה, אלא עד שיאמר תנו בית זה לפלוני וידור בו תנו דקל זה לפלוני ויאכל פירותיו שנמצאת ההקנאה בגופין מצויים בעולם, ע"כ. וכן כתב נמי רב האיי גאון ז"ל בספר המקח בשער השני שאין המכר מתקיים אלא על דבר שיש בו ממש, אבל המוכר דבר שאין בו ממש אין המכר מתקיים דומיא דגוף האדם שיש בו אורך ורוחב ועומק, ושלשה מרחקים אלו אתה מוצא בכל דבר שיש בו ממש, אבל המוכר דבר שאין בו ממש אין המכר מתקיים בו, כגון שאמר לו מכור לי עמידה מכור לי ישיבה מכור לי הלוך, ע"כ. וכתבו עוד משמו דדבר שאין בו ממש כגון אויר ודירה ואכילת פירות בלא גוף בכולהו לא מהני קנין ואפילו אגב ארעא. ומה שכתב במכירת האויר דאינו כלום, תוספתא מפורשת היא המוכר אויר חרבתו לא עשה כלום, והביאה הירושלמי בפרק חזקת וכתבוה המפרשים ז"ל בפרק המוכר את הבית. ומתנה ומכר בעניינים אלו הכל שוה. וכך הם דברי הרמב"ם ז"ל בפרק כ"ב מהלכות מכירה, אין אדם מקנה לא במכר ולא במתנה אלא דבר שיש בו ממש אבל דבר שאין בו ממש אינו נקנה, כיצד אין אדם מקנה ריח התפוח הזה או טעם הדבש הזה או עין הבדולח הזה וכל כיוצא בזה לפיכך המקנה לחבירו דירת בית הזה או אכילת פירות דקל זה לא קנה עד שיקנה לו גוף הבית לדור בו וגוף האילן לאכול פירותיו כמו שיתבאר, עכ"ל. ובפ"י מהלכות זכייה ומתנה הוסיף להאריך בזה, והוא המקום שרמז לו רבינו ז"ל שכתב כמו שיתבאר. ואעפ"י שרבינו נחשון פירש לההיא דידור פלוני וכו' מפני שלא אמר ידור בו כך וכך וידור בו שעה אחת משמע, ליה [לית] דחש לה, ובירושלמי משמע כפירוש רבוותא ז"ל וכן כתב הרב בעל העטור ז"ל בשם אביו ז"ל במאמר קנין.
ומיהו בנדון הזה יש שני דרכים, האחד שהוא אפשר לקיים המתנה, והאחר פוטר הנתבע מלשלם פירות שאכל בשבועתו.
והדרך שהוא אפשר לקיים המתנה הוא, שזה שבאה עליו השאלה שותף הוא בחצר, אעפ"י שאין קנין מועיל בנתינת דירת מקום פלוני, בנדון הזה אפשר שהוא מועיל, שאם נתנה לו בלשון סלוק ידים כלומר ידי מסולקות ממקום פלוני שקורין בערבי תסלי"ם, וכן בא בשאלה כלשון הזה טלבה"א א"ן תסל"ם לו וכו', וזה הלשון מורגל הוא בארצות ישמעאל, גם לשון דין ודברים אין לו בשדה פלוני, שכך כותבין כלשון הזה ישמעאלים בשטרותיהם: העיד פלוני שאין לו עם פלוני דין במקום פלוני, ובערבי לאחק להו מעיר פלאן, ואם באחת הלשונות האלו טוען בעל הקטנה שנתנה לו הגדולה בפני בעלה וטוען שהיה בדבר קנין, אם נתבררה טענתו בשטר או בעדים קנה, שלשון סלוק ידים ודין ודברים אין לי בשדה פלוני אע"פ שאינו לשון הקנאת גוף קרקע, כדאיתא בפרק הכותב ובפרק חזקת ובפרק מי שהיה נשוי, דתנן התם מי שהיה נשוי שתי נשים ומכר את שדהו וכתבה הראשונה ללוקח דין ודברים אין לי עמך השניה מוציאה מיד הלוקח וכו', ומקשו עלה בגמרא וכי כתבה לו מאי הוי והא תניא האומר לחבירו דין ודברים אין לי על שדה זו ואין לי עסק בה וידי מסולקות ממנה לא אמר כלום, ותירצו הכא במאי עסקינן בשקנו מידו, אלמא דבסלוק ידים ובדין ודברים אין לי וכו' מהני קנין, וכן כתב הרמב"ם ז"ל בפרק י"ט מהלכות מלוה ולוה. ובפרק הכותב נמי איבעיא לן באומר דין ודברים וכו' וקנו מאי אמר רב יוסף דמפירות בלחוד סליק נפשיה, והריא"ף והרמב"ם ז"ל (בהלכות אישות) פסקו כרב נחמן דאמר התם דמגוף קרקע סלק נפשיה וכן היא סברת רבינו האיי גאון ז"ל וא"ז הרמב"ן ז"ל. וכל שכן שכבר כתבו שם המפרשים דבענין סלוק הבעל ובעל חוב מהני לשון דין ודברים אין לי בשדה זו וכו', וכן השותף שכתב כך לשותפו מהני כדמוכח בפרק חזקת גבי מאי דאמרינן התם דשותף אינו מעיד לשותפו ואם היתה שדה שאינה עשויה לידוע מעיד עליו דמוקמינן לה התם בדכתב לו דין ודברים אין לי עליה וקנו מידו, אלמא לשותף מהני כי האי גוונא, וליכא מאן דפליג התם, וכן כתב הרמב"ן ז"ל והרא"ש ז"ל. מתשובת הרשב"א ז"ל בספר ד' סי' רל"ב נראה דבכל ענין מהני סלוק ידים בקנין, אלא שכתב בשם רבו הרב ר' יונה ז"ל דוקא אם הקנין הוא אחר סלוק ידים שאז הקנין מתקן הכל, אבל אם אמר קנו ממני שאין לי דין ודברים וכו' שאין הקנין אלא מדין ודברים לא מגוף הקרקע.
הילכך אם יש לו ראיה בשטר או בעדים שבאחת משתי הלשונות נתנה לו בקנין בפני הבעל, קנה וידור בה לתשלום עשר שנים. ואם אין לו ראיה, יש לו להשביע הבעל שהוא יורשה ושהפירות שלו. ואע"פ שאין נשבעין על כפירת טענת קרקע כדאיתא בפרק שבועת הדיינים ובפ"ק דמציעא, היינו דוקא אלו היתה הטענה על גוף הקרקע, אבל טענה זו אינה אלא על פירותיו, ועל פירות הקרקע נשבעין כדאיתא התם בשבועות, וכן כתב הרמב"ם ז"ל בפ"א מהלכות טוען. ואם תמצא לומר זו טענת קרקעות היא אליבא דרב נחמן דאמר מגוף הקרקע סלק נפשו, אפילו הכי לא הרויח כלום אלא שנעתק משבועה דאורייתא לשבועת היסת, דאע"פ שאין נשבעין על הקרקעות היינו שבועה דאורייתא אבל שבועת היסת נשבעין, וכן כתב הריא"ף ז"ל בפרק חזקת והרמב"ם ז"ל בפרק הנזכר וכן כתב בעל הטורים בספר החשן בסי' צ"ד. אבל הגאונים ז"ל מוסיפים לומר דמה שאמרו שאין נשבעין על טענת הקרקעות היינו דוקא בארץ ישראל אבל בחוצה לארץ נשבעין לפי שהן חשובין כמטלטלין. ואעפ"י שהראב"ד ז"ל כתב שאין חלוק, אבל לעניות דעתי מצאתי ראיה מפורשת כדברי הגאונים ז"ל, שבמסכת ערכין סוף פרק המוכר שדהו אמרינן מקרקעי דחוצה לארץ כמטלטלי דארץ ישראל דמו. ובין לדברי הגאונים ז"ל ובין לדברי הראב"ד ז"ל חיוב שבועה יש, ואין הפרש ביניהם אלא אם היא מדאורייתא או מדרבנן, וכפי הראיה שכתבתי דברי הגאונים אמת הם.
והדרך שפוטרתו מכל פירות שאכל אפילו לא נתקיימה המתנה היא נחלקת לשני חלקים.
האחד, שאם נשבע הבעל שלא היו דברים מעולם ושאשתו לא נתנה לו באחת מן הלשונות שכתבתי ושלא קנו מידה על זה, יכול לתבוע פירות מיום שבועתו ואילך, אבל בכל מה שדר בעל הקטנה אין עליו חיוב אכילת פירות, אם ישבע שהאשה הנזכרת נתנה לו בא' משתי הלשונות הנזכרים, ושהמתנה היתה בפני בעלה וברצונו ואעפ"י שלא קנו מידה כמו שיתבאר. ונמצא ששניהם נשבעין, הבעל של הגדולה ישבע שלא היו דברים מעולם ויאכל פירות חלקו מיום זה ואילך, ובעל הקטנה ישבע שנתנה לו ויפטר מכל מה שעבר, וישבעו זה בפני זה כדי שיתבייש אחד מחבירו ויודה על האמת. ואעפ"י שאחד מהם בא לידי שבועת שוא לא חיישינן להכי, וכדתנן בפרק הנשבעין החנוני על פנקסו כיצד וכו' אמר לו תן לבני סאתים חיטים ולפועלי בסלע מעות הוא אומר נתתי והם אומרים לא נטלנו הוא נשבע ונוטל והם נשבעים ונוטלים, כלומר החנוני נשבע ונוטל מבעל הבית לפי שהוא צוהו לתת והפועלים נשבעים ונוטלים לפי שהוא חייב להם, והבעל הבית אינו יכול להכחיש החנוני ולא לפועלים לפיכך נשבעין הם ונוטלים, ואמר רבא התם ופועלים נשבעים לבעל הבית במעמד החנוני כי היכי דליכספו, וכן כתב הרמב"ם ז"ל בפי"ו מהלכות מלוה, ואע"ג דאמר בן ננס התם כיצד אלו ואלו באין לידי שבועת שוא, וקיימא לן כותיה. והנדון הזה דומה למה שכתב הרמב"ם ז"ל בהלכות טוען ונטען פ"ד בענין המלוה על המשכון וטען שיש לו עליו מנה והמשכון אינו שוה אלא שמונים שנשבע המלוה וגובה שמונים שהם כדי דמי משכון והעשרים שתובע לתשלום המאה והנתבע כופר בהם נשבע הנתבע ויפטר. ובנדון הזה בעל הגדולה הוא תובע דמי פירות שאכל בעל הקטנה כך וכך שנים, נשבע בעל הקטנה שהבת הגדולה נתנה לו ויפטר, ובמה שרוצה לתשלום העשר שנים, קרקע בחזקת בעליה עומדת, ישבע בעל הקרקע שלא היו דברים מעולם ו[ת]שאר קרקע בחזקתו. כך היא שורת הדין בזה אם יש עסק שבועה ביניהם על טענה זו.
והשני, שאם אינו טוען שאמרה לו בלשון סלוק ידים אלא בלשון מתנה לא בגוף הקרקע אלא בלשון לדור בלבד שאין הקנין מועיל בו כאשר כתבתי, אין לו בחדר זה מיום זה ואילך אלא חלקו בלבד, אבל במה שכבר אכל אינו חייב לשלם, הא למה הדבר דומה למוכר פירות דקל לחבירו דאמר רב נחמן בפרק איזהו נשך דאפילו בא לעולם אחר המכירה שאין לו בהם כלום, אבל אם כבר אכלם אינו חייב להחזירם אעפ"י שהמכר בטל, דהכי אמר רב נחמן גופיה התם ומודינא דאי שמיט ואכיל לא מפקינן מיניה, וכן כתב הרמב"ם ז"ל בפרק כ"ב מהלכות מכירה. ודומה נמי למוכר שטר חוב לחבירו שלא בכתיבה ומסירה דאמרינן בפרק הספינה דלא קנה, וכתב ר"ת ז"ל שאם גבה הקונה בשטר זה מהמלוה שאינו מחזיר כלום למוכר אעפ"י שהמכר היה בטל, וזה כהסכמת א"ז הרמב"ן ז"ל. ואף בנדון הזה הדבר כך שהמתנה לא היתה קיימת וזה כבר דר בו, וכיון דשמיט ואכיל לא מפקינן מיניה. הילכך אם זה טוען שנתנה לו דירת אותו חדר עשר שנים ואכל פירותיו זכה בהם, ואעפ"י שלא היה שם קנין קנה בחזקה. ועוד שקנין ולא קנין הכל שוים בזה שאפילו היה שם קנין אינו כלום. על כן ישבע הנתבע שהוא בעל הקטנה בעלת שני שלישים שנתנה לו הגדולה הדירה ויפטר מכל מה שעבר. ואם רוצה להפך השבועה על הנתבע הרשות בידו, לפי שהיא שבועת היסת ומהפכינן לה כדאיתא בשבועות פרק כל הנשבעין וכן כתב הרמב"ם ז"ל בפ"ה מהלכות טוען. וטענת הבנין, איני רואה שמפני אותה טענה יתבטל זכותו.
והעולה מזה הוא, שאם יש לנתבע ראיה שהאשה ההיא נתנה לו בלשון סלוק ידים בפני בעלה וקנו ממנה, זכה בחצר עשר שנים. ואם אין שם עדים וטוען שבקנין נתנה לו והבעל כופר, ישבעו שניהם ויפטר הנתבע מכל מה שעבר ויזכה התובע מיום שבועתו ואילך. ואם טוען שאמרה לו בלשון סלוק ידים בלא קנין או שאמרה לו בלשון נתינת אותו חדר, אם יש לו עדים יפטר מכל מה שעבר ואם אין לו עדים ישבע ויפטר, ואם רוצה להפך שבועתו על שכנגדו הרשות בידו. זה נראה לי שהוא דרך הדין בזה, וה' אלהים אמת ינחני בדרך אמת ברחמיו ורוב חסדיו אמן ואמן.
@שו"ת הרשב"ש סימן שכג
עוד שאלת. אשה שהניחה יורשים מרובים וצותה שיקנו ספר תורה בתפוחיו מנכסיה וששני יורשים מהם יקחו שני דינרי זהב כל אחד מהם, אם מתנתה מתנה או לא.
תשובה. הספר תורה יקנה כאשר צותה, והשאר אם נתנה אותו לאחרים מתנתה מתנה ואין לשני היורשים אלא מה שנתנה להם. ואם אמרה לא יירשוני אינה כלום, לפי שהיא מתנה לעקור דבר מן התורה. ואם אמרה פלוני ופלוני יירשו הנשאר והם ראויים לירושה כלומר שהם ג"כ יורשים, מן הדין דבריה קיימים. ומשנה שלימה שנינו בפרק יש נוחלין, האומר איש פלוני בכור לא יטול פי שנים איש פלוני בני לא יירש עם אחיו לא אמר כלום שהתנה על מה שכתוב בתורה. המחלק נכסיו לבניו על פיו רבה לאחד ומיעט לאחר והשוה להם את הבכור דבריו קיימים ואי [אמר] משום ירושה לא אמר כלום, כתב בין בתחילה בין באמצע בין בסוף מתנה דבריו קיימין. האומר איש פלוני יירשני במקום שיש בת בתי תירשני במקום שיש בן לא אמר כלום מפני שהתנה על מה שכתוב בתורה, ר' יוחנן בן ברוקה אומר אם אמר על מי שראוי ליורשו דבריו קיימים. ואמרינן בגמרא אמר רב יהודה אמר שמואל הלכה כר' יוחנן בן ברוקה, ורבה נמי מפרש טעמיה, וכן כתב הרמב"ם ז"ל בריש פ"ז מהלכות נחלות. וזאת האשה שהניחה הראויה ליורשה אעפ"י שמה שעשתה עשוי, אבל אין רוח חכמים נוחה הימנה כמו ששנינו שם ביש נוחלין.
@שו"ת הרשב"ש סימן שכד
ועל אודות הספר שמניחות הנשים לבית הכנסת, ואמרת שמאחר שאינן מצוות ללמוד תורה טוב שיניחוהו להשיא יתום ויתומה וכו'.
יפה אמרת אבל לא מהטעם שאמרת, לפי שהנשים אע"פ שאינן מחוייבות ללמוד תורה אבל זוכות הן לחיי העולם הבא בזכות התורה שמלמדין את בניהם ומוליכין אותם לבית הספר ובזכות שמשמרות את בעליהם עד שבאים מהישיבות, כמו שנזכר בפרק היה קורא אמר ליה רב לר' חייא נשים במאי זכיין, כלומר במה הם זוכות לעולם הבא, אמר ליה באקרויי בנייהו לבי כנישתא ובאתנויי בנייהו בי רבנן ומנטרן לגברייהו עד דאתו מבי רבנן, אם כן אעפ"י שאינן מצוות בתלמוד תורה אבל זוכות הן לחיי העולם הבא בשכר שמסייעין בו. אמנם אם יש יתום ויתומה להשיא, יותר ראוי הוא לפי דעתי שיניחוהו להם, שהרי מוכרים הם ספר תורה לישא אשה כדאיתא בפרק בני העיר. אלא שיראה שזהו כשיש להם לצבור ספר תורה אחר לקרות בו, אבל אם אין להם ספר תורה לקרות בו ספר תורה קודם, שהרי התלמוד קודם למעשה כדאיתא בפ"ק דקדושין (ובפ"ק דבבא קמא) ובירושלמי, ועוד שהרי היא זוכה לחיי העולם הבא כנ"ל.
@שו"ת הרשב"ש סימן שכה
עוד שאלת. יעקב מת והניח ג' בנים, שנים מהם משומדים והאחד יהודי, והניח ארבע בנות שרה רבקה רחל ולאה, שרה ורבקה אין להם בנים ולא בנות, ורחל הניחה בן אחד ועדיין הוא קיים, וללאה שלשה בנים ראובן שמעון ולוי, ראובן ולוי נפטרו ולא הניחו בנים ושמעון עדיין קיים, ובן יעקב לא היה בחיים אלא שרה ונפטרה לבית עולמה, ורצית לדעת כיצד הוא משפט נחלתם בנכסי שרה.
תשובה. אעפ"י שישראל משומד יורש את אביו דבר תורה כדמשמע בפ"ק דקדושין, מ"מ כתבו המפרשים ז"ל אם אפשר טוב לתתו ביד ב"ד אולי יחזור בתשובה, אבל לתת לו והוא גוי לא, כדאמרינן במסכת כתובות גבי קנס יהבינן לה דתיזול ותיכול בגיותה. ומיהו במשומדים אלו שנשתקעו טוב הוא לקנסם ושלא ליתן להם כלום. וכן כתב הרמב"ם ז"ל סוף פ"ו מהלכות נחלות זה לשונו, ישראל שנשתמד יורש את קרוביו ישראלים כשהיה ואם ראו ב"ד לאבד את ממונו ולקנסו שלא יירש כדי שלא לחזק ידי הרשעים הרשות בידן ואם יש לו בנים בישראל תנתן ירושת אביהם המשומד להם וכן המנהג תמיד במערב, עכ"ל. וכן כתוב בספר המצות הגדול. וכיון שפשט מנהג זה בישראל שאין משומד יורש את ישראל, חזר להיות הדבר דין קבוע ואין ישראל משומד יורש קרוביו.
על כן האחים המשומדין אינן יורשים כלום, והאח היהודי מת ולא הניח בן, לא נשארו יורשות כי אם זרע שתי הבנות רחל ולאה, ויחלקו הנכסים לשני חלקים, בנה של רחל יטול חלק אחד, ובנה של לאה עם בני שני אחיו יטלו החלק האחר ויחלקוהו לשלשה חלקים, יטול הוא שליש, ובני האחר שליש אם מרובים יחלקוהו ביניהם חלק כחלק, ובן האחר שליש, זהו סדר נחלה זו, לפי שהבנים בני האחים במקום אביהם הם עומדים, ובני הבנות במקום אמם עומדים ג"כ, בין נפטר אביהם קודם המוריש או אחר המוריש הכל הוא אחד אצלנו, ואין הפרש בין שיהיה לאח האחד בנים ולאחד בנות, אלא נוטלים חלק אביהם והבנות חלק אביהם, שלא הורע כח הבת אלא בשיש בן עמה או בן הבן או בת הבן, אבל כשאין שם אלא בת היא יורשת חלק אביה כאלו היה בן. וכל זה מתברר ממה שאמרו בפרק יש נוחלין, איש כי ימות ובן אין לו אין לי אלא בן בן הבן ובת הבן ובן בת הבן מנין תלמוד לומר אין לו עיין עליו הא כיצד נחלה ממשמש ועולה עד ראובן. ואף כשיש לאבי הבנות אח הבנות יורשות עמו, שמשנה שלימה שנינו שם בנות צלפחד נטלו שלשה חלקים בארץ חלק אביהם שהיה מיוצאי מצרים וחלקו עם אביו בנכסי חפר ושהיה בכור, הרי שנטלו בנות צלפחד חלק אביהם עם אחיו בנכסי חפר והוי בנות הבן עם דודיהם. ועוד אמרו שם מה לבת הבן שכן יפה כחה במקום אחין, אלמא דבת הבן יורשת עם אחי אביה בנכסי הזקן, וכ"ש בני האח שיורשין עם אחי אביהם, דאמרינן בפרק החולץ ספק ובני יבם שבאו לחלוק בנכסי סבא ספק אמר אנא בר מיתנא אנא ופלגא דנכסי דידי נינהו ובני יבם אמרי אחונא את ומנתא הוא דאית לך בהדן, הרי שהספק שהיה טוען שהוא בן הזקן היה מודה לתת החצי לבני אחיו שמת בחיי אביו. ומכלל דברים אלו תוכל להבין תשובת כל מה ששאלת. נאם נאמנך שלמה בן הרב ר' שמעון נ"ן בן החכם ר' צמח ז"ל.
@שו"ת הרשב"ש סימן שכו
מוסתגאנים, לותיק ר' חגי י"א בן אזוק.
שאלת. במה שנוהגות הנשים במקומכם לטבול ביום, ואתה הוקשה לך ואסרת להם ואחרים התירו להם ולא אבו לשמוע אליך, ושאלת להודיעך אם יש להם על מה שיסמוכו.
תשובה. אם הטבילה הזה היא ביום השביעי לא יפה הם עושות והמתיר להם ראוי לגעור בו, דהא אמר רב בפרק תינוקת נדה בזמנה לא תטבול אלא בלילה, כלומר ביום שביעי, ושלא בזמנה, כלומר ביום שמיני ומיום שמיני ואילך, תטבול בין ביום ובין בלילה, ור' יוחנן אמר בין בזמנה בין שלא בזמנה לא תטבול אלא בלילה משום סרך בתה, פירוש שאם תטבול ביום ח' תהא בתה סבורה שבשביעי טבלה ותטבול היא ג"כ ביום שביעי דאיכא איסורא דאורייתא. ואעפ"י שהרא"ה ז"ל התיר לטבול ביום ז' אפילו לכתחילה ובלבד שלא תשמש באותו יום, לא נכונו דבריו למפרשים ז"ל. ורב אחא משבחא גאון ז"ל והרשב"א ז"ל תלמידו כתבו דעלתה לה טבילה, היינו דוקא בדיעבד אבל לכתחילה אין ראוי לטבול. וראוי לשמור עצמן מזה מאד מאד כי יבואו לטעות ויחשוב בעלה שהיא טהורה ויבוא עליה, והיא עדיין לא ישבה ז' נקיים. אי נמי שמא תראה באותו יום, דתניא ר' שמעון אומר ואחר תטהר אחר מעשה תטהר, פירוש שמותר לבוא עליה אחר טבילה, אבל אמרו חכמים אסור לעשות כן שלא תבא לידי ספק, כלומר דכל זמן שמשמש באותו יום מכניס עצמו בספק שאם תראה באותו יום סותרת ונמצא שבעל זבה.
ואם הטבילה הזו היא ביום ח', בזה כתבו המפרשים ז"ל דאע"ג דקיימא לן כר' יוחנן דאמר בין בזמנה בין שלא בזמנה לא תטבול אלא בלילה ורב נמי הדר ביה, היינו דוקא לדינא דגמרא דנדה טובלת ליל שמיני לראייתה ואינה צריכה שבעה נקיים אלא טובלת ליל ח' בין לא ראתה אלא שעה אחת בין ראתה כל שבעה, ובזבה נמי אם ראתה יום אחד (שומרת יום אחד) שני ימים שומרת יום אחד, דבזה החמירו שלא תטבול אלא בלילה משום סרך בתה, אבל אחרי מימרא דר' זירא דבנות ישראל החמירו על עצמן שאפילו רואות טיפת דם כחרדל יושבות עליה ז' נקיים, אין להחמיר עליהם לטבול בלילה אלא כל שטובלת בשמיני ומשמיני ואילך יכולות לטבול בלילה. אפילו הכי לא נתחוורו דבריהם, דהא רבא בתר תקנתא דר' זירא הוא דאתקין במחוזא למטבל ביממא משום אבולאי, פירוש שומרי העיר שהיו נועלים השערים בלילה, ובגמרא מוכח דרבא בתר תקנתא דר' זירא הוה כמו שכתבו המפרשים ז"ל בפירושיהם וא"א מורינו הרב נר"ו בפסקיו. ואע"ג דביום ח' לא חיישינן שמא תראה ותסתור כדחיישינן ביום ז', מ"מ חיישינן שמא תטבול בתה ביום ז' ותשמש בו ביום ותראה ותסתור. ואע"ג דהויא לה גזרה לגזרה, דבאמת ביום ח' חיישינן שמא תחשוב בתה שטבלה אמה בשביעי ותטבול היא בשביעי, ושמא אם תטבול הבת ביום ז' ותשמש בו ביום ותראה יום ותסתור והויא לה זבה ונמצא שבעל זבה, וקיימא לן בעלמא דאין גוזרין גזרה לגזרה, הכא משום חשש כרת חששו, הילכך ביום ח' לא תטבול ביום אלא אם יש אונס, כי הא דאתקין רב אידי בר אבין למיטבל ביממא דתמניא משום אריואתא רב אחא בר' יעקב בפפוניא משום גנבי רב יהודה בפומבדיתא משום צנה רבא במחוזא משום אבולאי. ומיהו אם עברה וטבלה בשמיני ומשמיני והלאה ביום לכולי עלמא טבילתה טבילה.
ומיהו אם טובלת סמוך לחשכה יכולות הן לטבול אפילו לכתחלה כל שלא תבא לביתו עד שתחשך. ואעפ"י שהרשב"ם היה מחמיר שלא תטבול עד שתחשך, רבינו תם אחיו ז"ל כתב שאין להחמיר כל כך, דכיון שטבלה סמוך לחשכה ובאה לביתה אחר שחשכה ליכא למימר משום סרך בתה. ונראה שעל זה הם סומכות הנשים שלנו. ואעפ"י שמקצתן טובלות ביום, לא ראינו מי שמיחה בידם, ונראה שהם סומכות על מאי דאמרינן בגמרא דבעינן סמוך לחפיפה טבילה ובעינן חפיפה בלילה וטבילה בלילה היכא דאפשר שתעשה בהיתר כגון שהוא בחול, כדאמרינן אשה חופפת ביום וטובלת בלילה והלכתא אשה לא תחוף אלא בלילה קשיא הלכתא אהלכתא לא קשיא הא דאפשר הא דלא אפשר, פירוש היכא דאפשר לחוף בלילה כגון שהטבילה היא בחול חופפת בלילה, היכא דלא אפשר כגון שזמן טבילה בשבת או ביום טוב חופפת ביום. והכא כיון שהן חופפות בחול והן חופפות ביום לפי שאינן מוצאות מרחץ בלילה לחוף בו, ואין המונע מצד איסור שבת ולא יום טוב, הוה ליה כמחמת גנבי או כמחמת צנה ומותרות לטבול ביום כדי לסמוך חפיפה לטבילה. ועוד, שאם לא תטבול מיד, שמא תתעסק בשום דבר בין חפיפה לטבילה ותשכח ולא תבדוק עצמה ונמצא שלא עלתה לה טבילה, וכדאמר רב גידל אמר רב נתנה תבשיל לבנה וטבלה לא עלתה לה טבילה. זה נראה לי לע"ד סמך למנהג הנשים שטובלות ביום ח' ואין מוחה בידם.
והעולה מזה הוא, שביום ז' אסור לטבול ביום, וביום שמיני לכתחלה אין לטבול, ואם הוא סמוך לחשכה אפילו לכתחלה יכולות לטבול, ואם אינן יכולות לחוף בלילה אלא ביום וחוששות שמא יתעסקו בשום דבר בין חפיפה לטבילה שנכון הדבר לטבול ביום.
@שו"ת הרשב"ש סימן שכז
קוסטאנטינה, אל הותיק תלמידנו
ר' יוסף ב"ר אברהם זמרון נ"ע.
שאלת. אשה אחת שמה גזלה צותה בעת מותה שינתן שליש קרקע ליחייא מעכשו ושיתן חמשה זהובים למיימונה, והיורשות פלונית ופלונית יתנו עשרה זהובים להקדש לקנות בהן ספר תורה. ועתה היורשות אינן רוצות לתת מה שצותה עליהן וכן אין יחייא רוצה לתת החמשה זהובים למיימונה כיון שלא הקנאתם לה באגב, וכן אם יש ליחייא חצי שליש הבית או חצי שליש החצר, ושלחה לי שטר נוסח צואה.
תשובה. דברי שכיב מרע ככתובין וכמסורין דמו, וכל אשר יצוה השכיב מרע דבריו קיימים כפי התנאים הידועים ואין צריך בהם אגב ולא קנין. ואם כתבו בה קנין אמרו בגמרא שהיא בטלה דשמא לא גמר להקנות אלא לאחר מיתה ואין קנין לאחר מיתה כדאיתא במסכת בבא בתרא בפרק מי שמת, דצואת שכיב מרע אינה קונה אלא לאחר מיתה. א"כ אם מתנת שכיב מרע במקצת כתוב בה מעכשו ולא קנו מידו המתנה בטלה לפי שנתן לו מעכשו, [וכל מעכשו] אינו צואת שכיב מרע אלא מתנת בריא וצריך בה קנין, וכיון שאינה כמתנת שכיב מרע אין אנו אומרין ככתובין וכמסורין דמו, א"כ מעכשיו שאמרו בטל בטלה מתנה כיון שלא היה בה קנין, שכפי נוסח השטר לא ראיתי בו קנין אלא מעכשיו בלבד. על כן המתנה שנתנה ליחייא היא בטלה ואין לו בה שום זכות ותחזור ליורשים, והחמשה זהובים שצותה שיתנו למיימונה והעשרה זהובים להקדש דבריה קיימין ואין צריך בהם אגב, דדברי שכיב מרע ככתובין וכמסורין דמו כדאיתא בגמרא, על כן חייבים היורשים לתת העשרה זהובים להקדש והחמשה זהובים למיימונה, וליחייא אין לו שום זכות בקרקע כאשר כתבתי. ושאר הדקדוקין אם קנה שליש הבית או שליש החצר אינו צריך להשיב עליהם לפי שהמתנה היא בטלה.
על ענין הנזכר. מה שאמר הטועה שאין מעכשיו מעכב, כן הוא אך לא כמו שהוא חושב, שיותר טוב הוא שלא נכתב בצוואת שכיב מרע שאין בה קנין ממה שנכתב, שאם לא נכתב ומת המצוה, היה המקבל זוכה, לפי שלא גמר להקנותו אלא לאחר מיתה, וכל שמקנה לאחר מיתה אינו צריך קנין דדבריו ככתובים וכמסורים דמו, אך עתה שנכתב מעכשיו נתבטלה המתנה, לפי שמעכשיו גמר להקנותו מחיים, וכיון שמחיים הוא מקנה לו לא אמרינן ביה ככתובים וכמסורין דמו וצריך בהם קנין והרי לא קנו, א"כ אין כאן שום זכיה והכל בטל. ואם עדי השטר מכחישין זה את זה אפילו היה העד נאמן לאחר שחתם בשטר לחזור בו, אפילו הכי הרי עד אחד אומר מעכשיו אמרה ועד אחר אומר לא אמרה מעכשיו, ואוקי ממונא בחזקת היורשים ואין המקבל מתנה נוטל כלום. ואף אם יש עדים אחרים שאומרים שלא שמעו מעכשיו אין בעדותם כלום, שלא ראינוהו אינה ראיה, דאפשר שכיון שלא הוזמנו להיות עדים בדבר לא יהבי דעתייהו, והכי מוכח במסכת שבועות. ואפילו אם היה ממש בעדותן, בנדון הזה אינו כלום, לפי שיש שם שני עדים החתומים על השטר ההוא עד שאמרו שלא היה שם מעכשיו, אם כתב ידו יוצא ממקום אחר ואין השטר מתקיים על פיו אינו יכול לחזור בו, ועדותו הראשונה עדות דלא חשבינן ליה רשע לפי שטעה במה שבני אדם טועים בשופרא דשטרא, א"כ הוו להו תרי שמעידים מעכשיו הקנה שהרי העדים החתומים על השטר נעשו כמי שנחקרה עדותן בב"ד, ואפילו יבואו מאה ויכחישום הוו להו מאה כתרי ותרי כמאה ואוקי ממונא בחזקת היורשים. על כן כל מה שאמר הטועה השוטה הרשע והגס רוח, הוא כקש נדף לפני רוח, ולולי חלול השם והתורה, לא הייתי כותב בזה כלום שראוי הוא לזרוק בו מרה, אך להוציא מלב הטועים, כתבתי זה כדי שיהיו דברי פי חן ליודעים, וכבר כתבתי לך כי כל מה שהשבת עליו השבת כראוי, ודבריך מן המקדש המה יוצאים ממקום טהרה, ודבריו מי מערה סרוחים כמי משרה, והשם יופיע עליך ועל דבריך נהרה.
@שו"ת הרשב"ש סימן שכח
עוד שאלת. אשה שמת בעלה והיורש שוטה ובית דין הגבו לאלמנה הקרקע שהניח בעלה בלא הכרזה ובלא העמדת אפטרופוס בקי להפך בזכות היורש שהיה שוטה, ומת היורש, ויורשיו באו לערער, והבית דין גם האפטרופוס נתפשרו עם האלמנה ולא השביעוה.
תשובה. שנינו בפרק אלמנה נזונת בין מן הארוסין בין מן הנשואין מוכרת שלא בב"ד מן הארוסין לא תמכור אלא בב"ד מפני שאין לה מזונות. ואמרינן עלה בגמרא בפרק ואלו מציאות אמר ר' יוסף בר מניומי אמר רב נחמן אינה צריכה ב"ד מומחין אבל צריכה ב"ד הדיוטות, וכתבו רבוותא ז"ל כגון גברי מהימני דבקיאי בשומא. הילכך בנדון הזה כיון שב"ד הבקיאים בשומא שמוהו לה והגבוהו לה בכתובתה מעשיה קיימין, דלא גרע שוטה מיתומים קטנים כלהו חד דינא אית להו דכלהו צריכי אפטרופוס בכל ענייניהם, ואפילו אלמנה מוכרת שלא בב"ד, וכן הדין בשוטה שאם מכרו הב"ד ממכרן קיים. וכיון שלא היתה צריכה ב"ד אינה צריכה שומא, וכן מתברר מדברי הרמב"ם ז"ל בפי"א מהלכות אישות. ומדבריו יראה שאפילו שמה לעצמה השומא קיימת, וכן דעת קצת המפרשים ז"ל, אעפ"י שכתב ר' חננאל ז"ל וכן א"ז הרמב"ן ז"ל בחדושיו בפרק אלו מציאות שאם שמה לעצמה אפילו בב"ד הבקיאים בשומא לא עשתה כלום, מיהו אף לדעה זו דוקא ב"ד הדיוטות שאינן ראויים לדון, אבל אם היו ב"ד שהיו ראויים לדון ולגבות, יראה מדברי הרמב"ן ז"ל שאם הגבוה בלא הכרזה שגבייתה גבייה.
ומיהו יש דרכים לבטל השומא הזו, האחת אם לא מכרה בשווי וטעו הב"ד בשומא שתות מכרן בטל, שמשנה שלמה שנינו במסכת ערכין ומייתו בפרק אלמנה נזונת, שום היתומים שפחת שתות או הותיר שתות מכרן בטל, ומוכח בגמרא דבלא עשו אגרת בקורת היא, כלומר שלא דקדקו בשומא, ואלו כיון שלא הכריזו אם יש טעות בשתות חוזר. וזהו אם יתברר שבשעת השומא היה שוה יותר משתות, אבל אם לא יתברר זה אלא שעתה הוא שוה יותר אין זו ראיה, שהקרקעות לפעמים מתעלים בשומא ולפעמים מזולזלים בשומא. והטעות הזה לא יתברר אלא מפיהם שיאמרו טעינו בשומתנו, אבל אם יבואו אחרים ויאמרו יותר היתה שוה אינו כלום, דמניחות דסמכת אהני סמוך אהני, כדאיתא בפרק בית כור וכן כתבו רבוותא ז"ל.
והדרך השנית מחמת שלא השביעוה, שלא היה להם להגבות לה דבר אלא, שהבא ליפרע מנכסי יתומים לא יפרע אלא בשבועה כדאיתא במסכת שבועות בפ"ב ובגיטין בפרק השולח ובכתובות בפרק הכותב, והפשרה ההיא שעשו עמה שתותיר ב' דינרים ותטול בלא שבועה זו אינה כלום. אלא שבזו אם יש נאמנות בכתובה עליו ועל יורשיו, והשבועה שמשביעין אותה היום אינה אלא מחמת מנהג, וויתרה מה שויתרה לפטרה מאותה שבועה, יראה לי שמעשה הב"ד בזה קיים. ומיהו כל זה הוא אם היה היורש שוטה ודעתו מבולבלת ומטורפת עליו, אבל אם לא הגיע לכך אלא שיש לו דעתא קלישתא, אין ב"ד נזקקין לו ומה שעשה עשוי. וזהו הנראה לי בזה. ואתה אל תכניס עצמך במחלוקת ורדוף אחר השלום.
@שו"ת הרשב"ש סימן שכט
עוד שאלת. כי בקוסטאנטינה מברכין ברכת השכיבנו בלא חתימה, וכי החכם ר' מימון נגאר נ"ע כתב בקונטריס המנהגות שחבר שלא מצא טעם לדבריהם, ואתה אמרת כי מתשובתי לירושלם עיר הקדש מצאת טעם נכון, ושהם נתלים באשלי רברבי ר' יוסף בן עקנין ז"ל ור' אברהם בנו של הרמב"ם ז"ל, ומאותם טעמים שכתבתי אני.
תשובה. אני אומר כדבריך כן הוא, ואיני צריך להאריך כי כבר הכל כתוב אצלך. אלא שמצאתי עוד אח"כ כי ר' מאיר מרוטנבורק ז"ל לא היה אומר אותם פסוקים של ה' ימלוך ולא היה חותם ביראו עינינו, אבל כשהיה יורד לפני התיבה היה אומרן כדי שלא יהא מן המתמיהין. תוסיף דבר זה בגליון תשובתי.
ומה שאמרת שבלילי שבתות וימים טובים אחר ברכת הפורש סוכת שלום מוסיפין פסוקים אלו ישמחו השמים ותגל הארץ בא"י המולך בכבודו, דבר זה מתמיה הוא, שבשאר ימות החול אינן חותמים בברכת השכיבנו עד סוף כל הפסוקים, ובערבי שבתות וימים טובים חותמים בה בברכה. אלא שאם אומר ופרוש סוכת שלומך בלא חתימה הוא עולה לסגנון אחד עם מנהגם. מ"מ על איזה צד שיהיה, הנח להם, ואל תשנה להם מפני המחלוקת.
מענין מה שעונין אמן בין גדול בתושבחות לאל ההודאות הוא טעות, לפי שאל ההודאות אינו מטבע בפני עצמו אלא תשלום המטבע, לפי שלעולם לא תמצא מטבע בלא ברכה, אבל יש מטבע שפותח וחותם בברכה, ויש מטבע שפותח ולא חותם, ויש מטבע חותם ולא פותח, א"כ ההודאות הוא תשלום המטבע לא מטבע בפני עצמו. ובספר אורח חיים כתב וחותם בא"י מלך מהולל בתושבחות וכו' עד חי העולמים ואז עונים הקהל אמן. וכ"כ א"א מורי הרשב"ץ ז"ל שאין לענות אמן אחר בא"י מלך מהולל בתושבחות שאין זה סיום הברכה, אלא אחר חי העולמים שזהו סיום הברכה. ובספר ארחות חיים כתוב וחתימת ישתבח לפי דעת רוב הפוסקים היא אל ההודאות עד חי העולמים ואין זה חותם בשתים דהכל הודאה אחת היא, עכ"ל. ואתה שלום.
@שו"ת הרשב"ש סימן של
עוד שאלת. דין מעשה בא לפני, שראובן שכר חנות מגוי והשכירה לשמעון ואמר לו אני שכרתיה לך בתנאי כשירצה הגוי לחזור עליך בשכירות ואפטר אני ממנו, והגוי לא רצה לחזור על שמעון ורצה ראובן לבטל השכירות מפני שלא נתקיים התנאי.
ודנתי ביניהם שהשכירות קיים לפי שזה התנאי קדמו מעשה, וכל תנאי שקדמו מעשה לא הוי תנאי. ואפילו אם לא קדמו מעשה הוה בטל, לפי שלא כפל בו תנאו, כפי סברת הרמב"ם ז"ל שהוא סובר דאף בממון צריך תנאי כפול, וכן היא דעת הרבה מהגדולים ז"ל. ואלו אמר לו ראובן אם יחזור עליך הגוי אני משכירה לך אז הוי אסמכתא, דכל דאי לא קני כדאיתא בפרק איזהו נשך, והיה השכירות בטל אפילו נתרצה הגוי. לפיכך צריך הדיין להתבונן בדברי הבעלי דינין כדי שיוציא הדין לאמתו, ויזהר בדבריו שמא מתוכם ילמדו לשקר, ולא יאמר להם אלו אמרת כך וכך היה מועיל כדי שלא יחזור ויטעון, אלא ישמע דבריהם ויתבונן בו וישתדל לדונם יפה. ושלום על כל דייני ישראל הבקיאים.
@שו"ת הרשב"ש סימן שלא
דין שני אנשים עברים נצים שנתרצו לדון בערכאותיהם בקנין, או אחר שנגמר הדין ולא חזרו בו אחד מהם קודם גמר דין, דיניהם דין. אבל אם יש קנין, אם חזר בו אחד מהם קודם גמר דין אין חייב לו כלום. ואם יש ביניהם שטרות בכחות וקבלות אחרים, הכל כפי מה שקבלו עליהם, ואין לדיין אלא מה שעיניו רואות, והכל כפי הטענות. וכל המזיק חבירו שלא כדין יתנהג עמו על פי הדין, ושלום.
@שו"ת הרשב"ש סימן שלב
מסתגאנים, אל הותיק ר' חגי ב"ר שלמה אזוק נ"ע.
שאלת. לבאר לך מה שכתב א"א מורנו הרשב"ץ בהלכות בדיקה שלו בפ"ח זה לשונו: וראיתי בגליוני הצרפתים ז"ל שאם כל הריאה דבוקה יחד שלא יכניס הטבח ידו לבודקה, זה קורין אותו פלמונאד"ה וכשרה, והסימן הוא אומר לדבק טוב הוא וכו'.
תשובה. אין ללמוד מזה שאם היא דבוקה מבפנים במקום שעושה אותה טריפה שתהא מותרת, שאם הכשירו כשהיא דבוקה מבחוץ לצד הדופן, היינו טעמא דכיון שהיא דבוקה לדופן שוב אינה מתנועעת כיון שאין בה פילוש והויא כשרה, כמו שאנו מכשירין אונא לדופן דסביך בבשרא משום דהיינו רביתא, כלומר ששם הוא רביצתה ושוב לא תתפרק, ובאומא שהיא במקום רחב לא מכשרינן לה אלא בדאיכא ריעותא בדופן, ועכשיו שהכל מעורב ומסובך שוב אין הריאה יכולה להתפרק כיון שאין שם פילוש, שאלו היה שם פילוש כיון שמקצת אינו מחובר משם ינתק הכל, כבגד שתפור שאם הוא מהודק הכל מתחלה ועד סוף לא ינתק, ואם ישאר מקצת בלא תפירה בין באמצע בין בשני הקצוות משם ינתק הכל, על כן סמכו המכשירים להתיר כשהיא דבוקה כולה בלא פילוש. אבל אם הגיעה הסרכא ההיא אפילו מצד חוץ עד הטרפש מקום שעושה אותו טרפה הרי היא אסורה, שלא מפני שהיא דבוקה בדופן נכשיר טרפות הטרפש. והגע עצמך שסרכא זו התחילה להצמיח מלמטה למעלה והתחילה מהטרפש, אטו מפני שאח"כ שדי תכלא בכולא נכשירנה, א"כ מצינו טרפה חוזרת כשרה. וכ"ש אם הסרכא הגיעה לצד פנים ללב שהדבר יותר פשוט שהיא טרפה. והרי ההוראה הזאת אינה מוסכמת מהכל כמו שכתב א"א מוה"ר הכ"מ בהלכותיו, והבו דלא לוסיף עלה, ואין להכשיר אלא כשהיא דבוקה לדופן בלבד בלתי שיגיע הסרכא לטרפש וכ"ש ללב, אבל מקומות הפנימיים שעושה אותה טרפה לא. ומזה תבין לענין הפרה שבדקת, שאם לא הגיע הדבר לטרפש ולא ללב ולא למקומות שעושין אותה טרפה שהיא כשרה, אבל אם הגיע לאחד מהם טרפה. והמקום ימלא את חסרונו.
מה שהבנת מהחלב התולה על הצלעות שאם נסרכה לשם כשרה, כדבריך כן הוא ויפה הבנת, שלדעת האומרין שאין כח זה בלא ספק הוא דן אותו כבשר שבדופן, וכמו שאם האונא נסרכה לדופן ולבשר היא כשרה כן הדבר הזה כיון שהשומן הוא תולה על הצלעות, שאף באונא לצלעות בלא בשר היו קצת רוצים להתיר משום דאין עצם בלא בשר, אלא שלא נתחוורו דבריהם, אבל בנדון הזה הכל מודים, שהדבר ידוע שהשומן יותר רך מהבשר ולא אסרו האוסרים בסביך בעצם לבדו אלא מפני שהעצם קשה ונתפרקה האונא ממנה ובשר רך נתדבק בו, וכ"ש בשומן שהוא יותר רך שלא תתפרק לעולם.
ומה שהבנת ממה שכתב א"א מורנו הרב מלשון מר יעקב גאון שכתבו ששמעו עליו שהוא מתיר אונא לטרפשא דליבא והשיב ח"ו [אך] כמה ריאות יש שהאונות מדובקות בחלב שבטרפשא מרוב שמנינות הבהמה ואנו מפרקין אותו שומן מן האונא ולא מצינו בו שום סרכא ובזה אני מתיר וכו', והבנת שהדבוק מועיל בכל מקום שתדבק האומא או האונא כיון שהדבק אינו בא מצד הנקב. אין הדבר כמו שחשבת, שהרי בענין אומא הסמוכה לדופן רצו קצת לחלק בין סמוכה לסרוכה, וא"ז הרמב"ן ז"ל כתב שדינם שוה, וכן בתרי אוני כסדרן רצו קצת לחלק בין סמוכה לסרוכה, וכתב הר"ן ז"ל שדינם שוה, וכן כתב א"א מורנו הרב הכ"מ בפ"ז מהלכותיו, והרשב"א ז"ל כתב בספר תורת הבית קצר שבכל דין הסרכות, הסרוכה והסמוכה שוה.
@שו"ת הרשב"ש סימן שלג
עוד שאלת. להודיעך מה הוא טרפשא דלבא ודין הסרכא בו.
תשובה. טרפשא דלבא הוא הכיס שהלב מונח בו שהוא כמחיצה שמבדיל על הלב להגין עליו (כמו מחיצה), וכל מחיצה נקראת טרפשא, כמו שקורין למחיצה המבדלת בין הריאה והכבד טרפשא כמו שנזכר בגמרא כבד שנדלדלה ומעורה בטרפין, וגבי לב אמרינן חלב העשוי ככובע אינו סותם מאי ניהו טרפשא דלבא. ומן הטעם הזה ריאה שנסרכה לשומן הלב היא טרפה, שאם אין סרכא בלא נקב זה החלב אינו סותם, ואי משום דעתידה להתפרק סוף סוף שהיא מתנוענעת ומתפרקת, ולא אמרינן היינו רביתא משום שהלב מתנענע תמיד כמו שכתבו חכמי הטבע. והטעם הראשון דאין סרכא בלא נקב הוא דלרש"י ז"ל שסובר דאין סרכא בלא נקב, והטעם האחרון הוא שלי על דעת האומרים מפני שסופה להתפרק ולהנקב.
@שו"ת הרשב"ש סימן שלד
עוד שאלת. איש שרוצה לעלות לארץ ישראל ורוצה להעלות אשתו עמו והיא מתפחדת שמא כשירחיקנה מארצה וממשפחתה ישא עליה אשה אחרת אם תעמוד מלדת כי היא היום שכולה מבלי בנים גדלה, והוא אמר לה שישבע לה באלהים שלא ישא אשה אחרת עליה לעולם, ואמרו לה קצת ששבועה זו אין לה חלות לפי שהוא נשבע לבטל מצוה, ועוד שאפי' יהיה לה חלות יגרשנה לזו וישא אחרת, ורצית לדעת אם יש דרך לשבועה זו או לא.
תשובה. לפי הנראה משאלתך כי אשה הזו עדיין היא בת בנים. ונראה שכל שבועה או נדר שנעשו בהיתר ובעת עשייתם אין בהם בטול מצוה, אעפ"י שאחר כך תתבטל המצוה, שהשבועה והנדר קיימים. שהרי שנינו בפרק בית שמאי ביבמות הנודרת מיבמה בחיי בעלה כופין אותו שיחלוץ לה, ומשמע ממתניתין דכיון שבשעת הנדר עדיין לא היה שם בטול מצוה כופין אותו שיחלוץ. וכן נמי בעינן התם בגמרא באומרת נטולה אני מן היהודים, כלומר נשבעתי שלא אהנה מן היהודים, דלגבי בעל לא מהני כלום דחיישינן שמא נתנה עיניה באחר כדאיתא התם ובסוף נדרים, אי מהני לגבי יבם, כלומר אם אמרה בחיי בעלה נדורה אני שלא אהנה מפלוני יבמי אי מסקה דעתה דמת יבם והוי דינו כבעל ויפר חלקו ותשמשנו או לא, ואמר רב התם דיבם אינו כבעל, כלומר ונאמנת בדבריה וכופין אותו שיחלוץ דלא מסקה דעתה דמת בעל ונפלה לפני יבם, וקא מסקינן התם דלא שנא לן בין היו לה בנים בשעת נדרה בין לא היו לה בנים כופין אותו לחלוץ, אלמא כל שבשעת הנדר לא היה בטול מצוה הוי נדר. וכתבו המפרשים בפרק שבועות שתים בתרא דהיכא שנשבע ואין בדעתו שיש בשבועתו בטול מצוה וסוף בא בטול מצוה חיילא שבועתיה, ומייתו ראיה מההיא דסוף פרק השולח גבעונים דלא המיתום מפני שנשבעו להם ואע"ג דהטעם מפני חלול השם, א"כ אלו היה בשבועתה בטול מצוה לא תחיה כל נשמה הרי נשבעו לבטל את המצוה, אלא כיון שכשנשבעו לא עלתה בדעתם לבטל המצוה שהרי לא היו יודעים מאיזה עם הם לא הויא שבועה לבטל את המצוה. וכן בנדון הזה, כיון ששבועתו זאת שיש לה שלא ישא עליה אשה אחרת אין כוונתו לבטל מצות פריה ורביה שהרי עדיין היא בת בנים, וכל שכן לעלות לארץ ישראל וזכותא דארעא דישראל מסייעא ליה כדאיתא בפרק הבא על יבמתו, אין שבועה חלה בנשבע לבטל את המצוה.
ותו, שהרי במשמע שלא ישא אשה אחרת עליה יש בין אשה בת בנים בין אשה שאינה בת בנים, וכיון שהדבר כן הרי כלל דברים המותרים עם דברים האסורים, הא למה הדבר דומה לנשבע שלא יאכל מצה ושלא ישב בצל סוכה שאסור לאכול מצה בלילי הפסח ושאסור לישב בסוכה כיון שהוא כולל דברים המותרים עם דברים האסורים, כדאיתא בירושלמי בפ"ג דשבועות הביאו הריא"ף ז"ל בסוף הלכות פסחים. ואע"ג דבגמרא דילן בפרק שבועות שתים בתרא משמע דשבועה לבטל המצוה אף בכולל לא מהניא, כבר כתבו המפרשים ז"ל שזה הוא בקום עשה, כלומר בנשבע לאכול טרפות וכשרות שאין השבועה חלה, אבל בשב ואל תעשה כמו הנשבע שלא לאכול מצה ולא לישב בצל סוכה, שבועתו חלה. וכן הענין אצלי בנשבע שלא לישא אשה כיון שבמשמע בין בת בנים בין שאינה בת בנים. ואחר שכתבתי זה ראיתי תשובה לרב ר' יצחק בר ששת ז"ל שכתב כך.
ואפילו בנשבע שלא ישא אשה בת בנים נראה שאינו נשבע לבטל את המצוה, שהרי לא נשבע בפירוש שלא יפרה ולא ירבה. וכן השיב הרשב"א ז"ל באשה שנשבעה לבעלה בשעת מותו שלא תנשא לאחר ונתחרטה ורצו קצת להתירה משום דסברי דהויא כנשבע לבטל את המצוה, והשיב ז"ל שאפילו בדבר ביטול מצוה לפי מחשבתן אין זה לבטל את המצוה, שלא על עצמו של דבר נשבעה, כלומר שלא נשבעה שלא לפרות ולרבות. ואין אצלי כמי שנשבע שלא לישא אשה ואפילו בת בנים, אלא כנשבע שלא יקנה חטים לפסח לעשות מצה ולא יקנה קנים לעשות סוכה ושלא יביא שופר ממקום פלוני או שלא יביא איזמל למול בו,שאין זה המצוה עצמה אלא מכשירי מצוה, והרי אסרו חכמים לעלות על גבי אילן או להעביר התחום להביא שופר כדאיתא התם בראש השנה, וכן אסרו שלא להביא איזמל כדאיתא בפרק ר"א דמילה, והרמב"ם ז"ל התיר לעשות דברים אלו ע"י גוים משום דאינם אלא מכשירי מצוה. וכיון שאין בהם מצוה מן התורה, שבועה חלה עליהם. ואעפ"י ששנינו בפרק שני דנדרים חומר בשבועות מבנדרים וחומר בנדרים מבשבועות כיצד אמר קונם סוכה שאיני עושה תפילין שאיני מניח לולב שאיני נוטל בנדרים אסור בשבועות מותר שאין נשבעין לעבור על המצוה, ונקט תנא סוכה שאיני עושה שעשיית הסוכה אינה אלא מכשירי מצוה, הרי פרשה רבא בגמרא בישיבת סוכה עלי קונם ולא קאמר עשיית סוכה עלי קונם, משמע דדוקא ישיבה שהיא המצוה עצמה ולא העשייה שהיא מכשיריה.
ואפילו נשבע שלא ישא אשה לפרות ולרבות ממנה, שבועה חלה עליו, שהרי יכול הוא ליקח פלגש ולקיים ממנה מצות פריה ורביה, ומטעם זה לא נתקנה ברכת אירוסין כשאר ברכת המצות שהרי אין בנשואין מתקיימת מצות פריה ורביה שהרי יכול ליקח פלגש ויפרה וירבה ממנה, כמו שכתב הרא"ש ז"ל בפ"ק דכתובות וכן כתב א"א מורנו הרב הכ"מ בתשובה. על כן מכל הטעמים אלו השבועה שלא ישא אשה על אשתו שבועה היא ואינה לבטל את המצוה שצוה האלהים, אם לא שנשבע שלא יבעול אשה לעולם בזה הויא אפשרות לבטל שבועתו, כמו שכתבו בשם ר"ת ז"ל בפרק השולח ובפרק המדיר שהאוסר על עצמו כל פירות שבעולם שאין שבועתו שבועה לפי שאינו יכול לקיים, אלא שזה הוא אלו לא היתה לו אשה, אבל כיון שיש לו אשה אין הענין דומה לנדון.
מכל מקום אני אומר שאף אם היתה שבועה זו לבטל את המצוה, יכול הוא לאסור כל אשה בלשון נדר שיאמר שכל אשה עליו קונם, שאפילו היה בדבר בטול מצוה נדר חל עליו, כדתנן בפרק ואלו מותרין חומר בנדרים מבשבועות כיצד אומר קונם סוכה שאיני עושה לולב שאיני נוטל תפילין שאיני מניח בנדרים אסור בשבועות מותר שאין נשבעין לעבור על המצוה, ומפרש לה רבא בגמרא כיון דאמר ישיבת סוכה עלי שזהו לשון נדר, ונדר הוא מיתסר חפצא כדאיתא בריש פ"ק דנדרים שהוא אוסר החפץ עליו על כן הנדר חל, ואם אמר שבועה שלא אשב בסוכה אינה חלה עליו, לפי שהוא אוסר עצמו ואינו רשאי בכך שהרי הוא מושבע ועומד מהר סיני. ואף בנדר אסור כל שאוסר עצמו ולא גוף הדבר, ותנן נמי התם האומר לאשתו שאיני משמשיך הרי זה לא יחל דברו, וקא מפרשי בגמרא באומר הנאת תשמישך עלי אסור. ובכתובות נמי בפרק המדיר ומייתו לה נמי התם בנדרים הנאת תשמישי עליך כופה ומשמשתו, כלומר כשהאשה נדרה כך כופה אותה בעלה ומשמשתו שהרי משועבדת היא לו מן התורה, הנאת תשמישך עלי, כלומר שאסרה הנאת תשמיש בעלה עליה דהוי כמתסר חפצא, יפר שאין מאכילין לאדם דבר האסור.
העולה מזה, שהשבועה שלא ישא אשה אחרת עליה חיילא ואינה לבטל את המצוה, ובנדר יכול לאסור, ולסלק כל ספק יאסור [על] עצמו כל אשה כל זמן שהיא בחיים על דעת המקום ועל דעתה בלא שום פתח היתר וחרטה, ובזה יסתלק כל ספק ולא יוכל לישאל על נדרו, וכן כתב אא"מ הכ"מ בתשובה שכל שהתנה בלא שום פתח אין יכול לישאל, ואם יגרשנה יהיה אסור לישא אשה כיון שאוסר כל זמן שהיא בחיים, וכן כתב הרשב"א ז"ל בתשובה, והשם יצילנו משגיאות אמן ואמן. זהו הנראה לי בזה להשיב על שאלותיך. וחתמתי שמי פה נאמנך שלמה בן הרב ר' שמעון נ"ן בן החכם ר' צמח זלה"ה.
@שו"ת הרשב"ש סימן שלה
מאזונה, לותיק ר' יום טוב סעוד ישמרהו האל.
שאלת. ראובן שלח חפץ ביד שמעון למוכרו בחוץ, וצוהו תכף המכרו לקנות לו דבר ואם לא נמצא אותו דבר שישלח הערך עם היהודי שהלך עמו בחבורת החפץ הנזכר. לסוף בא היהודי אמר שהחפץ נמכר ונתן קצת מן הערך והנשאר אמר הנה הוא ברשותו מונח וקצת החפץ לקחו לעצמו להשתמש בו. והיו השיירות של יהודים הולכים בכל זמן אצלו ולא נתן להם שום דבר. לסוף ג' חדשים נתן הערך הנשאר ללוי ביום השוק שיהיה עוסק במקח וממכר ובעסקיו והיה לוי נותן כל הדמים שהיה משתכר ליהודה לשמרם שמא יפשע בעצמו ויאבדו ממונו. ולוי הנפקד צרר אותם בכנף סדינו עם קצת מעותיו שהיה מסתפק בהם ונפל הכל ולא נזכר עד שיצא מן השוק. הוא בחצי הדרך פשט ידו לבדוק הפקדון הנה איננו צווח אל היהודים שהיו עמו, כ"א תמה וא"ל למה לא נתתו עם מעותיך ופקדונך אל יהודי אחר שלא בטחת בעצמך, פושע בפקדון אתה. התחיל משנה בדבורו פעם אומר החזרתי לו ונשתבש לסוף כשהלכו אצל המפקיד נשבע שנתנם לו. ע"כ פשר דבר. מהו שיתחייב שמעון באחריות הנכסים עד שיגיעו ליד בעליהן לאחר ששנה דעתו וכל המשנה מדעת בעלים חייב.
תשובה. שמעון הנפקד הזה חייב לשלם משני טעמים.
האחד, מפני שהפקיד ללוי שלא ברשות ראובן, ובפרק כל הגט ובפרק אלו מציאות אמרינן כאן שנה רבי אין השואל רשאי להשאיל ולא השוכר רשאי להשכיר. ומשנה שלימה שנינו שם בפרק כל הגט ואם אמר לו טול לי ממנה חפץ פלוני הרי זה לא ישלחנו ביד אחר שאין רצונו שיהיה פקדונו ביד אחר. ובפרק המפקיד אמר רבא [הלכתא] שומר שמסר לשומר הראשון חייב. ולא מבעיא שומר שכר שמסר לשומר חנם דגרועי גרעא לשמירתו אלא אפילו שומר חנם שמסר לשומר שכר דעלויי עלייה לשמירתו חייב דאמר ליה את מהימנת לי בשבועה [איהו לא מהימן לי בשבועה]. וכן פסק הרמב"ם ז"ל בפ"א מהלכות שאלה. ובנדון הזה, כיון שראובן הפקיד לשמעון לא היה לשמעון להפקיד ללוי שלא ברשות ראובן, לפי שיכול ראובן לומר לשמעון אתה נאמן אצלי בשבועה שנאבדו ולוי אינו נאמן לי. וזה אפילו טוען לוי ששמר כדרך השומרים, כיון שאין שם עדים שנאבדו אלא שלוי טוען כך בלבד. כ"ש שלפי השאלה לוי לא שמר כדרך השומרים, שהרי אעפ"י שצררן בטליתו היה לו לתפסם בידו כדאמרינן התם גבי מאי דתנן המפקיד מעות אצל חבירו צררן והפשילן צררן לאחוריו או מסרן לבנו ולבתו הקטנים או נעל בפניהם שלא כראוי חייב, שלא שמר כדרך כל השומרין, [בשלמא כלהו מפני שלא שמר כדרך השומרים] אלא צררן והפשילן לאחוריו מאי הוה ליה למיעבד אמר רבא א"ר יצחק אמר קרא וצרת הכסף בידך אע"פ שצרורין יהיו בידך. וכן כתב הרמב"ם ז"ל בפ"ד מהלכות שאלה ופקדון זה לשונו, המפקיד אצל חבירו כספים בדרך להוליכם לביתו או ששלח עמו מעות ממקום למקום צריכים שיהיו צרורים ומונחים בידו או קשורים על בטנו מכנגד פניו עד שיגיע לביתו ויקברם כראוי, ואם לא קשרם כדרך הזאת אפילו נאנסו חייב לשלם שהרי תחלתו בפשיעה, עכ"ל. ואע"פ שלוי נתנם במקום שנתן מעותיו חייב כיון שאינו מקום הראוי להשתמר, והכי איתא בירושלמי התם, וכן כתב הר"מ ז"ל בפרק הנזכר.
והטעם השני, מפני שראובן לא הפקיד אצל שמעון זה מעות אלא כלים והוא מכרם, ומן הידוע הוא שכל המוכר חפץ של חבירו לשלוח המעות או חפץ אחר, שמותר הוא להשתמש באותם מעות ולעשות בהן צרכיו, והוא ישלח לו כשימצא מעות אחרים או יקנה בהם חפץ, ואינו גזלן אם משתמש בהם דלא גרע ממציאה. ואחר שהדבר כן, אעפ"י שלא נשתמש בהם חייב באחריותן אפילו יגנבו בלסטים מזויין או שנאבדו כגון שטבעה ספינתו בים, דהא קי"ל בפרק אלו מציאות כרבי טרפון דאמר גבי המוכר מציאה מה יהא בדמים ר' טרפון אומר ישתמש בהם לפיכך אם נאבדו חייב באחריותן. וכן כתב הרמב"ם ז"ל בפי"ג מהלכות גזלה ואבדה זה לשונו, מה יעשה בדמים ינתנו למוצא ויש לו רשות להשתמש בהם. לפיכך אם נאנסו כגון שטרפן גייס או טבעו בים חייב לשלם ואעפ"י שלא נשתמש בהם שכיון שיש לו רשות להשתמש בהם הרי הן שלו כשאלה. ע"כ. על כן חייב הוא שמעון לשלם לראובן ואין בזה שום ספק לפי דעתי והשם יודע האמת. [וחתמתי שמי שלמה בן הרב ר' שמעון בן החכם ר' צמח זלה"ה].
@שו"ת הרשב"ש סימן שלו
עוד שאלת. מי שנדר לתת לבת אחותו בשעת נשואיה בראש כל הקהל מתנה מרובה, אם חוזר בו אם יכולין בית דין לכופו לשלם את נדרו כדין הנודר לתת מתנה לחבירו אחר שהיא גלויה ומפורסמת או לא.
תשובה. לכאורה היה משמע שנדר כזה אינו כלום, שהאומר אתן אע"פ שקנו מידו אין הקנין כלום, לפי שהוא קנין דברים, וקיימא לן בפרק קמא דבתרא שאינו כלום. וכן כתב א"ז הרמב"ן ז"ל (בחידושיו בפרק גט פשוט בשם תשובת הריא"ף ז"ל וכן כתב הרמ"ה ז"ל).
[הנדפס]
וכן נראית דעת הרא"ש ז"ל, דאעפ"י שהיא גלויה ומפורסמת שאין אנו צריכין שתהיה גלויה אלא אם היא מתנה, וכשאינה מתנה מה מועיל גלויה ומפורסמת, וזה ברור.
[כת"י קמברידז' ומונטיפיורי
וכן נראה דעת הרא"ש ז"ל. ואפילו היא גלויה ומפורסמת אינה כלום, שכיון וקנין אינו מועיל בה כ"ש שאין גלויה מועיל בה ולא פרסומה. ולא תועיל המתנה אלא כשמקנה לו מעכשיו או במתנת שכיב מרע ודומיהם, אבל כל שאומר אתן ולא אמרתי נתתי הוי קנין דברים].
אלא שנראה דזהו במתנה מרובה, דקיימא לן בפרק הזהב דמתנה מרובה לא סמכא דעתיה ואין בה משום מחוסרי אמנה, אבל במתנה מועטת דאמרינן התם דיש בה משום מחוסרי אמנה נראה דקנה, וצ"ע.
ומיהו בנידון הזה ששאלתם עליו, נראה שקנתה אפילו במתנה מרובה ובלא קנין אפילו במתנה טמירתא, מדאמרינן בירושלמי כתבו הריא"ף ז"ל בפרק אעפ"י ובפרק הזהב ובעל העיטור באות מתנת בריא, רב מפקיד לשמשיה אימת נימא לך תתן מתנה לבר נש כי הוא מסכין הב ליה מיד ואי עתיר אימליך בי תניינות. ומתברר שם בירושלמי שכיון שהוא עני נעשה נדר, וכן כתבו המפרשים ז"ל בפרק הזהב. על כן זה שנדר להשיא בת אחותו אם היא עניה אפילו נדר לתת לה דבר מרובה אינו יכול לחזור בו שהרי הוא נדר. כך נראה לי, והקל יודע האמת. וכתב שלמה בן הרב ר' שמעון נ"ן בן החכם ר' צמח זלה"ה.
@שו"ת הרשב"ש סימן שלז
תונס, לבעל השאלה.
שאלת. ראובן היה מתושבי תונס ונשא אשא מתושבי תונס ג"כ ונסעו משם ונתגוררו במסתגאנים זמן ארוך והאיש הוא עתה בתונס, ובהיותו בתונס הלכה האשה ואמה לוהראן והאיש תובע מהאשה שתבא אצלו לתונס והיא אומרת לא כי אלא אתה תבא אצלי לוהראן לפי שאתה כתבת לי שאעתיק דירתי לוהראן, ועוד שתנאי היה בין אבי ובינך כשנשאתני שלא תדור בתונס, וראובן טוען שלא יכול לחיות אלא בתונס מפני ששם אמו ושם סוחרים יכול לחיות ביניהם, ועוד שהוא מפחד ליכנס לדרך מפני ישמעאלים בעלי חובות טוענים עליו טענות של שקר ובתונס אינם שוים אצלו כלום.
תשובה. בפרק האחרון של כתובות שנינו, שלש ארצות לנשואין יהודה ועבר הירדן וגליל אין מוציאין מעיר לעיר ולא מכרך לכרך אבל באותה הארץ מוציאין מכרך לכרך ומעיר לעיר אבל לא מכרך לעיר ולא מעיר לכרך. ומשמע ממשנה זו שכל הארצות חלוקות אין מוציאין אפילו מעיר לעיר ולא מכרך לכרך, וכשאין הארצות חלוקות יכול להוציא מכרך לכרך ומעיר לעיר. ושנינו בתוספתא, ג' ארצות לנשואין יהודה ועבר הירדן והגליל במה דברים אמורים בזמן שהיה מיהודה וארס אשה ביהודה או בן גליל ארס אשה בגליל, אבל בן יהודה שארס אשה בגליל כופין אותה לצאת שעל מנת כן נשאת. והנה סוף התוספתא מלמדנו שאם הם ממחוזות חלוקים והאיש ממחוז אחד והלך ונשא אשה במחוז שלה שיכול להוציאה עמו, שסתמו הוא כאלו התנה עמו בפירוש להוציאה, כיון שידעה שהוא ממחוז אחר ולא התנית עמו שלא יוציאנה, והוה ליה כאלו הסכימה עמו ונתרצית לצאת עמו. ונראה שאפילו מעיר לכרך ומכרך לעיר יכול להוציאה ממחוז למחוז כיון שהוא ממחוז אחד והיא ממחוז אחר, וכן כתב ר"ת ז"ל, וכיון שסתמו הוי כפירושו א"כ אף מעיר לכרך וכו' יכול להוציאה כאלו התנה עמה כך בפירוש, וזה נראה ברור. ובירושלמי גרסינן הכי, מתניתא בשהיה מיהודה ונשא אשה מגליל מגליל ונשא אשה מיהודה אבל אם היה מיהודה ונשא מיהודה מגליל ונשא מגליל. אני פלוני מיהודה שנשאתי אשה מיהודה כופין אותה לצאת. פירוש, אם כתב אני פלוני שמיהודה נשאתי אשה מגליל אין כופין אותה לצאת, אני פלוני מגליל שנשאתי אשה מגליל כופין אותה לצאת. מיהודה אין כופין אותה לצאת, פירוש שאם כתב אני פלוני שמגליל נשאתי פלונית שמיהודה אין כופין אותה לצאת. ומשמע מהירושלמי, שאם הם ממחוז אחד כופין אותה, ואם אינן ממחוז אחד אין כופין אותה. והיה נראה שהירושלמי הזה עם התוספתא שכתבתי חולקים זה על זה, שמהתוספתא משמע שכשהם ממחוז אחד אינו כופה אותה, וכשהוא ממחוז אחד והיא ממחוז אחר יכול לכופה, והירושלמי אומר הפך זה. ורבינו תם ז"ל טרח להעמיד דברי התוספתא והירושלמי ולא עלה בידו, לפי שנתן כח לאשה יותר מהאיש שהאשה יכולה לכפות האיש ואין האיש יכול לכפות את האשה. והר"ם מרוטנבורק ז"ל הוכיח מהירושלמי כדבריו, וגם הרב ז"ל טרח להעמיד בה חזון כמו שהאריך הרא"ם תלמידו ז"ל בפסקיו.
ולפי דעתי שכל צער הזה לגדולים אלו ז"ל לתרץ הירושלמי והתוספתא שלא היו צריכים לכך, לפי שהתוספתא לא דברה אלא במי שהוא ממחוז אחד ונשא אשה במחוז אחר והוא שלה, והירושלמי לא דבר אלא באיש ואשה שהם ממחוז אחד או ממחוזות חלוקים ונשאו במחוז שאינו מחוזם. ומדיוק לשונם משמע לי כן, שהרי בתוספתא לעולם מזכיר היה מיהודה ונשא אשה ביהודה מגליל ונשא אשה בגליל, שהרי שבכל פעם שמזכיר שם האיש מזכירו במ"ם ומקום האשה בבי"ת, והמ"ם מורה על ההעתקה והבי"ת היא נושאת מקום, ובירושלמי לעולם מזכיר שניהם במ"ם שהיא מורה על ההעתקה, וכיון שהמ"ם מורה על ההעתקה נראה שהירושלמי דיבר בשאין אחד מהם במקומו לא האיש ולא האשה, אלא שכל אחד מהם ממחוז [אחד] ונשא אותה במחוז שאינו לא [מחוזה ולא] מחוזו.
ולפיכך אני אומר לעניות דעתי שפירוש התוספתא הוא כך, שאם היה מיהודה וארס אשה ביהודה או היה מגליל וארס אשה בגליל, כיון שהמחוזות שוים ולא התנה עליה הוי כאלו הסכים לשבת עמה, כיון שהם ממחוז אחד ואין שנוי במחוזות, וכן אם הוא מגליל ונשא אשה בגליל. אבל כשהוא ממחוז אחד והיא ממחוז אחר, אעפ"י שנשאה במחוז שלה ולא התנה עליה, כיון שאין אדם עשוי להעתיק ממחוז שלו, וטלטולא דגברא קשה מדאיתתא כדאיתא בפ"ב דכתובות היה לה להתנות עליו, וכיון שלא התנית עליו הוי סתמו כפירושו והוי כאלו התנה עליה בפירוש שיוציאנה, וזהו שאמרו שעל מנת כן נשאה. והירושלמי הוא או בששניהם ממחוז אחד, או כל אחד מהם ממחוז אחד, ונשאו במחוז שאינו מחוזם, ולפיכך כשנשא האיש לאשה הזו והם כלם מיהודה במחוז שאינו מחוזם יכול להוציאה ולהחזירה לעירו, דהוה ליה כאותה הארץ שיכול להוציאה מכרך לכרך ומעיר לעיר, שכיון שהם ממחוז אחד הוי דינה כאותה הארץ, אעפ"י שנשאו חוץ לארצם ואין אחד מהם יושב בארצו, וזהו שאמרו בירושלמי אבל היה מיהודה ונשא אשה מיהודה מגליל ונשא אשה מגליל וכו' כופין אותה. אבל כשהם ממחוזות חלוקים ונשאו במקום אחר אינו יכול לכופה ולהחזירה לארצו, לפי שכיון שאינה ממחוזו ומארצו היה לו להתנות עליה, וכיון שלא התנה עליה אינו יכול לכופה, והוי ליה כשני ארצות ששנינו במשנתנו שאין מוציאין אפילו מעיר לעיר. זה נראה לי פירוש הירושלמי והתוספתא הנזכרת, ואינן חולקין זה על זה ותתפרש המשנה כפשטה, ויהיו הירושלמי והתוספתא מסכימים זה עם זה בפירוש המשנה, כך נראה לי לעניות דעתי.
ואחר שנתברר זה, אם האיש הזה נשא אשה במסתגאנים ושניהם מתונס, אם נדון מסתגאנים ותונס כשני ארצות, כלומר כשני מחוזות, יכול לכופה לבוא אצלו לתונס כפי מה שביארנו בירושלמי, שכיון שהם ממחוז אחד ונשאו במחוז שאינו מחוזם יכול לכופה ולהוציאה. ואף אם אינם שני מחוזות, כיון ששניהם מעיר אחת ונשאו בעיר אחרת, דין מחוז ועיר שוה הוא בזה. אלא שבזה ג"כ צריך לעיין אם כשנשאה שם העתיק דירתו מכל וכל למקום שנשאה או שלא העתיקה מכל וכל, שאם העתיקה מכל וכל ונשא באותו מקום שוב אינו יכול להוציאה מאותו מקום למקום שיצא משם, שהרי לא נשאת לו אלא לדעת שכבר נעתק מאותו מקום ושהתה שם ביתו במקום שהיא דרה, ואם לא נעתק מכל וכל יכול להוציאה שהרי כבר ידעה היא שלא נעתק מכל וכל ואדעתא שיחזור למקומו נשאה. ועוד, אפילו לא העתיק מכל וכל ונשא סתם, וקבע דירתו במקום שנשא שנתעכב שם שנה תמימה, שהוא הזמן הארוך בדר בעיר להתחייב בכל מה שהם חייבים כדאיתא בפ"ק דבתרא, הרי חזר להיות מאותה העיר ושוב אינו יכול להוציאה למקומו, [שכבר נעתק ממקומו הראשון ונקבע במקום הנשואין האלקים, אם לא סר תמיד מלומר שהוא רוצה לחזור למקומו] הראשון, שאז יכול להוציאה שהרי הוא מפרש שרוצה לצאת, ואנחנו אלא בסתם.
ולא נשאר עתה לבאר אלא מה שטוענת היא שאביה התנה עמו שלא תדור בתונס. ואם יתבאר תנאי זה יעשו כתנאם, ויכול להוציאה לעיר אחרת במסתגאנים באותה הארץ כמו שביארה המשנה הנזכרת. ואם כתב לה הוא שתצא ממסתגאנים ותלך לוהראן צריך הוא ללכת אצלה, ואם לא ילך אצלה הוה ליה כמורד על אשתו. זהו שנראה ברור בדין זה. ושאר טענותיו אין בהם ממש, שכיון שעל פיו יצאה יכולה היא לכופו לבוא אצלה כפי מה שכתבתי. ואם לא ירצה לילך אצלה חייב להוציא וליתן כתובה כדין הוא אומר שלא לעלות והיא אומרת לעלות, ובין כך ובין כך חייב במזונותיה ויוסיף לה בכתובתה שלשה טפרקיעין בכל שבת ושבת שהם משקל ל"ו שעורות כדין המורד על אשתו כדאיתא בפרק אע"פ. לפיכך תעמוד האשה בב"ד שבעירה, והם יכתבו לב"ד שבעירו ויתרו בו, אם חזר בו מוטב, ואם לאו ידונו בו כדין מורד. ואם יצטרכו אלי יודיעוני ואסייע אותם במה שהוא ראוי בעזרת האל יתברך ויתרומם. והשם יצילנו משגיאות ויראנו מתורתו נפלאות. נאם נאמנך שלמה בן הרב ר' שמעון נ"ן בן החכם ר' צמח זלה"ה.
@שו"ת הרשב"ש סימן שלח
ברשך, לשליח צבור שלהם י"א.
שאלת. ראובן בלוד ושלח מרגליות לשמעון למכרם לו על ידו, ובא לוי ושאל משמעון לתת לו המרגליות להוליכם להראותם לישמעאלי אחד שהיה רוצה לקנותם, ואומר לוי שהחזירם בידו ליתנם לשמעון ולא מצאו שם ונתנם ביד אשתו, והאשה טוענת לא כי אלא שאני לא רציתי לקבלם מידו לפי שהיה ערב שבת והייתי טרודה במלאכת שבת והוא השליכם לפני והלך לו ואח"כ בקשתים ולא מצאתים, ושמעון כתב לראובן גופא דעובדא ואמר שאעפ"י שהוא ולא אשתו לא פשעו מ"מ הוא ישלח לו בדמיהם כך וכך, ואחר כך חזר בו ולא רצה לשלוח לו כלום. ורציתם לעמוד על דעתי מי משלשתם חייב לשלם.
תשובה. שמעון כשמסר ללוי לא היה פושע מתרי טעמי. חדא, לפי שלוי זה נודע מעניינו שדרך ראובן הוא להפקיד אצלו ובכל יום הם מפקידים זה אצל זה ושולחים סחורות זה לזה, וכל שהשומר הראשון מסר למי שדרכו של בעל הבית למסור ולהפקיד אצלו לא פשע ולא מצי אמר ליה את מהימנת לי בשבועה האיך לא מהימן לי. והכי איתא בפרק המפקיד, דאמרינן הנהו גינאי דכל יומא הוו מפקדי מנייהו גבי ההיא סבתא יומא חד אפקדה גבי חד מינייהו שמע קל הילולא אפקדיה גבי סבתא ואזל איגניב אתא לקמיה דרב פטריה, ואמרינן התם דטעמא דפטריה משום דכל יומא נמי גבי ההוא סבתא הוו מפקדי ליה, וכן כתב הרמב"ם ז"ל בפ"ה מהלכות שכירות. ותו, שזה ששלח מרגליות לא שלחם לשמעון להטמינם אלא למכרם, ודרך המוכרים למסור החפץ למי שרוצה לקנותו ולהראותו בביתו ולהמלך עם התגר ועם קרובו, וגם ליתנו ביד הסרסור אם הוא מהדברים הנמכרים ע"י סרסור, ומרגליות מהדברים הניתנים ביד סרסור הם להוליכם לבתים ולהראותם לנשים, והרשב"א ז"ל כתב בתשובה שהסרסור שמסר החפץ לקונה והוליכו לביתו לעיין בו ולהמלך עם אנשי ביתו אם רצונם לקנותו פושע הוא כשומר שמסר לשומר וחייב, א"כ הוה ליה כנותן לו רשות להפקיד ביד אחר, או כדאמרינן ליה לדעתך כלומר עשה כרצונך דאמרינן התם בפרק המפקיד דפטור, וכן כתב הרמב"ם ז"ל בהלכות שכירות בפירוש. הילכך הנפקד הזה פטור הוא מלשלם מטענות אלו.
ובענין טענת לוי עם האשה, אין על האשה אלא חיוב שבועה בלבד שלא קבלתם ממנו ושלא אמרה לו הניח לפני ושאינם ברשותה ותפטר, לפי שלוי טען והיה כופרת והוה ליה המוציא מחבירו עליו הראיה, וכיון שאין לו ראיה והיא כופרת אין לו עליה אלא שבועת היסת. והבעל ג"כ אין עליו שום חיוב, לפי שכשמסר ללוי מסר לו כדין וכבר כלתה שמירתו ונפטר, וכן כתב א"ז הרמב"ן ז"ל בחידושיו בפרק המפקיד והביא על זה ראיות מרובות וכתב שכן היא דעת הרמב"ם ז"ל, וכן היא נמי סברת הר"ן ז"ל. ואם אינה יכולה להשבע חייבת (היא) לשלם, אלא שאין לה במה לשלם דכל מה שקנתה אשה קנה בעלה, ואינו משלם ממנה עד שתתגרש או תתאלמן כדאיתא בפרק החובל, וכן פסק הריא"ף ז"ל וכן כתב הרמב"ם ז"ל בהלכות חובל בפרק ד'. ובעלה אינו חייב בעבורה, שהרי אף אם היה הפקדון ביד בעלה ופשעה האשה ולא שמרתו כראוי איפליגו רבוותא ז"ל אם חייב בעלה לשלם, שיש מהם אומרים שחייב לשלם שאם תאמר שאינו חייב לשלם א"כ כל הפקדון המופקד ביד כל אדם יאכלוהו בניו ובני ביתו ויפטר הוא, וכן היא סברת ר"ת ז"ל והרא"ש ז"ל, ורבוותא אחריני ז"ל אמרי שהבעל פטור מלשלם ואיהו אפסיד אנפשיה שמסרו לבניו ובני ביתו שהרי כל המפקיד על דעת בניו ובני ביתו הוא מפקיד, וכן היא סברת א"ז הרמב"ן ז"ל, והרבה להביא על זה ראיות נכוחות וכתב שכן יראה שהיא דעת הרמב"ם ז"ל כמו שהאריך בחדושיו בפרק המפקיד, ואף הר"ן ז"ל היא סברתו בפרק הנזכר, וכן הרא"ה ז"ל בפרק הכונס גבי אורחיה דרועה לממסרה לברזיליה. וכ"ש בנדון הזה שכבר כלתה שמירת הבעל, ולוי כשהביאם ליד האשה הרי בא עמה להפקידם בידה.
ואם מודה שקבלתם, דינו עמה, וימתין עליה עד שתתאלמן או תתגרש כמו שכתבתי. ואם בעל המרגליות רוצה לגבות מלוי שפשע בפקדונו והניחו במקום שאינו משתמר גובה, שהרי אפילו תודה אין לה במה לשלם, וכדאמרינן בפרק המניח דמצי אמר ליה אוקמתיה לתוראי בידא דמאן דלא יכילנא לאשתעויי דינא בהדיה. ואם רוצה להמתין עד שתתגרש או תתאלמן האשה ויגבה ממנה, יעשה מה שירצה, וכדאמרינן בפרק הגוזל בתרא רצה מזה גובה רצה מזה גובה, והכי נמי אמרינן התם גבי המכיר כליו וספריו וכו' הגוזל ולא נתיאשו הבעלים ובא אחר ואכלו רצה מזה גובה רצה מזה גובה. תכפור תשבע כ"ש. ומ"מ אין על הבעל שום חיוב, ואפילו אם כשבא לוי לתבוע המרגליות לשמעון אמר לו שיטלם מיד אשתו, אין על שמעון שום חיוב אלא על לוי, לפי שלא היה לו להחזירם לידה, וכדתנן בפרק הספינה השולח את בנו אצל חנוני ומדד לו באיסר שמן ונתן לו את האיסר, כלומר שהביא בידו פונדיון ונתן לו באיסר שמן והחזיר לו איסר, לפי שהפונדיון ב' איסרין כדאיתא בפ"ק דקדושין, ושבר את הצלוחית ואבד את האיסר חנוני חייב ור' יהודה אומר פטור שעל מנת כן שלחו, ופרישו עלה בגמרא דטעמא דפלוגתיהו דרבנן ור' יהודה בשמן ואיסר דרבנן דמחייבי אמרי לאודועי שדריה, פירוש לא שלח הבן שיתן לו השמן ויחזיר לו איסר אלא להודיעו בלבד והחנוני ישלחם עם בן דעת, ור' יהודה סבר לשדורי ליה שדריה, כלומר שכוונתו היתה שישלח לו השמן והאיסר עם הבן, והלכתא כרבנן, וכן פסק הרמב"ם ז"ל בהלכות שלוחין בפ"ב. וכן בנדון הזה אם אמר לו הבעל שיטלם מיד האשה, לא מפני כך היה לו להחזיר לידה, ואם החזירו ונאבדו חייב ואין על הבעל שום חיוב.
גם ממה שכתב בכתבו לראובן שהוא ישלח לו בדמיהם כך וכך וחזר בו, יכול הוא לחזור בו, לפי שאמירה כזו אפילו בפני ב"ד ורצה לחזור בו איבעיא להו בגמרא בפרק המפקיד אם יכול לחזור בו או לא ולא איפשיטא, ופסק הרמב"ם ז"ל בסוף הלכות שאלה ופקדון שיכול לחזור בו. ואפילו כתב ידו בשטר, וכדאמרינן בפרק הנושא מנה אני חייב לך בשטר חייב דאלים כחא דשטרא, ואפילו לדעת המפרשים אותה על זה הדרך אינו כלום לפי שאמר לו בלשון עתיד, וכל שהוא בלשון עתיד כגון אתן אפילו בקנין אינו כלום לפי שהוא קנין דברים וקנין דברים אינו כלום כדאיתא בפ"ק דבתרא, וכתב א"ז הרמב"ן ז"ל בחדושי בתרא בפרק גט פשוט שכל שאמר לו אתן אינו כלום וכן כתב שם בשם תשובת הריא"ף ז"ל וכן כתב הרמ"ה ז"ל, הילכך אף מטענה זו פטור הוא. ואיני רואה שום חיוב על שמעון, אלא אם אמר לו להחזיר ביד אשתו אז מתחייב שמעון, שאם טען שהחזירם בידה או שאמרה לו הניחם לפני והניחם שם לפניה, אעפ"י שהאשה כופרת בזה חייב הוא הבעל אחר שישבע לוי, לפי ששמעון מודה שאמר לו להחזירם לאשתו והוא אינו יכול להכחישו, ודמיא לחנוני על פנקסו דבפרק כל הנשבעין ובפ"ב דקדושין גבי הן הן שלוחיו הן הן עדיו וכמו שהאריכו המפרשים ז"ל שם. וכיון שהוא צוהו להחזירם לה לא כלתה שמירתו, ודמיא למאי דתנן בפרק השואל אמר לו השואל שלח לי ביד בנך ביד עבדך וכו' ושלחה ומתה חייב, כלומר חייב השואל, וכן לענין חזרה, כלומר אחר שכלו ימי שאלתה ואמר לו שלח לי ביד בנך וכו', אלמא כל שהחזיר ברשותו ליד בנו וכו' הרי הוא כאלו החזיר בידו. ואם שמעון טוען שהוא לא הרשהו להחזירם לאשתו, ולוי טוען שהרשהו שיחזירם לידה, והאשה טוענת שלא החזיר כלום, ישבעו שלשתם ויפטרו, ישבע שמעון שלא צוהו, וישבע לוי שצוהו וכן עשה והחזירם, ותשבע האשה שלא החזירם לה וכדמוכח בפרק כל הנשבעים, וישבעו זה בפני זה כדאיתא התם, ובעל המרגליות יפסיד והמקום ימלא חסרונו. זהו הנראה הדין. וחתמתי שמי פה שלמה בן הרב ר' שמעון נ"ן בן החכם ר' צמח זלה"ה.
@שו"ת הרשב"ש סימן שלט
זה הקונדריס כתבתי על אודות הגרושין שנעשו במליאנה.
מעשה אירע במליאנה בבחור אחד שהשיאו אביו בת אחיו, והבת היתה שונאתו, ואביה הכריחה מפני הכרח אהבת אחיו. והבחור הנזכר נבזה וחדל אישים, ויהי שבתה הבית מעט, ותוסף עוד שנוא אותו, ומרדה והלכה בבית אביה, ולא יספה שוב אליו עוד, ושלח דודה כמה בני אדם לפייסה והיא בתמרודיה עומדת, גם אביה פייסה כפי יכולתו ולא יכול לה. ותען הבת ותאמר לאביה אם לא תראה היאך יגרשני הבעל, שתצא מהכלל ותמיר דתה. ויהי כראות אביה ואמה צרת נפשה צררו עם הבעל לגרשה ולא רצה, והלכו ונתלו באומות, ושרי גוים שלחו אחר האב והבן ופייסוהו בדברים לגרש, והאב ענה כי טוב הדבר אשר דברו לעשות, והבן העיז פניו ואמר לא, ויקם האב ויכהו ויאמר לו התרצה שאפסיד את כל אשר לי, ואמו ג"כ (היתה) אומרת לו התרצה שבשבילך יפסיד אביך כל אשר יש לו, גרש אותה, גם אחד השרים איים על האב שאם לא יגרש בנו שהוא יענש אותו הון עתק. וכראות קצת יחידי הקהל יצ"ו נכנסו ביניהם בפשרה בפני השר, וזה שהאשה תפסיד כל כתובתה וכל נדונייתה אשר היתה עדיין בעין ואפילו מנעל שברגלה שעשה לה אביה, ויגרשנה הבן. והלכו אנשי השר עמהם עד שלקח הבעל אפילו מה שהוליכה עמה בבית אביה ונשארו שם עד שנכתב הגט וקבלה האשה הגט והוא לא מודעא. והלכה האשה ונשאת, ואחר שנשאת לעזה עליה המדינה לומר שהוא גט מעושה בגוים ושלא כדין נעשה. וכאשר נרצו לפני הדברים כתבתי להוכיחם, והם כתבו לי כל הענין כאשר נפל וקבלת העדויות מתחלה ועד סוף. וכתבתי להם שכיון שאין להם בנים שיכתוב לה גט אחר והיא תחת בעלה, וצויתי לנדות האב. וכדי להתלמד התלמידים במקום אחר אני כותב בכאן שורש הדין הזה וענפיו ופארותיו אולי יעשה פרי להתלמד ממנו קצת הלכות וישמע חכם ויוסף לקח, וגם יהיה למזכרת לפעמים רבות בנפול כיוצא בזה.
תחלה אבאר דרכי האונסים כמה הם ועל כמה דרכים ועל כמה חלוקות הם. ואומר שחלוקתם הראשונה הן שלש, האחת אונסא דנפשיה, והשניה אונסא דאחריני, והשלישית אונסא דעלמא. והכי אמרינן בפרק חזקת דילמא שאני אונסא דנפשיה מאונסא דאחריני. ובכלל אונסא דאחריני הוא אונסא דמעלמא. ועתה אפרש פרטיהם בס"ד.
יש אונס שאינו בא מחמתו, ואינו לא בממונו ולא בגופו ולא אנסו אדם לעשות דבר זה, אלא שהדבר בא מעצמו ונאנס הוא מחמת אותו דבר שלא יכול לעשותו כרצונו, ונקרא זה אונס, והיא כגון שירדו גשמים או עכבו נהר, וכאותה ששנינו בפ"ד דנדרים נדרי אונסין כיצד הדירו חבירו שיאכל אצלו וכו' או שעכבו נהר הרי אלו נדרי אונסין, ובריש פ"ק דכתובות ובפרק כל הגט ומייתו לה נמי בנדרים בפרק הנזכר ההוא דאמר להו חזו דאתאי אמר שמואל לא שמיה מתא, וכן נמי שקבל עליו דבר להביא בנהר ויבש הנהר, וכדאמרינן בפרק מי שאחזו רב פפא ורב הונא בריה דרב יהושע זבן שומשמי אגודא דנהר מלכא קבילו עלייהו כל אונסא דמתיליד אגור ארבויי, לבסוף אסתכר נהרא, וקי"ל התם דאונסא הוא אלא דלא שכיח.
ויש אונס שאינו לא בגופו ולא בממונו אלא שעשאו אדם אבל אין כוונתו להזיק ולא לאנוס, אבל מכל מקום נאנס הלה, וכאותה שאמרו בפרק מי שאחזו ההוא גברא דזבין ארעא מחבריה קבל עליה כל אונסא דמתיליד לבסוף אפיקו בה נהרא אתו לקמיה דרבינא אמר ליה זיל שפי ליה דקא קבילית עלך כל אונסא דמתיליד, אמר ליה רב תחליפא לרבינא אונסא דלא שכיח הוא, אגלגל מלתא ומטא קמיה דרבא ואמר רבא דאונסא דלא שכיח הוא, אלמא אונסא הוא אלא דלא שכיח.
ויש אונס שלא עשאו אדם ואינו לא בגופו ולא בממונו אלא שהוא תלוי ברצון אחרים, וכאותה שאמרו בפרק כל הגט ההוא דאמר לה אי לא מפייסנא עד תלתין יומין דהוי גיטא אזל פייסא ולא איפייסא אמר רב יוסף מי יהיב לה תרי קבא דדינרי ולא איפייסא איכא דאמרי אמר רב יוסף תרי קבא דדינרי איבעיא ליה למיתב לה, כלומר בתמיהא, הא פייסא ולא איפייסא הא כמאן דאמר יש אונס בגיטין, אלמא כל שעושה יכולתו ואותו שהדבר תלוי ברצונו לא נתפייס אונס הוא, וכן כתב א"ז הרמב"ן ז"ל בחדושיו שם.
ויש אונס שאינו בגופו ולא עשהו לו אדם ולא בא לו דרך העולם אלא שהוא טועה במחשבתו, וכאותה שאמרו בפרק שבועות שתים בתרא האדם בשבועה פרט לאנוס היכי דמי כדרב כהנא ורב אשי דרב כהנא ורב אשי כי קיימי קמיה דרב מדאמר שבועתא הכי אמר רב ומדאמר שבועתא הכי אמר רב כי אתו לקמיה ואמר כחד מניהו אמר ליה אינך ואנא כשקרא אשתעי אמר ליה לבך אונסך, אלמא כל שאדם טועה במחשבתו נקרא אונס.
ויש אונס שהוא גם כן בטעות מחשבה אלא שלא הטעה הוא את עצמו אלא שאחרים הטעוהו וסמך עליהם, ונקרא אונס כדאמרינן בפרק האשה רבה גבי אשה שאמרו לה עדים שמת בעלה ועמדה ונשאת דאמרינן התם דאנוסה הויא.
ויש אונס שבתחלת המחשבה לא היה אנוס אבל אחר כך קרה לו ומחמת שהתחיל שוב אינו יכול לחזור ונקרא אונס, וזה כאותה שאמרו בפרק ידיעות הטומאה היה משמש עם הטהורה ופירשה נדה דאמרינן גומר ביאתו ויפרוש מיד משום דהוי אונס, וכן הניחו לו שאלמלא לא היה רוצה היא היתה שוכרתו, והוא אונס כדמוכח התם.
ויש אונס שהוא על דרך זו גם כן, כלומר שהוא תלוי בדעת עצמו והוא שמרוב חפץ בדבר זה גמר ועשה איזה מעשה, וזה כגון מי שהוא חפץ במעות גמר ומכר קרקע זה, וזה נקרא אצלם ז"ל אונס כדאמרינן בפרק חזקת כל מאן דמזבן אי לאו דזוזי אנסוה לא מזבן.
ויש אונס שלא עשאו אדם אלא שבא לדרך העולם אבל הוא בגופו כגון חולי, וכאותה ששנינו בפ"ד דנדרים נדרי אונסין כיצד וכו' חלה הוא או שחלה בנו, ובפ"ק דכתובות אמרינן לפיכך חלה הוא או חלתה היא, ואמרינן עלה התם מאי טעמא משום דאניס הכא נמי האי אניס, אלמא דחולה אונס הוא.
ויש אונס שהוא חולה בגופו והוא מחמתו וכגון שחלה מחמת רבוי מאכל ורבוי משתה, וכדאמרינן באגדת מי שאחזו גבי שלמה המלך אנסיה משתיא אנסיה מיכלא. והשכרות בכלל האונס הזה הוא כדאמרינן בפ"ב דכתובות והוא דלא אעברו קמה אתנוסי הוא דאתנוס, ופירש רש"י ז"ל נשתכרו ביין. ובפ"ב דר"ה אמרינן גבי משיאין משואות אתנוסי הוא דאתנוס, ופירשוה ז"ל נשתכרו ביין.
ויש אונס שהוא בגופו ולא עשאו אדם והוא בדרך העולם ואינו חולי אבל הוא מנוחה לאדם ונקרא אונס מפני שעושה מה שאינו ברצונו והוא השינה, דאמרינן במסכת תמיד בגמרא על הא דתנן במסכת מידות פ"ק איש הר הבית היה מחזר על כל משמר ומשמר ואבוקות דלוקות לפניו וכל משמר ומשמר שאינו עומד ואומר לו איש הר הבית שלום עליך ניכר שהוא ישן חובטו במקלות ורשות היה לו לשרוף את כסותו וכו', אמר רב חייא בר אבא כי הוה מטי רבי יוחנן בהא מתניתין הוה אמר הכי אשרייהו לראשונים שאפילו על אונס שינה עושים דין קל וחומר ומה על אונס שינה עושים דין שלא על אונס שינה לא כל שכן. ובריש פרק בראשונה אמרינן גבי פייס לתרומת הדשן הוא סבר כיון דאיכא עונש שינה לא אתו.
ויש אונס שאינו בגופו ולא עשאו לו אדם אלא שהוא בגוף אחר ואותו אחר עצמו ובשרו, וכאותה ששנינו גבי נדרי אונסין וחלה הוא או שחלה בנו אלמא כל שהוא אונס בגוף מי שרחמיו עליו כאלו הוא בגופו דמי ואונס הוא, שהרי אומר וחלה הוא או חלה בנו, דאלמא אף בנו כמוהו. ואף באחיו ובאחותו כתב הרשב"א ז"ל בתשובה שהוא אונס וכמו שאכתוב לפנינו בע"ה, והוא הדין נמי לאונס עונש נפש וממון.
ויש אונס שהוא בגופו ולא עשאו לו אדם ולא בא בדרך העולם אבל הוא באקראי בעלמא כהכשת נחש ואכילת ארי ומפולת, וכדאמרינן בפרק מי שאחזו תנו רבנן הרי זה גיטיך מהיום אם אמות מחולי זה ונפל עליו בית או שנשכו נחש אינו גט, אם לא אעמוד מחולי זה ונפל עליו בית או שנשכו נחש הרי זה גט, ומתמהינן עלה בגמרא מאי שנא רישא ומאי שנא סיפא ומהדרינן אכלו ארי אין לנו, ובעו למפרך עלה מההוא גברא דזבין ארעא וקביל עליה כל אונסא דמתיליד וכו' (וכתובה למעלה, אלמא דאכלו ארי והכישו נחש ונפל עליו הבית אונס הוא אלא אי הוי אונסא דשכיח או לא) הא הוא דשקלו וטרו בגמרא.
ויש אונס שהוא מגיע לאדם שלא מחמת אדם ואינו דבר זה מקרה אבל הוא כדרך העולם כגון מיתה [דמיתה] בידי שמים, אונס הוא, וכדאמרינן בפרק מי שאחזו ואם מת הוי אונס.
ויש אונס מגיע לאדם מאדם אחר בממון, וכדאמרינן בפרק חזקת אמרי נהרדעי כל מודעא דלא כתיב בה ידעינן ביה באונסיה דפלניא לאו מודעא היא וכו', ובמסקנא ומודה רבא היכא דאניס כי ההוא מעשה דפרדיסא, והאי מעשה דפרדיסא הסכימו כל המפרשים ז"ל דהוא המעשה הנזכר בפרק איזהו נשך, דאמרינן התם ההוא גברא דמשכן ליה פרדיסא לחבריה אכליה תלת שנין אמר ליה אי מזבנתיה ניהלי מוטב ואי לא כבישנא לשטרא דמשכנתא ואמינא לקוח הוא בידי וכו', אלמא אונס ממון אונסא הוא ואונסי מתקרי. והא דאמרינן בפ"ב דכתובות דעדים שאמרו אנוסים היינו מחמת ממון אינן נאמנין, לאו למימרא דלא מתקרי אונס, אלא משום הכי אין נאמנים דהוו להו מציל ממונו בממון חבירו והוו להו רשעים, דכדי שלא יאבדו הם ממונם העידו בשקר ובעדות זו שחייבו בה אחרים נצול ממונם, וכן פירש הרמב"ם ז"ל בפירוש המשנה שלו. והא דמציל עצמו בממון חבירו דחייב איתא בפרק הגוזל בתרא ובפרק הכונס. ומחבורו בהלכות עדות פ"ג נראה דאנוסים מחמת ממון ר"ל שנטלו שוחד להעיד בשקר.
ויש אונס מגיע לאדם מאדם אחר בהנאה בגופו, וכדאמרינן נמי התם בפרק חזקת טבי תלייה לפפי אבנדא וזבין, כלומר היה אדם אלם וכפת לאדם ששמו [פפי] באילן הנקרא אבנדא למכור לו קרקעו, ואמרינן התם דהוי אונס.
ויש אונס מגיע לאדם אחר בנפשו, והיינו דאמרינן בכתובות בפ"ב דעדים שאמרו אנוסים היינו מחמת נפשות נאמנין, כלומר דאין לך דבר שעומד בפני פקוח נפש אלא עבודה זרה וגילוי עריות ושפיכות דמים.
ויש אונס שלא בא לאדם לא בגופו ולא בממונו ולא לקרובו לא במקרה ולא בעצם לא כדרך העולם ולא שלא כדרך העולם, אלא שמאיים עליו ויכול לעשות אפילו בממון הוי אונס, וכן כתב רבינו חננאל ז"ל והביא ראיה מההוא עובדא דפרדיסא שבפרק איזהו נשך שכתבתי למעלה וכן [היא] בפרק חזקת בדברי המפרשים ז"ל, דהא ההוא עובדא דפרדיסא לא אנסוהו בשום דבר אלא שאיים עליו למכבש שטרא דמשכנתא ולמימר דלקוח הוא, ואעפ"י שעדיין לא כבש ולא טען, מכל מקום כיון שאיים ויכול לעשות אונס הוא.
ויש אונס שלא בא לעולם לא בגופו ולא בממונו ואין בה אחד מהדברים הנזכרים ולא איים עליו, אלא כל שהוא אלם ואנס ויכול לעשות ולהזיק ולאנוס ואמר לו לעשות דבר פלוני, אנוס הוא שהרי הוא מפחד ממנו כיון שהוא אנס ובידו לעשות, וכאותה שאמרו בסוף פ"ק דגיטין רבי אחא ברבי יאשיה הוה ליה אספקא דכספא בנהרדעא אמר להם לרבי דוסתאי ברבי ינאי ולרבי יוסי בן כפר בהדי דאתיתו אתיוה ניהלי אזל יהביה ניהלייהו, אמר להו נקני מנייכו אמרי להו לא, אהדרוה ניהלי, רבי דוסתאי בר רב ינאי אמר להו אין, רבי יוסי בן כפר אמר להו לא, כפתוה וקא מצערי ליה אמר להו חזי מר היכי עביד אמר להו טב רמו ליה כי אתו לגביה אמרו ליה חזי מר לא מסתייא דלא מסייען אלא אמר להו טב רמו ליה אמר ליה ואמאי תעביד הכי אמר ליה אותן בני אדם הן אמה וכובען אמה ומדברין מחציין ושמותיהם מבוהלים ארדא וארטא ופיילי בריש אומרים כפותו כופתין אומרים הרוגו הורגין אלו הרגו את דוסתאי מייתאן לינאי אבא בן כמותי אמר ליה בני אדם הללו קרובים למלכות אמר ליה אין יש להם סוסים ופרדים שרצים אחריהם אמר ליה אין, אי הכי שפיר עבדת. ופירשוה המפרשים ז"ל, דרבי אחא ב"ר יאשיה הכי שאיל לרבי דוסתאי בר רבי ינאי אמאי הדרת להו הפקדון שלי שנתנוהו לך להביאו אצלי שהרי זכית בו בשבילי וכדתניא הולך פקדון זה לפלוני שיש לו בידי אם בא לחזור אינו חוזר, וכיון שכן פושע אתה וחייב אתה לשלם לי, ואהדר ליה דאותן בני אדם תקיפין הם ואלו אמרו הרוגו הורגין, ואמר ליה אותם בני אדם שיש להם סוסים ופרדים שרצים אחריהם וקרובים למלכות אמר ליה אין אמר ליה אי הכי שפיר עבדת, כלומר בכי הא ודאי אונס הוא ופטור אתה, והכי איתא בירושלמי, והכא בהאי עובדא לא הוה ביה רבי דוסתאי שום אנפא דאונס ואפילו האיום לא איימוהו אלא מחמת שראה אותם תקיפין וחשש שמא יאנסוהו, ואפילו הכי אמר ליה רבי אחאי בר רבי יאשיה דהוי פטור.
ויש עוד אונס בדבריהם ז"ל נזכר בלשון כפייה ועשוי ותלייה, והם על ארבעה דרכים. האחד, עשוי שהוא מחמת הבושה, וכדאמרינן בפרק נערה שנתפתתה רב פפא איעסק ליה לבריה כי אבא סוראה אזל למכתב ליה כתב שמע יהודה בר מרימר נפק לאפיה אתא אתחזי ליה כי מטי לפתחיה הוה קא מפטר מניה אמר ליה ניעול מר בהדאי חזייה דלא הוה קא נייחא אמר ליה מאי דעתיך משום דאמר ליה שמואל לרב יהודה שכיח לא תהוי בי אעבורי אחסנתא אפילו מברא בישא לברא טבא כל שכן מברא לברתא דלא ידעית מאי זרעא נפיק מיניה הא נמי דרבנן היא דאמר רבי יוחנן משום רבי שמעון בן יוחאי מפני מה תקנו כתובת בנין דכרין כדי שיקפוץ אדם ויתן לבתו כבנו, אמר ליה הני מילי מעצמו לעשויי נמי, בתמיה, אמר ליה מי קאמינא לך עול ולא עשייה עול ולא תעשייה, אמר ליה מעלאי דידי היינו עשייה, כלומר כיון שרואה אותי מתבייש מפני וכאלו הכרחתיו ליתן הרבה, ובסוף עובדא אמרינן כפייה ועאיל, כלומר שבוש רב יהודה מרב פפא ונכנס עמו. וכן משום שלום בית אם אשתו אומרת דבר והוא אומר דבר ומחמת שלום בית עושה רצונה נקראת כפייה, וכדאמרינן בפ"ב דקדושין ההוא דאמר לקריבאי ואיהי אמרה לקריבאי כפיתיה ואמר תהוי לקריביך, ופרש"י ז"ל הכריחתו, ובלא ספק שלא הכתה אותו אלא שאלצתו בדברים ונשמע לדבריה, אלמא מפני הבושה ומפני דרכי שלום עשוי וכפייה מקרי כיון שעושה אותו שלא כרצונו.
והשני, כפייה ועשוי בדברים בלחוד כלומר בהכנעה ובזיון, וכדאמרינן בפרק המדיר גבי הא דתנן ביבמות נשא אשה ושהה עמה עשר שנים ולא ילדה כופין אותו, וקא הוינן עלה אמאי לא קתני ליה גבי האי דתנן ואלו שכופין אותו להוציא ופריק רב נחמן הא במילי הא בשוטי, כלומר מתניתין דפרק המדיר באלו כופין אותו בשוטי, וההיא מפרק הבא על יבמתו דנשא אשה ושהה עמה עשר שנים וכו' במילי בלחוד, כלומר להכלימו ולהבזותו בדברים ולצוותו לישא אשה. ואע"ג דאמרינן עלה דבדברים לא יוסר עבד, מכל מקום שם כפייה הוא בדברים, אלא שאינה מועלת באדם קשה עורף.
והשלישי, על ידי שד שכופה אותו לעשות דבר שלא כרצונו, וכדאמרינן בפרק ראוהו בית דין, שלחו ליה לאבוה דשמואל כפאוהו ואכלי מצה כפאו מאן אילימא שכפאו שד והתניא עתים חלים עתים שוטה כשהוא חלים הרי הוא כפקח לכל דבריו כשהוא שוטה הרי הוא כשוטה לכל דבריו וכו', אלמא כל שהוא על ידי שד כפייה היא.
והרביעי, בשוטים או בהכאות וכו', תלמודא מלא מכפייה זו דרובייהו דכפיות דתלמודא בשוטי נינהו, ותלייה הנזכרת בתלמוד תלוה וזבין תלוה וקדיש וכו' דאיתא בפרק חזקת שעושה בו מעשה בגופו הוא כגון הכאה או תלייה או כפייתא או דומה לזה, ואף בפרק השולח ותלי ליה עד דאמר משמט אני כפי מקצת הפירושים שהיא הכאה.
אלו הן דרכי האונסים הנזכרים במשנה ובגמרא כפי השגת ידי, ועל פי דרכו למדנו האונס נחלק לשלשה דרכים.
הדרך האחת, שלא היה שם בתחלה שום אונס אלא שהתנה או שקבל לעשות דבר זה ונאנס ולא יכול לקיימו.
והשנית, שנאנס עתה קודם שעשה ומחמת האונס עשה דבר זה.
והשלישית, כוללת שני דרכים.
הדרך הראשון, לא ימצא לעולם בעושה מעשה אלא שמקבל לעשות, או במתנה ונאנס ולא יכול לקיים תנאו, וכגון הנותן גט לאשתו ואמר אי לא מטינא עד תלתין יומין, או אי לא מפייסנא עד תלתין יומין, או כגון ההוא דאתפיס זכוותיה בבי דינא ואמר אי לא מטינא עד תלתין יומין, כמו שהוא כתוב למעלה. כל אלו ודומיהם בשעת התנאי והקבלה לא היה שם אונס אלא שאחר כך אירע האונס בהם, והוא על שלשה פנים, האחד אונסא דשכיח, השני אונסא דלא שכיח, השלישי אונסא דשכיח ודלא שכיח.
אונסא דשכיח הוא, כגון ההיא דאמרינן בפ"ק דכתובות ובפ"ג דגיטין ובפ"ד דנדרים, ההוא דאמר להו אי לא אתינא עד תלתין יומין להוי גיטא אתא אפסקיה מברא אמר להו חזו דאתאי אמר שמואל לא שמיה מתיא והוינן עלה והא מינס אניסא, ומשנינן שאני מברא אונס דשכיח הוא והוה ליה לאתנויי מעיקרא ומדלא אתני אפסיד אנפשיה.
ואונסא דלא שכיח הוא, כגון ההיא דבפרק מי שאחזו דאמרינן התם דרב הונא ורב פפא בריה דרב יהושע קבילו עלייהו אונסא ואסתכר נהרא, ואמרינן דהוה אונסא דלא שכיח. וכן נמי ההוא דזבין ארעא מחבריה ואפיקו בה נהרא וכו', ואמרינן דהוי אונסא דלא שכיח. וכן נפל עליו הבית ואכלו ארי והכישו נחש, כולהו אונסא דלא שכיח נינהו כדאיתא התם. וכן ההיא דפרק ארבעה נדרים דעכבו נהר, דהיינו כגון נהר שגדל ממימי גשמים והפשרת שלגים דאונסא דלא שכיח הוא ולא אבעי ליה לאסוקי אדעתיה, וכן כתב שם א"ז הרמב"ן ז"ל.
ואונסא דשכיח ולא שכיח הוא כגון חלה, בהא הוא דאמרינן אין טענת אונס בגיטין משום צנועות ומשום פרוצות, והדבר הזה מתברר יפה יפה בפ"ק דכתובות ובפרק כל הגט ובפרק מי שאחזו ובנדרים בגמרא ובדברי המפרשים ז"ל, והחכם הבקי יחפש מקום ההלכות.
והדרך השני והוא שהיה אנוס בשעת מעשה, ומצינו אונס בהם על שני פנים.
האחד, אונס ממון כגון מעשה דההוא פרדיסא, שאנוס הוא מחמת ממון. וכן אנוסים היינו מחמת ממון, או לא דלא הוה להו לאצולי נפשייהו בממון חבירם אנו אנוסים הוו, ואי לאו דבר עבירה היא לאסהודי בשקרא והוה להו למיתב כל מאי דבעי ולא לאסהודי, אנוסים הוו. ודכוותה דאמרינן בפרק הגוזל בתרא הרי שאנסוהו והראה ממון חבירו חייב לשלם, והוו בה רבוותא ז"ל אם כן מצינו ארבעה דברים יהרג ואל יעבור, ומשנו שלא אמרו יהרג ואל יראה יהרג ואל ישא ויתן ביד אלא יראה או ישא ויתן ביד וישלם לחבירו ונמצא מתחייב לו ממון, ע"כ. וכל שכן שאם אנסוהו גוים בממונו שהוא כאלו אנסוהו בנפשו, כדדרשינן בפרק הגוזל בתרא בניך עולפו שכבו בראש כל חוצות כתוא מכמר מה התוא הזה כיון שנפל במכמר שוב אין מרחמין עליו אף ממונן של ישראל כיון שנפל ביד אומות העולם אין מרחמין עליו, ומשום הכי מתחייב הריגה המוסר ממון חבירו שאין אדם מעמיד על ממונו ומכין אותו עד שתצא נפשו ולוקחים את כל אשר לו.
והשני, כל שנאנס בגופו בהכאות והיינו רובייהו דכפיות ועשויין ואונסין ותליות הנזכרים במשנה ובגמרא וכל שכן כשיש חשש מיתה, ואפילו לא נאנס עדיין לא בגופו ולא בממונו אלא כל שבידו לעשות וכמו שכתבתי למעלה, ואפילו לא היה האונס לו בעצמו אלא לשארו הקרוב אליו כגון אביו ואמו ואחיו ואחותו וכן אשתו דאשתו כגופו, שכן כתב הרשב"א ז"ל בתשובה על שנשאל באדם אחד ששדך אשה אחת וחלתה אחותו ואמרה שלא תאכל עד שישבע לה שלא ישאנה ונשבע ואחר כך מתה אחותו אם מותר לישא אותה, והשיב שהנדר הזה בטל מעיקרו ואינו נדר כלל לפי שזה אנוס היה בעיקר הנדר כיון שהיתה אחותו חולה חולי כבד ונשבעה שלא תאכל עד שידור ויאסור ואין לך אונס גדול מזה לאחיה ושלא יסתפק אדם לומר שאין אונס אלא אונס המגיעו בגופו או בממונו של נודר ממש שאין לך חביב על אדם כהצלת נפש אחיו ואחותו, ויקר פדיון נפשם בעיניו. ובהדיא תנן נדרי אונסין כיצד הדירו חבירו שיאכל אצלו וחלה הוא או שחלה בנו וכו' הרי כל אלו נדרי אונסים ע"כ. ולפיכך אני אומר שאף שאר קרובים במשמע, ומקרא מלא הוא וחרפה לא נשא על קרובו. אלא שגדר הקרובים הללו, אם קרובי פסולי עדות או הקרובים שבפרשת כהנים שהכהן מטמא להם בלבד, והדבר צריך לי תלמוד עד יבוא ויורה צדק.
והדרך השלישית היא בנדרים ושבועות. יש נדרי אונסין ושבועות מותרין, בין שנדר ונשבע והוא אנוס וכדאמרינן האדם בשבועה פרט לאנוס דמוכח התם דבאונס שקדם לשבועה אמרינן הכי, וכן כתב הרשב"א ז"ל בתשובה והרבה להביא ראיות על זה, בין נשבע ונדר ואחר כך נאנס ולא יכול לקיים כגון מה ששנינו בפרק ארבעה נדרים שהפסיקו נהר או חלה הוא או חלה בנו ונפקא להו התם מולנערה לא תעשה דבר.
ומעתה לא עלה בידינו בענין האונסין שקודם מעשה שנוכל לדון בהם אלא שני דרכים הללו אונס הגוף ואונס ממון וכל שכן אונס נפשות או באיומם וחששתם כנזכר, אבל שאר האונסין שהזכרתי להם למעלה אין להם ענין לנדון הזה, דאונס השינה אם לא נים ולא נים תיר ולא תיר נראה שמעשיו אינם מעשים לפי שאין דעתו שלימה עליו וכ"ע, אבל הנרדם הרי הוא כמי שאינו בעולם ולא דבר בו אדם מעולם. ואונס מאכל לא נפיק לן מיניה מידי, ואונס משתיא דשכור מקחו מקח וממכרו ממכר, וכן לענין קדושין וגירושין כל שלא הגיע לשכרותו של לוט כדאיתא בפרק הדר. והנכפה בשעה שהוא חלים הרי הוא כפקח לכל דבריו וכו' כמו שכתוב למעלה. ואונס מחשבה אם הטעתו או הטעה, אם לענין קדושין הכל מבורר בפרק האומר בקדושין ובפרק האיש מקדש, ואם לענין גרושין וחליצה הרי הדבר מבורר בפרק מצות חליצה, וכן לענין מקח וממכר. ואונס חולי לאו אונס הוא לענין מקח וממכר וכו' כל שיודע ומכיר כמו שכל תנאיהם מבוארים בפרק מי שאחזו. ובענין מתנת גוסס הוא שיש סברות אם מתנתו מתנה אם לא, כמו שהאריכו המפרשים ז"ל בחדושיהם בגיטין ובקדושין ובבבא בתרא פרק יש נוחלין. ואונס הבושת לאו אונסא הוא, דהא אמרינן התם דאמר ליה תהוי לקריבך ואמרינן עלה דשארית ישראל לא יעשו עולה וכו'.
ובטול מעשה מחמת אונס הוא או בממון או בערוה, והממון נחלק לשלשה דרכים אם מכר ואם מתנה, והערוה אם יבום אם חליצה אם קדושין אם גירושין.
ולענין מכר, בפרק חזקת אמרינן דתלוה וזבין זביניה זביני ואע"ג דידעינן באונסיה הני מילי דלא מסר מודעא ואי מסר מודעה זביניה לא זביני, ומודעא דלא כתיב בה ואנן ידעינן דפלניא לאו מודעא היא וכדאמרי נהרדעי התם. ואי בטלה למודעיה בטלה, אלא דאיכא פלוגתא דרבוותא אי דוקא בטלה ברצון או אפילו באונס, שהרשב"ם ור"י והרא"ש ז"ל סברי דאפילו באונס בטלה, ורבוותא אחריני כגון רב האיי גאון והריא"ף והרמ"ה והרמב"ם זצ"ל סברי דוקא אם בטלה ברצון, וכן נראה שהיא דעת מקצת האחרונים ז"ל. והדברים יגעים ואינם עתה מענין הנדון שלפנינו. ולפי שבנדון הזה לא היה שם בטול מודעא כלל לפיכך איני רוצה להאריך, ובקצת הערה די.
ולענין מתנה אי מסר מודעא אע"ג דלא ידעינן באונסיה מודעיה מודעא, דגלויי דעתא בעלמא הוא כדאיתא התם, ואי בטלה מבוטלת. ואי ידעינן באונסיה אע"ג דלא מסר מודעא, אי בעי למיהדר הדר ואפילו קבל עליו אחריות, וכן כתב הרב רבינו יונה ז"ל. ואפילו בטלה כיון דידיעינהו באונסיה אינה בטלה כלל, וכן כתב בספר החשן בסימן רמ"ב, ודיני מחילה ודין המתנה שהמחילה מתנה היא, וכן כתב הרמב"ם ז"ל בפ"י מהלכותיו.
ולענין יבום אין האונס מבטלו, דמשנה שלימה שנינו הבא על יבמתו בין בשוגג בין במזיד בין באונס בין ברצון ואפילו הוא שוגג והיא מזידה הוא מזיד והיא שוגגת הוא אנוס והיא לא אנוסה היא אנוסה והוא לא אנוס אחד המערה ואחד הגומר קנה. דהואי אונס דידיה קאמר רבא התם דלא הוי כשאנסוהו גוים לבוא עליה, שאין אונס בביאה שאין קישוי אלא לדעת, אלא כגון שנתקשה לאשתו ותקפתו יבמתו לבוא עליה. והאי דלא מבטלינן מעשה מטענת אונס דרחמנא אמר יבמה יבוא עליה מכל מקום, כלומר אפילו בשגגה אפילו באונס.
ולענין חליצה אמרינן בברייתא בגמרא חליצה מוטעית כשרה גט מוטעה פסול, חליצה מעושית פסולה גט מעושה כשר. וקא הוינן עלה היכי דמי אי דאמר רוצה אני אפילו חליצה נמי כשרה, אי דלא אמר רוצה אני אפילו גט נמי לא, ופרקינן דהכי קאמר חליצה מוטעית לעולם כשרה גט מוטעה לעולם פסול, חליצה מעושית וגט מעושה זמנין כשר וזמנין פסול ולא קשיא הא דאמר רוצה אני הא דלא אמר רוצה אני דתנן יקריב אותו מלמד שכופין אותו יכול בעל כרחו תלמוד לומר לרצונו הא כיצד כופין אותו עד שיאמר רוצה אני.
ולענין קדושין, גרסינן בפרק חזקת, אמר אמימר תלוה וקדש קדושיו קדושין רב אשי אמר באשה ודאי לא הוו קדושין הוא עשה שלא כהוגן לפיכך יעשו לו שלא כהוגן ואפקעינהו רבנן לקדושיה, אמר ליה רבינא לרב אשי תינח קדושי כספא קדושי ביאה מאי איכא למימר אמר ליה שויוה רבנן לבעילתו בעילת זנות. ובעל הלכות גדולות ז"ל לא פסק ביה כלום, אבל כלהו רבוותא ז"ל אחריני פסקו דאשה שנאנסה אין קדושיו קדושין.
ובענין האיש שנאנס לקדש, כתב הרמב"ם ז"ל בפ"ד מהלכות אישות שקדושיו קדושין, והראב"ד ז"ל כתב עליו והוא שיאמר רוצה אני, וצ"ע אם הוא חולק עליו או מפרש דבריו, דאי בלאו רוצה אני לאו כלום הוא כדמוכח בדוכתי טובא. אבל הרב בעל העיטור ז"ל כתב באות קדושין ובאות מודעא שאינן קדושין, וכך כתבו בשם הריא"ף ז"ל. ובדברי בעל ספר המצות הגדול לא נתפרשו יפה. ומדברי הרמב"ם ז"ל נראה שהוא סובר שאינן קדושין. ובעל הטורים ז"ל הביא שתי הסברות ולא הכריע. אח"כ ראיתי שהרב בעל מגיד משנה ז"ל כתב שאינו רוצה (שיאמר רוצה) אני שהדבר דומה למי שאנסוהו למכור שהמכר קיים, וכל שכן כאן שהוא קונה שאעפ"י שהוא כאונס שקנינו קנין. ואיני כדאי לחלוק על הרב ז"ל, אבל עדיין אני אומר שברוצה אני הם מתפרשים דברי הרמב"ם ז"ל, ולא דמי לאנסוהו למכור דהתם זוזי אנסוה וגמר ומקנה, אבל בקדושין שהוא מקדש בעל כרחו ולא מקבל זוזי ואפשר שהוא מקדש בכספא איך הוו קדושיו קדושין, דלא דמי כלל למכר דהתם מקבל והכא יהיב. ועוד האי כל שכן שכתב הרב ז"ל לא מחוור, דאע"ג דמכר בעל כרחו הוי מכר היכא דמקבל זוזי אבל קנה בעל כרחו לא עלה על דעת שיהיה קונה בעל כרחו. ובעל העיטור כתב באות מודעא דאנסוהו לקדש אשה ולקנות לאו כלום הוא, אם כן קנין בעל כרחו לאו כלום הוא. ואף לרשב"א ז"ל שהכריע כדברי הרמב"ם ז"ל אפשר דבאמר רוצה אני היא, ומאן דאמר דלא הוי קדושין אף באומר רוצה אני, כך נראה לי והאמת יורה דרכו.
ולענין גירושין, יש דרכים שוים למתנה ויש דרכים שוים למכר. דרכים שוים למתנה, כלומר דכשם שבמתנה לא צריך למידע אונסיה אלא שמסר מודעא מתנתו בטלה, הכי נמי גירושין אי מסר מודעא אע"ג דלא ידעינן באונסיה גיטיה לאו גיטא, מדאמרינן גבי הא דאמרי נהרדעי התם כל מודעא דלא כתיב בה ואנן סהדי ידעינן באונסיה לאו מודעא היא וכו' אלמא מודעא דגיטי ומתני גלויי מלתא בעלמא הוא, הילכך כל הדרכים הנזכרים במתנה שוים בגט, שאם מסר מודעא אע"ג דלא ידעינן באונסיה מודעיה מודעא ואי בטלה מבוטלת, ואי ידעינן באונסיה אע"ג דלא מסר מודעא גיטיה לאו גיטא, ואע"ג דבטלה לא בטלה כפי הסברות שכתבתי למעלה במתנה.
ויש דרכים שוים למכר, שאם מתנה לו מעות לגרשה ומסר מודעא ולא כתיבא ואנן סהדי ידעינן באונסיה לאו מודעא היא, כן כתב הרמב"ם ז"ל וכן כתב בעל העיטור ז"ל וכן שמעתי שנעשה מעשה, וכן היא תשובת א"א מורי ז"ל. הילכך כי שקיל זוזי לגרש וכתב מודעא אי לא ידעינן באונסיה לאו כלום הוא, ומינה דאי ידעינן באונסיה ולא מסר מודעא לאו כלום הוא כיון דדמי למכר.
והאונס בהם מתחלק לשני דרכים, וכל דרך ודרך מתחלק לשני דרכים. הדרך האחד שיהיה האונס על ידי ישראל, והוא נחלק לשני דרכים, האחד כדין והשני שלא כדין. והא לך ביאורם בס"ד.
שנינו בפרק בתרא דגיטין, גט המעושה בישראל כשר ובגוים פסול ובגוים חובטין אותו ואומרים לו עשה מה שישראל אומרים לך, ואמרינן עלה בגמרא אמר רבי יוחנן אמר שמואל גט המעושה בישראל כדין כשר שלא כדין פסול ופוסל ובגוים כדין פסול ופוסל שלא כדין אפילו ריח גט אין בו. וקא מקשו עלה מה נפשך אי גוים בני עשויי נינהו איתכשורי נמי נתכשר אי לאו בני עשויי נינהו מיפסל לא ניפסל, ומתרץ לה רב משרשיא דהכי קאמר דבר תורה גט מעושה בגוים כשר ומה טעם אמרו פסול שלא תהי כל אחת ואחת הולכת ותולה עצמה בגוים ומפקעת עצמה מיד בעלה. וקא מקשו עלה דרב משרשיא אי הכי שלא כדין אפילו ריח הגט אין בו ולהוי כשלא כדין בישראל וליפסל ומהדרי אלא דרב משרשיא כדיתא הוא, כלומר שאין דבריו אמת, וטעמא מאי כדין בכדין דישראל מיחלף שלא כדין בכדין דישראל לא מיחלף. הדין הוא שקלא וטריא דגמרא. ולמדנו מזה דכל שהגט מעושה על ידי ישראל כדין כשר שלא כדין פסול, ועל ידי הגויים כדין פסול שלא כדין אפילו ריח הגט אין בו. ויש דרך שאפילו על ידי גוים כשר, והוא אם הגוים חובטים אותו ואומרים לו עשה מה שישראל אומרים לך (על פי הדין), וכן הוא הפירוש הנכון מה ששנינו ובגוים חובטין אותו ואומרים לו עשה מה שישראל אומרים לך, אעפ"י שלא פירש כן בתחלה ר"ת ז"ל אבל אח"כ חזר ופירש כן בתשובותיו, וכן כתבו המפרשים ז"ל משמו והסכימו עמו, וכן כתב הרמב"ם ז"ל בפ"ב מהלכות גירושין.
וממה שצריך לדעת הוא, דפלוגתא דרבוותא ז"ל היא כל היכא שאמרו פסול מה הוא, פסול ולא תנשא בו לכתחלה ואם נשאת לא תצא, או פסול ואם נשאת תצא. שהריא"ף ז"ל כתב בתשובה דכלהו פסול דאמרינן בגיטין אם נשאת תצא והולד ספק ממזר, ואסור בממזרות ואסור בבת ישראל, וליכא גט פסול דהולד כשר בר מהנהו תלת ששנינו בפרק המגרש שלשה גיטין פסולים ואם נשאת הולד כשר, כתב בכתב ידו ואין עליו עדים, יש עליו עדים ואין בו זמן, יש בו זמן ואין בו אלא עד אחד, הרי אלו פסולין ואם נשאת הולד כשר. ומדמקשו עלה בגמרא ותו ליכא והא איכא גט ישן התם תנשא לכתחלה הכא בדיעבד, שמעינן מינה דליכא גט פסול והולד כשר אלא הני בלבד. ושמעינן תו דכל היכא דתני פסול אם נשאת תצא בר מהני. ולאו למימרא דהנך דקתני בהו פסול כלהו ממזרים נינהו, אלא דלא הוו כשרים, ואיכא מינייהו ממזרים ואיכא מנייהו ספק ממזרים, ע"כ. ומה שכתב ז"ל דאיכא מנייהו ודאי ממזרים, היינו כשהגט פסול מהתורה, ומה שאמר דאיכא מנייהו ספק ממזרים, היינו כשהגט פסול מדרבנן. אבל רבינו האיי גאון ז"ל כתב בתשובה דכלהו פסולי דרבנן נינהו ולא תנשא ואם נשאת [לא] תצא כדאמרינן במתניתין שלשה גיטין פסולים, והרבה להביא ראיות לדבריו אין כאן מקום לכתבם. וכן דעת הרמב"ם ז"ל בהלכות גרושין בפרק שני ובפרק עשירי, וכן היא דעת א"ז הרמב"ן ז"ל ותלמידו הרשב"א ז"ל, וג"כ הרא"ש ז"ל והרב בנו ז"ל.
ומעתה יש לעיין בפסול הזה שנזכר בגט המעושה על ידי ישראל שלא כדין ועל ידי גוים כדין מהו. ומפרש"י ז"ל נראה שהכוונה היא שהגט אינו גט כלל אלא שפסולה לכהונה, שכך פירשה הוא ז"ל שעשאוהו כדין תורה אע"ג דלאו גיטא הוא גזור ביה רבנן למיפסל לכהונה משום דמיחלף כדין דישראל ואתי למימר דישראל שעשאוהו כדין לא פסיל והוא גיטא מעליא הוא. פירוש לפירושו, שגט שעשאוהו ישראל כדין גט כשר הוא, ואם אמרנו בשעשאוהו גוים כדין שאינו פוסל בכהונה יבא לטעות ולומר שכן הדין בעשוהו ישראל כדין שאינו גט כלל, לפיכך החמירו בגט מעושה על ידי גוים כדין אעפ"י שאינו גט כלל לפסול בו מן הכהונה, והיינו דאמרינן בגמרא טעמא מאי כדין בכדין דישראל מיחלף, כלומר דגוים שעשוהו כדין אתי למיחלף בישראל שעשוהו כדין, ואם אמרנו בעשוהו גוים כדין שאינו גט כלל אפילו לפסול מן הכהונה שאין בו ריח גט אתי למיחלף ולמימר דישראל נמי שעשאוהו כדין שאינו גט כלל, ואין הדבר כן לפי שישראל הם בני עשויי ואם כפוהו כדין יגרש וגיטיה גיטא הוי, וכדי שלא נטעה וניחלף הדבר החמירו בעישוהו גויים כדין לפוסלה מן הכהונה אעפ"י שמן הדין לאו בני עשויי נינהו והגט אינו גט כלל ואפילו ריח הגט אין בו, מכל מקום החמירו בדבר לפסול מן הכהונה. ובגוים שלא כדין אפילו ריח הגט אין בו, ולא חששו חכמים לפוסלה מן הכהונה כדרך שחששו בעשוהו כדין, דהתם חיישינן דילמא מיחלף בכדין דישראל דהכל הוא כדין, אבל הכא שלא כדין לא אתי למיחלף ביה כדין דישראל לפי שהפרש גדול יש בין כדין לשלא כדין. והקשה ז"ל ואי אמרת מיחלף בשלא כדין דישראל ואתי למימר שלא כדין דישראל נמי לא פסול לכהונה (ואנן נמי לא פסיל לכהונה) ואנן אמרינן פסול לכהונה, ותירץ דהא גופא גזרה ואנן נקום ונגזור גזירה. פירוש לפירושו, דשלא כדין דישראל דפסלינן לה לכהונה הוא משום גזירה, דמדינא כיון דשלא כדין עשוהו לאו כלום הוא ומשום גזירה פסלינן ביה לכהונה, ואם כן איך ניקום ונגזור גזירה לגזירה לפסול לכהונה נמי שלא כדין דגוים. והעולה מזה על פי דרכו של רש"י ז"ל הוא שהגט המעושה בישראל שלא כדין ובגוים כדין דאמרינן בהו דפסילי, היינו לומר שהגט מן הדין אינו גט הוא מדאמרינן פוסל מן הכהונה.
והדבר הזה לעניות דעתי מוכרח הוא מן הגמרא, דמקשינן מלתיה דרבי יוחנן ואמרינן מה נפשך אי גוים בני עשויי נינהו איתכשורי נמי נתכשר אי לאו בני עשויי נינהו מיפסיל לא נפסיל, כלומר דכיון דלאו בני עשויי נינהו אינו גט כלל וכיון שאינו גט למה יפסול מן הכהונה, ואי אפשר לומר דאי לאו בני עשויי נינהו דלא יהא גט פסול ותנשא בו לכתחלה, שהרי אף בישראל דבני עשויי נינהו אמרינן דפסול, אלמא ודאי לא משמע דפסול דאמרינן לאו פסול מדינא אלא פסול מן הכהונה קאמרי וכן פסול דבישראל נמי מן הכהונה קאמר, דכלהו שייכי בהדי הדדי. ותו, דלישנא דפסול ופוסל הכי משמע פסול מדינא ופוסל מן הכהונה, דאי פסול משמע מדינא כאותן ששנינו שלשה גיטין פסולין, אמאי צריך למימר פסול ופוסל דפסול בלחוד סגי ליה, דאי בעית למימר דהאי פסול בטל הוא כשרה היא לכהונה ואמאי קאמר ופוסל, ואי בעית למימר דפסול לאו בטל הוא אלא שלא תנשא בו לכתחלה למה לי למימר נמי ופוסל, דפשיטא דפסולה מן הכהונה כיון דאם נשאת לא תצא, אלמא דהאי פסול ופוסל הכי משמע שאינו גט כלל מן הדין ופוסל מן הכהונה מדרבנן. ועל הדרך הזו של רש"י ז"ל היא גם כן כפירוש ר' יונתן הכהן ז"ל. ואף הרמב"ם ז"ל בפירוש המשנה שלו על הדרך הזו מיפרשא, לפי שכלשון הזה כתב ז"ל, גט המעושה הוא נעשה באונס ובכפיה והוא שיכפו הבעל לגרש ואם הבית דין שכופין אותו הם ישראל הרי הוא גט כשר ואם דייני גויים כופין אותו לגרש הרי הוא גט פסול מכל צד אבל אם יכפוהו במה שמחייבו דיני ישראל כגון שתבעה האשה להתגרש או שנתחייב לגרשה כפי הדין זה הגט פסול מן הכהונה אעפ"י שהוא פסול וכן אם כפו אותו בית דין של ישראל לגרש שלא כדין אותו הגט פסול ופוסל מן הכהונה אם כפוהו גוים לשמוע וכפוהו בית דין של ישראל לכתוב הגט הרי הוא כשר עכ"ל. והוא עולה לסגנון אחד עם פירש"י ז"ל. ואעפ"י שיש קצת התחלפות, מכל מקום כוונת כלם שפסול ופוסל ר"ל שאינו גט ופוסל מן הכהונה, וכן כתב הרב בעל הטורים ז"ל. אבל בהלכות גירושין כתב כלשון הזה, והוא בסוף פ"ב וז"ל, מי שהדין נותן שכופין אותו לגרש את אשתו ולא רצה לגרש בית דין של ישראל בכל מקום ובכל זמן מכין אותו מכת מרדות עד שיאמר רוצה אני ויכתוב הגט והוא גט כשר וכן אם הכוהו גויים ואמרו לו עשה מה שישראל אומרים לך ולחצו את ישראל ביד גוים עד שיגרש הרי זה גט כשר ואם הגוים מעצמם אנסוהו עד שכתב הואיל והדין נותן שיכתוב הרי זה גט פסול. ולמה לא בטל גט זה וכו'. לא היה הדין נותן שכופין אותו לגרש וטעו בית דין של ישראל או שהיו הדיוטות ואנסוהו עד שגרש הרי זה גט פסול הואיל וישראל אנסוהו יגמור ויגרש, ואם הגויים אנסוהו לגרש שלא כדין אינו גט ואעפ"י שאמר לגויים רוצה אני וכו'. והנה בדבריו בכאן לא נזכר פסול לכהונה, ועוד שהוא כתב ואם הגויים אנסוהו עד שכתב הואיל והדין נותן שיכתוב הרי זה גט פסול, נראה שהוא סובר שאינו בטל אלא פסול ולא תנשא בו, ולא פירש"י ז"ל אלא שהוא בטל ופוסל לכהונה בלחוד. וכן ממה שכתב לא היה הדין נותן שכופין אותו לגרש וטעו בית דין ההדיוטות ואנסוהו עד שגרש הרי זה גט פסול הואיל וישראל אנסוהו יגמור ויגרש, נראה גם כן שהוא סובר שפסול ופוסל שאמרו בגמרא שרוצה אני פסול מדינא ולא בטל, ולא כן פירש"י ז"ל אלא בטל מדינא ופוסל לכהונה מדרבנן, והוא סותר בזה מה שכתב בפירוש המשנה שכתב שם שאם כפו אותו בית דין שלא ישראל לגרש שלא כדין שאותו גט פסול ופוסל מן הכהונה, ובלא ספק שזה פוסל שכתב בכאן הבל הוא, ולפיכך כתב שפוסל מן הכהונה, שאם פסול מדינא בלא ספק שהוא פוסל מן הכהונה. ונראה שהוא ז"ל נסמך במה שכתב בהלכות גירושין על ההיא דאמרינן בפרק חזקת אמר רב הונא תלוה וזבון זביניה זביני ודילמא שאני אונסא דנפשיה מאונסא דאחריני, כלומר שאינו דומה כשאונס הוא עצמו ומוכר מחמת ממון למי שאחרים אנסוהו למכור, אלא מדתנן יקריב אותו מלמד שכופין אותו יכול על כרחו תלמוד לומר לרצונו, הא כיצד כופין אותו עד שיאמר רוצה אני, כלומר והרי זה שאחרים כופין אותו ומהניא כפייה, ומהדר ודילמא שאני התם דניחא ליה דתהוי ליה כפרה, אלא מסופא וכן אתה אומר בגטי נשים כופין אותו עד שיאמר רוצה אני, ומהדר ודילמא התם נמי סבר מצוה לשמוע דברי חכמים ומסיק אלא סברא הוא אגב אונסיה גמר ומקני, ומותיב על רב יהודה מדתנן גט המעושה בישראל כשר ובגוים פסול ואמאי התם נמי אגב אונסיה גמר ומגרש, כלומר דלא מפסיד כלום ודומיא לזביני דמקבל דמי שדהו דכיון דאשתו שונאתו ובלא גט נמי לא תעמוד אצלו וגט זה אינו אלא להתירה לאחרים לא מפסיד, ומהדר ליה הא איתמר עלה אמר רב משרשיא דבר תורה אפילו בגוים נמי כשר, כלומר דלא מפסיד כלום ואגב אונסיה גמר ומגרש ומה טעם אמרו בגוים פסול כדי שלא תהי כל אחת ואחת הולכת ותולה על זה בגוי ומפקעת עצמה מיד בעלה, כלומר ורבנן הוא דאחמור עלה להצריכה גט אחר, וכן פירש"י ז"ל, וכתב דאם פשטה ידה וקבלה קדושין מאחר צריכה גט מזה ומזה. ולפי הסוגיא הזאת פירש שהגט שנעשה על ידי גויים כשר הוא כיון שכופין אותו כדין אלא דרבנן הוא דאחמור, וזו היא שכתב הרמב"ם ז"ל בהלכות גירושין. אלא שיש לתמוה עליו, שהרי בפרק המגרש דהיינו דוכתיה מקשו עלה דההיא דרב משרשיא אי הכי שלא כדין אפילו ריח הגט אין בו וניהוי כשלא כדין דישראל וליפסל, ומכח האי קושיא אמרינן דהאי דרב משרשיא היא ברותא, ויהבי טעמא בגמרא דבדין גויים אתי לאחלופי בכדין דישראל ושלא כדין דגוים בכדין דישראל לא מיחלף, ומי יתן ידעתי ואמצאהו ולא ראיתי מי שנתעורר בזה. ואותן שכופין אותם להוציא אין כאן מקום לכתבם ומבוארים הם במקומם למעיין בם.
ואחר שנתברר כל זה, צריך לעיין בנדון שלפנינו דאונס זה שנעשה מה משפטו ודינו, שכפי העדויות המגרש הזה אונס גמור הוא אלא שלא מסר מודעא, שאפילו לא נאנס אלא אביו אונס הוא כמו שכתבתי בשם תשובת הרשב"א ז"ל שלא יהא אביו גרוע מאחותו, וכל שכן שהוא סומך על שלחן אביו ואם אביו הפסיד ממון כאלו הפסידו הוא, וכל שכן כשאמר הבן שלא לגרש קם לאביו להכותו ואמר לו התרצה שאפסיד כל אשר לי, ואפילו לא היה שם אלא איום בצבור כל שבידו לעשות, וכל שכן שכל הדרכים האלו בה, ואפילו נדון באשה הזאת דין מורדת לא היה להם לכופו, לפי שהסכמת הרבה מהגדולים היא שלא לכוף. וכל שכן שאפילו באומרים לו עשה מה שישראל אומרים לך דוקא כשאומרים כלשון הזה, כמו שכתב הרמ"ה ז"ל, וכן נראה מדברי הרמב"ם ז"ל בפירוש המשנה כמו שכתבתי למעלה, אעפ"י שהרא"ש ז"ל כתב שאין צריך לומר לו עשה מה שישראל אומרים לך אלא אפילו אמרו לו לכתוב גט והוא כדין כשר כיון שישראל אמרו לו לכופו. ובכאן לא אמרו להם דייני ישראל לכופו, לפיכך לא היה להקל בדבר. וכיון שכפאוהו גוים שלא כדין משמע שאפילו ריח הגט אין בו. ואפילו אם באנו להקל בדברי הרמב"ם ז"ל ולדון בדין מורדת לכוף לגרש, ולחזק עוד סברתו כסברת הר"מ מרוטנבורק ז"ל שכל הנותנת אמתלא לדבריה כופין אותו, וזו יש לה אמתלא גדולה שהרי היא היתה שונאתו קודם שהשיאה לו אביה ולא יפה עשה שנשאה לו ועבר על דברי חכמים שאמרו בריש פ"ב דקדושין לא יקדש אדם את בתו קטנה עד שתגדל ותאמר בפלוני אני רוצה, וכל שכן זו שגדולה ואמרה איני רוצה בו שלא היה לאביה לתתה לו, ונסמוך גם כן על דבריו שכתב בהלכות גירושין דבדין על ידי גוים אין הגט אלא פסול, לא היה צריך בדבר זה אלא גט אחר בלבד כיון שנשאת ואין לה בנים, כמו שהשריש הרב ז"ל בפ"ב ובפ"י מהלכות הנזכרות, שכל שנאמר בהלכה שהגט פסול שלא תנשא ואם נשאת לא תצא ואם אין לה בנים יכתוב לה גט אחר, אלא שהפתח הזה קצר וצר למאד וכמה רב גובריה דמאן דסמיך אהא.
אמנם מצאתי לה פתח היתר בדבר, והוא כי לפי הנראה מהעדיות הבעל לא גרשה עד שנתנה לו כל נדונייתה ואפילו מנעל שברגלה, וכיון שהדבר כן והרשב"ם ובעל העיטור ז"ל כתבו דכל שנתנה לו מעות הוי כמכר וצריך למכתב במודעיה ואנן סהדי ידעינן באונסיה כדין מכר, ואף בנדון הזה דינו כמכר שכיון שנתנה לו מעות ולא מסר מודעא אע"ג דידעינן באונסיה אגב זוזי גמר ויהיב גיטא, שכן הדין במכר, שהרי השוו גט למכר כל שקבל מעות, וזה דבר ברור הוא על פי סברא זו, וכבר נעשה מעשה בהוראת גדולים כסברת הרשב"ם והרב בעל העיטור ז"ל, וכן נמצא בקצת רבותינו הצרפתים ז"ל וישרה סברא זו בעיני א"א מורנו הרב ז"ל בתשובותיו לחכמי איטליא ז"ל, הילכך האשה הזאת מותרת היא מן הטעם הזה.
ומיהו כדי שלא ינהגו קלות ראש ויבאו פעם אחרת לתלות בגויים, ועוד שאינן בני תורה ודילמא נפיק מינה חורבה, החמרתי בדבר להצריכה גט שני כיון שבעלה אינו כהן ואין לה בנים ממנו, אעפ"י שלא היתה צריכה לכך, שהרי אפילו היה האונס אונס או שמסר מודעא לא היה צריך אפילו ליטול הגט מידה ולחזור לתתו לה ברצונו אלא אומר לה התגרשי בגט זה שנתתי לך כבר, שכיון שמכח נתינת הבעל בא לידה אלא דמעיקרא לא היה בדעתו ליתנו לה בתורת גירושין כמו שכתב הרב בעל הטורים ז"ל בהל' גירושין סי' ק"מ בשם רבינו מאיר הלוי ז"ל. מכל מקום כדי לעשות פרסום בדבר כדי שלא יכשלו בה פעם אחרת ויקלו בדבר אמרתי להצריכה גט אחר כיון שלא היו לה בנים ובעלה אינו כהן, וגזרתי על אביה נדוי למיגדר מילתא מפני שהלך לאומות ולא יפרצו גדר פעם אחרת ללכת לאומות וכל שכן בדבר שבערוה. יתברך אלהי ישראל אשר לו תהלה נאוה, אשר עשה עמי להפליא ולא אירעה תקלה על ידי ואישר דרך לפני ולא עוה, והוא ברחמיו וברוב חסדיו יאיר עיני במאור התורה והמצוה אמן ואמן.
@שו"ת הרשב"ש סימן שמ
אלמדיה, אל הותיק ר' שלמה ציארי המלמד שהיה באלמדיה נ"ע.
שאלת. מי שחלה וחלק נכסיו על פיו לבניו ועמד מחליו ולאחר זמן נתנחם על מתנתו ורוצה לכתוב כתובה מרובה כדי להעביר נחלה מיורשיו.
תשובה. זו נראה שהיה סתם, ולא ימלט אם שהיתה בקנין או שלא היתה בקנין. ואם היתה בקנין יש בה שני פנים, שאם היתה בכולה שלא שייר לעצמו כלום ואפילו מטלטלין, אפילו קנו ממנו ליפות את כחו אם עמד חוזר, ואם היתה במקצת והיה הקנין ליפות את כחו שכתוב בה וקנינו ממנו מוסף על המתנה זו, אם המתנה קיימת ואפילו אם עמד, כמו שמתבררים הדינים אלו בפרק יש נוחלין ובפ"ח ובפ"ט מהלכות זכיה ומתנה. ואם הדבר כן שהיתה במקצת ובקנין ליפות את כחו, אפילו יכתוב לה כתובה של מאה מנה עתה, לא תגבה ממתנה זו כלום אלא אם כן קדמה כתובתה הראשונה למתנה זו, שאז תגבה כתובה מן הקרקע של מתנה זו כדי כתובתה. ואם היתה מתנה זו בלא קנין, או שהיתה בכולה בקנין ובמיפה את כחו, או במקצת בקנין ולא כתבו בה וקנינו מוסף על מתנה זו, המתנה בטלה היא אם מת ואם עמד חוזר. וכן מתברר בפרק מי שמת ובפרק יש נוחלין. דהחזקה שהחזיקו הבנים בקרקע אינה חזקה, שאעפ"י שאינו סומך על שלחן אביו יש לו חזקה בנכסי אביו כדאיתא בפרק חזקת, בנדון הזה כיון שהחזקה הזאת לא היתה אלא מחמת שהיו חושבים שהמתנה הזו של שכיב מרע קיימת ואפילו אם עמד, והדבר זה דומה למי שהחזיק בקרקע מחמת שטר ונמצא בטל שהחזקה בטלה, כמו שנמצא בירושלמי ותוספתא הביאום המפרשים ז"ל בחדושיהם בפרק גט פשוט וכתבם הרמב"ם ז"ל בפ"ד מהלכות טוען ונטען. ואחר שהמתנה בטלה, יכול הוא ליתנה למי שירצה ולכתוב לאשתו כתובה אחרת או להוסיף לה מאה מנה. אלא שיש לעיין בזאת המתנה, שאם בשעה שחלק להם נכסיו החזיקם בקרקע ודרו בה מיד, שאז קנו אותה בחזקה והרי הוא כאלו הקנה אותה להם בקנין, שהקרקע נקנית בחזקה כדאיתא בפ"ק דקדושין ובפרק חזקת וכן כתב הרמב"ם ז"ל בפי"א מהלכות מכירה. וזה צריך עיון ובדיקה, והדבר תלוי בצואר הקהל יצ"ו לבדוק יפה יפה שיצא הדין לאמתו.
@שו"ת הרשב"ש סימן שמא
עוד שאלת. איש ואשתו היתה ביניהם קטטה (ובסבת) זו נתפס ביד מושל העיר והפסיד ב' דינרים, והיא כתבה לו שקבלה ממנו כ' דינרים, ונפטר הבעל לבית עולמו וחיי לרבנן ולכל ישראל שבק, ובאת האלמנה לגבות כתובתה והוציאו היורשים שובר בעשרים דינרים הנזכרים והיתה טוענת שמפני שלום הבית ויתרה כ' דינרים.
תשובה. האשה הזאת פטורה היתה מן הדין כיון שלא הלשינתו היא ולא מסרתו למלכות, אלא שהיא מעצמה כתבה לו נתקבלתי ממך כ' דינרים, ובנתקבלתי אינה יכולה לטעון נחת רוח עשיתי לבעלי, שהרי משנה שלימה בפרק אעפ"י ר' יהודה אומר רצה כותב לבתולה מאתים והיא כותבת לו התקבלתי ממך מנה לאלמנה מנה והיא כותבת התקבלתי ממך חמשים זוז, ר' מאיר אומר כל הפוחת לבתולה ממאתים ולאלמנה ממנה הרי זו בעילת זנות, משמע שאף ר' מאיר מודה שנתקבלתי מועיל, שאם אינו מועיל אין בעילתו בעילת זנות שהרי לא פחת לה כלום, אלמא שר' יהודה ור' מאיר סוברים שהתקבלתי מועיל ואין בו טענת נחת רוח עשיתי לבעלי. וכן במחילה אינה יכולה לומר נחת רוח וכו' כדאיתא בפרק החובל, וכן כתב הרמב"ם ז"ל בפי"ז מהלכות אישות, וזה ברור. ואם כתבה מודעא או שיש לה עידי מודעא שאמרה בפניהם קודם שמחלה שאינה מוחלת ברצונה אלא מפני קטטת בעלה, אז המחילה בטלה, שבמחילה גלוי דעתא מספיק כדאיתא בפרק חזקת. וכן אם יש לה עדים שהיה מתקוטט עמה ומיצר לה עד שכתבה לו שובר, אפילו לא מסרה מודעא, כיון שיש עדים דיש אונס במחילה או במתנה הכל בטל, וכן כתבו רבוותא ז"ל. ושלומכם יגדל כנפשכם ונפש הכותב והחותם שלמה בן הרב ר' שמעון נ"ן בן החכם ר' צמח זלה"ה.
@שו"ת הרשב"ש סימן שמב
שאלת להודיעך פירוש דברי הרמב"ם ז"ל שכתב בפ"ה מהלכות אישות ופירשו רבותי בהנאת מלוה דברים שאין ראוי לשמען.
תשובה. דע דבגמרא בפ"ק דקדושין גרסינן, אמר אביי המקדש במלוה אינה מקודשת בהנאת מלוה מקודשת ואסור לעשות כן מפני הערמת רבית, ופירשו בגמרא התם דהנאת מלוה הוי כגון דארוח לה זמנא. והריא"ף ז"ל פירש הרוחת הזמן הזה כגון דמטא זמנא למגבא מנה וארוח לה זמנא ואמר לה בההיא הנאה דקא מרוחנא לך עד זמן פלוני תהי מקודשת לי, ואי קשיא לך מאי שנא הנאת מלוה מגופא דמלוה, לא קשיא הנאת מלוה איתא ומשום הכי מקדשה בה, מלוה גופה ליתא דתקדיש בה דקיימא לן מלוה להוצאה ניתנה, ע"כ לשון הריא"ף ז"ל בהלכותיו. ורבינו יהוסף הלוי ז"ל תלמידו ג"כ תפס דרך הריא"ף רבו וביאר עוד דבריו, דכיון דבמלוה דאית ליה גבה מעיקרא הוה מקדש לה אבק רבית הוא בממון ממש אבל בדבור ומאי דדמי ליה כגון קניית אשה לא גזור רבנן, אבל בהרוחת זמן דמלוה דהשתא כיון דמהנה בעבור הלואה רבית קצוצה היא וצריך עיון, עכ"ל. והרמב"ם ז"ל לא ישרו בעיניו דברי הריא"ף ולא דברי רבינו יהוסף ז"ל ואליהם רמז באומרו ופירשו רבותי בהנאת מלוה וכו' ואיך אפשר שתועיל הנאת מלוה יותר ממלוה עצמה וכיון שבשעת הקדושין לא נתן לה דבר לא עדיף הרוחת זמן ממלוה גופה. ולזה פירש הוא ז"ל הנאת מלוה שעתה נתן לה מעות במלוה ומרויח לה זמן שקובע לה לפרעון, וכן פירשו הרא"ה ז"ל ובעל העיטור. והר"ן ז"ל הקשה על דברי הרמב"ם ז"ל שהרי אפילו הוא מלוה אותה עתה לא במעות הוא מקודשת אלא בהרוחת הזמן, וכיון שכן אפילו קדמה מלוה לקדושין מה בכך הרי הוא מהנה אותה בהרוחת הזמן ובאותה הרוחה יש שוה פרוטה ובה היא מקודשת. ורש"י פירש כפירושו של הריא"ף ז"ל. והרא"ש ז"ל הביא דברי הריא"ף ז"ל כפשטן בלא שום חולק. והרמב"ן ז"ל והרשב"א תלמידו ז"ל סוברים כדברי הריא"ף ורש"י ז"ל. אבל דברי הראב"ד ז"ל בהשגות נוטים לדברי הרמב"ם ז"ל, שהוא כתב שם זה לשונו, א"א הראשונים פירשו כגון שהגיע זמן המלוה ליפרע ומעותיה בידה מזומנים לפרוע והיא נותנת מיד ברצון דינר למי שמאריך לה הזמן חדש אחד והאריך לה בשכר הקדושין ומתקדשת, וזהו דארוח לה זמנא וכ"ש מה שכתב הוא ז"ל. והרמ"ך כתב בהגהותיו על דברי הרמב"ם ז"ל כלשון הזה, אעפ"י שפירושו מקובל יותר מדברי הריא"ף ז"ל לא אתי שפיר הערמת רבית, ולכאורה רבית קצוצה היא שהאשה נקנית לו בשכר האריכות והוא מלוה לה המעות על דעת כן, וגם לשון ארוח לה זמנא לא אתי שפיר לפירושו וצ"ע עכ"ל. והרמ"ה ז"ל כתב דכיון דאיכא פלוגתא דרבוותא ז"ל שאם קדשה בהרוחת זמן מלוה דמעיקרא הוו ספק קדושין ולא שריא לעלמא בלא גט ואם קבלה קדושין מאחר צריכה גט משניהם, וכן כתב הרב בעל מגיד משנה ז"ל שראוי לחוש לדברי הריא"ף ז"ל והנמשכים אחריו. הרחבתי בזה הדבור אעפ"י שיצאתי מגדר תשובת שאלה כדי להגדיל תורה ולהתלמד במקום אחר. ושלום על המעיינים והמפלפלים בדברי חכמינו ע"ה.
@שו"ת הרשב"ש סימן שמג
מעשה בא לפני באדם אחד שקנה סדור תפלות מחבירו בדרך מדרכי ההקנאה ונתן לו מקצת המעות והניח בידו הסדור משכון על השאר ונתן לו זמן, ובתשלום הזמן תבע ממנו מעותיו אמר לו החזיר לי מעותי ומכור הסדור, ואחר זמן הביא לו הקונה מעותיו ואמר לו הרי מעותיך ותן לי הסדור אמר לו כבר מכרתיו ברשותך, ונתעצמו לפני.
ודנתי לפניהם שכיון שלא החזיר לו מעותיו קודם שמכר הסדור שלא היה לו רשות למוכרו. ולמדתיו ממה שאמרו בפרק יום טוב שחל להיות ערב שבת, ההוא גברא דאמר להו הבו ארבע מאה זוזי לפלניא ולנסוב ברתאי אמר רב פפא ארבע מאה שקיל ברתיה אי בעי נסיב אי בעי לא נסיב אבל אי אמר לינסיב ברתאי והבו ליה אי נסיב אין ואי לא נסיב לא. ופירש הריא"ף ז"ל הטעם בבבא בתרא בפרק מי שמת דלישנא קמא לישנא דמתנה בין בזוזי בין בברתא ואי בעי תרוייהו שקול ואי בעי חד מנייהו שקול, אבל לישנא בתרא ברתיה תנאה דומי מתנה אי מתקיים ליה לתנאה שקול ואי לא לא. וכן בנדון הזה, אלו אמר לו החזיר לי מעותי, הרי נתן לו רשות שימכור בלי שום תנאי, אבל כשאמר לו החזיר לי מעותי ומכור, החזרת המעות היא תנאי ואם קיים תנאו והחזיר המעות המכר קיים ואם לא החזיר תחלה לא קיים התנאי. ואעפ"י שהר"ז הלוי ז"ל נותן בו טעם אחר, דברי הרמב"ם ז"ל בפ"י מהלכות זכיה ומתנה הם כדברי הריא"ף ז"ל, וכן דעת ספר החשן (בסימן י).
@שו"ת הרשב"ש סימן שמד
מעשה בא לפני בראובן שנפטר לבית עולמו והניח שלשה בנים זכרים האחד קטן והאחד נשוי והאחד בחור בן י"ח שנה, ובשעת פטירתו אמר שהוא מניח בניו ביד האח הגדול, ובא הבן הבחור לב"ד ותבע נכסיו והבן הגדול מעכב על ידו ואמר שאביו מנהו אפטרופוס עליו.
ודנתי ביניהם שהבן הבחור ששמו יהודה יטול נכסיו מיד אחיו הגדול ממנו ששמו יצחק. והטעם בזה, לפי שזה בן גדול הוא, ומן הדין אינו ראוי לאפטרופוס, דאפטרופוס לדקנני לא מוקמינן כדאיתא בפרק המפקיד. ואלו צוה אביו שישארו נכסיו ביד אחיו הגדול ממנו עד זמן קצוב מצוה לקיים דבריו. אבל האב לא קצב לו זמן, וכשם שאינך יכול ליתן לו זמן ארוך הרבה כך אינך יכול ליתן לו זמן קצר, וכיון שלא קצב לו זמן ואין אנו יכולין לקבוע לו זמן ואי אפשר שישאר ביד אחיו לעולם שיאכל הלה וחדי. ודבר זה אחר שאמרתיו מצאתי סמך לו בתשובה לרשב"א ז"ל, על ששאלוהו באחד שהלוה מעות לאחר ומשכן לו שדהו לשנה וכתב בשטר שאחר שנה תשאר המשכונה כל זמן ששטר המשכונה קיים ובא לתבוע מעותיו שעכב הלוה ואמר שהדבר תלוי ברצונו כיון שאין זמן קצוב בשטר, וכתב הרב ז"ל שחייב הלוה לתת למלוה מעותיו, שאם לא כן כיצד יפרענו אם בזמן שיתנו לו ב"ד שהוא ל' יום שהוא זמן קצר הרי ויתר המלוה אותו זמן וכתב זמן ארוך שהוא כל זמן שהשטר קיים והוא זמן שאין לו קצבה ואין אלו אלא דברי הבאי, עכ"ל. א"כ בנדון הזה אם נאמר עד שיגדל הרי הוא גדול, ולתת לו ב"ד זמן אחר לאו נתברר, ולתת לו זמן ארוך לא ידעינן כמה יהיה אותו זמן שהרי מן הדין אין לו זמן אלא עד שיגדל, ולהשאר ביד האפטרופסים לעולם זה לא עלתה על לב דעת האמת. וכשם שאי אפשר לומר עשרים או ל' שנה, כך אי אפשר לומר לא שנה ולא שנתים לא יום ולא יומים. ובפרק מי שאחזו גבי האומר לאשתו שתניקי את בני וכו' אם הניקתו יום אחד מגורשת, אמרי דכל האומר סתם הוה ליה כמפרש יום אחד.
ועוד שדברי המשנה שאמר בני בלשון רבים יכולים להתפרש שלא אמרינן אלא על הקטן שצריך לאפטרופוס שעשוי אדם לקרות בן אחד בלשון רבים, כדאמרינן בפרק מי שמת, ההוא דאמר להו נכסי לבני הוה ליה ברא וברתא מי קרו אינשי לברא בני או לא, אמר אביי ובני דן חושים רבא אמר ובני פלוא אליאב ורב יוסף אמר ובני איתן עזריה, וכן כתב הרמב"ם ז"ל בהלכות זכיה ומתנה. וכשם דבמקום שיש בן ובת ואמר בלשון רבים אמרינן שאין דבריו אמורים אלא על הבן הראוי ליורשו ואפילו הזכירו בלשון רבים אעפ"י שהוא אחד, הוא הדין נמי היכא שיש בן ראוי לאפטרופוס ובן שאינו ראוי לאפטרופוס ואמר האב שיהיה פלוני אפטרופוס על בני, שלא אמר אלא על הראוי לאפטרופוס אעפ"י שהזכירו בלשון רבים והוא אחד. ואפילו היה הבן מפסיד אין אנו יכולין לעכב על ידו, כיון שלא צוה אביו כך בפירוש, וכן כתב הרמב"ם ז"ל בסוף הלכות נחלות.
וזה אשר כתבתי ונתתי ביד יצחק הבן הגדול הנזכר.
לפי שר' אברהם חנין נפטר לבית עולמו וחיי לרבנן ולכל ישראל שבק והניח אחריו ג' בנים יצחק יהודה ויוסף וצוה מחמת מיתה שישארו בניו ביד בנו הגדול שהוא יצחק הנזכר, ויהודה הנזכר הוא גדול ולפי הדין אינו צריך לאפטרופוס, ואלו צוה אביו ר' אברהם חנין הנזכר בפירוש שיהיה אחיו יצחק הגדול אפטרופוס עליו עד זמן ידוע מצוה לקיים דבריו ולא היה אחיו מוסר לו נכסיו עד אותו זמן, אבל לא צוה בפירוש כך, ויהודה הוא גדול, על כן יכולין דבריו להתפרש שלא צוה אלא על הקטן הראוי לאפטרופוס שעשוי אדם לקרות לבן אחד בלשון רבים כדאמרינן בפרק מי שמת וסמכו לזה לשון הכתוב ובני דן חושים ובני פלוא אליאב ובני איתן עזריה, וכך הם דברי הר"מ ז"ל בהלכות זכיה ומתנה, ואפילו היה מפסיד נכסיו לא היינו יכולין לעכב נכסיו ביד אחיו, וכן כתב הרמב"ם ז"ל בהלכות נחלות, ויש לזה הוכחה בפרק המפקיד דאמרינן התם אפטרופא לדקנני לא מוקמינן. ולפיכך צויתי ליצחק האח הגדול שיחלוק עם אחיו יהודה, וישאר בידו של יצחק חלק יוסף אחיו הקטן עד שיגדל. וכדי להיות בידו לראיה ליצחק הנזכר הבן הגדול כתבתי וחתמתי שמי פה ביום כך לחודש כך שנת כך ומסרתי בידו, שלמה בן הרב ר' שמעון ן' בן החכם ר' צמח זלה"ה.
@שו"ת הרשב"ש סימן שמה
דין בענין האלעקי"ק אשר נפלו עליו עצומים לפני.
הוא זה, שאם המוכר הוא מוכר את שלו ורוצה הקונה להחזירו מחמת מום שיש בו, כלומר שהוא סתום והוא מום שאינו יכול להכירו אלא אחר עיון ובדיקה, המקח בטל. ואם אינו מכירו ואינו יודע אם הסתום הוא שלו או הקונה החליפו, אם עדיין לא נתן לו מעות, ישבע הלוקח שזה הוא של המוכר ושלא החליף ולא ערב בו כלום, ויחזיר לו את שלו. ואם כבר קבל מעותיו, ישבע המוכר שאינו יודע אם הוא שלו ושלא ידע שיש במכירתו מום. ואם המום גלוי ומפורסם, המקח קיים ואין להחזירו. ואין לדין אונאה בכאן התלות, ולפי שכבר שהה יותר משיראנו לתגר או לקרובו. ושלום.
@שו"ת הרשב"ש סימן שמו
צבי, על משקל בני תני קרי ענה, סתר ובני, תני הלכתא הוא, קרי קריאת שמע, ענה מלכא לדניאל ואמר וגו', וכל אלו לשון פועל עבר והוא"ו מהפכת לעתיד ואומר וצבי, ומקרא מלא הוא בדניאל די (הוה) [הוא] צבא הוה קטל (ודי הוה צבא הוה מחא) ודי הוה צבא הוה מרים ודי (הוה) [הוא] צבא (הוה) [הוא] משפל, והקורא וצבי טועה כי הוא לשון צווי על משקל כרוך ותני שהוא צווי.
@שו"ת הרשב"ש סימן שמז
תונס, אל המשכיל ר' חיים יצ"ו בר' יוסף ברבוט נ"ע.
שאלת. ראובן נפטר לבית עולמו והניח לבנו חצי פונדק ולבן בתו חצי האחר וכן חלק כל נכסיו על פיו, אמרה לו אשתו ואני מהיכן אפרע כתובתי, אמר לה כבר יש לך תשלום ממה שבתוך המחבוא, אמרה לו אין שם מה שיספיק, ולפי שראתהו שתקף עליו חליו לא רצתה להוסיף עליו דברים גם שלא יתפרסם המחבוא לכל ולפיכך שתקה, ועכשיו האשה הוציאה מה שבמחבוא ורוצה להגבות מה שחסר לה מכתובתה משאר נכסיו, ובעלי המתנה והיורשים אומרים לה המיתנא אמר שיש לך בכדי כתובתיך ולא נשלם לך דבר יותר על מה שבמחבוא, ושאלתם מה שורת הדין בזה, וגם שאלתם אם הבת יורשת כתובת אמה שמתה בחיי אביה או לא.
תשובה. אם האשה הזאת מחלה בפירוש מותר כתובתה מחילתה מחילה, שהאשה שמוחלת כתובתה לבעלה אינה יכולה לומר נחת רוח עשיתי לבעלי, וכן הוא מפורש במסכת בבא קמא בפרק החובל. ואפילו לא קנו מידה מחילתה מחילה, שהמחילה אינה צריכה קנין, וכן הוכיחו המפרשים ז"ל בפ"ק דקדושין. אבל אם לא מחלה בפירוש אלא שתקה לא אבדה כלום, דאפילו בכותב כל נכסיו לבניו וכתב לאשתו קרקע ביניהם דאמרינן בפרק יש נוחלין דאבדה כתובתה, ואמרינן בגמרא התם במחלק לפניה והיא שותקת, וכתבו הראשונים ז"ל דשתיקה בדורות הראשונים מהניא, אבל עכשו מחמת הבושת היא שותקת. וזה אפילו לדעת מי שאומר התם דבשתיקה בלחוד מהני, וכ"ש למי שאומר דוקא בשקבלה עליה. ואף בזה כתבו בשם בעלי מתיבות ז"ל שאין מועיל עד שתרצה בפירוש ותקבל עליה בקנין. וכל שכן בנדון הזה שלא כתב לה כלום בין הבנים, שאפילו קבלה עליה אינו כלום אלא א"כ קבלה בקנין ברצון נפשה או שמחלה לו מותר כתובתה בפירוש.
ולענין הבת שמתה אמה בחיי אביה ואח"כ מת אביה, אין לה מן הדין בכתובת אמה כלום, אלא אם יש תקנה בעיר יעשו כפי תקנתם. והאשה שאמר לה בעלה שיש לה תשלום ממה שבתוך המחבוא, אין בדבריו כלום ותשבע ותטול הכל משלם.
ולענין שכר הנקת הבן, אם היתה נזונת משל יתומים אין לה שכר בהנקה, שאלמנה שנזונת מנכסי יתומים מעשה ידיה ליורשים, וכל מלאכות שאשה עושה לבעלה אלמנה עושה ליורשים חוץ מהדברים המפורשים שם בגמרא, והנקת הבן היא מכלל הדברים שהאשה עושה לבעלה כדאיתא בגמרא דכתובות בפרק אעפ"י, וכן היה דן א"א מורי הרשב"ץ ז"ל. ויש לה להניחו אצלה עד שיהיה בן ו' שנים כמו שכתב הרמב"ם ז"ל בהלכות אישות בפרק כ"א. ואחר שש שנים, אם היה חריף ורוצה שישאר אצל אמו הרשות בידו, שאם הוא בן שש והוא חריף הרי הגיע לעונת הפעוטות שמקחן מקח וממכרן ממכר כדאיתא במסכת גיטין בפרק הנזיקין.
ולענין למנות אפטרופוס על הבן, דבר הגון הוא, שאפילו מינה אותה אבי היתום אפטרופוס, כיון שרוצה לינשא מסלקין אותה, וכן כתב הרא"ש ז"ל בתשובה וכן דן א"א מורי הרשב"ץ ז"ל, שאומד הדעת הוא שלא מנה אותה שיאכלו אחרים חילו ואין רצונו שיהא פקדונו ביד אחר, אלא א"כ צוה כן בפירוש. ואתם ברו לכם איש, אבל אני איני מכיר שם אדם ועינים הרואות, ודי משא הקהל הזה עד שאוסיף עלי משא קהל אחר.
ולענין מי שלקח ממנה האלם י' זהובים, אם בדין נטלם יפרעום מנכסי בעלה ואם לאו מפסידה היא, שכבר אמרו בירושלמי כתבו הריא"ף ז"ל בסוף כתובות לא מצינו מי שנתפס בשביל חבירו שחייב לשלם וכ' הרמב"ם ז"ל.
@שו"ת הרשב"ש סימן שמח
ולענין שכירות השליח צבור, קיימא לן דשכירות אינה משתלמת לבסוף, אבל המנהג באלו הארצות ששכרה שליח צבור הוא מתקופה לתקופה, ואיני יודע אם מנהג מקומכם כך הוא או לא, ויעשו על פי המנהג. אמנם זה הוא לשלא התנה מתחלה, אבל כשהתנה מתחלה הכל לפי התנאי, וכלל גדול אמרו כל תנאי שבממון קיים.
@שו"ת הרשב"ש סימן שמט
ועל אודות חצי הפונדק שהניח חמיך לבנך בן בתו בצואת שכיב מרע מעכשיו בלא קנין.
תשובה. דע כי בצואת שכיב מרע במקצת שיש בה קנין יש דעות חלוקות, שלפי סברת הרמב"ם ז"ל אין הקנין מועיל דשמא לא גמר להקנות אלא אחר מיתה ואין קנין לאחר מיתה אלא א"כ אמר קנו ממני מוסיף על מתנה זו כדי ליפות את כחו. ואחרים חולקים עליו ואומרים שכיון שהם במקצת ואם עמד אינו חוזר, אעפ"י שלא אמר וקנינו ממנו מוסף על מתנה זו קנה. וזה הוא שקנו ממנו ולא אמר מעכשיו, ואם אמר מעכשיו וקנו ממנו מתנתו קיימת לכל הדעות. אבל אם אמר מעכשיו ולא קנו ממנו אינו כלום, שזו כמתנת בריא בלא קנין שאינו כלום. ובנדון הזה לפי השאלה שאלו היה שם קנין, וכיון שאמר מעכשיו ולא קנו ממנו אינו כלום, דדברי שכיב מרע שאמרו ככתובין וכמסורין דמו אינו אלא שמקנה לאחר מיתה, אבל כשמקנה מחיים אינו קונה בדבור בעלמא. וכן כתב הרמב"ם ז"ל בפרק מי שמת דמתנת שכיב מרע שכתוב בה מהיום צריכה קנין כמתנת בריא ולא קני אלא בקנין ואפילו כתב בה מהיום ולאחר מיתה דליכא למימר סימנא לחיי קאמר ואין זה צריך לפנים, עכ"ל. ואם אמר מעכשו וקנו מידו יראה שלכל הדעות קנין מועיל אעפ"י שלא אמר קנו ממני מוסף על מתנה זו, לפי שמה שאמרו (בגמרא) בפרק מי שמת מתנת שכיב מרע שכתוב בה קנין לא קנה, היינו טעמא שמא לא גמר להקנות אלא לאחר מיתה ואין קנין לאחר מיתה, אבל בזה שאמר מעכשו נסתלק הספק ושב לודאי שהרי אמר מעכשו. על כן אם קנו ממנו זכה בכך בן הבת בחצי הפונדק, ואם לאו לא זכה בו כלל. ולענין אם זכה בן הבת בחצי הפונדק אם יכול אביו למכרו, יראה שאין אב יכול למכור בנכסי בנו שלא יהא אלא כאפטרופוס, ובאפטרופוס אמרו בפרק הניזקין שאינו יכול למכור קרקעות.
@שו"ת הרשב"ש סימן שנ
תונס, עוד אל המשכיל ר' חיים יצ"ו בר יוסף ברבוט
על הענין הנזכר.
על ענין הפונדק ששאלתני עליו, וכפי הנראה מהשאלה הראשונה שהמתנה היתה מעכשיו בלא קנין, וכתבתי שאם הדבר כן שהמתנה בטלה, ועכשיו בשאלה זו כתוב שהיא בקנין ולא הזכיר שהיה בה מעכשיו, ובזו יש מחלוקת אם קנה ולא קנה, וסברת הרמב"ם ז"ל היא שלא קנה. וכיון שהדבר תלוי במחלוקת וקרקע בחזקת בעליה עומדת והבעלים הוא היורש דבר תורה, דין הוא שישאר הקרקע ביד היורש, וכ"ש שדעת הרמב"ם ז"ל היא כדברי האומרים לא קנה, ואם היא כקנין ומעכשיו קנה. על כן צריך לבדוק הדבר יפה להוציא הדין לאמתו.
ומענין טענת האלמנה בענין כתובתה הראשונה, ומה שקבלה המטלטלין ביותר מכדי דמיהן, ובמה שויתרה בכתובתה בשביל בנה ואח"כ מת בנה ורוצה לתבוע הכל משלם, כל זה הבל, שלענין כתובתה כל שלא תוציא כתובתה בבית דין אינה גובה כלום כהסכמת גדולי הראשונים והאחרונים, וזו לא הראתה אלא כתובתה האחרונה, אם כן אינה גובה אלא זו בלבד.
ולענין אם תחזור בה במה שויתרה והניחה מכתובתה לבנה ולקחה המטלטלין יותר מכדי שווין, אינה יכולה לחזור בה, שכיון שזכה הבן אפילו שעה אחת ומתני וזכו בו היורשים. וכיון שלא התנה כן בפירוש וכדין התנאי בהן ולאו ותנאי כפול אינו מועיל כלום ואין לה אלא מה שקבלה, זהו הנ"ל בזה.
@שו"ת הרשב"ש סימן שנא
עוד שאלת. מי שמת ובאה אלמנתו לגבות כתובתה והגבו לה בכתובתה בית דין פונדק אחד ומכרה אותו, ואח"כ מתה האלמנה הנזכרת ועזבה נכסים מרובים יותר מדמי כתובתה פעמים שלש, ועתה בא יורש המיתנא לערער על יורש האלמנה ורוצה לבטל מכירת הפונדק ושיחזור לו, גם רוצה להוציא מידו כל הנכסים שעזבה האלמנה הנזכרת שהוא יותר על כדי כתובתה. מה הדין בזה.
תשובה. כיון שהאשה גבתה כתובתה, עפ"י הדין הגבוהו לה הפונדק הנזכר, ובודאי שלא הגבוהו אלא אחר שנשבעה כראוי, וא"כ המכר קיים. ואעפ"י שנמצאו לה אח"כ נכסים מרובים, לא מפני כך תתבטל המכירה ולא יגבה כלום נכסים שהניחה, מפני שאנו טוענים ליורשיה, שמא אותן המעות או אותן הנכסים נתנם לה אחד במתנה, או מציאה מצאה, או בעלה נתנם לה בפירוש מותר על כתובתה, והב"ד האחרונים שבאו אחר הראשונים אין מדקדקין על הראשונים. זהו מה שנראה לי בזה. ואחר שאין בדיננו שום חיוב על יורשיה, כל הנוטל מהם דבר שלא כדין יהא בנדוי, וראוי לקהל לנדותו עד שיחזיר כל מה שיטול שלא כדין.
@שו"ת הרשב"ש סימן שנב
עוד שאלת זה לשונך, שכיב מרע שהיה יודע להשיב על הן הן ועל לאו לאו אמר לפני עדים אני מתירא שמא אמות מזה החולי ורציתי לעשות צואה מנכסי ואני מניח כך וכך לבנותי וכלי אומנות שלי לאחי, ואחיו אינם במדינה אלא במדינה אחרת, אמרה אשתו באותה שעה אין לך לתת לשום אדם שום דבר אני אין לי תשלום כתובתי, שתק ולא אמר כלום ונפטר לבית עולמו וחיי לרבנן ולכל ישראל שבק. אח"כ בא אחיו ותבע הכלים, אמרה אשת המת אין לי כתובה לפי שאבדה ממני ואכנס לבית הכנסת ואשבע שאין לי תשלום כתובתי, זאת ועוד אחרת שאני אלמנה ובנותי שהניח אחיך הם אלמנות ואני צריכה להחיותם, אלו הם דבריה. ואם ילשין אותה אם יהיה מוחרם ומנודה, בעבור שאמר לה שאם לא תתן לו הכלים שהניח אחיו יתנם לשר העיר ולא ישארו בידה.
תשובה. הסכמת האחרונים ז"ל היא שהאשה שלא הוציאה כתובתה אינה גובה כלום, וכן דעת הרמב"ם ז"ל. אמנם זהו אם באה להוציא מיד אחרים או לגבות מקרקע, אבל במטלטלין שהם תחת ידיה תשבע כמה היתה כתובתה בין נדוניא ותוספת, שהעיקר ידוע הוא, ותשבע שלא מחלה לבעלה ולא מכרה, ותגבה מהמטלטלין שתחת ידיה. וכן דנתי אני בשנה הזאת הלכה למעשה כנזכר למעלה בסימן פ"ג. וכן אם המטלטלין שהניח הם יותר ממה שטוענת שהיתה כתובתה ורוצה ליזון מהם, והמקבל המתנה רוצה לגבות מהנשאר מה שהניח לו המיתנא, האלמנה נזונת מהם, לפי שמתנת שכיב מרע היא לאחר מיתה והמזונות עם גמר מיתה, וכן כתב הריא"ף ז"ל והרמב"ם ז"ל, וכן היא הסכמת האחרונים ז"ל. על כן אין להוציא המטלטלין מידה אם נשבעה שלא מחלה כתובתה.
ואם אח המיתנא מאיים למוסרה למלכות או לאומות העולם, הרי התיר דמו וכל הקודם להורגו זכה לשמים, וכן היא הסכמת כל החכמים ז"ל והרמב"ם ז"ל מכללם. ואם מוליכה בערכאותיהם הוא מרים יד בתורת משה, וכן כתב הרמב"ם ז"ל בסוף הלכות סנהדרין.
וזה נוסח החרם למלשינים ששאלת ממני לשלחו לך.
האזינו השמים ואדברה ותשמע הארץ אמרי פי, יערוף כמטר לקחי תזל כטל אמרתי כשעירים עלי דשא וכרביבים עלי עשב, כי שם ה' אקרא הבו גודל לאלהינו, הצור תמים פעלו כי כל דרכיו משפט אל אמונה ואין עול צדיק וישר הוא. עד מתי רשעים ה' עד מתי רשעים יעלוזו יביעו ידברו עתק יתאמרו כל פועלי און, עמך ה' ידכאו ונחלתך יענו אלמנה וגר יהרוגו ויתומים ירצחו, ויאמרו לא יראה יה ולא יבין אלהי יעקב, אל נקמות ה' אל נקמות הופיע, הנשא שופט הארץ השב גמול על גאים, ריבה ה' את יריבי לחם את לוחמי, יהי דרכם חשך וחלקלקות ומלאך ה' רודפם, כי חנם טמנו לי שחת רשתם וגו', כל עצמותי תאמרנה ה' מי כמוך מציל עני מחזק וגו', יקומון עדי חמס אשר לא ידעתי ישאלוני. ובצלעי שמחו ונאספו נאספו עלי נכים ולא ידעתי קרעו ולא דמו. ה' כמה תראה השיבה נפשי משואיהם מכפירים יחידתי, כי לא שלום ידברו ועל רגעי ארץ דברי מרמות יחשובון, וירחיבו עלי פיהם אמרו האח האח ראתה עינינו, יהיו כמוץ לפני רוח ומלאך י"י דוחה, יהי דרכם חשך וחלקלקות ומלאך ה' רודפם, ראית י"י אל תחרש י"י אל תרחק ממני, חרב פתחו רשעים ודרכו קשתם להפיל עני ואביון לטבוח ישרי דרך, חרבם תבא בלבבם וקשתותם תשברנה, כי לך ה' הוחלתי אתה תענה י"י אלהי.
על דעת שוכן שחקים ויוסד ארקים, ועל דעת הקהל הקדוש הזה גדולים וקטנים, ועל דעת כל הצדיקים והחסידים, אנו משביעין ומחרימין ומקללין ומאררין ומשמתין בגזרת עירין ובמימר קדישין, בחרם יהושע בן נון שהחרים בו את יריחו, ובקללת יותם בן ירובעל שקלל את בעלי שכם, ובשמתא דשמתה ברק בן אבינועם למרוז, ובקללת אלישע בן שפט שקלל בה את הנערים, ובכל האלות הכתובות בארבעה ועשרים ספרים, כלם תבאנה ותאתינה ותליננה על ראש כל מלשין בר ישראל או בת ישראל הלהו"א אהנא פי דאר אלצלה אוו ברה מנהא או ימלשן האד אל גומאעה אוו יברג עליהא שנע דסו ענד אומות העולם הוא אוו אבור ענ"ה וקצדהו אן יצורהא פי אשכא צהא אוו פי מאלהא אוו יברג אסרארהא עוד אומות העולם הוו כל מן יזהק לסאנהא ענד האד אלגמאעה יכון סבאב לאתלאף מאלהם כמה יאתי עליהם עונש אוו מן יברג עליהם עאדה תכון סבאב לאתלאף מאלהם אוו לאשכא צהם אוו יתחיי"ל בחילה מן אנואע אל מלשינות מפהומה אוו גיר מפקומה ממ"ה דכרנא מנהא ומהלם נדברו מן טור או יטור. ארור הוא לה' אלהי ישראל, ארור הוא מפי גבריאל ומיכאל, ארור הוא בספר התורה הזה, ארור הוא מפי כל נביא וחוזה, ארור הוא בשמים ובארץ, ארור הוא מפי שוכן שמי ערץ, ארור הוא בימים ובנהרות ובתהומות, ארור הוא בהרים ובגבעות הרמות, ארור הוא בתורת השם הנאמנה, ארור הוא בכל שנה ושנה, ארור הוא מפי אלי צבאות הקדש, ארור הוא בכל חדש וחדש, ארור הוא בכל חרם וקללה, ארור הוא ביום ובלילה, ארור הוא בכל מיני מיתות וכריתות, ארור הוא בחגים ובמועדים ובשבתות, ארור הוא מפי השם צור עולמים, ארור הוא בכל הלילות ובכל הימים, ארור הוא מפי האל הגדול הגבור והנורא, ארור הוא מפי הגבורה, ארור הוא מפי אהיה אשר אהיה ולעולם לא יחיה, ארור הוא וארור שמו וזכרו, לא נין לו ולא נכד בעמו אין שריד במגוריו, לא יאבה ה' סלוח לו כי אז יעשן אף ה' וקנאתו באיש ההוא ורבצה בו כל האלה הכתובה בספר הזה ומחה ה' את שמו מתחת השמים, והבדילו ה' לרעה מכל שבטי ישראל ככל אלות הברית הכתובה בספר התורה הזה. וכל העובר על כוונתינו ארור הוא לה' אלהי ישראל. והמקיים גזרותינו ברוך הוא לה' אלהי ישראל אמן. ואומר מי שבירך אברהם יצחק ויעקב אבותינו וכו'. כך הוא כתוב בכתיבת יד א"א מורי הרב ז"ל וממנו העתיקו ש"ץ שהוא סופר הקהל יצ"ו, ואתה שלום. ואלו החותמים בו והם, יצחק בר ששת, יצחק בר' שלמה בונאשתרוק ז"ל, שמעון בן ה"ר צמח נר"ו, ושלשה אחרים ממנהיגי הקהל יצ"ו.
@שו"ת הרשב"ש סימן שנג
תלמסאן, אל הותיק החבר ר' יהודה בן הרב ר' אפרים ז"ל בן אלנקאוה.
שאלת. המבזה תלמיד חכם לאחר מותו אם חייב נדוי או לאו.
תשובה. בפרק מי שמתו אמרינן, א"ר יהושע בן לוי בעשרים וארבעה מקומות ב"ד מנדין על כבוד הרב וכלן שנינו במשנתנו, ומנה מכללם המספר אחר מטתן של תלמידי חכמים, ופירוש המספר אחר מטתם הוא המזכירן בגנות לאחר מיתתן. וכבר רצו לומר במסכת עדיות שעקביא בן מהללאל נתנדה מפני שאמר שמעיה ואבטליון השקו המשוחררת ואמר להם עקביא שדוגמא השקוה, ופירוש דוגמא כלומר שהיתה גיורת כמותם לפי שהיו מבני בניו של סנחריב וכדאמרינן בפרק הנזקין ובפרק חלק. ובמקצת נוסחאות יש וכמה השקוה, והביאו בפסחים בפרק תמיד נשחט ובפרק מי שמתו, אלא שחזרו לומר שח"ו שנתנדה עקביא בן מהללאל שאין עזרה ננעלת על כל אדם בישראל בחכמה וביראת חטא כעקביא בן מהללאל, כלומר שכיון שיש בו חכמה ויראת חטא לא היה מספר בגנותן של תלמידי חכמים, הא כל המספר בגנותן מנדין אותו אפילו לאחר מיתתם. ובפרק הנודר מן המבושל אמרו, ההיא איתתא דאתת לקמיה דרב יהודה לנהרדעא לדינא ואתחייבת בדינא אמרה ליה שמואל רבך היכא דנין אמר לה ידעת ליה אמרה אין זוטר ורבה כריסיה אוכם ורבה שניה אמר לה לבזויי קא אתית תהוי ההיא אתתא בשמתא ופסעה ומיתה. ובלי ספק שכבר מת שמואל, שהרי זה המעשה בנהרדעא היה ונהרדעא הוא מקום שמואל כדמוכח בברכות בפרק הרואה, ואיך היה שואל אותה רב יהודה אם היא מכרת אותו, ואפילו הכי אעפ"י שהיה מת נידה אותה רב יהודה לפי שהזכירה אותו בבזיון. ובכאן מביא א"א מורי הרשב"ץ ז"ל ראיה שאפילו המזכיר מומי ת"ח אפילו לאחר מותו חייב נדוי אפילו מומין דגופו. וכ"כ הר"מ ז"ל בפ"ו מהלכות תלמוד תורה בכלל עשרים וארבעה דברים שמנדין עליהם המבזה תלמיד חכם אפילו לאחר מותו. והאוהבם ומקרבם ונדבק בם עליו הכתוב אומר ואתם הדבקים בה' אלהיכם חיים כלכם היום. כ"ד שלמה בן הרב ר' שמעון בן החכם ר' צמח זלה"ה.
@שו"ת הרשב"ש סימן שנד
אלמדיה.
שאלת. ראובן הלוה לאשה אחת ולשני בניה תשעים זוז ממשקל ממ"ז בווייה על משכון, לעת הזאת הוקלו המעות עד ששב משקל הזוזים בשנים עשר דינרים בוקייה עלה חשבון תשעים זוז שבעה ועשרים דינרים ממשקל י"ב דינרים בוקייא הנזכר, בין כך ובין כך נפטר ראובן ובשעת פטירתו צוה לבני ביתו ואשתו וקרוביו ואמר להם אני הלויתי על משכון לאשה ההיא ושני בניה שבעה ועשרים דינרים כשמצאו הכ"ז דינרים הקלים הובילום ליורשי ראובן, ענו היורשים ספק לנו אם המעות שצוה אם הם מהמשקל הגדול או מהמשקל הקוראים גרמיד, מה הדין נותן בזה.
תשובה. אם המלוה כשצוה בשעת מותו היו יוצאים המעות הגדולים וכל משאם ומתנם באותו זמן היה במעות גדולים, חייב הלוה לשלם דמים גדולים. ואם בשעת צואתו לא היו עוברים כי אם מעות קטנים וכל משאם ומתנם במעות קטנים, אין על הלוה כי אם מעות קטנים. וראיה לזה מדאמרינן בפרק גט פשוט, תנו רבנן כסף אין פחות מדינר כסף, ומקשו עלה דאימא נסבא, א"ר אלעזר דכתב ביה מטבע, אימא פריטי, אמר רב פפא (באתרא) דלא סגי פריטי דכספא, וכן אמר רב פפא התם גבי דהואון פחות מדינר. ונראה מזה שבכל לשון שבשטר שהוא מסופק הולכין אחר מנהג אותו מקום במה דרכם לתת ולשאת בזה. ובזה משמע מהתם דלא אזלינן אחר פחות שבשניהם, וכן משמע בפרק בית כור ובפרק השואל. וכן כתב הרמב"ם ז"ל בסוף הלכות מלוה זה לשונו, לפיכך כל שטר שיש בו משמע שתי לשונות שמא כך או שמא כך אינו נוטל אלא הפחות שבשתיהן, ואם תפס אין מוציאין מידו אלא בראיה ברורה, עכ"ל. ואעפ"י שהיורשין תופסין המשכון, אין תפיסתן תפיסה, לפי שאינם יודעים בבירור כמה חייב הלוה. ואם טוענין שכך הוא ברור שאביהם צוה שמעות גדולים הלוה על המשכון, חייבים הם לישבע. ואם הם גם כן מסופקים בדבר או שהם יורשים קטנים, אנו דנים צואת אביהם כשטר כיון שיש בידם משכון, והולכים אחר פחות שבלשונות. והתפיסה שזכר ר"ת ז"ל היא כשיש ספק בשטר והמלוה טוען כגדול שבלשונות והלוה כפחות שבלשונות ותפס המלוה וטען שבריא לו שכך הוא, אבל היורשים שבאים ליטול מכח צואת אביהם ולשונו מסופק, אנו הולכים בו אחר פחות שבלשונות וישבע הלוה שאינם אלא מעות קטנים וישלם ויטול.
@שו"ת הרשב"ש סימן שנה
והראן.
שאלת. ראובן משכן חצרו לשמעון שידור בה כל ימי המשכונה, ושמעון לא דר בה אבל השכירה לאחרים, ראובן אומר לא משכנתי לך אלא שתדור בה אתה ולא שתשכירנה לאחרים ועכשיו כיון שהשכרת אותה לאחרים אני אטול השכירות, מהו הדין.
תשובה. הכוונה במשכן חצירו אצל חבירו לדור בה הוא שיאכל פירותיה, א"כ אין הפרש בין דר בה הוא עצמו או אם השכירה לזולתו. זה הוא בסתם, אבל אם התנה בפירוש ואמר לו ע"מ שתדור בה אתה בעצמך ולא תשכירנה לאחרים, אין הכוונה ג"כ שלא יאכל פירותיה שמא מועיל לו אם דר בה הוא או אחר, ואין ההקפדה על הפירות אלא שלא יזיקו האחרים החצר. א"כ איפה, אם אותם האחרים הזיקו החצר, חייב שמעון לשלם לראובן דמי ההיזק שהזיקו בחצר. וכן אם אותם האחרים היו יותר מרובים משמעון, ומנהג העיר להוסיף בשכירות על פי תוספת נפשות, אותה תוספת נוטל אותה ראובן בעל הקרקע. אמנם כל זה אם היה ראובן חוץ לעיר כשהשכיר שמעון לאחרים ומיד כשבא ערער, אבל אם היה בעירו, או היה חוץ לעיר ומיד כשבא לא ערער אלא שתק ולבסוף צווח אין בדבריו כלום, כך נראה לי. שלמה בן הרב רבי שמעון בן החכם רב צמח זלה"ה.
@שו"ת הרשב"ש סימן שנו
מסתגאנים, אל הותיק ר' חגי בר' שלמה בן אלזוק נ"ע.
שאלת. שתי כתובות שבאות לפני הדיין לגבות מי קודמת.
תשובה. אם הם קרקעות כל הקודמת בזמן קודמת בגבייה, ולאו דוקא בנכסים בני חורין, אלא אף אם מכר הבעל ומשכן אחר שכתב לה כתובה מוציאה היא מיד הלקוחות אם לא תמצא מהיכן לגבות. ואם אין שם קרקעות אלא מטלטלין אין בהן דין קדימה, וכל מה שתפסה כל אחת ואחת זכתה בה עד כדי כתובתה, והשאר תחזירנו לחברתה. ואם לא יספק להן מה שתפסו ויש שם נכסים שאינן ברשות שום אחת מהן יחלקו ביניהם, וחלוקה זו היא כפי דעת קצת בשוה, וכן היא דעת הרמב"ם ז"ל. וזהו אם לא כתב שישתעבד כל נכסיו מקרקעי אגב מטלטלי, אבל אם כתב מקרקעי ואגבן מטלטלי חזר דין המטלטלין כדין הקרקעות וכל הקודמת בזמן קודמת לגבות. ויש בכל זה ראיות מהגמרא אלא שאין הזמן מספיק לכתבם.
@שו"ת הרשב"ש סימן שנז
ולענין גט של מאורסה אם יכתוב ארוסתי או אשתי.
לכתחלה יכתוב ארוסתי, וכן נראה מדברי הרשב"א ז"ל בחדושיו בפרק ג' דגיטין. ואם כתב אשתי אין בכך כלום, שהרי לשון חכמים ז"ל הוא אשתו הארוסה לא יורשה ולא מטמא לה ולא מיפר נדריה, וכן המקדש את האשה ואמר לה הרי את אשתי מקודשת לי הרי היא מקודשת. כך נראה לי. ואח"כ מצאתי שכ"כ א"א מורי הרשב"ץ ז"ל בתשובה. ושלומך יגדל כנפשך ונפש נאמנך הכותב במרוצה שלמה בן הרב ר' שמעון נ"ן בן החכם ר' צמח זלה"ה.
@שו"ת הרשב"ש סימן שנח
תונס, אל ה"ר משה אלרגלי ישמרהו האל.
שאלת. ראובן מת וחיי לרבנן ולכל ישראל שבק והניח דירה אחת, והניח בת מאשה אחת [ובן] ובת מאשה אחרת ולו כמו עשר שנים שמת או יותר, ובזאת השנה נשאת האשה ונתנה הדירה לבניה בית אחד לבנה ובית לבתה ונכתב הבית בכתובת הבת, עמדה הבת שהניח מהאשה האחרת ואמרה הדירה שלי אטול אותה בכתובת אמי שכתובת אמי קדמה לזאת הכתובה, והדירה לא היתה ברשות ראובן כשהיה נשוי עם אם הבת הראשונה, ונתקוטטו בבית הכנסת זה אומר בכה וזה אומר בכה, ושאלו ממני לכתוב למעלת כבודך שורותים אלו כדי להסיר מכשול מלפני עור, אחלי אדוני תבאר לנו שורת הדין בזה.
תשובה. אם האב מת ושתי נשיו היו בחיים ואח"כ מתה אם הבת הדין עם הבת, לפי שהאשה היא בעלת חוב בנכסי המיתנא. ואעפ"י שאין היורשים גובים מן היתומים כשמת מלוה בחיי לוה מפני שאין אדם מוריש שבועה לבניו, כבר כתב הרז"ה ז"ל בספר המאור והרשב"א ז"ל בתשובותיו שכיון שנהגו לכתוב נאמנות בכתובה גובים היורשים מן היתומים בלא שבועה, א"כ כיון שמת הבעל וכו' נתחייבו נכסיו בכתובת האשה הראשונה שהיא קודמת. ואפילו שמתה קודם שנשבעה, יורשיה גובין כתובתה משאר יורשים. ואעפ"י שהבעל יורש את אשתו, אינו יורש אותה בקבר להנחיל שאר יורשין, וכך היא מתפרשת בפרק יש נוחלין. אבל אם אמה של הבת מתה בחיי הבעל, כבר ירש אותה הבעל ולא נשאר ליורשיה שום זכות, אלא אם היא על פי קצת התקנות שהבעל מחזיר ליורשים קצת מהכתובה אם מתה האשה בחייו יעשו כפי תקנתם. ואם אין שם שום תקנה אין לה שום זכות, לפי שיש שם בן, ואין לבן במקום בת כלום אחר שנשאת, שאם עדיין לא נשאת היתה נוטלת פרנסה מהנכסים, אבל כיון שנשאת בחייו אעפ"י שלא נתן לה כלום אביה ועשה שלא כהוגן, מ"מ כיון שנשאת לא נשאר לה שום זכות. ואם נשאת אחר מות אביה ולא היה שם נכסים כי אם הקרקע הזה המשועבד לאלמנה בכתובתה, אין לבת פרנסה מנכסים שהם משועבדים קודם שנתחייבו בפרנסתה. ואף היו שם נכסים כדי הכתובה והפרנסה, אם נשאת והיא נערה או בוגרת אבדה זכותה אם לא מיחתה כדאיתא בפרק מציאת האשה. זהו מה שנראה לי בזה.
@שו"ת הרשב"ש סימן שנט
עוד שאלת. כי במקומכם מצאו אום הריאה שנסרכה מגוה של אומא ויצאה הסרכא ללובן של טרפש והיתה דבוקה לדופן ונמצאת מכה, ורצו להכשיר אותה ואמרו הן במקצת האומא הן מגוה בשעת שנסרכה האום בלא פלוש והיא דבוקה לדופן ונמצאת מכה בדופן אנו מכשירים אותה, ולא הוריתי על זה עד שאראה כתב ידך הנכבד.
תשובה. השאלה הזאת באה בלתי מסודרת, אבל שורת הדין הוא שכל שנסרכה או שנסמכה האום לטרפש בין בלובן בין באודם טרפה, והמכשיר אם נסרכה לאודם כבר דחו דבריו, וכל המכשירה הוא מאכיל טרפות לישראל. ואם נסרכה מגו לטרפש ולדופן היה נראה לאסור, וכן כתב מגדולי המחברים ז"ל שכל סירכא שיוצאת ממקום היתר למקום איסור אין הולכין בה אחר הרוב אלא שכל שנסרכה ממנה אפילו מעט במקום איסור הכל אסור. אבל יש אחרים אומרים שכל שנסרכה במקום היתר ובמקום איסור הכל הולכין אחר הרוב, בנדון הזה על פי סברא זו אם היתה הסרכא לטרפש ולדופן אם הרוב לטרפש אסורה, ואם הרוב לדופן אם אין מכה בדופן אסורה ואם יש מכה אסורה.
@שו"ת הרשב"ש סימן שס
בגאייה, אל הדיין ר' עמרם בן החכם ר' בנימין בן עמאר נ"ע.
כל מה שעשית בענין סדר תעניות עשית כהוגן, ואף הסליחות והוידויים שאמרת אחר התפלה, יפה עשית, אעפ"י שקצת הגאונים ז"ל אמרו שאין לומר הוידוים אלא באמצע התפלה, שכן אמרו במסכת יומא על הוידוי ששליח צבור אומרו באמצע התפלה, מ"מ גאונים ז"ל אחרים כתבו שש"ץ אומר אחר התפלה, שכן אמרו בפרק אין עומדין להתפלל ואם בא לומר אחר תפילתו כסדר יום הכפורים אומר, משמע שסדר סליחות יום הכפורים אחר התפלה אומרם. ואנו במקומות אלו נוהגים שש"ץ אומר הוידוי של מנחת יום הכפורים אחר התפלה ולא באמצעה על (סמך) סברא זו של גאונים אלו, אף על פי שאחרים ז"ל חולקים בדבר.
אבל מה שתמהתי עליך הוא, כי מהרתם לגזור תעניות ולהתריע ואין מתים בכל העיר בכל יום אלא עשרה ולא הספיקו עדיין לעשרה, ומשנה שלימה שנינו בפרק סדר תעניות האלו איזהו דבר עיר המוציאה חמש מאות רגלי ויצאו ממנה שלשה מתים בשלשה ימים זה אחר זה הרי זה דבר פחות מכאן אין זה דבר, ותניא בברייתא בגמרא תנו רבנן עיר קטנה המוציאה ה' מאות רגלי כגון כפר עמיקא ויצאו ממנו שלשה מתים בשלשה ימים בזה אחר זה דבר, ביום אחד או בארבעה ימים אין זה דבר, עיר גדולה המוציאה אלף וחמש מאות רגלי כגון כפר עכו ויצאו ממנה תשעה מתים בזה אחר זה הרי זה דבר, ביום אחד או בארבעה ימים אין זה דבר. ולפי המשנה והברייתא הנזכרים צריך לכל חמש מאות רגלי אחד בכל יום בשלשה ימים רצופים, וכן כתב הרמב"ם ז"ל שהכל הולך לפי החשבון. ועירכם יותר גדולה היא מהחשבון זה שאמרו שהם מתים שם בכל יום.
אמנם אעפ"י שהדבר לא התחיל עדיין ביהודים ראוי הוא לגזור תענית, אעפ"י שקצת סוברים שאין להתענות כל זמן שהוא באומות העולם, דשטנא בתרי אומי לא שליט כדאיתא בפ"ב דשבת, מ"מ רבוותא אחריני סוברים שגוזרים תעניות אעפ"י שלא התחיל אלא באומות העולם, וסמכו על מה שאמרו בגמרא במסכת תעניות אמרו ליה לרב יהודה איכא מיתנא בחזירי גזר תעניתא, וקא מקשו לימא קסבר רב יהודה מכה משולחת במין אחד משולחת בכל המין, ותרצו לא שאני חזירי דדמיין מעייהו לבני אדם, ואי בדאיכא מיתנא בחזירי גוזרין תעניתא משום דדמיין מעייהו בלחוד לבני אדם כ"ש גוים דדמיין כולהו גופיה לדידן. ונראה עוד לסמוך סברא זו מדאמרינן התם דכיון דאיכא שייראתא מגרי, ואם כשהוא הדבר בעיר אחת מתענין באחרת אי איכא שיירתא, כ"ש כשהיא בעיר עצמה שהוא מגרי. ואעפ"י שיש לדחות סברא זו ולומר דוקא שהתחיל בישראל ומגרי על ידי שייראתא, אבל כשלא התחיל בישראל לא חיישינן לאגרויי, דשטנא בתרי אומי לא שליט, מ"מ הרמב"ם ובעל הטורים ז"ל ובעל השלחן ערוך לא חלקו בין גוים לישראל, וטענת דשטנא בתרי אומי לא שליט טענה רעועה היא, ויותר חזקה ממנה היא כיון שנתן רשות למשחית לחבל אינו מבחין בין צדיק לרשע כדאיתא בפרק הכונס צאן, כ"ש שהחוש יעיד על זה. וה' ישמור עמו ישראל אמן.
@שו"ת הרשב"ש סימן שסא
מסתגאניס, לר' יצחק הלוי יצ"ו.
שאלת. אשה אלמנה היתה דרה במסתגאניס והפקידה ביד אשה אחרת קצת סדינים והלכה לתונס, ואחר שנתיישבה שם ימים רבים כתבה לגזברי קהל מסתגאניס ואמרה להם הסדינים אשר הפקדתי ביד פלונית הקדשתים תקחום מידה על מנת שאם אצטרך אליהם אקח את שלי, והגזברים לקחו הסדינים מיד הנפקדת ונשארו ברשותם, ולאחר זמן מרובה הלך אחד מקרוביה מתושבי מסתגאניס להקביל את פניה וראתה את עניו וכתבה לגזברים הנזכרים לתת לו הסדינים הנזכרים כי איש עני הוא והם יודעים את מכאובו ושאם יאריך השם את ימיה ולא תצטרך תתן חליפיהם. ובסבת זה נחלקתם, שקצת אומרים כיון שהקדישה שוב אינה יכולה לחזור בה ועוד שזה אינו עני כל כך, ואחרים אומרים שהיא לא הקדישה אלא על מנת שאם תצטרך תטול את שלה א"כ אינם הקדש גמורים, ורציתם לעמוד על דעתי בזה.
תשובה. התנאי שהתנת על מנת שלא תצטרך אינו מבטל ההקדש, לפי שהיא לא הוצרכה אליהם אלא שרוצה ליתנם לקרוביה, וההקדש כבר זכה בהם מעת שהגיעו ליד הגזברים, שאלו היתה מתנה ולא נתנה אותה עד שתמות ולא אמרה מעכשו ולאחר מיתה אינו כלום כדעת הרא"ש ז"ל שכ"כ בנדרים בפרק השותפין גבי איהו בריה צורבא מרבנן הדר סודרא לעריה. וכן נראה שהיא סברת הרשב"א ז"ל בחדושיו, אלא שכתב שלא כתב כן הרמב"ם ז"ל. אבל בהקדש אינו צריך מעכשיו כדאיתא בנדרים בפרק ארבעה, וכתב שם הרשב"א ז"ל דהאומר סלע זה לצדקה לאחר שלשים יום אעפ"י שלא אמר מעכשיו אינו יכול לחזור בו דאמירתו לגבוה כמסירתו להדיוט. ואף לדברי האומרים שאין דין עניים דומה להקדש, בכאן יש מסירה ולא על האמירה אנו סומכין אלא על המסירה, כ"ש לדעת האומר שדין עניים והקדש שוה, וכן היא דעת הרמב"ם ז"ל בפכ"ב מהלכות מכירה והרשב"א ז"ל בחדושיו בפרק ארבעה נדרים כמו שכתבתי. ואעפ"י שלא נמסרו ביד העניים אלא ביד הגזברים הויא כיד העניים, וכדאמר רב יוסף בפרק שור שנגח ארבעה וחמשה אנן [יד] עניים אנן, אלמא אעפ"י שהתנת שכל זמן שתצטרך אליהם תטלם אין תנאי זה מבטל ההקדש עד שתצטרך, ומזה נתברר שמצד התנאי שהתנת אין ההקדש בטל.
אמנם לענין מה שאמרה שיתנו לקרובה, יש צד לבטל דבריה ויש צד לקיימם. הצד שדבריה בטלים הוא אם הקדישתם בפירוש לבית הכנסת, שאם הדבר כן כיון שהגיע ההקדש ליד הגזבר אינה יכולה לשנותם באחרים כ"ש לבטל ההקדש ולתתו לקרובה, דאמרינן ברפ"ק דערכין ובפ"ק דבתרא האומר סלע זה לצדקה משלא באת ליד גזבר יכול לשנותה ומשבאת ליד גזבר שוב אין יכול לשנותה. ויראה לי שאף לישאל עליהם אינה יכולה, שאע"ג דקיימא לן בעלמא דיש שאלה להקדש כדאיתא בפרק יש נוחלין ובשבועות ובנדרים ובנזירות ובדוכתי אחריני והכי איתא בפרק מפנין וכ"כ הרמב"ם ז"ל בפ"ד מהלכות נדרים והרשב"א ז"ל וא"א מורי הרשב"ץ ז"ל בתשובותיהם, והרמב"ם ז"ל בסוף הלכות נדרים שאין נשאלין עליהם אלא לצורך גדול, וכ"ש בזו דכיון שהגיעו ליד גזבר שוב אינה יכולה לישאל עליהם, וכן מוכח בעובדא דחנן בישא בפרק שור שנגח ארבעה וחמשה דעלה אמר רב יוסף אנן יד עניים אנן כמו שכתבתי למעלה, וכן מפורש בתוספתא בפ"ב דמגלה, דתניא בתוספתא הפוסק צדקה עד שלא זכו בה פרנסים רשאי לשנותה לדבר אחר משזכו בה פרנסים אינו רשאי לשנותה לדבר אחר אלא מדעתה, וכתב הרשב"א ז"ל בתשובה לפסק הלכה. ואע"ג דאמרינן בפ"ק דבתרא גבי בית הכנסת דגבו זוזי ומחתי לבני דאי מתרמיא מלתא דמצוה יהבי להו, וכתבה הרמב"ם ז"ל בהלכות מתנות עניים בפ"ז, דנדון הזה כיון שאינו כל כך [עני] כאשר בא בשאלה, ואינו צריך לישא אשה ולא להשיא בת ולא לפדיוןשבויים ודומיהם שיש בה מצוה, אין לבטל ההקדש הזה ולתתו לקרובה.
הצד שיש לקיים דבריה הוא אם הקדישתם סתם, שהרשב"א ז"ל כתב בתשובה שסתם ההקדשות בזמן הזה הם לעניים, לפי שכיון דאין אנו מכירים בהקדש בדק הבית, וכדאמרינן בפ"ק דנדרים סתם תרומה ביהודה אסורה ובגליל מותרת שאין אנשי גליל מכירים תרומת הלשכה, סתם חרמים ביהודה מותרים ובגליל אסורים שאין אנשי גליל מכירים את חרמי כהנים. והוסיף א"א מורי הרשב"ץ ז"ל שאפילו באומר הקדש (לשמים הו' לעניים, מדאמרינן בפרקא דחסידי גבי עובדא דר' אלעזר בן ברתות והרי הם הקדש) לשמים ואין לך בהם אלא כאחד מעניי ישראל, אלמא אפילו אומר הקדש לשמים לעניים הוא, וכיון שקדש זה לעניים וזה קרובה הוא ואיש עני, הוא קודם משאר עניים דענייך ועניי עירך ענייך קודמין עניי עירך ועניי עיר אחרת עניי עירך קודמין כדאיתא בפרק איזהו נשך, וכתבו רש"י ז"ל בפירוש החומש והרמב"ם ז"ל בפ"ז מהלכות מתנות עניים, ומורגל הוא בפי הכל.
ואעפ"י שבא בשאלה שאינו עני כל כך, מ"מ אם אין לו אלא בית וכלי תשמישו וכלי אומנותו עני הוא ונותנים לו מן הצדקה אם ישאל, וכדתנן בסוף פאה אין מחייבים אותו למכור את ביתו ולא כלי תשמישו. ואע"ג דבפרק מציאת האשה פריך עלה דמתניתין מברייתא דתניא היה משתמש בכלי זהב משתמש בכלי כסף בכלי כסף משתמש בכלי נחושת, הא אוקמה רבא בריה דרבה במחרשה של כסף, פירוש כלי שעושים להתגרד בו, כדאמרינן בסוף חבית רב שמואל בר' יהודה עבדא ליה אמיה מגרדתא דכספא, כך פירש רבינו שמשון ז"ל. ורב פפא אמר כאן קודם שיבוא לידי גבוי כאן לאחר שיבא לידי גבוי. ונאמרו בזה שלשה פירושים, שרש"י ז"ל פירש לאחר שבא לידי גבוי לאחר שלקט לקט שכחה ופאה ויודע שעשיר הוא ובאין לב"ד לגבות ממנו מה שנטל אעפ"י שממון שאין לו תובעים הוא משום קנס גובין, ואפילו אם תמצא לומר בבעל חוב דעלמא מסדרין בכי האי גונא, הכא משום קנס מחייבים אותו למכור. ור"ת ז"ל הוא שבא ליטול מקופה של צדקה מחייבים אותו למכור לאחר שבא לידי גבוי ונזדמנו לו כלי בית אין מחייבים אותו למכור. ורבינו שמשון ז"ל פירש לאחר שבא לידי גבוי שמתפרנס מקופה של צדקה שבאה ליד גבאי מחייבין אותו למכור, אבל קודם שבא לידי גבוי שמפרנסין אותו בצנעא ולא ממה שבא ביד גבאי אז נותנין לו, וזה הפירוש הוא נכון, וכן נראה שהיא סברת הרא"ש ז"ל. ואף דעת הרמב"ם ז"ל נראה שהיא כך, שכן כתב בפירוש המשנה שלו זה לשונו, ואפילו יש לו כסף וזהב כגון כוסות וקערות אינו חייב למכרם עד שיקח ממתנות עניים ויכתב בכללם אז יאמרו לו מכור אותם כלים וקנה אחרים ואל תמעיט ממתנות עניים, וכן כתב בחבורו בפ"ט מהלכות מתנות עניים.
הילכך זה שאינו נוטל מקופה של צדקה אעפ"י שיש לו בית וכלי תשמישו אין זוקקין אותו למכור קודם מה שימכור מה שנתנה לו קרובתו. ואפילו יש לו מעות מה שיוכל להתפרנס בהם פחות מעט משנה תמימה נוטל, דתנן התם מי שיש לו מאתים זוז לא ילקוט לקט שכחה ופאה ומעשר עני, היו לו מאתים זוז חסר דינר אפילו אלף נותנין לו כאחת הרי זה יטול, וכתבה הרמב"ם ז"ל בהלכות הנזכרות, ופרשו המפרשים דמאתיים זוז ששנינו שערום חכמים כדי מזונות ומלבושין לשנה. ועוד כתבו שזה השיעור הוא לו לבדו, אבל אם יש לו אשה ובנים יראה מדבריהם שצריכים מאתיים זוז לכל אחד ואחד. ושיעור המאתים זוז הוא משקל כ"ה זהובים מכסף צרוף, וכן כתב א"א מורי הרשב"ץ ז"ל בפירוש התקנות שחבר בתשובותיו. עוד אני אומר דלאו דוקא מאתים זוז, אלא הכל לפי העת והזמן, וזה השיעור שזכרו חז"ל הוא שאין לך פחות הימנו, או הוא שיעור ממוצע, אבל לפעמים כשצריך יותר או פחות כפי המקום והזמן ושער לו פרנסת שנה לבניו ואשתו. הילכך זה אין לו מעות מה שיספיק לו ולאשתו ולבניו ולפרנסת שנה כנ"ל.
@שו"ת הרשב"ש סימן שסב
עוד שאלת. שני שותפין בחצר אחת לאחד שליש ולאחד שני שלישים, ורצה בעל השני שלישים למכור, והמוכר אמר לו קנה לך את כל חלקי או הניח לי למכור את שלי למי שאני חפץ, והמצרן אומר לא כי אלא מכור ממנה בכדי שיהיה לי בה החצי והשאר מכור לאחרים, ענהו המוכר או קנה הכל או אמכור הכל לזולתך.
תשובה. הדין עם המוכר, או יקנה הכל או אין לו דינא דבר מצרא, שכך אמרו בפרק המקבל מכר כל שדותיו לאחד לית ביה משום דינא דבר מצרא, וכן כתב הרמב"ם ז"ל בהלכות שכנים. ובנדון הזה כיון שהוא מוצא קונה לכל חלקו כאחד, אין לו למוכרו חלקים חלקים מפני בן המצר.
@שו"ת הרשב"ש סימן שסג
עוד שאלת. שני שותפים בחצר אחת לאחד שליש ולאחד שני שלישים ודר בעל השני שלישים שנים ידועות ונשאר לשני שידור בה הוא שנים כפי [המגיעו לחלקו והתחיל לדור, ועתה בעל השני שלישים רוצה למכור ובעל השליש בא לעכב על ידו עד שידור בה הוא שנים כפי] מה שמגיע לחלקו.
תשובה. אינו יכול לעכב על ידו מלמכור, אבל ראוי להתנות על הקונה שידור שותפו השנים הנותרות לו. ואפילו לא התנה הקונה אינו יכול לסלקו עד שישלים שניתו ולא עדיף מגברא דאתי מחמתיה, כדאמרינן בפרק השואל גבי שכירות וכן כתב הרמב"ם ז"ל בהלכות שכירות בפ"י, ומה מכר לו ראשון לשני כל זכות שיש לו, ומה שאינו שלו אינו יכול למכור שלא כל עצמו להפקיע שעבודו של חבירו. ואתה שלום.
@שו"ת הרשב"ש סימן שסד
הונין, אל הר' יהודה פראג ישמרהו האל.
שאלת. מי שמינהו אביהם של יתומים אפטרופוס והחזיק בנכסים זמן מרובה ועתה רוצה לעלות לארץ ישראל איך יתנהג בנכסים.
תשובה. אעפ"י ששנינו בתוספתא הביאוה ר"א ז"ל ובעל העיטור ז"ל האפטרופוסין עד שלא החזיקו בנכסים יכולין לחזור בהם משהחזיקו בנכסים אין רשאין לחזור בהם, זהו אלו היה עומד שם, אבל כיון שרוצה לעלות לארץ ישראל או להעתיק דירתו למקום אחר אין מעכבין אותו בשביל נכסים אלו, דומה למי שמפקיד אצל חבירו ממון והלך למדינת הים ורצה הנפקד לפרש או לצאת בשיירה כתב הרמב"ם ז"ל בסוף פ"ז מהלכות שאלה ופקדון בשם קצת המורים שיביא הפקדון לב"ד ויפטר מאחריות שמירתו, וכתב הרב ז"ל שזה דברי טעם שאין אוסרים זה במדינה זו מפני פקדון של זה וכו' וב"ד מפקידין אותו ביד נאמן אצלם משום השבת אבדה לבעלים, ע"כ. וכן בנדון הזה יביא הנכסים לב"ד שהם אביהם של יתומים והם ימנו אפטרופוס עליהם ויפטר זה מאחריות הנכסים.
ומענין האשה שטוענת שמנה אותה בעלה אפטרופא על בניה ואח"כ נשאת. אפילו יהיה כדבריה שנמנית אפטרופא, כיון שנשאת מסלקין אותה הב"ד וממנין אפטרופוס עליהם, שלא עלתה על לבו שתנשא לאחר וישארו הנכסים בידה ויאכל אותם בעלה, וכן כתב הרא"ש ז"ל בתשובה והביאה רבינו יעקב ז"ל בספר אבן העזר סי' ק"י, וכן [דן] א"א מורי הרשב"ץ ז"ל הלכה למעשה.
@שו"ת הרשב"ש סימן שסה
מסתגאניס, אל הותיק ר' חגי ב"ר שלמה אלזוק נ"ע.
שאלת. בענין הבנות שהיו נכסיהם ביד ר' משה גלאל ומתו עתה ודודיהן תובעין ירושתן והאם מערערת מצד הירושה ומצד המזונות שזנה אותם אעפ"י שקבל בעלה לזונם.
תשובה. כיון שמתו הבנות דודיהן הם היורשים ויטלו הפקדון מיד ר' משה גלאל, ואין לאם שום זכות מתורת הירושה, שהאם אינה יורשת כדאמרינן בפרק יש נוחלין. וגם מתורת מזונות אין להם שום זכות ואפילו לא קבלה עליה לזונם, כל שלא כתבה עליהם שטר שבתורת הלואה היא זנה אותם, וכן כתוב בספר התרומות בשם תשובת הריא"ף ז"ל שהזן יתום ויתומה בתוך ביתו אין לו עליהם שום תביעה, וכ"ש שבעלה קבל עליו לזונם.
ומן הדין חייבת להחזיר כל מה שנטלה מהפקדון. ואם היא נשואה ואין לה במה לשלם, שהאשה פגיעתה רעה כדאמרינן בפרק החובל, חייב הנפקד לשלם כל מה שנתן לה שלא ברשות ב"ד ולא ברשות היורשים, לפי שהוא פושע ושלח יד בפקדון שלא כדין, וכדאמרינן בפרק ארבעה וחמשה אשלמת ליה לתוראי בידא דלא מצינא לאשתעויי דינא בהדיה, ויהיה הוא דינו עמה וכשתתאלמן ותתגרש יתפרע מינה, אבל כל זמן שהיא נשואה או אם תמות בחיי בעלה אין לו עליה ולא על נכסיה דין ודברים.
@שו"ת הרשב"ש סימן שסו
עוד שאלת. על ענין צדוק הדין בראש חדש וחנוכה ופורים אם ראוי לאומרו, ובקשת בספר אורח חיים בהלכות ר"ח ומצאת שכתב כי נחלקו בו, חכמי גרמיזה אומרים אותו דרך הלוך, וחכמי מגנצא אין אומרים אותו אלא על אדם גדול, והביא דעות החכמים ותלמידיהם ולא הכריע ביניהם, ולא ידעת מה לעשות באיש אשר ימות באחד מאלו הימים אם יאמרו עליו צדוק הדין או לא, וגם אם מספידין אותו. ונגיד לך מהו מנהגינו.
תשובה. כבר עמדת על כל הדעות בספר אורח חיים, ואעפ"י שלא הכריע אנו מניחים הדבר לרצונו, וכלל גדול אמרו בירושלמי כל הלכה שהיא רופפת בידך ראה איך הצבור נוהגים ונהג כמותם, והנח לישראל אעפ"י שאינן נביאים הם בני נביאים כדאיתא בפסחים בפרק אלו דברים. ומנהגינו לאומרו.
@שו"ת הרשב"ש סימן שסז
עוד שאלת. חבית מלאה שמן למאור של בית הכנסת ונפל לתוכה עכבר ומת בשמן, ואחד מהמשכילים אסר השמן שבחבית להדליק ממנו בבית הכנסת משום הקריבהו נא לפחתך וגו', ולא קבלת דבריו כלל והשבת אליו איך אתה אוסר השמן שנפל בו עכבר להדליק בו הנרות והרי הוא מותר באכילה כ"ש להדלקת הנרות. ואי משום הקריבהו נא אינו זה אלא לענין קרבן ובבית המקדש אבל בחוצה לארץ לא (כ"ש שמן למאור בחוצה לארץ) ואין רגלים לדבר זה, ועתה בין כך ובין כך סתמתי פי החבית ואין אני מדליק מאותו שמן עד שאראה תשובתך מורנו נר"ו אם יש לחוש לזה או לאו, אם מותר הודיעני ואדליק הנרות בו, ואם אסור אדעה מה אעשה לו.
תשובה. נמצא בתשובת הגאונים ז"ל שכל שמותר באכילה מותר בהדלקה וכל שאסור באכילה אסור להדליק בו משום הקריבהו נא לפחתך, וכן כתבו המפרשים ז"ל בפרק גיד הנשה. וזה השמן מותר באכילה הוא, שהעכבר נותן טעם לפגם הוא בשמן, ואינו נותן טעם לשבח אלא בשכר ובחומץ כדאיתא בפרק בתרא דע"ז, וכן דעת רבותינו הצרפתים ז"ל והרמב"ם ז"ל בפט"ו מהלכות מאכלות אסורות, וכן כתוב בספר יורה דעה בסימן ק"ט והרשב"א ז"ל בספר תורת הבית. אעפ"י שקצת הגאונים ז"ל כתבו שהוא נותן טעם לשבח וצריך ששים לבטלו, לית דחש להו. על כן מותרהוא להדליק בזה השמן, אלא שהרשב"א ז"ל כתב דצריך להעבירו במסננת שמא נשאר בו שום דבר מהעכבר.
@שו"ת הרשב"ש סימן שסח
עוד שאלת. הבא להתגייר וידענו באמת שלא בא אלא לאהבת אשה בת ישראל שנתן עיניו בה, מהו מקבלין אותו או לא. ואני ראיתי בקצת ספרי המפרשים ז"ל שצריך לבדוק אחריו ואם ידוע שלא בא אלא לאהבת אשה או כיוצא בו שאין מקבלין אותו, ואם אנוסי זמן בכלל זה כיון שידוע שלא באו אלא לדרך זאת, עכ"ל.
תשובה. אין מקבלין אותו לכתחילה, דאמרינן בפ"ב דיבמות אחד איש שנתגייר לשם אשה ואחד אשה שנתגיירה לשם איש וכו' אינם גרים. ואעפ"י שנפסקה ההלכה שם דכל גרים, היינו בדיעבד, אבל לכתחילה לא משום הסר ממך עקשות פה ולזות שפתים הרחק ממך. וכן אמרו בפרק איזהו נשך כדי שלא יאמרו לא נתגייר זה אלא מפני מעותיו של זה. וכן כתב הרמב"ם ז"ל בפרק י"ג מהלכות איסורי ביאה כשיבא הגר והגיורת להתגייר בודקין אחריו שמא בגלל ממון שיטול או בשביל שררה שיזכה לה או מפני הפחד בא להכנס לדת ואם איש הוא בודקין אותו שמא נתן עיניו באשה יהודית ואם אשה היא שמא נתנה עיניה בבחור מישראל וכו'.
מיהו זהו בגוי הבא להתגייר, אבל מהאנוסים אלו או מזרעם אין דוחין אותם מפני זה, אבל המקרבן ומכניסן תחת כנפי השכינה עליו נאמר אם תוציא יקר מזולל כפי תהיה, ור' יוחנן אמר לריש לקיש אי הדרת בך יהיבנא לך אחתי דשפירא מנאי, שריש לקיש היה לסטים ור' יוחנן אמר לו אם תחזור בתשובה אתן לך אחותי, וחזר בתשובה ויצא ממנו חכם גדול כדאיתא בפרק הפועל.
@שו"ת הרשב"ש סימן שסט
עוד שאלת. מי שנולד אלם וחרש והוא היום בחור מחמשה ועשרים שנה ורוצה לישא אשה ואבי הנערה רוצה ליתנה לו לאשה, ושאלוני על זה ואמרתי אליהם שאין קדושיו קדושין ואין אשתו אשת איש כיון שיש בו שני מומין אלו, ולא שמעו אלי ובקשו ממני לכתוב למעלתך על זה, ואם נשא בניו מה יהיו, והנערה שרוצה לישא בעלת שכל היא אין בה מום, עכ"ל.
תשובה. חכמים ז"ל הקנו לו נשואין וקדושיו קדושין מדרבנן כדאיתא בפרק חרש, וב"ד נותנין לה כתובה על נכסיו, דאמרינן התם, ההוא חרשא דהוה בשביבותיה דר' מלכיו אנסביה אתתא וכתב לה ארבע מאות זוזי מנכסיה, כלומר מנכסיו של חרש, אמר רבא מאן חכים כרב מלכיו דגברא רבא הוא קסבר אלו רצה שפחה לשמשו מי לא זבנינן ליה כ"ש היכא דאיכא תרתי, כלומר שנתנו לו אשה ומשמשת אותו כשפחה. וכן כתב הרמב"ם ז"ל בפ"ד מהלכות אישות חרש שנשא פקחת וכן חרשת שנשא לפקח אין קדושיהן קדושין גמורים מן התורה אלא מדברי סופרים. ולענין כתובה כתב בפי"א מהלכות הנזכרות חרש או שוטה שנשאו נשים פקחות וכו' אם הב"ד השיאו את החרש וכתבו לה כתובה על נכסיו נוטלת כל מה שכתבו לה.
על כן תעמידו ב"ד ותכתבו לה כתובה על נכסיו. והנותן לו בתו הרי זה זכור לטוב, אבל צריך שיהיה ברצונה ותאמר רוצה אני בו ולא יכריחנה אביה כדאיתא בפרק האיש מקדש. וכן כתב הרמב"ם ז"ל, בפ"ג מהלכות אישות ז"ל, אעפ"י שיש רשות לאב לקדש בתו כשהיא קטנה (וכשהיא נערה לכל מי שירצה אין ראוי לעשות כן מצות חכמים היא שלא יקדש איש את בתו כשהיא קטנה) עד שתגדיל ותאמר לפלוני אני רוצה.
@שו"ת הרשב"ש סימן שע
עוד שאלת. מי שאסר אשתו בפירוש בשעת כעסו אמר הרי היא עלי כאמי וכאחותי ונטל חפץ בידו ונשבע שיגרשנה ולאחר כן נתחרט ובא לשאול התרה על שבועתו ולא חשש לדבריו [(נ"א) וחשש לדבריו] שאמר הרי היא אסורה עליו, והעומדים שם בשעת שבועתו אמרו לו איך אתה רוצה לחזור אשתך והיא אסורה לך והרי אמרת אתמול הרי היא אסורה עלי, ואז זכר דבריו ובא אצלי והגיד לפני כזה וכזה אירע לי, ולא ידעתי מה להשיב אלא אמרתי לו אכתוב לרב נר"ו, והרי הוא ממתין תשובתך אם יש לחוש לדבריו אם לאו, עכ"ל.
תשובה. כעס בחיק כסילים ינוח, וכל הכועס כאלו עובד ע"ז כדאיתא בפ"ד דנדרים. אבל מכל מקום כיון שנתחרט מתירין לו, שאפילו הנשבע בה' אלהי ישראל נזקקין להתירו כדאיתא בפ"ד דנדרים. והתירו לו שבועתו בחרטה דמעיקרא, כלומר שחרטתו זאת מעקר הנדר שאלו היה אפשר שלא היה נשבע, ושלא ישרה בעיניו שבועה זו, ולא אפשר זה משעה ראשונה. וגערו בו שלא ירגיל עצמו בכך. וכל זה כדי להחמיר עליו שהוא עם הארץ כדאיתא בפרק ואלו מותרין.
@שו"ת הרשב"ש סימן שעא
עוד שאלת. אשה נדה שרוצה לטבול, אם בגדיה צריכים טבילה עמה או לא.
תשובה. הנדה אינה צריכה להטביל בגדיה, שאין לנו היום טהרת תרומה ולא טהרת קדש, ובפ"ק ב' דחולין אמרינן בעלה חולה הוא. ומה שמחליפין חלוק נקי הוא משום כתם. וכל שבריא לה שאין בו כתם מותרת היא ללובשו, אלא צריכה לעשות היכר שהיא נדה ולובשת בימי נדתה כלים מיוחדים, כדאמרינן בפרק אעפ"י גבי בגדים שחוקים דבעיא להו בימי נדתה. וכן בפרק בתרא דקדושין הוחזקה נדה בשכנותיה בעלה לוקה עליה, והוחזקה נדה על ידי בגדי נדותה שראו עליה שכנותיה, אבל רחיצת בגדים לא מצינו, וכן כתב א"א מורי ז"ל בתשובה של ר' יצחק הלוי שהיה אצלכם במסתגאניס.
@שו"ת הרשב"ש סימן שעב
עוד שאלת. לבאר לך מה שמצאת בהלכות יום טוב להרמב"ם ז"ל נדה שאין לה בגדים להחליף מערמת או טובלת בבגדיה.
תשובה. הלכה זו בפ"ב דחולין ובפ"ב דיום טוב הביאוה. והטעם בזה הוא שבזמניהם שהיו נוהגים טהרה היו צריכין להטביל הבגדים, וביום טוב טבילת כלים אסורה וטבילת אדם מותרת כפי הטעמים שנתנו שם בגמרא, וכיון שאדם מותר לטבול ואסור להטביל הכלים מערמת וטובלת בבגדיה כדי שתעלה טבילה בבגדיה עמה. וזה בזמנם, אבל עתה אין לנו טהרת בגדים לנדה אלא היא בעצמה בלבד שצריכה טבילה במקוה. מקוה ישראל ישמרך ברצון שלמה בן הרב ר' שמעון נ"ן בן החכם ר' צמח זלה"ה.
@שו"ת הרשב"ש סימן שעג
בגאייה, אל תלמידנו הותיק ר' דוד יצ"ו
ב"ר שמואל הכהן בקרי נ"ע.
שאלת. ראובן היה לו חוב על שמעון בגופן שלהם, גם חשבונות אחרים מענין כסף ואלמוגים וזולתם חובות חוץ ממה שכתוב בשטר בגופן שלהם, ושמעון נפטר לבית עולמו וחיי לנא ולכל ישראל שבק, ואחריו כמו ט"ו יום נפטר ג"כ ראובן לבית עולמו, ושניהם הניחו יתומים כי ראובן הניח בן אחד קטן ושמעון שני בנים קטנים ושתי בנות קטנות. עמדה אשת ראובן ותבעה לאחיו של שמעון מה שהיה לבעלה ראובן ביד שמעון, מיד עמד אחיו של שמעון ונתן לאשת (שמעון) [ראובן] משכונות ששוים יותר מחוב בעלה. אח"כ עמדו ב"ד ומנו אחיו של שמעון אפטרופוס על נכסי שמעון אחיו, והוא עמד ומכר את המשכונות אשר היו ביד אשת ראובן ופרע לה רוב החוב. ועתה בא האפטרופוס ותבע מהאשה שתראה לו החשבון שהניח בעלה ומצא כתוב בו שיש לראובן ביד שמעון בשטר גופן שלהם מאה, וארבע וששים כפולות של זהב ודמי כסף וזולתו שלא היו בכלל השטר שלהם אלא כך כתובים בפנקס ראובן ארבע וששים כפולות, וכתב ראובן הנזכר בפנקסו שנשאר לו מכל זה עד היום מהשטר הנזכר ומזולתו ע"ג זהובים, ומצאנו בפנקס שמעון שפרע לראובן בחייו קי"ב זהובים, ופרע האפטרופוס לאחר מות אביו נ"ה זהובים וחצי, נשאר לפי חשבון פנקס ראובן שנשאר ביד שמעון על המשכונות שנשארו ביד אשת ראובן י"ז כפולות של זהב וחצי. ועוד הוא תובע האפטרופוס שהוא לא נתן המשכונות לפרוע חוב אחיו אלא מה שהוא כתוב בשטר בגופן שלהם, ומה שכתב ראובן ששמעון חייב לו חוץ מהשטר לא חייב עצמו בזה, והוא שואל מהאשה משכונותיו ותחזיר לו מה שנשאר מידה על השטר, כי אינו רוצה לפרוע אלא מה שהוא כתוב בשטר לא יותר. גם שואל האפטרופוס מב"ד שהאשה אינה אפטרופיא כי לא מנה אותה בעלה ראובן הנזכר ולא מנו אותה ב"ד, ומאחר שאין בידה שטר האפטרופוס. ושאל אפטרופוס של שמעון שיהיה הכל ביד שליש עד שיעמידו ב"ד אפטרופוס על נכסי ראובן האשה וזולתה ואז אעמוד עמו לפני ב"ד ואפרע מה שאתחייב בב"ד כי לאו בעלת הדברים דידי היא. זאת שאלתנו ממעלתך, ואנו מיחלים תשובת כבודך להאיר עינינו במאור תורתך, עכ"ל.
תשובה. האפטרופוס הזה שתים רעות עשה. חדא, שאפילו לא מת אלא מלוה בחיי לוה ואח"כ מת לוה דנשבעין יורשי מלוה ונוטלין מיורשי לוה בשבועה שלא צונו אבא שלא פקדנו אבא שבועה שלא מצאנו בין שטרותיו שטר זה פרוע כדאיתא בפרק כל הנשבעין, לא היה לו לתת לה כלום עד שיגדלו וישבעו, דמאי דאמרינן התם (טובים) [גובים] היינו דוקא כשיורשי מלוה גדולים ויכולים לישבע, אבל בקטנים שאינם יכולים לישבע שבועה זו אינם גובים. וזה דבר הלמד מענינו ואין להביא עליו ראיה. ומשנה שלימה שנינו וכן היתומים לא יפרעו אלא בשבועה, וכן היא בפרק הכותב. והללו כיון שהם קטנים ואינם יכולים לישבע אינם גובים. וכך הם דברי הרמב"ם ז"ל בפרק י"ז מהלכות מלוה. וכן נראה מדברי בעל הטורים ז"ל שכתב בספר החשן סימן ק"ו זה לשונו, אפילו היה היורש קטן כשמת אביו ואפילו לא נולד אלא אחרי מות אביו כשיגדל ישבע שבועת היורשים ונוטל, הרי שלא אמר שנשבע ונוטל אלא כשהגדיל. וכן נראה ממה שכתב הראב"ד ז"ל בתשובה שאם יש ליתום אפטרופוס שמינהו אבי הקטן ומבקש חובותיו צריך לישבע שלא צוהו אבי יתומים, וכן ממה שכתב שאם יש אחים גדולים לקטן ואינם רוצים להמתין עד שיגדיל הקטן שהם נשבעים שבועת היורשים ונוטלים הכל, אלמא כל שאין להם אפטרופוס שמינהו אביהם ולא אח גדול אינם גובים כלום עד שיגדלו וישבעו. א"כ אם האפטרופוס שלהם קדם ונתן קודם שיגדלו לא יפה עשה. וכ"ש בשמת לוה בחיי מלוה כנדון הזה שלפנינו שיורשי המלוה אינם גובים כלום ואפילו הם גדולים, כדאמרינן התם בשבועות רב ושמואל דאמרי תרוייהו לא שנו אלא שמת מלוה בחיי לוה, כלומר שהיורשים נשבעין ונוטלין, אבל אם מת לוה בחיי מלוה כבר נתחייב מלוה לבני לוה שבועה ואין אדם מוריש שבועה לבניו, וכן כתב הרמב"ם ז"ל בפרק הנזכר. והשטר הנזכר הוא בגופן שלהם ובודאי שאין בו נאמנות. ושטר שלנו דהוי ביה נאמנות עליו ועל יורשיו גובים בו היורשים מן היתומים והכי כתבו רבוותא ז"ל. וא"כ זה האפטרופוס לא יפה עשה כי הפסיד נכסי יתומים לתתם ליתומיו של מלוה שלא כדין.
ואעפ"י שבפרק אלמנה נזונת נראה שהאפטרופוס יכול לעשות משל יתומים כמו שיכול לעשות משלו, דאמרינן התם רבינא הוו בידיה חמרא דרבינא זוטא יתמא בר אחתיה והוה לדידיה חמרא הוה מסיק ליה לסבבא אתא לקמיה דרב אשי אמר ליה מהו למשקליה בהדאי נשקליה דילמא מתניס ושבקיה דילמא מתקיף אמר ליה זיל לא עדיף מדידך. נראה לכאורה מזה שיכול לעשות אפטרופוס משל יתומים כמו שיכול לעשות משלו. אבל הרא"ש ז"ל כתב דוקא על פי ב"ד ולא מדעת עצמו. ואפילו מכירת מטלטלין כתב שלא ימכרם אלא על פי ב"ד. ואפילו לפי מה שכתב בנו ז"ל בספר החשן בסימן רצ"ו דאינו אלא במי שיש בידו נכסי יתומים ולא נתמנה אפטרופוס, כלומר כאותה ששנינו יתומים שסמכו אצל בעל הבית, אבל אפטרופוס אינו צריך עוד ידיעת ב"ד אלא יעשה כפי מה שיראה לו, זהו מה שתר בענין מקח וממכר והולכת סחורה שלא תפסד ממקום למקום כההוא חמרא דהוה בידיה דרבינא, אבל לפזר מעותיו של יתומים שלא כדין פושע הוא, וחייב לשלם להם מה שהפסידם לפי שמן הדין פטורים היו והוא פשע בנכסיהם. ואעפ"י שהרמב"ם ז"ל סובר דאפטרופוס שמינהו אבי יתומים שפשע פטור והביא לזה ראיות מרובות, וכן נראה שהיא סברת הרשב"א ז"ל בחדושיו, והוסיף עוד לברר דעתו כן בתשובה, אבל מינוהו ב"ד מודה שחייב לשלם, וכ"ש לסברת ר' האיי גאון ז"ל והרא"ש ז"ל שסוברים שאפילו במינהו אבי יתומים חייב.
ולהוציא מיורשי מלוה אין אנו יכולים, שהרי יכולין הם לומר אנו שלנו נטלנו, ואי הוה בי דינא דדאין להו הכי הוו שקלי, וכדאמרינן התם בי דינא דעבד כר' אלעזר, כלומר דאמר אפילו מת לוה בחיי מלוה גובין, עבד. וכן כתב הרמב"ם ז"ל בפי"ו מהלכות מלוה זה לשונו, ואם עבר הדיין והשביע יורשי מלוה וגבו את חובו אין מוציאין מידם, ועוד דהא אמר רב פפא התם האי שטרא דיתמי לא מקרע קרעינן ליה ולא אגבויי מגבינן ביה, אגבויי לא מגבינן ביה דילמא סבירא לן כרב שמואל ומקרע נמי לא מקרעינן ליה דהאי דיינא דעבד כרבי אלעזר עבד. וכן כתב הרמב"ם ז"ל בפרק הנזכר, ואפילו תפסו היתומים מנכסי לוה אעפ"י שמת לוה בחיי מלוה אין מוציאין מידם, וכן כתב בעל החשן בסימן כ"ז. ועוד שזהו אם היו יורשי הלוה גדולים וטוענים מעצמם, אבל אם הם שותקים אין (ב"ד) טוענין ליתומים כדי להפסיד יתומים אחרים, וכן כתב הרמב"ם ז"ל ובעל החשן בסימן הנזכר.
ומעתה מאחר שפרע זה האפטרופוס לאלמנה שהיתומים סומכים אצלה בשביל היתומים, תשבע האלמנה שלא צוה בעלה בשעת מיתתו ולא פקד בהיותו בחיים חייתו ולא נמצא שובר שחוב זה פרוע, ומה שגבתה גבתה. וזה דומה למה שכתב הראב"ד ז"ל שאפטרופוס שמינהו אבי יתומים ישבע שבועה שלא צוה וכו'. וזה בשמינהו אבי יתומים, כמות זאת האלמנה שיודעת בעסקי בעלה והיתומים סומכים אצלה, ויתומים שסומכים אצל בעל הבית דינו כאפטרופוס כדאיתא בפרק הניזקין ואפילו הם פחותים מבני ט' שנים סמיכתם סמיכה, שהרמ"ה ז"ל [כתב] כבני ט' שנים והרא"ש ז"ל לחץ ודחה דבריו.
ולענין מה שנתן יותר ממה שכתוב בשטר ונמצא ככה בפנקס המלוה, זו רעה חולה היא ג"כ על מה היה לו לתת משכונות בלא רשות ב"ד, אעפ"י כן כיון שטוען שלא (נתנם) [נתנם] אלא במה שכתוב בשטר בלבד, אם האשה מודה לו בזה מוטב תטול כנגד מה שכתוב בשטר והשאר תחזיר לו, ואם אינה מודה לו בזה תשבע (ג"פ) [ג"כ] שבתורת משכון על הכל נתן או סתם, ותגבה הכל משלם, והוא ישלם הכל משלם ליתומים. וחזרתי על כל צדדין למצוא לאפטרופוס הזה צד פיטור ולא מצאתי. והשם יצילנו משגיאות ויראנו מתורתו נפלאות אמן.
ואחר שכתבתי זה ראיתי כתוב כי השופט הכריחו לפרוע האלמנה. ואם הדבר כן אנוס הוא ופטור הוא מיתומי אחיו. והאל יודע האמת.
@שו"ת הרשב"ש סימן שעד
עוד שאלת. לאה היתה נשואה ליעקב ונפטרה לבית עולמה והניחה ממנו זרע וכתוב בכתובתה ודא נדוניא דהנעלת ליה מבית אמה ואחיה מאה כפולות של זהב, והסכמת הקהל יצ"ו היא כשתמות האשה ירש זרעה כתובתה, ובאו הבנים לתבוע כתובת אמם, ואחי אמם עכבו על ידם ואמרו שכיון שכתוב בכתובה מבית אמה ואחיה, שהם רוצים המחצית, ורצית לעמוד על דעתי בזה.
תשובה. אלו היתה הסכמת הקהל שאם תמות האשה שתחזור נדונייתה לנותן אותה היה הדין עם האחים, וכיון שכתוב מבית אמה ואחיה משמע דאם מחצה והאחים מחצה כדקיימא לן בפרק מי שמת ומוכחי לה מקרא והיתה לאהרן ולבניו מחצה לאהרן ומחצה לבניו. אבל לפי [מה] שנראה משאלתך שאין ההסכמה אלא מזרעה שזרעה יירש הכל, וכיון שכך ההסכמה אפילו כל הנדוניא שהכניסה האשה משל האם אין האחים יורשין כלום, שנותן מתנה אינו חוזר בו, והכי מוכח בפרק מי שמת, וכן נראה מדברי הרמב"ם ז"ל בהלכות זכיה ומתנה גבי סבלונות, וכן כתבו המפרשים ז"ל וא"א מורי הרשב"ץ ז"ל בפירוש התקנות ותשובותיו.
@שו"ת הרשב"ש סימן שעה
עוד שאלת. מהו ענין הקציצה שאמרו רבותינו ז"ל.
תשובה. ענין הקציצה הוא, כי בני המשפחה מתיראים שמא היום ומחר יתערב זרעם בזרע אותו שנשא אשה שאינה הוגנת לו, ולפיכך עושים אותו ענין כדי לפרסומי מלתא ויראו רבים וישמעו ויתפרסם הענין אפילו לאחר זמן כדי שלא יטמעו הבנים הפסולים במשפחה המיוחסת, וכדי שלא להוציא (ג"כ) לעז על זרע המשפחה המיוחסת. ואם ברוב הימים יאמרו בני משפחה פלונית נשאו נשים שאינם הגונות וירצו לפסול משפחתם יעמדו ויעידו אותם שראו שלא הקציצה שלא כל המשפחה היא פגומה, אלא פלונית מאותה משפחה הוא שנשא אשה שאינה הוגנת לו, ובני משפחתו נבדלו ממנו, וכל דבר שנעשה בפרסום מדכר דכירי אינשי.
ואם תאמר כיון דליוחסין נגעו בה ולפסול המשפחה היכי מהימנינן לקטן (שראה בקטנה להעיד בגדלו. ומתרץ א"א מורי הרשב"ץ ז"ל, דאנן כי מהימנינן ליה היינו דוקא להעמיד המשפחה) שרצינו לפוסלה בחזקתה, דחזקה דאורייתא, ומשום דיצא עליה שום פסול רצינו לפוגמה, ובא זה והעיד בכשרותה והימנוה רבנן לאוקמה אחזקתה. ואשה שאינה הוגנת היינו אשה פסולה כגון מחשש ממזרת או נתינה, ועלה הוא דאמרינן בברייתא ובגמרא כל הנושא אשה שאינה הוגנת לו אליהו כופתו וכו' כדאיתא בפרק בתרא דקידושין. אבל אשה שאין בה שום פיסול הוגנת היא לגדול שבישראל, דאין קטון וגדול בישראל, כדאיתא בירושלמי דמסכת בכורים. וכן ההיא דהנושא אשה לשם ממון, פיסול איירי, וכן פירש"י ז"ל, אבל כל ישראלים כשרים הם.
@שו"ת הרשב"ש סימן שעו
עוד שאלת. ראובן מכר חבית אחת לשמעון והחבית כולה מכוסה במחצלת של גומא, ושאל שמעון לראובן וא"ל חבית זו יש בה שום שבר או שום נקב, והשיבו ראובן שהיא שלימה ותמימה ואינו מוכר לו אלא כלי שלם, הלך שמעון ונתן בה היין ובעוד שהוא מערה יין מן הגת לחבית נשברה החבית ומצא בה שבר ישן ובתוך השבר יש נקב ישן והיה סתום בשעוה, באותה שעה צעק שמעון צעקה גדולה ומרה עד שנכנסו קצת יהודים והראה להם הכלי איך הוא נקוב וסתום ואיך השבר ישן ואיך נשפך היין. ועתה תודיעני מורנו אם צריך לשלם ראובן דמי החבית והיין לשמעון או פטור מלשלם הכל.
תשובה. אפילו הקונה [הזה] ידוע שלא קנה חבית זו אלא ליתן בה יין, המוכר פטור מדמי היין שנשפך, לפי שזהו גרמא בנזקין, וקיימא לן בעלמא דגרמא בנזקין פטור. ושנינו בבתרא בפרק המוכר פירות לחבירו ולא צמחו אפילו זרע פשתן אינו חייב באחריותו, רשב"ג אומר זרעוני גנה שאינן נאכלין חייב באחריותן. ואמרינן עלה בברייתא ובגמרא, תנו רבנן מהו נותן לו דמי זרע ויש אומרים דמי הוצאה, ופסקו רבוותא כתנא קמא. וכן בנדון הזה לדברי רשב"ג ז"ל היה חייב לשלם לו אף דמי היין, אבל לתנא קמא אינו חייב לשלם לו אלא דמי החבית בלבד. ולדברי כתבך אחרון שכתבת שהקונה אמר לו שמא יש בה נקב והוא ענהו אין בה נקב לפי שאני עתה עריתי ממנה היין, אף בזה לדברי רשב"ג פטור לפי שלא גרם לו נזק והוא אמר לו האמת שעירה ממנה היין והיה לו לקונה לבדקה, וכיון שלא בדק קודם שלא נתן לתוכה יין איהו דאפסיד אנפשיה, הילכך המוכר פטור מדמי היין וחייב בדמי החבית אם ניכר שהנקב ההוא היה ישן, שכ"כ הרא"ש ז"ל בתשובה על מי שמכר גבינה לחבירו ונמצאת מרוקבת מתוכה שאם ניכר לבקיאים שאותו נקב הוא ישן חייב לשלם המוכר. וזה תלוי לפי מראית העין.
@שו"ת הרשב"ש סימן שעז
עוד שאלת. ראובן ושמעון אחים ולוי נשוי בת ראובן, אם שמעון ולוי כשרים לדון.
תשובה. משנה שלימה שנינו בפרק זה בורר כשמנו הקרובים, הם ובניהם וחותניהם, כשם ששמעון פסול עם ראובן כך הוא פסול עם לוי מפני שלוי הוא חותנו של ראובן, וכשם שהם פסולין להעיד כך הם פסולין לדון, ומשנה שלימה היא במסכת נדה ובפרק בא סימן, ובמסכת סנהדרין אמרינן כל הכשר לדון כשר להעיד וכל הפסול להעיד פסול לדון, חוץ מאותן שהוציאו מהכלל. הילכך שמעון ולוי פסולין לדון אלא א"כ קבלו עליהם וגמרו הדין. ואפילו קודם גמר דין אם קנו מידם אין אחר קנין כלום כדאיתא התם בפרק זה בורר.
@שו"ת הרשב"ש סימן שעח
עוד שאלת. ראובן ושמעון ולוי נשתתפו והטילו לכיס אחד כל אחד מהם ק' אונקיות כסף על מנת שכל אחד מהם ימכור מה שימצא, וכשימכור בעשרים ובשלשים יחלקו שלשתם בשוה ואם יקבל אחד מהם זהב רע או מעות רעות יחלקום ג"כ בשוה [כך היה הסכמתם בהשתתפם]. ויקר מקרה שיום אחד מכר אחד מהם כלי אחד של כסף לגוי אחד, מה עשה הגוי הקונה, מתחלה הוציא ז' דינרים יפים וטובים והראה אותם לראובן וראה שהם טובים והחזירם לגוי, והגוי נתן אותם בכיס אחד ונתן הכיס ביד ראובן על מנת שיוליך אותו הגוי הכלי ההוא לבקרו, וראובן לקח הכיס והניחו לפניו, ואחר שהלך הגוי פתח ראובן הכיס ולא מצא בו כי אם ז' זהובים של עופרת במקום זהובים של זהב שהחליף אותם בעת שרצה למסור הכיס ביד ראובן. וטען שמעון לראובן למה לא פתח הכיס לפני הגוי כשרצה להלוך, והשיבו לשמעון כי מתחלה הניח בפני ז' זהובים טובים בכיס וקשרו ונתנו לי למה עוד צריך אני לפתחו, וראובן תובע לשמעון שיפסיד עמו השליש מפני שהוא שותפו בריוח והוא הדין בהפסד. ועתה האדון הודיעני אם ראובן פשע או לאו.
תשובה. השותף המוכר חייב לשלם לפי שפשע. ועוד שהוא שומר שכר, שבפרק חזקת הבתים אמרינן השותפין שומרי שכר הן, ובפרק המפקיד מייתי עובדא דההוא אפטרופא דזבין תורא ליתמי ולא הוה ליה כיכי ושיני למיכל בהו ומת, אמר רמי בר חמא הכין דיינוה להאי דינא לימא ליה לאפטרופא שלים אמר אנא לבקרא מסרתיה, לימא ליה לבקרא שלים אמר אנא בהדי תורי אוקמתיה ואוכלא שדיי ליה ולא ידענא דלא הוי אכיל, מכדי בקרא שומר שכר ליתמי איבעי ליה לעיוני אי איכא פסידא ליתמי הכי נמי הכא במאי עסקינן דאשכחיה מארי דתורא ושקיל זוזא מניה. כלומר שהאפטרופוס קנה שור ליתומים ונתנו למאכיל הבקר ולא היו לו שינים טוחנות ומת השור בשביל כך, ואמר רמי בר חמא איך ידינו הדיינים דין זה, אם נאמר לאפטרופוס לשלם יאמר אני לא פשעתי שמסרתיו לשומר הבקר שלהם, ואם נאמר למאכיל הבקר יאמר בין הבקר הנחתיו ומאכל לפניו השלכתי ולא ידעתי שלא היה אוכל, והשיב התלמיד על דברי רמי בר חמא אמרו הרי דאכיל שומר שכר של היתומים הוא והיה לו לעיין אם יש הפסד ליתומים שהדין כך הוא שחייב לשלם, אבל מה שאמר רמי בר חמא שיכול לפטור עצמו בטענה זו כשמצאו מוכר השור ולקח הדמים ממנו, והרי זה אבקרא דיתמי חייבוה בגמרא לשלם מחמת שהיה שומר שכר והשותפין שומרי שכר כ"ש, וכל עוד שלא עיין מה שהיה בכיס ואעפ"י שהראהו תחלה הזהב וצררו בפניו כיון דשכיחי רמאי היה לו לעיין קודם שיתן לו הסחורה, וכיון שלא עיין פושע הוא, שיותר הוא מצוי ויעלה על הדעת שיחליף צרור בצרור משימצא שור בלא כיבים ובלא שינים ואעפ"כ חייבוהו לשלם דמי השור. ואפילו היה הצרור בידו ולא הכניסו לכיס היה לו לעיין כשהחזירו לו ואפילו היה ישראל, כ"ש גוי (שסתם גוי) רמאי הוא, וכ"ש שהכניס הצרור לפניו בכיס והוציא כפי מחשבתו שזו מקום חששא גדולה היא. וכתבו המפרשים ז"ל שאפילו בשומר חנם חייב לשלם שהוא פושע, ומה שפטרו אפטרופוס וחייבו אבקרא מטעם דשומר שכר הוא לפי שהאפטרופוס מיד כשקנאו נמסרו לבקרא והאבקרא דרכו להבחין יותר, אבל הוא הדין שאם נשאר ברשות האפטרופוס שהיה חייב לשלם, וכן כתבו בשם הגאונים ז"ל. ומ"מ יותר היה בנדון הזה חשש שהגוי יחליף צרור בצרור משלא ימצא השור בלא שינים ובלא כיבים, וכן כתבו הגאונים ז"ל שזה דבר מצוי הוא ואעפ"כ חייבוהו, על כן חייב הוא לשלם, כך נראה לי. והשי"ת יצילנו משגיאות.
@שו"ת הרשב"ש סימן שעט
עוד שאלת. לבאר לך מה שאמרו רבותינו ז"ל אי כבית שמאי בקוליהון ובחומריהון ואי כבית הלל בקוליהון ובחומריהון.
תשובה. הלכה זו היא בפרק ואלו טרפות ומייתו לה נמי בפרק קמא דערובין, ואמרו דדוקא בתרי קולי דסתרין אהדדי. ופירושה כך הוא, שב"ש וב"ה נחלקו במסכת אהלות על שדרו של מת שהוא מטמא באהל ואם חסר מן השדרה אינו מטמא באהל, ואמרו ב"ש עד שתחסר שתי חוליות וזו חומרא, וב"ה אמרו חוליא אחת וזו קולא. ואמרו שם וכן לטרפה, כלומר כשם שנחלקו באהל כך נחלקו לענין טרפה, שלב"ש אינה טרפה עד שתחסר שתי חוליות וזו קולא, וב"ה אומרים חוליא אחת וזו חומרא. ואם עושה בקולי ב"ש בטרפה עד שתחסר שתי חוליות ובקולי ב"ה באהל שאם חסרה חוליא אחת ה"ז אינו מטמא באהל, הרי זה רשע לפי שהוא הולך לבקש הקלות, ואם מחמיר בשניהם, שלענין טרפה אם חסרה חוליא אחת טרפה כב"ה, ובשדרתו של מת כב"ש שטמא באהל עד שיחסרו שתי חוליות, עליו נאמר הכסיל בחשך הולך שהוא מחמר בכל דרכיו ובכל דבריו, אלא או כדברי ב"ש בקוליהון בטרפה וחומריהון במת או כב"ה בקוליהון במת וחומריהון בטרפה. וזהו קודם שנפסקה הלכה שדברי ב"ש אינם הלכה בפני ב"ה, אבל אחר שנפסקה הלכה כב"ה במקום ב"ש אין לעשות אלא כדברי ב"ה. וזהו פירושה של שמועה זו. ואתה שלום. וכתב שלמה בן הרב ר' שמעון נ"ן בן החכם ר' צמח זלה"ה.
@שו"ת הרשב"ש סימן שפ
בגאייה, אל תלמידנו ר' דוד בקרי הכהן
עוד על הענין הנזכר בסימן שע"ג.
לשון שכתבתי בתשובה כך הוא, ולענין מה שנתן יותר [ממה] שכתוב בשטר ונמצא בפנקס המלוה (ממה'), זו רעה חולה היא ג"כ (שכל) [שעל] מה (שהיה) [היה לו] לתת משכונות בלי רשות ב"ד, אעפ"י [כן כיון] שטוען שלא נתנם אלא במה שכתוב בשטר בלבד, אם האשה מודה לו בזה מוטב תטול כנגד מה שכתוב בשטר והשאר תחזיר לו, ואם אינה מודה לו בזה תשבע ג"כ שבתורת משכון על הכל נתן או סתם, ותגבה הכל משלם, והוא ישלם הכל משלם ליתומים.
ואיני רואה בדברים אלו מה שיסתפק בו אפילו בר בי רב דחד יומא, שבמה שאמרת שאם היה מודה לו שלא נתנם לה אלא בתורת משכון אלא על מה שכתוב בשטר בלבד, אפילו תינוקות של בית רבן יודעים זה, שכיון שלא באו משכונות אלו בידה אלא ע"מ כך ונתרצית בזה הרי סלקה טענתה מעל השאר ומחלה זכותה, לפי שמן הדין לא יכולה היתה לגבות מהיורשים אפילו גדולים אלא מה שהוא כתוב בשטר, המלוה על פה אינה נגבית מן היורשים אלא בתנאים ידועים. וכ"ש שמן הדין לא היתה גובה כלום, וזה הביאם בידה לגבות מה שבשטרות. ואם היא רוצה לעבור על דבריו, הויא כחוטף משכון מיד הלוה דהוי גזלן כדאיתא בפרק המקבל, וכן כתב הרמב"ם ז"ל בסוף פ"ג מהלכות גזלה, וכיון דהיא כגזלן איך נאמין אותה בשבועה. והגאונים ז"ל כתבו דמי שתופס מטלטלין מחבירו וטוען עליהן מעסק ומתן דכיון דנפישי רמאי צריך לברר דבריו שמא מתוך דמברר דבריו תתבאר רמאותו, וכן כתוב בספר החשן בשם הרא"ש ז"ל בסימן ע"א ובסימן קל"א. ומה רמאות יותר מזה, שהוא לא הניח לה משכון אלא על מה שכתוב בשטר והיא רוצה לתפוס אותו ולטעון יותר ממה שכתוב בשטר, אין לך רמאות גדולה מזו לפי שעל אמונתה הביאה לו המשכונות, ולולי שבטח בה לא היה מביאם לידה, אם מודה לו שכך היה כמו שכתבתי. ועוד שכל תפיסה שנעשית שלא ברשות אינה תפיסה, דמאי דאמרינן בעלמא תפיסתו תפיסה, היינו כשבאו ברשות בידו כגון הנהו עיזי דאכלי חושלא וכו' בעל השדה כשתפס לא הלך לבית בעליהם וחטפם אלא שהיו ברשותו ותפסם.
ומצאתי בירושלמי ראיה מפורסמת לזה, בר נש קם עם חבריה בשוקא וארים סבינתיה מיניה אמר ליה לית דין סודרא נפיק מנאי עד דתתן לי מאי דמתבעי לי מנך, אתא עובדא קמיה דשמואל א"ל הב ליה סבינתיה וזיל דון עימיה, אמר כיון שתפסו שלא כדין אינו נאמן לטעון עליו. והירושלמי הזה כתבו הרב בעל העיטור ז"ל לפסק הלכה באות חוב. ואלו באו לידה סתם ותפסה אותם היתה נאמנת עד כדי דמיהן, אבל אחר שלא באו לידה אלא בפירוש על דבר זה בלבד לא תעלה על דעת שתתפוס השאר במה שהיא טוענת יותר על מה שהוא כתוב בשטר אחר בירור דבריה. וכבר כתבתי שאם הניחו סתם שהיא נאמנת לפי שברשות באו לידה, ואע"ג דמת לוה בחיי מלוה אם תפסו היורשים תפיסתן תפיסה, וכן היא בספר החשן בסימן ק"ז, והיא נאמנת עד כדי דמיהן ובשבועה. ואותה שבועה נחלקו בה אם היא בנקיטת חפץ או שבועת היסת, שמקצת אומרים שבועת היסת כדין הטוען על המטלטלין שקנאם מחבירו, והגאונים ז"ל סוברים שהיא כעין של תורה בנקיטת חפץ לפי שאינו טוען על גוף המטלטלין שהם שלו אלא שיש לו עליהם כך וכך, וזו היא דעת הרמב"ם ז"ל בפי"ג מהלכות הלואה ובהלכות טוען פ"ח. סוף דבר איני רואה במה יוכל אדם לחלוק בדבר הזה אלא אם ירצה לחלוק על האמת ובטלה דעתו אצל מכיריה ומבינים דבריה.
@שו"ת הרשב"ש סימן שפא
עוד שאלת. תלמידים שפסקו עם המלמד לשנה ובתוך השנה יצאו, אם חייבים לשלם שכירות כל השנה.
תשובה. חייבים לשלם שכר כל השנה, ואפילו חלה התינוק חייב לשלם, וכן כתב רבנו יואל הלוי ז"ל וכן כתוב בספר החשן וכן כתב הרשב"א ז"ל בתשובותיו, לפי שיותר תענוג יש למלמד כשמקרא התלמידים ולא כשיבטל, וכדאמרינן בפרק האומנים הני אכלושי דמחוזא אי לא עבדי חלש, כלומר דסבלים של מחוזא דשאינם נושאים משא כבר הם חולים מחמת הבטלה, כ"ש מלמדי תינוקות דכתיב פקודי ה' ישרים משמחי לב, וחסידי ישראל היו מתפללים שירבה השם גבולם בתלמידים כדאמרינן בפרק יש בקרבנות וכו'.
@שו"ת הרשב"ש סימן שפב
עוד שאלת. מי שהיה נשוי ורצה ללכת למדינה אחרת וכתב גט לאשתו ומסרו לה על מנת שאם לא יבוא לזמן פלוני, וגם התנה עליה שלא תנשא לפלוני ופלוני אחים.
נוסח הגט:
יודעים אנו עדים החתומים למטה עדות ברורה איך בא לפנינו ר' משה שניאור יצ"ו והזמיננו לחתום גט לאשתו אשטילה בת ר' יצחק עובדיה יצ"ו, וקודם שנחתם הגט אמר לנו, דעו פלוני ופלוני שאני מזמינכם לחתום לאשתו בגט זה על תנאי שאם לא באתי מהיום עד י"ב חדש יהיה גט זה קיים ותהיה אשתי אשטילא מגורשת ממני מעכשיו ומותרת לכל אדם, ואם באתי בתוך הזמן הנזכר יהיה הגט הזה עבר ובטל ולא יהיה לו כח וזכות ורשות ותהיה לי אשתי בחזקתה כיום הזה וכשעת שלפני נתינת גט, אם לא באתי מכאן ועד י"ב חדש מהיום יהיה הגט הזה קיים על מנת שלא תנשאי לאחים פלוני ופלוני בני פלוני, ובכל זמן הנזכר היא נאמנת עלי לאמר שלא פייסתי, ועל דעת זו ותנאים אלו חתמנו הגט ובטל כל מודעי. ואנחנו חתומי מטה על דעת זו חתמנו הגט ובפנינו מסר הגט לאשתו אשטילה ובשעת מסירה אמר לנו כדברים אלו מה שהיה ביום פלוני, ע"כ וכו'. ועתה שמעתם כי הבעל הוא מערער ואומר שהתנאי הוא בטל והגט אינו גט מחמת שלא נתן זמן בתנאי שלא תנשאי לפלוני ולפלוני, ואתם טוענים בזה שכיון שאמר שלא תנשאי לפלוני ופלוני האחים וידוע שאינה יכולה להנשא לשניהם שהוא שאינה יכולה לקיימו בסופו והתנה עליו בתחלתו שהתנאי בטל והגט קיים.
@שו"ת הרשב"ש סימן שפג (א)
ועוד שאלת. אם הגט אינו גט, אם כשיבוא יכולה היא שתתפוס כל נדונייתה לעצמה ולא תתן לו כלום או לא, ורציתם לעמוד על דעתי בעניינים אלו.
תשובה. בפרק המגרש תניא הרי זה גטיך על מנת שלא תשתי יין לעולם על מנת שלא תלכי לבית אביך לעולם אין זה כריתות כל שלושים יום הרי זה כריתות, ואמר רבא הרי זה גטיך על מנת שלא תשתי יין כל ימי חיי וחייכי אין זה כריתות כל ימי חיי פלוני הרי זה כריתות, ומקשו עליה התם מאי שנא חיי פלוני דדילמא מאית מקיימה תנאיה חיי דידיה נמי דילמא מאית ומקיימה לה לתנאה, ומתרצי אלא אימא כל ימי חייכי אין זה כריתות כל ימי חיי וחיי פלוני הרי זה כריתות. ומעתה צריך לעיין בע"מ שלא תנשאי לפלוני לעולם, אם סתם, או דומה לשלא תשתה יין לעולם או דומה לעל מנת שלא תשתה יין כל ימי חיי פלוני. והרמב"ם ז"ל כתב בפ"ח מהלכות גרושין זה לשונו, הרי זה גטיך על מנת שלא תשתה יין כל ימי חייכי אינו גט שאין זה כריתות כל ימי חיי או חיי פלוני הרי זה גט שהרי כרת בינו לבינה ולא תשאר עליה רשות כשימות אותו פלוני. הרי זה גטיך על מנת שלא תלכי לבית אביך עד שלושים יום הרי זה גט על מנת שלא תלכי לבית אביך לעולם אינו גט שאין זה כריתות, לפיכך האומר לאשה הרי זה גטיך על מנת שלא תאכלי בשר לעולם על מנת שלא תשתה יין לעולם אינו גט. למה זה דומה לאומר לה על מנת שלא תשתה יין לעולם או על מנת שלא תלכי לבית אביך לעולם או כל ימי חייכי, אבל אם אמר לה על מנת שלא תנשאי לפלוני עד עשרים שנה הרי זה גט.
והרמב"ן ז"ל תפס עליו בחדושיו וכתב עליו דאנן קיימא לן דכל תנאי שהוא פסול בחוץ מפלוני כשר בעל מנת שלא תנשאי לפלוני, ולישנא דחוץ מפלוני משמע לעולם, א"כ בעל מנת אם אמר לה על מנת שלא תנשאי לפלוני לעולם כשר הוא. ועוד כתב ז"ל שאין הדבר דומה לשלא תשתה יין כל ימי חייכי אלא לשלא תשתה יין כל ימי חיי פלוני, שאין הכוונה בתנאי זה בשתיית היין אם תשתהו או לא ולא בנשואי פלוני אם יתנשאי לו או לא אלא אם עומדת תחת תנאו או לא, שכל שאמר לה לעולם או כל ימי חייכי לעולם עומדת בתנאו ואינו כורת בינו לבינה, אבל כשאמר לה כל ימי חיי פלוני, כיון שאפשר שימות אותו פלוני ולא תשאר תחת רשותו ולא תחת תנאו, דבר הכורת בינו לבינה הוא. הילכך כשאמר לה שלא תנשאי לפלוני לעולם כ"ש בסתם, דבר הכורת בינו לבינה הוא כיון שאפשר שימות, והוי כאומר כל ימי חיי פלוני, שאין הדבר תלוי אלא שלא תשאר תחת רשות בעלה בתנאי זה, כיון שאפשר שימות ותצא מתחת רשות תנאי הבעל הוי דבר הכורת בינו לבינה. ואף הרמב"ם ז"ל נתן טעם למה כל ימי חיי פלוני הוי גט שהרי כרת בינו לבינה ולא תשאר עליה רשות כשימות אותו פלוני. ומאחר שתלה הרב לה על מנת שלא תנשאי לפלוני כשימות אותו פלוני הרי לא נשארה עליו באותו תנאי רשות הבעל. וכבר בקש א"ז הרמב"ן ז"ל למצוא חבר להרמב"ם ז"ל בסברא זו ולא מצא, שכל הראשונים ז"ל אשר היו לפני הרמב"ם ז"ל אין בהם מי שכתב כסברתו, וכל הגדולים שאחריו דחו סברתו בשתי ידים, א"ז הרמב"ן ז"ל והרא"ש ז"ל והרשב"א בחדושיו ובתשובותיו והר"ם הכהן ז"ל בהגהותיו והרב בעל הטורים ז"ל בהלכות גרושין והרב בעל ההשלמה ז"ל בפרק המגרש. וכיון שכל הראשונים ז"ל אין גם אחד מהם שכתב כסברתו זאת, וכל האחרונים ג"כ דחאוה בשתי ידים ולא מצאו לה רגלים ולא עשו לה אזנים, אין לסמוך עליה ולא לחוש אליה, והגט כשר הוא ודבר הכורת בינו לבינה הוא, ואין בדבר בית מיחוש. וכ"ש שהרמב"ן ז"ל מביא ראיה לדבריו והכל נמשכו אחריו.
וכל זה הוא אפילו אמר לה על מנת שלא תנשאי לפלוני לעולם, אבל בסתם, כלומר שלא אמר לה אלא שלא תנשאי לפלוני ולא אמר לעולם, יש לעיין גם כן מה דינו, שאעפ"י שהרמב"ם ז"ל כתב (הדבר סתם ולא אמר לעולם, מ"מ נראה שהוא ז"ל לא דבר אלא באומר לעולם, ודבר הלמד מענינו הוא, שהרי הוא כתב) בתחלה הרי זה גטיך על מנת שלא תשתה יין כל ימי חייכי אינו גט שאין זה וכו' על מנת שלא תלכי לבית אביך לעולם אינו גט וכו', לפיכך האומר לאשה הרי זה גטיך על מנת שלא תאכלי בשר לעולם על מנת שלא תשתי יין לעולם אינו גט וכו', וכל אלו הדרכים הם הנזכרים בגמרא, ובא הרב ז"ל ללמוד מאותם דרכים שלא תנשאי לפלוני מה שלא נזכר בגמרא, ובודאי שלא אמר זה אלא באומר שלא תנשאי לפלוני לעולם אלא שקצר בלשונו וסמך על המובן, שהרי כל דבריו אינם אלא באומר לעולם ודמה האומר שלא תנשאי לפלוני לעולם לאומר לה אל תשתי יין לעולם, וסבר ז"ל שכיון שאמר לה לעולם שהוא כאומר לה כל ימי חייכי, שלעולם כך היה משמע לפי סברתו, או כאל תשתי יין לעולם. והחולקים עליו אומרים שאינו דומה שלא תנשאי לפלוני לשלא תשתי יין לעולם, לפי שבלא תשתי יין לעולם, שבלא תשתי יין כל ימי חייכי עומדת תחת רשות תנאו, אבל בשלא תנשאי לפלוני כיון שאפשר שימות הוי כאלו אמר לה כל ימי חיי פלוני. אם כן דברי הרמב"ם ז"ל אינם אלא באומר לה על מנת שלא תנשאי לפלוני לעולם, אבל בסתם לא אמרו ז"ל. ואם איתא דהאומר שלא תשתי יין סתם ולא אמר לעולם הוי כאלו אמר לעולם, מדנקטי לה בברייתא בלשון לעולם לימא שלא תשתי יין סתם, והוה אמינא אי באומר סתם כאומר לעולם כ"ש באומר לעולם, אלא ודאי שהאומר סתם אינו כאומר לעולם.
ומאחר שנתברר זה צריך לעיין מה דינו של האומר סתם. ויראה כפי הסברא הזאת, שאעפ"י שהגט כשר והתנאי כשר, אבל לא נאסרה לבני דודיה אלא יום אחד בלבד, דהא בפרק מי שאחזו גבי מאי דתנן התם על מנת שתשמשי את אבא וכו', ואמרינן עלה בגמרא כל סתם כמפרש יום אחד. וכן כתב הרמב"ם ז"ל בפ"ח מהלכות גרושין זה לשונו, התנה עליה שתעשה דבר סתם הרי זה כמפרש יום אחד הואיל ולא פירש כמה זמן תעשה, כיצד אמר לה הרי זה גטיך על מנת שתעשה עמי מלאכה על מנת שתשמשי את אבא על מנת שתניקי את בני אם עשתה עמו מלאכה יום אחד או שמשה את אביו יום אחד וכו' הרי זה גט. וכן דעת רבי יצחק הזקן ז"ל. ואין טעם לחלק בין תנאי שהוא בשב ואל תעשה לתנאי שהוא במקום עשהו, שאין לבעל דין פתחון פה לומר שדוקא בעל מנת שתניקי את בני או שתשמשי את אבא שהוא במקום עשה הוא דאמרינן שכל סתם הוי כמפרש יום אחד אבל בשב ואל תעשה שהוא אל תנשאי לפלוני או אל תאכלי בשר לא אמרינן הכי, שאם המפרשים ז"ל והרבה מן המחברים ז"ל חלקו בענין תנאי שהוא בשב ואל תעשה לתנאי שהוא במקום עשה לענין נשואיה א"ת תנשא קודם שתקיימנו, שכתבו ז"ל שכל תנאי שהוא במקום עשה לא תנשא עד שתקיימנו אבל אם הוא בשב ואל תעשה ובידה לקיימו יכולה לינשא ותקיימנו, וזה דבר שיש בו טעם הוא, שכל תנאי שהוא בקום ועשה דין הוא שלא תנשא עד שתעשה מה שהתנה עליה, אבל אם התנה עליה תנאי שהוא בשב ואל תעשה כיון שבידה לקיימו בלא ספק שתזהר בתנאה שלא יתבטל הגט, והביאו ראיה לדבריהם כמו שכתוב בפירושיהם ז"ל, אבל בתנאי סתם דאמרינן דהוי כמפרש יום אחד אין טעם לחלק בין שב ואל תעשה לקום עשה, ואם איתא לא הוה שתיק תלמודא מניה, אי נמי אי שתיק תלמודא אי אפשר דלא הוה משתמיט חד מרבוותא ז"ל לבאר הדבר הזה, ודברי הרמב"ם ז"ל שכתב סתם ולא כתב לעולם אינם מכריעין כמו שכתבתי, אלא ודאי ליכא שום הפרש, והמשכיל יבין.
עוד יש דרך אחרת לבטל התנאי הזה ולהכשיר הגט אליבא דכולי עלמא ותהיה מותרת לבני דודיה מיד. והוא, שבתנאי שהתנה עליה כתוב בו לשון הזה, על מנת שלא תנשאי לפלוני ולפלוני האחים בני ר' פלוני, ומאחר שהוציאם בתנאי כאחד, ולא אמר שלא תנשאי לשום אחד מבני פלוני או לא לפלוני ולא לפלוני, אמרינן ביה כל שאינו בזה אחר זה אפילו בבת אחת אינו, וכדאמר רבא בפ"ב דקדושין עלה דמתניתין דתנינן תמן המקדש אשה ואחותה ובתה ואחותה כאחת אינן מקודשות, וקא יהיב טעמא התם רבה משום דכל שאינו בזה אחר זה אפילו בבת אחת אינו, כלומר דכיון דבזה אחר זה אי אפשר שיחולו קדושי שניה דכיון שקדש האם אין קדושי בתה כלום א"כ אפילו בבת אחת אינו, שאם קידש את שתיהן כאחת אין אחת מהן מקודשת. ואע"ג דאמרינן האומר הרי זו תמורת עולה תמורת שלמים הרי היא תמורת עולה ושלמים אעפ"י שאמרן בזה אחר זה אין הדבור האחרון כלום, התם שאני משום דאפשר לשתיהן לחול בבת אחת דתמכר ויביא בדמי חציה עולה ובדמי חציה שלמים והרי אפשר שיבואו בבת אחת הילכך איתא נמי בבת אחת, אבל באשה שאי אפשר שיחולו קדושי שניה לזו אחר זו, אם קידש שתיהן כאחת לא תפסי בחדא מנייהו קדושין. א"כ בנדון הזה התנאי שהתנה עליה שלא תנשא לשני אחים אינו כלום, שהדבר ידוע שאי אפשר שישאו אשה אחת שני אחים בזה אחר זה שישאנה אחד ויבוא אחר לקדשה והיא תחת הראשון, הילכך אם הוציאם בדבור אחד אינו תנאי, שאלו התנה ואמר על מנת שלא תנשאי לראובן אחר שתנשאי ללוי, בלא ספק שאינו תנאי בראובן שהוא האומר לה על מנת שלא תנשאי לאבא ולא לאביך שכשם שהיא אסורה על אביו ועל אביה כך היא אסורה על ראובן שהרי אין לאחד מהם קדושין עליה אחר שנשאה לוי, ומשנה שלימה שנינו בפרק המגרש הרי את מותרת לכל אדם אלא לאבא ולאביך לאחי ולאחיך לעבד ולנכרי ולכל מי שאין עליה קדושין כשר, כלומר שאפילו כתב תנאי זה קודם התורף ובלשון חוץ שהוא פסול בכל הגיטין, אם אמר לה חוץ מפלוני בזה הגט כשר מפני שהתנאי בזה אינו תנאי, וכן כתב הרמב"ם ז"ל בפ"ח מהלכות גירושין. וכיון שאלו אמר בזה אחר זה אינו תנאי, א"כ כשאמרו בלשון אחת אינו תנאי, שכל שאינו בזה אחר זה אפילו בבת אחת אינו, א"כ התנאי הזה אינו תנאי כלל, וזה ברור.
והטענה שכתבת אתה שהוא תנאי שאי אפשר לקיימו בסופו, אינה טענה, שהרי יכולה היא שלא תנשא להם ותקיים תנאו של בעל.
עוד יש לעיין בענין התנאי שבגיטין אם צריכים להיות ברצונה של אשה או אפילו בעל כרחה, שנאמר שכשם שהיא מתגרשת לרצונה ושלא לרצונה כדאיתא במתניתין בפרק חרש הכי נמי בתנאי, או דילמא דוקא בגט אבל בתנאי לא דתנאי מלתא אחריתי היא. ומיהו בודאי הדבר נראה ברור שצריכה לדעת שהוא מתנה עליה, שאם אמר לה התנאי בלשון שאינה מבינתו שאינה יודעת אם הוא מתנה עליה או לא אינו כלום, שאף בגט צריכה שתדע שהוא גט קודם שתקבלנו, דאעפ"י שהיא מגורשת שלא ברצונה צריכה שתדע שמה שנותן לה הבעל שהוא גט, וכדאמרינן בפרק הזורק במסכת גיטין אמר לה כנסי שטר חוב זה או שמצאתו מאחריו קוראה והרי הוא גיטה אינו גט עד שיאמר לה הא גיטך, והדבר ברור שאף בתנאי צריך להיות כן שתדע שהוא מתנה עליה ומהו התנאי. ומיהו איכא לעיוני אי תנאי הגט הוי תנאי אפילו בעל כרחה או לא. והרב בעל העיטור ז"ל כתב בענייני התנאים שתנאי הגט הוא שלא ברצונה. אבל בתקון שטר התנאים כתב ואנן סהדי דקבלת פלונית אינתתיה ההוא גיטא על תנאי. וזה הלשון האחרון שכתב בתקון הוא על פי הדרך הראשונה שכתבתי שצריכה לדעת שהוא מתנה עליה. אבל במה שכתב ז"ל שתנאי הגט הוא בעל כרחה יש להראות פנים.
ואומר אני שיש פנים שבעל כרחה מתנה עליה התנאי, רוצה או אינה רוצה, ופנים שאפילו ברצונה אין להתנות עליה, ויש פנים שברצונה יכול להתנות עליה (ושלא ברצונה אינו יכול להתנות עליה).
והפנים שבעל כרחה מקבלת הוא, כשאדם זורק גט לאשתו ואומר לה הרי זה גיטיך ע"מ כך וכך, כשם שהוא גט שלא ברצונה כך התנאי קיים שלא ברצונה. ואם רוצה היא שיתקיים הגט צריכה היא לקיים התנאי ואם לא קיימה התנאי נתבטל הגט. וכן שכיב מרע שכותב גט לאשתו ומתנה עליה ע"מ שתניקי את בני או תשמשי את אבא, בזה שהיא חפצה בגט אעפ"י שאינה רוצה בתנאי התנאי מתקיים בעל כרחה, שהרי ע"מ כן היא מקבלת הגט ואם לא תרצה לקבל התנאי אף הוא לא יתן לה הגט. ואם מסרה מודעא שאינה מקבלת התנאי אלא כדי שלא תהא זקוקה ליבם אין מודעתה כלום, שאין זה אונס שהגט תלוי הוא ברצונו. ואף במי שאינו שכיב מרע אלא בריא ורצה לגרש את אשתו והיא חפצה בגירושין מחמת שהוא אדם קשה וכמדומה לזה ורצה להתנות עליה ואם לא תקבל תנאו לא יגרשנה, והיא מסרה מודעא שאינה מקבלת הגט אלא כדי שיגרשנה, בזה אין מודעא כלום והתנאי קיים ואעפ"י שהוא בעל כרחה, לפי שאין מגרש אלא ברצונו והוא לא נתרצה אלא מפני אותו תנאי.
והפנים שאפילו שניהם רוצים להתנות אין לו להתנות, שהוא כגון אותן נשים שכופין אותו לגרש אעפ"י שהאיש והאשה אינם רוצים בגירושין כגון מוכה שחין שאפילו שניהם רוצים כופין אותו לגרש מפני שמעיקתו, וכן מי שנשא אשה ושהה י' שנים ולא ילדה שאפילו שניהם רוצים כופין אותו לגרש כדאיתא בפרק המדיר, וכן כל נשואי עבירה שמוציא בעל כרחן של שניהם, וכן הנשים שמצוה לגרשן כגון מצא בה ערוה או דבר ערוה, בנשים אלו אפילו שניהם רצו להתנות אין מניחין אותן להתנות לפי שאחר שיגרש לא תשלים התנאי ויתבטלו הגירושין, ומה הועילו חכמים בתקנתם שכפוהו לגרש, ואטרוחי בי דינא תרי זמני לחזור ולכפות לא מטרחינן.
והפנים שברצונה דוקא הוא מתנה אבל שלא ברצונה אינו מתנה הוא, כגון אותן שכופין להוציא מחמת טענת אשה משום שהדין נותן לגרש, כגון אותם המוזכרים בפרק המדיר וזולתן שהדין נותן לגרש, למה יתנה עליה יקוב הדין את ההר, ואם אינו רוצה לגרש בלא תנאי רישיה להוי. וכן בעל שהוא רוצה לגרשה בעל כרחה והיא אינה רוצה ובא להתנות עליה תאמר לו, אם אתה רוצה לגרש בלא תנאי מוטב, ואם לאו איני מקבלתו מידך ואשאר עמך, או גרשני בלא תנאי. ואפילו היא מן הנשים שאין אסור לגרשן כגון אשתו שנייה וכ"ש באשתו ראשונה שאסור לגרשה. אלו הן החלוקות שנראו לי בזה, ודברים ברורים הם לפי דעתי.
ובנדון הזה המגרש הזה מהכופין לגרש היה, שהרי היה בדעתו לילך לארץ רחוקה ולא ידעה כמה יהיה מהלכו ומתי ישוב וכופין אותו לגרש, שהרי בספר אבן העזר בהלכות גירושין כתב שנשאל הרא"ש ז"ל על אשה שיראה מבעלה שילך לארץ אחרת ושואלת שיגרשנה או שישבע לה שלא ילך, והשיב הרא"ש ז"ל שאם דעתו לילך ישביעוהו שלא ילך או יכפוהו לגרש לזמן קודם שילך. והוא הרב ז"ל תלה הדבר ברצון האשה שישביעוהו אם הוא אדם כשר שיקיים שבועתו או יכפוהו לגרש לזמן, והכל כפי מה שיבטח לבה מבעלה שהיא כוונת דבריו, ישביעוהו שלא ילך אם הדבר ספק או יכפוהו לברר אם הדבר ברור שכוונתו לילך. ונראה לי שיצא דין זה לרב ז"ל ממה שאמרו בפרק המדיר, אמר רב האומר איני זן ואיני מפרנס יוציא ויתן כתובה, אזל ר' אלעזר אמרה לשמעתא קמיה דשמואל אמר אכסוה שערי לאלעזר עד שכופין אותו להוציא יכפוהו לזון ורב אמר אין אדם דר עם נחש בכפיפה, ואפליגו רבוותא ז"ל בפסק זה אי הלכתא כרב או כשמואל, ודעתו של הרא"ש ז"ל היא לפסוק כרב. ואין לבעל דין לחלוק ולומר שהרא"ש ז"ל הולך במה שכתב בתשובה זו על סברתו לפסוק כרב, אבל לסברת הפוסקים כשמואל לא כייפינן ליה, לפי דעת הפוסקים כשמואל בנדון הזה אני אומר שהיו מסכימים לכפות לגרש, שהרי בפרק הבא על יבמתו גבי נשא אשה ושהה עמה עשר שנים ולא ילדה דאמרינן התם יוציא ויתן כתובה נחלקו המפרשים ז"ל אם כופין אותו בשוטים או לא, והאומר דאין כופין אותו בשוטים הקשו עליו מדאמרינן בפרק החולץ לא רצה לא לחלוץ ולא ליבם חוזרים אצל גדול למכפייה, וכל היכא דאמרינן כפייה היא בשוטים, ותירצו דהכא שאני גבי יבם דכיון שמונע ממנה כל ענייני אישות כופין אותו בשוטים להוציא. והסכמתם של בעלי סברא זו היא שבשביל מזונות בלבד לא כייפינן בשוטים, וכן גבי בטול עונה בלחוד לא כייפינן בשוטים, אבל בהתחבר שניהם כאחד בטול עונה ובטול מזונות כגון זה שאינו רוצה לא לחלוץ ולא ליבם שהרי מנע ממנה כל ענייני אישות כופין אותו. וכן אני אומר שמי שרוצה ללכת לארץ רחוקה ולעגן אשתו, אפילו מניח ביתו מלא, מונע ממנה כל ענייני אישות שמי נודע כמה יהיה מהלכו, א"כ הרי הוא מונע ממנה כל ענייני אישות וכופין אותו לגרש. וזכינו למצוא עיקר דין זה שכתב הרא"ש ז"ל בתשובתו והוא מוסכם מהכל.
והגט שכותב לזמן לא בירר הרב ז"ל בתשובתו הנזכרת כמה יהיה. ונראה שאינו שוה בכל אבל הוא כפי עונה האמורה בתורה, וכדתנן בפרק אעפ"י המדיר את אשתו מתשמיש המטה ב"ש אומרים שתי שבתות וב"ה אומרים שבת אחת, והתלמידים יוצאים ללמוד תורה שלא ברשות ל' יום הפועלים שבוע אחד, עונה אמורה בתורה הטיילים בכל יום הפועלים שתים בשבת החמרים אחת בשבת הגמלים אחת לשלשים יום הספנים אחת לשלשה חדשים דברי ר' אלעזר. על כן אני אומר שהזמן שיוכל להטיל הבעל שלא ברצונה הוא כפי עונתה. אבל אם תתפייס היא וצריך במה שתרצה, וכן כתב הרמב"ם ז"ל בהלכות אישות. ואף כשהוא ברצונה לא ישאל ממנה זמן ארוך שהוא צער לה ותתבייש מלעכב על ידו, דהא איבעיא להו התם ברשות כמה, כלומר היוצא ברשות כמה ישהא, ותמהו על זה ואמרו כמה דיהבא ליה רשותא, כלומר כמה שתתן לו רשות כל כך יוכל להשהות בין רב למעט, והשיבו אלא אורחא דמלתא בכמה, כלומר אל תתמהו על שאלתנו זאת, שלא שאלנו אלא כמה הוא דרך ארץ שישאל ממנו שלא צערוה, שאעפ"י שנותנת לו רשות על ידי פיוס או על ידי שמתביישת ממנו מ"מ מצטערת היא בלבה ואין לו לצערה. ובתלמידי חכמים פסק רב כר' אלעזר ל' יום וכן דעת הריא"ף ז"ל, והרמ"ה ז"ל פסק כרב אדא בר אהבה דאמר התם יוצא אדם ללמוד תורה שתים וג' שנים בלא רשות, והרא"ש ז"ל אמר שאין לעגנה כל כך כיון דדמעתה מצויה אונאתה קרובה כדאיתא בפרק הזהב. והראב"ד כתב שאותם חכמים שאמרו עליהם בגמרא בפרק אעפ"י שהיו שוהים הרבה היינו לפי שתורתם אומנותם וברשות. אם כן בדורות הללו שאין מי שתורתו אומנותו, איש שרוצה לילך ממקום למקום בין ללמוד תורה בין שלא ללמוד תורה וחושבת האשה שמא יתעכב יותר מזמן עונתה, הדין נותן לכופו לתת גט לזמן הראוי לעונתה. ואם הוא ברצונה תאריך לו הזמן כמה שתרצה, אך שלא ישאל הוא ממנה זמן ארוך הרבה דאית לה ביה צערא. וכך הם דברי הרמב"ם ז"ל בפי"ד מהלכות אישות, יש לאשה לעכב על ידי בעלה שלא יצא לסחורה אלא למקום קרוב שלא ימנע עונתה ולא יצא אלא ברשותה. ואעפ"י שכתב שתלמידי חכמים יוצאים ללמוד תורה שלא ברשות נשותיהם שתים ושלש שנים, כבר כתבתי שאין כן דעת הריא"ף ז"ל, והראב"ד ז"ל כתב שזהו דוקא במי שתורתו אומנותו. ואפשר שלא כיון הרמב"ם ז"ל, שדוקא במי שתורתו אומנותו.
ואחר שנתברר שכל היוצא למקום רחוק כופין אותו לגרש מן הדין, ונתברר ג"כ שכל שהדין נותן דכופין אותו לגרש אין לו להתנות עליה אלא ברצונה, ונתברר שצריכה שתדע שהוא מתנה עליה בין באותן נשים שיכול להתנות עליה ברצונה בין באותן נשים שאין הדין נותן להתנות עליה שלא ברצונה, א"כ צריכים אנו לומר שיש לה להבין הלשון שהוא מתנה בו עליה, ואם התנה עליה בלשון הקדש ולא ידעה מאי קאמר אין כאן תנאי. ואם אמרו בלשון שהיא מבינה אלא שאמר ליה על מנת או על תנאי בלשון הקדש ושאר הדברים פירשם בלשון שהיא מבינה, הרי אינה יודעת אם אמר על תנאי וצריך לכפול או אמר ע"מ ואין צריך לכפול כפי דעת מי שסובר שבעל מנת אין צריך לכפול. וכן אמר הכל בלשון ערבי או בלשון לעז, צריכים אנו לידע איך אמר עד שתבין ההפרש שיש בין על תנאי ובין ע"מ באותן לשונות. ומי יתן ידעתי ואמצאהו, לפי שבלשון קדר אומרים שר"ט ותוע"ה ובלשון לעז אומרים פאקטו"ש א"י אביניצי"ש, וכלם באותם לשונות הם שמות נרדפים, כלומר הם שתי שמות על ענין אחד בדרך לביא ואריה ושחל שהם שמות נחלקים על ענין אחד בלשוננו, וכן בלשונות הגוים שר"ט ותוע"ה פאקטו"ש א"י אביניצי"ש הם אצלם נרדפים, מה שאין כן אצלנו שמלת תנאי היא נאמרת על ענין, ובלשוננו אנו אומרים התנה פלוני על פלוני או התנה פלוני עם פלוני ואין אנו אומרים המנין פלוני על פלוני או המנין פלוני עם פלוני מלשון מנת, ובלשון קדר אומרים שר"ט פלא"ן עלי פלא"ן או אתשארט"ו פלא"ן ופלא"ן, ובלשון לעז ג"כ אומרים שו"ן אוינסאטא"ש איטא"ל אי אן פג"ו פאקטא"ש, מה שאין כן בלשוננו שאין אנו עושים ממנה פעולה עם רבוי ממלת מנת שאין אנו אומרים מן מנת מותים, ובלשונות הגוים הם מתרבים כמו שמתרבה אצלנו תנאי שאנו אומרים תנאים, א"כ לשונות אלו של גוים לשון תנאי הם ולא לשון מנת. ואם תאמר שאין זו ראיה להיות לשונות אלו של גוים לשון תנאי ולא לשון מנת, שאין כל בנייני הלשונות שוות ואינן על תכונה אחת ולא על ענין אחד, אפילו הכי כיון שבלשונות הגוים אין הפרש בין תנאי ומנת ובלשוננו יש הפרש, מ"מ אם אמרו לתנאי בלשון גוים צריכים אנו לדעת אם הוא על מנת ואין צריך לכפול או תנאי צריך לכפול. וכשהוא מתנה עליה תנאי אפשר שיהיה בעל כרחה, כל שיודעת שהוא מתנה לא איכפת לן אם היא מבינה ההפרש שבין תנאי לעל מנת או לא, דלא גרע מתנאי בעל כרחה. אבל כשהתנאי צריך להיות ברצונה, בנדון הזה צריכה היא שתבין ההפרש שבין תנאי לעל מנת, ואם אינה מבינה אותו אינו כלום. וכ"ש אם ענייני לשונות הגוים הללו הכל כלם בלשונם בלשון תנאי אצלנו צריך כפילה בודאי, ואם לא כפל אינו כלום, שכל תנאי שלא נעשה בכפילה התנאי בטל ומעשה קיים כדאיתא בפרק מי שאחזו.
ואם נתברר שלשונות אלו של גוים כלם לשון תנאי הם ולא לשון מנת, אם אמר לה התנאי בלשון הקדש בעל מנת וחזר ופירש בלשון נכריה בענין שהלשון סותר זה את זה דינא הוא דאזלינן בתר אותו הלשון שהוא לתועלתה, וזה ממה נפשך, שאם נפשך לומר בטל האחרון את הראשון, וכדאמרינן בפרק מי שאחזו אמר בפני שנים הרי זה גיטיך ע"מ שתתני לי מאתים זוז וחזר ואמר לה בפני שנים ע"מ שתתני לי שלש מאות זוז בטלו דבריו האחרונים את הראשונים, א"כ הרי נתבטל ע"מ שאמר בלשון הקדש ונשאר על תנאי שצריך לכפלו, הרי לא כפל אותו ותנאי בטל ומעשה קיים והגט כשר. ואם אמרת לא בטל האחרון את הראשון והוה ליה כמתנה עליה שני תנאים שהדין הוא שתבחר היא במה שתרצה, וכדאמרינן בפרק הנזכר אמר לה בפני שנים ע"מ שתשמשי את אבא שתי שנים וחזר ואמר לה בפני שנים ע"מ שתתני לי מאתים זוז לא בטלו דבריו האחרונים את הראשונים רוצה משמשתו רוצה נותנת לו מאתים זוז. ואע"ג דרש"י ז"ל אוקמה כגון שלא מסרו לה בפני שני הראשונים אלא כך אמר לה כשתמסרנו אלא ע"מ כך, וחזר ואמר בפני שנים אחרים תנאי אחר ומסרו לה, בכי הא אמרינן שיכול לבטל תנאו הראשון. וא"ז הרמב"ן ז"ל העמיד דברי רש"י ז"ל בשאמר בפני שנים ע"מ כן אתן ולא מסרו לה, וכן בפני האחרונים אמר תנאי אחר ולא מסרו לה, וכשמסרו לה (אחר כן) בפני כלם מסרו סתם ועל תנאים הראשונים מסר. והרשב"א ז"ל כתב שכל שלא בטל התנאי בפירוש אינו אלא תוספת תנאי, כלומר או האחרון או הראשון. ובעל העיטור ז"ל כתב דאפילו מסרו לה בתנאי הראשון יכול לבטלו כל זמן שלא קיימה תנאו. וא"כ בנדון הזה לכל הדעות ג"כ יכולה היא לברור אותה לשון שהוא לתועלתה, והוא לשון התנאי שצריך לכפול והרי לא כפל. וזה כלו לדעת האומרים בעל מנת לא בעינן כפילה, וכ"ש לדעת האומרים שאפילו בע"מ צריך לכפול, שמחלוקת גדולה היא בין הגדולים ז"ל, שהריא"ף ז"ל כתב בהלכותיו ובתשובותיו דהא דבעינן כפילה היינו בתנאי אבל בע"מ לא בעינן כפילה ולא שאר ענייני התנאי, וכן כתב הרב הבבלי רבינו האי ז"ל בתשובת שאלה, וכן כתב הרמב"ם ז"ל בפ"ד מהלכות אישות שבעל מנת אינו צריך כפילה ולא שאר דיני התנאים אלו שצריך שיהיה התנאי שיכול לקיימו, וכן דעת רבינו אברהם אב ב"ד ז"ל. אבל א"ז הרמב"ן ז"ל כתב על סברות אלו חבילות חבילות של תשובות ממשניות ותוספתות ושמועות וירושלמי, אלא שבראותו סברת רבינו האיי ז"ל והריא"ף ז"ל טרח להעמיד בה חזוק ולא יכול, וסוף דבריו צריך לעשות לו רב בזה. וגם הרשב"א ז"ל נוטה לסברת הרמב"ן ז"ל, וצריך עיון בדבר. ור"ח ז"ל כתב דצריך לכפול והביא ראיה לדבריו, והדברים עתיקים אין כאן מקום להאריך בהם. וכתב הרא"ש ז"ל שכל חכמי ארצו הסכימו שצריך לכפול בע"מ וכתב שכן עמא דבר, וכן דעת הר"ם הכהן ז"ל בהגהותיו. וכיון שיש מחלוקת בין הגדולים ז"ל, לכתחילה ראוי לכפול אפילו בע"מ, אבל במה שנעשה בגט ולהכשיר הגט.
ואעפ"י שלא נכתב בשטר הזה שהעדים קראו הגט קודם מסירה ולאחר מסירה, ובפ"ב דגיטין משמע דצריך לקרות קודם מסירה, דגרסינן התם אמר רבינא אמר לי אמימר משמיה דרב דימי מנהרדעא הני בי תרי דיהבי גיטא קמייהו צריך למקרייה. ובפרק האשה רבה נמי מוכח דצריך לקרותו לאחר כתיבה. וקא כתבי רבוותא ז"ל שאם לא קראוהו קודם נתינה וקראוהו אחר נתינה סגי. ואם קראוהו קודם נתינה צריך לקרותו אחר נתינה. ואם לא קראוהו אחר נתינה וראו שלא הכניס ידו לתוך חיקו אם לא קראוהו אחר נתינה אינה צריכה גט אחר, אבל אם לא קראוהו לא קודם נתינה ולא אחר נתינה צריכה גט אחר, מ"מ כתב הרמב"ן ז"ל שכל גט היוצא חתום מתחת ידה אעפ"י שלא קראוהו לא בתחלה ולא בסוף, אינה צריכה גט אחר. [אי נמי] אעפ"י שאינו חתום ומוציאתו עכשו, והעדים מכירים אותו בטביעות עינא, וראו ג"כ שאין בו לא תוספת ולא מגרעת, אינה צריכה גט אחר. הילכך בגט זה אם יוצא חתום מתחת ידה, אין לחוש אם לא קראוהו קודם מסירה ואחריה, וגט כשר הוא.
ויראה שלענין על מנת או על תנאי אע"פ שמענין שאר הלשונות אינו יכול להתברר כמו שהוא מתברר בלשוננו, וזהו מצד בירור המלכות, אבל מצד בירור הענין יוכל אדם לעמוד על עיקרו של דבר, שכל תנאי שהוא באם, שבקדושין יאמר הרי את מקודשת לי אם אתן לך מכאן ועד שלושים יום מנה ואם לא אתן לך אין את מקודשת לי, ובגירושין אם באתי ואם לא באתי, וכדאתקין שמואל בגיטא דשכיב מרע אם לא מתי ואם מתי. וכשתתבונן בכל התנאים תמצאם במלת אם, אבל בע"מ לא תמצא מלת אם, הרי את מקודשת לי ע"מ שאדבר עליך לשלטון, ע"מ שאני כהן ע"מ שאני ת"ח ע"מ שאני עשיר, לא תמצא בהם לעולם מלת אם. ואם אמר הרי את מקודשת לי אם אראך בית כור עפר צריך לכפול ולומר ואם לא אראך אין את מקודשת, ובזה אין חולק לפי שהוא תנאי ותנאי אינו אלא בכפילה. אבל בע"מ אין צריך מלת אם, הילכך כיון שאמר לה הרי את מקודשת לי אם אתן לך מנה מכאן ועד ל' יום ולא כפל אינו תנאי ותנאי בטל ומעשה קיים והיא מקודשת ואעפ"י שלא נתן, וכשחזר וכפל ואמר ואם לא אתן לך אין את מקודשת הרי תנאי כפול ואם נתן נתקיים התנאי ואם לא נתן לא נתקיים התנאי ואינה מקודשת. ואם אמר לה הרי את מקודשת לי ע"מ שאתן לך מנה מכאן ועד ל' יום כפי קצת הדעות אינו צריך לכפול התנאי כיון שהוא בע"מ. ואליבא דכולי עלמא אם אמר לה הרי את מקודשת לי ע"מ שאתן לך מאתים זוז מכאן ועד ל' יום ובא אחר וקדשה בתוך ל' יום ואח"כ נתן הראשון המאתים זוז מקודשת לראשון וקדושי השני אינם כלום. ואם אמר לה הרי את מקודשת לי אם אתן לך מאתים זוז קודם ל' יום ואם לא אתן לך אי את מקודשת לי ובא אחר וקדשה בתוך ל' יום מקודשת לשני. והיינו דתנן בקדושין בפרק האומר הרי את מקודשת לי ע"מ שאתן לך מכאן ועד ל' יום נתן לה מקודשת ואם לאו אינה מקודשת, ואתמר עלה בגמרא רב הונא אמר והוא יתן רב יהודה אמר לכשיתן, מאי בינייהו איכא בינייהו שפשטה ידה וקבלה קדושין מאחר לרב הונא לא תפסי בה קדושין (לרב יהודה תפסי בה קדושין), ואפסיקא הלכתא כרב הונא משום דהאומר על מנת כאומר מעכשו דמי, ומינה דבתנאי תפסי בה קדושי שני אפילו אליבא דרב הונא, וכן פסק הרמב"ם ז"ל בסוף פ"ו מהלכות אישות והרב בעל הטורים ז"ל בספר אבן העזר בסימן ל"א, וכן כתב בעל מגיד משנה ז"ל וכתב שזה מוסכם מכל המפרשים ז"ל. וכן לענין גירושין אם אמר לה ע"מ שתעשי כך וכך כיון שקיימה התנאי היא מגורשת מיום הראשון, ולפיכך אם נשרף הגט או מת הבעל תתקיים תנאה והרי היא מגורשת. ואם נתנו בתנאי אם תתני ואם לא תתני עד שלושים יום אינה מגורשת עד סוף שלושים יום, ולפיכך יכול להוסיף בו תנאי, ואם נשרף הגט או מת הבעל נתבטל הגט, וזה כהסכמת כל המחברים ז"ל, וכן מוכח בגיטין בפרק מי שאחזו. והדבר של חלוק התנאי שהוא באם אעשה או לא אעשה או באם תעשי או לא תעשי שזהו תנאי, כך נראה לי מדברי הרב בעל מגיד משנה ז"ל, גם מדברי הרמב"ם ז"ל בפ"ח מהלכות גירושין. וכשתדקדק בכך תמצא שכן הוא האמת. וה' אלהים אמת ידריכנו וינחנו בדרך אמת.
והעולה מזה הוא שהגט הזה כשר הוא, ואינו מתבטל מחמת התנאי שהתנה עליה שלא תנשאי לפלוני, דלא הוי כאומר ע"מ שלא תשתי יין לעולם, דכיון דאפשר שימות בחייה אותו פלוני הוי כאומר על מנת שלא תשתי יין כל ימי חיי פלוני. וזה אפילו אמר לעולם, שכך הם דברי כל הראשונים והאחרונים ז"ל, זולת הרמב"ם ז"ל, ולא חשש שום אדם לדבריו בזה ולא סמכו לעשות על פיו מעשה, שכל הגדולים ז"ל דחו דבריו בראיות. וכ"ש שיראה שיש קולא כשאומר סתם דהוי כמפרש יום אחד. וכ"ש שאמר לה על מנת שלא תנשאי לפלוני ופלוני האחים ואי אפשר שתנשאי לשני והיא תחת הראשון, וכיון שהוציאם בלשון אחת אף לאחד מהם אינה יכולה להנשא, וכל שאינו בזה אחר זה אפילו בבת אחת אינו, והוי כמתנה עליה שלא תנשאי למי שאין לו עליה קדושין שאינו תנאי כלל והגט כשר והתנאי בטל כהסכמת הכל, ואפילו הרמב"ם ז"ל מודה בזה שכל שהתנה עליה שלא תנשאי למי שאין לה עליו קדושין אינו תנאי. וכ"ש שהתנאי הזה היה צריך להיות ברצונה. ואם לא הבינה אותו ולא ידעה אם אמר על תנאי או על מנת, ועל תנאי צריך לכפול ואם לא כפל הגט כשר והתנאי בטל שכל תנאי שלא התנה כראוי תנאו בטל כדאמרינן גבי האומר לאשה הרי את מקודשת לי על מנת שאין לך עלי שאר כסות ועונה, וכן גבי ע"מ שתחזיר לי את הנייר, וכן כתבו כל המפרשים ז"ל וכן כתב הרמב"ם ז"ל בפ"ז מהלכות אישות. וכ"ש בהצטרף לזה סברת האומר שבעל מנת צריך כל דיני התנאים, ואעפ"י שאין לסמוך להקל בזה מפני שיש סוברים כנגד זו הסברא, מ"מ זהו אלו לא היה שם טענה אחרת אלא זו, אבל לעשות ממנה צרוף וסניף לשאר טענות בדבר אין בזה בית מיחוש. ואעפ"י שלא נכתב בשטר שקראו הגט קודם מסירה ואחריה, כיון שהוא יוצא מתחת ידה חתום כשר הוא. א"כ הגט הזה כשר הוא ואין בו בית מיחוש, ואם לא בא בתוך הזמן שקבע יכולה היא לינשא לכל מי שתרצה.
ולענין כתובתה, אם בא בתוך הזמן ונתבטל הגט, הנכסים הוו להו כדין נכסי מלוג וימכרו ויקנה בהם קרקע והבעל אוכל פירות כדאיתא בפרק האשה שנפלו לה נכסים. ושלום לכם.
@שו"ת הרשב"ש סימן שפג (ב)
מסתגאנים, אל הותיק ר' חגי יצ"ו ב"ר שלמה בן אלזוק נ"ע.
שאלת. כי רבי יוסף בר' משה בן סאסי מתושבי והרא"ן בא בבהלה ובחפזון ואמר לי הרי לך נייר ודיו ואני מצוה לך שתכתוב גט כשר מאחד עד מאה עד שיהיה א' כשר וצוה לעדים יחתמו בגט אחד כשר שיהיה לשמי ולשם אשתי ותנו לר' אברהם בן אלסאיב מורשה שלי שיוליכנו לאשתי הוא או שלוחו או שליח שלוחו ויתננו לה על תנאי שאם באתי בתוך שתי שנים הגט בטל והיא אשתי, ואם אין אני בא בתוך שתי שנים הרי הגט קיים והתנאי בטל והיא מותרת לכל אדם. ושמענו ממנו זה ונטל קנין שלם על ההרשאה של המורשה הנזכרת והלך לו. ואני והיושבים עמי מרוב הבהלה והחפזון לא זכרנו להשביעהו בנקיטת חפץ ובכח חרם שלא ימסור מודעא ושלא מסרה ושלא יאמר דבר מפיו שיבטל הגט. ועתה אני חששתי שמא יש עכוב בזה הגט כיון שלא השבענוהו על המודעא ומי יודע אם מסר מודעא או ימסרנה. על כן האדון השאלה היא אם זה הגט שאכתוב אני הוא כשר ואתננו ביד השליח עם שטר השליחות ויוליכנו לאשה הוא או שלוחו ויתירנה לכל אדם אחר עבור הזמן, או אם אינו כשר הגט כיון שלא בטל הגט ולא השבענוהו על זה. אם יראה לכבודך שזה הגט כשר ואין שם שום דבר שיעכבנו ובהגיע הגט הזה לאשה היא מותרת אחר עבור שתי שנים הוא מה טוב, ואם יראה לכבודך שזה הדבר מעכב והגט אינו כשר הנה הוא עובר עליכם על כל פנים כי הוא רוצה ללכת לקוסטנטינה תבקש עליו ותחזיק בו עד שיעשה לפני כבודך מה שעשה לפני ביותר שלימות, ושכרך כפול ומכופל.
תשובה. טעית בדין זה ארבע טעיות, והחמישית אני מסופק בה שאם עשית אותה היא טעות ג"כ.
האחת, לפי שקודם שיכתב הגט הזכיר הבעל התנאי. ובפרק בתרא דגיטין שנינו, המגרש את אשתו ואמר לה הרי את מגורשת לכל אדם אלא לפלוני ר' אליעזר מתיר וחכמים אוסרים, כיצד יעשה יטלנו הימנה ויחזור ויתננו לה ויאמר לה הרי את מותרת לכל אדם, ואם כתבו בתוכו אעפ"י שחזר ומחקו פסול. ואיתמר עלה דהאי סיפא בגמרא אמר רב ספרא כתבו בתוכו תנן, ומקשו עלה פשיטא בתוכו תנן, כלומר ומה הוסיף לנו רב ספרא משנה מפורשת היא, ותירצו מהו דתימא הנ"מ לאחר התורף אבל לפני התורף אפילו על פה נמי פסול קא משמע לן. ורבא אמר לא שנו אלא לאחר התורף אבל לפני התורף אפילו על פה נמי פסול, ואזדא רבא לטעמיה דאמר רבא להנהו דכתבי לגיטי שתקו לבעל עד דכתיבו תרפא דגיטא. ומשמע לדברי רב ספרא שאם הזכיר התנאי אפילו קודם התורף הגט כשר, ולדברי רבא משמע שהגט פסול. וכדברי רבא פסק הריא"ף ז"ל וכך הם דברי הרמב"ם ז"ל בפ["ח] מהלכות גירושין, אעפ"י שהר"ז הלוי ז"ל והראב"ד והרמב"ן והרשב"א ז"ל מכשירין. אבל הרא"ש ז"ל כתב בתשובה כיון שהרמב"ם ז"ל מחמיר לא מלאו לבו להקל. ובעלי התוספות ג"כ דעתם להחמיר וכן דעת הרב בעל מגיד משנה ז"ל. והתורף הוא הזמן ושם האיש ושם האשה. ואחר שהדבר תלוי באשלי רברבי וגדולי הראשונים והאחרונים מחמירין, א"כ איך נכניס ראשנו במחלוקת כזו להקל בערוה, וזו טעות גדולה היא.
והשנית היא, שהתנאי שהטיל הוא בלאו קודם להן, שכך אמר שהשליח יתננו לה על תנאי שאם אני [בא] בתוך שתי שנים הגט בטל והיא אשתי ואם אין אני בא בתוך שתי שנים הרי הגט קיים והתנאי בטל והיא מותרת לכל אדם, ולפי זה התנאי הלאו קודם להן, שאתה לא התבוננת אלא אם באתי ואם לא באתי, ואין העיקר אלא יהא גט או לא יהא גט, ובגט שכיב מרע הכל הוא אחד אם מת יהא גט ואם לא מת לא יהא גט, ובאם באתי ובאם לא באתי אינו כן שביאתו מבטלת הגט ולא ביאתו מקיימתו, מה שאין כן בגט שכיב מרע שמיתתו מקיימתו ובלא מיתתו מבטלתו. וכך נראה מדברי הרמב"ם ז"ל בפ"ט מהלכות גירושין זה לשונו, הרוצה לגרש על תנאי וכו' כיצד כגון שיאמר אם לא באתי מכאן ועד שלושים יום הרי זה גט ואם באתי מכאן ועד ל' יום לא יהא גט. וכן כתוב בספר אבן העזר בסימן קמ"ה. וכן כתוב בספר העיטור בסדור התנאי, אי לא אתינא עד תלתין יומין מעכשיו ליהוי גיטא ואי אתינא עד תלתין יומין בטל ההוא גיטא. הרי שלא תלה ההן אלא בקיום הגט והלאו בביטולו, וכן היא בספר ארחות חיים בתקון השטרות. ואף אם נשמר בענין התנאי ואמר שהזכיר התנאי קודם החתימה ולא כתב שיזכירנו קודם הכתיבה.
והשלישית, שלא אמר אם לא באתי יהא גט מעכשיו, ומשנה שלימה שנינו הרי זה גטיך אם לא באתי מכאן ועד י"ב חדש ומת בתוך י"ב חדש אינו גט מעכשיו אם לא באתי מכאן ועד י"ב חדש ומת בתוך י"ב חדש הרי זה גט, וכן כתב הרמב"ם ז"ל בפ"ח מהלכות גירושין שאם לא אמר מעכשיו אם מת אינו גט. וכן אם נשרף הגט או נאבד קודם הזמן אינה מגורשת, ויכול ג"כ לבטלו. ואם אמר מעכשיו, אם מת או נשרף הגט קודם הזמן ונשלם הזמן היא מגורשת משעת נתינת הגט, ואינו יכול לבטלו תוך הזמן אם הגיע לידה.
והרביעית, שלא כתב תהא נאמנת לומר שלא באתי בתוך הזמן. שהרי בפרק מי שאחזו שנינו, הרי זה גטיך כל זמן שאעבור מנגד פניך שלושים יום והיה הולך ובא (הולך ובא) ולא נתיחד עמה הרי זה גט. ותניא בברייתא, הרי זה גטיך כל זמן שאעבור מכנגד פניך שלושים יום והיה הולך ובא ולא נתיחד עמה הרי זה גט ולאחר לא תנשא עד שיעברו שלשים יום ולגט ישן אין חוששין שהרי לא נתיחד עמה. ומקשו בגמרא וניחוש שמא פייס, אמר רבה בר בר חנא (הרי) [הכי] אמר אבא מרי באומר נאמנת עלי שלא פייסתי. ואיכא דמתני לה אמתניתין, הרי זה גטיך מעכשיו אם לא באתי מכאן ועד י"ב חדש ומת בתוך י"ב חדש הרי זה גט וליחוש שמא בא אמר רבה בר בר חנא הכי אמר רב אבא מרי באומר נאמנת עלי לומר שלא באתי. מאן דמתני לה אמתניתין דאם לא באתי מכאן ועד י"ב חדש שצריך שיאמר שתהא נאמנת לומר שלא באתי כ"ש שצריך לומר כך באומר לה כל זמן שאעבור מנגד פניך שלושים יום, אבל מאן דמתני לה אברייתא דוקא אבל אמתניתין לא דהא לא באתי קאמר והא לא אתא. ורבינו חננאל ז"ל פסק דכיון דאיכא דמתני לה אמתניתין אזלינן לחומרא ואם לא כתב לה תהא נאמנת עלי שלא באתי חוששין שמא בא בצנעא וקיים תנאו, ולפי זה לכתחלה לא תנשא, וכן פסק הריא"ף ז"ל. ואעפ"י שהרמב"ם ז"ל בפ"ט מהלכות גירושין כתב דאין חוששין שמא בא בסתר, וכן ג"כ כתב עליו הר"ם הכהן ז"ל ותמה למה פסק כמאן דמתני אברייתא שהוא לקולא הוה ליה לפסוק כמאן דמתני אמתניתין דהא מקשה מינה לרבה ואיכסף אלמא דהלכתא כוותיה, ורי"ף ז"ל ורבוותא פוסקים כמאן דמתני לה אמתניתין, עכ"ל. וגם הרא"ש ז"ל כתב על הרמב"ם ז"ל ותמה הוא שפסק לקולא באיסורא דאורייתא ועוד שלישנא בתרא מתני אמתניתין, וכן דעת הריא"ף ז"ל דבכל מקום הוא תופס איכא דאמרי עיקר, וכן לעיל בפרק כל הגט מקשה תלמודא בלישנא בתרא. וכן פסק הרב בנו ז"ל בספר אבן העזר סימן קמ"ד והרשב"א ז"ל בחדושיו דמסתברא כמאן דמתני לה אמתניתין דכלישנא בתרא עבדינן, ועוד באיסורא דאורייתא לחומרא. ואעפ"י שהרב בעל מגיד משנה רצה לתקן דברי הרמב"ם ז"ל דאין כאן איסור תורה שאין זה אלא מחששא בלחוד דמן התורה העמד דבר על חזקתו וזו כיון שנתגרשה העמד אותה על חזקתה ורבנן הוא דחשו ליה הילכך הויא ספיקא דרבנן לקולא והאריך בזה, אבל בסוף דבריו כתב שההיא דפרק כל הגט קשיא עליה, ולא נמצא חבר לרמב"ם ז"ל בסברא זו. ולפי זה האשה הזאת אפילו הגיע לידה לא תנשא בו לכתחלה.
והחמישית שאני חושש לו הוא, שמא הסופר אחד מן העדים, וזו ג"כ מחלוקת היא שנויה, שהרי שנינו בפרק המגרש ג' גיטין פסולין ואם נשאת הולד כשר כתב בכתב ידו ואין עליו עדים יש עליו עדים ואין בו זמן יש בו זמן ואין בו אלא עד אחד וכו', ואמרינן בגמרא אמר רב כתב ידו שנינו, אהייא אילימא ארישא פשיטא כתב ידו קתני אלא אמציעתא הרי יש עליו עדים אלא אסיפא יש בו זמן ואין בו אלא עד אחד וקתני אלו שלשה גיטין פסולין וכו' ואמר רב דוקא כתב ידו ועד אבל כתב סופר ועד כשר חתם סופר ועד הוא אבל כתב סופר ועד הוא הולד כשר וכן א"ר יוחנן כתב ידו שנינו. ודעת רבותינו בעלי התוספות ז"ל דחתם סופר ועד פסול. ואע"ג דרב מכשיר הכא, בפרק התקבל שמואל ורב חסדא פסלי והוי ליה רב יחיד לגבי רבים. ואעפ"י שהרמב"ם ז"ל בפ"ט מהלכות גירושין מכשיר סופר ועד, ולא כן דעת הרבה מהגדולים כגון ר"ח ורמ"ה והרמב"ן והרשב"א ז"ל שנראה שדעתן לפסול, והרא"ש ז"ל פוסל, וכן נראה דעת הרב בנו ז"ל בסימן קל"ג מספר אבן העזר, ולא הכשיר ז"ל אלא אם חתם הסופר ושני עדים עמו. ואחר שיש מכשירין ויש פוסלין אין להקל בכך, וכ"ש במה שהוא בידינו לעשות לכתחלה. ושח לי א"א מורי הרשב"ץ ז"ל כי בימי הרב ר' יצחק בן ששת ז"ל בא גט אחד ואדוני אבי הרב ז"ל הכיר כי הוא בכתב הסופר אחד שמו רבי יצחק אלנפוסי נ"ע, והיה חתום בו הוא והרב ז"ל, ע"כ א"א הרב ז"ל פסלו, והחזירו הגט עד שנכתב גט אחר. וזה כלו לענין הגט אבל שטר שליחות אם יהיה הסופר אחד מן העדים אין כאן בית מיחוש.
ועתה ראה גם כמה טעיות נפלאו ממך ונסכלת בהם, ואתה לא שערת בהם ולא ידעת אם הוא טעות או בלתי טעות, ועל כן הזהירו חז"ל כל מי שאינו יודע בטיב גיטין וקדושין אל יהי לו עסק בהן, והם לעולם יותר מדור המבול כמו שהזכירו זה בפ"ק דקדושין. ומה טוב היה לך ללמדם ולא ללמוד אותה קבלה שמזקיקתך שאתה חושב שהיא עומדת אצלך על רגל אחת והיא בשתי רגלים, וכמעט שאתה רוצה לעשות כנפים לעוף בשמים וכלך מדרך זו. ובכל אלו הטעיות לא הרגשת ולא הבנת ולא שאלת אלא על שלא קבל בשבועה ובחרם שלא מסר מודעא ולא ימסור. ואם מסר המודעא לא יבטלנה קבלת החרם, והמודעא [מודעא], והוא יהא בנדוי ובין קבל או לא קבל, ונדה אותו אם מסר מודעא דהא רב מנגיד אמאן דמסר מודעא אגיטא כדאיתא בפ"ק דקדושין וביבמות בפכ"ג, אבל בעיקר הוא למטיל המודעא כדת וכראוי וזה מחשש שמא מסר מודעא, ואם לא מסר מודעא אין בטולה מעכב בגט. ואותו קבלת חרם שכתבו מתקני גיטין הוא אנוס בלבד כדי שאם מסר מודעא יבטלנה, על כן אם לא קבל חרם לא היה מזיק לך, אך הרעה חולה והפשיעה הגדולה היא כל אותן טעיות. ואני כתבתי לבגאייה אולי ימצא שם לתקן מה שעותת אתה, ואם לאו תשאר עגונה והקולר תלוי בצוארך עד יום הנועד, וחזור בך שמענה ואתה דע לך, והשם יכפר. והנח הקבלה וקבל עליך ללמוד הלכות גירושין מהרמב"ם ז"ל ודיני גיטין באבן העזר, ואז תשלח ידך לכתוב גיטין ובהם תכון רגלך ולא תמעד. ויהיו רפואות לנפשך, כצרי גלעד, ולבשרך למסעד, ויחי לבבך לעד.
ולענין כתיבת הגט איזה יום תכתוב אם יום הכתיבה או יום הצווי.
דע כי הרמב"ם ז"ל כתב בסוף פ"א מהלכות גירושין, האומר לשנים כתבו וחתמו ותנו גט לאשתי ונתאחר הדבר ימים או שנים או שנמצא הגט בטל או פסול והוצרכו לכתוב לה גט אחר לאחר כמה ימים או שנים כמו שיתבאר הרי אלו כותבין זמן הכתיבה ומקום הכתיבה לא זמן שאמר להם הבעל בו כתבו ולא אותו המקום כיצד וכו'. ויצא דין זה לרבינו ז"ל מדאמרינן בפרק גט פשוט, אמר ליה רב לספריה וכן אמר רב כהנא לספריה [כי קיימיתו בשילי כתובו בשילי אע"ג דמסרו לכו מילי בהיני] כי קיימיתו בהיני כתובו בהיני אע"ג דמסרו לכו בשילי, אמר להו רבא בר שילא להנהו דכתבי שטרי אקנייתא אי ידעיתו יומא דאקניתו ביה כתובו ואי לא כתובו יומא דקיימיתו ביה דאי לא מחזי כשקרא. וסבר רבינו ז"ל דלא הכשיר (הדבר) רבא בר שילא למכתב יומא דאקנו ביה אלא בשטרי אקנייתא, כלומר בשטר שיש בה קנין שעבד נפשיה כדאיתא בפ"ק דמציעא, דאף בשטר כזה כתב הרב בעל העיטור ז"ל במאמר זמן שצריך לכתוב ואחרנהו וכתבנוהו, וכ"ש בגט אי משום טעמא דפירי אי משום טעמא שמא יחפוץ על בעל אחותו אין לכתוב זמן הגט אלא מיום הכתיבה לא מיום שצוה אותם הבעל לכתוב. וזה אפילו דליכא מאן דפסק דמונין שלשה חדשים לאשה מיום שהגיע הגט לידה, כ"ש לדעת מי שסובר משעת כתיבה, דהיא פלוגתא דרב ושמואל בפ"ב דגיטין, ונחלקו הפוסקים דיש פוסקים כרב ויש פוסקים כשמואל, הילכך אין לכתוב זמן הגט אלא מיום הכתיבה, וכן לענין המקום ג"כ במקום הכתיבה, ודברי הרמב"ם ז"ל אמת וישר. ומה שכתב ר"י ז"ל והסכים עמו הרא"ש ז"ל שכל גט שנכתב ולא נמסר בו ביום אין לו תקנה אלא ביד השליח, אינו סותר דברי הרמב"ם ז"ל, שדברי ר"י ז"ל אינם אלא בשנכתב ולא נמסר ודברי הרמב"ם ז"ל הם בלא נכתב עדיין, שאף ר"י ז"ל והרא"ש ז"ל יודו בזה, וכן כתב א"א מורי הרשב"ץ ז"ל בגליונו. וזה אפילו כשהגט נמסר במקום עצמו, כ"ש כששולחין אותו ממקום למקום. ואעפ"י שא"א מורי הרב ז"ל תמה על הרמב"ם ז"ל למה אינו כותב היום שצוה אותם כשאר שטרות, וחזר ונתן טעם שבגט כותבין אנא ובשטרות כותבין אמר לנו, וחוץ מכבודו שזה הטעם אינו מספיק, שיותר משמע אמר לנו לשון עבר ואנא לשון הווה. אבל הטעם אצלי הוא משום דבשטרות לא הכשירו אלא בשטרי אקנייתא דמשעת קנין שעביד נפשיה כדאיתא בפ"ק דמציעא, בין למ"ד משום פירי ובין למ"ד משום בת אחותו איכא למיחוש דמחזי כשקרא אם כתבו הזמן שצוה אותם, הילכך אין לכתוב אלא זמן שכותבין אותו, ודברי הרמב"ם ז"ל ישרים ונכונים.
ולענין אם עדי הגט יכולין להיות עדי שליחות, הדבר ברור (שנכון הדבר). וכ"ש בגיטין שאנו שולחין ממקום למקום ואין השליח יכול לומר בפני נכתב ובפני נחתם וצריך עדים לקיימו בכל מקום שילך, דהא רובי המפרשים ז"ל סוברים דקיום ב"ד צריך קיום, ואין לכתוב הקיום בגט שאם יפול הגט ונמצא מקויים יתננו המוצאו לאשה כדאיתא בפ"ק דמציעא, ונמצא שאינה מגורשת לפי שלא הגיע לידה מיד השליח לידה. וכשיחתמו העדים שבגט בשטר השליחות יתקיים שטר השליחות ולא חיישינן לנפילה שאם יפול ליד השליח יחזירנו המוצאו, ומשטר השליחות יתקיים הגט כדמוכח בפ"ב דכתובות. וכן כתב א"ז אבי אמי מנוחתה כבוד הרב ר' יונה דיסמאישתרי ז"ל בתשובה.
ולענין אם עדי הגט הם כשרים להיות ב"ד. איני מבין אותך, מה ענין זה לכאן, אם לקיים חתימתן הם העדים ואיך יקיימו הם חתימתן, מי שיעיד על כתב ידן לקיימו חותמים בשם דיינים יקיימו והם חותמים בשם עדים, ואם הם ילכו למקום האשה מה צריך ב"ד יעיד בפני ב"ד על כתב ידם. סוף דבר לא הבנתי דבריך, פרשם לי ואשיבך עליהם בעזרת האל.
@שו"ת הרשב"ש סימן שפד
עוד שאלת. איש אחד רוצה לגרש אשתו ורוצה לאוסרה על איש אחד או שנים ולהתירה לעולם כלו, וזה האסור שהוא אוסרה מה דינו ואיך יאמר ואיך יהיה אם יגרשנה בידו די שיאמר לה בפני עדים הרי זה גטיך הרי את מותרת לכל אדם חוץ מפלוני ופלוני שאת אסורה עליהם כאשת איש, או מה יאמר, או אם יגרשנה שלוחו או שליח שלוחו, ואם צריכים ב"ד לכתוב זה שיהיה כתוב בספר. ועוד אם המגרש מן הקדושין דומה למגרש מן הנשואין כיון שהמגרש מן הקדושין אין עליו דין כתובה הוא הדין נמי למגרש מן הנשואין דאין עליו דין כתובה, ואם יוכל המגרש מן הקדושין לאוסרה על מי שירצה ג"כ כמו שיוכל המגרש מן הנשואין. יבאר לי מעלת כבודך דין זה על אמתתו ושכרך הרבה מאד.
תשובה. תחלה אודיעך שהמגרש את אשתו ואמר לה הרי את מותרת לכל אדם חוץ מפלוני או אלא לפלוני אינו גט, דקרא כתיב וכתב לה ספר כריתות, והיינו דבר הכורת בינו לבינה, וזו לא נכרת מה שבינו לבינה שהרי כתב לה חוץ והגט אינו גט שלם. ובפרק בתרא דגיטין שנינו, המגרש את אשתו ואמר לה הרי את מותרת לכל אדם אלא לפלוני ר' אליעזר מתיר וחכמים אוסרים כיצד יעשה יטלנו הימנה ויחזור ויתננו לה ויאמר לה הרי את מותרת לכל אדם וכו', ואיבעיא להו בגמרא האי אלא חוץ הוא או על מנת הוא חוץ הוא ובחוץ הוא דפליגי רבנן עליה דר' אליעזר דהא שייר ליה בגט אבל בעל מנת מודו ליה מידי דהוה אכל תנאי בעלמא או דילמא על מנת הוא ובעל מנת הוא דפליג ר' אליעזר עלייהו דרבנן אבל בחוץ מודה להו דהא שייר בגיטא, ופשיט רבינא דחוץ הוא, אבל בעל מנת מודה להו, משמע דאם אמר לה חוץ מפלוני או הרי את מותרת לכל אדם אלא לפלוני אינו גט. ולא התירו בחוץ אלא באלא לפלוני אלא אם אמר לה כך על מי שהיא אסורה עליו מן התורה ואין בו קדושין לפי שאין כאן שיור בגט, כדתנן התם הרי את מותרת לכל אדם אלא לאבא ולאביך לאחי ולאחיך לעבד לנכרי ולכל מי שאין עליו קדושין כשר, הרי את מותרת לכל אדם אלא אלמנה לכהן גדול וגרושה וחלוצה לכהן הדיוט ממזרת ונתינה לישראל בת ישראל לנתין ולממזר ולכל מי שיש לה עליו קדושין אפילו בעבירה פסול. וכן כתב הרמב"ם ז"ל בפ"ח מהלכות גירושין שהאומר הרי את מותרת לכל אדם חוץ מפלוני או אלא לפלוני אינו גט אלא א"כ אמר חוץ מאותן שאין לה בהם קדושין. ואף באומר לה ע"מ שלא תנשאי לפלוני דעת הרמב"ן ז"ל בחדושיו לפסול ואין ע"מ מותר אלא בשהתנה עליה דבר פלוני או שלא תעשנו או שתתן כך וכך, אבל בע"מ שלא תנשאי הוה ליה כאומר חוץ. אבל דעת הגאונים ז"ל היא להכשיר וכן נראה דעת הרשב"א ז"ל. ואף בזו דעת הרמ"ה ז"ל דוקא בשאומר לה ע"מ שלא תנשאי לפלוני או שלא תבעלי לפלוני, אבל אם אמר לה ע"מ שלא תהיה מותרת לפלוני לא הוי גט. אבל הרא"ש ז"ל חלק עליו כמו שכתב הרב בנו ז"ל בספר אבן העזר סימן קל"ט. ומדבריך נראה שלא חששת בענין חוץ, ואינו גט כלל ותבוא להתיר הערוה.
ולענין האיסור שרוצה לאוסרה על אחרים איך יאמר. צריך שיאמר לה הרי את מגורשת ממני ומותרת לכל אדם ע"מ שלא תנשאי לפלוני מכאן ועד זמן פלוני, ואם לא תנשאי לו הרי את מגורשת ממני מעכשיו ומותרת לכל אדם, ואם תנשאי לו הרי זה אינו גט ואי את מגורשת ממני והרי את אשתי כמו שהיית. ותהיה ידה מוכנת, וכשישלם התנאי יתננו לה מיד תוך כדי דבור. ויזהר שלא יתננו לה קודם שיתנה, כי אם יתננו לה ואח"כ התנה הוה ליה מעשה קודם לתנאי כפי דעת הרמב"ם ז"ל בפ"ו מהלכות אישות ורבים כמוהו, ואנן בעינן שיהיה התנאי קודם למעשה כדאיתא בפרק מי שאחזו. ויזהר שלא יכתוב התנאי בגט ולא על גבו, שהריא"ף ז"ל אוסר לכתבו אפילו על גבו. ונראה הטעם שמא יחשדו שנכתב התנאי קודם ואח"כ נכתב הגט, ואעפ"י שיבררו זה עדים בשטר שהתנאי נכתב אחר נתינת הגט, שמא יטעו אחרים ויכתבוהו קודם, כנ"ל טעמו של הריא"ף ז"ל. אלא יכתבו התנאי בשטר בפני עצמו.
ואעפ"י שיש מכשירים והם רובי הגדולים ז"ל אם התנה עליה ע"מ שלא תנשאי לפלוני מעולם, ולא דמי למתנה עליה שלא תשתי יין לעולם, בע"מ שלא תשתי יין לעולם לא הוי גט כריתות, אבל שלא תנשאי לפלוני לעולם כיון שאפשר שימות קודם ממנה ותוכל להנשא שהוא כריתות, מ"מ לכתחלה לדברי הרמב"ם ז"ל ראוי לעשות. וכבר הארכתי אני בזה בתשובה לתלמידינו ר' דוד הכהן בקרי י"א על ענין גט ר' משה שניאור שנתן בבגאייה כתובה למעלה בסי' (שפא) [שפג], וכן הארכתי שם אם יכול להתנות על זה בעל כרחה. והדבר הזה נחלק לג' חלקים, שאם היא מנשים שכופים אותו לגרש אין להתנות עליה כלל, שיעשו ערמה ותבטל התנאי ותשאר אשתו, ומה הועילו חכמים בתקנתם. ואם אין בגירושיה מצוה אין יכול להתנות עליה אלא ברצונה, שתאמר לו אני איני רוצה להתגרש, אם תרצה לגרשני גרשני בלא תנאי, ואינו יכול להכריחה לקבל עליה תנאי אלא ברצונה. ואם היא חפצה בגרושיה כמוהו אז יאמר לה אם תרצה להתגרש קבלי התנאי הזה ואם לאו השארי כגון שכיב מרע וזולתו. זהו הנראה לי בזה.
@שו"ת הרשב"ש סימן שפה
ומגרש מן הנשואין ומגרש מן הארוסין אין שום הפרש ביניהם בזה. וכן אין הפרש בין מגרשה בעצמו או בשולח גט על ידי שלוחו או במוסר הגט לשלוחה. זהו הנראה לי בזה.
מענין הבצרות, צר לי מאד מכם, השם ירחם עליכם ועל כל עמו ישראל. ומה שהתרעתם בשופרות [כן] כתבו הגאונים ז"ל, ומצאו ראיה לדבריהם בירושלמי, וכן הסכימו האחרונים. וענין קריאת התורה וההפטרה, הכל נעשה כהוגן. אך איסור עשיית מלאכה והפסקה הוא שלא כהלכה, שלא נאמרו הדברים אלא בארץ ישראל דאיכא נשיא אבל בחוצה לארץ לא, דהא קי"ל אין תענית צבור בבבל אלא תשעה באב בלבד, וכתבו המפרשים ז"ל דהיינו טעמא משום דבבבל ליכא נשיא אין לעשות אלא התרועות והברכות בלבד.
ומענין נפילת אפים שנהגו שלא לעשות בימים ידועים, לא ידעתי לו טעם. אך בגמרא הוזכר בעובדא דר' אליעזר עם רשב"ג שבית דין ברכו לר' אליעזר ואשתו היתה אחות רשב"ג והיתה בכל יום משמרת אותו כשהיה נופל על פניו למנעו שלא יקלל אחיה, יום אחד נתחלף לו חדש מלא בחדש חסר וחשבה שהיה אותו היום ראש חדש ולא שמרתו שחשבה שכיון שהוא ראש חדש לא יפול על פניו ולא היה ראש חדש ומצאתו שהיה נופל על פניו ואמרה לו קטלתיה לאחי, וכן היה שמיד יצאה נשמתו של רשב"ג. מכאן יראה שביום שיש בו קרבן מוסף אין בו נפילת אפים, אך הטעם לא ידעתי, וכ"ש בשאר הימים. אך מנהגן של ישראל תורה היא.
ומענין טעימת היין יש בה הרבה דברים וכבר האריך א"א מורנו הרשב"ץ ז"ל בזה בתשובת שאלה לתונס לחכם ר' מכלוף הכהן נ"ע בספר הג' מהתשב"ץ בסימן א"ך. והמחוור הוא שיטעום, אבל אתה שהוא מר בפיך הטעימהו לאחר. אבל דע לך שראיתי בקצת החבורים שבארבע כוסות שבליל פסח חובה לטעום כמלוא לוגמיו או רוב רביעית אפילו יהיה מואס אותו ומר בפיו, וכן יראה שהוא האמת שהרי חובה הוא לשתות ארבעה כוסות ליל פסח. וזכור זה.
@שו"ת הרשב"ש סימן שפו
עוד שאלת. אלמנה מוטלת לפני לגבות כתובתה והכתובה כתוב בה קרקע שהוציאה לבעלה בסך ל' זהב, ועתה עלה הקרקע לחמשים או יותר והיורש טוען שלא יגבהלה ב"ד אלא על סך היום ששוה חמשים או יותר, והיא טוענת ואומרת לא יגבו לי אלא בשום ששמו לי הקרקע כשהוצאתי לבעלי, יודיענו כבודך הדין עם מי מהן אם על היורש או על האלמנה.
תשובה. הרמב"ם ז"ל והרבה מהגדולים והמחברים ז"ל הסכימו שאם אמרה כלי אני נוטלת שנוטלתן בין השביחו בין פחתו משום שבח בית אביה, וכתב הר"מ ז"ל שכל הנושא על דעת מנהג זה הוא נושא. ומסוגיית אלמנה לכהן גדול במסכת יבמות נראה דלאו דוקא כלים אלא דאף עבדים דינם הכי, וכיון דעבדים דינייהו נינהו הכי נראה שהוא הדין לקרקעות, דקי"ל בעלמא דעבדים הוקשו לקרקעות. ולכם שלום משמעות וממאורעות רעות אמן.
@שו"ת הרשב"ש סימן שפז
את זה להיקר אדוני מרדכי נגאר יצ"ו בהיותו כאן באלגזאיר בהיות אדוני אבי הרשב"צ זלה"ה בחיים חייתו.
מה שדן אדוני אבי הרב בענין סוחרים שבאה להם ספינה ממאיורקה ובהיותה בנמל קנו הסוחרים פשתן מיהודים אחרים באשראי ואח"כ נאנסה הספינה ולא יכלו לטעון הפשתן ודן אדוני אבי שיחזור הפשתן לבעליו הראשונים, וכבודך נפלא בעיניו הדבר, ונשאת ונתת עמי בדבר, ואח"כ שלחת לי לשון הרמב"ם ז"ל שנראה ממנו שהמכר היה קיים ביניהם. וכדי להראותך לכבודך כי דיני א"א הרב אינם בקרי והזדמן כאשר כבודך חושב אבל הוא מחמיץ את הדין ומתישב בו וכי הוא לכסא שופט צדק יושב אכתוב לך הדברים אשר מהם יוציא דין זה אעפ"י שדבריו אינם צריכים חזוק.
גרסינן בקדושין בפרק האיש מקדש, ההוא גברא דזבנינהו לנכסיה אדעתא למיסק לארעא דישראל ובעידנא דזבין לא אמר ולא מידי אמר רבא הוי דברים שבלב ודברים שבלב אינם כלום. והא אמר רבא הוי דברים שבלב ואינם דברים, היינו בשלא אמר כלום המוכר אלא מכר סתם, ולא היה שום אדם יודע שמשום לעלות לארץ ישראל מכר או משום דאצטריכו ליה זוזי, אבל אחר שמכר ולא עלה לארץ ישראל אמר שלא מכר אלא משום שהיה בדעתו לעלות לארץ ישראל, ולפיכך אמר רבא שהם דברים שבלב. אבל אלו אמר בפירוש שהוא רוצה לעלות לארץ ישראל ואח"כ לא עלה הוו בטלי זביני. והכי מוכח התם נמי בעובדא אחרינא, בההוא גברא דזבנינהו לנכסיה אדעתא למיסק לארעא דישראל לסוף לא סלק אמר רב אשי אי בעי סליק ואיכא דאמרי אי בעי לא הוה סליק מאי בינייהו דאתיליד אונסא באורחא, וללישנא קמא אי בעי סליק כשימצא חבורה, וללישנא בתרא צריך לילך בלא עיכוב. ובין ללישנא קמא ובין ללישנא בתרא הדרי זבני ולא נחלקו אלא אם מצי למיזל שלא על ידי הדחק, ומדלא מותבינן מינה לרבא שמע מינה דלא פליגא אדרבא, אלא דרבא בשלא גלה דעתו כלל ולפיכך הוו דברים שבלב, והכא בשגלה דעתו, וכן כתבו המפרשים ז"ל. וכן איתא בפרק אלמנה נזונת דאיבעיא להו זבין ולא איצטריכו ליה זוזי אי הדרי זביניה או לא, ואיפסיקא הלכתא התם דהדרי זביניה. וההוא גברא נמי דזבין ליה ארעא לרב פפא דאיצטריכו ליה זוזי למזבן תורי לסוף לא אצטריכו ליה זוזי ואהדריה רב פפא לארעיה ניהליה, ואע"ג דאמרינן דרב פפא לפנים משורת הדין עבד, לפום מסקנא לא קיימא הכי אלא דינא עבד. וכן בההיא בצורתא דהות בנהרדעא זבנינהו כולי עלמא לאפדני לסוף אתו חטי ואמר רב נחמן דינא הוא דהדרי אפדני למרייהו.
ונמצא שעלה בידינו מהני שמעתתא, דכל שגלה דעתו הדרי זביני, ואי לא גלי דעתיה הוו דברים שבלב ואינם דברים. והרמב"ם ז"ל כתב בפי"א מהלכות מכירה ז"ל, מי שמכר חצרו או שדהו ופירש בשעת מכירה שהוא מוכר וכו'.
אבל גלוי דעת זה אם צריך שיהיה בדיבור או שיעשה מעשה שיראה ממנו שזאת היתה מחשבתו, וכל שהוא בדבור לית דינא ולא דיינא דהדרי זביני, כי איכא לעיוני בדליכא דבור, שלשון גלויי דעתא שכתבו המפרשים ז"ל משמע שגלה דעתו שלא אמר כן בפירוש אלא שעשה מעשה שנראה ממנו כך, כדאמרינן בפרק השולח גבי גלויי דעתא גבי גיטא דחתים דר' ירמיא ביראה דאמרינן התם והא קא רהיט, ואי לאו דהוה משמע נמי דהוה רהיט לומר להו אשור הייא הוה אמרינן דגט בטל אליבא דמאן דסבירא ליה גלויי דעתא בגיטא מלתא היא. א"כ בנדון הזה שלא הצריכוהו אלא גלוי דעתא, כל מעשיו מוכיחין דלשם כך הוא מוכר, ונפיק לן מתורת דברים שבלב אינם דברים, בטלי זביני. ושלושה חלוקות יש בדבר. האחת, כל שאין מעשיו מוכיחין על כך ולא אמר ולא מידי, ובההיא לא בטלי זביני דדברים שבלב אינם דברים. והשנית, כל שאמר כן בשעת המכירה אע"ג דלא אתני בהא הדרי זביני אליבא דכולי עלמא זולתי הר"ן ז"ל. והשלישית, שלא אמר כן בפירוש אבל מעשיו מוכיחין על זה דהוה ליה גלויי מלתא, וכיון דנפק מתורת דברים שבלב, המפרשים ז"ל כתבו בהא נמי הדרי זביני. אבל מלשון הרמב"ם ז"ל נראה שגלויי דעתא לחוד לא הדרי זביני.
ולפי שכבודך מסתפק בלשון הרמב"ם ז"ל, אברר לך שבנדון הזה שדן בו א"א הרב אף הרמב"ם ז"ל יודה בו, שהרמב"ם ז"ל לא יחלוק שכל אומדנא דמוכח דסמכינן עליה, שהרי ביש נוחלין תניא, הרי שהלך בנו למדינת הים ושמע שמת בנו ועמד וכתב כל נכסיו לאחר ואח"כ בא מתנתו מתנה, שמעון בן מנסיא אומר אין מתנתו מתנה שאלו היה יודע שבנו קיים לא היה כותבם, ואמר רב נחמן הלכה כר' שמעון בן מנסיא, ופסק הרב ז"ל דין זה בפ"ו מהלכות זכיה ומתנה, א"כ הרמב"ם ז"ל אינו חולק ואזלינן בתר אומדנא דמוכח. ומתנת שכיב מרע בכולה דאם עמד חוזר, משום אומדנא דמוכח היא דלא שביק איניש נפשיה ויהיב לאחרינא. והכא בנדון הזה, אומדנא דמוכח הוא (דלא) שלא קנה זה פשתן והספינה בנמל אלא לשלחו במיורקה, ואם נאנסה הדרי זביני, דאנן סהדי דלא קנאו אלא לשלחו, ואנן סהדי רבותינו ז"ל נשתמשו בתלמוד בכמה מקומות. ועוד, כיון שהספינה היתה בנמל אע"ג דבעלמא אמרינן דברים שבלב אינם דברים הכא כיון שהספינה בפנינו כמאן דאמר הכי בפירוש שהוא. ראיה לדבר דהא בנדרים נמי דברים שבלב אינם דברים כדאיתא בפרק האיש מקדש וכדמוכח במסכת נדרים, וכל שנזיר עובר לפניו לא הוי נזיר ואע"ג דאי הוה נזיר עובר לפניו לא הוה נזיר והא אמרינן דילמא אהא בתענית קא אמר בנדרים, וכתבו המפרשים בפ"ק דקדושין וכתבה הרב ז"ל פ"ק מהלכות נזירות. וגדולה מזאת דעובדי דקדושין וכתובות לא הוו אלא בקרקעות ופירש רש"י ז"ל, דאלו במטלטלין אע"ג דאמר בפירוש שאינו מוכר אלא מפני כך לא הדרי זביני אלא א"כ התנה בפירוש. אבל זה אינו חולק ג"כ על דין א"א הרב, שגם א"א הרב לא בכל ענין אמר זה, אלא בכגון זה שהספינה בנמל והוי אומדנא דמוכח. וכיון שהקנין היה באשראי ואיכא לספוקי שמא (לא) לשלוח בספינה קנאו שמא לא לשלוח בספינה קנאו וכל כי האי גוונא הוי קולא לנתבע וחומרא לתובע, והנתבע הוא הקונה, וכן כתבו המפרשים בפרק מי שמת גבי שכיב מרע שכתב כל נכסיו. ודההיא בצורתא וכו' דאמר רב נחמן הדרי אפדני למרייהו דמשום אומדנא דמוכח אהדרינהו רב נחמן ודברים שבלב הוו דברים בענין זה. והריא"ף ז"ל כתב בפרק הגוזל עצים גבי מראה דינר לשלחני לא מחייב לשלומי עד דמודע ליה דעליה סמיך, דאי לא מודע ליה מצי אמר ליה לא ידענא דעלאי קא סמכת, ואי מוכחא מלתא דעליה קא סמיך לא צריך לאודועיה. וכן כתב הרמב"ם ז"ל בהלכות שכירות זה לשונו, והוא שיאמר לשלחני עליך אני סומך או שהיו הדברים מראין שהוא סומך על ראייתו ולא יראה לאחרים, ע"כ. הרי שדנו ב' המאורות הגדולים שכל שהדברים מראין כך דהוי כאלו נאמר בפירוש. וכל הני טעמי סלקי אפילו אליבא דמאי דפרש"י והרמב"ם ז"ל.
ואין דיני א"א הרב כדינא דפרסאי דלא יהבי טעמא למילתייהו. וכמה גורם תקלה מי שאינו מביט אלא בדברי הרמב"ם ז"ל ואינו יודע שרשי הדין מהגמרא, ומה ישרו דברי הרא"ש ז"ל שכתב בתשובה שאין לדון כדברי הרמב"ם ז"ל אלא מי שיודע שרשי ההלכות מהגמרא. נאם הכותב אחיך שלמה בן הרב ר' שמעון בן החכם ר' צמח זלה"ה.
@שו"ת הרשב"ש סימן שפח
תלמסאן, אל הותיק ר' עמרם נגארי י"א.
שאלת. שקרה מקרה שבא איש אחד מארץ ספרד והביא שטר מקויים, וזמן כתיבת השטר עברו עליו שמטות הרבה, ובא לפני הדיין וטען מי שכנגדו שאין לחוש לשטר זה לסבה כי עברה שנת השמטה, כי תנאי ובלבד שלא ישמיטנו בשביעית לא נכתב, ולא נכתב פרוסבול, ועל זה נשמט השטר, ואמר האומר כי אין שמטה נוהגת עתה שמצותה עברה, ושהתנאי אין צריך לכתוב כי כבר פשט המנהג באלו הארצות שלא לזכרה עוד, וגם אמר האומר כי יש לו ראיות גדולות שהמנהג מצוה ותורה וכיון שכן דין הלכה ואין צורך לתקנת הלל כדי שלא תנעול דלת בפני לוין כמאמר פרוסבול היה לי ונאבד ונאמן, וגם יש לחוש במה שכתב הרמב"ן ז"ל שנאמן לומר תנאי היה בינינו בתחלה בשעת ההלואה, וסבה שאין כותבין פרוסבול בזמן הזה כי צריכין ב"ד חשובין ומומחין כרב אסי וכרב אמי. ועל זה באתי לסדר לפניך שאלתי זאת, תורה לנו דיניה אם נאבד זכרה או נשארה מצותה ועל דרכיך נגה אור.
תשובה. הסכמת הכל היא ששמטת כספים נוהגת בזמן הזה, וכל מי שאינו אומר כן כבר דחו דבריו בראיות. וכל דבר שאסור אין כח במנהג להתירו, והכי איתא בפ"ק דראש השנה וכי נהגי מי שבקי להו, והמנהג הוא לאסור המותר ולא להתיר את האסור, וכן כתב הרמב"ם ז"ל בהלכות שביתת עשור, ואין זה צריך לפנים.
ולענין כתיבת פרוסבול, כבר כתבו הכל והסכימו שאין צריך ב"ד סמוך. ור"ת ז"ל אחר שהיה אומר שצריך ב"ד כרב אמי וכרב אסי חזר בו והכשיר בכל ב"ד. ובמקום שלא נהגו לכתוב פרוסבול אינו נאמן לומר פרוסבול היה לי ונאבד, וגוערין בדיין הפותח לו בכך, וכן כתבו הרשב"א ז"ל והרא"ש ז"ל. מיהו יש מי שאומר שכיון שבזמן הזה יש קצת מקומות שאינן יודעין דין השמטת כספים ולא נהגו בה הוה ליה כאלו התנה על מנת שלא תשמיטנו בשביעית. אבל הרשב"א ז"ל כתב בתשובה דאדרבה דכל שלא נהגו לכתוב אנו אומרים טועין הן בדיני השמיטה, דסוברין הן שאינה נוהגת בזמן הזה. והרא"ש ז"ל כתב כסברא הראשונה. וכיון שמחלוקת זו תלויה באשלי רברבי, כיון שזה תופס בממונו וזה רוצה להוציא ממנו אמרינן זיל אייתי ראיה דלאו הכי הוא דינא ואשלם לך, ויש הוכחה לזה בפ"ק דכתובות, וכן כתבו המפרשים ז"ל בפרק אלו טרפות, וכמדומה לי שכך כתב הרב ר' יצחק בר ששת בתשובותיו, ודבר ברור הוא. ומצורף לזה שסברת הרשב"א ז"ל תלאה ברבותיו, שכן כתב בסוף דבריו שרבותי ג"כ לא היו מגבין כלל בשטר שאין כתוב בו שמיטה ע"כ. והדברים בזה עתיקים, ואני לא באתי אלא לקצר ולכתוב מה שהדין תלוי בו.
ולענין הוצאת השטר מיד המלוה, כיון שהרא"ש ז"ל קבע בה מסמרות אין כח בידינו להוציאו מידו, אלא לא מקרע קרעינן ולא מגבא מגבינן ביה, כנ"ל.
@שו"ת הרשב"ש סימן שפט
עוד שאלת. מה שכתוב מצוה להחרים כל מי שיודע עדות ויבוא להעיד, אם הכוונה שדיינים יחרימו בפני העדים כדי לאיים אותם או החרם יהיה בבתי כנסיות בפומבי, יורנו מורנו הדין.
תשובה. הטלת החרם שזכרו לא נמצא לו שורש בדברי רז"ל, אלא שמשביע את העדים כעין אותה ששנינו משביע אני עליך פלוני ופלוני שתבואו ותעידו כדאיתא בפרק שבועת העדות. אמנם מחמת שנוהגין קלות ראש, ובני אדם חושבין שאין שבועה אלא כשמוציאה מפיו, אבל כשמשביעו אחר נוהגין בה קלות ראש, והחרם חוששין לו, ועוד שלפעמים שוכח מי הם עדיו ואינו יכול לומר משביעכם אני שתבואו ותעידוני, נהגו להחרים. והרא"ש ז"ל כתב בתשובותיו שמי שמבקש מב"ד שיטילו חרם על כל מי שיודע לו עדות שיבא ויעיד, שחייבים ב"ד להחרים לו על כך. וכיון שעל הספק הם מטילים אותו שכל מי שיודע יבוא ויעיד, בלא ספק שבבתי כנסיות מטילין אותו. וכן היה נוהג מורינו אדוני אבי הרשב"ץ ז"ל, וכן אני נוהג אחריו, ואין בדבר ספק.
@שו"ת הרשב"ש סימן שצ
עוד שאלת. ראובן משכן פתילות של משי ובתוכם תפוחי זהב ברשות שמעון, ושמעון הניח המשכון בתיבה עם כלי תכשיטיו בשמירה מעולה בביתו והלך לו למדבר בסחורתו והניח את תיבתו ואת כליו ומטלטליו וקצת מסחורתו ביד בנו הגדול, וכל עוד היות ראובן בדרך וסוכן המלך יר"ה שם במאסר בן עם בנותיו הנמצאות ובזזו כל רכושו על לא חמס בכפיו ונאנס המשכון בכלל כליו של שמעון הנאנסים, ועתה בא ראובן ושאל לשמעון שיתן לו את משכונו ושמעון טען כי נאנס ונאבד ושיפרע לו את חובו, וראובן טוען ואומר שאם אנסו הסוכן לסבה שהוא פשע לו או אשתו או בנו, ושמעון טוען שחלילה וח"ו שהוא לא פשע אבל הסוכן היה אנס ואלם והיה גוזל ממון הבריות בלא ידיעת המלך ובלא דין ובלא משפט ועל זה אמר שראובן יפרע לו חובו. נפלאות דינו להשמיע, נפש נענה בו תשביע, זה בזה אין מכריע, ועל זה תאיר ללמוד ולהודיע.
תשובה. כיון ששמר כדרך השומרים ובא האנס הגדול ואנסם פטור מן התשלומין, ואין עליו אשמה שהניחם בביתו והלך, שהרי כל המפקיד על דעת אשתו ובניו הוא מפקיד כדאיתא בפרק כל המפקיד, וכן בפרק הגוזל אמרו אורחיה דרועה לממסר לכרזוליה, וכל שלא שנה בשמירתו פטור. ואעפ"י שאמרו כספים אין להם שמירה אלא בקרקע, באלו כיון שהיו חוטי משי תלויין בו השמירה בקרקע היתה מקלקלת אותן. וכ"ש שכבר כתבו שדוקא באותן דורות ובאותן מקומות שדרכם בכך, אבל בזמן הזה כל שנתנן בארגז עם שלו הויא שמירה מעלייתא. וכן הוכיחו המפרשים ז"ל מגמרתנו, וכן היא בירושלמי בפירוש נתנן בשידה תיבה ומגדל נגנבו או נאבדו פטור (הוא) מלשלם וכו', והאריכו בזה המפרשים ז"ל. וזה אפילו בשומר שכר, שהרי מי שאמר שצריך שיהיה יושב ומשמר כבר דחו דבריו.
ומה שטוען ראובן הלוה שבנו של שמעון פשע לאנס אינה טענה, שכל שלא פשעו לו בסבת דבר המשתמר בידם אינה פשיעה, דלא דמי למאי דאמרינן בפרק הפועל גנביא סניא כך וכך דלכי איכא בהדן כך וכך זיקתא פסיקיא לן ואזל ושקל מניה וכו' הרי הוליכה למקום גדודי חיות ולסטים. דההוא בשביל הדבר המשתמר היה מתקוטט עמו השומר, אבל הנדון הזה אפילו פשע השומר באנס, לאו אורחיה שיבא בבית וישלול הבית מחמת כך, אפילו הדבר הזה היה אמת. ואפילו היה דרכו לבוא לבית ולשלול אם פשעו בו, כיון שהפשיעה לא היתה בשביל דבר המשתמר והניחם בארגז עם חפציו, פטור מלשלם, וכן כתבו המפרשים ז"ל בפרק המפקיד גבי תחלתו בפשיעה וסופו באונס חייב דלא אמרינן הכי אלא באונס שבא מחמת פשיעה, אבל באונס שידענו בודאי שלא בא מחמת הפשיעה פטור. ובנדון הזה לא האונס מחמת הפשיעה בפקדון, הילכך המלוה הזה אעפ"י שהוא מלוה על המשכון ודינו שומר שכר כדאיתא בפרק האומנין, כיון שבאונסין גדולים נאנס ממנו המשכון פטור משמירתו, וחייב ראובן הלוה לפרוע לשמעון את חובו.
@שו"ת הרשב"ש סימן שצא
עוד שאלת. ראובן הפקיד ליהודה בעיר סתלמאסה בהמה ע"מ שירכב אותה ויביאנה לעיר תלמסאן ושיתננה ללוי, וראובן נתן ליהודה יתדות הבהמה ואת מיתריה לקשור אותה בהיותם במלון בלילה, ויהי בהיותם במלון בלילה בדרך קשר יהודה את הבהמה הנפקדת בקשר שנתן [לו] ראובן ובאו גנבים שודדי לילה וגנבו מהשיירה בהמות וגם רכושים ובכללם הבהמה המופקדת, ועתה בא יהודה לתלמסאן וערער לוי שיתן לו הבהמה השלוחה אתו כי לא היתה מופקדת רק שאולה או שכורה. ועוד טען לוי שאפילו לדבריו שהיתה מופקדת יהודה פשע לסבה שלא קשר אותה בשלשלאות של ברזל ועוד שלא נעור משנתו ושהיה לו לנדד שנתו מעיניו, ועדים אינם נמצאים לראובן ולא ליהודה. הודיעני נא את דרכיך.
תשובה. אפילו היה צריך לקשור אותה בסוגר ושלשלאות, בזו היה פטור שהרי המפקידה לא נתן לו אלא חבל ובשמירה שנתן לו לשומרה ושוב אין עליו תרעומת. וכ"ש אם מנהג הרוב שלא לקושרה בשלשלת של ברזל, שהרי שמר כדרך השומרים. ומה שטען שלא היה לו לישון, אינה טענה, שלא נאמרו הדברים הייתי ביום אכלני חורב וקרח בלילה אלא בחזני מתא, כלומר שומרי העיר, וכך אמר יעקב אנא הוה עביד נטירותא יתירתא כעובדי חזני מתא, אבל לא היה צריך להיות יושב ומשמר, והכי איתא בפרק הפועלים בהדיא.
ולענין הטענות אם הוא שומר או שואל. אם אין שם ראיה ישבע שלא היה שואל ויפטר. אלא שאם המפקיד לא נתן לו רשות לרכוב עליה והוא רכב עליה, או שנתן לו רשות לרכוב עליה אבל לא נתן לו רשות לישא עליה משא והוא נשא עליה משא, כל ששנה מדעת הבעלים לצרכו ונאבדו או נגנבו חייב לשלם כדמוכח בפרק המפקיד ובפרק האומנין. וכל זה יש עסק שבועה על הנפקד אם אין שם ראיה.
@שו"ת הרשב"ש סימן שצב
עוד שאלת. ראובן נתמנה שליח בעד בתו לקבל את גיטה מבעלה לוי, והלכו שניהם יחד אל הסופר של הקהל לפני עדים כשרים לכתוב הגט, והעדים ענו ואמרו אל האיש הלוי המגרש אמור בפנינו שכל דברים שמסרת שגורמין כשיתקיימו אותן דברים לבטל זה הגט הרי הן בטלים מעכשיו, והאיש הלוי ענה ואמר הן, ואחרי שמעם נשבע האיש הלוי שבועה בנקיטת חפץ ביד בכח חרם ונדוי שלא מסר מודעא למודעא, ולא יצא מלפני העדים עד שנכתב הגט כראוי כדין וכהלכה ונמסר ביד שליח ובאו כלם יחד לפני מעמד בית דין של שלשה והביאו הגט והרי הם עדי כתיבה ועדי מסירה, וחקרו בית דין לעדים כראוי על כל פרט ופרט ונקרע הגט קרע ב"ד ונכתב הפסק דין והתירוה להנשא. ואחרי עבור ימים מהערעור האיש הלוי המגרש טען ואמר כי עם שעשה חרם ושבועה שלא עשה מודעא כנזכר למעלה שהוא כתב ומסר מודעא ושהגט נתבטל. ועל זה היה דוה לבנו עד שיורנו מורנו אם המודעא בטלה מעיקרא ואין לחוש בדברי האיש הלוי והגט קיים, או נאמר שהגט בטל והמודעא קיימת ואם כן לא שבקת חיי לבת ישראל רחמנא ליצלן. וה' אלהיך ירצך.
תשובה. בערכין בפרק האומר משקלי עלי גרסינן, אמר רב ששת האי מאן דמסר מודעא אגיטא מודעיה מודעא פשיטא לא צריכא דעשויה וארצי מהו דתימא בטולי בטליה למודעיה קמ"ל ואימא הכי נמי אם כן נתני וכן אתה אומר בגיטי נשים כופין אותו עד שיתן מאי עד שיאמר רוצה אני עד דמבטל ליה למודעיה קמא, ומייתו לה בפרק חזקת. ומסירת מודעא היא בגיטין שיאמר כל גט שאכתוב או שאתן לאשתי פלונית הרי הוא בטל, וכן כתבו המפרשים ז"ל, וכן כתב הרמב"ם ז"ל. ואין צריך שיכירו העדים באונסו, וכדאמרינן בפרק חזקת, אמרי נהרדעי כל מודעא דלא כתיב בה ואנן סהדי ידעינן באונסיה לאו מודעא היא, ואקשינן מודעא דמאי אילימא מודעא דגיטי ומתנתא גלויי מלתא בעלמא היא, וזו הלכה רווחת היא דלא צריך שיכירו באונסו ואפילו לא היה לו אונס כלל ומסר מודעא הגט בטל. מיהו אם בטל המודעא הגט כשר והמודעא בטלה כדמוכחא ההיא דערכין דאמרינן עד דמבטל ליה למודעא. וכתבו קצת רבוותא ז"ל דאפילו אם מסר מודעא על בטול מודעא ובטל המודעא, בטל המודעא דמודעא. אבל הרמב"ם ז"ל כתב אם אמר הגט שכתבתי לאשתי בטל הוא וכל דבר שאבטל בו מודעא זו הרי הוא בטל וכתב אח"כ ונתנו לה אעפ"י שבטל המודעא קודם שיכתוב הגט הרי הגט בטל, א"כ מתקנת דבר זה שיאמרו לו העדים קודם כתיבת הגט אמור בפנינו שכל דברים שמסרת שגורמין כשיתקיימו אותן הדברים לבטל גט זה הרי הן בטלים והוא אומר הן ואחר כך אומר להן לכתוב ולחתום הרי זה גט. ובנדון הזה יראה שכשמסר המודעא לא מסר מודעא על בטולה והרי בטל המודעא, אם כן המודעא בטלה והגט קיים. ואפילו מסר מודעא על בטול המודעא, הרי בטל מודעא דמודעא כפי דרכו של הרמב"ם ז"ל. ואעפ"י שהרשב"א ז"ל מפקפק על דברי הרמב"ם ז"ל, לא פקפק אלא שאין התקנה זו שתקן הר"מ ז"ל מועלת אם מסר מודעא על בטול מודעה כיוצא בזה, ולא חשש הרשב"א ז"ל אלא אם מסר מודעא על פי דרכו של הר"מ ז"ל, אבל כל שלא מסר מודעא על בטול מודעא כיוצא בזה אין כאן בית מיחוש. ומן הנראה מן השאלה שלא מסר מודעא על הבטול אלא על נתינת הגט בלבד, שלא מסר מודעא על הבטול על פי דרכו של הר"מ ז"ל אין לחוש למודעא זו כלל והגט כשר. ועוד שהרב בעל מגיד משנה ז"ל הוא מקיים דברי הרמב"ם ז"ל.
וכדי להתלמד במקום אחר אומר לך כי הרשב"א ז"ל כתב לצאת ידי כל ספק שיבטל כל מודעא, שלשון כל הוא כולל כל המודעות. והרא"ש ז"ל כתב שיאמר שהוא מבטל מודעי דמודעי דנפקי מגו דמודעי עד סוף כל מודעי. והוסיף הרשב"א ז"ל שיפסול כל עד שיעיד לו שמסר מודעא בפניו שכיון שאינו יכול לקלקלה בבית דין אף הוא גומר בלבו ומבטל כל מודעא שקדמה לו שאינו מצוי לקלקלה בידי שמים, והביא ראיות לדבריו מגמרתינו ומהירושלמי הכל כמו שהוא מפורש בחדושיו בפרק השולח, וכאן אין פנאי להאריך. והאיש הזה צריך לנדותו לפי שעבר על קבלת החרם, ועוד דהא הרב מנגד אמאן דמסר מודעא אגיטא כדאיתא בפ"ק דקדושין וביבמות בפרק כ"ג.
@שו"ת הרשב"ש סימן שצג
עוד שאלת. משומד נשא בתולה ישראלית ונתן לה קדושין במעמד עשרה מישראל וכתב לה כתובה בהחבא בלילה כי היה לו יד וכח בממשלה, וילדה לו האשה בת בתחלה, ואחר זמן מת המשומד הלך לדרכו אל המדבר הגדול והנורא ונשארה אשתו עגונה, ותקם ותלך אל השופט בצדא"ק שכתב לה בעלה המשומד וכתב לה השופט גט כריתות, ועתה האשה אומרת כי רצונה לינשא לישראל בקדושין כי נשואי המשומד ועדיו וקדושיו וכתובתו אינם שוים כלום כי כך שמעה מפי המורה. ותהום כל העיר כי לא יעשו ככה כי קדושי המשומד תופסין בה והיא נשואה לו כדאיתא בפ"ק דקדושין וביבמות בפרק האיש מקדש. ולפי שבדבר ערוה שגגתה עולה זדון צריך להודיע אל הארי שבחבורה העומד לנס עמים ולנס גלותינו מאיר את חשכנו ונשכח רישי כל ספקותינו ונגילה ונשמחה בתשובת אדוננו.
תשובה. האשה הזאת קדושיה קדושין ואינה יוצאה אלא בגט, דהלכה רווחת היא בישראל משומד אעפ"י שחטא ישראל הוא. וכבר הארכתי אני בזה במאמר אחר קראתיו מאמר האנוסים וזה נוסחו, אמר שלמה בן הרב ר' שמעון נ"ן בן החכם ר' צמח זלה"ה, בני אלו המשומדים הנקראים אנוסים הערלים כשבאים לחזור בתשובה צריך לברר דינם בענין תשובתם ומילתם וטבילתם וכו' שדינם הוא כישראל לכל דבריהם, דהלכה רווחת היא בישראל דישראל משומד אעפ"י שחטא ישראל הוא כדאיתא בבכורות בפרק עד כמה ובסנהדרין בפרק נגמר הדין וקדושיו קדושין וכו'. הלא זה המאמר כתוב למעלה בסימן פ"ט, ואתה המעיין לך ועיין שם.
@שו"ת הרשב"ש סימן שצד
זה כתבתי להניין אל החכם ר' יוסף יצ"ו ב"ר אברהם ששפורטש נ"ע בהיות א"א מורי זלה"ה בחיים חייתו
על ענין מתנה אחת נעשית בתלמסאן יע"א.
זה לי ימים רבים השבתי ימיני אחור, מלכתוב אליך, ובעד אשנבי האהבה לא נשקפתי, לשלוח ידי מן החור, כי ראיתי לבך נוטה מאהבתינו, ולא ידע למאוס ברע ובטוב לבחור, עזבת מקור מים חיים את י"י ולחצוב לך בורות בורות נשברים ולשתות מי שיחור, הצדקת מאמר האומר, כי בבוא תשובת א"א מורי הרב נר"ו כאשר עם לבבך תשבח ותפאר, וכאשר מאשר לבך תטה ימין ושמאל מי באר, ומי כמוני באהבתך נאמן, וזכרך בתוך חכו ביין לבנון כדבש ונופת צופים ומן. לולא כי צללי אהבתך נטו אורחות דרכם ילפתו, ועם לא יבינו ילבטו. כמה פעמים כתבתי להוכיח אותך, השכם ושלוח, ותוכחתי לבקרים, כי יום יום עמל יכתבו עליך חשבתים לפחי חמס עדי שקרים, עד שהבנתי והכרתי מבין ריסיך, כי כל דבריהם אמת והוכיחו מעשיך, תמתיק בפיך רעה נגדנו תכחדנה תחת קולמוסיך, בקדשינו תטיל מום וזוהמא, ולבך לא יבין הוות לא יהגה אימה, לא חששת פן תעלה חמת המלאך ותאכל אותך ואת חמשיך, ומימי חרונו מי יחשך. כמה פעמים כתב לך א"א על המתנה אשר לבך התאנה, ועודך מחזיק בה, והיא היתה להרחיק אהבתך מגבי א"א הרב נסבה, הלא ידעת אם לא שמעת, כי כל חכמי המחוז מזרח ומערב וספרד נשמעים אליו ואתה מפניו לא נכנעתה, האם ספרי תשובות מורינו הרב ר' יצחק בר ששת ז"ל כנית להם שם לגנאי, לקרוא להם שם חדש, ולכנותם במקלות הכלבים, דמית יהיו לך למחסה ולמסתור ביום קרה, ומה תעשה ביום מחר בהכלים אותך, הלא תבא בחדר בחדר ולפנים לפנאי, העדת על עצמך להשיב על כל דבריך ובקל עוז ימחץ קדקד, ועון המתנה עליך לפקוד, ועול פשעי האלמנה אשר הרעות להחזיק בידה בידך לשקוד, ופן תאמר מצאתי חכמה, אודיעך כי אין אתך יודע עד מה.
ענין בטול המתנה שכתב א"א מורי הרב נר"ו, אם בערכאותיהם אין הטעם כמו שחשבת, אבל לפי שאין כתוב בה כתבוה בשוקי וחתמוה בבריאתא, וכל מתנה שאין כתוב בה כך אינה מתנה. וכשאנו מכשירין שטרות העולים בערכאותיהם לא ייפינו כחם שיהיו כשרים אפילו אינם כתקונו, וכשיחסר תנאי אחד מתנאי שטרותינו בטלים הם, ולא יהיה אלא שטר שעשוי בגופן שלנו כיון שאין כתוב בה כך אינה מתנה.
וענין בטול המתנה שכתובה בגופן שלנו. הלא כתב לך א"א מורי הרב כמה פעמים טעם לבטלה, ועכשיו מוסיף בה טעם שכיון שאתה מודה שאינך רוצה להיות הממון שלך ולא היתה הכוונה ג"כ שיהיה הממון שלך אלא כדי להוציאו מיד האפטרופוס א"כ אינך יכול להקדישה, וכיון שכן בטלה היא, שכל מתנה שאינה שאם הקדישה אינה מקודשת אינה מתנה, ודבר זה יבינוהו אשר יש להם בה בינה ידים, גמולי מחלב עתיקי שדים.
וענין ההרשאה, אם קבל בקנין שלא יוכל לבטלה, הוי קנין דברים ואינו קנין. ואם בכח חרם, ישאל על נדרו ונמצא הכל בטל. ועתה אודיעך כי על דרכיך לא נטית קו, וניב שפתיך לא שמרת חקו, כי אמרת שלא נכנסת בזה אלא לתועלת היתומים לשבר מתלעות עול, ועיניך תפקח על רמים ואת עם עני תושיע, ואתה תשקיט ומי ירשיע, ואשר יש לו עינים רואות יראה כי הדבר בהפך, ודבריך בזה אינם אלא תנואות. תחלת כל דבר אחרי היתומים רדפת ורצת, ובכל מאמצי כחך נתאמצת, להחזיק ביד האלמנה להוציא מן היתומים ממון שלא כדין באמרך שאביהם צוה שתטול אמן כתובה ותוספת וצדאק וכל הנמצא בארגז לה יהב את הכסף ואת הזהב, והתחכמת לומר שאבי הבעל קבל על עצמו לכתוב לה כתובה כהסכמת הניין, ושהסכימו הקהל הנזכר יצ"ו היה שתטול תוספת. ואין הדבר כך, כי הסכמת הקהל הנזכר היא כאסכמתינו, וקנין האב הוא קנין דברים, וכל זה אסור מן התורה שאמרה מדבר שקר תרחק, ונגד עיניו לא יכון דובר שקרים, וכל אלו הדברים הם לקל שבקלים מכוערים, וכ"ש לאיש כמוך מזרע אמת, אשר לא יספיקו כילדי נכרים. וא"כ היכן תועלת היתומים שאתה תבקש, אין זה כי אם היזיקם, מנחלת אביהם ריקם, תחת היותך יוצא לעזרתם להוציא מפיה בלעה, ולהשליך טרף משיניה ונועה ולועה, כי היא היתה תחלת ההפסד, ועם בניה לא זכרה עשות חסד, וזאת שנית עשית בפעם הזאת כסות את מזבח ה' דמעה, להאכיל ליתום לחם דמעה, אכול לשבעה, למה לא תירא מימי רע מחרון אף ה' ומקצפו, ומה תעשה כי יקום אל וכי יפקוד על כל בשר דרכו, חבלים יחלק באפו, חדל לך מענשן של יתומים, כי אש היא עד אבדון תאכל כגחלי רתמים. והנה מעשיך יכחישו דבריך, וכל השומעים מעשיך, אצל כל פנה נדברים אחריך, איך תאמר צדיק אני, והלא שמן ראש ראשך יני, וכבוא הרץ ושמעו כי עודך מחזיק במתנה לעזה עליך מדינה. ולולי אהבתי הקודמת לא הוצאתיך, כי מיום ידעתיך אהבת עולם אהבתיך חסד משכתיך, ובצל יד האהבה כסיתיך, אמצתיך ולא עזבתיך. כמה פעמים כתבו לנו שלא לכתוב אליך כי אתה מספר בגנות, ולא האמננו עליך עד שראינו דברים הנכרים, והבנתי כי דבריך בכתביך אינם אלא פתויים ולא מלב ומנפש, כי מורשי האהבה ניתקו וכפשתים כבו כלו בעשן כלו ביקר כרים, ותחת היותי מושך אותך בעבותות האהבה, תשלח רסן לשונך בא"א מורי הרב ועל עצת רשעים הופעת, רדפת עד חובה, עד כל השומעים רצו למלאות בגדיהם קרעים.
ומה שאמרת כי א"א מורי הרב לא נשא פני מסרפי הר' שלמה בן הרב ר' יונה דסמשתרי ז"ל שאתה נושא בתו. כך מדת הדין נותנת שלא לישא פנים בדין, והעושה כך הנה שכרו אתו והלך לפניו צדקו ופעולתו. ואלו היו בחיים שני המאורות אדוני זקיני המובהק הרב ר' יונה ובנו אדוני מסרפי הרב ר' שלמה זלה"ה וראו אותך מדבר גבוהה, וראו אותך מתעקש במתנה זו, הוו לאפך פולסי דנורא מאפקין, ובעורין דאשא וזקוקין, ולולא כבודם זלה"ה כבר יצא א"א מורי הרב לקראתך בסופה ובסערה, אבל כתבנו לך רבות עד אשר נראה אם תחת בך גערה. ועתה אחי שמע לעצתו, ויערוף עליך כמטר לקחי, ואל תחזק במחלוקת פן תהיה לך למוקש, ובטל המתנה ואל תלך בדרך עקש, ואל תהי בעוכרי היתום הזה, ואל תהי ידך בו להלמו ולאבדו להדפו בצד וחזה, ויהיו מעשיך לשם שמים, כאשר אמרת, וראו כל עמי הארץ כי יראת ה' עליך, ומצות אלהיך שמרת, כי אני חושש לכבודך, כי מי יחוש חוץ ממני לבל חצי גבור שנונים יורו לצדך, פן מה תעשה כי תעלה חמת א"א מורי הרב נר"ו עליך, וכאש תצלח, וכבד תפלח, הוי זהיר מגחלתו והתחמם כנגד מדורתו.
ומה שהוכחתני על מיעוט כתבי אליך זה ימים רבים, ואם אתה כתבת אלי ושנית ושלשת ולא השיבותיך דבר כאשר על ענייני היבמה דרשת, הנה סבת מניעתי מתחלת כתב תדענה, אולם תתן אל לבבך ואשמענה, ובענייני היבמה, אחר שכתבתי קונדריס וחשבתי לשלחו, חששתי פן יקשה בעיני החכם ר' אפרים נקאווה יצ"ו ויחשוב דברי לקנטור ולמרות את רוחו, כי גם פעם אחת כתבתי על ענין איסור סנדל המסומר, ואתה הראית לו כתבי להעלות חמתו ולהחליף מתוק במר. ועתה אחי אל תאמר הלא איש אנכי ומי כמוני בטרחנים ובתגרנים, ומי הוא זה ואי זה הוא אשר יוכיחני ולהעציבני יבנה כוונים, דע שאם קטן אני בשנים אולי עדיין ימצא בי טעם כטעם הזקנים, ועל כן הטה אזנך ושמע, ומעל נכסי היתום הרחק דרכיך, ואל תביא הוות לתוך חכך, כי מעותן של יתומים מכלל פרוטות שאינן בכלל ברכה, ומביאין לידי עניות ומיכה. ואם תאמר איני כי אם בא בהרשאה, להכניע ולהשפיל האפטרופוס כי גאה גאה, מה לך ולצרה הזאת, והלא הבא בהרשאה עליו נאמר ואשר לא טוב עשה בתוך עמיו, כל ימיו מכאובים, ומביא רקב בעצמיו, ויכלו באפס תקוה ימי עלומיו.
והנה ר' דוד פראג כמפתח מתהלל כי כל הנכסים יבואו לידו, אולי כך הבטחתו אתה והוא בזה משתגע ומתהולל, כי מה יסכון לך ליטול מזה ולתת לזה, הלא העושה ככה יתן המקום להוציא עליו דבת רבים וגוים רבים עליו יזה, לא יתלבן חטאו, ומי חטאת עליו לא יזה, וחס ושלום אינך כך בעיני, שמעשים אלו הם מעשה נערים, נערים קטנים קטני אמנה מן המצות מנוערים, ולכן יהיו כוונותיך ומעשיך רצויים, כי תזכה לאור באור החיים, ואל תלך בדרך לבך שובב, כי האדם יראה לעינים וה' יראה ללבב.
מהחתון אשר עשית שהודעתני דרך תונס, יהי רצון שיהא בעת רצון, ויטע ביניהם אהבה ואחוה שלום וריעות, ויהי כנהר, שלומם וכגלי הים צדקתם יכנס, יתענגו על רוב שלום עד בלי ירח, ויגון ואנחה מהם ינס, יראו בנים עוסקים בתורה ובמצות, ועל הגוים ירימו נס, תברך החתון לנות צדקך בת מסרפי הרב ז"ל, ולבניך יצ"ו כשתילי זתים, יברכם השם בפרי בטנם ויעש להם בתים.
ואל יקשה עליך אם באו בכתבי זה דברים קשים, כי הציקתני רוח בטני, ועדיין לא הגדתי כלה, ומאהבה מסותרת טובה תוכחת מגולה. והיה אם שלום תענה ושוב תשוב בשלום, אשימך בראש עטרת פז ויהלום, ושלומך יגדל ולא ידל ולא יחדל, כנפשך ונפש אוהבך כל הימים, אם תלך עמו בדרך תמים. הצעיר שלמה בן הרב ר' שמעון נ"ן בן החכם ר' צמח זלה"ה.
@שו"ת הרשב"ש סימן שצה
תלמסאן, אל ה"ר עמרם נגארי יצ"ו לשלוח אל תאפילס"ת.
שאלת. ראובן שדך בתו לשמעון ושלח לו סבלונות כמנהג אנשי העיר דמסבלי ואחר מקדשי. ואחר עבור השנה ושמעון לא בא בא לוי מעיר אחרת ונתן קדושין לבת ראובן הנז' במעמד קהל ועדה. וכשמוע שמעון הדבר בא מעירו וזעק זעקה גדולה ומרה ואמר כי הוא קדש בת ראובן והנה עדיו פלוני ופלוני. שלחו הב"ד אחרי העדים פלוני ופלוני והעיד פלוני העד כי נאמרו לפניו קדש שמעון בת ראובן. והעד השני, כאשר חקרו ודרשו הב"ד את עדותו, ואיימו עליו בכח האלה שיגיד להם האמת, והודיעו אותו ענין מעידי עדות שקר, אמר, כי הוא בחשבו שאין עון בדבר אם יעיד ששמעון קדש בת ראובן בא להעיד אבל עתה שהודיעו אותו עונש של מעידי עדות שקר שהוא לא ידע ולא שמע ולא ראה ולא היה בקדושי שמעון הנז' וששמעון פייסהו שיעיד לו כאשר העיד פלוני ועתה אינו רוצה להעיד עדות שקר. יורנו רבינו את דרכיו ונלכה באורחותיו.
תשובה. איני יודע אם העד שבא והעיד בקדושין, אחר שהעיד חזר בו, או לא העיד כלל. שאם כבר העיד, אם חזר בו תוך כדי דבור חזרתו חזרה כדמוכח במסכת מכות בפ"ק, והוא כדי שאלת שלום התלמיד לרב שיאמר לו שלום עליך רבי ומורי, ובזה הדבר פשוט שיכול לחזור בו. ואם לא חזר בו עד לאחר כדי דבור אין חזרתו כלום, כדמוכח בפרק שבועת העדות דכיון שהגיד שוב אינו חוזר ומגיד. אמנם אם נתן אמתלאה לדבריו שיכול לחזור בו, והרמב"ם ז"ל בפ"ג מהלכות עדות אמר שאפילו נתן טעם לדבריו אין שומעין לו. מיהו יראה לי שאם הדברים מוכיחים שהיה רוצה להעיד שקר, כגון שהוא עם הארץ ואינו יודע חומר עדות וכשאיימו עליו חזר בו, יכול לחזור בו, כדמוכח בפרק ואלו מציאות, דאמרינן התם, אבוה דרב פפא אירכס ליה חמרא אתא לקמיה דרבה בר רב הונא אמר ליה אייתי סהדי דלא רמאה את אייתי סהדי אמר להו ידעיתו ביה דרמאה הוא אמרי ליה אין אמר להו רמאה אנא אמרי ליה לא רמאה את קא אמרינן אמר סתמא לא מייתי איניש חובתיה לנפשיה. ופירש"י ז"ל שסוברים היו שיאמר להם ידעיתו ביה דלאו רמאה הוא שכך היה לו לשאול ואם טעו ולא הבינו ולפיכך כשחזרו בו ואמרו לאו רמאה את המנינהו, ומשמע לפי פירוש זה דכל שיש לתלות שהעדים טעו ומחמת כך חזרו, מאמינים אותם, ולא אמרינן כיון שהגיד שוב אינו חוזר ומגיד. ואפילו לאותם שפירשו דטעמא דהמנינהו הוי משום דכשאמרו אין, היה רצונם לומר לא, ואין זה שיאמרו הוא כלשון מקרא, אלא שסתם דבריהם הוא בלשון ארמית, ואין נהגו אצלם הן, ולפיכך כשחזרו ואמרו אין דקאמרינן לאו הוא האמינם, ומ"מ בנדון הזה ג"כ כיון שיש לתלות שעדותו מחמת שחשב שאין איסור בדבר מהימנם. וכן יראה מדברי המפרשים ז"ל שם. וכן יראה מדברי בעל החשן בסימן כ"ט יש הוכחה שטען שומעין לו.
ואם לא העיד כלל אלא בא להעיד ולא העיד, הדבר ברור שאין כאן אלא עד אחד, שכיון שעדותו של זה בטלה לא נשארה אלא עדותו של עד ראשון, וקי"ל בפרק האומר בקדושין דהמקדש בעד אחד אפילו שניהם מודים אין חוששין לקדושיו, וכך היא הסכמת כל הראשונים והאחרונים ז"ל, והאומר דחוששין לקדושיו, דחו דבריו בשתי ידים. ואפילו האומר כך לא אמר אלא דחוששין, ודוקא בששניהם מודים, ובכאן הרי היא מכחשת אותו, לפיכך אין בית מיחוש מחמת עדות זו.
אמנם לענין הסבלונות יש לעיין, דבפ"ב דקדושין אתמר רב הונא אמר חוששין לסבלונות וכן אמר רבה חוששין לסבלונות. ונחלקו בפירושו, רש"י פירש דהיכא דשדיך ושלח סבלונות בעדים חוששין שמא לשם קדושין שלחם דאע"ג דנתנן סתם ולא פירש מ"מ חשש קדושין איכא, והגאונים ור"ח פירשו דחוששין שמא קדשה בפני עדים והלכו להם למדינת הים. וכוונת דבריהם היא, שרש"י ז"ל סבר שסבלונות עצמם הם קדושין ולפי שנתנם סתם חוששין, והגאונים ור"ח ז"ל סוברים דאין חוששין שיהיו הסבלונות עצמם משום קדושין אלא שמא קדמום קדושין. ויש לשני הפירושים הוכחה בגמרא, וכאן אין מקום להאריך. ואסיקו התם בגמרא דבתרא דמקדשי והדר מסבלי חיישינן ואפילו מיעוטא מסבלי והדר מקדשי אזלינן בתר רובא, ובההוא דמסבלי והדר מקדשי לא חיישינן ואפילו מיעוטא מקדשי והדר מסבלי (פשיטא), דאזלינן בתר רובא. והגאונים ור"ח גורסין מקדשי והדר מסבלי מהו דתימא לא ניחוש למיעוטא קא משמע לן דחיישינן למיעוטא להחמיר. ופסקן של דברים כך הוא, דהיכא דשדיך ואח"כ נתן סבלונות סתם בפני עדים אם הוא מקום שמקדשין ואח"כ שולחין סבלונות ונתן סתם בפני עדים חיישינן לסבלונות לפירש"י ז"ל, ולפירוש הגאונים ז"ל אפילו נתנם בתורת סבלונות בפירוש ואפילו בלא עדים חוששין לקדושיו. ולפי גרסת רש"י ז"ל אמרינן דבאתרא דמקדשי והדר מסבלי חיישינן דוקא באתרא דרובא מקדשי והדר מסבלי, ולפי גרסת הגאונים ור"ח ז"ל די באתרא דמיעוטא מקדשי והדר מסבלי, אבל באתרא דכלהו מסבלי והדר מקדשי דוקא הוא דלא חיישינן. נמצא שלפי דעת הגאונים ז"ל שבכל ענין יש לחוש לסבלונות שאפילו סתם ובלא עדים ואפילו באתרא דרובא מסבלי והדר מקדשי חיישינן, באתרא דכלהו מסבלי והדר מקדשי בלחוד הוא דלא חיישינן. ולדבר שבערוה ראוי לחוש כדברי הגאונים ז"ל להחמיר. וכן כתב הרב בעל אבן העזר ז"ל שיש לחוש לשני הפירושים להחמיר.
מיהו בנדון הזה לכל הפירושים אין לחוש לסבלונות, לפי שאנו מחזיקין שדברי העד הראשון הם אמת כדקיימא לן בפ"ק דבתרא דאחזוקי סהדי בשקרא לא מחזקינן, וזה מקדשה בעד אחד ועל סמך אותן קדושין שלח הסבלונות, שלדברי הגאונים ז"ל שעל סמך הקדושין שלח הדבר ברור שאין לחוש לסבלונות שהרי על סמך אותם הקדושין שלח והקדושין בטלים, לפירוש רש"י ז"ל שאמר שהסבלונות עצמן הן קדושין, בזה אין חוששין, שזה כבר קדש לפי דעתו ואין אדם מקדש וחוזר ומקדש. ומשנה שלימה שנינו שם המקדש שתי נשים בפרוטה א' או אשה אחת בפחות משוה פרוטה אעפ"י ששלח סבלונות לאחר מכאן אינה מקודשת שמחמת קדושין הראשונים שלח וכן קטן שקדש, וכתבו שם המפרשים ז"ל דלא אמרינן יודע היה שאין קדושיו קדושין וגמר ושלח סבלונות לשם קדושין, ואפילו על דרך שני הפירושים הנזכרים לא חיישינן אלא אמרינן דמחמת קדושין הראשונים שלחם, הילכך אין לחוש לסבלונות אלו כלל. ועוד שלפי פירש"י ז"ל היה צריך עדים בסבלונות כששלחם והרי אין שם עדים, ולפירוש ר"ח והגאונים ז"ל שחוששין שמחמת קדושין הראשונים שלחם, הרי הקדושין הראשונים בטלים שאינן אלא בעד אחד.
וכ"ש לדעת הרשב"א ז"ל שכתב דהא דחיישינן לסבלונות היינו דוקא כשהן מקפידין שאין סומכין לשלוח סבלונות אלא אחר קדושין דבכי האי גוונא הסבלונות מוכיחין לפי המנהג אפילו במקום המיעוט שלא שלח הסבלונות אלא א"כ קדש, אבל היכא דלא קפדי לשלוח סבלונות בלא קדושין, אעפ"י שיש מקדשי מפני חשש דברים אחרים ואח"כ מסבלי, אין חוששין לסבלונות שיהיו משום קדושין ולא שקדמו להם קדושין, וכתב דמשום כך במקומות אלו אין חוששין כלל לסבלונות ומעשים בכל יום דאין חוששין להם. והר"ן ז"ל הביא דבריו אלו בלי חולק וכן הרב בעל מגיד משנה ז"ל, וכן כתב א"א מורי הרשב"ץ ז"ל בתשובותיו. ובמקומות אלו ובזמנים אלו בלא ספק שאין מקפידין לשלוח סבלונות אלא א"כ מקדשין, שהרי רובם משדכין ושולחין סבלונות, וכן יראה מדבריך שגם כן הוא מנהגם, אין לחוש לקדושי ראשון כלל וקדושי האחרון קדושין גמורים, כך נראה לי. והשם יצילנו משגיאות.
@שו"ת הרשב"ש סימן שצו
עוד שאלת. צבור שנדום בחלום מי מתירם מהנדוי אם מהצבור עצמם או מצבור אחר.
תשובה. בפ"ק דנדרים גרסינן, אמר רב יוסף נדוהו בחלום צריך עשרה בני אדם להתיר לו והוא דמתנו הלכתא אבל תנו לא ואי ליכא דמתנו ואפילו דתנו ולא מתנו ואי ליכא ליזיל וליתיב אפרשת דרכים ויהיב שלמא לבי עשרה עד דמקלען ליה עשרה, שנתינת שלום לעשרה בני אדם מענה עליו מן היסורים עד שימצא עשרה דתנו הלכתא ויתירו לו את נדויו. אבל יש אחרים שפירשו דבהחזרת שלום שיחזירו לו עשרה בני אדם הותר לנדויו. ומשמע לפירושא קמא דלא סגי אלא בעשרה דתנו ושאלת שלום להגן בלחוד. והרמב"ם ז"ל כתב בפ"א מהלכות תלמוד תורה, מי שנדוהו בחלום אפילו ידע מי נדהו צריך עשרה בני אדם ששונין הלכות להתירו מנדויו ואם לא מצא טורח אחריהם עד פרסה לא מצא מתירין לו אפילו עשרה שיודעים לקרות בתורה לא מצא מתירין לו אפילו עשרה שאינם יודעים לקרות לא מצא במקומו עשרה מתירין לו אפילו שלשה.
ולמאי דסלקא אדעתך דמנודה אינו מתיר נדויו, בנדון הזה כיון דאפשר להתיר בשאלת שלום, ומנודה אי מותר בשאלת שלום איבעיא ולא איפשיטא ואיכא מאן דפסק לחומרא, ולפום האי פסקא ליכא תקנה. אבל אליבא דמאן דפסק לקולא, יעמדו עשרה וישאלו בשלום הצבור, ואח"כ עשרה מהצבור יתירו לעשרה שנתנו להם שלום. וזה אליבא דמאן דאמר דבהחזרת שלום הותר הנדר, אבל אליבא דמאן דאמר דאין נתינת שלום או החזרת שלום אלא להגן, לא הועלנו כלום. אבל לסברת הרמב"ם ז"ל שכתב דאם לא מצא י' מתירין לו שלשה, אפשר שיזדמנו שלשה שאינם מן הצבור ויתירו להם. אבל מדברי הריא"ף ז"ל דמייתי לישנא דגמרא כפשטיה וכן הרא"ש ז"ל, משמע שהם סוברים שאין לו היתר אלא בעשרה דמתנו ותנו, וכן כתוב בספר יורה דעה.
אבל מ"מ יראה שהמנודה אפשר שיתיר לאחרים נדויין, דאמרינן בנדרים, אמר רב גידל אמר רב תלמיד חכם מנדה לעצמו פשיטא מהו דתימא אין חבוש מתיר עצמו מבית האסורין קמ"ל. וכיון דת"ח מנדה לעצמו ומפר לעצמו, דמנודה עם הארץ התירו היתר אפילו לאחרים, דאי לא הוה היתר מנודה התיר לאחרים בעם הארץ, איך הוא התיר ת"ח היתר לעצמו, אלא משמע ודאי דמנודה אפילו עם הארץ התירו היתר לאחרים ורבותא דת"ח היא אפילו לעצמו, כך נראה לי. וכיון שכן בנדון הזה יקחו י' מטובי הקהל ויתירו נדוי הקהל בבת אחת שיאמרו להם מותר לכם.
ואע"ג דבעיא להו בפרק נערה במסכת נדרים בעל מהו שיפר לשתי נשיו כאחת ולא איפשיטא, והרמב"ן ז"ל פסק דאינו מיפר, והרמב"ם ז"ל בפרק י"ב מהלכות נדרים פסק שמיפר. ויראה שסמך על התוספתא ששנינו בה היו על אשתו ה' נדרים או שהיו לו חמש נשים ונדרו כלן ואמר מופר כלן מופרין, מ"מ כיון דלא איפשיטא מינה תלמודא משמע דמשבשתא היא, וסברת הרא"ש ז"ל היא כסברת הרמב"ן ז"ל. מיהו משמע דדוקא דבנשיו משום דכתיב יפר אותה ולא אותה ואת חברתה, אבל באיניש דעלמא מפירין הרבה כאחת, כך נראה לי.
ואחר שאלו יתירו לצבור יעמדו י' מהאחרים שנדרו ויתירו לאותם שיתירו לצבור, או יתירום אחד לאחד שיצרפו עשירי עם התשעה האחרים הנשארים ויתירו לאחד מהעשרה ואח"כ יסתלק א' ויכנס האחר שהתירוהו, וכן עד שיתירו את כלם. וזה אם ליכא עשרים דתנו ומתנו, כלומר שי' הראשונים יתירו לצבור ועשרה אחרים יתירו לעשרה. ואם אין שם זה המספר יעשו כמו שכתבתי שיסתלק אחד ויצרפו אחר, ואותו שמצטרף אין לשנותו אלא האחרים וזה שהותר לו ויצא אחר וכן עד שיתירו את כלם, כך נראה לי. וכדי להגדיל תורה כתבתי כל חלקי האפשר.
@שו"ת הרשב"ש סימן שצז
עוד שאלת. מי שנתחייב לשני ימים אם השבת בכלל או לא.
תשובה. בדבר הזה לא בררת שאלתך, אם כוונת שאלתך מי שקבל עליו לפרוע לשני ימים והגיע זמן הפרעון בשבת אם חייב לפרעו בשבת או לא. דבר זה כבר נשאל עליו הרשב"א ז"ל והשיב שחייב לפרוע קודם השבת כדי שלא יעבור על שבועתו, וכן כתב הרא"ש ז"ל. אלא שלענין משכון אם יוכל להניח עליו או לא, הרשב"א ז"ל מחמיר שאין המשכון פוטרו, והרא"ש ז"ל מיקל שהמשכון פוטרו. ובמה שענין מחלוקתם תלויה, כתבתיו בחלק ראשון מתקון סופרים שתקנתי. ולענין שבועה ונדר ראוי להחמיר דהא מדאורייתא היא, אבל בחרם יש להקל דהריא"ף ז"ל כתב דהוא מדרבנן וכ"כ הרשב"א ז"ל בתשובותיו והביא ראיה דחרם אינו אלא מדברי קבלה ולא מדאורייתא הוא דקרא כתיב אורו מרוז, ואמרינן בפרק שבועת העדות ארור בו חרם דכתיב אורו מרוז, וכיון דילפינן לה מדברי קבלה משמע דלאו דאורייתא הוא, דבפ"ק דבבא קמא אמרינן דברי תורה מדברי קבלה לא ילפינן, וכיון דהכא ילפינן דארור הוא חרם מדברי קבלה משמע דחרם לאו דאורייתא הוא. וכיון שהוא מדרבנן ויש מחלוקת בין הפוסקים אם משכון הוי פרעון או לא, בשבועה אני מחמיר דלא הוי פרעון, ובחרם יש להקל דהוי כפרעון.
ואם כוונתך לומר שמה שקבל לפרוע לחבירו לתוך שני ימים אם צריך שני ימים חוץ מהשבת או שני ימים עם השבת, לא ראיתי מי שדבר בזה כלום, אך יראה שעל דעת מי שהדירו הוא נודר, ואם הוא גוי השבת הוא בכלל, ואם שניהם ישראל אין שבת בכלל. ואיני סומך על סברתי במה שלא שמעתי בו כלום. ושומר נפשו נזהר מחומר השבועה והחרם, וכבר אמרו בפ"ק דמציעא בדילי אינשי מספק שבועה אע"ג דלא בדילי מספק ממונא. והיה זה שלום.
@שו"ת הרשב"ש סימן שצח
עוד שאלת. ברכה מעין שבע שכתבו שאין לאומרה בליל הפסח שחל להיות בשבת לפי שלא נתקנה אלא מחמת עם שבשדות וחיישינן להו מהמזיקין וליל הפסח הוא משומר ובא מן המזיקין, אם הדין כך בכל המועדות.
תשובה. כיון שהטעם כתבוהו ברור שמחמת המזיקים אומרים אותה ובליל הפסח ליתא להאי חששא, משמע דבשאר מועדות שחלו להיות בשבת אומרים אותה והא איכא חששא דמזיקין, ולא נאמר ליל שמורים אלא בפסח, וכל שכן ביה הוא, וכל מקום שנאמר בו הוא לומר הוא ולא אחר. וכן נהגו בכאן באלגזיר שבליל הפסח שחל להיות בשבת אין אומרים אותה ובשאר ימים טובים שחלו להיות בשבת אומרים אותה, וכדאמר רבא בפ"ב דשבת יום טוב שחל להיות בשבת ש"ץ היורד לפני התיבה ערבית אינו צריך להזכיר של י"ט שאלמלא שבת אין ש"ץ עובר ערבית בי"ט, והיינו ברכה מעין שבע. אף בשבת שאחר יום טוב אומרים אותה דהא ביום טוב נמי איכא עם שבשדות לשמור פירות, וכדאמרינן בר"ה, א"ר אחא בר' חנינא א"ר שמעון חסידא פוטר היה רבן גמליאל אפילו עם שבשדות, וכתב הריא"ף ז"ל ועם שבשדות דאניסי ולא מצו למייתי וכו', ובפרק יום הכפורים תניא שומרי פירות עוברים עד צוארם במים ואין חוששין, אלמא אף בי"ט וביום הכפורים איכא עם שבשדות, וכיון דמשום הכי נתקנה אומרים ברכה מעין שבע.
@שו"ת הרשב"ש סימן שצט
עוד שאלת. פנויה שנמצאת מעוברת ואמרו לה מה טיבו של עובר זה ואמרה להם שהיו מקובצים בבית המשתה בלילה וחתנה חשב שהיא אשתו ובא עליה ולא רצתה לביישו, וחתנה כופר בדבר ואומר שלא היו דברים מעולם, וזקני העיר הכוה פעם אחר פעם להודות על האמת ובכל פעם מחזקת בדבריה שלא נתעברה אלא מחתנה, ובמשתה ההוא היו בני אדם הרבה מזרע ישראל, ושאלת אם היא נאמנת, ואם הולד הזה שתוקי או ממזר, ואם בתה של זו אסורה על חתנה זה. זהו המובן משאלתך.
תשובה. בפרק עשרה יוחסין שנינו, איזהו שתוקי כל שהוא מכיר את אביו וכשקורא אבא אמו משתקתו, אבא שאול היה קורא לשתוקי בדוקי. ואמרינן בגמרא, מאי בדוקי שבודקין את אמו דאי אמרה לכשר נבעלתי נאמנת אע"ג דאיכא רוב פסולין אצלה, אמר רבא הלכה כאבא שאול. ותנן נמי בפ"ק דכתובות, היתה מעוברת ואמרו לה מה טיבו של עובר זה ואמרה להם מאיש פלוני וכהן הוא ר"ג ור' אליעזר אומרים נאמנת ור' יהושע אומר לא מפיה אנו חיין. וכיון דאיפסיק הלכתא כאבא שאול מכלל דהלכה נמי כר"ג, מ"מ לא למדנו מזה שתהא האם נאמנת אלא להכשיר לומר לכשר נבעלתי, אבל לא לפסול. אבל היה נראה שאם להכשיר היא נאמנת כ"ש לפסול. ולהכשיר דבר תורה אין אנו צריכין לה דהא מדינא לא הוי אלא ספק ממזר וספק ממזר מן התורה מותר לבוא בקהל ואסור בממזרת ודאית, ואם היו מאמינים אותה לפסול היינו מתירין אותו בממזרת ודאית והיו מקילין בשל תורה, ולא נתנה תורה נאמנות זה בנו ממזר לאב, דקיימא לן כר' יהודה דאמר יכיר יכירנו לאחרים, כדאיתא התם בפרק עשרה יוחסין ובפרק יש נוחלין בנאמן האב לומר זה בני ממזר. ואע"ג דחיה נאמנת, שאני התם בנשים הרבה שילדו כאחת אשת כהן ולוי ונתין וממזר דנאמנת לומר זה כהן וזה לוי וזה נתין וזה ממזר, וגלוי מילתא בעלמא הוא. ולישנא דגמרא הכי מוכח, דאמרינן בודקין את אמו אם אמרה לכשר נבעלתי נאמנת, ולא אמרו אי אמרה לכשר או לפסול נבעלתי נאמנת. וכך הם דברי הרמב"ם ז"ל בפרק ט"ו מהלכות איסורי ביאה שאעפ"י שהיא נאמנת להכשיר אינה נאמנת לפסול, וכן היא בספר אבן העזר.
ואפילו היה הבועל מודה שבא עליה, אינו נאמן לעשותו ממזר ודאי אלא א"כ לא נחשדה לעולם עם זולתו, דאע"ג דאמרינן שהאב נאמן לומר בנו זה ממזר, דוקא באשתו הוא נאמן אבל בפנויה איכא דעות חלוקות אם כשאמר שהוא בנו שדינן ליה בתריה או לא מהימן ליה, דבפרק אלמנה לכהן גדול אמרינן כהן שבא על בת ישראל וילדה תאכל בתרומה, ואיכא תרי לישני בגמרא, לישנא קמא דוקא דלא דיבמה מעלמא, כלומר שאין הולד אוכל בתרומה אלא כשלא נחשדה מאדם אחר אלא מזה הכהן, ולישנא בתרא אע"ג דדימא מעלמא, כלומר שהולד אוכל בתרומה כיון שהאב מודה שבא עליה אעפ"י שנחשדה ג"כ מאחרים, והרמב"ם ז"ל בפ"ז מהלכות תרומה כתב כלישנא קמא, והרשב"א ז"ל בתשובה כתב כלישנא בתרא, והנראה מדברי הרב בעל מגיד משנה ז"ל הוא שבכל מקום הולכין להחמיר. ובנדון הזה הוא אפילו היה הוא מודה, ללישנא קמא אם לא היתה חשודה מאחר מהימנינן ליה ושדינן ליה אבתריה והוה ליה ממזר ושרי בממזרת, אבל אם היתה חשודה מאחר הוה ליה ספק ממזר. וללישנא בתרא אעפ"י שהיתה חשודה מאחרים והוא אומר שבא עליה הוה שדינן ליה בתריה דהוה ליה ממזר ומותר בממזרת. וזו קולא היא להתירו בממזרת, על כן כפי הסברא הזו שאומרים שבכל מקום הולכין להחמיר לא היינו מאמינים אותו לעשותו ממזר ודאי אלא אם לא נחשדה מעולם עם אחר, וזה כלו אפילו היה הוא מודה בדבר.
הילכך בנדון הזה האם הזו אינה נאמנת לומר שהוא ממזר ודאי, אבל מ"מ הוה ליה ספק ממזר ואסור בבת ישראל, ואסור ג"כ בספק ממזרת ואינו מותר אלא בגיורת, דאמרינן התם בפרק עשרה יוחסין כל האסורין לבוא בקהל מותרין לבוא זה בזה ור' יהודה אומר ר' אליעזר אומר ודאי בודאי מותר, כלומר ממזר ודאי בממזרת ודאית מותרין לישא זה את זה ודאן בספיקן וספיקן בודאן ספיקן בספיקן אסור. והטעם כיון שיש שם ספק וודאי שמא הספק הוא כשר והודאי פסול ואסור לבוא בקהל, וכן ספיקן בספיקן שמא האחד כשר והאחר פסול. והולד הזה ספק ממזר הוא, שהרי נבדקה אמו ואמרה שלפסול נבעלה ולא האמינתה תורה לשווייה ממזר ודאי ואנו חוששין שמא אמרה אמת, שהרי אפילו שתקה לא אמרה שלכשר נבעלה כגון שהיתה אלמת או שמתה הוי ספק ממזר, וכן כתבו רבוותא ז"ל וכן כתב הרמב"ם ז"ל בפט"ו מהלכות אישות. א"כ כיון דהוי ספק ממזר אפילו בספק ממזרת הוא אסור ואינו יכול לישא ממזרת ודאית שמא כשר הוא ואסור לישא ממזרת, ואפילו ממזרת דרבנן אסור לישא שמא כשר הוא, וכן בת ישראל כשרה אינו יכול לישא שמא ממזר הוא, וספק ממזרת ג"כ לא ישא שמא כשר הוא והיא ממזרת, או הוא ממזר והיא כשרה. אבל גיורת מותר לישא דקהל גרים לא אקרי קהל, וכדתניא התם בפרק עשרה יוחסין גר נושא ממזרת והולד ממזר דברי ר' יוסי ור' יהודה אומר גר לא ישא ממזרת, דאמרינן בגמרא והלכתא גר מותר בכהנת ומותר בממזרת מותר בכהנת שלא הוזהרו כשרות לינשא לפסולים ומותר בממזרת כר' יוסי. וכן כתב הרמב"ם ז"ל בפט"ו מהלכות הנזכרות. וכן אם היא בת גרים לא תנשא אלא לגר, והולד ג"כ ממזר או ספק ממזר כדאיתא התם דלעולם הולד הולך אחר הפגום.
ולענין האשה עצמה, אסורה היא לינשא לכהונה, שאף אם לא הודית שנבעלה מחתנה לא היינו מכשירין אותו לכהונה אלא עד דאיכא תרי רובי, כלומר שיהיו רוב כשרים אצלה ורוב השיירה שעברה עליה שנבעלה מאחד מהם כשרים, כדאמרינן בפ"ק דכתובות הלכה כר"ג ואת לא תעביד עובדא, כלומר להתירה להנשא לכתחלה, עד דאיכא רוב כשרים, ומדאמרינן התם נמי בתקנה של צפורי היה מעשה וכדר' אמי דאמר והוא שהיתה סיעה של בני אדם עוברת שם, משמע דאיכא תרי רובי. וכן כתב הרמב"ם ז"ל בפי"ח מהלכות איסורי ביאה, וכן יראה מדברי הריא"ף ז"ל והרא"ש ז"ל, וכן כתוב בספר אבן העזר. וכל שכן בזו שהודית שנבעלה למי שעושה אותה זונה שהיא אסורה לכהונה.
ולענין אם נאסרה אשתו עליו, פשיטא שהיא מותרת, שהרי הוא אומר לא היו דברים מעולם, וחמותו פסולה להעיד עליו. ועוד שאפילו הוא היה מודה, הא אמרינן ביבמות בפרק האשה רבה, ושכב איש אותה שכיבתה אוסרתה ואין שכיבת אחותה אוסרתה, א"ר יהודה לא נחלקו ב"ש וב"ה בבא על חמותו שפסל את אשתו במה נחלקו בבא על אחות אשתו שב"ש אומרים פסל וב"ה אומרים לא פסל, ור' יוסי אומר לא נחלקו ב"ש וב"ה בבא על אחות אשתו שלא פסל את אשתו ועל מה נחלקו בבא על חמותו שב"ש אומרים פסל וב"ה אומרים לא פסל, אמר רב יהודה אמר שמואל אין הלכה כר' יהודה, ומייתי עלה ההוא דעבד איסורא מחמותיה אתייה ר' יהודה ונגדיה אמר ליה אי לאו דאמר שמואל אין הלכה כר' יהודה אסרתה לאיתתך עליך איסורא דלעלם, וכן יראה מדברי הרמב"ם ז"ל בפ"ב מהלכות איסורי ביאה. הילכך אשתו של זה מותרת היא עליו.
@שו"ת הרשב"ש סימן ת
עוד שאלת. מי שהיה לו אפותיקי או משכנתא דסורא על חצרו של חבירו ומת הלוה ואח"כ מת המלוה אם גובין היתומים של מלוה מיתומי לוה.
תשובה. ראיתי בקצת תשובות שבמשכונה גובין יורשי מלוה מיורשי לוה ולא אמרינן בזה אין אדם מוריש שבועה לבניו, ודמי לה למאי דאמרינן בפרק אעפ"י דיחד לה ארעא בארבע מצרנהא גובה בלא שבועה כיון דקיימא בחזקתה, הכא נמי כיון דקיימן בחזקתו גבו בלא שבועה. אעפ"י שהדין אמת אבל ראייתו אינה ראיה, והא לא דמי אכתי דאשה לא מטא זרעא ומדינא גובה בלא שבועה אלא דחיישינן לצררי ומשום הכי משביעין לה כדאיתא בפ"ק דמציעא ובכתובות. אבל בעל משכונה זו אי אפשר בלתי שהיו חלוקות, או עבר זמנה או שלא עבר זמנה, שאם עבר זמנה הרי היא בחזקת היורשים ואלו היה מלוה קיים לא היה גובה אלא בשבועה וכיון שמת יורשיו אינם גובין דאין אדם מוריש שבועה לבניו כדאיתא בפרק כל הנשבעים. ואם עדיין לא עבר זמנה גובה הוא המלוה מנכסי לוה בלא שבועה, דאמרינן בפ"ק דבתרא, אמר ריש לקיש הקובע זמן לחבירו ואמר לו פרעתיך בתוך הזמן אינו נאמן הלואי שיפרענו בזמנו אביי ורבא דאמרי תרוייהו עביד איניש דפרע גו זמניה דמתרמו ליה זוזי ופרע וכו', ופסיק תלמודא התם כריש לקיש ואפילו מיתמי, ואע"ג דאמר מר הבא ליפרע מנכסי יתומים לא יפרע אלא בשבועה חזקה אין אדם פורע אלא בזמנו, וכן כתב הרמב"ם ז"ל בפי"ו מהלכות מלוה. וכיון שלא נשלם הזמן ואלו היה אביהם קיים היה נפרע בלא שבועה, הכא דמית אבוהון נפרעין מנכסי לוה בשבועה שלא פקדנו אבא כדאיתא בשבועות. ואפילו אם עבר זמנה ואיכא נאמנות לו בשטר גובין היתומים מן היתומים, וכן כתב הר"ז הלוי ז"ל בספר המאור והרשב"א ז"ל בתשובותיו. הילכך אין לאותה ראיה מקום לפי עניות דעתי.
ואעפ"י שבספר התרומות כתוב בשם רב יצחק סגן לויה שמשכונה מוחזקת ביד המלוה ואוכל פירותיה בנכיתא ואין בה נאמנות, הואיל ויכול לסלקו במעות אעפ"י שהוא מוחזק בה אינה נפרעת מן היתומים אלא בשבועה שאף מחיים אם אמר הלוה תשבע לי שלא פרעתיך חייב שבועה, לפיכך אם מת הלוה בחיי מלוה ומת המלוה אין אדם מוריש שבועה לבניו, ודברי הספר הזה חולקים על התשובה הנזכרת, מ"מ סברא זו דחו אותה בספר החשן בסימן ק"ו, והוא סובר כמי שאומר דאם היתה מוחזקת ביד מלוה בחיי לוה גובה בלא שבועה א"כ גם היורשים גובין בלא שבועה כיון שהיתה מוחזקת ביד אביהם. ומחלוקת זו היא במשכונה שאין בה זמן ובאתרא דמסלקי כדאיתא בפרק איזהו נשך, דהנהו רבוותא ז"ל סברי כיון דמצי לסלקיה אע"ג דמוחזק בה כאחר זמנו דמי, והנהו רבוותא ז"ל סברי כיון דמוחזק בה כגו זמניה דמי, אע"ג דמצי מסלק לה דמכל מקום אי סליק ליה לא הוה אכיל פירי, וכן נראית דעת הרשב"א ז"ל גבי מאי דאמרינן דאין שביעית משמיטתה, וסברא נכונה היא זו.
שכן במשכונות שלנו שהם לזמן ומת לוה בתוך הזמן ואח"כ מת מלוה דיורשיו גובין בלא שבועה. אלא שאם נשלם זמן המשכונה בחיי לוה ומלוה אוכל פירות בחייו וגם אחרי מותו, בהא קורא אני מוחזק דהוה ליה כמשכונה ומצי לסלוקיה. ואם יש נאמנות בשטר אפילו מת לוה בתוך הזמן גובין יורשי מלוה בלא שבועה כמו שכתבתי. ואם מת לוה קודם שנשלם הזמן ואחר שנשלם הזמן מת מלוה יגבו יורשיו בלא שבועה, אע"ג דאיבעיא לן בפ"ק דבתרא תבעו לאחר זמן ואמר לו פרעתיך בתוך זמנו מהו ולא איפשיטא, וכפי' הריא"ף ז"ל דכל כי האי גוונא חומרא לתובע וקולא לנתבע הילכך משתבע שבועת היסת ונפטר ע"כ, וקי"ל דטענינן ליורש וכיון דלאו אבוהון הוה טעין הכי מפטר ופוטר נמי יורשיו, ולא היא דהתם גופיה הוא דקא טעין אבל הכא אבוהון בגו זמניה מת ולאחר זמניה הא ליתיה דליפרענו לכך לגבי מלוה בלא שבועה ואף בניו גובין אך בשבועה דלא פקדנו אבא. ואעפ"י שכתוב בספר החשן שמי שהלך למדינת הים ובתוך הזמן נשלם הזמן קודם הפרעון שאין אומרים חזקה דלא פרע גו זמניה שיש לחוש שמא שלח לו מעותיו ממקום שהוא שם על ידי שליח, שיש לומר דוקא במי שהלך למדינת הים שיכול לשלוח, אבל במת בתוך הזמן דליכא למיחש להכי גובין בלא שבועה, וזה נראה ברור. הילכך אם המשכונה היא לזמן ומת לוה קודם הזמן בין מת מלוה אחר שנשלם הזמן בין קודם שנשלם יורשיו גובין בלא שבועה שלא פקדנו אבא וכו'. וזהו אם אין נאמנות בשטר, אבל אם יש נאמנות אפילו מת לוה אחר שנשלם הזמן ואח"כ מת מלוה יורשיו גובין בשבועה שלא פקדנו אבא, ואם האמינו הוא ויורשיו עליו ועל יורשיו גובין אף בלא שבועת שלא פקדנו אבא, וכן כתוב בספר החשן בסימן ק"ו בשם תשובת הרא"ש ז"ל. ובין שתהיה אפותיקי או משכונה דסורא גבי, דהא באפותיקי עדיין לא נשלם זמנו ובמשכונה דסורא ג"כ לא נשלם זמנו שכך כותב לו במשלם שנייא אלין תפוק ארעא דא בלא כסף כדאיתא בפרק איזהו נשך, ואפילו באתרא דמסלקי גבי כמו שכתבתי.
@שו"ת הרשב"ש סימן תא
עוד שאלת. במשכנתא דסורא אי מסלק ליה לוה למלוה, אי נמי מלוה רוצה להסתלק, אם רשאי בכך.
תשובה. משכונה דסורא היא דכתיב ליה במשלם שניא אלין תפוק ארעא דא בלא כסף, ולפום פשטיה דהאי לישנא לא מלוה מצי לאסתלקותיה ולא לוה מצי לסלוקיה, דזו כשכירות היא שמקדים לו שכירות אלא שהתירו בזה אפילו שכרה בפחות, ואלו באדם ששכר בית מחבירו לשנים קצובות והקדים לו מעות, או אעפ"י שלא הקדים, לא מצו חד מנייהו לחזור בו. ובלשון הזה כתב הרמב"ם ז"ל בפ"י מהלכות מלוה, ואין להם משכונה מותרת אלא משכונה בדרך הזאת כיצד כגון שהלוהו מאה דינרים ומשכן לו בה הבית או שדה והתנה עמו שאחר עשר שנים תחזור הקרקע לבעליה חנם הרי זה מותר לאכול פירותיה כל עשרה שנים אפילו היה שכרה שוה אלא דינר בכל שנה אין זה אלא שכרה בפחות, ע"כ. פירוש שהרבית אינו אסור אלא שמשתכר בשביל המתנת מעותיו שאוכל פירות ולבסוף נוטל מעותיו, וכדאמרינן התם כללא דרביתא כל אגר נטר לי אסור. וכן כתב ר' חננאל ז"ל דלא אשכחן היתרא אלא במשכנתא דסורא דשכירות היא ואין בה הלואה כלל. והרמב"ן ז"ל כתב במשכנתא דסורא לא מסלק מינה, דאמרינן בגמרא האי משכנתא דסורא באתרא דמסלקי אין בעל חוב גובה ממנה, ומשמע דאיכא משכנתא דמסלקינן מינה ולאו במשכנתא דסורא מתאמרא אלא בשאר משכנתא, דאי עבר ועבד הכי הוי דינא, וכן כתב הריא"ף, אבל משכנתא דסורא משמע דלית בה סלוקי, וכל משכנתא שנעשית על דרך זו בלא ספק דלא מצי מלוה לאסתלוקי ולא מצי לוה לסלוקי.
אבל אי משכחת לה דמצי לאסתלוקי ולסלוקי לפי מה שכתב הרמב"ם ז"ל הוא על דרך זו, והיא שאם בעל השדה התנה על המלוה שכל זמן שיביא לו מעותיו בתוך עשרה שנים שהקדים לו המעות יחשוב עמו כפי השנים שעברו, שאם הקדים מאה דינרים לעשר שנים שהם עשרה לכל שנה שלא כחשבון אשר מכר לו בהן מצי לוה לסלוקי למלוה. וכן אם התנה הלוה שכל זמן שירצה ליטול מעותיו ינכה לו שנים שעברו ויחזיר לו מותר הדמים ויסתלק, כל זה מותר ואין בו בית מיחוש. וזה אם התנו אבל בסתם לא יכיל חד מנייהו לאסתלוקי. ואף הרמב"ן ז"ל כתב דברי הרמב"ם ז"ל ולא חלק עליהם, ודברים ברורים הם. ומה שכתב הרב בעל הטורים ז"ל בזה הוא הולך על שיטת הרמב"ם ז"ל והרמב"ן ז"ל.
עוד לו דרך אחרת בענין סלוק משכנתא דסורא, והוא כגון שהלוה מאה דינרים ואמר לו כל זמן שתמשך משכונה זו בידך תהא אוכל פירות ונכה לי מהלואה כך וכך לשנה בשביל המתנת מעותיו בין שעשתה פירות בין שלא עשתה פירות ויהיה הדבר קרוב לשכר ולהפסד דהא אפשר דעבדא ואפשר דלא עבדא, ודבר זה נעשה בהיתר ואין שם משום שכר המתנת מעותיו, ועכשיו רוצה בעל הקרקע לסלקו ממשכונה זו, רשאי הוא בכך שהרי מכר לו דבר שלא בא לעולם וכל מה שאכל אכל כדאמר רב נחמן דאי שמיט ואכיל מה שאכל אכל, מכאן ולהבא מצי לסלוקיה. אי נמי בשנתן לו מעותיו והתנה עליו כל פירות אותן שנים למחצה ולשליש ולרביע ושיהיה בעל המעות עושה ואוכל כאריסי העיר ורוצה בעל הקרקע לסלקו וליתן לו מעות השנים הנותרות רשאי, אלו הם הדברים שכתב הרמב"ן ז"ל במצי לסלוקי.
והעולה מדבריהם הוא, דאי כתב ליה במישלם שניא אלין תפוק ארעא דא בלא כסף לא מצי חד מנייהו לאסתלוקי נפשיה ולסלוקי חד לחבריה, ואם התנו הכל לפי תנאם על פי הדרכים שכתבתי, והוא שאין המלוה נוטל כל מעותיו אלא שמנכה שנים שעברו דהויא כשכירות או מכירה לא הלואה.
@שו"ת הרשב"ש סימן תב
עוד שאלת. זבולון מכר קרקע ליששכר על תנאי שאם בתוך ששה שנים כשיבוא בן זבולון מארץ המערב ויתן לו דמי הקרקע ליששכר שיהיה יששכר מחוייב להחזיר הקרקע לזבולון או לבנו של זבולון, וכתב השטר כראוי בהן קודם ללאו והתנאים הראויים ליכתב בשטר המכר. ולאחר זמן מת זבולון המוכר וחיי לכלן (ולנא ולכל ישראל שבק), וישראל בן זבולון לא בא מארץ המערב ולא היה במיתת אביו ולא ידע בזכות שזכה לו אביו ובסבת שבוש הדרכים וקלקולם נתעכב ישראל בן זבולון בארץ המערב עד עבור זמני התנאי המכירה בשנים רבות, ועתה בא ישראל בן זבולון ושאל מיששכר שיחזיר לו הקרקע של אביו ושיששכר עם היות כי עבר זמן התנאי שאין חבין לו לאדם שלא בפניו וזכין לו שלא בפניו ועל זה זכותו קיים, ויששכר טוען שימים ושנים רבות עברו ושנים רצופות בלילות וימים בחזקה מבוארת בחיי זבולון המוכר אחר עבור זמן התנאי ואין לחוש לדברי ישראל בן זבולון עם היות שישראל לא ידע. ועינינו לך תלויות.
תשובה. אחר שעבר הזמן שוב אין לו זכות בקרקע. אבל נראה שהתנאי נעשה שלא כראוי, שהיה לו לכתוב יהיה קנוי לך או לבנך מעכשיו, וכל שלא נכתב בו מעכשיו אינו כלום. וכן כתב רבינו האיי ז"ל בספר המקח ורי"ף ז"ל בפרק בית כור, וכן כתב הרמב"ן ז"ל בחדושיו בפרק איזהו נשך, וכן יש להוכיח מדברי הרמב"ם ז"ל בהלכות מכירה. ויש בענין אותה מכירה דברים, ולפי שהתנאי בטל איני צריך לכתבם. ואתה שלום וכל אשר לך שלום.
@שו"ת הרשב"ש סימן תג
תלמאסן, עוד אל ה"ר עמרם יצ"ו בר יצחק נאגרי, על הענין הנזכר למעלה.
כתבך אוקיר מזהב ומפז רב הגיעני, ושמחתי כאשר הגיעו תשובותי למי הם ולמי שמבין אותם עד תכונתם לבו ערב ומיץ קולמוסי לפיו מדבש ונופת צופים ערב, קראתי עליך מילאתא אלבושיה יקירא. וראיתי דבריך וכל מה שכתבת בענין אותה מכירה והטרחת עצמך להעתיק לי לשונות הרמב"ם ז"ל גדול המחברים ודברי עטור סופרים וחבור מישרים, כי תהלה לאל לא נעלמו ממני הן כלם ראתה עיני. והחסרון שתלית בסופר מפני תוספת הלשון והוא בעיניך ככל המוסיף הוא גורע, כל זה אינו מעלה ולא מוריד לענין הנדון לא עולתה קוצר ולא און זורע. ועוד הוספת בזה טענת אונס המיתה והרחקת הבן הנדוד, ושאין מעיר לו אוזן אח ורע ודוד. ואם באתי להשיב על הפרטים יארך המכתב ללא צורך אבל אשיב על עיקר הדין בקצור ולא באורך.
דע כי המכר הזה שנעשה בקרקע ההוא כפי דעתי שכהוגן נעשה לפי שלא באה השאלה על ביטול המכר אלא על קיום התנאי, אם כן המכר כדין נעשה, וכיון שנעשה המכר כראוי א"כ מעות המכירה קנה הקונה והרי הוא שלו, שכל קנין אינו אלא מעכשיו וזה שהתנה ואמר לו אם אביא לך מעותיך בזמן פלוני תחזיר לי הקרקע או שאמר לו הקונה אם תביא לי מעותי אחזיר לך הקרקע אין כאן קנין של כלום אלא בדבור בעלמא ופטומי מילי. ואף אם אמר לו כשתביא מעות הרי הוא קנוי לך מעכשיו לא אמר כלום אם לא קנו מידו [,,,] קני ליה, שאין כאן שום דרך מדרכי ההקנאה אלא בדיבורא בעלמא, שאף במטלטלין אינו כלום דדברים בלא מעות אפילו מחוסרי אמנה אין בו כדאיתא בפרק הזהב.
ובקנין בלא מעכשיו אינו כלום, שהרי אחר תשלום הזמן שקבע לו במה יקנה הקונה, הרי אין שם סודר. וכן היא בפרק השותפין שנדרו, כדאיתא התם, ההוא גברא דהוה שמיט בריה כפי דכתנא אסרינהו לנכסיה עליה, אמרי ליה אי הוי בר ברך צורבא מרבנן מאי, אמר להו ליקני הדין ואי הוי בר בריה צורבא מרבנן ליקניניה, אמרי פומבדיתא קני על מנת להקנות הוא וכל קני על מנת להקנות לא קני, ורב נחמן אמר קני ע"מ להקנות קני דהא סודרא קני על מנת להקנות הוא, אמר רב אשי ומאן לימא לן דאי תפיס לא מתפס ליה ועוד סודרא קני על מנת להקנות הוא מן השתא הלין נכסי אמרתי קני כי הוי בריה צורבא מרבנן לכי הוי בר בריה צורבא מדרבנן הדר סודרא למאריה, כלומר שזה שהקנה הנכסים לבן הבן כשיהיה תלמיד חכם לא הקנה מעכשיו אלא עד שיהיה תלמיד חכם ולכשיהיה תלמיד חכם אין שם קנין בעת המקח. וכן פסקו בעלי התוספות והרשב"א והרא"ש ז"ל, והכי מוכח נמי בפרק איזהו נשך, וכן כתבו המפרשים ז"ל בפרק הזהב.
ובסוף מסכת ע"ז אמרו, ההוא דאמר לחבריה אי מזביננא להאי ארעא לדידך מזביננא לך בארבע מאה זוזי אזל וזבנה לאיניש אחרינא במאה ועשרין, אמר רב כהנא קנה קמא, מתקיף לה רב יעקב מנהר פקוד האי זוזי אנסוה וכו', והביאה הריא"ף ז"ל בהלכותיו בבבא בתרא בפרק בית כור וכתב עלה בדאמר ליה קני מעכשיו היא, והסכים עמו הרמב"ן ז"ל בפרק איזהו נשך בחדושיו, וכן כתב רבינו האיי ז"ל בספר המקח בשער ל"ז. וכן כתב הרמב"ם ז"ל בפ"ח מהלכות מכירה, האומר לחבירו כשאמכור שדה זו הרי היא מכורה לך מעכשיו במדה זו וקנה מידו על כך לאחר זמן מכרה לאחר במנה קנה הראשון מכרה יתר על מנה קנה האחרון וכו'. והרי הדבר מפורש בדבריו שבנדון הזה שקנין ודמעכשיו צריך בהקנאת קרקע, ואם חסר אחד מהם אינו כלום. והדבר ברור בדבריו ז"ל ומההלכות שכתבתי, בין שאמר לו הקונה כשתביא לי המעות ליום פלוני הרי היא קנויה לך או שאמר המוכר הרי שדי מכורה לך על מנת שאם בתוך שש שנים אחזיר המעות אני או בני תהיה חייב להחזיר לו הקרקע, אין כאן קנין של כלום, שהרי בסוף הזמן שהוא מתחייב להחזיר לו הקרקע אין שם דרך מדרכי ההקנאה, ועל כן היה צריך לכתוב כשתביא לי מעות אתה או בנך בסוף שש שנים הרי הקרקע קנוי למי שיביא לי המעות מכם בקנין גמור מעכשיו, וזהו הלשון שהיה מספיק בזה. אבל על דרך שנכתב בשטר כמו שנזכר בשאלה אינו כלום שאין בו לא קנין ולא מעכשיו, ואם כן במה קנה. והרשב"א ז"ל כתב בחדושיו בפרק ארבעה נדרים ובפרק השותפין שאין הקנין כלום אם לא אמר מעכשיו, וכן כתב הרא"ש ז"ל בפ"ד דנדרים, וכתב שם בשם בעלי התוספות דאפילו בשטר אינו כלום ולא אמרינן זמנו של שטר מוכיח עליו. ואף לדברי החולקים שאומרים שאם יש קנין אמרינן זמנו של שטר מוכיח עליו כמו שכתב בעל החשן בשם הרמ"ה ז"ל, ובזה לא קנה שהרי אין בו קנין.
ועתה אבאר לך כוונת כל אותם לשונות שכתבת ובמה הם ענינן. דע שכל הנותן או המוכר או המקדש או המגרש ורוצה להתנות אי אפשר בלתי שני ענינים, או כשיאמר בלשון אם והוא התנאי או בלשון כשתעשה שהוא נגזר מגזרת כאשר תעשה או אשר. ולשון אם הוא תלוי ומסופק, ולשון כאשר או אשר הוא ע"מ על זמן, וכל מה שאמר לו בלשון אם הוא תנאי וכל מה שהוא בלשון כאשר או אשר הוא על מנת, ועל כן אמרו בפרק מי שאחזו במסכת קדושין כל האומר על מנת כאומר מעכשיו דמי. ולשון התנאי הוא שיאמר אם תעשה דבר פלוני שדי נתונה לך או מכורה לך וקנו ממנו, ובזה הוא מחלוקתן של רבוותא ז"ל אם בממון צריך תנאי כפול או לא. ולשון על מנת הוא על דרך זו, הרי שדי נתונה לך או מכורה לך על מנת שתעשה כך וכך או שתתן לי כך וכך וקנו ממנו, כיון שעשה אותו דבר קנה שכל האומר על מנת כאומר מעכשיו דמי. ונחלקו ג"כ בזה אם צריך כפילה בתנאי או לא.
וההפרש בין על מנת או בתנאי, הרמב"ם ז"ל כתב בתשובה זה לשונו, והדבר השני על שכתבת בגט זה על מנת כך וכך וכתבת התנאי וכפלתו ועשית הן קודם ללאו, כל האומר על מנת כאומר מעכשיו ואינו צריך לכפול, אתה יודע כמה הפרשות ודינין יש בין מגרש או מקדש על תנאי או מגרש או מקדש על מנת כדאמרינן והיא תתן לכשתתן וכולי, וזה לא הפסיד כלום, אלא קשה לו לחכם כמוך שיהיו הדברים מעורבבים על מנת שמשמעו מעכשיו ותנאי כפול לכשיהיה דבר זה, עכ"ל ז"ל. שבעל מנת אין צריך לומר מעכשיו ובתנאי צריך לומר מעכשיו, ובשניהם צריך מעכשיו בקרקע או במטלטלין.
ואם אמר אם לא באתי מכאן ועד שלשים יום וקנו ממנו בב"ד חשוב ובמעכשיו כמו שכתבו המפרשים ז"ל בפרק ארבעה נדרים ונאנס ולא בא, בזה תלוי אם האונס ההוא הוא אונס אם לאו ואם אונס מיתה הוי אונס בממון, והדברים עתיקים, זהו ביאור עניינים אלו.
ואחרי הודיעך את כל זאת, אחשוב שיסורו כל הספקות מלבך ויהיה הכל אצלך כשולחן ערוך, ותבין לשונות הרמב"ם ושאר הלשונות שכתבת, ושאין להם מבוא בנדון הזה שלפנינו. וכן ענין החזקה ששאלת אינה מעלה ולא מורדת בנדון הזה, שכל חזקה שאין עמה טענה אינה חזקה. והחזקה שיש עמה טענה היא אתה מכרת לי שדה זו או אביך מכרה לי ושטר היה לי ואבד, דעד תלת שנין מזדהר איניש בשטריה טפי לא מזדהר. על כן המכר הנעשה בקרקע הנזכר קיים והתנאי הוא בטל אפילו עדיין לא נשלם הזמן ויהיה המוכר חי. זהו מה שנ"ל בזה.
@שו"ת הרשב"ש סימן תד
עוד שאלת. שליח צבור שאינו שומע אם יכול לעבור לפני התיבה, שהרי הוא מחוייב בדבר וכיון שהוא מחוייב בדבר מוציא את הרבים ידי חובתן.
תשובה. יפה אמרת שכיון שהוא מחוייב בדבר מוציא את הרבים ידי חובתן, שחרש שדברו בו חכמים בכל מקום הוא שאינו מדבר ואינו שומע כדאיתא במסכת תרומות, ובכל דבר הוא מוציא את הרבים ידי חובתן חוץ ממקרא מגלה אליבא דר' יוסי, כדתנן הכל כשרין לקרוא את המגלה חוץ מחרש שוטה וקטן, ובגמרא מוקמי לה אליבא דר' יוסי. וחרש זה שמדבר הוא, דאי בשאינו מדבר איך יקרא את המגלה. אבל בק"ש כיון דבדיעבד אם קראה ולא השמיע לאזנו יצא כמו שפסקו רבוותא ז"ל, יראה שיכול להוציא את הרבים שלכתחלה דידיה כדיעבד דמי. ואפילו לר' יוסי דאמר דאם לא השמיע לאזנו לא יצא יראה שיכול הוא לפרוס על שמע, דמדפליג ר' יהודה בסומא ואמר שאינו יכול לפרוס על שמע אם לא ראה מאורות מימיו, פלוג נמי רבנן ור' יהודה בחרש, אלמא יכול הוא לפרוס על שמע ולברך ברכות לפניה ולאחריה, דברכות דק"ש לא נתקנו על המצות, ואפילו לר' יוסי דאמר אם לא השמיע לאזנו לא יצא, כ"ש לפסקא דרבוותא ז"ל דאמרי אם קרא ולא השמיע לאזניו יצא. ועוד שכבר נהגו כל ישראל שכל אחד הוא קורא ק"ש בפיו כדאיתא בירושלמי דין הוא שיהא כל אחד משנן בפיו. הילכך בכל דבר הוא כשר לעבור לפני התיבה ולהוציא את הרבים ידי חובתן, חוץ ממקרא מגלה אליבא דר' יוסי, ויש פוסקים כר' יוסי, וכן יראה מדברי הרב בעל העיטור ז"ל בהלכות מגלה, וכבר האריכו המפרשים ז"ל בפ"ב דברכות ואדוני אבי מורי והרשב"א ז"ל בפירוש ההלכות שלו שחבר, והריא"ף ז"ל שמסתם לה סתומי בהלכות במסכת מגלה, דסבירא ליה בהא כר' יוסי.
@שו"ת הרשב"ש סימן תה
עוד שאלת. שנים היו שותפין בחצר ומת אחד מהם ובנו מכר חלקו לשותף והשותף מכרו לאחר, ובצד הכותל היתה אשפה גדולה והקונה רצה לבנות ולתקן, וכאשר התחיל לבנות [ולתקן] נפל הכותל והעליה שבנה, וטען הקונה הזה האחרון שהמוכר הטעהו ואמר לו שהכותל היה בנוי על צחיח סלע, והמוכר כופר בזה ואומר שסתם מכר לו, ואין עדים לא לזה ולא לזה, ורצית לעמוד על דעתי בזה, ועוד אם יש זמן לטענת המומין או לא.
תשובה. אשיבך על אחרון ראשון ואומר. כי שיעור זמן המומין אינו שוה בכל, שהרי יש מום שנגלה מיד ויש לו זמן קרוב ויש לזמן רחוק,והכל לפי הענין. תדע שהרי המוכר יין לחבירו ונעשה חומץ אמר רב כל שלשה ימים הראשונים ברשות מוכר אחר שלשה ימים ברשות לוקח, כלומר שאם בתוך השלשה ימים ראשונים נמצא חומץ בודאי שברשות המוכר נעשה חומץ מכאן ואילך ספק, וכדתניא התם הבודק את החבית להיות מפריש עליה והולך ואחר נמצא חומץ שלשה ימים ודאי מכאן ואילך ספק, ופירש ר' יוחנן בשלשה ימים ראשונים ודאי יין מכאן ואילך ספק, ושמואל אמר לגבי מוכר יין לחבירו דחמרא אקרקפתא דגברא שוור, כלומר היין הולך אחר בני אדם ואפשר שזה כשמכר והיה יין וממזל הקונה החמיץ, ופסיק תלמודא כוותיה דרב בחמרא וכוותיה דשמואל בשכרא כדאיתא בפרק המוכר פירות, אלמא יש מום שנעשה מיד ויש בזמן מועט שלשה ימים. ובההיא נמי דחולין בפרק ואלו טרפות ומייתו לה בפרק המדיר, מחט שנמצא בעובי בית הכוסות וכו' נמצא עליה קורט דם בידוע שלפני שחיטה, הוגלד פי המכה בידוע שהוא שלשה ימים קודם שחיטה לא הוגלד פי המכה המוציא מחבירו עליו הראיה. הרי אלו ודומיהם בזמן מועט יוכר המום ויודע אם ברשות מוכר נעשה או ברשות לוקח. ויש שלא יודע אלא אחר זמן ארוך כאותה ששנינו המוכר פירות לחבירו ולא צמחו ואפילו זרע פשתן אינו חייב באחריותו, רשב"ג אומר זרעוני גנה שאינן נאכלין חייב באחריותן, וקאמר בגמרא דת"ק ורשב"ג לא פליגי אלא אם חייב לתת לו ההוצאות או לא דלת"ק פטור ולרשב"ג חייב. והרי המום הזה אינו ניכר אלא לזמן ארוך עד שזרעם וצמחו של חבירו ושלו לא צמחו, א"כ אין שיעור כל המומין שוה אלא הכל כפי הענין. וכבר נשאל הרא"ש ז"ל על מי שמכר לחבירו גבינות ואחר שלשה ימים פתחן ומצאן מורקבות רקבון גדול, והשיב שיש לשאול לעושי גבינות בכמה זמן ראוי רקבון ועפוש כזה לבוא בגבינה אם יאמר שיהיה בבית המוכר נמצא שהיה המקח בטעות. הילכך בנדון הזה יראו הבקיאים, אם מום כזה יכול לעשות בזמן הזה, כלומר מעת המכירה עד עת הנפילה, הרי הוא ברשות לוקח, ואם לאו ברשות מוכר נעשה והוא מקח טעות, ואם ספק המוציא מחבירו עליו הראיה. וזה אעפ"י שלא הטעהו. ואם נתברר שזה המום היה ברשות מוכר, אעפ"י שזה סתר ורצה לבנות בנין הראוי לעלות על אותו כותל ומחמת המום נפל, אין על הלוקח אשמה ולא פשע כלל, וכדמוכחא ההיא דפרק אלו טרפות ובפרק המדיר גבי המוכר פרה לחבירו ונמצאת טרפה שהיא מקח טעות אעפ"י ששחטה ועשה בה מום אחר כיון שלא עשה אלא הראוי לעשות חוזר, וכן כתב הרמב"ם ז"ל בהלכות מכירה בפי"ו. ואם הפשיעה היתה בקונה כגון שהניח הכותל מגולה או הכביד עליו או סתר מקום שאין ראוי ונזדעזע הכותל, בזה אין על המוכר כלום. וכל זה על פי בקיאים יראי אלהים אנשי אמת.
ולענין אם הטעהו אם לא, כיון שאין עדים בדבר יטיל חרם על מי שהטעהו ולא יודה. אבל עסק שבועה אין כאן שאין נשבעין על טענת כפירת קרקע כדאיתא במסכת שבועות ובפ"ק דמציעא. וכתב שלמה בן הרב ר' שמעון נ"ן בן החכם ר' צמח זלה"ה.
@שו"ת הרשב"ש סימן תו
פאס, אל המשכיל ר' נתן בוסתי יצ"ו.
כתבת כי החכם ר' אפרים יצ"ו בן החכם ר' שלמה בן גלקון התיר לכם אומא הסמוכה לטרפש על סברת רבינו ירוחם ז"ל שכתב בשם חכמי לוניל ז"ל, ואתם לא הסכמתם בדבר זה ושיש ביניכם בכל יום מחלוקת על זה, ורציתם לעמוד על דעתי בזה.
תשובה. לא ביררתם בשאלתכם אם הר' אפרים כשהוא מתיר בדבוקה בלבד או אפילו בסרוכה. שאם זה הדבוק הוא בסרכא איך יעלה על לב להתיר סרכא ללב זאת לא עלתה על לב, וכל המחברים ז"ל אוסרים אותה ואין להביא על זה ראיה לרוב פרסומו. אך בעל הספר לא היתה כוונתו אלא על הדבוקה בסמיכות בלי שום סרכא כאשר נמצא זה בהרבה פעמים שתהיה הריאה סמוכה בלא סרכא, וכן כתבו רבוותא ז"ל בחבוריהם. על כן איני חושב שיתיר סרכא זו לעולם ואין זו כוונת חכמי לוניל ז"ל ולא שאר חכמים שכתבו זה בשמם.
ולענין הדבוקה בלא סרכא, בזה הוא שהתירו חכמי לוניל ז"ל. ואף בזה אין לסמוך עליהם, לפי שהם הולכים בזה על פי דרכם לחלק בין דבוקה לסרוכה, וכבר דחו דבריהם כל הגדולים ז"ל וכתבו שדין הסרוכה והדבוקה אחד הוא ואין לחלק ביניהם. וכן כתב בעל אורחות חיים ז"ל שהדבק שהיו מתירין מקצת מחכמי נרבונה, היא סרכא קצרה שאין אורכה כמלא רוחב גודל, או סרכא רחבה כמלא רוחב גודל אפילו היתה מן הסרכות האסורות שהיה דעתם לומר שאינה מתפרקת, וכבר פשט המנהג להחמיר, עד כאן לשונו. וא"כ אם באנו לסמוך על דעת חכמי נרבונה, לא לטרפש בלבד נתיר כשהיא דבוקה בסרכא כזו, אלא אף בסרוכה ללב ולשאר המקומות האסורין, וכבר פשט הדין בזה לאסור בסמוכה ללב או לשמני דלבא ולזולתם מהמקומות האסורין אפילו ברוחב טפח, כ"ש ברוחב גודל. ועוד שהרב רבינו ירוחם בעצמו כתב בענין עינוניתא דוורדא ובענין ריאה הסמוכה לדופן שהסמוכה והסרוכה דינן שוה, ונראה מדבריו דבין לאסור ובין להתיר דינם שוה. ולשון הרמב"ם ז"ל בפי"א מהלכות שחיטה כך הוא, וכן ורדא שנמצאת דבוקה בתוך כיסה או שהיה חוט יוצא ממנה לכיס שלה הרי אלו אוסרין אותה, ע"כ. והרי רבינו ז"ל אוסר הדבוקה והסרוכה אפילו בכיס שלה, ואם הוורדא בכיס הדבוקה והסרוכה הכל אחד כ"ש דיבוק בשיפולי האומא בטרפש שיש לדון כן, שהרי יותר הוא מקום רביצתה הורדא בכיסה מהאומא בטרפש, ולא יחלוק על זה בעל שכל. ואעפ"י שיש מכשירין הוורדא שנסרכה לכיסה בלא פילוש, אבל מכל מקום לא חלקו בין סרוכה לדבוקה, אלא כשהתירו בכל התירו וכשאסרו בכל אסרו, וכן התירו כשכל האומא מהשלמת האונין ולמטה דבוקה בלא פילוש, וכשהיא סרוכה בלבד דבוקה בפילוש אסורה.
והנה אם באנו לחלק בין דבוקה לסרוכה, החילוק הזה אינו מוסכם ואין מנהג לחלק ביניהם, שאם באנו לחלק בין דבוקה לסרוכה בטרפש, הוא הדין שהיה לחלק כך בטרפשא דלבא ובקנה הלב ובלב ובגרגרת ובשפולי אונא לאונא ולשאר כל המקומות האסורין, ומנהגן של ישראל הוא שאין מחלקין ביניהם בין לאסור בין להתיר, וכבר כתבתי לשון הרמב"ם ז"ל על זה, וגם בעל הספר כתב דברי הרמב"ם ז"ל בענין הוורדא הדבוקה בכיסה, והמתירין לא התירו אלא כשהיא דבוקה כלה לפי שהיא מתחלת ברייתה, וכיון שהיא מתחלת ברייתה אין שם סרכה עליה וזה ברור. ודעת חכמי לוניל בטלה דעתם אצל כל אדם כאשר כתבתי, שהרי לא בטרפש בלבד אמרו אלא אף בכל המקומות האסורין, ואם באנו לומר שלא לחלק בין דבוקה לסרוכה כאשר הוא האמת, הנה בעל הספר כתב כלל כל הסרכות וכתב זה לשונו, והנה לך דין כל הסרכות כל היכא דסריכא ריאה טרפה חוץ מכסדרן אונא לאונא כמו שכתבתי או גם האונא לדופן כמו שכתבתי או אומא לדופן ומכה בדופן כמו שכתבתי וכל השאר טרפות כגון אונות שלא כסדרן וכו'. והנה לא כתב בכשרות חוץ מהאומא הדבוקה לטרפש. וכבר נשאל מזה א"א מורי הרשב"ץ ז"ל זה יותר משלשים שנים מתלמסאן ואסר להם וכתב על המתיר הזה יהא רעוא דישרי תרבא והאריך להביא ראיות על זה לאסור. הילכך אין להקל וכל המחמיר תבא עליו ברכה.
ואני שמח לבי ויגל כבודי בהיותכם מדקדקים בדבר אעפ"י שאתם בצער ואינכם חוששים לממונכם במקום שיש חשש איסור, גליתם מחשבתכם הטובה ולבכם הטהור, השם יכפול שכרכן ותהי שלמה משכורתכם, ויקל עול סובלו מעליכם, וייטב אחריתכם מראשיתכם, ויוסיף עליכם ככם אלף פעמים יברך אתכם.
@שו"ת הרשב"ש סימן תז
מענין העששית הדולקת בשבת שהתרתיה, והוקשה לכם לפי שההלכה אומרת כל הנרות מטלטלין חוץ מן הנר הדולק בשבת, כשהתירו לטלטל נר זה לא התירוהו ועדיין הוא דולק, שבזה אפילו יתנה כל תנאי שבעולם אינו תנאי. ולאחר שכבה הוא שהתיר לטלטלו אדוני זקני הרמב"ן ז"ל אם התנה עליו מערב שבת והביא על זה ראיה מהירושלמי. ואחד מחכמי דורנו פקפק בזה על הרמב"ן ז"ל ואמר שאין תנאי מועיל בזה כיון שנאסר בין השמשות נאסר כל היום כלו, ואעפ"י כן כתב שכיון שהרמב"ן ז"ל הורה להתיר אין בחבירו לאסור. וא"א מורי הרב ז"ל סתר ראיה זו בטענה חזקה ואמר שלא אמרו כיון דאיתקצאי בין השמשות איתקצאי כוליה יומא אלא בדבר שהוא מוקצה מעצמו כנויי סוכה ועצי סוכה, אבל הנר הזה אינו מוקצה מצד עצמו אלא מצד השלהבת הדולקת בו. וסרה מעל הרמב"ן ז"ל קושיית המקשה הזה, וטענה נכונה היא זו. והיתר זה אינו סותר מה שכתבת מלשון הרמב"ם ז"ל, לפי שדבריו הם אם לא התנה עליו ובזה אין חולק, ודברי הרמב"ן ז"ל הוא בשהתנה עליו מערב שבת קודם בין השמשות, וכבר הסכימו עמו הבאים אחריו ואין בדבר הזה שום קושיא.
@שו"ת הרשב"ש סימן תח
עוד שאלת. יהודי ההולך בשיירה וארעו שבת אם ילך בשבת או ישב לבדו עד יעבור השבת, ואם מותר לעלות בספינה בשבת או לירד ממנה.
תשובה. מדברי הריא"ף ז"ל והרמב"ם ז"ל שפירשו אותה ששנינו אין מפליגין בספינה פחות משלשה ימים קודם השבת, שהטעם הוא משום עונג שבת שכל ג' ימים אין דעתו מיושבת עליו כענין שנאמר יחוגו וינועו כשכור, אבל קודם ג' ימים כבר נתישבה דעתו, אין להוכיח שום התר לצאת בשיירה אפילו קודם ג' ימים ולהביא עצמו לידי חלול שבת. אבל הר"ז הלוי ז"ל פירשה לזו וכן דההיא דאין צרין על עיירות של גוים וכו' שכלם במקום סכנה הם, וכל ג' ימים קודם השבת לפני השבת הוא נקרא, ונראה כמתנה לדחות את השבת מפני שאין לך דבר שעומד בפני פקוח נפש חוץ מאותן ג' דברים, והוא הדין להפריש בשיירה, וכל מקום סכנה שאדם עתיד לחלל את השבת, שקודם ג' ימים לפני השבת מותר להפריש אפילו לדבר הרשות. וזה הפירוש הסכימו עליו כל הבאים אחריו, ולפיכך כל היוצא לדבר הרשות יום א' ויום ב' ויום ג' שהם נקראים אחר השבת ואפילו הוא יוצא למקום הסכנה יוכל לילך בשבת, אבל אסור לצאת יום ד' ויום ה' ויום ו' כל שיש בדרך סכנה ויודע שסוף סוף צריך לחלל את השבת, אלא שאם לא היתה שם סכנה בשעה שיצא ואח"כ אירעו סכנה בדרך, דודאי שילך בשבת ולא ישאר במקום סכנה. ולדבר מצוה אפילו בערב שבת הוא יוצא ומתנה עמו לשבות ואינו שובת כדאיתא בפ"ק דשבת, ולפיכך התיר א"א מורי הרב ז"ל לאותן העולין לארץ ישראל שהיא מצוה, לצאת מן היישוב אפילו בע"ש, ובלבד שיתנה עמו לשבות ואינו שובת. וראיתי בדברי אחד מחכמי דורו ז"ל שהסכים עמו בהוראה, אך בתנאי זה חלק עליו וכתב שאין צריך להתנות עמו לשבות, ודעת הרמב"ם ז"ל היא שצריך להתנות עמו לשבות כדברי רבי, אבל דעת הרשב"א ז"ל שאין צריך להתנות כדברי רשב"ג. וכבר הביא א"א הרב ז"ל שתי הסברות ופסק הוא כהרמב"ם ז"ל.
ומה שהתירו לילך בשבת דוקא על רגליו אבל לרכוב לא, לפי שכבר העלו בפרק ראשון ממסכת קדושין ובזולתו מן ההלכות שרוכב כמהלך דמי, וכיון שבין רכוב בין מהלך על רגליו הוא יוצא חוץ לתחום הרי הוא מוסיף איסור הרכיבה. מכל מקום זהו אם יכול לילך על רגליו, אבל אם אינו יכול לילך על רגליו וישאר במקום הסכנה בלא ספק שמותר לו לרכוב בין הולך לדבר מצוה בין הולך לדבר הרשות שאין לך דבר שעומד בפני פקוח נפש.
ולענין להפריש בספינה ג"כ כפי פירושם של הריא"ף ז"ל והרמב"ם ז"ל כל שהוא תוך שלשה ימים קודם לשבת אסור. אבל כפי פירושו של הר"ז הלוי ז"ל שהסכימו עמו האחרונים ז"ל אפילו בע"ש מותר, שאין אסור אלא בספינה שרב החובל והמלחים ישראל, אבל אם היא של גוים או רובה גוים מותר שאין המלאכה שנעשית בה בשביל ישראל אלא בשביל הגוים, וכיון שהרוב גוים אעפ"י שיש בה ישראל מותר, כדרך שאמרו בפרק כל כתבי במסיבה שרובה גוים והדליק גוי הנרות שמותר לישראל שבאותה מסיבה להשתמש לאור אותו הנר. ומזה הטעם ג"כ התיר הרמב"ן ז"ל להכנס בספינה בשבת ולפרוש מן הנמל וכן כתב הר' נסים ז"ל רבם של רבותי ז"ל, ואעפ"י שיש חולקים ואוסרין, הרמב"ם ז"ל היה מתיר ליכנס בספינה בשבת אך שלא יהלך בה אלא ארבע אמות בלבד, וכתב שאם מקדש בספינה מערב שבת שאז מותר להלך את כלה. והרא"ש ז"ל חלק עליו ואמר שהקדוש אינו מועיל כלום כיון שהוא פורש בשבת והתיר להלך את כלה אעפ"י שלא קדש. ועל זה סמכו ליכנס בספינה בשבת ולפרוש מן הנמל ולהלך את כלה. אך בספינה שאינה גוששת שצריך שיהיה בין קרקע הספינה ובין קרקע הים יותר מעשרה טפחים תוך מיל שהוא תחום שבת ואם אין בין קרקעית הספינה לקרקע הים יותר מעשרה טפחים הרי יצא לתחום בשבת ואסור, וכל מה שהוא למעלה מעשרה מותר. ואעפ"י שהיא בעיא בגמרא אם תחומין למעלה מעשרה או לא, כבר נפסקה הלכה שספק עירובין להקל, וכבר האריך בזה הרמב"ן ז"ל בלקוטי עירובין שלו. ומזה הטעם ג"כ התיר ז"ל לאותן הבאים בספינה בשבת, והספינה אינה גוששת כמו שפירשתי, לירד ממנה בשבת ובתנאי שלא פירש אותו יום מחוץ לתחום, כלומר שאם באותו יום פירש מהיבשה והגיע למחוז חפצו ביום ההוא, אז אסור לירד באותו יום. וכבר הרבה להביא ראיות על זה ואמר שאותן שנוהגים שלא לירד, או אם מורידין אותם הספנים בעל כרחם שאינם זזין ממקומם ארבע אמות, שהוא מנהג טעות ואין לסמוך עליהם. ועל פי סברתו ז"ל נהגו היתר בין להכנס בספינה בין לצאת מהספינה בשבת. והשם יצילנו משגיאות.
@שו"ת הרשב"ש סימן תט
עוד שאלת. כתובת בנין דכרין אם היא נוהגת בזמן הזה או לא, לפי שראיתם בספר אבן העזר מחלוקת ולא ראיתם פסק ההלכה.
תשובה. כתובת בנין דכרין היא נוהגת בזמן הזה אך בקרקעות בלבד, וכן היא הסכמת האחרונים ז"ל. והרב בעל ספר אבן העזר ז"ל כך היא דעתו, שהרי הוא ז"ל כתב כי הרא"ש ז"ל אביו היא הסכמתו כדברי האומר שהיא נוהגת אך במטלטלין, ובכל מקום שתמצא בחבור הארבעה טורים וכן היא דעת א"א או הסכמת א"א, כך היא דעת בעל הספר, אלא אם יברר כך שהוא סותר סברתו כאשר נהג במקצת המקומות. ואני איני צריך לכתוב לך כל המחלוקת שנפל בזה שכבר עמדת עליהם.
אבל מה שראוי לעוררך עליו הוא, שיש מהראשונים ז"ל שסוברים שאין כתובת בנין דכרין נוהגת אלא כשמתו שתי נשיו בין בשמתו שתיהן בחייו בין בשמתו שתיהן אחרי מותו או שמתה אחת בחייו ואחת אחרי מותו ובאין בניהן לירש כתובת אמם, אבל בשמתה האחת והאחרת עדיין קיימת ובאים בני המתה לתבוע כתובת אמם והחיה תובעת כתובתה שאין שם דין כתובת בנין דכרין, אלא אותה שהיא בחיים תגבה כתובתה, ובני הראשונה והשניה חולקים הנכסים בשוה מתורת ירושת אביהן, וזו היא דעת הרבה מן הגאונים ז"ל ורבינו חננאל ז"ל מכללם. ואחרים אומרים דבכל ענין נוהגת כתובת בנין דכרין, שאפילו לא מתה אלא האחת והאחרת בחיים בני המתה יורשים כתובת אמם והחיה תטול כתובתה ובני הראשונה והשניה יחלקו המותר מתורת ירושת אביהם. וזו היא ג"כ דעת הגאונים ז"ל, וכן היא הסכמת הרמב"ן ז"ל ותלמידו הרשב"א ז"ל והרא"ש והרב בעל מגיד משנה ז"ל.
ומה שצריך לעוררך ג"כ הוא, שבכל מקום שתמצא בדברי הרמב"ם ז"ל או בדברי זולתו מהמחברים ז"ל שיורשי האשה אין יורשים כתובתה אלא אם נשבעה קודם שמתה, וכן היא במסכת שבועות, והטעם לפי שאין אדם מוריש שבועה לבניו, היינו דוקא בשאין כתוב נאמנות בשטר, אבל כל שכתוב נאמנות בשטר גובין היורשים מן היורשים, וכן כתב הר"ז הלוי ז"ל בספר המאור והרשב"א ז"ל בתשובותיו, וכן היה דן אדוני אבי מורי הרב ז"ל בחייו ואני אחריו. וזכור זה כי הוא דבר הנופל תמיד, ואתה שלום.
@שו"ת הרשב"ש סימן תי
פאס, עוד אל המשכיל ר' נתן בוסתי יצ"ו.
האח ישמרך אלהים. כתבך קבלתי דרך תלמסאן, וראיתי כי טענות בעל דינכם בענין הסרכות. ואני לא כתבתי אלא ענין האומא הסמוכה לטרפש בלא פלוש שעליה באה השאלה ואסרתי לכם והבאתי לכם ראיות כפי דעתי. ועתה הוסיף עוד רבי אפרים יצ"ו קולא אחרת להתיר אף כל סרכא שהיא עבה, ועל הראשונים היינו מצטערים ועתה בא להוסיף עליהם, כמדומה לי שאין לזה מוח בקודקודו, דברים שכל האחרונים אסרום יבא הוא להתיר, והרי הרשב"א ז"ל כתב שכל סירכא שאמרו אין הפרש בין אם היתה עבה וחזקה בין שתהיה דקה שבדקות לא כהללו שממעכין ביד ואם נתמעכה תולין להקל וכל הנוהג כן כאלו מאכיל טרפות לישראל וכו', והביא דבריו הרב בעל יורה דעה ז"ל בלא חולק. ודברי הרמב"ם ז"ל כך מטין, שכשכתב להתיר אמר הסרוכה, אסור אמר חוטין, לומר כשאנו מתירין אפילו היא עבה אנו מתירין וכשאנו אוסרין אפילו היא כחוט אנו אוסרין, משמע שיותר היא חמורה כשהיא גסה ולא כשהיא דקה, ואעפ"י שכשהיא במקומות המותרין ואפילו גסה אנו מתירין וכשהיא במקומות האסורין אפילו דקה שבדקות אנו אוסרין, וזהו שכתב ואפילו כחוט השערה אוסרין אותה. ולשון אפילו כך הוא משמע אפילו אצל התינוקות של בית רבן, ואין מסתפק בזה אלא מי שאין לו דעת להבחין. ותדע לך שאפילו היתה רחבה יותר מטפח היא טרפה, שהרי כתבו הגאונים ז"ל שאם כל גג האומא משלמת האונין ולמטה דבוק כלו בשדרה בלא פלוש כלל כשרה ואם יש שם פלוש טרפה, והלשון הזה כתבוהו כל הגדולים הרמב"ן והרשב"א ובעל הטורים זצ"ל, והרי הסרכא הזו שהיא מהשלמת האונין ולמטה לפעמים היא יותר משלשה טפחים בשור הגדול ואעפ"כ אם יש שם פלוש בסופה, דהכי משמע מדלא חלקו בין באמצע לבסוף, ואפילו הכי כיון שיש שם פלוש טרפה, כ"ש בזו שמפולשת מכל מקום בין מתחלתה בין מסופה, והמתיר סרכה כזו הוא מאכיל טרפות לישראל.
והרמב"ן ז"ל כתב בחדושיו כי הוא מצא סרכה כחוט השערה ומשכה ונמשכה חתיכה מהריאה עמה, והביא לזה ראיה שאפילו דקה שבדקות היא טרפה. ואם כדברי המתירים כל הסרכא עבה מפני שאינה מתפרקת א"כ מה זו ראיה, הרי כיון שהיא חזקה ואינה מתפרקת תהיה כשרה ומה לנו בין קטנה לגדולה, שלפי דעתם אין הפרש בזה אלא בין חזקה לרפה, אבל להיות שכל שמוספת חוזק ראוי לאוסרה הביא ראיה מזה, ועוד שסברא זו שאומרים שאם היא עבה היא כשרה היא סברא משובשת, שכל שהיא חזקה והבהמה מתנועעת והיא שלא במקום רביצתה כשתנועע הבהמה תתפרק ותחתוך הריאה, על כן ראוי יותר לחוש לזה ודברים ברורים הם לאסור.
והתשובה על דברי מהתלותיו עמל הוא אצל מביני מדע, ואחר שכל ישראל היו נוהגים בה איסור למה לו להתיר, שאפילו היה הדבר מותר ונהגו בו איסור בטעות, כ"ש שנהגו איסור ויש להם על מה שיסמוכו שאסור להתירה להם, ואני לא אכתוב לזקנים חוץ מכבודם ולא לזולתם שאיני אומר קבלו דעתי, ואני כתבתי האמת שנראה לי והשומע ישמע והחדל יחדל. ומה שדבר על אודות הנרות והיציאה בשבת בשיירה, ילך לדבר עם גסי הבנה כמוהו שלא כדרכי דרכיו ואין דברי אלו אלא עם מביני ספר ולא אכניס עצמי להשיב על שבושיו, והיה זה שלום. שלמה בן הרב ר' שמעון נ"ן בן החכם ר' צמח זלה"ה.
@שו"ת הרשב"ש סימן תיא
בגאיה, אל הר' עמרם יצ"ו בן החכם ר' בנימין עמאר נ"ע.
שאלת. איש שנשא אשה ופסק לזון את אמה כל זמן שהזווג קיים ואם תמות הבת או תתגרש נסתלקו מזונות האם, ואח"כ רצה הבעל לגרש ואמרו לו אעפ"י שיגרש חייב הוא במזונות האם.
תשובה. אני איני חושב שיאמר כך אדם לעולם, שאעפ"י שלא פירש במיתה או בגירושין כל זמן שאת עמי כיון שמתה או גרשה נפטר מן המזונות. ומשנה שלימה שנינו, הנושא אשה ופסקה עמו שיזון בתה חמש שנים חייב לזונה חמש שנים וכו' הפקחים היו כותבין שאהא זן את בתך חמש שנים כל זמן שאת עמי. ואמרינן עלה בירושלמי, מתה אינה עמו (נתגרשה אינה עמו), וכן הוא בהלכות הריא"ף ז"ל ובפסקי הרא"ש ז"ל בכתובות בפרק הנושא ובטור אבן העזר בסימן קי"ד. ואם בשלא נתפרש בשטר מיתה וגרושין אלא כל זמן שאת עמי פטור ממזונותיה במיתה וגירושין, כל שכן שנתפרש כך בשטר. והרמב"ם ז"ל לא הביא בהלכות אישות דין זה של הפקחין היו כותבין וכו'. ובדקתי בפירוש המשנה שלו וראיתי שהוא גורס משנה זו של הפקחים היו כותבים, ובכל המשניות וגם בגמרא ובחבורים היא, אעפ"י שלא נכתב בחבורו הדין דין אמת שאם כתב כל זמן שאת עמי אם מתה או נתגרשה נפטר ממזונותיה שהרי אינה עמו. וכן כתב הרב בעל מגיד משנה מתנצל על רבינו שלא כתבה. ואפילו אם נתגרשה והחזירה נפטר הוא ממזונות אמה, כדין מי שפסק עם האשה לזון את בתה כל זמן שהיא עמה וגרשה והחזירה שהוא פטור ממזונות בתה. וכן כתב הרשב"א ז"ל והביא ראיה לדבריו, וכן כתב בעל מגיד משנה ז"ל משמו פכ"ג מהלכות אישות.
אמנם אם אמר שאינו רוצה לכפות את האשה לקבל גיטה אפשר הוא הדבר הוה ודבר שיש לו שחר הוא, שבעיני הנשים איזו מהם מתגרשת בעל כרחה, ואיזו מהם דוקא ברצונה, ואיזו מהן נזקקין ב"ד לגירושה ואיזו מהן אין נזקקין ואי זו מהן יש לה מזונות אם לא תרצה להתגרש, ואי זו מהן אין לה מזונות אם לא רצתה להתגרש, אני אומר שארבע נשים הם ודיניהם שלשה.
האחת היא שאסור לגרשה, כאותה ששנינו בפרק בתרא דגיטין, ב"ש אומרים לא יגרש אדם את אשתו אלא אם כן מצא בה ערות דבר, וב"ה אומרים אפילו הקדיחה (את) תבשילו, רבי עקיבא אומר אפילו מצא אחרת נאה הימנה שנאמר והיה אם לא תמצא חן בעיניו וגו'. ואע"ג דב"ש וב"ה הלכה כב"ה משמע הכא דהלכה כב"ש, משום דבגמרא אמרינן אמר רב פפא לרבא לא מצא בה לא ערוה ולא דבר מהו אמר ליה מדגלי רחמנא באונס לא יוכל לשלחה כל ימיו ובעמוד ובהחזר קאי, מכלל דהכא דאי עבד עבד. ומהכא משמע דרב פפא ורבא דאינהו אמוראי בתראי סבירא להו דלא יגרש אדם אלא אם כן מצא בה ערוה או דבר, וערוה הוא חושש זנות, ודבר הוא דבר מכוער כדאיתא בפ"ב דיבמות או דבר פרצות כגון שתהא יוצאה וראשה פרוע ופרומה משני צדדיה ורוחצת פניה במקום שבני אדם רוחצין כדאיתא בגמרא בפרק המדיר. אלא מיהו דוקא באשתו ראשונה הוא שאינו מוציאה אלא משום ערוה או דבר, דאמרינן התם בגמרא כי שנא שלח אמר רב יהודה שנאת שלח ורבי יוחנן אמר שנוי המשלח, ולא פליגי הא בזווג ראשון הא בזווג שני, דא"ר אלעזר כל המגרש אשתו ראשונה מזבח מוריד עליו דמעות שנאמר וזאת שנית תעשו כסות דמעה את מזבח ה' ואמרתם על מה על כי ה' העיד בינך ובין אשת נעוריך, ואשת נעוריך משמע אשתו ראשונה, וכן נמי אמרינן ביבמות בפרק הבא על יבמתו ובסנהדרין פרק כהן גדול אין אדם מוצא קורת רוח אלא מאשתו ראשונה שנאמר יהי מקורך ברוך ושמח מאשת נעוריך, ומשמע מהכא דאסור לגרש אשתו ראשונה אלא אם כן מצא בה חשש זנות או דבר פריצות, אלא מיהו אם גרשה בדיעבד מגורשת, והכי איתמר בגמ', ובירושלמי מוסיף בה חומרא שאם גרשה עובר בלא תעשה, אלא שרבוותא ז"ל אמרי שאינו מסכים עם גמרתינו, ולפיכך תפסו על הרמב"ם ז"ל שכתב בפ"י מהלכות גירושין שאם שנא אשתו ראשונה שיכול לגרשה, שהרי בגמרא אמרו דוקא באשתו שנייה, וכן תפש עליו ג"כ בעל הטורים ז"ל. ובאשה כזו שאסור לגרשה אם אינה רוצה להתגרש והוא רוצה לגרשה שהוא חייב במזונותיה, וכל שכן שאין בית דין נזקקין לו להתגרש. ואני אומר דבי דינא דמזקקין ליה משמתין להו לפי שהוא עובר על דברי חכמים ז"ל, כדאמרינן בנדרים בפ"ב מי שנזר ועבר על נזירותו נוהג איסור כימים שנהג בהם היתר ובי דינא דמזקקין ליה משמתינן ליה, אלמא כל שאסור לעשותו לכתחלה ועבר הבית דין ההדיוט ההוא ונזקק לו משמתינן לההוא בי דינא, וחייבים הבית דין למנוע הסופר לכתוב והעדים לחתום כיון דאיכא איסורא.
והשנית היא שמצוה לגרשה, כגון שמצא בה ערוה או דבר ערוה כגון פריצות כמו שכתבתי, כגון עוברת על דת וחברותיה שבזו מצוה לגרשה, ואמרינן בפרק הבא על יבמתו אשה רעה צרעת לבעלה מאי תקנתיה יגרשנה ויתרפא מצרעתו, ואמר רב אשה רעה מצוה לגרשה שנאמר גרש לץ ויצא מדון. ואשה רעה שדברו בה חכמים בכאן, נראה שהיא אותה שיש בה דבר ערוה ופריצות. ובפרק בתרא דגיטין קורא אותה רשעה, שאמרו שם והלכה והיתה לאיש אחר, שאין זה בן זוגו של ראשון שזה הוציא רשעה מביתו וזה הכניסה, כלומר שכבר אמרנו שאין הראשון משלחה אלא אם מצא בה ערוה או דבר ערוה שנאמר כי מצא בה ערות דבר ושלחה מביתו והלכה והיתה לאיש אחר, א"כ כיון שהראשון הוציאה משום פריצות וזה הכניסה אינו בן זוגו של ראשון, והכלל שכל שיש בה דבר פריצות או חשש זנות מצוה לגרשה. ובודאי שבזו אם רצו בית דין נזקקין לו או מצוה לזקק לו, ואם אינה רוצה לקבל גיטה יכריחוה לקבלו, שהכל מסייעים לדבר מצוה להזדרז בזה. ואם נתלית בגוים או באילן גדול שלא להתגרש אין לה עליו מזונות, שכיון שהוא רוצה לגרשה וליפטר ממנה ומצוה לגרשה לא כל הימנה לחייב במזונותיה שאם כן מצינו חוטא נשכר, ותו דלא גרעה מנשתטית שכתב הרמב"ם ז"ל בהלכות גירושין שכיון שאינו יכול להוציאה שאינו חייב במזונותיה וזן אותה מכתובתה, וזו פחותה היא ממנה, שזו עשתה מעשים שנתחייב בהם גירושין. ואפילו הרשב"א ז"ל שאמר בנשטית שאינו חייב במזונותיה, היינו דוקא שזן אותה כתקנת חכמים ז"ל, אבל אם נתחייב במזונותיה בקנין חייב לזונה, כאשה כזו שמצוה לגרשה והיא בת דעת ואינה רוצה להתגרש יודה הרב ז"ל שפטור ממזונותיה, ואפילו נתחייב בהם בקנין, שאין מאכילין לאדם דבר האסור לו, וכיון שמצוה לגרשה והיא אינה רוצה ונתלית בגוים פטור הוא ממזונותיה אליבא דכולי עלמא אף לדברי שאר החולקין על הרמב"ם ז"ל בנשטית, כך נראה לי.
והשלישית היא אותן שכופין אותה להתגרש אפילו אין הבעל רוצה לגרשה, כגון אותה ששנינו בפרק הבא על יבמתו נשא אשה ושהה עמה עשר שנים ולא ילדה אינו רשאי ליבטל, ואמרינן בברייתא בגמרא יוציא ויתן כתובה, ובזה כופין אותו ואת האשה ואפילו אמרה דיירנא בהדיה בסהדי כדאיתא בפרק המדיר דכל אימת דאגידא ביה מיסב אחריתי. וכן אמרו שם גם כן גבי מוכה שחין שאם אשתו רוצה לדור עמו שכופין אותו לגרש ואותה להתגרש מפני שממיקתו, ובנשים כאלו בית דין חובה עליהם להזקק בדבר ולכפות האשה לבא לבית דין לקבל גיטה. וכבר אירע בכאן באיש אחד שהיה רוצה לישא אשה אחרת על אשתו מחמת ששהה עם הראשונה עשר שנים ולא ילדה ולקיים מצות פריה ורביה והיא לא רצתה לקבל גיטה, ורציתי לכפותה לקבל גיטה עד שהיא בעצמה הלכה ודברה לו יקח אשה אחרת ונתפייסו שניהם. ובזו גם כן אם נתלית בגוים ולא רצתה לקבל גיטה אין לה מזונות, ודינה כאותה שמצוה לגרש.
והרביעית היא שאין בגירושיה לא מצוה ולא עבירה ולא חיוב כפיה, כגון אשתו שניה שאין בה לא ערוה ולא דבר אלא כעין שהקדיחה תבשילו או ששנאה או מצא אחרת נאה הימנה, בזו אין חובה על ב"ד ליזקק לו. שאעפ"י ששנינו בפרק חרש האשה יוצאה לרצונה ושלא ברצונה והאיש אינו מוציא אלא לרצונו, אין הכוונה שב"ד יכריחוה לבא לקבל גיטה, אלא שאם זרק לה גט בחיקה אעפ"י שהיא אינה רוצה להתגרש גירושיו גירושין אעפ"י שלא ברצונה, ובפ"ב דכתובות אמרינן אטו כל מאן דמגרש בבי דינא מגרש. וכבר טעו בזה קצת מגסי הרוח, מחמת שראו בהלכות גירושין בפ"א שכתב הרמב"ם ז"ל שהאשה מתגרשת שלא ברצונה, ואלו עניי הדעת חסרי מוח לא ידעו הפרש בין בעל כרחה ושלא ברצונה לכפיית ב"ד, שאלו אמרה המשנה שהאשה מתגרשת בכפיה שכופין את האשה להתגרש, היה חובה על ב"ד לכופה להתגרש, אבל לא אמרה המשנה אלא שהיא מתגרשת שלא ברצונה, וכן בגמרא אמר רב יצחק בר יוסף דבר תורה שוטה מתגרשת מידי דהוה פקחת בעל כרחה וכו', ובעל כרחה ושלא ברצונה אחד הוא, כלומר אעפ"י שאינה חפצה בגירושין, כגון אם זרק לה גיטה, וכגון אותם דרכים המוזכרים בפרק הזורק, או כגון שהחזיק בה עד שמסר לה גיטה והיא צועקת, בזו הוו גירושין, מה שאין כן באיש שאם זרק שלא ברצונו כגון שחשב שאינה אשתו והיא אשתו אינו גט לפי שאינו ברצונו, מה שאין כן באשה כגון שעברו ב"ד וכפוה להתגרש גירושיה גירושין, אי נמי באותן נשים שמצוה לגרשן וכופין אותן להתגרש באלו יוכל להתקיים שלא ברצונה מה שאין באיש שאפילו באותם שכופין לגרש צריך שיאמר רוצה אני מה שאין כן באשה, אבל הב"ד יכפו האשה להתגרש שלא במקום מצוה אין לנו. וכנגדו בקידושי אשה שאם השליך לה קדושיה או נתנם בחיקה אינה מקודשת, לפי שאינה מקודשת אלא ברצונה כדאיתא במסכת קדושין.
וכל זה קורה להם מחמת שאינם יודעים מוצאי ההלכות ולא שמשו תלמידי חכמים, אלא שומעים או מעיינים בחבורים ומוצאים הדברים ואינם יודעים להם שורש. שהרי המשנה הזאת שאמרה שהאשה מתגרשת שלא ברצונה, כשידע אדם איך נשנית ועל מה נשנית, מיד יבין שאין שלא ברצונה בכפיה ממש אלא בלא ידיעתה. שהרי שנינו שם, חרש שנשא פקחת ופקח שנשא חרשת אם רצה יוציא אם רצה יקיים כשם שהוא כונס ברמיזה כך הוא מוציא ברמיזה, פקח שנשא פקחית ונתחרשה אם רצה יוציא ואם רצה יקיים נשטית לא יוציא נתחרש הוא או נשטה הוא לא יוציא עולמית. אמר רבי יוחנן בן נורי מפני מה האשה שנתחרשה תצא והאיש שנתחרש לא יוציא, אמרו לו אינו דומה האיש המגרש לאשה המתגרשת שהאשה יוצאה לרצונה ושלא לרצונה והאיש אינו מוציא אלא לרצונו. והרי הדברים ברורים כבקר הזה שברצונה ושלא לרצונה ר"ל בידיעה ושלא בידיעה, ואין כאן זכר לכפיה כלל. וכן מה שאמר רב יצחק דבר תורה שוטה מתגרשת מידי דהוה אפקחית בעל כרחה, כלומר שאין צריך ידיעתה בגירושין, וכן שוטה שאין לה ידיעה מתגרשת דבר תורה. ואעפ"י שבמשמע שלא ברצונה הוא גם כן בעל כרחה, כדאמרינן בפ"ק דגיטין גמרא אחד נשים בעל כרחה הכא גירושין איתיה היינו שנתן הבעל הגט בעל כרחה, אבל שיכפוה בית דין אינו במשמע, שהיכן נמצא כדבר הזה שבמקום שאין בו מצוה ולא חובה שיזקקו בית דין לכפות האשה לבוא לקבל גיטה, אין בזה הלכה ברורה ולא יושר סברא, אבל השכל והדת יחייבו הפך זה. וכמה מעשים אירעו בכאן ודן ככה אדוני אבי מורי הרב ז"ל, וכן דנתי אני בחייו ואחרי מותו, ואני הייתי המוציא הדין לאמתו והמביא אותו אל תכונתו, ושבחני על זה וקלסני עליו הרבה, תנוח נפשו בעדן.
ואף בזו אני אומר שאם אינה רוצה לבוא לקבל גיטה אין לה מזונות, כיון שאין איסור בגירושיה והעכבה היא ממנה אין לה מזונות, אמנם זה כלו הוא על פי ההלכה. אבל בספר אורחות חיים כתוב, ונהגו העולם שלא לגרש אלא ברצון שניהם, אם כן כיון שנהגו בכך וקיימא לן דכל כי האי גוונא מנהגא מעליתא היא חייב הוא במזונותיה עד שתתפייס להתגרש שזה דבר שבממון הוא, והמנהג [הזה] הוא אם נתברר דינו הוא כתנאי וכל תנאי שבממון קיים, וכבר שנינו הכל כמנהג המדינה.
והעולה מזה הוא, שהאשה שאסור לגרשה אין בית דין נזקקין לכוף אותה להתגרש. וכל בית דין שעבר וכפה אותה אעפ"י שהגירושין הם גירושין הבית דין ההוא ההדיוט חייב נדוי. והאשה שמצוה לגרשה הבית דין כופין אותה לבא לבית דין להתגרש, והאשה שחייבת להתגרש הבית דין גם כן כופין אותה לבוא להתגרש. נמצא שארבעה נשים הן, האחת שאסור לגרשה, והשניה שמצוה לגרשה, והשלישית שחייב לגרשה, והרביעית שאין בגירושיה לא מצוה ולא עבירה. ודיניהן שלשה, שבאחת מהן אסור לבית דין להזקק לכופה ואם כפו אותה חייבים נדוי והיא הראשונה, ובשתים מהן והיא השנית והשלישית הבית דין נזקקין לכופה להתגרש, והרביעית אין נזקקין לכופה כלל.
ולענין המזונות, בכלן פטור ממזונותיהן אם הוא רוצה לגרש והן אינן רוצות חוץ מאותה שאסור לגרשה, וכפי המנהג אף הרביעית שאין בגירושיה מצוה ולא עבירה חייב במזונותיה אם נתברר המנהג. ובנדון הזה אשר באה עליו השאלה, כיון שאין בגירושיה מצוה ולא עבירה, אין בית דין נזקקין לכופה להתגרש, וחייב במזונותיה מטעם המנהג אם נתברר, שהמנהג שבממון מנהג הוא, ומשנה שלימה שנינו הכל כמנהג המדינה כדאיתא בכתובות ובמציעא ובתרא, וחייב ג"כ במזונות אמה שהרי כתב לה עד שתצא בתה במיתה או בגירושין. זהו הנראה לי בזה, ושלום על דייני ישראל הדנים דין אמת לאמיתו.
@שו"ת הרשב"ש סימן תיב
מאזונה, אל הרב החבר ר' יום טוב יצ"ו בה"ר יוסף סעוד נ"ע.
שאלת. כי קהל מאזונה שכרוך להיות חבר עירם ושליח צבורם ומלמד תינוקותיהם ולשחוט ולבדוק בהמותיהם. ויהי כי ארכו הימים רצית לצאת משם וללכת למקום אחר לבקש מנוח אשר ייטב לך ומרגוע כנפשך, והקהל הנזכר חלו פניך רוביהם וגדוליהם והפצירו בך עד אשר נתפייסת להם, ובקרוב זמן מועט תפס אותך מושל העיר ואמר שאתה נפטרת מן המס כ' שנה וצריך אתה לפרוע לו ממה שעבר מכל אותן השנים, סוף דבר הוצרכת להתפשר עמו במ' זהובים. ושאלת אם הצבור חייבים לפרוע אותם בעדך מחמת שאתה חבר עירם ומלמד תינוקות וקבלוך עליהם או לא.
תשובה. בפ"ק דבתרא, אמר רב נחמן בר יצחק רב חסדא רמא כרגא ארבנן אמר ליה רב נחמן בר יצחק עבר מר אדאורייתא דכתיב אף חובב עמים כל קדושיו בידך והם תכו לרגליך ישא מדברותיך, אמר משה לפני הקב"ה רבונו של עולם אפילו בשעה שאתה מחבב עמים כל קדושיו של ישראל בידך לשומרם, והם תכו לרגליך ישא מדברותיך, תאני רב יוסף אלו תלמידי חכמים שמכתתין רגליהם מעיר לעיר וממדינה למדינה לישא וליתן בדיבורו של מקום, אדנביאי דכתיב גם כי יתנו בגוים עתה אקבצם ויחלו מעט ממשא מלך ושרים, אמר עולא כל הפסוק הזה בלשון ארמי נאמר אם כלם יתנו בגוים עתה אקבצם וחלו מעט ממשא, ופירוש יתנו לשון שינון הוא תרגום של ישאו יתנו כמו ושננתם ותתנינון, כלומר אם כלם או רובם יהיו שונין ועוסקין בתורה כשיגלו בגוים עתה אקבצם כלומר עתה בקרוב אקבצם, ויחלו מעט וגומר, כלומר אף אם מעט הם שונים בתורה או שעסקו מעט בתורה יחלו ממשא מלך ושרים, ויחלו כמו לא יחל דברו כלומר שיפטרו ממשא מלך ושרים, אדכתובים דכתיב מנדא בלו והלך לא שליט למרמא עליהון, פירוש דריוש צוה את פחות עבר הנהר על אנשי כנסת הגדולה שהיו תלמידי חכמים לפטרם מכל אלה, וא"ר יהודה מנדא זו מנת המלך בלו זה כסף גולגלתא והלך זו ארנונא, ופירש"י ז"ל מנת המלך מגבית מסים, ארנונא זה עשורי תבואה ובהמה משנה לשנה, וזה הפירוש נראה נכון לאחרונים ז"ל והביאו לו ראיה מהירושלמי במסכת פאה. אבל הריא"ף ז"ל ובעל הערוך ז"ל פירשו ארנונא תשורה שעושין למלך, וכן משמע מדברי הרמב"ם ז"ל. וכסף גולגלתא הוא מס קצוב על כל איש ואיש במספר נפשות.
וכתב ר' חננאל שכל זה כשיש עליהם דבר קצוב כמס הגולגולת או בטסקא דארעא, כלומר שכירות הקרקע ששוכרין אותו מהמלך לזרעו, או ארנונא, ומעריכין על כל אחד ואחד ומקבצים אותו ביניהם, אין על ת"ח לסייעם ולא לתת להם כלום. והרמב"ן ז"ל כתב שאין תלמידי חכמים פטורים מעשורי תבואתם אלא כשהמלך מטיל על [כל] בני העיר כך וכך ליתן במעשר תבואתם והם יפסקו ביניהם לפי שיכולין תלמידי חכמים לומר לא הטיל המלך עלינו כלום אלא בשבילכם, אבל אם המלך אמר ליתן כל אחד ואחד כסף גולגלתו אין עמי הארץ פורעין בשביל תלמידי חכמים, אלא אם המלך רוצה למחול להם ימחול. ולא עוד אלא דמלכא לא טרח אלא אומר כך וכך אנשים יש כאן, וכך וכך חייב כל אחד ואחד, אם תפס מאחד מהם או מרבים על ידי כלם בדיניה כדמוכח בפרק הגוזל, באין עמי הארץ וגובין מתלמידי חכמים כך וכך במעשר הארץ. וכן מצאתי נמי במסכת סנהדרין דרב פפא הוה יהיב כרגא ובר חמא הוה קביל עליה כרגא דכלהו שני, עכ"ל ז"ל בפ"ק דבתרא. (והוא) [והנה] על דרך זו של ר' חננאל ז"ל והרמב"ן ז"ל, (כתב עוד דאם) [אם] המס היה אקרקפתא דגברא ונשארת כמה שנים שלא נתת מס, ובא מושל העיר ושאל ממך [מס שלך] כמה שנים, אין הצבור חייבים שום חיוב כלל.
אבל הרמב"ם ז"ל כתב בהלכות תלמוד תורה פ"ו שאין מחייבין אותם ליתן מס בין מס שהוא קצוב על כל בני העיר בין מס שהוא קצוב על כל איש ואיש. ובמסכת אבות פ"ד כתב זה לשונו, וכן הקילה התורה מתלמידי חכמים כולם חוקי המלכות מן הארנוניות ואכסניות החיל והחוקים המיוחדים בכל איש ואיש והם הנקראים כסף גולגלתא יפרעון בעבורם הקהל וכן בנין החומות וכיוצא בהם ואפילו היה ת"ח בעל ממון הרבה לא יתחייב מכל זה דבר. וכבר הורה בזה רבנא יוסף ז"ל באיש אחד באנדלוס שהיה לו גנות וכרמים שהיה חייב בעבורם אלפים זהובים, והורה שפטור לתת בעבורם מכל מה שזכרנו מפני שהיה תלמיד חכם אעפ"י שנתן במס ההוא אפילו עני שבישראל וזהו דין תורה וכו'. וכן כתב רבי מאיר הלוי ז"ל דמחייבי צבורא למפרע עלייהו ממונא דנפשייהו לבי גזא דמלכותא ואפילו הם עשירים הרבה חייבים הצבור לפרוע בעבורם שלא מפני עניותם נפטרו אלא מפני תורתם. וכן כתב הרא"ש ז"ל בכל ענין פטורים תלמידי חכמים בין היה מס קצוב על הצבור או על כל אחד ואחד.
והנה לפי זה, אפילו היה המס אקרקפתא דגברי תלמידי חכמים פטורים הם אפילו היו עשירים. אלא שר' יוסף הלוי ז"ל העיד על רבו הריא"ף ז"ל שהיה דן שלא נאמרו הדברים הללו אלא בתלמידי חכמים שתורתם אומנותם, כלומר שתורתם קבע ועסקיהם עראי, אבל לא במי שעסקם קבע ואין תורתם קבע. והרא"ש ז"ל כתב שתלמיד חכם שיש לו אומנות או קצת משא ומתן להתפרנס בו כדי חייו ולא להתעשר ובכל עת שהוא פנוי מעסקיו הוא חוזר על למודו ולומר תמיד נקרא תורתו אומנותו. והנה לפי זה לאו דוקא תלמיד חכם בעל הוראה, אלא [כל] שקבע עתים לתלמודו ורוב עסקו בתורה כמוך שאתה יושב ועוסק מן הבוקר ועד הערב בלמוד הנערים ובלמודך בזה חייבים בני העיר לתת בעבורך אפילו המס הקצוב אקרקפתא דגברי כפי סברת הרמ"ה ז"ל והרמב"ם ז"ל והרא"ש ז"ל. [אלא] שיש לומר בזה שאם המס הוא אקרקפתא דגברי ואתה לא נתת והם לא נתנו בעבורך, עתה כששאל המושל לא שאל אלא האמת וחייבים הם לתת את חקו. אבל אם המס הוא דבר כולל לכל ואתה היית פטור מן הדין, ואף המושל אין לו אלא דבר קצוב מהכל בין רב למעט בין שיהיו הצבור מרובים או מועטים בין שנלוו עליהם אחרים או הלכו להם משם אחרים ונתמעטו, אעפ"כ את שלו הוא נוטל משלם, זה שנטל ממך נטל שלא כדין, והצבור אינם אחראים וערבאים לתלמידי חכמים שלא תתבע מהם המלכות או שלא יטול מהם האנס דבר שאינו ראוי. ואם המושל תבע ממך שלא כדין נסתחפה שדך, ואין הצבור חייבים באחריות דבר נזק לתלמידי חכמים.
אלא שיש בזה דרך לחייב הצבור אפילו על פי סברתם של ר' חננאל והרמב"ן ז"ל, והיא, שדברי כלם אינו אלא בתלמידי חכמים שלא שכרוהו בני מתיה להתעסק בעסקיהם אלא שהוא יושב ועוסק בתורה לעצמו, אבל בתלמידי חכמים שרבים צריכים לו ולולי ששכרוהו [היה יוצא מביניהם והיה מבקש עסק להתעסק, והם שכרוהו] עד ששב שכירם ופונה הוא מכל עסקיו ועוסק בעסקיהם ובצרכיהם, בזה פטור הוא אפילו בכסף גולגלתא דרמיא אקרקפתא דגברי שמחייבים בה (ת"ח) [הר"ח] והרמב"ם ז"ל בשאר תלמידי חכמים, לפי שכשהם שוכרים אותו מכלל שכרו הוא לפוטרו מכל דבר וכאלו קבלוהו עלייהו כרגא דכלהו שניה דמי שמחמת כך השכיר עצמו אליהם. ואם בשביל אותו פטור אירע לו אונס חייבים הם לשלם לפי (שאם היה) [שהיה] להם לברר למושל ולומר לו בכלל מה שאנו נותנים לך הוא המס [של חבר עירנו בין שיהיה המס כללי או] פרטי אקרקפתא דגברי והם נכנסים במקום אותו תלמיד חכם ששכרוהו, שאלמלא שכירותם ששכרוהו הוא היה מבקש דרך או לפטור מכל וכל או לתת חלקו כדי שלא יעלילוהו ויתפסו הכל, אבל מאחר ששכרוהו ופטרוהו הם נכנסו תחתיו. ואפילו לא פטרוהו בפירוש, כיון שמנהגן של ישראל בכל מקומות אלו לפטור חבר עירם, על סמך דבר זה השכיר עצמו אליהם. ואם לא היה כך בדעתם לפטרו היה להם לברר עליו שלא פטרוהו משום דבר, שכך הוא הדין שכל מי שהיה לו להתנות ולא התנה איהו אפסיד אנפשיה כדאיתא בפרק המקבל. הילכך מכל צד חייבים הם הצבור לפרוע בעדך כל מה שהפסדת כיון ששכרוך וקבלוך עליהם להיות חבר עירם.
ועוד כששכרוך לא היה להם מלמד תינוקות, ואם היה להם לא הוה דייק כוותך, ואם לא היה להם חייבים הם להעמיד להם מלמד תינוקות, שכל עיר שאין בה מלמד תינוקות מחרימין אותה ואמרין לה מחריבין כדאיתא בפרק כל כתבי הקדש, וכתב הרמב"ם ז"ל בהלכות תלמוד תורה בפ"ב שבתחלה מחרימין אותה ואם לא חזרו בהם מחריבין אותה. ואפילו היה להם מלמד תינוקותיהם, ובלא ספק אצלנו דלא הוה דייקי כוותך. ובפרק לא יחפור מוכח דתרי מקרי דרדקי חד גריס ולא דייק [כלומר שהוא בקי אבל אינו מדקדק, וחד דייק ולא גריס] כלומר שהוא מדקדק אבל אינו בקי כמו חבירו שמושיבין דדייק ולא גריס דשבשתא כיון דעאל עאל, וכן משמע מדברי הרמב"ם ז"ל בהלכות תלמוד תורה בפרק הנזכר. ומאחר שחובה עליהם לשכור מלמד תינוקות ולברור [מי] שהוא מדקדק בקריאתם ושכרוך ללמד תינוקותיהם, אם מחמת שלא היה להם אחר, או אפילו היה להם אחר לא היה מדקדק בקריאתו כמוך כאשר הוא נודע וברור אצלנו ואצל הכל, ומכלל שכרך הוא פטירתך מן המס כיון שפטרוך בפירוש, או שכרוך בסתם כיון שמנהג המקומות והמחוזות האלה הוא כששוכרים להם ש"ץ או מלמד תינוקות שהם פוטרים אותו ממסים וארנוניות מנדא בלו והלך, הכל הוא מכלל השכירות, שאלמלא אותו פטור לא היו משכירים עצמם באותו סך וסתמן כפירושן הוא כמו שכתבתי, א"כ אם בא האנס ונטל ממך המס של כל השנים שעברו חוזר אתה וגובהו מהם. זהו הנראה לי בזה והשם יצילנו מהנטיה מהאמת וינחנו בדרך אמת ובמעגלי צדק. וכתב שלמה בן הרב רבי שמעון נ"ן בן החכם רבי צמח זלה"ה.
@שו"ת הרשב"ש סימן תיג
תלמסאן.
הסוחרים שבתלמסאן נפטרו מלפרוע מסים וארנוניות מקדם קדמתה בצווי המלכים חדשים גם ישנים, ועתה רצו הצבור להכריחם לפרוע עמהם כפי החק הקצוב עליהם וטענו הצבור עליהם כי הסוחרים אשר באלגזאייר יע"א פורעין עם הצבור ואלמלא שהוא דין ומשפט לא היו פורעין בפני חכמים גדולים בעלי הוראה שהיו מעולם באלגזאייר.
תשובה. נראה שסוחרי תלמסאן פטורים הם כיון שפטרתם המלכות, שבפרק חזקת אמר רב אשי פרדכת מסייע מתא והני מילי דאצלוה בני מתא אבל אנדיסקי סייעתא דשמיא היא. ופר"ח ז"ל דפרדכת הוא אדם שיושב ובטל ואינו פורע מס המלך, ופרדכת נוטריקון פורייה דוכתיה, פירוש שכל היום שוכב על מטתו וזהו מקומו שאינו עוסק בשום דבר, ואם הצילוהו בני העיר מן המלך מלפרוע הטסקא, כלומר המס הקצוב עליו, דין הוא שיקל קצת מעליהם מכל מה שהיה דינו לתת לפי שאר בני אדם. ואנדיסקי הוא שהמלך עצמו כשראהו בטל ואינו מרויח כלל כתב לו לפוטרו מן המס ולא הצילוהו בני העיר אלא המלך מעצמו, סייעתא דשמיא הוא ולא יהיב כלל. ואנדיסקי הוא כתב, וכדאמרינן בהגוזל כגון דנקיט דיסקי מב"ד הגדול, וכן בפרק השולח אמרינן ורבנן במאי פקיעי בהו באנדיסקי, כלומר באגרות. ולמדנו מזה שאם יש אדם שחייב במס ובני עירו הצילוהו ופטרו המלך שחייב לתת עם בני עירו. אלא שמפר"ח ז"ל נראה שאינו נותן כמו שהרויחוהו כמו שהוא חייב אלא מסייע מעט. וכן מוכח הלשון כדבריו ז"ל מדלא אמר יהיב עם בני מתיה אלא מסייע, משמע דוקא מסייע עמהם אבל לא יתן בשלימות. וכן מוכח [ממה] שאמרו בפרק מי שמת כי אתא רב יצחק בר' יוסף אמר ההוא כללא דשדרו מבי מלכא ואבולי ואאסטרטיגי אמר אבולי פלגא ואאסטרטיגי פלגא, ואמרינן עלה השתא הכי התם אבולי הוו [יהבי] אסטרטיגי סייעי בעלמא הוא דקא מסייעי וכו', אלמא דיהיבי הוא הקצוב עליהם וסייועי הוא לסייע קצת. ואעפ"י שאין הגרסא כך בכל הספרים, אבל בגרסת הרשב"א היתה כמו הגרסא הזו שכתבתי שכן כתב הוא ז"ל בתשובה. אבל הרב בעל החשן ז"ל כתב בסימן קס"ד שנותן להם חלקו. ונראה שדברי שניהם אמת, שדברי רבינו חננאל ז"ל הם בשלא הטיל המלך חלקו על בני מתיה, הילכך דין הוא שכיון שהם הצילוהו והמלך הטיל חלקו עליהם שיפרע הכל משלם. ואעפ"י שהכל דין אמת, אבל פירוש הלשון המוזכר בגמרא יותר נאות ע"פ ר"ח ז"ל מאותה שבפרק מי שמת כמו שכתבתי. ועוד שכפי פירוש בעל החשן ז"ל בני מתא אינם לא לעזר ולא להועיל ודברים הציל לא הצילו שאם הצילוהו מן המלך הרי חוזר ופורע עמהם א"כ מה הועיל בזה, מ"מ אם אירע כך דינו הוא כמו שכתב הרב ז"ל, ולמדנו ג"כ שאם יש אדם שחייב במס והמלך פטרו מעצמו סייעתא דשמיא היא, ואינו חייב לתת כלום עם בני מתא.
וכתב הרב בעל החשן ז"ל שאפילו הטיל חלקו על בני מתא פטור. ונראה שיש לחלק בזה, שאם הוא לא שאל הפטור שיפטרו המלך אלא שהמלך מעצמו כתב לו לפטרו, אפילו הטיל המלך חלקו על אחרים פטור הוא לפי שהוא לא עשה שום דבר, והמלך אם רוצה להכביד עליהם מה בידו לעשות, ואפילו בלאו הכי היה יכול להכביד עליהם ואין מידו מציל, ולזה כיון הרב בעל החשן ז"ל. אבל אם הוא פורע עם בני מתא ושאל מהמלך שיפטרו והמלך פטרו, אם לא החזיר חלקו על בני מתא אינו נותן כלום עם בני מתא שהרי לא הזיקם והם לא הצילוהו, וכן מוכח מדאמרינן ואם אצלוה בני מתא מסייע, משמע דאם לא אצלוה פטור מכלם כיון שלא הזיקם כלום. ואם המלך החזיר חלקו על בני מתא, בזה לא דינא ולא דיינא שהוא חייב לשלם, שהרי הוא כבר היה פורע עם בני מתא ורוצה לפטור עצמו בזרוע, וכן כתב הרשב"א ז"ל בתשובה. ונראה שהוא כגוזל את הרבים וכמציל עצמו בממון חבירו דקיימא לן בפרק הגוזל בתרא שהוא חייב, וכן כתב הרמב"ם ז"ל בפ"ח מהלכות חובל ומזיק.
ויצא לנו מזה לענין הנדון שלפנינו, שסוחרי קהל תלמסאן שמעולם לא פרעו מס עם הקהל ולא הצילום הקהל ולא התנצלו עליהם למלכות ולא נתוסף מחמת הסוחרים כלום על הקהל, פטורים הם מלפרוע עם הצבור ואפילו לסייעם מעט, שזו סייעתא דשמיא היא ומה חסרום ומה הזיקום בענין המס, שאפילו אם ברבוי הסוחרים נתוסף על הצבור מס והמלך פטרם מעצמו אינם חייבים לפרוע עמהם כלום. ואין הפרש בין מי שנושא ונותן למי שאינו נושא ונותן לענין פטור זה, אעפ"י שרבינו חננאל ז"ל פירש פרדכת שהוא אדם שיושב ובטל שאין לו משא ומתן, אין הדבר תלוי בענין משא ומתן בין בטולו לרבויו אלא בדבר שהוא מסרב הבטול, וכל מקום ומקום כפי מנהגו. וגם במקומות אלו שתי הסבות פוטרות מהמס בדיניהם, האחת מי שאין לו עסק ולא נושא ולא נותן, והשנית מי שמרבה בסחורה ומביא אל בית האוצר מעשר כ"ה זהובים בשנה. א"כ הדבר תלוי בסבה הפוטרת בלבד לא במשא ובמתן בטולו או רבויו, אלא כל שנפטר מחמת טענה והצילוהו בני מתא חייב לסייעם, ואם שלא מחמת סיועם פטור כמו שכתבתי למעלה.
וטענת שסוחרי קהל אלגזאייר פורעים עם צבורם, דע שיש סבה מחייבתם והיא הסבה שפוטרת סוחרי תלמסאן, וזה, כי הק"ק שהיה באלגזאייר קודם גזרות מאיורקא והם בעלי המצנפת היו פורעים מס קצוב למלך, ובבא הקהל הקדוש ממאיורקא והם בעלי אלכפוס קהל גדול קצב המלך עליהם מס בפני עצמם, ונכלל בצוויו כי כל היהודים בעלי הקפרון שהם בעלי אלכפוס יפרעו כך וכך בשנה, ונכלל בצוויו זה הסוחרים וזולתם. וכיון שנכללו ולא נפטרו בפירוש נתחייבו לפרוע ולא יכלו לפטור את עצמם אחר שנקצב המס, ולא הניחום תלמידי חכמים שבתוכם לפטור עצמם מאחר שנתחייבו ושיחזור חלקם על הצבור. אבל הסוחרים שבתלמסאן לא היו קהל גדול ולא הטיל עליהם מס ופטרתם המלכות הן מעצמה הן בבקשתם, כיון שלא חזר חלקם על הצבור סייעתא דשמיא היא, ואף לסייע עמהם אינם חייבים כיון שלא הצילום. ואם אחרים קמו תחתיהם ונפטרו ג"כ אין חייבים לפרוע עמהם כלום. אלא שאם מי שהיה כבר פורע מס הצבור והוא לא היה סוחר וחזר להסתפק בסחורה, אם זולת שישאל הוא מן המלך שיפטרוהו כתב לו המלך לפטרו, פטור הוא אעפ"י שחזר חלקו על הצבור כפי מה שכתבתי מסברת הרב בעל החשן ז"ל. אבל אם הוא שואל להפטר כמנהג הסוחרים הראשונים, כיון שכבר פורע היה עם הצבור, חייב הוא לפרוע עמהם כפי מה שכתבתי בשם תשובת הרשב"א ז"ל. ולא יפרע עמהם עתה כפי עושרו אלא כפי מה שהיה פורע תחלה שהרי עושרו זה הוא שפטרו מהמלכות, ואם אינו רוצה לפרוע כפי מה שהיה פורע תחלה שהוא גוזל את הצבור. זהו הנראה לי בנדון הזה, ונראה שהיא דרך ברורה וארח ישרה, ארוכה וקצרה, ונכונה היא לכל בעלי סברא. והי"ת יגדיל ויאדיר כחנו בתורה למען שמו הגדול הגבור והנורא. שלמה בן הרב ר' שמעון נ"ן בן החכם ר' צמח זלה"ה.
@שו"ת הרשב"ש סימן תיד
שאלוני הקהל הקדוש אשר באלגזאיר בעלי המצנפת התושבים ז"ל, על מי שהיה דר ביניהם ופורע עמהם מסים וארנוניות, והלך לארץ אדום ומחמת אונס המיר דתו והניח בכאן אשתו ובנו, ויש לו קרקעות ומטלטלין וחובות על בני עמיתו, והקהל עמוסים ממס אדוננו המלך ומארנוניות, ועוד שבאה העיר במצור והוצרכו לתת מעות לשמירת הקהל ולסייע במעות לגייס הבא לסייע את העיר, אם היחיד הנזכר חייב לפרוע עמהם כיון שיש נכסיו או לא.
תשובה. ההוצאות האלו שעשו הקהל הם על ג' חלוקות. האחת מס המלך, והב' מנה המלך, והג' הצלת הקהל ונכסיהם. ולפיכך דיניהם חלוקים ג"כ על ג' עניינים.
הא' בענין מס המלך שנוטל מהצבור. יש לעיין ולשאול את פי דתם, שאם מי שהניח בכאן נכסים והלך לארץ אדום והמיר דתו אם נכסיו הם מוכתבים למלכות או לא, שאם אין נכסיו מוכתבין למלכות וזה אינו עתה מכלל הצבור הרי נפטר ואין עליו על הצבור שום חיוב, לפי שלא הם פטרוהו אלא מעשה שטן הצליחו וסייעוהו, ודמי למאי דאמרינן בפ"ק דבבא בתרא אנדיסקי סייעתא דשמיא היא, כלומר שמי שנתן לו המלך אגרת לפטור אותו ממסים פטור הוא ואין חייב לתת לו כלום לצבור. וזה כיון שנכסיו אינם מוכתבים למלכות כמו שנתן לו המלך אגרת לפטרו הוא, וזה ברור הוא כפי דעתי. אמנם אם נכסיו הם מוכתבין למלכות, בזה חייב הוא לפרוע עם הצבור, שהרי אשתו ובנו הם בכאן ונכללים הם בכלל הצבור ולפיכך נשתקע שמם, והצבור הם מצילים אותם במה שפורעים מס כללי למלך שנקרא קאנון בלשונם לפטרו נכסי האיש הזה, וכיון שהציבור הצילוהו חייב הוא, וכדאמרינן בפ"ק דב"ב, אמר רב אשי פרדכת מסייע מתא וה"מ דאצלוה בני מתא, ופירש ר"ח ז"ל דפרדכת הוא אדם בטל ואינו פורע מס המלך, ומלת פרדכת היא נוטריקון פורייה דוכתיה (כלומר שמטתו היא מקומו) כלומר שכל היום שוכב על מטתו ואינו מתעסק בשום דבר, ואם הצילוהו בני העיר מן המלך לפרוע המס הקצוב דין הוא שיפרע עמהם. אבל בפרעון הזה יש בו סברות שונות, שמדברי ר"ח ז"ל נראה שאינו פורע משלם אלא מסייע אותם, והרב בעל הטורים ז"ל אומר שנותן בשלימות, ולשון מסייע בני מתא מורה כדברי ר"ח ז"ל דלא אמר יהיב או פורע עם בני מתיה, וכתבתי אני בתשובה לתלמסאן שמדברי שניהם יכולין להתקיים, שדברי ר"ח ז"ל בשלא הטיל חלקו על בני מתא, ודברי הרב בעל הטורים ז"ל הם כשהטיל חלקו על בני העיר. ובנדון הזה כיון שמס המלך הוא קצוב על הצבור, אם זה לא יתן יחזור חלקו על בני העיר, ולפיכך יפרע משלם. ואפילו ר"ח ז"ל היה מודה בזה לפרוע משלם, ולא אמר ז"ל שמסייע בלבד אלא כמי שהצילוהו מהמס שאם הצילוהו וחוזרים הם וגובים אותו ממנו מה הועילוהו, אבל בנדון הזה הרבה הועילוהו שהצילו כל נכסיו.
והשנית מנת המלך, והם שאר הוצאות שתובעים מהצבור. בזה נראה כיון שאינו עמהם אינו חייב לפרוע כלום. וראיה לדבר מה שאמרו בגמרא בפרק הנזכר, ההוא דמי כלילא דרמו אטבריה אתו לקמיה דרבי אמרי ליה ניתבו רבנן בהדן אמר להו לא ערקי אמר להו ערקו ערוק פלגא דליוה לפלגא וכו' עד ערקו כלהון פש ההוא כובס שדיוה אכובס, כלומר שמבית המלך השליכו על הצבור שבטבריה מעות לעשות עטרה למלך באו לפני רבי אמרו לו יתנו תלמידי חכמים עמנו אמר להם פטורים הם אמרו לו נברח אמר להם ברחו ברח מחציתם נסתלק המחצית ברח המחצית הנשאר ונשאר כובס אחד הטילו על אותו כובס, נראה מזה שמי שברח אינו פורע כלל, שאינם שואלים בדברים כאלה אלא למי שהוא בעיר. לפיכך בשאר הוצאות הקהל אינו חייב לפרוע כלום אעפ"י שנכסיו מצויין בעיר, שהרי אלו שברחו לפי הנראה משפט ההלכה לא הבריחו נכסיהם, שאיך אפשר שלא יהיה לשום אחד מהם שום קרקע ולא כבוד עד שיברחו ויבריחו כל נכסיהם, ואיך דרך הענין בדמי העטרה הזאת עד שמכרו כל נכסיהם, אלא ודאי נראה שנכסיהם היו מצויים בעיר והם לא שאלו [אלא] בני אדם המצויין (שכיון) [שם], כך נראה.
והג' שמירת הקהל. הגייס הזה שבא לשמור העיר יש לדמותו או לשיירה שעמד עליה גייס או לחומת העיר. אם באנו לדמותה לשיירה שעמד עליה גייס, וכדאמרינן בפרק הגוזל וכתבה הרמב"ם ז"ל בפרק י"ב מהלכות גזלה ואבדה, ת"ר שיירה שהיתה מהלכת במדבר ועמד עליה גייס לטרפה מחשבין לפי ממון ואין מחשבין לפי נפשות ואם שכרו תייר לפניהם מחשבין אף לפי נפשות ואל ישנו ממנהג החמרין. ובנדון הזה סכנת נפשות יש, ושיירה שהיתה מהלכת במדבר ושכרה תייר, כלומר מראה הדרך, סכנת נפשות יש שטעות המדבר סכנת נפשות יש, וכן פירש"י ז"ל. מ"מ זהו אלו היה מצוי בעיר, אבל הוא אינו מצוי בעיר ואין עליו חיוב שמירת נפש. ואעפ"י שאשתו בעיר ולא תהיה אלא בנשבית שחייב לפדותה כדאיתא בכתובות בפרק נערה, מ"מ מנהג העיר שאין הנשים פורעים בהוצאות אלו, וכבר שנינו בברייתא ואל ישנו ממנהג החמרין, והרי המנהג שלא לפרוע הנשים. א"כ בנדון הזה אינו חייב לפרוע אלא לפי ממון. מ"מ לא למדנו מכאן אלא במטלטלין, ובקרקעות לא למדנו, כלומר לפי שאין דין שיירה בקרקעות.
ואם באנו לדמותה לחומת העיר אין הקרקעות בכלל, דתנן בפ"ק דבתרא כופין אותו לעשות לעיר חומה דלתים ובריח, כלומר מי שהוא דר בעיר כופין אותו בני העיר ליתן עמהם לעשות חומה דלתים ובריח. ואמרינן בגמרא, בעא מיניה ר' אלעזר מר' יוחנן כשהן גובין לפי שבח ממון הן גובין או לפי שבח בני אדם הן גובין אמר ליה לפי שבח ממון הן גובין ואלעזר בני קבע ביה מסמרות. והריא"ף ז"ל פסק כלשון האחרון וגובין לפי קרוב בתים, וכן כתב הרמב"ם ז"ל בהלכות שכנים. אבל המפרשים פוסקים כשתי הלשונות, שלפי ממון הן גובין לקרובי חומה לפי שנכסיהם הם יותר מסוכנים, ולפי קרוב בתים הם גובין יותר מהרחוקים, שהקרוב גובין ממנו יותר והרחוק פחות ממנו מעט. ודעת רבינו חננאל ז"ל היא שאין הולכין אלא לפי שבח ממון ואין הולכין אחר קרוב בתים כל שכלם נותנים בשוה פנימיים כחיצוניים וחיצוניים כפנימיים והולכים אחריהם אחר שבח ממון, שאיך יעלה על הדעת שתתן בית שאין בה ממון כל כך כאותה שיש בה ממון הרבה. ורבינו יוסף הלוי ז"ל אבן מאגש כתב שלא חלקו חכמים בין קרוב בתים אלא דוקא במקום שיש לחוש מגנבים שיכנסו מחוץ לעיר אם אין שם חומה, אבל אם מפחדים מחיילות של מלך שאם כלם ילכו לשלל כרחוק כקרוב כלן לפי שבח ממון הן גובין. ולפי זה בין אם באנו לדמות שמירה זו לשיירה בין שבאנו לדמותה לחומה אין גובין אלא לפי ממון לא לפי קרקעות. וכן כתב רבינו יוסף ז"ל בהאי שבח ממון דקא אמרינן, דוקא ממון המטלטל דאיכא למיחש לשלל, אבל ממון שאינו מטלטל אין גובין עליו כלל. והנה לפי כל מה שכתבתי אין לגבות אלא ממון המטלטל לבד. אבל הוא ז"ל כתב שאם יש לחוש לגזלת חצרות וקרקעות ולהוציא בני אדם מנכסים אי נמי לשריפת בתים ולנתיצתן וכיוצא בהן גובין אבל לפי כלן הואיל ועל כלן הם באים, ע"כ. ולפי זה כל שיש סכנת קרקעות גובין אף מקרקעות. וכן הדעת מכרעת, שכיון שאם יש סכנת ממון ולא נפשות גובין לפי ממון, וכשיש סכנת נפשות גובין אף לפי נפשות, וכן כשיש סכנת הקרקעות גובין אף לפי קרקעות.
על כן אם יש לאיש הזה נכסים באותה העיר והם מטלטלין גובין לפי ממונו. ואם קרקעות, אם היה חשש שריפה ונתיצה וכיוצא בזה גובין כפי שבח קרקעות ג"כ, ואם אין חשש כלל לכך אין גובין מהם. וכן אני אומר שאם היה לו חובות על בני אדם ואם נכנס הגייס הצר את העיר היו שוללים הכל ולא היה מוצא מהיכן מגבה חובו גובין אף לפי החובות, ואם אין לחוש כל כך אין גובין לפי החובות.
ונמצא לפי זה שהמס של המלך, אם כשהמיר דתו היו נכסיו מוכתבים למלכות והצבור בשביל מס שנותנים נבלעו הנכסים ביניהם, גובין מנכסיו כפי הממון שהיה לו מצוי בשעה שהמיר דתו. אך אם אח"כ שלח נכסים אין גובין כפי אותן נכסים שהרי כבר נתנו המעשר לאוצר המלך, וכל מי שנתן מעשר לבית האוצר נכסיו הם מובטחים, כלומר אותן נכסים שנתן עליהם מעשר. ואם אפילו שהמיר דתו אין נכסיו מוכתבים למלכות אין גובין מנכסיו מס כלל. ובשאר הוצאות הקהל פטור הוא מכל וכל ואין גובין מנכסיו כלום. ובענין השמירה, אם לא היה הפחד כי אם על המטלטלין גובין מהם בלבד ואפילו על אותן ששלח ממדינת הים לפי שהכל היו בסכנה. ואם היה הפחד אף על הקרקעות גובין אף כפי הקרקעות. ואם היה הפחד אף על החובות גובין אף על החובות. ואעפ"י שכתב לה לאשתו מתנה מכל נכסיו ומנהג המדינה הוא שאין הנשים גובין, כלומר אף בשמירת העיר מכל מקום המתנה הזו היא מהיום ולאחר מיתה אם לא יחזור בו, וכפי מה שכתבו המפרשים ז"ל בפ"ק דמציעא לא נגמרה ההקנאה עד לאחר מותו א"כ אינם עדיין שלה ולפיכך גובין מנכסיו, כך נראה לי. והשי"ת יצילנו משגיאות ויורנו מתורתו נפלאות ולטובה יעשה עמנו אות אמן. הצעיר שלמה בן הרב ר' שמעון נ"ן בן החכם ר' צמח זלה"ה.
@שו"ת הרשב"ש סימן תטו
שאלוני הקהל הקדוש אשר באלגזאייר בעלי הקפרון ישצ"ו. קהל שפטרו אחד מבני קהלם מהמסים והארנוניות כמה שנים ואח"כ נפטר, ובאו הקהל אחר פטירתו ותבעו מנכסיו שעזב כל מה שעלה עליו בכל אותן השנים שפטרוהו, והיורשים טוענים כיון שפטרוהו שוב לא נשאר להם שום זכות, והקהל טוענים שלא פטרוהו אלא מחשש שמא יעני ויטיל עצמו עליהם.
תשובה. טענת הקהל טענה היא, לפי שהקהל לא פטרוהו אלא כדי שלא יעני ויפיל עצמו על הצבור, ועכשיו שהניח קרקע שיכולין לגבות ממנו או מטלטלין ולא נצטרך אלא הקהל חייבים היורשים לשלם, דאומדנא דמוכח הוא שלא היו הקהל מניחים מעותיהם למי שיניחנו ליורשים ויאכל הלה וחדי, ותלמודא דאין באומדנא דמוכח, כדאיתא בפרק יש נוחלין ובפרק מי שמת ובפרק אעפ"י, הרי ששמע שמת בנו ועמד וכתב כל נכסיו לאחר ואח"כ נודע שלא מת בטלה מתנתו שאין אדם מניח את בניו וכותב לאחרים, וכן כתבו כל המפרשים ז"ל דאומדנא דמוכח דנין בה, ואיכא כמה אוכחתי בגמרא ואין להאריך בהם, וכן כתב הרמב"ם ז"ל בהלכות זכייה. על כן הקהל נוטלים את שלהם.
ומה שטענה היורשת שהיא זנה אותו, אם יש לה שטר תטול את שלה, ואם אין לה שטר אין לה כלום. ומה שטענה שאביה מכר הקרקע, אם הדבר כן ואין שם נכסים אחרים אין לה כלום, ואם לא מכר אלא נתן במתנה הקהל קודמין שלא הניחו לו הקהל ויתן לאחרים. כך נראה לי שורת הדין, וה' ידריכנו בדרך ישרה. שלמה בן הרב ר' שמעון נ"ן בן החכם ר' צמח זלה"ה.
@שו"ת הרשב"ש סימן תטז
הקהל יצ"ו הסכימו שבכל שנה ושנה יבררו הנאמנים פוסקים לפסוק על הצבור מה שהם מתחייבים ממסים וארנוניות כפי הנראה להם, ושאחר שיפסקו עליהם לא יהיה להם רשות לשום אדם לערער עליהם אלא שאם יש מי שיטעון שהעמיסו עליו הפוסקים שאנשי המעמד ישמעו טענתו ואם ראוי להקל עליו יקלו, ושהפוסקים לא יפסקו על עצמם אלא שהנאמנים יבררו ג' פוסקים לפסוק על הפוסקים בעצמם, והטילו בכל זה חרם, והנאמנים שבעת הזאת רצו להתנהג על פי הסכמה זו ובררו פוסקים והכריזום בקהל ונעשה הפסק וביררו ג' אחרים ופסקו על הראשונים וחתמו החותמים בפנקס הפוסקים, וקצת יחידים גם קצת מהפוסקים הראשונים רוצים לתלות עצמם בגוים ואינם רוצים לתת אלא מה שרצו ולא מה שנפסק עליהם. ונתתי אל לבי אני שלמה ן' הרב ר' שמעון נ"ן בן החכם ר' צמח ז"ל לדרוש ולתור ולהתבונן בספרים מה משפט האיש העושה זאת ולכתוב בספר להיות לאות ולמופת, ואולי בראותם את הדבר הזה וכשמעם את דברי יזכרו וישובו אל ה', ורוצה אני לנקות את עצמי מה' ומישראל ולהרים מכשול מדרך העם בחזקת ידי, וה' יגמור בעדי לבונן ולכונן אותי במשפט ולסעדי אמן ואמן.
ואומר, כי הצבור רשאין הם לעשות תקנה כזו, לפי שרשאין בני העיר להסיע על קצותן, כדאיתא בפ"ק דבבא בתרא ובתוספתא כתבוה המפרשים ז"ל שם לפסק הלכה, וכתבה הרמב"ם ז"ל בפי"ד מהלכות מכירה. וגם בפרק הגוזל יש ראיה לזה כתבתיה בתשובתי, ואין להאריך בכאן להביא כל אותן הלכות. וכל שיש אדם חשוב ביניהם, הרוב מכריח את המיעוט. ופירוש אדם חשוב הוא חכם שהצבור מתנהגים על פיו, וכן כתב ר' יוסף הלוי ז"ל אבן מאגש, ואף תלמידו הרמב"ם ז"ל כך היא סברתו. א"כ כיון שהצבור רשאין הם בכך, דין אלו הפוסקים הוא כדין מי שקבל עליו פסול או קרוב ואפילו שלשה רועי בקר הן דין הן פשרה, שקודם גמר דין בעי קנין ולאחר גמר דין אפילו בלא קנין אין יכול לחזור בו, כדאיתא בפרק זה בורר וכתבה הרמב"ם ז"ל בהלכות סנהדרין ופי'. א"כ פוסקים אלו שבררום הנאמנים והכריזום בקהל, אעפ"י שלא הסכימו עליהם כל הקהל אלא רובם עם אדם חשוב שביניהם, אעפ"י שאיני אדם חשוב אבל כבר קבלוני עליהם בכך דיני דין, ואפילו על המערערים על ברירתם כ"ש למתרצים בהם בעת ברירתם ושמעו ושתקו. ודינם של הפוסקים הוא כאלו קבלום עליהם לדון הן דין הן פשרה, דכולי עלמא ידעי שאין אדם יכול לדעת כמה נכסים יש לחבירו אלא בראיה ברורה, וכשקבלום עליהם לדון לא קבלום עליהם לדון אלא באומדן דעתא, וסברא דמקבל עליו דין הן פשרה לא לדון דין תורה. ואין צריך בזה קנין כלל, שכבר כתב הרשב"א ז"ל בתשובותיו שכל ענייני צבור אין צריך בו קנין. ועדיף כח הצבור מכח היחיד, שהרי דברים שאפילו קנין אין מועיל בהם בצבור מועיל אפילו בלא קנין, שהרי מי שמקנה למי שאינו בעולם ואפילו בנו שאינו במעי אמו אין קנין מועיל בו כלום כדאיתא במסכת בתרא בפרק מי שמת, תקנת הקהל היא מועלת בו שהרבה תקנות יש שאם תמות האשה שבניה יירשו חלק מכתובתה אעפ"י שהבעל יורש אותה מדיןתורה ואותו זרע עדיין אינו בעולם, ואלו רצה הוא לכתוב לו מנכסיו וקנו מידו אין מועיל כלום ומכח תקנת הצבור הוא קונה. וכבר הארכתי בזה בתשובה להורות לדעת שאף דבר שלא בא לעולם יכולין הצבור להקנות, אפילו אם הנאמנים לא הכריזו הפוסקים האלו בקהל, כיון שהקהל נתנו רשות בתקנתם אל הנאמנים לברור פוסקים בעת ידוע הם עשאום שלוחים ואין צריך להמליך עליהם פעם אחרת, וברירת הנאמנים היא כאלו ביררום הקהל עם אדם חשוב שביניהם. ואחר שנתבררו אלו שוב אין שום אדם יכול למחות בהם אפילו קודם גמר דינם, לפי שברירתם בלא קנין הויא כאלו קבלום עליהם בקנין. וכ"ש לאחר שעשו הפסק שאין שום אדם יכול לעכב על ידם דהוי גמר דין, ואפילו היחיד אינו יכול לחזור בו כל שכן הצבור.
ואחרי הצעה זו אומר, שכל מי שפסקו עליו הפוסקים והוא מעכב תחת ידו שלא כדין, בין בדחיה בין בחזקה שלא במשפט, גזלן הוא ופסול לעדות, שהרי הגזלנין פסולין לעדות, כלומר גזלן דאורייתא פסול מן התורה וגזלן דרבנן פסול מדרבנן כדאיתא בפרק זה בורר, וכן כתב הרמב"ם ז"ל בהלכות עדות בפ"י. ונראה שפסול אלו שמעכבין תחת ידם הוי מדאורייתא, ולא הוי כגוזלי מציאת חרש שוטה וקטן דהוו פסולייהו מדרבנן, משום דמציאת חרש שוטה וקטן אינה אסורה אלא מתקנת חכמים מפני דרכי שלום כדאיתא בפרק הנזקין, אבל צבור ותקנתם דינא הוא ולא תקנה. והראיה בזה, הגע עצמך שנים שנתעצמו בדין וקבלו עליהם קרוב או פסול שאין דינם דין מן התורה, או שקבלו עליהם לדין הן דין הן פשרה ודן את הדין וחייב את אחד מהם ממון וגבה חבירו ואח"כ בא מי שדנו עליו וגזלו ממנו וקדש בו את האשה, בלא ספק שאין קדושיו קדושין, אעפ"י שעיקר דינם אינו מן התורה, כיון שקבלום עליהם דינם דין וחזר להיות דין תורה. וכן הדבר בנדון הזה כיון שקבלום עליהם הקהל לדון הן דין הן פשרה. זאת ועוד אחרת, שהרי כפי הדין המקנה למי שלא בא לעולם אינו כלום ואפילו קנו מידו אלא באב לבנו בעובר שבמעיה לפי שדעתו של קרובה אצל בנו אבל אם אינו במעי אמו לא קנה, והרי כפי תקנת הקהל יש זרע שיורש מכתובת אמו דבר ידוע, ואותו זרע לא היה בעולם בשעת התקנה ולא בשעת הכתובה והב"ד מכריחים לאב לתת לבן ירושת אמו, והלך הבן וקדש אשה במעות אלו, הנאמר שקדושיו אינם קדושין. או אחר שנתנם לו האב חזר האב וגזלם ממנו והלך וקדש בהם את האשה, הנאמר שקדושי האב קדושין, זו לא עלתה על דעת, ואם הדבר כן לא הנחת בת לאברהם אבינו, אלא שכיון שעל פי תקנת צבור הוא נוטל חזר להיות דין. וכח הקהל על היחידים הוא ככח ב"ד הגדול על כל ישראל, וכן כתב הרשב"א ז"ל בתשובותיו, וכמו שתקנת חכמים הועילה בענין כתובת בנין דכרין להקנות למי שלא בא לעולם. וכיון שנתברר שפסולן של המעכבין מלפרוע מה שנפסק עליהם הוא מדאורייתא, א"כ אפילו בגיטין וקדושין דהוו מדאורייתא פסולין לעדות, כדאיתא בסוף פ"ק ממסכת ר"ה דלא מכשרין לעדות אשה אלא גזלן דרבנן ומייתו לה נמי סוף פרק כיצד ביבמות. ואין מפקפק בדבר, שהרי אפילו בפסולי עדות דרבנן יש מהגאונים הראשונים ז"ל שפסקו שהם פסולים אפילו בגיטין וקדושין, אלא שלא נסמכו עמהם גאונים אחרים ולא כל האחרונים זצ"ל. ואפילו בדברים שאמרו חז"ל שהעושה אותן פטור מדיני אדם וחייב בדיני שמים כדאיתא בפרק לא יחפור בבבא בתרא ובפרק הכונס צאן לדיר, כתב הרב בעל ההשלמה בפרק הכונס שהם פסולים לעדות עד שישלימו.
ואולי יטעון הטוען שאין נקרא גזלן אלא מי שלוקח מה שביד חבירו בחזקה כגון ויגזול את החנית מיד המצרי כדאיתא בפרק מרובה, אבל מי שתופס תחת ידו ממון של חבירו לא הוי גזלן אלא עושק, שהעושק הוא מה שמעכב תחת ידו מה שהוא חייב לחבירו כעין שכתוב לא תעשוק שכיר עני ואביון, וכן כתב הרמב"ם ז"ל בפ"א מהלכות גזלה, והללו עושקים הם ולא מצינו שהזכירו בפסולי עדות עושק. אף אנו נשיבהו לומר שהתופס ממון חבירו שלא כדין גזלן הוא, שהרי אמרו בפ"ק דמציעא שהכופר בפקדון ואתו סהדי דבההיא שעתא דכפריה בדינא הוה בידיה פסול לעדות, ואיתא נמי בפרק הגוזל קמא ובפרק שבועת הדיינין. ואע"ג דמכשירין כופר במלוה, כבר נתנו טעם שם במציעא משום דמשמיט, כלומר שאין לו במה לשלם עתה והוא דוחהו מפני שאין לו עד שתמצא ידו לשלם, אבל במעיז פניו ואומר שלא יתן מה שנתחייב בו מן הדין ומעכבו תחת ידו גזלן הוא. ואעפ"י שהרמב"ם ז"ל לא מנה בכלל פסולי עדות כופר בפקדון, הרי גלה דעתו בהלכות גזלה שכתב בפ"ג וז"ל, הכופר בפקדון בב"ד אם היה ברשותו בעת שכפר נעשה עליו גזלן וחייב באונסיו, וכיון שרבינו הרב ז"ל כתבה לנו בהלכות גזלה, ובהלכות עדות כתב שהגזלנין פסולים לעדות, הדבר ברור שהכופר בפקדון פסול לעדות. והרב בעל העיטור ז"ל כתב בכלל הפסולין לעדות הכופר בפקדון. ועוד בפרק המקבל אמר רבא גזלן ועושק חד הוא אלמא חלקן הכתוב בשנים לחייבו בשני לאוין, ובפרק איזהו נשך משמע נמי דגזלן ועושק חד הוא וחלקן בשנים לעבור עליהם בשני לאוין. והרמב"ם ז"ל כתב בספר המצות שלו במצות לא תעשה בסימן רמ"ז שהעובר על העושק דינו ודין הגזלן שוה. והאריך שם הרבה בדבר להראות פנים שלא בעושק שכר שכיר בלבד נאמרו הדברים אלא לכל הדומה לו, כלומר כל מי שנתחייב בממון ואינו רוצה לתתו בין בחזקה בין בדחיה ורמיה, והביא לזה ראיות מספרא וספרי, ולשון מקרא הוא בפקדון או בתשומת יד או בגזל או עשק את עמיתו או מצא אבדה וכחש בה, וחייב על כל אחת ואחת מהנה אשם, ובמשנה כשמנה האשמות לא מנה כלם אלא בכלל אשם גזלות, כמו שיודעים התינוקות משכימי בבקר משדי אמן לשנות משנת איזהו מקומן. ועוד שבספק הזה כל מי שתופס ממנו דבר חייבים הצבור לשלם בעדו, א"כ הרי הוא גזלן בידים ואין לך גזלן גדול מזה.
וזה כלו אפילו לא היה שם חרם כ"ש שנוסף עליו עונש החרם, וכבר כתבו הרבה מהגדולים והרמב"ן ז"ל במשפט החרם שלו והרשב"א ז"ל והרא"ש ז"ל מכללם שהעובר על חרמי צבור כעובר על השבועה, והחשוד על השבועה פסול לעדות כדאיתא התם. ואפילו יכירו בעצמם שהם עמוסים, לא זו הדרך מוציאתם מידי עבירה לפטור עצמם, שהרי התקנה לא נתנה להם רשות בזה ולא לאנשי המעמד. ואף לאנשי המעמד לא בסברא גרידא נתנה להם רשות ושתתבטל סברת הפוסקים מפני סברתם דמאי חזית דסמכת אהני סמוך אהני, וכדאמרינן בפרק בתרא דע"ז, ההוא דאמר ליה כדשימי תלתא ואמר ביתו תלתא אחריתי, דאמר ליה ממאי דהני קים להו טפי דילמא הני קים להו טפי, וכן פסק הריא"ף ז"ל בסוף פרק בית כור, וכן פסקו מפרשי ההלכות שם. אין הכוונה אלא לברר דעתם של הפוסקים אם שמא טעו בסברתם במה שפסקו על זה שחשבו שיש לו בתים ועושר ונכסים ונמצאו שאינם שלו או שיש עליו חובות והם לא ידעו, בזה ובכל כיוצא בזה שיש לטעות בסברתם, והצבור המנום בזה אעפ"י שאין הדיין נאמן לומר לזה זכיתי ולזה חייבתי בשודא דדייני, כלומר במה שתלוי בסברא, אלא כל זמן שבעלי דינין עומדין לפניו, כדאיתא בפרק עשרה יוחסין, בזה ייפו כח הפוסקים להאמינם לומר על כך פסקנו ועל כך פסקנו, ואם יראה לאנשי המעמד שטעו חוזרין, שכל דיין שדן בטעות חוזר כדאיתא בפרק אחד דיני ממונות וכתבה הרמב"ם ז"ל בהלכות סנהדרין פ"ו. אבל לסמוך על המעמד יותר מהפוסקים אע"ג דהון מרובים מהם לא, דהא דאמר רב ספרא תרי כמאה ומאה כתרי אמר לענין עדות אבל לענין אומד בתר רוב דעות אזלינן כדאיתא בפרק בתרא דיומא, היינו דוקא כשיורדין הרבה כאחד לשום קרקע או דבר אחר זה אומר במנה וזה אומר במאתים דאזלינן בתר רוב דעות, וכן פירש"י ז"ל שם, אבל אחר ששמו אין אומרים יבואו ארבעה או חמשה וישומו, שכבר דנו הראשונים. וכן ההיא דאמרינן ביבמות בפרק האשה שהלכה דאזלינן בתר רוב דעות היינו דוקא בפסולים כגון נשים כדאיתא התם, אבל אלו שקבלום (עליהם הקהל מה שעשו עשוי וזה כלול בכלל הקהל, וכ"ש בענין הפוסקים הראשונים שפסקו) עליהם הפוסקים האחרונים וחתמו אח"כ בפנקס הקהל כ"ש וכ"ש שהם חייבים ומשפטם כמשפט הראשונים אשר כתבתי, ואין זה צריך לפנים ולא לפני לפנים.
ואם קצת יחידים נתלו בהאומות העולם לא מפני כך ראוי לאחרים לגזול ולעבור על החרם כמותם, ולא אמרינן בזה נדר שהותר מקצתו הותר כלו, שלא נאמרו הדברים אלא כגון אותה ששנינו בפרק ארבעה נדרים ראה אותן אוכלים תאנים ואמר הרי הם עליכם קרבן ונמצאו אביו ואחיו והיו עמהם אחרים ב"ש אומרים הן מותרין ואחרים אסורים וב"ה אומרים אלו ואלו מותרין, וטעמא משום דנדר שהותר מקצתו הותר כלו וכיון שהותרו אביו ואחיו הותרו אחרים אליבא דב"ה דהלכה כותייהו, בכי האי גונא בלחוד הוא דאמרינן הכי משום דעיקר הנדר הוה בטעות. וכן כתב הרמב"ן ז"ל בהלכותיו דלא אמרינן הכי אלא בנדרי שגגות בלחוד. ואף לדברי הרשב"א ז"ל שמגמגם בזה בחידושיו בפ"ד נדרים ואומר שסברת בעלי התוספות ז"ל בנדר שהותר בחרטה אמרינן נדר שהותר מקצתו הותר כלו, היינו דוקא כשהותר כראוי בחרטה, אבל אם עכבו קצת באיסור לא מפני כך הותר הכל. הילכך בנדר וחרם כזה שנעשה מעקרו נעשה כתקנו ולא הותר מקצתו בחרטה אם עבר עליו אדם אחד או רבים לא מפני כך נתבטל החרם, שאם לא כן לעולם לא חייב בעובר על חרמי צבור אלא לעובר הראשון בלבד, שאם כשעבר הראשון נתבטל המקצת ובבטול המקצת נתבטל הכל א"כ אין כאן עונש עליהם, שהרי מצינו לחכמים גדולים נוחי נפש שמענישים העובר על חרמי צבור ופוסלים אותו לעדות ודנים אותו כחשוד על השבועה ולא חלקו בין ראשון לשני, ואם פתאים עברו ונענשו, אין ראוי למי שיש בו יראת חטא לעשות כמותם ולהמנות בכללם. ותו שהרמב"ן ז"ל כתב במשפט החרם שלו שאין אומרים בחרמי צבור נדר שהותר מקצתו הותר כלו שאפילו התירו למקצת השאר חייבים, וזה אפילו נעשה הדבר בהיתר כגון שהתירו לאותו מקצת אעפ"כ לא הותר לאחרים כלומר שאם העובר עשה באיסור שלא הותר לאחרים. ואם מפני שהם נתלים בגוים אין אנו יכולים לדון עליהם ולנדותם, ולא מפני כך נפטרו מענשם ודמם בראשם ודינם לשמים, ומצויין הם בעלי זרוע ליפול ברוח שפתים. נמצא שהעובר יש עליו שני עונשים עונש החרם ועונש הגזלה ופסול לעדות מן התורה.
אלא שאני אומר שצריך להודיעו ולהזהירו תחלה, שאעפ"י שאין צריכים הכרזה דגזלן דאורייתא לא צריך הכרזה כדאיתא בפרק זה בורר, מ"מ הודעה בעי כיון שהגזלה הזאת אין איסורה מפורסם שאלולי מוצאי ההלכות לא נודע זה, וכל דבר שחושבין שאין בו איסור צריך להודיעם, דאמרינן התם, הנהו קבוראי דקבור נפש בי"ט ראשון של עצרת שמתינהו רב פפא ופסלינהו ורב הונא בריה דרב יהושע אכשרינהו לעדות, אמר ליה רב פפא והא רשעים נינהו ואהדר ליה רב הונא סברי מצוה קא עבדי וכו'. ומכאן למד הרמב"ם ז"ל מה שכתב בפי"ב מהלכות עדות שכל העובר על דבר שהוא מפורסם שהוא אסור מן התורה אין צריך התראה ופסול לעדות, ואם עשה דבר שאפשר לטעות בו שהוא מותר כגון הקושר והמתיר בשבת שאין הכל יודעים שהוא אסור וכן אם ראוהו עושה מלאכה בשבת וי"ט צריכים להזכירו שהוא שבת או י"ט שמא שוכח הוא. ואעפ"י שהזכיר ז"ל בדבריו המפורסמים שאין צריך להודיעו כגון נשבע לשקר וגזלן וגנב, מ"מ בחרם כזה שאין חושבין שהוא חמור כשבועה, או גזלה כזו שאין חושבין שהיא גזלה צריך להודיעו. וכ"ש שחושבים בדעתם שמוטל עליהם בספק הוא שלא כדין, ושאם תפסוהו או שתפסו ממנו שהם פטורים מעונש החרם, שצריך להודיעם, כמו שכתב הרמב"ם ז"ל בסוף הלכות שבועות, השומע הזכרת השם מפי חבירו לשוא או שנשבע לפניו לשקר וכו' הרי זה חייב לנדותו בד"א כשהיה הנשבע הזה או המברך לבטלה מזיד אבל אם היה שוגג ולא ידע שזה אסור אינו חייב לנדותו ואני אומר שאסור לנדותו ולא ענש הכתוב שוגג אלא מזיד ומתרה בו שלא יחזור. ואחרי ההודעה אם חזרו בהם מוטב ואם לאו נפסלו לעדות. וה' יצילנו מענשם. ועוד יש אחרת ואיני רוצה לגלותה בדין המיצר לצבור עד ישקיף ויראה ה' משמים, ושלום על ישראל אמן. הצעיר שלמה ן' הרב ר' שמעון נ"ן בן החכם ר' צמח זלה"ה.
@שו"ת הרשב"ש סימן תיז
לפי שהבחור אשתרוק בר' שלמה צרור נ"ע קדש הבחורה אסתר בת ר' מבורך בר' דוד בן נתן המכונה נרבוני, וארך זמן הקדושין ונפלה מריבה בין הקרובין מצד הבחור והבחורה הנזכרת בהרשאתם ור' שאול בר' נתן הכהן נ"ע מצרפו של הבחור הנזכר בהרשאת הבחור הנזכר, ושאלתי את פי ר' מבורך מפני מה אינך רוצה לתת בתך לבחור להכניסה לחופה אמר מחמת שעכשו אני דחוק ואין לי מה לתת בנדוניתה, ענהו ר' שאול הכהן המורשה הנזכר תנה לו במה שיש לך ואם אין דבר אל תתן כלום הוא יכניסנה ערומה, אמרתי לר' מבורך הנזכר יש לך טענה אחרת, אמר הן מחמת שיש קטטות בינינו וקרוביו דברו בנו דופי, אמרתי לו והבן אמר שום דופי במאורסת שלו, אמר לא, אמרתי לו היש לך עוד טענה אחרת, אמר לא, וסתם טענותיו בפני שני עדים ר' דוד בר' שמואל הכהן בקרי נ"ע ור' שלמה בר' אברהם הלוי נ"ע. אח"כ נכנסתי לפשר ביניהם והכנסתי ביניהם מפשרים ולתווך שלום ביניהם ולא אבו שמוע, והארכתי הענין כמה ימים ושאלוני לומר להם הדין, והוסיף אח"כ טענה אחרת שהטבעת שנתן בה הקדושין היא שאולה ועוד שהיא מורדת בו.
ואחר ששמעתי טענות אלו ובמעמד קצת יחידי הקהל יצ"ו פסקתי הדין ביניהם תחלה. אעפ"י שלא היה לשמוע טענה אחרת אחר שסתם טענותיו, אבל מ"מ לברר הענין. על ענין הטבעת שאמר שהיא שאולה אינה טענה, לפי שלא היה מקום לטענה זו אלא אם בעל הטבעת הוא שואל אותה, אבל כיון שבעל הטבעת אינו שואל אותה אין מקום לטענה זו, שהרי הטבעת היא אצלה ושמא בעל הטבעת נתנה לו או מכרה לו, ואפילו היה בעל הטבעת שואל אותה יש דרכים לבטל הקדושין ויש דרכים לקיים הקדושין, על כן טענה זו בטלה היא מכל וכל. וטענת מורדת היא על שני דרכים, האחת שטוענת בעינא ליה ומצערנא ליה, והשנית מחמת מאיס עלאי. ובכאן אין אחת מן הטענות אלו לפי שכבר גלה דעתו האב שאינו מונע בתו אלא מחמת מריבה, והמריבה תסתלק בנישואין. ואפילו לא תסתלק בין הקרובים, האיש עם אשתו שלום ביניהם. ועוד דאומדנא דמוכח הוא שהבת חפצה להנשא, אלא מחמת שהיא בושה מאביה ואמה היא טוענת מאיס עלי או שאר הטענות. וכבר נבדק הדבר ע"פ קצת הקרובות מהאשה ועמדתי על נכון, ודברי רז"ל צודקים על זה, ורז"ל דנים בכמה מקומות באומדנא דמוכח ואין לדיין אלא מה שעיניו רואות וכ"ש במלתא דתליא בסברא. וכיון שהעכבה אינה אלא מאביה ואמה פסקתי הדין ביניהם, שיתנו לו האשה מכאן ועד ל' יום, לפי שהבת כבר היא בוגרת, ונתקדשה בוגרת אין נותנין לה זמן לפרנס עצמה אלא ל' יום. ואם מאן ימאן אביה לתתה לו כלום הבעל חייב לפרנסה, לפי שהיא לא פסקה על עצמה ודינה הוא כפוסק להכניסה ערומה ויכסנה והיא ברשות אביה כפי כבודו וכבודה על פי ראות קצת יחידי הקהל יצ"ו הטובים. ואם מאן ימאן אביה לתתה לו דינו הוא כדין מאן דלא צאית דינא דמשמתין ליה.
ואחר הדברים האלה עבר הזמן ולא רצה האב להשיאה לו, והארוס רצה לפנות לדרכו ולילך למדינת הים, ולא רצה לעשות זה אלא ע"פ הדין. ואני החתום למטה נתתי לו רשות לילך לדרכו לכל מקום שירצה, ואין רשות לשום ב"ד להכריחו לתת לה גט, שהלכה פסוקה היא שכותבין אגרת מרד על הארוסה. וכבר נתברר למעלה שהיא לא באה בטענת מאיס, ואפילו לפי דעת האומר שכופין לגרש בטענת מאיס עלאי מודה בזה שאין כופין לגרש. וכ"ש לדעת האחרונים ז"ל שפוסקים שאין כופין לגרש אפילו בטענת מאיס עלאי ושכל הכופה לגרש מרבה ממזרים בישראל. ואף בהולך למדינת הים שכתב הרא"ש ז"ל שאם אשתו תובעת ליתן לה גט זמן שכופין אותו לגרש, בזה אין כופין [אותו], שהוא אומר תנה את אשתי ואיך יכפוהו לתת גט זמן. וכן אין לה עליו שום מזונות, חדא שארוסה אין לה מזונות, ועוד שהיא מורדת וכל ימי מרדה אין לה מזונות ואפילו בנשואיה. וזה אפילו ירחק נדוד אין לה עליו מזונות. וכן אם רוצה לישא אשה אחרת אין לעכב על ידו, אעפ"י שאמר ר' אליעזר בן יעקב לא ישא אדם אשה במדינה זו ויש לו אשה ובנים במדינה אחרת ועל זה נאמר ומלאה הארץ זמה, בזה אין חוששין חששא זו. ולפי ששני תנאים הזכיר התנא אשה ובנים אשה מחמת עונה ובנים מחשש שמא ישא את בתו ואח את אחותו, ובכאן הרי היא מורדת עליו ואין לטענת עונה מבוא בכאן כלל, וחשש שמא גם כן אין כאן שהרי אין לו בנים על כן אין לעכב על ידו. ולהיות לראיה ולזכות לארוס אשתרוק ב"ר שלמה צרור נ"ע הנזכר חתמתי שמי פה שלמה בן הרב ר' שמעון נ"ן בן החכם ר' צמח זלה"ה.
@שו"ת הרשב"ש סימן תיח
בגאייה, אל תלמידנו ר' דוד ב"ר שמואל הכהן בקרי נ"ע.
שאלת. כי הוקשה לך מה שכתבתי בענייני ירושת בני משה בישראל שקרוביו המשומדים שבמאיורקה אינם יורשים אותו, ואמרת שאעפ"י שחטא ישראל הוא.
תשובה. בפ"ק דקדושין אמרו כי ירושה לעשו נתתי את הר שעיר ודילמא ישראל משומד שאני, ולמדו מכאן דישראל משומד יורש את אביו דבר תורה. אבל רבינו יהודה הכהן ז"ל כתב בספר הדינין תשובה אחת לרבינו משולם ז"ל שהמשומד אינו יורש את אביו והביא ראיה מן הפסוק, אלא שהרא"ש ז"ל כתב שהפסוק שהביא אסמכתא הוא, וכתב שכל טצדקי דמצית למעבד בגיות ויהודות להעמיד הנחלה בחזקתה אין עונש בדבר, ופירוש טצדקי תחבולה. ועל כן ב"ד רשאים לקנוס ולהעביר מהם נחלה ואין עונש בדבר. והרמב"ם ז"ל כתב בפ"א מהלכות נחלות, ישראל שנשתמד יורש את קרוביו הישראלים ואם ראו ב"ד לאבד את ממונו ולקנסו שלא יירש כדי שלא להחזיק ידי הרשעים הרשות בידם ואם יש לו בנים בישראל תנתן ירושת אביהם המשומד להם וכן המנהג תמיד במערב. וכן כתב בעל ספר המצות גדול בסימן צ"ו בשם גאוני המערב ז"ל להעביר נחלת המשומד לישראל. ויש מביאין ראיה לזה מקנס דאמרינן בכתובה ומי יהבי לה דתיכול בגיותה. וכן היה נוהג תמיד א"א הרב ז"ל וכן נהגו החכמים שלפניו ז"ל.
@שו"ת הרשב"ש סימן תיט
עוד שאלת. בענין אונא לעצם לבדו שנתלה הבודק שלכם במנהג להתיר.
תשובה. אם יש בדבר איסור אין המנהג כלום, שאעפ"י שאמרו בירושלמי הביאו הריא"ף ז"ל בפרק הפועלים ובעל העיטור בהלכות חליצה ואמר ר' הושעיה זאת אומרת מנהג מבטל הלכה, זהו במנהג שאין בו איסור אבל לבטל האיסור לא. תדע שהרי אמרו בפ"ק דר"ה במקום איסורא כי נהגו מי שבקינן להו. וכן כתב הרמב"ם ז"ל בהלכות שביתת עשור בפ"ג שאין המנהג לבטל דבר האסור אלא לאסור את המותר. והדבר מוכרע מעצמו, שאם מפני המנהג באנו לבטל האיסור יבטלו כל האיסורין אחד לאחד ונמצאת התורה ח"ו בטלה. ואעפ"י שאמרו בפ"ק דיבמות ובפרק המלוה ובפרק כל הבשר במקומו של ר' אליעזר כורתים עצים לעשות פחמין לעשות איזמל ולא מיחו בידם חכמים במקומו של ר' יוסי הגלילי היו אוכלין בשר עוף בחלב, ובפרק כל הבשר נמי אמרינן עולא איקלע לבי רב יוסף רישא איתיאו ליה רישא דטווסא בחלבא ולא אכל ולא אמר להו ולא מידי כי אתא לקמיה דרבי אמר ליה אמאי לא תשמתינהו אמר ליה אתריה דר' יהודה בן בתירא היה ואמינא דילמא דרש להו כר' יוסי הגלילי יצא בשר עוף שאין לו חלב אם, ויש רבים ככה, זהו כשיש עיירות שסומכין על פי רב אחד ועליו הם מתנהגים בכל דיניהם שסומכין על דבריו בין לקולא בין לחומרא, כמקומות שסומכין על ספר הסמ"ג ומקומות על הריא"ף ז"ל ומקומות על הרמב"ם ז"ל ומקומות על הטורים. אבל כשיש חלוף סברות זה אוסר וזה מתיר ואין להם רב מוסכם על מה שיסמוכו, והמתיר ראיותיו או דבריו חלושים ויש רבים חולקים עליו, אין סומכין עליו אלא על הרבים או על מי שראייתו ברורה, וכן כתב הרשב"א ז"ל בתשובה.
@שו"ת הרשב"ש סימן תכ
עוד שאלת לפרש לך מה שאמרו בפרק אלו טרפות דאומא שנסרכה לדופן ואיכא ריעותא בדופן תלינן במכה.
תשובה. הנה המכה הזאת טועים הרבה בה וחושבים שאפילו הוכתה הבהמה על צדה והאדים הבשר או העצם שהיא כשרה. ומוסיפין עוד ששוברים העצם שהסרכא בו ומקיפין אותו עם עצם אחר ואם יש שם שנוי בדם מכשירין אותו, כך היו נוהגין. ואני בינותי בזה וראיתי שזה הבל ואין בו מועיל והעושה זה הוא מאכיל טרפות לישראל. חדא שמכה אינה הכאה אלא כמו מוגלא או שבירת עצם. והראיה שהראב"ד ז"ל הכשיר שאר סרכות אם יש בהם מכה כגון בטרפשא דכבדא או בטרפשא דליבא ובשאר המקומות, אלא שדחו דבריו ואמרו שלא התירו במכה אלא בדופן כמו שהאריך בזה הרמב"ן ז"ל בחדושיו וכל הנמשכין אחריו. והנה במקומות האלו הפנימים אין ההכאה מגעת בהם, ואין המכה אלא מוגלא או שבורה וכן הוא לישנא דתלמודא או איכא ריעותא בדופן, וריעותא הוא חולי, וכן כתב הרא"ש שהבהרות השחורות שנמצאים בדפני הבהמה אינם ריעותא שאינם אלא מחמת הכאה. וזהו הלשון שכתב הרב בנו ז"ל בספר יורה דעה, וכ"כ א"א הרא"ש ז"ל בתשובה דלא שרי אלא על ידי מכה ממש בדופן אבל אם יש בהרות שחורות אינו סימן מכה כי אפשר שבאו מחמת הכאות שהכו הבהמות על גבה שכן דרך מקום המכה להשחיר. אבל נשבר הצלע אעפ"י שחזר ונקשר קרינן שפיר מכה. ובספר אורחות חיים להרשב"א ז"ל כתב שצריך עיון אם נדבקו שברי הצלע וסרכא יוצאה משם שיש לחוש שמא לאחר שנחלמו הצלעות ונרפא השבר נסרכה ולא נדון בה דאיכא מכה בדופן ולא יורה בה להקל, ע"כ.
ונראה שמכאן יצא להם לשבור הצלע שיש בו מכה וצלע אחר ויראו אם הדם שוה או יש בו שנוי, שאם הוא שוה בידוע שנחלמה המכה ואין להקל ואם יש בו שנוי יתירוה. ולמדו דבר זה מדאמרינן בפרק תינוקת גבי אשה שיש לה מכה ברחם שאם אין דם מכתה שוה לדם ראייתה שתולה במכה. וכן בנדון הזה אם היה דם מקום המכה משונה מדם שאר הצלעות תולין במכה. אבל מורינו הרב ר' יצחק בר ששת ז"ל בתשובותיו וא"א מורנו הרשב"ץ ז"ל בהלכותיו חלקו על הרשב"א ז"ל שהחמיר אחר שנרפאת המכה, וכתבו כל זמן שרואין להדיא שהיה בה בדופן מכה אעפ"י שנחלמה תולין שבהיות שם מכה נסרכה ואחר נחלמה, דאם לא כן גם כשיש עתה מכה נאסור ונאמר שקודם המכה היתה שם סרכא. וכתב הרב ר' יצחק ז"ל שכיון שנהגו העם להקל כשיש שם מכה ונחלמה אם יבא אליהו ע"ה ויאסור אין העם שומעין לו, כמו שנהגו כשיוצאת חוץ למכה אעפ"י שכל הפוסקים אוסרין. מ"מ נראה שמכאן יצא לראשונים לשבור עצם תחלה ולדמותו כדי להחמיר אם נמצא שנוי שכבר נחלמה המכה. וזקנים שבדור וטובים שבהם תקנו כך, ועמי הארץ קלקלו השורה לשבור העצם ולהקיפה ולראות אם שוה או לא אפילו אין שם שבר בעצם, והוא איסור גמור שאפילו אם נראה השחרות בעינינו אפילו בלא שבירת העצם שאין להקל בכך. וכל העושה כך אינו אלא מאכיל טרפות לישראל, וכל מה שיש להקל כדברי הריב"ש ז"ל וא"א הרשב"ץ ז"ל אעפ"י שנחלמה המכה אנו תולין בה, וזהו שמורגל בפי העם רושם מכה, כלומר מכה היתה שם וחיתה ונראה לעינים שהיה שם עצם שבור ונרפא, אבל בלא שבירת עצם ונחלם או לא נחלם לא אמרה אדם מעולם. ודבר זה היו נכשלים בו בכאן, אך כששמעו דברי חזרו להודות, ונתקיים בהם ועמך כלם צדיקים, וברוך ה' שזכני לכך להרים מכשול מדרך העם, ולמוכיחים ינעם.
@שו"ת הרשב"ש סימן תכא
עוד שאלת. בענין טרפה שיצאה ממקום היתר למקום איסור מה הדין בה.
תשובה. הרב בעל העיטור כתב שאם האומא והאונא נסרכו יחד בסרכא אחת אל הדופן אם רוב הסרכא מן האונא ומיעוטה מן האומא תלינן דעיקר הנקב הוא באונא וסרוכי סרוך באומא וכשרה ואם רובה מן האונא טרפה, וכן ריאה הסרוכא לחזה ולדופן שדינן לה בהיתר רובא, וכן אם יש מכה בדופן והסרכה יוצאה במקום המכה וחוצה לה כלהו אזלי בתר רובא, וכן סובר הרא"ש ז"ל. אבל הרמב"ן ז"ל כתב, והוי יודע דכי תלינן במכת דופן ה"מ דנפקא סרכא ממקום מכה אבל ממקום אחר לא, ואפילו סרוכה במקום מכה אם סרוכה שלא במקום מכה אסורה ואין זה צריך לפנים וכן כתב ר' האיי גאון ז"ל, עכ"ל. וכן היא סברת הרשב"א ז"ל בספר תורת הבית ארוך וקצר. וכן ההקש בכל שאר הסרכות דלא שרינן להו אלא אם יוצאה כל סרכא ממקום ההיתר. ויש מקומות שנוהגין בזה לקולא, וגם בכאן באלגזאייר נהגו היתר ושומר נפשו ירחק מהם. וגם א"א מורי הרב ז"ל היה מחמיר לעצמו והיה מיקל לאחרים שלא היה בידו למחות בהם, וכן גם אני נוהג אחריו, וגם אחרים נזהרים ממנה, וכל המחמיר בסרכא תבא עליו ברכה. ובמשפטי הבדיקה לחכם ר' יצחק הקטן ז"ל ראיתי שבמקומו היו נוהגין להחמיר.
ונראה שדוקא בסרכות אלו שהם במקום רביתא ומתפשט למקום דלא רביתא כגון דופן וחזה או אומא ואונא לדופן הוא דאזלינן בתר רובא אליבא דמאן דסבירא ליה הכי, שכיון שהוא בסדר אחד והרוב במקום רביתא אפשר דמהדקא ולא אתיא לאפרודי, וכן מכה בדופן אפשר דשדי תכלא בכלה והכל מתפשט ממקום המכה. אבל כל סרכא דבוקה למקום הכשר והאסור שלא במקום רביתא כגון שהגיע לטרפשא דכבדא או לטרפשא דלבא או לשומן הלב או לקנה הלב וזולתם שאינם עמהם בשורה אחת או דלאו היינו רביתא באומא בטרפש אין הולכין אחר הרוב לפי שהיא מתפרקת, וזה אפילו למאן דסבירא ליה שהולכין אחר הרוב, כנ"ל.
@שו"ת הרשב"ש סימן תכב
עוד שאלת. מי שהיה מהלך בדרך במקום סכנה והוצרך לילך בשבת עם השיירה כדי שלא ישאר במקום סכנה איזה איסור קל יעשה שילך על רגליו או רוכב.
תשובה. יראה שיותר טוב הוא עושה שני איסורין איסור תחומין ואיסור רכיבה, והמהלך על רגליו אינו עושה אלא איסור אחד. אבל אם רגליו קהות או שלסטים רצים אחריו ואינו יכול לימלט על נפשו ירכב, שאין לך דבר שעומד בפני פקוח נפש אלא אותן ג' שמנו חכמים ז"ל.
@שו"ת הרשב"ש סימן תכג
וענין בשר שנשתהה שלשה ימים בלא מלח. הגאונים ז"ל אסרו לאכלו במבושל שאין דמו יוצא על ידי מליחה, והרי הוא ככבד שאין אוכלין אותו אלא בצלי.
@שו"ת הרשב"ש סימן תכד
היתר נדרים ביחיד מומחה. בזמן הזה אין לנו יחיד מומחה, כן כתוב בספר הטורים. ואפילו שלשה הדיוטות צריכים להיות דמסברי להו וסברי ויהיה אחד מהם יודע דיני החרטה והפתחים, כן כתב הרמב"ן ז"ל בהלכות נדרים וכן הרא"ש ז"ל בפסקיו.
@שו"ת הרשב"ש סימן תכה
וענין ויבא יוסף את דבתם רעה, העונש היה ששחטו גדי עזים. ואלו לא היו שוחטין לאכול היה כותב ויהרגו גדי עזים, אבל שחיטה אינה אלא בצואר.
@שו"ת הרשב"ש סימן תכו
עוד שאלת. מבוי שהיתה בו קורה ועשו בו לחי גבוה בצד הקורה מופלג מן הקרקע הרבה.
תשובה. תימא גדול הוא זה שהרי הכשר המבוי בלחי או קורה הוא בר"ה, וכן פסק הרמב"ם ז"ל בפ"ק דעירובין בפירוש המשנה שלו וכן פסק בהלכות שבת, ומבוי זה כיון שיש בו קורה למה הוצרכו לעשות לו לחי. ואם לא היתה שם קורה באמת שזה התקון אינו תקון, דאמר רבא בפי"א מערובין עשה לחי למבוי והגביהו מן הקרקע שלשה או שהפליגו מן הכותל לא עשה כלום, וכן פסק הרמב"ם ז"ל בהלכות שבת בפרק הנזכר.
@שו"ת הרשב"ש סימן תכז
עוד שאלת. העצם העליון שהוא סמוך לגוף הבהמה הנקראת קוליא שנשבר לגמרי לב' חצאין ונכנס כל חצי למחצית חבירו כזה /במקור יש שרטוט/ ועור ובשר חופין אותו ולא יצא חוץ לעור כלל אלא כל העור שלם, אם נאמר כיון שזה השבר אינו יכול לחזור לבריאותו הרי זה כמו שנשמט הירך מעיקרו ונתאכלו ניביו או לא.
תשובה. אין זה דומה לנתאכלו ניביו, לפי כשנתאכלו ניביו אין לו שום רפואה בעולם, וכיון שאין לו רפואה בעולם הולכת היא למות משם, אבל עצם זה רפואה יש לו אם יש שם אומן בקי שיכול להחזיר השבר ותחיה הבהמה ולא תמות ולא גרע מנשבר ויצא לחוץ ובשר חופין רובו. ואעפ"י שאם לא יתרפא ויתמגל הבשר אפשר שתמות, כיון שהיתה ראויה לרפואה ויכולה להרפאות מדרך הטבע אינה טרפה, שכל טרפות שמנו חכמים ז"ל אם יתקבצו כל חכמי הטבע לא יוכלו לרפאותם, אבל כל שיכול להרפא כשר הוא. ואני רואה אותך פעמים מזכיר עור ובשר ופעמים מזכיר עור לבדו, נראה שהלכה רופפת היא בידך אם עור לבדו יספיק או צריך בשר עם העור. ואמת כי דעת הרמב"ם ז"ל כן הוא אבל הרשב"א והר"ן ז"ל חולקים על הרמב"ם ז"ל וכן בספר יורה דעה כתב כדברי הרשב"א ז"ל, וראוי להחמיר.
@שו"ת הרשב"ש סימן תכח
עוד שאלת. מי שאינו יודע לקרות בתורה מתוך הכתב אם מותר לעלות למנין העולים או לא.
תשובה. דבר ברור הוא שהעולה בתורה להשלים מנין הקורים בספר תורה כל יומא ויומא כדיניה צריך לקרות בה, חדא לקיים מצות קריאה מתקנת משה רבינו ע"ה, כדדרשינן בפרק מרובה מקרא דוילכו שלשת ימים במדבר ולא מצאו מים דורשי רשומות אומרים אין מים אלא תורה כיון שראה משה שהלכו שלשה ימים בלא תורה עמד ותקן להם שיהיו קורים בתורה שלשה ימים בשבת בשני ובחמישי ומתקנת עזרא שלשה גברי ותלתא פסוקי כדאיתא התם. ואם העולה אינו קורא לא קראו שלשה ולא קרא תלתא פסוקי. ועוד שהיא ברכה לבטלה כיון שאינו יודע לקרות מתוך הכתב. ואע"ג דמביאי בכורים היו מקרין אותם כדאיתא במסכת בכורים, והיבמה היו מקרין אותה כדאיתא בפרק מצות חליצה, ושמא הקריאה התם משום דלא בעו קריאה מתוך הכתב, אבל קריאת התורה ברבים שאסור לקרותה על פה כדאיתא בפרק הקורא את המגלה דברים שבכתב אי אתה רשאי לאומרן על פה, ואיתא נמי בפרק הנזקין, א"כ קריאתו אינה קריאה והצבור לא יצאו בקריאתו והוא עבר על לא תשא שני פעמים שהרי הוא מברך לפניה ולאחריה וכל המברך לבטלה עובר משום לא תשא כדאיתא בפרק אין עומדין, והצבור אסור לענות על ברכתו אמן שכל ברכה שלא נתברכה כתקנה אין עונין אחריה אמן כדאיתא בפרק אלו דברים בברכות. ולא התיר ר"ת ז"ל אלא אם אינו יודע לקרות קריאה מדוקדקת ששליח צבור מקרא אותו כיון שהוא יודע לקרות בכתב שלא בדקדוק, ומפני כך נהגו ששליח צבור קורא עם העולה, ואעפ"י שקריאה שלא בדקדוק אינה קריאה, ולא הכשירוה אלא במגלה קראה ולא דקדק באותיותיה, ואפילו הכי לא כל דקדוק אמרינן כמו שכתבו המפרשים ז"ל, אבל בספר תורה אם לא דקדק כאלו לא קרא כלל. וכן כתב הרמב"ם ז"ל בפי"ב מהלכות תפלה, קרא וטעה אפילו בדקדוק אות אחת מחזירין אותו עד שיקרא בדקדוק, אבל כשהוא יודע לקרות ולא בדקדוק ואחר מקרא אותו קורא בדקדוק, אך אם אינו יודע לקרות מתוך הכתב אסור להעלותו לספר תורה.
ומצאתי תשובה למורנו הרב ר' יצחק בר ששת ז"ל והוא אוסר ג"כ, והביא ראיה מהתוספתא שהביא הריא"ף ז"ל בהלכות מגלה בני הכנסת שאין להם מי שיקרא אלא אחד עומד וקורא ויושב וקורא אפילו שבעה פעמים, ובלא ספק שזה בצבור היה קורא אלא שאין שם מי שיודע לקרות אלא הוא בלבד, ולפיכך הוא קורא אפילו שבעה פעמים ואין אחד מהצבור שאינם יודעים לקרות עולה ויהיה שליח צבור מקרא אותו, אלמא אין קריאת מי שאינו יודע לקרות מתוך הספר קריאה של כלום. אעפ"י שראייתו זאת אינה מכרעת אבל הדין דין אמת, שהרי לומר דוקא באותם שאינם יודעים לקרות עם שליח צבור, אבל אם יודעים לקרות עם שליח צבור אפשר שעולין והויא קריאה, כדמצינו גבי בכורים ויבמה, שהרי הקראת מביאי הבכורים והיבמה הוא שהאחד קורא והם עונים אחריו מה שהוא אומר כדרך מה שאמרו בהקראת ההלל כדאיתא במסכת סוטה ובמסכת סוכה, אבל הקראת ספר תורה שעושים החזנים הוא ששליח צבור קורא הפרשה והעולה קורא עמו על פה מתוך הכתב ולא הכל בקיאין לקרוא, על כן אין התוספתא הזו מכרעת שאפשר שלא היה בהם מי שיודע לקרות עם שליח צבור על דרך זו שנוהגים החזנים. אלא שבודאי כיון שבדברים שבכתב אין רשאין לאומרן על פה אין הקריאה שעל פה קריאה של כלום. ובספר אורח חיים כתוב בשם תשובת הרא"ש ז"ל שמי שאינו יודע לקרות אין ראוי שיקראהו שליח צבור והיא ברכה לבטלה ולא מסתבר שיברך על קריאת שליח צבור, והוסיף בעל הספר ז"ל שאם יודע לקרות כשמקרין אותו ששמע מאביו ז"ל דשפיר דמי. והנה הכל מפורש בכאן, אלא שצריך לברר שאף הצבור לא יצאו באותה קריאה. ומה שאמר שאם יודע לקרות, דוקא שיודע לקרות מתוך הכתב והכל כמו הכתוב למעלה. וכן אני אומר בענין ההפטרה שאם אין המפטיר יודע לקרות כל האחד וב' פסוקים מתוך הכתב שהברכות הם לבטלה, והצבור לא יצאו ידי קריאה, וכן הנהגתי אני בכאן.
@שו"ת הרשב"ש סימן תכט
עוד שאלת. אם יכול החזן להפסיק במקומות אחרים בפרשת האזינו חוץ מהזי"ו ל"ך. ואם ירצה החזן להוסיף על השבעה אם יכול להוסיף הפסוקים אחרים או צריך לחזור לפרשה שפסק בה. ואם מותר להוסיף על שבעה שעולין בשבת או על ששה של יום הכפורים או על חמשה של יום טוב. ואם מותר ביום התענית שעולין שלשה במנחה אם יכול להיות המפטיר כהן ויהיה כהן אחר כהן.
תשובה. בפרק יום טוב של ראש השנה שבמוסף של שבת היו אומרים שירת האזינו בבית המקדש והיו חולקים אותה לשש שבתות וסימן להם הזי"ו ל"ך, ואמרו שכשם שחלוקין כאן כך חלוקין בבית הכנסת, כלומר שהקוראים בתורה חולקים השירה לשש והסימן הזי"ו ל"ך. א"כ כשם שבמקדש לא היו גורעין ולא מוסיפין, כך אין מוסיפין ולא גורעין בבית הכנסת ולא משנין הסימן. אבל בפרשת ויבא משה יכול להוסיף לקרות כמה בני אדם לקרות ולחזור ולקרות, כמו שעושים בראש חדש בפסוק ואמרת ובמוספי סוכה ובפרשת חנוכת הנשיאים שקורים וחוזרים וקורין בפרשה אחת. וזהו לענין מה שאמרו שבשבת קורים שבעה ואין פוחתים מהם אבל מוסיפין עליהם. אבל א"א מורי הרב ז"ל כתב בתשובה להחכם רבי מיימון נגאר נ"ע [כי] במיורקה תקן הרב רבי שם טוב פלקון נ"ע שלא להוסיף על שבעה אפילו בשבת והטיל חרם בהסכמה ואמר בסופה והמוותר על הסכמה זו יתוותרון מעוהי. ושמע א"א מורי הרב ז"ל טעם הסכמה זו מפי א"ז אבי הורתי הרב ר' יונה דישמאסתרי ז"ל, כי מה שאמרו אין פוחתין מהם אבל מוסיפין עליהם זהו לענין הדין שהקורא בתורה בתחלה מברך לפניה והקורא בסוף מברך לאחריה וכל הקורים לא היו מברכין, אבל לאחר שתקנו שכל הקורא בתורה מברכין בין לפניה בין לאחריה משום הנכנסין והיוצאין אין להוסיף כלום על השבעה, והוא טעם נכון וברור. וזהו בשבת וכ"ש ביום הכפורים וביום טוב, שיש מפרשים שמה שאמרו אין פוחתין מחמשה אבל מוסיפין עליהם שאינו חוזר לכל הנזכרים בהלכה אלא לשבת, שאם אתה אומר שביום הכיפורים וביום טוב יכולין להוסיף כל מה שירצו, מה הפרש יש בין יום טוב ליום הכיפורים ובין יום הכפורים לשבת. על כן הנכון הוא שאין להוסיף אלא בשבת בלבד. ולפי הטעם שכתבתי בשם תשובת א"א מורי הרב ז"ל ששמע מפי א"ז הרב ז"ל אפילו בשבת אין להוסיף וכן אנו נוהגים כאן, ואפילו בבית הכנסת שבאלחארה שהיו נוהגים היתר הנהיגם א"א מורי הרב ז"ל כמנהגינו.
ולקרות כהן או לוי מפטיר כל היכא שעולה למנין דלא מפסיק בקדישא אינו נכון, דהא איכא פגם. ואפילו במקום שהוא ניכר, שאפשר שיבא אדם נכרי וילך ויעיד עליו שהוא פגום, וחכמים ז"ל חששו לזה.
@שו"ת הרשב"ש סימן תל
תלמסאן, לנבון ר' זרחיה זלמאטי ישמרהו האל.
שאלת. ראובן בא לתאפילאלת בסחורה ומצא אצל שמעון איסטיס וקנה ממנו האיסטיס בסחורתו ונשאר לשמעון ביד ראובן שני ככרים או יותר כמו שהוא ידוע ביניהם של ברזל על מנת שיביאם לו מתלמסאן לשנה הבאה בשיירה של חורף, אח"כ התנה שמעון על ראובן אם לא יביא לו או ישלח לו הברזל הנזכר בשיירה של חורף יתן לו בכל ככר מהם עשרים זהובים מזהב תאפילאלת, ונתאחר ראובן ולא הלך לתאפילאלת ולא שלח הברזל לשנה שהתנה עליו שמעון אמר לו שמעון כיון שלא באת ולא שלחת לי הברזל איני לוקח ממך כי אם עשרים זהובים בכל ככר וככר, על כן אדוננו תבאר לנו הדין עם מי הוא.
תשובה. אם בשעת המכירה היה הברזל למוכר קנאו הלוקח בכל מקום שהוא כדאמרינן בפ"ק דקדושין ובפרק איזהו נשך גבי המחליף פרה בחמור. ואם אין לו אינו חייב ליתן לו ברזל אלא כמו שהוא שוה בשעת מכירה משום דהוי דבר שלא בא לעולם. ולא הוי כפוסק על שער שבשוק דאמרינן בפרק איזהו נשך אעפ"י שאין לזה יש לזה, לפי שבכאן לא נתן לו מעות. ואפילו דין מי שפרע אין לו עליו משום דכשלא בא לידו כדאיתא בפרק איזהו נשך. ואם יש כפירה ביניהם ישבע הנתבע אם אין ראיה לתובע. ואעפ"י שאח"כ קבל עליו ליתן לו ך' זהובים, כיון שקבלתו לא היה בקנין ולא פסקו שער הברזל בשעת המכירה, אינו חייב לתת לו ך' זהובים בכל ככר וככר, אלא כפי מה שהיה שוה בשעת מכירה בלבד. ואם פסקו השער לברזל בשעת מכירה ך' זהובים לככר חייב לתת לו כפי מה שפסק. וכתב שלמה בן הרב ר' שמעון נ"ן בן החכם ר' צמח זלה"ה.
@שו"ת הרשב"ש סימן תלא
מסתגאנים, אל המשכיל ר' חגי בן ר' שלמה בן אלזוק נ"ע.
שאלת. כי יום שמחת התורה ירדת לפני התיבה והוצאת ג' ספרים, באחד קראת וזאת הברכה בארבעה גברי ובשני פרשת בראשית חד גברא ובשלישי פרשת המוספין וקרא בו המפטיר, ולעזה עליך מדינה, ואתה אמרת שלמדת זה מר"ח טבת שחל להיות בשבת שבראשון קורין ו' ובשני קורא אחד להשלים השבעה ובשלישי המפטיר. ואם יכולין להוסיף על השבעה ביום השבת.
תשובה. אם אתה כשקראת בראשית לא הפסקת בקדיש ההיקשא הוא שוה, שהרי בר"ח שחל להיות בשבת כשקורין בראשון ו' לא מפסיקין בקדישא /בקדיש/ ואינו מפסיק בקדיש אלא בשני, ואם עשית כן יפה עשית, אעפ"י שאין המנהג כן, שמנהגנו אנחנו הוא שקורין בראשון בפרשת זאת הברכה ה' כמשפט היום ומפסיק בקדיש ובפרשת בראשית א' ומפסיק בקדיש ואח"כ קורין בפרשת המוספין ואומר קדיש. מ"מ אם לא הפסקת בקדיש יפה חפסו עליך, שהרי לא קראו בו אלא ארבעה ולא השלמת חובת היום, ואינו כמו ר"ח טבת שחל להיות בשבת, שהרי בר"ח טבת שחל להיות בשבת בספר הראשון אינו אומר קדיש עד הספר השני שמשלים בו חובת היום, וזו בשגגה. והדבר הזה מתפרש בהלכות הריא"ף ז"ל בפרק הקורא את המגלה עומד ויושב בשם רב נטרונאי גאון ז"ל, וכל המחברים כך היא סברתם, וטעם נכון הוא.
ולענין אם יכולין להוסיף על ז' ביום השבת. מה שנאמר בזה הוא, שאעפ"י שאמרו אין פוחתין מהן אבל מוסיפין עליהם שזהו בעיקר התקנה שהפותח בתורה היה מברך לפניה והחותם היה מברך לאחריה ושאר כל העולים לקרות לא היו מברכין לא לפניה ולא לאחריה, אז היו יכולין להוסיף כל מה שירצו, אבל עתה שחזרו ותקנו שיהיו כל הקורין מברכין לפניה ולאחריה אין להוסיף כלל. וכן כתב א"א מורינו הרב (ר' יצחק) ז"ל בתשובותיו בשם האחרונים ז"ל, וכן המנהג בכאן לפני הגדולים מורנו הרב ר' יצחק בר' ששת ז"ל ומורינו א"א הרשב"ץ ז"ל שלא להוסיף כלל על הז', וכן ראוי לנהוג כדי למעט בברכות, שכל המרבה [בברכות] שלא לצורך עובר משום לא תשא.
@שו"ת הרשב"ש סימן תלב
עוד שאלת. שופר סוכה ולולב אם צריך לומר זמן ביום השני, כי בספר אורח חיים הביא דעות הרבה ולא הכריע ביניהם אלא אמר וטוב ליתן פרי חדש לפניו ויברך זמן ותהיה כוונתו גם על הפרי, ובתוספות הביאו זה הלשון עצמו, אבל בספר המנהיג כתוב האידנא דידעין בקביעא דירחא לית לן ספיקא דיומא והמברך זמן ביום שני הוי ברכה לבטלה וכו', ואתה תודיעני הדין.
תשובה. זמן בי"ט שני של ר"ה על השופר כבר עמדת על מה שכתוב בספר אורח חיים ובספר המנהיג בענין הזכרתו על הכוס, ודעת רש"י ז"ל בפ"ק דיום טוב הוא לברך זמן בין בראשון בין בשני, וכן הוא מנהגנו בכאן לברך זמן בשני ימים בין על הכוס בלילה בין על השופר ביום. ואף האומרים שלא לברך ביום שני על השופר, אם היה י"ט ראשון בשבת מודים שמברכין ביום שני על השופר כמו שכתוב בספר אורח חיים. ולענין שיניח פרי חדש לפניו לא הסכים בזה א"א הרשב"ץ ז"ל שכיון שאינו חובה הוה ליה הזמן הפסק בין הקדוש והשתיה. וכל זה הוא בי"ט שני של ראש השנה משום דהוי קדושה אחת, אבל בשאר ימים טובים לא דינא ולא דיינא שצריך לברך זמן על הכוס.
אמנם על הלולב בי"ט שני יש לתמוה למה מברכין זמן שהרי אמרו בפרק התכלת ומייתו לה בפרק לולב וערבה העושה לולב לעצמו אומר ברוך שהחיינו, ומשמע דלא מברכין אלא בשעת עשייה, אלא שאנו מסדרין אותן עם ברכת נטילה כברכת עשיית סוכה דמסדר לה רב הונא אכסא דברכתא, על כן כתבו קצת שאין לברכו בשני. אבל המנהג הוא לברכו בשני ימים, וכתבו בזה טעם שהזמן שעל הלולב אנו חייבים לברכו או בשעת עשייה כדאמרינן העושה לולב לעצמו אומר ברוך שהחיינו או בשעת יציאתו ידי חובתו. וזה כיון שלא בירך בשעת עשייה חייב לברך בשעת יציאה, ויום ראשון אנו נוהגין בו כדין ספק על כן חייב לברך בשני, כן כתבו המפרשים ז"ל.
@שו"ת הרשב"ש סימן תלג
עוד שאלת. ששטר אחד יצא לפניכם כתוב בו שנת שלש ולא כתב יותר אם הוא פסול או כשר.
תשובה. הנה אעתיק לך מה שכתבתי במאמר תקון סופרים שהתחלתי לחבר בשער תשעה זה לשוני.
שטר שאין בו זמן אינו מעכב והשטר כשר הוא, אלא שאינו גובה מנכסים משועבדים, לפי שאין אנו יודעים אם המלוה שבשטר הזה קדמה או מכירת קרקע, וגם אם יש שם שטרות אחרים שיש בהם זמן הם קודמין, אבל גובה הוא בו מנכסים בני חורין. וכן נראה מדברי המפרשים ז"ל בפרק ארבעה אחים וכן כתוב בספר החשן בסימן מ"ג, וכן כתב הרמב"ם ז"ל בפרק י' מהלכות מלוה ולוה וכתב דלא גרע משטר שאין כתוב בו שם המקום דכשר כמו שנזכר בפרק שני דייני. ואע"ג דהויא ליה עדות שאין אתה יכול להזימה וכל עדות שאין אתה יכול להזימה אינה עדות כדאיתא בפרק (היו) מרובה ובסנהדרין בפרק היו בודקין, אפילו הכי בדיני ממונות לא קפדינן, דהא קיימא לן דבדיני ממונות לא בעינן דרישה וחקירה כדי שלא תנעול דלת בפני לווין כדאיתא בפ"ק דסנהדרין (פ') [ובפרק] אחד דיני ממונות ובפרק בתרא דיבמות. ותנן בפרק בתרא דשביעית דשטרי חוב המאוחרין כשרים, ומייתו לה בפ"ק דר"ה ובפרק איזהו נשך ובפרק מי שמת ובפרק גט פשוט ובפרק אחד דיני ממונות.
בירושלמי כותבין שעות, בפרק מי שהיה נשוי ובהלכות מלוה ולוה. וכתבו בשם רבינו משה גאון ז"ל שאעפ"י שהעדים מעידים שהאחד קדם באותו יום כיון שהשטרות שניהם ביום אחד נכתבו אין אחד מהם יכול לטעון אני קדמתי אלא שניהם שוים כיון שאין כותבין שעות אלא בירושלים.
וכל הקפדתנו בכתיבת הזמן אינו אלא לענין קדימה וטריפה מן הלקוחות, דאם אין כתוב בו זמן יד בעל השטר על התחתונה, דאמרינן בפרק מי שהיה נשוי, הני תרי שטרי דאתו לקמיה דרב יוסף חד הוה כתיב בחמשה בניסן וחד הוה כתיב בניסן סתמא אוקמיה רב יוסף לההוא דהוה כתיב בחמשה בניסן בנכסי אמר ליה אידך ואנא אפסיד אמר ליה את ידך על התחתונה אימר בר תשעה ועשרים בניסן את וליכתוב לי מר טרפא מאייר ואילך מצי אמר לך את בר חד בניסן והנחתי לך מקום לגבות ממנו, וכן כתב הרמב"ם ז"ל בפ"י מהלכות מלוה ולוה. ולא מצינו שמעכב הזמן אלא בגט אי משום פירי אי משום שיחפה על בת אחותו כדאיתא בפ"ב דגיטין. ומה שנוהגין לכתוב בקצת שטרות בעשור הראשון או האמצעי או האחרון השטר כשר הוא ואפילו בגט כדמוכח התם בגיטין דאמרינן דמהני לשבוע דלקמיה וכו'. אבל טוב הוא שיכתוב הזמן (באמות) [באמת] שלפעמים ירע כחו של המלוה. הגע עצמך שהלוהו בשני לחדש וכתב בעשור הראשון ולוה מאחר בעשרה לחדש וכתב לו בעשור הראשון חולקין והפסיד הראשון שהיה לו לגבות הכל, ולפעמים יפסיד הכל, כגון שכתב לשני בשמנה בחדש, שיכול לומר לראשון את בר תשעה או בר י' בחדש את. ובפ"ק דעבודה זרה כתבו רבותינו הצרפתים ז"ל דאם השמיט הסופר הכלל וכתב הפרט שהשטר כשר, ומוכח לה התם משמעתא דאי טעי תנא דאמרינן התם דילמא שביק לאלפא קמא ונקט לאלפא בתרא, אי שביק לכלהו כללי ונקיט פרט בתרא לחוד. וכן נמי אי כתב הכלל והפרט אלא שלא כתב לבריאת העולם שהשטר כשר לטרוף בו מן הלקוחות שאנו תולין אותו בטעות סופר. כן כתוב בספר התרומה בשם ר"י ז"ל ובספר החשן, עכ"ל.
והנך למד שהשטר ששאלת עליו כשר הוא אפילו לטרוף בו מן הלקוחות, כ"ש שאם אין שם לקוחות שהוא כשר אפילו לא היה בו זמן. והארכתי להעתיק לך כל הלשון כדי שתתלמד ממנו למקום אחר.
@שו"ת הרשב"ש סימן תלד
עוד שאלת. ראובן כתב לחותנו שטר משכונה על חצרו ממותר נדוניא שהוציא לבתו ולא השלימה, ועתה רוצה להוציאו וטען שכיון שאינם אלא ממותר נדוניא שאינו חייב לתת כלום.
תשובה. חייב הוא לתת ואפילו לא נתן לו כלום כיון שכתב לו שטר, וכן היא בפרק הנושא את האשה דאלים כחא דשטרא. וכן כתב הרמב"ם ז"ל בפי"א מהלכות מכירה זה לשונו, המחייב עצמו בממון לאחר בלא תנאי אעפ"י שלא היה חייב לו כלום הרי זה חייב שדבר זה כמו מתנה הוא ואינו אסמכתא, עכ"ל. וכן היא הסכמת הרבה גדולים.
בענין ברכת חתנים שמברכין אותה ביום השבת ובשאר ימי השבוע בלא פנים חדשות. דע כי כבר צוחו בזה קמאי דקמאי, וביום השבת מצאו קצת טעם משום דבאה שבת באו פנים חדשות, אבל בשאר ימי החתונה ראוי לגעור בהן.
בענין אותם שמחרימין עצמם שאתה מחמיר להנהיגם נדוי קודם התרה, יפה אתה עושה. ועוד היה מחמיר הרא"ש ז"ל להצריך להתירם עשרה בני אדם דתנו הלכתא, וכן כתוב בספר יורה דעה בהלכות נדוי, אלא שלא ראיתי לאדוני אבי מורי הרב ז"ל שהיה נוהג ככה.
בענין האיש אשר הקנה חצרו לחתנו לדור בה כך וכך שנים ועתה רוצה לצאת עליו הדרך. לא יפה הוא עושה וחייב הוא להשלים מה שכתב לו, כמו שכתבתי בתשובה הראשונה והכל הוא טעם אחד.
בענין התנאי שהתנה החתן לעשות לאשתו. אם כתוב בלשון התנאי שהוא חייב לעשות כך וכך קודם שישאנה או סתם, ונשאה ולא תבעה אותו הרי נתבטל התנאי, והכי איתא בפרק המדיר. אבל אם לזמן והזמן לא עבר עד אחר הנשואין יראה שהוא חייב להשלים.
בענין האיש שיש לו שתי נשים בשני מקומות האחת במאזונה ואחת במסתגאניס עם מי יפרע המסים. חייב הוא לפרוע בשני מקומות מסים וארנוניות, וכבר נשאלתי מזה וכן כתבתי.
בענין הנבלה אם היא מותרת בהנאה או לא. מותרת היא בהנאה, מקרא מלא הוא לא תאכלו כל נבלה לגר אשר בשעריך תתננה ואכלה או מכור לנכרי, וכן היא בגמרא בפרק כל שעה ובפ"ק דע"ז וכן כתב הרמב"ם ז"ל בהלכות מאכלות אסורות בפ"ח.
בענין שכיב מרע שצוה ואמר על בנו די לו במה שלקח ועתה אין לו חלק בירושתי. אין בדבריו כלום, שהאומר בני פלוני לא ירשני אין בדבריו כלום שהוא מתנה על מה שכתוב בתורה ותנאו בטל, כן היא בפרק יש נוחלים וכן כתב הרמב"ם ז"ל בתחלת פרק ששי מהלכות נחלות, ושם תמצא הכל מפורש.
@שו"ת הרשב"ש סימן תלה
עוד שאלת. חטים הנמצאים במגורה ונקראים בלשונם אלחמוס אם מותרים בפסח או אסורים, ואם אסור לאכלם, ואם מותר לקיימם.
תשובה. הרב רבי יצחק בן גיאת ז"ל כתב בשם רבי האיי גאון ז"ל שהם אסורים משום חמוץ. והרשב"א ז"ל ג"כ נשאל מזה והיה דעתו להקל אלא שחשש לדברי הגאון ז"ל. וא"א מורי הרשב"ץ ז"ל נשאל מזה והשיב שאין בו משום חמוץ מפני שהוא מחמת זיעת הכותלים, ובמסכת מכשירין ע"כ חשבו זיעת הכותלים כזיעת האדם לענין הכשר זרעים. א"כ כמו שזיעת האדם אינה מחמצת כדאמרינן האשה לא תשרה את המורסן שתוליך לבית המרחץ אבל שפה היא על בשרה יבש, כלומר ואין חוששין לזיעה לפי שאינה מחמצת, א"כ זיעת הכותלים ג"כ אינה מחמצת.
ואני לעניות דעתי אומר שדברי כלם אמת, שדברי הגאונים ז"ל והריא"ג ז"ל אמת ודברי הרשב"א וא"א מורי הרשב"ץ ז"ל אמת. וזה שאם החטים הללו נתלחלחו מזיעת הכותלים בלבד אין בהם משום חמוץ לפי שאינה מחמצת, ומהראיה שכתב א"א מורי הרב ז"ל. ואם הלחלוח הוא מחמת שהמגורה שאבה מים מפיה או מצדדיה, כגון שיש בצדדיה ברכת המים ומשם שאבה המגורה, יש בהם חשש חמוץ, שהרי שנינו במסכת מכשירין בפרק הנזכר ברכה שבבית והבית מזיע מחמתה אם טמאה זיעת כל הבית שמחמתה טמאה, נראה מזה שכיון שמחמת הברכה הם מזיעים והזיעה הויא טמאה אין להם דין זיעה אלא דין מים. ותדע שהרי שנינו שם שאם שתה משקין טמאין והזיע זיעתו טהורה. ונראה שהטעם בזה הוא לפי שהאדם יש בו כח משנה כמו שכתבו הרופאים, לפיכך המים משתנים ואין להם טבע מים והכח המשנה שבו החזירם לטבע הזיעה, כמו שיש בו כח לשנות המזון ולעשות ממנו הארבע ליחות, אלא לפי שהמזון עב אינו משתנה מיד וצריך לזה זמן ארוך כפי טבע המזון ההוא, אבל המים הם פשוטים ודקים הרבה והטבע שולט עליהם מהרה ומשנה אותם בקלות ונהפכו המים לטבע אחר, אחר הקרקע שאין בו הכח ההוא נשארו המים על טבעם ועדיין יש בהם טבע המים, ולפיכך אם הם טמאים הזיעה של הכותלים טמאה כיון שלא נשתנו המים מטבעם, וכיון שלא נשתנו א"כ מחמיצין הם, וזה נראה ברור.
ולענין אם מותר לקיימו. כל שמותר לאכלו בפסח מותר לקיימו וכל שאסור לאכלו אסור לקיימו. אלא שאם החטים הם עדיין במגורה ואין אנו יודעים אם הם לחים או לא, הרשב"א ז"ל כתב בתשובה שאינו צריך לבער.
ולענין מי רגלים. נראה לי שדינן כדין מי הפה ולא כמי הזיעה, שהרי זיעת אדם אינה מכשרת כדאיתא התם במסכת מכשירין, ובענין מי רגלים שנינו שם בפרק אלו מטמאין ומכשירין רוקו ומימי רגלים, א"כ דין הרוק ומימי רגלים שוה מה שאין כן בזיעה. ומי הפה מחמיצין כדאיתא בפסחים לא ילעוס אדם חטים ויתנם ע"ג מכתו בפסח מפני שהם מחמיצין. ובמסכת בכורות אמרינן דמימי רגלים של חמור מותרין דמייא עייל מייא נפיק, והכח המשנה שבחמור אינו משנה אותם לגמרי כמו שמשנה מותר אדם לזיעה, וגם זה ברור מדברי הרופאים.
ומה שכתב הרמב"ם ז"ל בהלכות חמץ ומצה בפ"ד אומר ישראל לגוי עד שאתה לוקח במתנה וכו', דבריו ז"ל הם מפורשים בתוספתא, אבל צריך שלא יהיה בדבריו ערמה, והכי איתא בתוספתא, וכן כתב הרשב"א ז"ל בתשובותיו.
@שו"ת הרשב"ש סימן תלו
ומה שאמרת אם העולם יחרב או לא, ודעתך היא שלא יהיה כלה והאשמת האומרים כך וחשבתם בורים ועמי הארץ. ומה נעשה שרז"ל כך היא דעתם, וכבר אמרו תנא דבי אליהו שית אלפי שנין הוי עלמא וחד חרוב שנאמר ונשגב ה' לבדו ביום ההוא, ובכמה מקומות נזכר זה לחז"ל. ואם הרמב"ם ז"ל אינו סובר כך ומפרש הפסוקים המפורשים ומורים על זה על פי סברתו, הרמב"ן ז"ל סובר שהוא עתיד ליחרב ונסמך בזה על דעת רז"ל.
ודע שהמאמין שהעולם אינו מחודש הוא מכחיש התורה, וכל בר ישראל חייב להאמין זה. אבל אם עתיד ליחרב או לא אינו מזיק בחוק האמונה עם שיודה שלאל ית' יש יכולת על זה ושהדבר תלוי ברצונו, שכשם שבראו מהאפס המוחלט כן יכול לשדרו ולהחריבו, ויותר נראית היכולת בחדושו ולא בשדודו. והמקרא המורה על זה ושלא יוכל להתפרש על צד אחר הוא, לפנים הארץ יסדת ומעשה ידיך שמים המה יאבדו ואתה תעמוד וכלם כבגד יבלו כלבוש תחליפם ויחלופו ואתה הוא ושנותיך לא יתמו, א"כ כל הנמצאים יתמו זולתי הנמצא האמתי שהוא מחוייב המציאות [יתברך] ויתעלה. ואעפ"י שיש מפרשים המה יאבדו אם תרצה, ואחרים פירשו על הפרטים, דחוק כי איך אמר ואתה הוא ושנותיך לא יתמו הרי השמים קיימים הם לעולם לפי דבריהם ואין בפרט אלא מה שבכלל, על כן הנגלה מהפסוק הוא האמת כפי דעתי, ואתה האמין במה שתרצה בזה.
@שו"ת הרשב"ש סימן תלז
בענין הנושאים נשים בתולות ובועלים על דם בתולים. דע שזו רעה חולה היא באותן הארצות, גם בעיר הזאת תושבי הארץהיו קצתם עושים זה, וא"א מורי הרשב"ץ ז"ל בטל רעה זו וייסר מקצתם. ושורש דבר זה הוא משבוש הבנתם דברי הרמב"ם ז"ל שכתב בהלכות איסורי ביאה פ"ה, אבל שם לא נזכר זה וגם בפרק תינוקת במשנה ובגמרא [אלא] בשלא ראתה דם בבית אביה, אבל כשראתה דם לא דברו בזה ולא היה שם מי שיתירנו, שכיון שראתה דם קודם בעילה אפשר שעם דם בתולים מחמת צערה בא דם מן המקור ונתערב עמו, וכל שבא דם מן המקור אפילו כטפת חרדל היא נדה מן התורה והבועלה בכרת. אבל בקטנה שלא ראתה דם מעיקר הדין לא חששו לזה בעלי המשנה, אבל בעלי הגמרא החמירו בזה, ואמרו ר' יוחנן וריש לקיש שבועל בעילת מצוה ופורש כשם שהחמירו בנות ישראל שאפילו רואות דם טפה כחרדל יושבות עליה שבעה נקיים, אך בזו כיון שנבעלה אעפ"י שהיא קטנה ולא הגיע זמנה לראות בועל בעילת מצוה ופורש ויושבת שבעה נקיים חוץ מיום שנפסק הדם. וזה לשון הרמב"ם ז"ל שכתב בפי"א מהלכות הנזכרות, וכן הדין בדם בתולים בזמן הזה שאפילו היתה קטנה שלא הגיע זמנה לראות ולא ראתה דם מימיה בועל בעילת מצוה ופורש וכל זמן שתראה דם מחמת מכה הרי היא טמאה ואחר שיפסוק הדם סופרת שבעה נקיים, עכ"ל. א"כ כל זמן שרואה דם הרי דינה כדין הנדה להיות טמאה ואחר שיפסוק הדם צריכה שבעה נקיים. ואם היה מותר לבעול כשיפסוק הדם למה תספור שבעה נקיים, השבעה נקיים אינם אלא כדי שתטבול אחריהם ותהיה מותרת לבעלה, וזה ברור. וכן כתב א"א מורי הרשב"ץ ז"ל בפסקי הלכות שלו למסכת נדה, וכן כתב בעל הטורים ז"ל. ועוד הוא מחמיר שלא תמנה שבעה אלא אחר חמשה ימים לבעילתה, וכן כתב הרא"ש ז"ל בסוף הלכות נדה, אלא שאינו מוסכם מהכל, ולא נהגו כדבריו אלא מונה שבעה ימים משעה שתפסוק מלראות דם ואותו יום אינו מכלל השבעה. ואתה חזק ואמץ להזהירם מזה ותאמר להם משמי שאם לא יחזרו בהם אנדה העובר על זה, ואתה שלום.
@שו"ת הרשב"ש סימן תלח
קריאת שמע קודם צאת הכוכבים. דבר זה כבר נשאל לראשונים גם לאחרונים ז"ל, והתשובה בזה הוא מה שנמצא בירושלמי כדי לעמוד בתפלה מתוך דברי תורה כי העם מתקבצים לעת ערב להתפלל ואין עומדין להתפלל אלא מתוך דברי תורה קורין את שמע ומתפללין אעפ"י שלא הגיע עונתה ובאותה שקורא על מטתו הוא יוצא ידי חובתו. ובענין הברכות אינו מפסיד, שהברכות אינן על קריאתה לומר אשר קדשנו במצותיו וצונו לקריאת שמע על כן לא הפסיד אם מברכין קודם זמן עונתה. אבל א"א מורי הרשב"ץ ז"ל כתב בפ' הלכות ברכות שחיבר שאם אחר צאת הכוכבים רוצה לסעוד והוא קראה קודם צאת הכוכבים שצריך לקראת שנית קודם סעודתו, שכל דבר שהוא מן התורה והגיע זמנו קודם מלאכתו או קודם סעודתו צריך לקיים מצותו ואח"כ יעשה מלאכתו או יכנס לסעודתו [כדמוכח] בפ"ק דשבת ובמסכת סוכה.
ולענין השלמת רמ"ח באל מלך נאמן. הרמב"ן ז"ל שאל את פי הרמ"ה ז"ל והשיב לו שאין ראוי לעשות כן כי הוא הפסק בין הברכה ושמע. אבל המחזירים פסוק להיות לכם לאלהים, אעפ"י שאינו צריך אלא לשלש תיבות, מחמת שאמרו במסכת תענית ובמסכת מגלה כל פסוקא דלא פסקיה משה רבינו לא פסקינן ליה אומרים כל הפסוק כלו, ואם אינו צריך אלא שלשה וקורא ששה אין בזה שום חשש דבכלל מאתים יש מנה.
ולענין הברכו שאין אומרים אותו במנחה. אין התמיה בזה אלא למה אומרים אותו בשחרית ובערבית. ומה שנאמר בדברי האחרונים ז"ל בזה הוא, כי קודם ק"ש צריך לומר ברכו, ומחמת שיש קצת בני אדם שלא שמעוהו בין בשחרית בין בערבית חוזרין ואומרים אותו בסוף התפלה. ולפיכך כתבו שאין ראוי לאומרו בשבתות וימים טובים שכל העם הם שם קודם ק"ש כשאומרים ברכו ולמה יחזירוהו אחר התפלה, ועל כן כתבו שיש מקומות שאין אומרים אותו בשבתות וי"ט. זהו מה שמצאתי בזה. וכל זה אין לו שורש בגמרא ולא בשום מדרש ולא בחיצונית, אף מחמת שנהגו בו רצו לתת טעם למנהג, ודברים כאלה אין לנו אלא מה שנהגו בהם ואל ישנה אדם מפני המחלוקת, והתורה דרכיה דרכי נועם וכל נתיבותיה שלום.
@שו"ת הרשב"ש סימן תלט
עוד שאלת. הממשכן בית לחבירו לי' שנים והלך ומכרו לאחר אם יכול הקונה להוציאו או לאו.
תשובה. אין המכירה מבטלת השכירות ולא המשכונה, שבפירוש אמרו בפרק השואל גבי המשכיר בית לחבירו מכרו או הורישו או נתנו במתנה שאינו יכול להוציאו שיכול לומר לו השוכר לא עדיפת מגברא דאתית מחמתיה, אם הנותן לך או מורישך או המוכר לך לא היה יכול להוציאני איך תוציאני אתה שבאת מכחו לא עדיפת מניה. וכן כתב הרמב"ם ז"ל בפ"י מהלכות שכירות שאין כח הקונה או היורש או מקבל מתנה גדול מכח המוכר או המוריש או הנותן. ואין הפרש בזה בין שכירות למשכונה דהטעם הוא לא עדיפת מנברא דאתית מחמתיה, ובעל החצר לא היה יכול להוציא המלוה מבעל המשכונה, וכן הקונה ממנו אין יכול להוציאו. ואעפ"י שהאומות דינן בזה בהפך דיננו, אסור לנו לילך בחוקותיהם.
@שו"ת הרשב"ש סימן תמ
עוד שאלת. ראובן משכן חצרו אצל שמעון במאתים זהובים לשש שנים ואח"כ חזר ומכרו לו בג' מאות זהובים והאריך לו הזמן במאה הנותרים לשתי שנים ושיתן אותם לאשתו כדי שתנשא בהם בתו, ועתה טוען שמעון המשכונה היא העיקר והמכר לא היה אלא לתוספת חזוק ורוצה שיתנו לו המאתים זהובים שנתן, מה הדין בזה.
תשובה. אין בדברי הקונה כלום, שאחר שקנה וכתב שטר קנין אינו יכול לומר שבתורת משכונה היא בידו, שאעפ"י שנעשה ביניהם שטר משכונה בתחלה כיון שאח"כ נעשה שטר המכר בטל האחרון את הראשון. אלא שאם יברר שהיה נותן נכייתא עד היום הזה יורה שמשכונה היא בידו ולא בתורת מכר, שאם בתורת מכר היתה בידו למה הוא נותן נכייתא. אבל אם אינו יכול לברר זה, אעפ"י שיביא עדים או תודה האשה שבתורת משכונה היתה בתחלה בידו, כיון שנעשה שטר מכר ביניהם בטל השני את הראשון כדאיתא בפרק נערה שנתפתתה.
@שו"ת הרשב"ש סימן תמא
עוד שאלת. ראובן נשא אשה והאשה היא בכל פעם ופעם מקללת את יולדיו בפניו, מה הדין נותן בזה.
תשובה. במשנה במסכת כתובות שנינו בפרק המדיר גבי היוצאות בלא כתובה והמקללת יולדיו בפניו, ופירשוה בגמ' כגון שקללה בפני בנו כגון דאמרה ליכליה אריה לסבא באפי בריה, וכתבה הרמב"ם ז"ל בפרק כ"ד מהלכות אישות. אבל צריכה היא התראה תחלה בפני עדים שיאמרו לה דעי שאם תקלל אבי בעלך בפני בעלך תפסדי כתובתיך, אם אח"כ חזרה וקללתו בפני עדים מאבדת כתובתה, זהו הנראה לי בזה. וחתמתי שמי פה הצעיר שלמה בן הרב ר' שמעון נ"ן בן החכם ר' צמח זלה"ה.
@שו"ת הרשב"ש סימן תמב
מאזונה, אל הותיק ר' יום טוב יצ"ו בן ר' יוסף סעוד נ"ע.
שאלת. כי ר' דוד בר' שלמה בזיז הוא מבקש ממני נשיב לו דבר על כתובת בתו שנתאלמנה מבן אחיו והניח בידה כיס אחד של כספים שהרויח בהתעסקו בממון של אביו עם שותפו, עמד אבי המיתנא ולקח הכיס מיד האלמנה, כשבא אביה עמד לתבוע כתובת בתו אמר לו אבי המיתנא הנה הנדוניא שלך עם הנכסים שנתתי אני לבני כבר לקחתם בתך, אמר לו אינם מספיקים תן לי הריוח שהרויח בעלה ונתנו בידה, אמר לו תנאי מקויים בשטר יש לי על בני שאין לאחד מהם דבר בכל הממון הן בקרן הן בריוח כי אם לחם לאכול ובגד ללבוש ולאחר מותי יטול כל אחד חלקו, והנה הם חולקים בזה זה אומר בכה וזה אומר בכה. ועכשיו אדוני הודיעני אם האלמנה תטול כתובתה משלם מן הריוח שהרויח בעלה ונתנו ביד אשתו בשעת מיתה, או התנאי שהתנה האב לאחר שהוא שטר מקויים בידו על בניו ולאחר שתפס ידו על העליונה, והכתובה היא כתקון מנהג תלמסאן על פי חכמי התלמוד ז"ל.
תשובה. אין האשה ולא בעל חוב גובים מהעסק, כדאיתא בפרק המקבל דאמאי קרו ליה עסקא לאיעסוקי ביה, וכן כתב הרמב"ם ז"ל בפ"י מהלכות שלוחין ושותפין. וזהו כשמתברר בעדים שסחורה זו היא מן העסק, וכן כתבו הריא"ף ז"ל והרמב"ם ז"ל במקומות הנזכרים. אבל אם אינו מתברר בעדים גובה מהם, לפי שכל מה שהוא ברשות האדם בחזקת שלו הוא. ויש לזה ראיות מפורשות מפרק חזקת ומהתוספתא דמציעא הביאוה המפרשים בפרק האומר בקדושין. וכן יש להוכיח ממה שכתב הרמב"ם ז"ל בהלכות מלוה ולוה בענין גביית בעל חוב זה לשונו, טען הלוה שהמטלטלין אלו שבידי שאינן שלי אלא פקדון הם בידי או שכורין או שאולין אין שומעין לו אלא או יביא ראיה או יגבה בעל חובו. והטעם בזה משום שכיון שהם ברשותו בחזקת שהם שלו. ובפ"ז מהלכות טוען כתב כל המטלטלין בחזקת זה שהם תחת ידו. וכן כתב א"א מורי הרשב"ץ ז"ל בתשובותיו, ואפילו היה נושא ונותן בתוך הבית דחזקת מה שיש לו הוא של אביו, כדאמרינן בפרק חזקת גבי אחים שהיו נושאים ונותנים בתוך הבית, קאמר שמואל התם מודה לי אבא שאם מת על האחים להביא ראיה, וכן כתב הרמב"ם ז"ל בפי"ו מהלכות נחלות. וזהו אפילו לא היה לו חלוק בעסתו, כלומר שלא היה אוכל לבדו, כ"ש שאם היה חולק בעסתו דאפילו לא מת אמרינן שמא מעסתו קמץ.
ובענין שטר שכתב לאביו שכל מה שיש לו הוא של אביו הן בקרן הן בריוח. אם השטר הזה נעשה אחר שנשא אשה אינו כלום להזיק שעבוד אשתו, הודאה שחב בה לאחרים אינה כלום כדאיתא בפ"ב דכתובות. ואם היא קודם שנשא האשה, הודאתו הודאה במטלטלין שהיו לו בשעת הודאה, אבל אם אח"כ קנה מטלטלין, אפשר שמצא מציאה או נתנו לו במתנה, שהוא לא הודה אלא על המצוי באותו זמן. שאעפ"י שאמרו בפרק חזקת גבי אחד מן האחין שהיה נושא ונותן בתוך הבית דלא מצי למימר הכי, היינו טעמא לפי שבכל עת הוא נושא ונותן. ובנדון הזה לא היתה ההודאה אלא פעם אחת, ושמא אחר ההודאה נתנה לו במתנה או מצא מציאה. וזה במטלטלין וכ"ש במעות, שאין סימן למטבע כדאיתא בפרק ואלו מציאות. ומי נאמר שמעות אלו הנמצאות עתה בידו הם שהודה בהם שאינם שלו, ודבר זה לא יכול להתברר לעולם. ואפילו בהודאה במטלטלין צריכה שתהיה בקנין מעכשיו וכדאיתא בפרק זה בורר. ואי בעית למימר הודה לו אעפ"י שאינו חייב לו מתנה הוא דיהיב ליה, אעפ"י שמקצת הגאונים ז"ל כתבו שהודאה דינה כדין ההקנאות, ובעל העיטור כתב דלא מקניא בבריא כ"ש שיודה בפיו שנכסים אלו הם של פלוני אלא אם יקנם לו בקנין גמור, בעל העיטור ז"ל כתב זה באות קנין ובאות הודאה האריך להביא ראיה עליו. ואע"ג דאמרינן בפרק מי שמת נפק אודיתא מבי איסור גיורא, כבר כתב ז"ל דוקא משום דהוה שכיב מרע ודברי שכיב מרע ככתובין וכמסורין דמו. אלא שנראה מדבריו ז"ל דהודאה בשטר מהניא, מ"מ אפילו הכי דוקא בדבר שהוא מעויין כגון מטלטלין או קרקע.
ובענין הקנאת הריוח, אפילו בקנין אינו כלום, לפי שהוא דבר שלא בא לעולם והמקנה לחבירו דבר שלא בא לעולם לא קנה כדאיתא בפ"ק דמציעא ובפרק הנשך ובפרק האשה רבה ובפרק האומר בקדושין ובדוכתי אחריני, וכן כתב הרמב"ם ז"ל בפרק כ"ב מהלכות מכירה.
ומעות אלו שנתן האב לבנו לשאת ולתת בהם אם לא היה נושא ונותן בתוך הבית אי אפשר מבלי ג' דרכים, והם או מלוה או פקדון או עסק. ואם הם מלוה בשטר קודם שנשא האשה האב קודם לגבות חובו והמותר תגבה האלמנה בכתובתה, ואם לאו היא קודמת בכל. ואם הם פקדון ואפילו הם בשטר אינו גובה כלום לפי שיכול לטעון לאבדו ומתוך כך יכול לטעון החזרתי, וכן אמרו בפרק המוכר את הבית המפקיד אצל חבירו בשטר ואמר לו החזרתים לך נאמן. ואע"ג דאמרינן בפרק כל הנשבעין המפקיד אצל חבירו בעדים אינו צריך להחזיר לו בעדים בשטר צריך להחזיר לו בשטר, כבר תירץ ר"ת ז"ל שכך רוצה לומר אם רצה לפטור עצמו מהשבועה צריך להחזיר לו בעדים. ואם הם עסק אינו גובה אלא מחצה ממה שבשטרו, דאמרינן בפרק המוכר את הבית שטר כיס היוצא על היתומים דייני גולה אמרו נשבע וגובה כלו דייני ארץ ישראל אומרים נשבע וגובה מחצה, (וכן פסק הרמב"ם ז"ל בפ"ז מהלכות שלוחין ושותפין דנשבע וגובה מחצה).
ואם יטעון האב שבנו לא היה נוטל בשכר העסק אלא לחם לאכול ובגד ללבוש, הוי ליה אבק רבית, שאפשר שהריוח יהיה יותר ממאכלו ומלבושו כדמוכח בפרק נשך, שאפילו נאמר שהבן הוי כאריס ואריסא משתעבד למארי ארעא כדאיתא בפרק הנזכר, הרי כתב הרמב"ם ז"ל בפ"י מהלכות הנזכרות שיש לאריס עסק אחר. ע"כ כל המעות שנטל אבי המיתנא מיד האלמנה חייב הוא להחזירם ואפילו לא היו ממעות הריוח, וכ"ש אם הם ממעות הריוח. ואע"ג דאר"נ בפרק נשך בענין המוכר לחבירו דבר שלא בא לעולם ומודינא דאי שמיט ואכיל לא מפקין מניה, זהו אלו תפסם בחיי בנו, אבל כיון שהיו בחזקת האלמנה כבר נשתעבדו לה. וכ"ש שכך כותב לה בכתובתה ששעבד לה כל נכסיו דקניני ודאקנה מקרקעי ואגבן מטלטלי דלא כאסמכתא ודלא כטופסי דשטרי דמשועבדים הם לה אפילו היו ברשותה כדאיתא בפרק חזקת, וכן כתב הרמב"ם ז"ל בהלכות מלוה בפרק ח"י. ושלום על דייני ישראל.
@שו"ת הרשב"ש סימן תמג
עוד שאלת. לפרש לך מה שכתב הרמב"ם ז"ל כל השומע ברכה מהברכות מתחלתה ועד סופה ונתכוון לצאת ידי חובתו יצא אעפ"י שלא ענה אמן.
תשובה. דברי רבינו ז"ל מפורשים בפרק לולב הגזול, דאמרינן התם גבי השומע כעונה, בעו מניה מר' חייא בר אבא שמע ולא ענה מהו אמר ליה חכימייא וספרייא ודרושייא ורישי עמא אמרי שמע ולא ענה יצא.
ומה שכתב הרמב"ם ז"ל וכל העונה אמן אחר המברך הרי הוא כמברך והוא שיהיה המברך חייב באותה ברכה, דבריו ז"ל מפורשים בפרק מי שמתו, דאמר ליה רבא לרבינא נשים חייבות בברכת המזון דאורייתא או דרבנן למאי נפקא מינה לאפיק רבים ידי חובתן אי אמרת דאורייתא אתי דאורייתא ומפיק דאורייתא אי אמרת דרבנן הוה ליה מי שאינו מחוייב בדבר וכל מי שאינו מחוייב בדבר אינו מוציא את הרבים ידי חובתן. ומסקנא דהתם דאורייתא מפיק מי שהוא מחוייב מדאורייתא ובדרבנן מפיק מי שהוא מחוייב מדרבנן.
ומה שכתב הרמב"ם ז"ל וכן כל השומע אחד מישראל מברך ברכה מכל הברכות כלן אעפ"י שלא שמע כולה מתחלתה ועד סופה ואעפ"י שאינו מחוייב באותה ברכה חייב לענות אמן, משנה מפורשת היא בפרק אלו דברים בברכות עונין אמן אחר ישראל המברך ואין עונין אמן אחר הכותי המברך עד ששמע כל הברכה, ובלא ספק ברכה זו לא היה מחוייב בה דאלו מחוייב בה אף בישראל לא יענה אחריו קודם שישמע כל הברכה, אלמא ודאי אע"ג דאינו מחוייב בברכה ושמע אותה עונה אחריה אמן. וכן כתבו המפרשים ז"ל עלה התם. ובגמרא דידן נמי, בעא מניה שמואל מרב מהו לענות אחר התינוקות של בית רבן אמר עם הכל עונה אמן חוץ מהתינוקות של בית רבן הואיל ולהתלמד הן עשויין ה"מ בלא עידן מפטרינהו אבל בעידן מפטרינהו עונין. ובפרק שלשה שאכלו אמרינן, בא ומצאן כשהן מברכין מה הוא עונה רב זביד משמיה דאביי אמר ברוך ה' המבורך רב פפא אמר עונה אמן ולא פליגי הא דאשכחינהו דאמרי נברך הא דאשכחינהו דאמרי ברוך, אלמא כל השומע ברכה אעפ"י שאינו מחוייב בה עונה אמן. וזה אפילו לפירש"י ז"ל שכתב דאשכחינהו דאמרי ברוך כלומר ברוך שאכלנו משלו, והוא עיקר אצל א"א מורי הרשב"ץ זלה"ה, וכ"ש לפירוש הראב"ד ז"ל שפירש בברוך שבסוף כל ברכה וברכה.
ומה שכתב הרמב"ם ז"ל דכל מי שלא שמע הברכה שהוא חייב בה לא יענה אמן בכלל העונים, זו היא אמן יתומה שאין עונין אותה, וכן פירשו אותה בירושלמי דאמן יתומה היא בברכה שהוא חייב בה ולא שמעה וענה אמן.
@שו"ת הרשב"ש סימן תמד
עוד שאלת לפרש לך ענין דברים הבאים בתוך הסעודה מחמת סעודה וכו'.
תשובה. המובן אצלי הוא שהאוכל פירות עם פת וקבע עליהם סעודתו הפת היא פוטרת אותן כדאמרינן פת פוטרת כל מיני מאכל, וזו היא ששנינו כל שהוא עיקר ועמו טפלה מברך על העיקר ופוטר את הטפלה. והאוכל סעודתו ובקנוח סעודה רוצה לאכול פירות, כיון שאינו עיקר סעודתו ואין דרך בני אדם לקבוע עליהם סעודתם, מברך לפניהם אבל לא לאחריהם, ואפילו אכל פת. ודוקא פירות, אבל דגים וביצים וכיוצא בהם פת פוטרתן כיון שדרך בני אדם לקבוע עליהם סעודתן, וזו היא שאמרו דברים הבאים בתוך הסעודה שלא מחמת סעודה מברך לפניהם אבל לא לאחריהם. ואי בתר סלוקי תיבה אומר הב ונבריך או נטילת ידים רצה לאכול מברך לפניהם ולאחריהם, וזו היא שאמרו לאחר סעודה וכו'. כך העליתי בזה לפירוש הרשב"א ז"ל וא"א הרב ז"ל, אעפ"י שיש דברים אחרים כנגד זה בספר אורח חיים, ודוק ותשכח.
@שו"ת הרשב"ש סימן תמה
עוד שאלת לפרש לך מה שכתב הרב ז"ל ג' שאכלו כאחד וקדם אחד מהם וברך לעצמו מזמנין עליו ויצאו השנים ידי חובת זמון והוא לא יצא בזמון זה שאין זמון למפרע.
תשובה. דבריו ז"ל הם מפורשים בפרק שלשה שאכלו, דאמר רבא תוספהא הני תלתא דכרוך רפתא בהדי הדדי וקדים חד מנייהו ובריך לדעתיה אינהו נפקי בזמון בהדיה ואיהו לא נפיק בזמון בהדיהו. כלומר שאם אדם א' מאלו הג' קדם מעצמו ובירך, השנים האחרים יכולים לזמן כיון שכשאכלו היו כלם מחוייבים בזמון יכולין הם לזמן עליו ונכלל הוא עמהם, אבל הוא לא קיים מצות זמון אעפ"י שזמנו עליו לפי שאין זמון למפרע ואחר שבירך שוב אינו יוצא בזמון. ובתחלת הפרק הנזכר אמרו, יהודה בר מניומי ומר בר רב אשי ורב אחא מדפתי כרוך רפתא בהדי הדדי ולא הוה איניש בהדיהו דהוה מפליג מחבריה לברוכי להו, כלומר שלא היה שם מופלג בחכמה יותר מהם ולא אחד מהם מופלג מחברו, יתבי וקא מבעיא להו הא דתנן ג' שאכלו כאחד חייבין לזמן הני מילי היכא דאיכא גדול ואנן חלוק בברכות עדיף לן בריכו איניש איניש לדעתיה, כלומר שברך כל אחד מהם בפני עצמו, אתו ושאלו למרימר אמר להו ידי ברכה יצאתם ידי זמון לא יצאתם וכי תימרו נהדר לזמן אין זמון למפרע, כלומר כיון שברכו שוב אין יכולין לחזור ולזמן לפי שהזמון לא נתקן אלא קודם ברכה. וכן הוא במשמע, שהרי הוא בלשון עתיד נברך שאכלנו משלו. וכתב א"א מורי הרשב"ץ ז"ל בשטתו דאי אשתלי חד מנייהו ובריך לנפשיה לא פרחה תורת זמון מן השנים ומזמנין על השלישי, אבל בדקדמו בתרי וברכו בטל תורת זמון מהכל, וכן כתב בשם הרשב"א ז"ל, וכן היא בספר אורח חיים.
@שו"ת הרשב"ש סימן תמו
עוד שאלת. כי ראובן מת וחיי לרבנן ולכל ישראל שבק והניח תחת יד שמעון מטלטלי, והיורשים בקשו מיד שמעון של אביהם והשיב שראובן מורישם חייב לו כך וכך ורוצה שישבע וינכה מתחת ידו ויעשה זה לעומת זה.
תשובה. הרמב"ן ז"ל כתב בחידושיו בפ"ק דמציעא בשם רבינו האיי גאון ז"ל, שמי שיש ביד חברו פקדון או תשומת יד וטוען שיש לו כנגדן על חברו לא ישבע שאין בידו כלום מחברו לא פקדון ולא תשומת יד אלא לימא בבי דינא צורתא דמלתא וישבע וינכה מתחת ידו, והביא ראיה על זה מהתוספתא. ואעפ"י שרבינו הרב ז"ל דחה ראייתו הודה לו בדינו. על כן בנדון הזה יכול הוא לומר שמעון יש לו כך וכך בידי המיתנא אבל אני יש לי בידו כנגדן מכך וכך ויהיה נאמן בשבועתו עד כדי מה שמודה שהוא חייב, כדאמרינן בפרק חזקת גבי הנהו עזי דאכלי חושלא בנהרדעא דנאמן עד כדי דמיהם, וישבע שאין לו המיתנא ברשותו יותר.
@שו"ת הרשב"ש סימן תמז
ובענין אי זו היא טענת בריא.
הרמב"ם ז"ל כתב בפ"א מהלכות טוען ונטען שאם טען כך אמר לי אבא או כך צוה לי בעדים שהיא טענת שמא, ואינה טענת בריא אלא כשיודע הוא הענין בעצמו. על כן מה שטוענת האלמנה שאמר לה בעלה אינה טענת בריא. ואעפ"י שהרא"ש ז"ל כתב שהיא טענת בריא, על פי הרמב"ם ז"ל אנו מתנהגין. ומ"מ אעפ"י שהוא פטור משבועה לדעת הרמב"ם ז"ל, יש עליו חרם סתם כתקנת הגאונים ז"ל כמו שכתב הריא"ף ז"ל בפ' כל הנשבעין ובתשובותיו, וכן כתב הרמב"ם ז"ל בפי"ו מהלכות שלוחין ושותפין.
@שו"ת הרשב"ש סימן תמח
עוד שאלת. ראובן שדך בתו עם שמעון ונדר לתת לו תכשיטין וחדר בחצירו, ואח"כ קמה אם הבת ושדכה אותה עם לוי ונדרה לו התכשיטין והנדר שנדר האב למשדך הראשון ושלחה להודיע לאב ונתרצה האב, ואח"כ עמד ונשא לוי הבת הנזכרת ואביה חוץ לעיר ואמר אם יתן האב מוטב ואם לא יתן מוטב, והאם נדרה שאם לא יתרצה האב במה שנדרה שתנכנו מכתובתה, ועתה בא האב וערער ואינו רוצה ליתן החדר. ושאלת מה הדין בזה.
הדין בזה הוא ערעור האב קיים, לפי שלוי לא קנה החדר בדרך מדרכי ההקנאה לפי שלא היה שם קנין שיקננו לו בקנין גמור וגם בשעת הפסיקא לא היו שם קדושין שיהיו מהדברים הנקנים באמירה כדאמר רב גידל. ומה שקבלה האם שאם לא ירצה האב שתנכנו מכתובתה קבלתה אינה כלום, שלא נתנה כתובה לגבות מחיים, על כן אין ללוי שום זכות בחדר. וחתמתי שמי פה הצעיר שלמה בן הרב ר' שמעון נ"ן בן החכם ר' צמח זלה"ה.
@שו"ת הרשב"ש סימן תמט
מאזונה, עוד אל הותיק ר' יום טוב יצ"ו.
איש טוב שמך אלהים כגן רטוב ויברכך ברכת טוב. כתבך היקר הגיעני על עניני הנכבד ר' יעקב בן בזיז, וראיתי כי טענותיו וטענות ר' אברהם בן אלעזר וחמותו הם ארוכות וקצרות. ואם העגולה גדולה הנקודה היא קטנה, שטענות אלו הם סובבות על שתי נקודות והנקודה האחת היא סובבת על חברתה. וזהו שאכתוב לך, כי ר' יעקב הוא טוען כי יש לו חובות על נכסי רבי אברהם שלאל, וזו היא הנקודה שסובבת על נקודה זו היא, כי ר' אברהם בן אלעזר נכנס לו ערב בחוב שיש לו על ר' אברהם שלאל הנזכר. ועל שתי נקודות אלו בנו עגולות גדולות והאריכו הטענות והגזומים והאיומין ושהאלמנה גובה ושאברהם בן אלעזר גנב והחביא נכסים. וכל אלו הטענות הם ללא צורך עדיין, כי אלו הטענות היו ראויות אחר שיתברר בב"ד כי ר' יעקב בזיז יש לו זכות על נכסי ר' אברהם שלאל הנזכר, ואחר שיתברר בב"ד כי יש לו זכות היה לו לבקש ולברר הנכסים. אבל הוא עדיין לא נתברר לו בב"ד שיש לו זכות והוא מטריח עצמו לשוא ולא זו הדרך ולא זו העיר, והנני מגיד לך פשר דבר.
דע שאם ר' יעקב יש לו שטר או פתק וכתב ר' אברהם שלאל הנזכר והעדים חתומים תחתיהם כי ר' אברהם בחייו צוה אותם להעיד עליו ולחתום בו יגבה ר' יעקב שטר חובו זה אחר שישבע שלא נפרע כדין הבא ליפרע מן היורשין כדאיתא בפרק כל הנשבעין. ואם החוב הזה שתובע ר' יעקב אינו אלא בכתב ר' אברהם או עדים על פה אינו גובה אלא באחד משלשה דרכים. האחד שהיתה המלוה לזמן ומת ר' אברהם קודם השלמת הזמן כדאיתא בפ"ק דבתרא, או שתבעו ר' יעקב בחייו בפני ב"ד והודה לו וחייבוהו ב"ד לפרוע ולא רצה ונדוהו ב"ד ומת בנדויו, או צוה ר' אברהם בחוליו שמת ממנו שיש לו לר' יעקב ברשותו כך וכך כדאיתא בערכין בפרק שום היתומים. ובזולת אחד משלשה דרכים אלו אין הלוה גובה מן היורשים, וכן כתב הרמב"ם ז"ל בפי"א מהלכות מלוה ולוה. וכתב ידו כדין מלוה על פה הוא כמו שכתב רי"ף ז"ל בפרק גט פשוט והרמב"ם ז"ל בפרק הנזכר מההלכות הנזכרות, וכן היא הסכמת הגאונים ז"ל והסכמת גדול האחרונים הרא"ש ז"ל. ועוד אחרת יש והיא, שאם נמצא בפנקס ר' אברהם, שהדבר מסודר כהוגן ששכיח בתוכו שהוא מסודר כהוגן, ושהוא חייב לר' יעקב יגבה בו. וכן כתב הרא"ש ז"ל בתשובה.
ומעתה אם אין לר' יעקב בזיז שטר בעדים כשרים ולא אחד משלשה דרכים שכתבתי אין לו שום זכות על נכסי ר' אברהם שלאל נ"ע וחייב הוא להחזיר כל מה שגבה לפי שגבה שלא בב"ד כי אם בחזקה, והוא קבל עליו בכח חרם שאם אין לו זכות בב"ד שיחזיר כל מה שנטל כפי מה שיגזור עליו הדין, על כן חייב הוא להחזיר מן הדין ומכח קבלתו.
ואחר שנתברר זה, מה שטוען שערב לו ר' אברהם בן אלעזר, טענה זו בטלה היא, שהרי אין לו שום זכות וחייב הוא להחזיר מה שנטל כ"ש שלא יטול מה שלא נטל. ואפילו היה לו זכות, ערבותו של אברהם הנזכר היא בטלה מאחד משני טעמים או שניהם כאחד, שערבות זה אינו אלא בשטר בגופן שלהם ובלא ספק שאין בו קנין שעדי גוים אינם יודעים בטיב קנין וכל ערבות כזה שאין בו קנין אינו ערבות. והטענה השנית היא, אם לא ערב לו דבר ברור וסך קצוב אלא שכתב לו שהוא נכנס ערב בכל מה שיתחייבו בדין נכסי ר' אברהם שלאל, כ"ש שהדבר יותר ברור שהוא פטור שזו כמו אסמכתא היא ואינו מתחייב, ובקש תמצא דינים אלו בהלכות מלוה ולוה בפרק ועקרם בגמרא בפרק גט פשוט ובמקומות אחרים.
על כן אם ר' יעקב יקבל עליו את הדין ויחזיר כל מה שנטל אם אין לו ראיה כפי מה שכתבתי ויקבל עליו שלא יערער על נכסי ר' אברהם שלאל ולא על ר' אברהם בן אלעזר הנזכרים בכח חרם ונדוי בין בדינינו בין בדיניהם לא הוא ולא אחר בשבילו מוטב וישב בביתו בשלום, ואם לאו יבא על כל פנים לכאן לאלגזאייר בכח חרם ונדוי כי כן הסכימו גדולי שתי הקהלות יצ"ו שאם יקבל את הדין מוטב ואם לא יבא על כל פנים, וכבר קראו כתבו וראו דבריו והסכימה דעתם דעת אחת למה שכתבתי לך. והנה הנשיא ר' אשתרוק בר נחמן בונפיל חברינו יצ"ו כותב אליכם כי כן היא הסכמת כלם שמענה ואתה דע לך, תקרא כל זה על ר' יעקב הנזכר ותבררנו לו באר היטב ותן לחכם ויחכם עוד. הצעיר שלמה בן הרב רבי שמעון נ"ן בן החכם ר' צמח זלה"ה.
@שו"ת הרשב"ש סימן תנ
פתקא דאזמנותא על הענין הנזכר.
בענין טענות ר' אברהם בן אלעזר עם ר' יעקב בזיז רבו הדברים וארכו הטענות, ולפי שיש חלוף בטענותיהם זה על פי דרכו וזה על פי דרכו ועל זה הדרך לא יצא הדין כראוי וכאמתו, ולפיכך אי אפשר בלתי שיעמדו שתי הכתות לפני דיין בקי וידין על פי טענותיהם לא על פי שאלותיהם, וזה לא היה תלוי בצוארי עד שר' אברהם בן אלעזר תבע ממני שאכתוב לר' יעקב בן בזיז פתקא דאזמנותא שיבא לכאן לאלגזאייר לדין, וכתבתי לו ושניתי ושלשתי ונתתי לו זמן אחר זמן ונתן כתף סוררת ולא אבה לבא והזהרתיו ולא נזהר. וכדי להיות לאות לכל הממרים את פי הדין אכתוב שורת הדין בזה, כדי שידעו כל יודעי דת ודין כי כל הנעשה וכל מה שאעשה הוא על פי שורת הדין, ואם לא יבא תשבע ברעות נפשו ואני את נפשי הצלתי.
ואומר, כי רגיל היה בזמן רבותינו שהמזמין את חברו לב"ד היה מביא מב"ד פתק ההזמנה שקורין בערבי ברא"ת אלדעוו"א, וכן מוכח בסוף מסכת קדושין במעשה רב יהודה שנדה לאיש אשר קרא אותו בר שויסקל והכריז עליו ג"כ שהוא עבד, שהלך האיש ההוא אצל רב נחמן שהיה דיין והביא פתקא דאזמנותא ורב יהודה הלך אצל רב נחמן אעפ"י שהיה ר' יהודה גדול בחכמה מרב נחמן לפי שהיה רב נחמן דיין ממונה על פי נשיא. ולפיכך אפילו לא היה בין ר' אברהם ור' יעקב טענת ממון אלא טענת בזיונות והזמינו לפני, חייב הוא לבא עמו. ולא היה מסופק רב יהודה אם ילך לפני רב נחמן או לא ילך אלא משום שהיה גדול בחכמה ויהיה בזיון תורה, אלא שרב הונא נתן לו עצה שילך משום יקרא דבי נשיאה, וכ"ש שיש ביניהם טענת ממון. ובפרק מי שמת גבי אחתיה דרב דימי שכתבה לו במתנת שכיב מרע קרנא דפרדיסא ובשיורו, עמדה ורצתה לחזור בה ובאה לפני רב נחמן ושלח לו רב נחמן שיבא ולא רצה ואמר לו רב נחמן דאם לא יבא שיכהו בסלוא דלא מבע דמא, כלומר שינדוהו, ודבר ברור ומפורסם הוא. וכפי העדויות שנתקבלו במוסתגאניס ר' יעקב נטל ממון בזרוע מבית ר' אברהם שלאל והאלמנה היתה צועקת מרה והוא קבל בפניה שכל מה שידון עליו שיהיה מקובל ומרוצה. והנה האלמנה היא תובעת את כתובתה מאלו הנכסים ורבי אברהם בן אלעזר בא בהרשאתה והרי היא תובעת וחייב לבא אחריה, דהא אמרינן בסוף זה בורר גבי שנים שנתעצמו בדין אחד אומר נדון כאן ואחד אומר נלך לבית הוועד אמר אמימר הלכתא כופין אותו והולך למקום הוועד אמר [ליה רב אשי לאמימר והאמר רבי אלעזר כופין אותו ודן בעירו אמר ליה הני מילי היכא דניחא ליה למלוה אבל היכא] דלא ניחא ליה למלוה עבד לוה לאיש מלוה, אלמא דלתובע שומעין ולא לנתבע. וזו היא התובעת שרבי יעקב לקח בזרוע וחובו עדיין לא נתברר. וכן כתב הרמב"ם ז"ל בהלכות סנהדרין בפ"ו, אבל אם אמר המלוה נלך לבית הועד כופין את הלוה ועולה עמו שנאמר עבד לוה לאיש מלוה. ואם יאמר שאין זו הלואה, היא גזלה, לפי שהיא טוענת שנטל בזרוע והוא מודה בזה שלא נטל בב"ד א"כ היא גזלה, והרמב"ם ז"ל כתב בפרק הנזכר, וכן אם טען זה שהזיקו או גזלו ורצה הטוען לעלות כופין ב"ד שבעירו את הנטען לעלות עמו וכן כל כיוצא בזה. על כן מכל פנים צריך שיבא זה עם התובע על כל פנים, ואין טענת ר' אברהם בן אלעזר והאלמנה חמותו טענה ריקנית, לפי שהוא מפורסם שר' יעקב בן בזיז נטל נכסים מבית ר' אברהם שלאל נ"ע. וב"ד הגדול או בית הועד הנזכר בגמרא ובדברי הרמב"ם ז"ל הוא הדין נמי לכל דיין שהוא גדול מב"ד שבעירם. וכך כתב הרמב"ם ז"ל בפרק הנזכר, וכן הדין בזמן הזה שאין שם ב"ד הגדול אבל יש מקומות שיש שם חכמים גדולים מומחין לרבים ומקומות שיש בהם תלמידים שאינן כמותם אם אמר המלוה נלך למקום פלוני שבארצו לפני פלוני הגדול ונדון לפניו בדין זה כופין את הלוה והולך עמו, וכן היו מעשים בכל יום בספרד.
ואחר שנתברר שההזמנה נעשית כדין, אם לא בא מנדין אותו, דבפרק הגוזל ומאכיל משמע דאי קבעו זמנא לנתבע ולא אתא משמתינן ליה. וכן כתב הרמב"ם ז"ל בפרק כ"ה מהלכות סנהדרין, מי ששלחו לו ב"ד לבא ולא בא מנדין אותו וכותבין עליו פתקא וכו'. וכן בהלכות תלמוד תורה כתב בפ"ו בכלל כ"ד דברים שמנדין עליהם לכבוד הרב, מי ששלחו לו ב"ד וקבעו לו זמן ולא בא.
על כן אני החתום למטה מנדה ומשמת יעקב ב"ר שלמה בן בזיז והרי הוא בנדוי ובשמתא ולא יפטר מנדויו עד שיבא לכאן לאלגזאייר. וכן המורה לו הוראה להקל עליו בנדוי זה הרי הוא בנדוי. וכן כתב הרמב"ם ז"ל בפ"ד מהלכות נזירות זה לשונו, כל ב"ד שנזקקין לזה וכיוצא בו ומודיעים לאלו שמזלזלין בנדרים שאינן חייבין מן התורה או שיורו להם להקל או שיפתחו להם פתח מנדין את הב"ד ההדיוט. ואתה ר' יום טוב סעוד, תקרא כל הדברים האלה במקום רואים ותגלה רעתו בקהל גם תראה חרפתו כי אמרתי כבד אכבדהו וזה יותר משנה תמימה שאני כותב לו בתחנונים ובאיומים ולא בא ולפי שעתו מצויה לאורחים הוחלתי עד עתה. ואני גוזר עליך בנדוי שלא תעלם פתקא זאת ושתקראהו במעמד כל הקהל ותנהוג אתה והם, רצוני לומר כל הקהל, עמו כדין מנודה, ואל תחזיק ביד מרעים כאשר עשית עד עתה שאתה הוא המשיאו עצה שאינה הוגנת וממך יוצא יועץ בליעל, ואתה מחזיק עצמך כרב ודיין עד שאתה אומר שילך מלפני אברהם בן אלעזר וידון עם יעקב ן' בזיז בפניך, כמה יצאת משטת המוסר עד שאין אתה מכיר ערכך, ולולא פני הנכבד אביך ר' יוסף נ"ע רענו אני נושא כי עתה הייתי גוזר גם עליך נדוי כמוהו, ותבא עמו לכאן לאלגזאייר ונראה מה יהיו חלומותיך. על כן חזור בך ודע ערכך. ואם אני מכבדך אל תחשוב שאתה ראוי לכך אלא שאתה נקל עוד מזה, ואם יצרך הרע משיאך לחטא ומכה אותך ואומר לך גדל, מבינתך חדל. ואם הוא חולה קצת שאינו יכול לבא כפי הכרת בני אדם כשרים ימנה מורשה ואנטלר ככל תקוני חכמים, ויקבל עליו בחרם כל מה שיעשה המורשה ואנטלר יהיה עליו מקובל ומרוצה. כה דברי החותם הצעיר שלמה בן הרב ר' שמעון נ"ן בן החכם ר' צמח זלה"ה.
ישמרך אלהים, האח עתה קבלתי כתבך והשבתי עם הגוי אחר י' ימים. ועתה אודיעך כי בן בזיז ואברהם בן אלעזר יצאו במשפט שלום. ותשתדל לכתוב המחילה כהוגן בבטול כל מודעי, כי לכבודך החזרתי כתיבת המחילה לידך כי זה הבן קבל על עצמו בחרם שאביו יכתוב להם עמו מחילה גמורה מתוקנת כהוגן. והרבה שמחתי שיצאו בשלום וברוך המקום שפטרנו מענשם. ואלו עשו זה מתחלה לא הוצרכתי לכתוב מה שכתבתי, אבל הם פשעו בעצמם ואנחנו וכסאנו נקי, ואתה ידיד אחינו אתה ומי יחוש חוץ ממני על כבוד דורשי השם, וכבר שבחתיך לפני רבים. ושלומך יגדל כנפשך ונפש שלמה בן הרב ר' שמעון נ"ן בן החכם ר' צמח זלה"ה.
@שו"ת הרשב"ש סימן תנא
אל הסוחרים אשר בוהראן יצ"ו.
שאלתם. קצת סוחרים הלכו מוהראן לתיאת והוליכו בידם נחשת ולא מצאו קונה ורצו לחזור למקומן, אמר להם יהודי משם והוא כהן ומשכיל אני אלוה אתכם אלפים זהובים אבל תתנו לי י"ג זהובים לכל מאה, אמנם כדי שיעשה הדבר בהיתר שלא יהא שם רבית ולא אבק רבית הניחו אצלי שלשים טעון נחשת בסך חמשה וחמשים זהובים הטעון, ונתן להם הזהב וחזרו לוהראן וקנו סחורות וחזרו לתואת ונתנו לו י"ג זהובים לכל מאה ונטלו ממנו הנחשת ומכרוהו סך ל' זהובים או ך'. אם הדבר הזה נעשה בהיתר או באיסור, אם היא רבית מדרבנן ואינה חוזרת או מן התורה וחוזרת.
תשובה. חזרתי על כל צדדין למציאת פתח היתר לדבר הזה ולא מצאתי אלא על אחד מג' דרכים.
האחד הוא ידוע אפילו לגמולי מחלב, והוא, אם מכר לו הנחשת הנזכר בזול ונתן לו דמיו ולאחר שהלך המוכר לוהראן חזר וקנאו ממנו ביוקר מותר. וכמדומה לזה אמרו בגמרא בפרק איזהו נשך, אמר רב עושין אמנה בפירות ואין עושין אמנה בדמים, כלומר כשנותן לו מעות על הפירות בזול וכן השער ואח"כ בשעת גבייה חזרו והוקירו נותן לו פירות מותר אבל כשהוקירו נותן לו מעות (כיון שנתן מעות) וחוזר ונוטל מעות יותר ממה שנתן אסור, ור' ינאי אמר מה לי הם מה לי דמיהם, כלומר כיון שמותר ליטול אעפ"י שהוקירו כך מותר ליטול המעות, והקשו מהברייתא שאמרה כלם יש לו מותר אין לו אסור, ותירץ רב הונא בשם רב כשמשך, כלומר כיון שמשך הפירות לביתו ואח"כ חזר ומכרם לו בעצמו אין כאן רבית שכבר הם באחריותו ודמי פירותיו הוא נוטל. למדנו מזה שאם הקונה הזה קבל הנחשת בתורת קנין ומשכו בזול ואח"כ כשחזר המוכר לוהראן חזר ולקחו ממנו ביוקר אין בכך כלום, והוא שלא הזכיר לו בשעת המכר שום קציצה, כלומר אני קונהו ממך עכשיו בשער הזול וכשתחזור תקנהו ממני ביוקר, שבכאן אין מכר כלל ולא סמכה לא דעת מוכר ולא דעת לוקח. וכן מצינו בתוספתא גבי מכירת חמץ ששנינו שם ישראל וגוי שהיו מהלכין בספינה ויש לישראל חמץ אומר לגוי מאחר שאתה קונה במנה קח במאתים שמא אצטרך ואקחנו ממך לאחר הפסח ובלבד שימכרנו לו ממכר גמור, וכן כתב הרמב"ם ז"ל בהלכות חמץ ומצה פ"ד, וכיון שלא נעשה המכר כראוי אלא בהערמה לא סמכה דעת שום אחד מהם וכיון שלא סמכה דעתם אין כאן מכר. וראיה לדבר דרבה ורב יוסף אמרו דמי שהקדים מעותיו על השער החריף צריך להראות בגורן, ונתנו טעם בגמרא משום סמיכות הדעת שאם לא נראה בגורן לא סמכה דעת המוכר ואמר שמא מצא טוב ממני וקנה ממנו, א"כ כל שאין שם סמיכות דעת אין כאן קנין. ואם נעשית קציצה כזו הוי הדבר רבית קצוצה. וכן כתב הרמב"ם ז"ל בפ"ו מהלכות מלוה ולוה שכל מכר שלא נעשה כראוי ולא קנה קנין גמור שהפירות שאכל הם רבית. וכ"ש בנדון הזה דנעשה המכר הזה בהערמה שכל מה שהוסיף לו הוא רבית קצוצה ויוצאה בדיינין.
והשנית היא אם נעשית זו על אותה דרך היא מותרת ואעפ"י שיש בה קציצה, והוא שבעל הנחשת הזה נתן י"ג למאה לבעל הבית הזה כדי שיהיה אחריות הדרך עליו כדרך שנוהגים הסוחרים שנותנים לכל מאה בבטחון דבר ידוע. ויש לזה הוכחה מהגמרא שאמרו שם, ת"ר המוליך חבילה ממקום למקום ומצאו חבירו ואמר לו תנה לי ואני אעלה לך כדרך שמעלין לך במקום פלוני אם ברשות המוכר מותר ברשות לוקח אסור, כלומר אם הסחורה באחריות המוכר אעפ"י שהוא נוטל כסך המקום שמוליך שם החבילה מותר ואם היא הולכת באחריות הקונה אסור, וכן כתב הרמב"ם ז"ל בפ"ט מהלכות מלוה ולוה.
והשלישית היא אם נתן לו מעות אלו בתורת עסק שיקנה בהם סחורה מוהראן ויהיה הריוח שלו או מקצתו, שזה הוא שטרי מחוז, או שאמרו בגמרא שהוא אסור שמא יאמר שיהיה שם ריוח. וזה הוא דאסור לעשותו לכתחלה, אבל אם עשהו והיה שם ריוח כמו שפסק עמו מותר ליטלו, אבל אם לא היה שם ריוח אסור ליטול כלום, וכן אם לא היה ריוח כל כך כמו שפסק אסור ליטול המותר. והכלל בזה שכל שנוטל יותר ממה שהרויח הוא רבית קצוצה. אלו הן הג' דרכים שאפשר שיהיה לכל אחד מהם היתר אם נעשה כראוי, ושאר כל הדרכים הם רבית קצוצה לפי שהיא דרך הלואה שזה מעות הלוהו, וכל שהלוה מעות ונוטל מעות יותר ממה שהלוה וקצץ עליו בתחלה רבית של תורה היא, ואעפ"י שנטל מחזיר בדיינין.
והעולה מזה הוא, שאם מכרו לו הנחשת ומשכו ונתקיים המכר בלי שום הערמה אם אח"כ חזר וקנאו ממנו ביוקר מותר. והשני אם קבל עליו אחריות כדרך בהולכה או בהובאה מותר ואין כאן בית מיחוש. והג' אם קצץ עמו שיתן לו בריוח הסחורה שיביא מוהראן י"ג למאה, ואעפ"י שזה היה אסור לעשותו אם עשאו ונמצא שם ריוח כמו שקצץ עמו מותר, לפי שלא אסרו בגמרא אלא מי יימר דהוי רווחא, הא אם היה שם ריוח מותר. וכן אמר אמימר לרב אשי שאביו היה עושה כן, אם לא היה שם ריוח היה מאמינם ולא היה נוטל כלום, הא היה ריוח אעפ"י שאסור לעשותו כן לכתחלה, בדיעבד מותר. ואם לא קבל עליו אחריות הדרך אסור. וכן אם זקף עליו הריוח ולא היה שם ריוח או לא היה ריוח כל כך אסור ליטול יותר ממה שהרויח כנגד הקציצה בלבד, כלומר שקצץ עמו י"ג למאה ולא הרויח יותר חייב לתת לו שכר טרחו ועמלו. אלו הדרכים נראו לי שהם נכונים. ודרך רביעית לא מצאתיה שכל הדרכים שנעשית בהם הלואה כזו אסורים. ואע"ג דאמר רב נחמן טרשא שריא, כלומר שמוכר לו ביותר מכדי שוויים בהמתנה, הריא"ף ז"ל לא הביאה בהלכותיו, והרמב"ם ז"ל ובעל הטורים ז"ל פסקו שלא כמותו. ואף לדברי הפוסקים כרב נחמן דוקא בשלא קצץ אלא שמוכר לו הסחורה ביוקר ואינו אומר לו אם מעכשיו במנה אם לגורן במאתים, אבל כל שקוצץ לו כנדון הזה אם לא נעשה על אחת מאותן ג' דרכים רבית קצוצה היא לדברי הכל. והשם יצילנו משגיאות אמן. אחיכם הצעיר הדורש שלומכם שלמה בן הרב ר' שמעון נ"ן בן החכם ר' צמח זלה"ה.
@שו"ת הרשב"ש סימן תנב
זה כתבתי אל החכם ר' אבא מארי בר' נחמן אבן כספי ז"ל המכונה בופיל.
הרמב"ם ז"ל כתב בהלכות מגלה דנשים ועבדים משוחררים חייבין במגלה, ומשמע דמשוחררין שטפא דקולמוסא הוא שכל מצוה שהנשים חייבות בה עבדים חייבים בה כדאיתא בפ' דחגיגה וכל דתקון רבנן כעין דאורייתא תקון, דהא בשאר מצות דרבנן שהזמן גרמא נשים פטורות כעין של תורה, והרי הם פטורות מן התפלה. ובפרק מי שמתו מוכח שפיר דאף מדרבנן פטורות, ולא חייבום במגלה וחנוכה אלא מדר' יהושע בן לוי שאף הם היו באותו נס. ואע"ג דבפ"ק דערכין אמרינן, הכל חייבים במגלה לאתויי נשים, קאמר והוא הדין עבדים דעבד היינו אשה כדאמרינן בפרק התכלת. וגבי מצה אמרינן בפרק אלו עוברין נשים חייבות במצה כל שישנו בלא תאכל חמץ ישנו בקום אכול מצה, ובפרק מי שמתו נמי אמרינן הני נשי חייבות בקדוש היום, ולא קאמר בחד מנייהו עבדים, משום דעבדים בכלל נשים נינהו. ובתוספתא דמגלה פ"א תניא הכל חייבין בקריאת מגלה כהנים לויים ישראלים ועבדים משוחררים חללים נתינים וממזרים וכו' נשים ועבדים וקטנים פטורים ואין מוציאין הרבים ידי חובתן. והתוספתא הזאת נשנית בדקדוק דקתני חיובא דעבדים משוחררים חיובא דכהנים לויים וישראלים ופטורא דעבדים גבי נשים דדמו להו, ואנן סבירא לן כר' יהושע בן לוי דנשים חייבות הוא הדין עבדים. וכ"ש לפי' דרבוותא דקתני בברייתא הוי מקריאתה וחיובא דריב"ל הוי בשמיעתה. ולמדנו מזה דמשוחררים שכתב רבינו ז"ל הוי שטפא דקולמוסא.
וענין נשים חייבות במקרא מגלה משום שהיו באותו הנס, יש שני פירושים, האחד שעל ידן נעשה הנס, והשני משום שאף הן היו בסכנה. והפירוש הראשון נראה יותר נכון, שהרי גם הקטנים היו בסכנה ולא הודו חכמים לר' יהודה שהנשים כקטנים.
ובספר ארח חיים כתוב די"ד וט"ו של אדר ראשון מותרים בהספד ותענית ודחה דברי האוסרים מסברת הרא"ש ז"ל, ובתוספתא מפורש כדברי האוסרים, דתניא התם מצות הנוהגות באדר שני אין נוהגות באדר ראשון חוץ מהספד ותענית שאסור בזה ובזה, וישראל ישמח. וכתב שלמה בן החכם שמעון נ"ן בן החכם ר' צמח זלה"ה.
@שו"ת הרשב"ש סימן תנג
אחר זה חזר וכתב עוד על הענין הנזכר והשבתיו כפי הנראה לי, וזהו מה שכתבתי לו.
כתבת זה לשונך, אמת הוא כי נשים ועבדים הם שוים במצות דאורייתא ודרבנן דכל דתקון רבנן כעין דאורייתא תקון. ואני לא אמרתי הפך זה אלא שאמרתי כי מן הדין נשים ועבדים פטורין ממקרא מגלה, וכן נראה מהתוספתא שהביא כבודך והיא אותה שהביא הרמב"ם ז"ל, אלא שהוסיף בה נשים מדאמר ר' יהושע בן לוי מפני שנעשה הנס על ידן, ולא נעשה על ידי עבדים. וכן אמרו בפרק במה מדליקין אמר ר' יהושע בן לוי נשים חייבות בנר חנוכה מפני וכו'. והנה כאן וכאן הזכיר נשים לחוד, ואם איתא דעבדים חייבין היה לו להזכירם בפירוש דלא ראיתי בשום מקום שהזכירו פטור נשים או חיובא שלא הזכירו עבדים עמהם, ואם איתא לישתוק בכל אותן המקומות מעבדים ונימא נשים לחודייהו וגמרינן מנייו הוא הדין לעבדים. ואותה דערכין שכתבתי לכבודך היא ראיה ברורה לעניות דעתי אלא שכבודך לא רצה לקבלה, כי נראה לי שמה שאמרו שם לאתויי נשים הוא בדוקא נשים ולא עבדים, דאם איתא דעבדים בכלל נשים, ההיא שאמרו שם אחר זאת הכל חייבין בזמון לאתויי מאי לאתויי נשים ועבדים לישתוק מעבדים ולימא נשים כמו שאמרו על ההיא דמגלה. ועוד אמרו שם ראיה מההיא שהביאו שם בערכין והיא בכתובות הכל מעלין לארץ ישראל לאתויי מאי לאתויי עבדים, ולמאן דתני עבדים בהדיא לאתויי מאי לאתויי מנוה היפה לנוה הרע, ואם עבדים בכלל נשים הם ונשים בכלל הכל מעלין לא"י למה ליה למימר לאתויי עבדים ומאי רבותא איכא הכא והרי הם בכלל נשים, ומאן דתני עבדים בהדיא למה ליה למיתני עבדים והרי הם בכלל נשים. ומכל זה נראה לי לעניות דעתי כי מה שהזכיר ר' יהושע בן לוי חיוב נשים במקרא מגלה ובחנוכה הוא בדוקא נשים ולא עבדים, ויבואו דברי הרמב"ם ז"ל כהוגן כי יש לנו להכריע דבריו לזכות, ואתה תבחר ולא אני ואם יש בדברי ממש תקבלם ויעלו לרצון, ושלומך יגדל, עכ"ל.
תשובה. הכל חייבין בזמון לאתויי נשים ועבדים, אלו דאמר נשים ולא ועבדים הוה משמע דוקא נשים דנשים וגברי איכא פריצותא, ולפיכך קא צריך למימר נמי עבדים לאשמועינן דעבדים נמי איכא פריצותא. וההיא דהכל מעלין לא"י, עיקר דינא בנשים אתיא והכל לרבויי עבדים, ואי לאו רבותא דהכל לא הוה משמע לן עבדים מכלל דנשים, דלאו מלתא דתליא במצות היא אלא משום קדושתא דארעא דישראל דהא מעלין נמי מארץ ישראל לירושלם.
ואני תמה מכבודך שאמרת שלא ראית בשום מקום שהזכירו פטור נשים או חיובם שלא יזכירו עבדים עמהם, והנה לך מורגלים בפה הכל נשים חייבות בקדוש היום דבר תורה ולא הזכירו עמהם עבדים בפרק מי שמתו. ובפרק ואלו עוברין נשים חייבות במצה, ולא הזכירו עבדים. וכן בפרק ערבי פסחים אמרו ז"ל נשים חייבות בד' כוסות, ועבדים נמי דכוותיהו חייבים, ואין לומר ג"כ שהם פטורים מד' כוסות. וההיא דהכל חייבין במקרא מגלה לאתויי נשים, כבר כתבתי לך דנקט לה הכי משום דבעי למימר עלה מדר' יהושע. והתוספתא שהבאתי ראיה היא לדברי מי שמבין אותם. ושלומך יגדל. שלמה בן הרב ר' שמעון נ"ן בן החכם ר' צמח זלה"ה.
@שו"ת הרשב"ש סימן תנד
אלמדיה, אל הותיק רבי שלמה בן ציארי ישמרהו האל.
שאלת. ראובן יש לו שליש בחצר אחת ושמעון שני שלישים ואותו שליש מכר אותו ראובן ללוי ביד תקיפה מהאומות, ושמעון בעל המיצר אמר לראובן לא היה לך למכור אותו עד שאסלק אני זכותי מדין בעל המיצר, ולוי ביד תקיפה מהאומות הכריח שמעון שיסלק זכותו מאותו שליש, ושמעון היה תובע זה בדיני ישראל, מה עשה לוי הלך לאדון העיר והלשין שהוא תובע דייני ישמעאל ושמעון הוא תובע דייני ישראל והפסיד לשמעון ל' זהובים, ושמעון כשתבע דייני ישראל בבית הכנסת, הביא לוי צווי מאדון העיר והוציא לשמעון מבית הכנסת והפסיד על כך שלשים זהובים הנזכרים, ושמעון רצה שיכתבו לו הקהל שטר על עדות זו וכלם פחדו מלוי ולא רצו לכתוב לו שטר מזה, ועכשיו שמעון תובע שיפסוק לו הדין שיכריזו באותו קהל בכח חרם כל מי שיודע לו עדות בזה. עוד אדוננו נר"ו, יודע לכבודך שהוא מאיים אותו ביד תקיפה מהאומות שיסלק על כרחו ידו מאותו שליש לפי שבדיניהם אין לו רשות למכור השליש הנזכר עד שיסלק ידו שמעון מאותו שליש. עוד אדוננו נר"ו, יודע לכבודך שראובן קנה אותו שליש בשנים ועשרים זהובים ובשחדים עשה שטר בדיניהם שקנאו בשנים וארבעים זהובים כדי שיתרחק מדין בעל מיצר שמעון. יורנו אדוננו נר"ו מה הדין נותן בזה, ושלומך ושלום תורתך לעולם יגדל.
תשובה. דין בן המצר הוא מטעם ועשית הטוב והישר. וזה שביד תקיפה בטל זה לא טוב עשה בתוך עמיו. וכ"ש שאם הלשין עליו לאומות העולם ולהזיקו ממון, אם יש עדים בהלשנתו וכמה הפסיד חייב לשלם לו כל מה שיפסיד. ולענין מה שרוצה שיטילו לו חרם הקהל בקהל על מי שהלשין אותו וכמה הפסידו, אם בעל דינו הוא מפורסם בכך ראוי להטיל לו החרם הזה, אך אם אינו מפורסם בכך אחזוקי אינשי ברשיעי לא מחזקינן.
ולענין מה שטוען שלא קנה השליש אלא בשנים ועשרים זהובים וכתב שקנאו בשנים וארבעים זהובים, אם יש לו עדים בכמה קנאו לא יתן לו אלא במה שקנאו, ואם אין לו עדים יש לו להשביעו בנקיטת חפץ בכמה קנאו, וכן כתב הרמב"ם ז"ל ורבו הריא"ף ז"ל בתשובה. וכל זמן שיד הקונה היתה תקיפה לא בטל דינא דבר מצרא, ועד עתה יש לו אותו דין ויכול לסלקו באותן מעות שקנאו. ואני אומר שחייב לתת לו שכירות אותו שליש מיום שקנאו ועד עתה, לפי שהרמב"ם ז"ל כתב שהקונה הוא שליח לבן המצר והסכים עמו הרמב"ן ז"ל, א"כ הקרקע של השותף הוא וזה שלוחו ויטול מעותיו וינכה מהם שכירות אותן שנים שדר בו. ולענין מה שרוצה למוכרו לגוי, אסור לעשות כך ובגמרא אמרינן שמנדין לעושה כך, וכן כתב הרמב"ם ז"ל. ושלום.
@שו"ת הרשב"ש סימן תנה
מליאנה, אל ה"ר יצחק בר דוד חלאיו נ"ע.
שאלת. שמעון נשא בת ראובן, ואמר ראובן לשמעון שיתן לו נחלה עם בתו עיקר כתובה ק"כ זהובים, ואחר כך אמר ראובן לשמעון רצוני שלא ידע שום אדם בק"כ זהובים שנחלתי עם בתי ולא נאמר לשום אדם אני ואתה אלא פ' זהובים הנחלתי לך עם בתי והארבעים הנשארים יהיו לך עלי חוב עד שאלך ליורשי ר' פלוני שהוא חייב לי ממון וכשאפרע מהממון שלי אני אפרע לך ארבעים זהובים הנשארים מן התנאי הנזכר, ונתרצה שמעון בזה ונשא הבת והיתה לו לאשה, ועתה תבעה הבת על יד אישה ארבעים זהובים הנשארים הנזכרים. ואנו עינינו תלויות לך תבאר לנו הדבר כדין וכהלכה.
תשובה. מה שנדר ראובן לשמעון חותנו, אם בשעת הנדר עמד שמעון וקדש הם הם הדברים הנקנין באמירה כדאיתא בפ"ק דקדושין ובכתובות בפרק הנושא וחייב לתת לו מה שנדר לו. ואם לא קדש מיד יכול לחזור בו, שאפילו קנו מידו אינו כלל וכ"ש שלא קנו, שבקנין דברים לא קנה כדאיתא בפ"ק דבתרא. והרמב"ן ז"ל כתב בפרק גט פשוט בשם תשובת הריא"ף ז"ל שהאומר אתן הוי קנין דברים ולא קנה. וכן הדין אפילו לא אמר לו אתן לך מהלואתי שעל פלוני, כ"ש שאמר לו אתן לך מהלואתי שאין ההלואה נקנית אלא במעמד שלשתן כדאיתא בפ"ק דגיטין ובפרק מי שמת, ובכתיבה ומסירה אם היא בשטר כדאיתא בפרק הספינה, וכן כתב הרמב"ם ז"ל בפ"ג מהלכות שלוחין, ולא מהני הלואתי לפלוני אלא בשכיב מרע בלבד כדאיתא התם. וכיון שלא כתב לו שהוא חייב לו ארבעים זהובים או שעבד לו נכסיו בארבעים זהובים אין לו עליו כלום.
@שו"ת הרשב"ש סימן תנו
עוד שאלת. מנין עשר נסיונות שנתנסה אברהם אבינו, מדרשות חלוקות הם וכל אחד מהמפרשים והמחברים תפס לו אותו מדרש שנראה לו עיקר. ובענין נפילת אברהם אבינו לכבשן האש שלא נזכר בפירוש מן התורה.
תשובה. דע כי הם הקישו מה שאמר יתברך לאברהם אבינו אשר הוצאתיך מאור כשדים עם מה שאמר יתברך אנכי ה' אלהיך אשר הוצאתיך מארץ מצרים, מה יציאת מצרים על ידי נסים אף יציאת אור כשדים על ידי נסים, וגזרו מלת אור ממלת חמותי ראיתי אור, או ממלת באורים כבדו ה' ותרגם יב"ע בפנסייא יקרא ה', והפנסים בלשון רבותינו ז"ל הם נרות, כך כתב הרמב"ן ז"ל בחדושי התורה.
מיסוד הזולת של יום שני של ראש השנה שב מן הפסילים, אינו רש"י ז"ל המפרש אבל הוא ר' שלמה בר יצחק מתלמידי הרמב"ן ז"ל, וגם הוא יסוד שכורת ולא מיין וגם שובבה לא שבה. ליל שמורים שאומרים בלילי הפסח בבית הכנסת בתפלת ערבית הם לרש"י ז"ל המפרש.
@שו"ת הרשב"ש סימן תנז
עוד שאלת. ספר אחד נמצא בו שהסופר תלה לה' ורובו של שם תלוי בין דף לדף והשאר בין השטין מה תקנה יהיה לספר הזה.
תשובה. הספר הזה פסול הוא, אבל יש לו תקנה לגרור התיבה שהיא בסוף השטה העליונה ולכתוב על הגרר השם. והתיבה הנגרדת יכתוב בין השיטין למעלה מהשם הנכתב על הגרד. וחוץ לדף השם שכתוב בו ובין השטין יקדור אותו בסכין ויגנזנו, ואם ישאר נקוב אין בכך כלום. ואם ירצה לדבק בו מבחוץ מעט גויל בדבק גם זה מותר הוא. ויזהר שלא יגיע הסכין באותיות השם וגם שישאר גויל מקיף האותיות.
@שו"ת הרשב"ש סימן תנח
עוד שאלת. איש אחד מנה שליח לקדש לו אשה במקום אחר ונתן לו במה לקדשה והלך השליח לקדש ולא מצא במה לקדשה, עמד איש אחר ונתן דינר לשליח ואמר לו אני נותן דינר זה לפלוני וקדש לו בו האשה ועמד השליח וקדש האשה בדינר שנתן הנזכר, אם קדושיו קדושין או לא.
תשובה. קדושיו קדושין גמורים הם, מדאמרינן בפ"ק דקדושין, אמר לאשה הא לך מנה והתקדשי לפלוני מקודשת. ופירשוה על שני דרכים, האחד שהאיש הזה נותן הקדושין עשאו שליח אותו שנתקדשה לו והשליח נותן המעות משלו לאשה בשביל האיש ואמר לה הרי את מקודשת לפלוני במנה זה. והדרך השני בשלא עשאו שליח אלא שעמד זה ונתן לה המנה משלו לאשה להתקדש לאיש הזה ועמד האיש ואמר לה הרי את מקודשת לי במנה שנתן לך פלוני כדי להתקדש לי, וכן כתב הרמב"ם ז"ל בפ"ה מהלכות אישות. ובנדון הזה אפילו נתנו לה האיש הזה לאשה כדי להתקדש בו למשלח, אם אמר לה השליח הרי את מקודשת לפלוני שאני שלוחו בדינר שנתן לך פלוני בשבילו מקודשת. וכ"ש שזה ביד השליח נתנו כדי לקדש בו האשה למשלחו וזכה לו בו, והרי הדינר הזה של המשלח, וכאלו האיש הזה נתן הדינר הזה ביד הבעל. וכי תעלה על דעתך שמי שנתן לחבירו דינר ועמד וקדש בו לא תהיה מקודשת זאת לא עלתה על דעתי. הילכך האשה הזו היא מקודשת גמורה ואינה צריכה קדושין אחרים.
@שו"ת הרשב"ש סימן תנט
עוד שאלת. אונא ואומא שהן דבוקות זו בזו בלא שום פילוש וכנגד אותו דבוק עולה סרכא אם היא טרפה או כשרה, ובעל חבור קטן אמר אפילו סרכא כפולה היא כשרה.
תשובה. הסרכא הזו יש פנים לאיסור ויש פנים להיתר ואין לעמוד על עיקר הדבר אלא בנפיחה, וזה שאחר הנפיחה יראה, אם היא נוטה לצד האונא והיא לעצם ולבשר כשרה, לעצם לבדו אסורה כדין אונא שנסרכה לדופן ואם היא נוטה לצד האומא טרפה אלא א"כ יש מכה בדופן כדין אומא לדופן. ואם היא מחצה על מחצה יראה לי שאין להחמיר בה כ"כ, שכיון שהטעם הוא באונא שנסרכה לדופן להתירה מחמת שהיא מקום רביצתה, בנטיה מועטת כזה שאין אדם יכול להבחין ואי אפשר לצמצם אין להחמיר כל כך. ואין הפרש בין שתהיה סרכא זו יוצאה מסרכא אחרת שבין האונא והאומא, בין שתהיינה דבוקות וסרכא יוצאת מביניהם, דרך אחת לשתיהן לפי שהטעם אחד הוא בהם. ושלום.
@שו"ת הרשב"ש סימן תס
בגאייה, אל הותיק תלמידנו ר' דוד הכהן בקרי יצ"ו.
שאלת. המחייב עצמו לזון אחד מבני אדם אם זן אותו בביתו כשאר בני ביתו או בפחות מזה, ואם חייב להוליך מזונותיו לביתו או אם חייב לתת לו מעות, ואם חלה אם חייב לרפאותו.
תשובה. בספר אבן העזר בסי' קי"ז כתוב בשם הרא"ש ז"ל, שמי שנותן מעות לבעל הבית לפרנסו או עשה לו טובה כדי לפרנסו מסתמא דעתו שיתפרנס כאחד מבני ביתו ולא שישנהו לרע מכל בני הבית שיאכלו הם בשר וישתו יין והוא יאכל זרעונים וישתה מים, ולא נתנו חכמים קצבה למזונות אלא במשרה אשתו על ידי שליש אבל כשהיא אצלו מתגלגלת עמו במה שהוא סועד הן רב הן מעט, לפיכך כל המתחייב בפרנסת אדם מתחייב לפרנסו כשאר בני ביתו. ואם חלה אין חייב לרפאותו, אע"ג דתנן במזונות האשה דרפואה שאין לה קצבה הרי היא כמזונות, ה"מ באוכלת בתנאי ב"ד שהוא חייב להספיק כל צרכיה, אבל המקבל עליו לפרנס חבירו אין מזונות בכלל הרפואה, ע"כ. ובספר החשן בסימן ר"א כתוב, שנשאל מהרא"ש ז"ל על ראובן שנתחייב לשמעון בשטר בקנין גמור על כל נכסיו כפי מה שיצטרך שמעון במאכל ובמשתה ובכסות עד יום פטירתו הכל לפי כבודו ועתה אמר לשמעון אני אשלח לך מעל שלחני בכל יום ממה שאוכל ואשתה כפי צרכך ושמעון אומר איני רוצה לצפות לשלחנך אלא תן לי מעות ואקנה ואוכל כשארצה. ועוד שואל שיתן לו שמש לשמשו ולקנות לו מה שצריך כי חייב עצמו לפי כבודו ואינו כבודו להיות בלא שמש ואם יראה לו ששואל יותר מדי ישימו ב"ד כמה צריך ויתן, והשיב ז"ל, שאחרי שחייב ראובן את עצמו שיתן לשמעון מאכל ומשתה וכסות לפי כבודו ולפי הראוי לו אם שמעון היה מתפרנס כל ימיו בתוך ביתו ולא סמך על שלחן אחרים גם עתה נמי צריך ראובן ליתן לו מעות שיקנה צרכי אכילה ושתיה לפי מה שישומו ב"ד כמה ראוי ליתן לצורך אכילה ושתיה לפי כבודו, וגם אם שמעון היה רגיל שמלאכתו נעשית לו ע"י שליח לקנות לו צרכי אכילה ושתיה ולא היה הוא הולך בעצמו לקנות גם עתה צריך ראובן להמציא לו שליח להעמידו על כבודו הראוי לו כאשר הורגל מימי קדם דאדעתא דהכי שעביד לו נכסיו, ע"כ. ונראה שיש לסמוך דברי הרב ז"ל במה שכתב שרואין אם שמעון היה מתפרנס כל ימיו בתוך ביתו וכו', שדומה למה ששנינו הנושא את האשה ופסקה עמו ע"מ שיזון את בתה ה' שנים וכו' נשאת לאחר ופסקה עמו שיזון את בתה ה' שנים חייב לזונה ה' שנים ולא יאמר הראשון לכשתבא אצלי אזוננה אלא מוליך מזונותיה למקום שהיא אמה, אלמא כל הפוסק לזון לאו דוקא על שלחנו אלא יוליך לביתו. וכן משמע מדברי הרב ז"ל שאם אין דרכו של הנזון להתפרנס בביתו שאין הזן חייב לתת לו מעות, שיש לסמכו למה ששנינו שם בפרק הנושא גבי אלמנה אמרה אי אפשי לזוז מבית אבא יכולים היורשים לומר לה אם את אצלינו יש לך מזונות וכו', אלמא כיון שדרכה היה להתפרנס עם בעלה אין נותנים לה מעות, כך נראה לי. ובמה שכתב בענין רפואה, מצאתי בספר החשן בסימן קע"ז כתב תשובה להרא"ש ז"ל שרפואה שאין לה קצבה היא כמזונות, וכתב זה אפילו על הנזון שלא בתנאי ב"ד, וצ"ע.
@שו"ת הרשב"ש סימן תסא
עוד שאלת. ראובן בנה חצר ושמעון הלוהו מאתים זהובים פארסיה, וראובן כתב לשמעון שטרות ובהן בגופן ישמעאלים, ובגוף השטרות הנזכרים כתב לו ראובן שהמאתים זהובים הנזכרים הוציאם בבנין החצר וכתב ראובן שהזהובים הנזכרים קבלם בתורת משכונה על החצר הנזכרת, אחר זה רצה ראובן ללכת לעיר מיורקה לעסקיו, וראובן הנזכר היו עליו חובות לישמעלים ולקצת יהודים קצתם בשטרות וקצתם על פה ובא ראובן וחלה פני שמעון שיהיה לו מורשה ושיכנס ערב קבלן לבעלי החובות, וכן עשה ראובן הרשהו בדינינו ובגופן ישמעאלים וכתב לו בשטרי ההרשאות שכל מה שהניח יהיה ברשות שמעון ושלא יהיה כח ורשות בידו וביד זולתו לסלקו מההרשאות עד שיפרע כל החובות [שנתחייב] בהן ראובן, וראובן הלך לו דרך ים ושמעון היה מוכר מהסחורות שהניח ברשותו (שנתחייב) ראובן אחר הליכת ראובן והיה נותן לבעלי החובות, כפי ששה חדשים בא ראובן מארצות אדום ונתעכב בבגאיא יום ולילה והלך לו דרך ים למדינת תונס, ובאותה הליכה נתן לו שמעון מעות שיקנה לו ראובן סחורה מתונס, הוא בדרך ים בא לאי אחד שקורין לו מרס"ת אלכר"ז וחלה שם ונטה למות, לכשראה עצמו נטה למות שלח בעד סוחרים וישמעאלים וצוה בפניהם ואמר להם היו עלי עדים שאחי פלוני מאבי ואמי הלוני מאתים זהובים ואני הוצאתים בבנין חצרי, לפי שחשש שימות מאותו חולי במקום ההוא, רצה השם ונתרפא מאותו חולי והלך והגיע לתונס, לכשבאו העדים שהעיד אותם עליו לבגאייה כתב שמעון שטר בגופן שלהם מעדות העדים הנזכרים, והשופט קיים בחתימת ידו השטר ההוא, והעדים הנזכרים העידו שראובן הנזכר הניח שמעון מורשה על נכסיו ועל בנותיו, וראובן הלך לאי סקלוהו ונטבע בים, ושמעון עכשיו תובע מב"ד המקודש של מורינו נר"ו להודיעו מה הדין נותן בזה על מה שהוציא בבנין החצר ושמעון שואל ממעכ"ת לברר לו שאלה זו.
ואחר כל אלה הדברים בא הסוחר פראנשיסק"ו בי"ל ויור"ה בהרשאה מן אלוי"ס בי"ל ויור"ה ביד תקיפה מאדוננו המלך יר"ה ומהשופט ומעמי הארץ מחמת קנאת אותה חצר וערערו על החצר כדי שלא יזכו היהודים, מה עשה השופט פסק הדין שהחצר יזכה בה הנוצרי שבנה ראובן כי אמר שבממון הנוצרי היא ויותר טוב שלא יזכה באותה יהודי, כשראה שמעון שהחצר היתה קרובה ליפסד עשה פשרה עם הסוחר פראנשיסק"ו הנזכר שאם הסוחר א"ן אלוי"ס בי"ל ויור"ה יתרצה בפשרה ההיא תהא הפשרה ההיא קיימת ואם לא יתרצה בה תהיה בטלה, וא"ן אלוי"ס הנזכר לא רצה בפשרה ההיא וכלל דברי שמעון אם תועה בפשרה ההיא אם לא, ושלום על אדוננו מורנו הרב נר"ו. עכ"ל.
תשובה. כל שטרי העולים בערכאות של גוים כשרים חוץ מגטי נשים כמו שנאמר בפ"ק דגיטין, אמנם נדין בהם ע"פ דיננו כמו שכתבו המפרשים ז"ל. וההודאה שהודה ראובן בפני עדים ישמעאלים ולא אמר להם כתבו היא הודאה ע"פ, ואין להחזיר הודאה ע"פ בשטר כמו שנזכר בכתובות בפרק אעפ"י ובבתרא בפרק חזקת. על השטרות שהוליך אדם אצל הערכאות ומודה בפניהם ע"כ לכתוב לו השטר דינם כעדות בשטר, והעדות ששומעים מפי בעל דין ולא נתן להם רשות לכתוב היא כהודאה ע"פ שלא נתנה ליכתב כיון שלא אמר להם כתבו. הגע עצמך אלו היתה הודאה בפני ישראל כל שלא אמר להם כתבו אין להם רשות לכתוב כדאיתא בפרק זה בורר אלא א"כ קנו מידו כדאיתא בפרק חזקת דסתם קנין לכתיבה עומד, ובפני עידי ישמעאל אין שם קנין, על כן אין להם רשות לכתוב אא"כ אומר להם בפירוש כתבו, שאעפ"י שאנו דנין בשטרות העולים בערכאותיהם לא אלים כחייהו יותר משטרותינו, ובשטר שלנו אם לא אמר לעדים לכתוב וכתבו מעצמם אין לו דין שטר.
וההודאה שהודה המיתנא כשהיה חולה בים ואחר כך נתרפא אינה כלום, אעפ"י ששכיב מרע שהודה אינו חוזר כדאיתא בפרק מי שמת, בנדון הזה כיון שאחר כך ארכו הימים ומת אח"כ, ב"ד טוענים ליורשים שמא פרע אביהם כיון שהיתה בהודאה על פה. אמנם השטרות שכתב לו בתורת חוב בהיותו בבגאייה דנין בהם כדין שטרי חוב העולים בערכאות של גוים. והוצאת הבנין כיון שנעשית במצות השופט והדבר ניכר לעינים גובה מה שהוציא, וההרשאה שעשה לו אחיו כיון שמת בטלה. ומה שרוצה למנותו [אפטרופוס] על היתומים (אפטרופוס) אינו כדין, חדא לפי שאין קרוב מתמנה אפוטרופוס כל שיש שם קרקעות כדאיתא בפרק המפקיד, ועוד שהוא תובע, וזה בדוק. ואתה שלום.
@שו"ת הרשב"ש סימן תסב
פסק דין. עמדו לפני אני הבא על החתום, ר' משה שקדון יצ"ו ור' שלמה הלוי יצ"ו, ר' משה יצ"ו טען שהיה בינו ובין ר' שלמה יצ"ו תשומת יד שמחמת טענות ותביעות שהיו בין שניהם ביררו ביניהם מפשר ר' שלמה אלאכחל ופסק ביניהם שיתן ר' משה יצ"ו לר' שלמה יצ"ו עשרה דינרי זהב, ושישמעאלי אחד היה חייב עליו ר' משה יצ"ו ז' דינרי זהב המחה עליו הישמעאלי הנזכר ר' שלמה הנזכר בז' זהובים הנזכרים, ונתן ר' משה יצ"ו משכונות ביד שליש גוי למכרם ולקבל דמיהם ר' שלמה הלוי יצ"ו, וכי ר' משה פרעו מהשבעה זהובים הנזכרים ועוד ד' זהובים אחרים מהפשרה של ר' שלמה אלאכחל יצ"ו נשארו עליו ו' זהובים המחהו בג' זהובים על פריסיושא בת ר' יוסף קרשקש, וג' זהובים על שטר שיש לו על נסים רמוך. ור' שלמה הלוי יצ"ו טען כי הז' זהובים לא קבל מהם דבר והו' זהובים הם מהפשרה שעשה ביניהם ר' אלאכחל יצ"ו, ור' משה שקדון יצ"ו הוציא שטר כתוב וחתום כהלכה ועדיו ר' משה בן נתן ור' אהרן הלוי, תורף השטר שר' שלמה הלוי יצ"ו הודה שלא נשאר לו על ר' משה שקדון יצ"ו אלא ו' זהובים בלבד ושקבל עליו להחזיר לו המשכונות, והו' זהובים הנזכרים עשה מהם ההמחאות הנזכרים, ור' שלמה הלוי יצ"ו טען שלא היו דברים מעולם. ובאו העדים הנזכרים ובתחלה אמרו כל מה שכתוב בשטר אמת, ולמחרת בא ר' משה בן נתן ואמר שהוא יעיד אלא בהמחאה בלבד אבל במה שכתוב שר' שלמה הלוי הודה שלא נשאר לו עליו כלום אלא הו' זהובים הנזכרים ושקבל עליו להחזיר המשכונות לא היו דברים מעולם, ור' אהרן הלוי החזיק כדבריו. ואני אמרתי להם שכיון שהגיד שוב אינו חוזר ומגיד ועדות השטר קיימת ומה שיטול ר' משה שקדון מר' שלמה הלוי יתחייב ר' משה בן נתן לתתו לר' שלמה הלוי, שכך כתבו המפרשים ז"ל בפרק הכונס שאם הודו העדים שהעידו בשקר חייבים לשלם. ואח"כ חזרתי לחקור הענין ושאלתי לר' משה שקדון ואמרתי לו אלו הז' זהובים שהיית חייב לשלמה לוי והנחת המשכונות ביד שליש גוי איך פרעת אותם, אמר המחיתיו על שלמה קשטיל בדינר זהב ועל משה עריבי קטן בו' זהובים, אמר ר' שלמה הלוי זה כבר יש לו שנים רבות כמו שתי שנים וכן העיד שלמה קשטיל אבל זה חדש הוא. אמרתי לר' משה שקדון ואחר שפרעת לר' שלמה הלוי למה הנחת המשכונות בידו, ענה ואמר שלמה הלוי תפסם בי' זהובים שפשר ביני ובינו ר' שלמה אלאכחל ואחר שנשארו ברשותו זמן רב ונתנם לשליש גוי הראשון למכרם במה שנתחייבתי לו מהפשרה. אמרתי לו נשאל פי הגוי אם המשכונות הראשונים הם האחרונים אפשר שאתה טוען אמת ואם לאו שקר אתה טוען, והגוי נאמן בזה לפי שהוא שליש שהרי כתבו המחברים ז"ל שליש נאמן בלא שבועה א"כ אף הגוי נאמן. כשראה זה חזר ואמר אני חליתי פני שלמה לוי והחליף קצת משכונות נטלתי מקצתם והחזרתי לו אחרים, עוד חזר והחליף בדבורו ואמר לא אלא המשכונות הראשונים היו מרובים ולא נתנם כלם לשליש בפעם הראשונה וכשפרעתיו נתן לי ממה שהיו ביד הגוי ונשארו ברשותו אותן שלא נתן לגוי בפעם הראשונה ועכשיו נתנם לו באחרונה על אודות דמי הפשרה.
ולהיות כי כשנכתב השטר הביאו לי ר' משה שקדון אמרתי לו זה השטר אינו מתוקן יפה וההמחאה על נסים דמוך אינה על פי הדין ותקנתי לו השטר ואמרתי לו לך לסופר הקהל ויכתבנו לך כתקון הזה ויבאו העדים ויבא ר' שלמה הלוי וישמעו ממנו על פי הדברים האלה הלך וחזר ואמר לי אני מתפחד שמא יצא עלי הדרך ר' שלמה הלוי איני רוצה אלא בנוסח הראשון. וכשנפלו הטענות בין ר' שלמה הלוי ובין ר' משה שקדון נקפני לבי מזה השטר שמא ר' משה שחק בעדים וכשראיתי סוף טענותיו שהם מבולבלים וסותרים זה את זה נתאמת אצלי כי מרמה עשה וקרעתי השטר. אח"כ חזר משה שקדון וטען כי מהפשרה שעשה ביניהם ר"ש אלכחל נתן לו ז' חביות של יין בעשרה דינרי זהב ושיש לו עדים שהודה ר' שלמה הלוי בפניהם שלא נשאר לו עליו אלא דינר וחצי, ובאו העדים והם שמואל ן' דידאר ור' עובדיא עדיבי והעידו כי ר' משה שקדון שלח ר' עובדיה עדיבי לר' שלמה הלוי לתת לו הכדים ריקים של יין ושר' שלמה הלוי ענהו ור' שמואל בן דידאר שומע לא אתנם לו עד שיתן לי דינר וחצי שנשאר לי עליו, ור' שלמה הלוי טען כן הוא אבל הדינר וחצי הוא שאחר שקניתי ממנו היין שלח לי גוי אחד לתת לו חבית אחת ונתתיה לו והייתי שואל דינר וחצי בדמיה. אלו הן הדברים שנפלו ביניהם בימים חלוקים. ומעתה נשאר לנו לעיין מה הדין בזה.
והנה לפי טענת ר' משה שקדון לא היה חייב לר' שלמה הלוי אלא דמי הפשרה וההמחאה של הגוי בין הכל י"ז זהובים ונתן לו מהם דינר מאצל ר' שלמה קשטיל וששה מר' משה עריבי הרי ז' ועוד ששה אחרים מהמחאת נסים רמוך ופריסיושא הרי י"ג זהובים ועשרה זהובים מדמי היין הרי כ"ג זהובים, ואחר שלא היה חייב לו אלא י"ז זהובים למה נתן לו כ"ג הרי שקר גמור. ועוד איך יעלה על דעת שאחר שנפרע ר' שלמה הלוי מהפשרה בדמי היין איך יקח המחאה על נסים רמוך שאינו בכאן ויחזיר המשכונות שהם מעויינים במה שהמחהו עליו הישמעאלי בזהב בעין. ועוד הרי טען ר' משה שקדון שפרעו מהמחאת הישמעאלי מר' משה עדיבי ומר' שלמה קשטיל ז' זהובים ופרעו מהפשרה י' זהובים בחביות של יין, ואלו הששה זהובים האחרונים של המחאה ממה הם. ועוד שאפילו תאמר שהפרעון הראשון אינו אמת עדיין נשאר לו לר' שלמה הלוי דינר זהב לפי שלא קבל אלא י' ביין וששה בהמחאה והוא חייב לו י"ז, ואחר שעדיין נשאר לו דינר איך ר' שלמה הלוי העיד על עצמו שלא נשאר לו כלום על ר' משה ור' שלמה כל כך רק שיניח את שלו. על כן הדבר ברור שכל מה שטוען ר' משה שקדון הכל הבל וטענות של דופי והשטר כדין נקרע, והדין הראשון דין אמת שישבע ר' שלמה הלוי על המשכונות ושנתן דמי היין והדינר והחצי שזכר אינו אלא מדמי החבית שנתן לישמעאלי ובשבועות האחרות כמו שכתבתים בידי.
@שו"ת הרשב"ש סימן תסג
עוד על הענין הנזכר. הרב בעל העיטור ז"ל כתב בשם תשובה עדים שחזרו בהם עדותם הראשונה והאחרונה בטלה והם לוקים. ובתשובה זו יש תרי תמהי. חדא, בפ"ב דכתובות אמרינן שאין העדים שהעידו בב"ד יכולין לחזור בהם ומסמכי לה אקרא אם לא יגיד ונשא עונו כיון שהגיד שוב אינו חוזר ומגיד, והתם נמי בפ"ק דגיטין אמרינן עדים החתומים על השטר כמי שנחקרה עדותן בב"ד, ומכאן סמכו ז"ל שקיום שטרות דרבנן, ואיך כתוב בתשובה שעדותן הראשונה והאחרונה בטלה. ועוד שהלשון בעצמו קשה, שאם עדות הראשון בטלה האחרונה קיימת, ואם האחרונה בטלה הראשונה קיימת, שהראשונה היא שבשטר והאחרונה היא חזרתם שאומרים שבשקר חתמו או בשקר העידו, ושני הפכים בנושא אחד בזמן אחד אינם יכולים להתקיים, וגברא רבא אמר מלתא לא לחיך עליה, דלאו קטיל קני באגמא הוא.
לפיכך יראה לי שהכוונה היא על דרך זו, שאלו העדים שהעידו שזה חייב לחברו מנה ואח"כ חזרו בהם ואמרו שבשקר העידו הרי הזיקו שעבודו של זה לפי שבעדותם זו בטלו זכות שהיה לו בשטר, וכל המזיק שעבודו של חברו חייב לשלם לו כדאיתא בפרק המניח את הכד, דלא גרע משורף שטרותיו של חברו שחייב לשלם כדאיתא בפרק הגוזל קמא, על כן אם העדים יש להם במה לשלם משלמים לו מבתיהם כיון שהודו שבשקר העידו חייבים לשלם, וכן כתבו המפרשים ז"ל בפרק הכונס גבי השוכר עדי שקר שהעדים שהעידו בשקר העידו חייבים לשלם, וכיון שיש להם במה לשלם משלמים, והרי עדותם הראשונה בטלה שכיון שיש להם לעדים במה לשלם לא מצי תובע אמר לא אפרע אלא מחברי, ולא אמרינן רצה מזה גובה רצה מזה גובה כדאיתא בפרק הגוזל שבנדון הזה אין לו להשתלם אלא מן העדים כיון שיש להם במה לשלם. ואם אין לעדים במה לשלם עדותם האחרונה בטלה שהרי חזרתם אינה חזרה, וחייב הנתבע לשלם לתובע ודינו עם העדים לכשימצא במה להשתלם, וזו היא שאמרנו כיון שהגיד שוב אינו חוזר ומגיד, כך נראה לי פירוש תשובה זו ואין בה קושיא כלל. ובין כך ובין כך העדים לוקים, ולא אמרינן בזה אין אדם לוקה ומשלם שלא מן השם הוא שלוקים ומשלמים, שהתשלומים הם מחמת היזק שעבודם והמלקות הוי מחמת עדותם שהעידו בשקר, והכי מוכח בפרק ואלו נערות ובפ"ק דמכות. ומ"מ על התובע שבועה שמה שתובע הוא אמת כיון שחזרו בהם העדים ואפילו אנן אמרינן ליה דלשתבע כ"ש אי אמר איהו לישתבע לי דפרעתיה כדאיתא בפרק כל הנשבעין, כך נראה לי. והשם יצילנו משגיאות ויראנו מתורתו נפלאות. וכתב שלמה בן הרב ר' שמעון נ"ן בן החכם ר' צמח זלה"ה.
@שו"ת הרשב"ש סימן תסד
פסק דין. לפי שר' יצחק הכהן יצ"ו בר עמרם הכהן שלאל נ"ע רצה לגרש אשתו מנון בת ר' סעדון יצ"ו בר מפתיה בן בוסתא נ"ע והביאה לב"ד, והיא הוציאה כתובתה ומצאו בה בין עיקר נדוניא ותוספת כך וכך מעות ונשארו מבלאותיה הראשונים המשמשין מעין מלאכתן הראשונה כך וכך מעות כנראה בשטר הנעשה לו מה ולא נשאר על ר' יצחק הכהן הנזכר כשתקבל האשה הנזכרת הבגדים הנזכרים זולתי כך וכך דינרים כל דינר ממשקל שלשים זוז באוקייה. ואחר שהביא המעות ר' יצחק הכהן הנזכר בב"ד שלחתי אל האשה שתבוא ותקבל גיטה וענתה ואמרה שאינה רוצה להתגרש, ובעלה הנזכר בקש ממני שאכריחנה לבוא לקבל גיטה, עניתיהו שאיני מחוייב להכריחה להתגרש כיון שאינה מן הנשים שמצוה לגרשן אמנם שאם לא תרצה להתגרש אין עליו מזונות מהיום ההוא והלאה (כיון שאינה מן הנשים שאסור לגרשן) לפי שאינה אשתו הראשונה, ושלחתי להודיעה כך והיא ענתה שאינה רוצה לא מזונות ולא גט, לפיכך פסקתי הדין ביניהם שאין לה עליו מזונות, ושאין לה אלא מה שחסר לה בתשלום כליה המשמשין מעין מלאכתן הראשונה. ולהיות ביניהם טענות אחרות, שהבעל היה תובע קצת ממטלטלין והיא כפרה בהם, והיא ג"כ טענה בלותה ואכלה, פסקתי ביניהם שתשבע היא על כפירתה ותפטר, ושאם תביא ראיה בשטר שלותה ישלם הבעל כדי מזונותיה, ושלא נשאר ביניהם טענה אחרת זולת זה ושר' יצחק הנזכר חייב במזונות בנו עמרם וישאר אצל אמו עד שיהיה בן ששה שנים. וכתב שלמה בן הרב ר' שמעון נ"ן בן החכם ר' צמח זלה"ה.
@שו"ת הרשב"ש סימן תסה
פסק דין. עמדו לפני אני הבא על החתום, ר' שמואל וידאל ור' שלמה הלוי, ורבי שמואל וידאל תובע כתובת אשתו זהרון מהקרקע שגבה ר' שלמה הלוי על פי ערכאותיהם בחוב שהוא חייב בעלה הראשון ר' דוד בר מבורך קנקי לישמעאל סי' יחיא בן טעי"ף אלא כתב"ה, ונפטר ר' דוד קנקי הנזכר ועמד ר' שלמה הלוי הנזכר עם הישמעאלי הנזכר לפני שופט האומה בעת ההיא וארכו טענותיהם שר' שלמה הלוי הנזכר היה טוען שהקרקע היה שלו שהוא עדיין לא נפרע משלם ושהוא קודם לישמעאלי, והאדון השופט פשר ביניהם שהישמעאלי ימכור לו שטרו שטר חובו, ובקש רבי שלמה הנזכר מהאדון השופט להגבותו הקרקע הנזכרת בחובו כנראה בשטרות בגופן שלהם שהם ביד ר' שלמה הלוי הנזכר. ועתה רצתה האשה הנזכרת לטרוף הקרקע בכתובתה לפי שהיא קודמת, ור' שלמה הנזכר טען כי זה הקרקע היה תחלה שלו והוא מכרו לבעלה הראשון ועדיין לא נפרע בשלימות מכל חובו.
עוד טען כי האשה הנזכרת ידעה שהוא גבה הקרקע הנזכרת בחובו ושתקה והיתה דרה בו ונותנת לו שכירות.
עוד טען כי ר' דוד קנקי הנזכר כשמת לא הניח ביתו ריקן ואי אפשר שלא הניח קצת מטלטלין ולא נשארה ג"כ האשה ערומה ובלא ספק שמנכסיה היתה ושמין מה שעליה.
עוד טען כי הבעל הנזכר נשתטה קודם שמת ובזמן שטותו השיאה האשה הנזכרת בתו לאהרן ב"ר ישועה בן חקון ונתנה לנדוניא והזיקה שעבודה.
עוד טען כי כאשר נשאת לר' שמואל וידאל וכתב לה בכתובה שהכניסה לו נדוניא שוה ט"ו אוקיות מעות של כסף א"כ מנכסי בעלה הכניסתם.
עוד טען כי הוא תבע תחלה לר' שמואל לדון בפני ישראל והוא לא אבה שמוע והלך לאומות והיא היתה יודעת וברצונה הלך לאומות והפסיד מעות ושכבר התרה בו בפני ב"ד של ישראל שאם יפסידנו דבר בפני האומות שיגבנו ממנו בדיני ישראל.
ואחר טענות אלו חתם טענותיו ר' שלמה הלוי הנזכר, והאשה הנזכרת כפרה בכל זה. ובינותי בטענות רבי שלמה הנזכר, וראיתי שטענתו שהקרקע היתה תחלה שלו ושהוא מכרה לבעלה הראשון ר' דוד קנקי ועדיין לא נפרע משלם, והיא טענה במה שנשאר לו מהחוב, וכך הם דברי הרב ר' שמואל (קסרדי) [הסרדי] ז"ל בספר התרומות שלו שכתב בשער ל"ו סי"ג שהאשה שלותה ויש עדים שהמעות עצמן של הלואה קיימין או מה שבא מחמתן נוטלן המלוה, והנדון דומה לראיה. אך בנדון הזה ר' שלמה הלוי קבל קצת מעות מדמי הקרקע והנשאר זקפן עליו במלוה וכתב לו שטר בהן בגופן שלהם, וכיון שזקפן עליו במלוה נתבטלה טענה זו, שהרי המוכר קרקע או מטלטלין לחבירו ועאיל ונפיק אזוזי המקח בטל כדאיתא בפרק האומנין דמסכת מציעא, ואם זקפן עליו במלוה כתבו המפרשים ז"ל בפ"ק דקדושין שהמקח קיים, וכן כתוב בספר החשן. וכן כתובת אשה אינה משמטת ואם זקפה במלוה משמטת כמו שנזכר במסכת גיטין, ובמסכת כתובות ג"כ בפרק מי שהיה נשוי גבי ראובן שמכר שדהו באחריות וזקפן עליו במלוה, ובפרק איזהו נשך גבי גוי שהלוה לישראל ברבית ונתגייר וזקפן עליו במלוה, הילכך לפי זה הטענה בטלה.
וענין טענת שהיתה דרה בחצר ונותנת לו שכירות אחר שידעה שהוא גבה הקרקע, טענה זו ג"כ בטלה, שאלו היתה האשה יודעת שהיה לה זכות בחצר ושתקה ונתנה שכירות מידה ויש לו עדים בזה היתה שתיקתה מזיקתה כדאיתא בפרק יש נוחלין במחלק לפניה והיא שותקת, ואם לא היתה יודעת שיש לה זכות, שתיקתה הויא לה מחילה בטעות ומחילה בטעות אינה מחילה כדאיתא בפרק הזהב, וכן כתב הרא"ש ז"ל בתשובה ששתיקה בענין כזה אינה מזקת, שכתב במי שהכריזו שכל מי שיש לו זכות יבא ויערער ולא בא לא בטלו זכיותיו בשביל השתיקה שאין כאן מחילה ושמא לא היה נראה לו שיש לו מקום וזכות באותה שעה. וענין מה שטען שאי אפשר שהניח ביתו ריקן כשמת, בזה ראוי לדקדק ולחפש בחזקת היד ולהשביע אחר זה בכלל השבועה שצריכה להשביע.
וענין טענת שטותו ושהיא השיאה הבת ונתנה לה נדוניא מנכסיו, בזה באו הרבה עדים כי היה מבולבל בדעתו וכי בתוך אותו הזמן נשאת הבת והעידו כי לא היה בנשואי הבת ובזה העידו כמה עדים, אך שנים העידו כי כשנשאת הבת היה בשלימות דעתו, הילכך הוה דיניה כההוא דאמרינן בפ"ב דכתובות ובפרק ארבעה אחין ביבמות בר שטיא זבין נכסיה אתו בתרי אמרו כשהוא חלים זבין ואתו בתרי אמרו כשהוא שוטה זבין אמר רב אשי אוקי תרי לבהדי תרי ואוקי ממונא בחזקת בר שטיא, ואמרו המפרשים שם דוקא בקרקעות אבל במטלטלין בחזקת מי שהם בידו, וזו הרי המטלטלין בחזקתה ויכולה היא לומר כשהוא חלים לקח אותה. ואעפ"י שהמעידין שהעידו שהיה מטורף הדעת הם רבים, והאומרים חלים היה הם שנים, כבר אמרו ז"ל דבממונא מאה כתרי ותרי כמאה והוו להו תרי לגבי תרי. ואעפ"י שהאחד משני העדים חזר בו, קיימא לן בפרק שבועת העדות דכיון שהגיד שוב אינו חוזר ומגיד. ועוד שיש עד אחד מעיד שלפעמים היה עושה מלאכה, אם כן יכולים אנו לקיים כל דברי העדים ולומר שהיה עתים חלים ועתים מטורף. ועוד שאלו העדים כלם העידו שהיה מטורף הדעת ולא היה נכפה, א"כ צריכין היו לבדקו כדרך שבודקין לגיטין ולמתנת שכיב מרע, ואין בכל העדים מי שאמר שבדק אותו, ולא הזכיר לו דברים של ימות החמה בימות הגשמים ולא של ימות הגשמים בימות החמה כדאיתא במסכת גטין. על כן טענה זו בטלה היא בדין זה, ויגלגל עליה טענה זו בשבועה שהיה חלים בשעת נשואי הבת, ושבשלמות דעתו נתן הנדוניא לבת, ושלא בזבז הדבר שלא ברשותו.
ולענין טענת מה שכתב לה בכתובה ודא נדוניא דהנעלת ליה עם נפשה מדנפשה, בזה יש עדים שהעידו שהוא שלח לה מה שתלבש קודם שכנסה ולא כנסה אלא ערומה. ועוד שמנהג הוא לכתוב ודא נדוניא דהנעלת ליה ואינה מכנסת לו כלום או אינה מכנסת לו כל כך. ואפילו לא היה המנהג כך שנתנו לה במתנה או מציאה אשכחת, והרבה כזה בתלמוד, בפרק חזקת אמרינן אימא מעיסתא קמצא, ואין מזה ראיה. וענין טענת התכריכין טענה היא ומפסדת היא דמי התכריכין, דבתוספתא שנינו מי שמת והניח עליו כתובת אשה ובעל חוב הם גובים והוא נקבר מן הצדקה, וכבר כתבה הרשב"א ז"ל בתשובותיו לפסק הלכה וא"א מורי הרשב"ץ ז"ל בגליונותיו. וענין טענת כי ר' שמואל וידאל הלך לדייני האומות והפסיד בשביל דינו זה כתובת אשתו ואין לבעל בה זכות אלא שיקנה בהם קרקע והוא אוכל פירות. על כן האשה הזו תטרוף כתובתה מקרקע הנזכר אחר שתשבע שלא היתה יודעת שיש לה זכות לטרוף מהקרקע ושתקה, ושהנדוניא שנתנה לבתה לא נתנה אלא ברצון בעלה ושהיה שפוי שלם בדעתו יודע להשיב על הן הן ועל לאו לאו ושלא בזבזה משלו שלא בדעתו ושלא ברצונו בשביל נשואי הבת הנזכרת, ותשבע על כל מה שהניח בעלה אפילו חלוק שעליה ומצנפת שבראשה, וכל מה שיעלה מזה עם דמי התכריכין תנכהו מכתובתה והשאר תגבנו משלם. ואני לא באתי לסתור דין ערכאותיהם אך לא יהא אלא דינינו וב"ד שמכרו ובא בעל חוב קודם טורף הוא מהלוקח ואין בזה סתירה, וכמו שאמרו בגמרא בפרק חזקת דלא חיישינן לזילותא דבי דינא בהכי. ואלו היה הדין עם היורש לא הייתי מכניס עצמי בזה, לפי שר' שלמה הלוי הנזכר מיד הישמעאלי לקח ובערכאותיהם התחילו הענין ושם נגמר, אך בדין קדימת המלוה וטריפת האשה כתובתה הוא שראוי לפסוק הדין. זהו הנראה לי לפסוק הדין בענינים אלו, וה' אלהי הצבאות, יצילנו מזדונות גם משגגות הנפלאות, ויודע תעלומות הוא יודע אם לעקל או לעקלקלות כי הוא יודע כל הנסתרות וכל הנפלאות. הצעיר שלמה בן הרב ר' שמעון נ"ן בן החכם ר' צמח זלה"ה.
@שו"ת הרשב"ש סימן תסו
בגאייה, לה"ר עמרם יצ"ו בן החכם ר' בנימין עמאר נ"ע.
שאלת. עבד ערל של ישראל בזמן הזה אם ישראל מוזהר עליו מלעשות מלאכה בשבת, או אין הדבר אמור אלא בעבד כנעני שמל וטבל לשם עבדות.
תשובה. בפרק החולץ מוכח דעל שניהם הוא מוזהר, אלא שיש לחלק בדיניהם, שעל עבד כנעני מוזהר מקרא דעבדך ואמתך, ועל עבד ערל מוזהר מקרא דוינפש בן אמתך והגר. ונתן א"א הרשב"ץ ז"ל טעם בדבר מפני מה למדו עבד ערל מקרא דוינפש בן אמתך וגו', משום דבההוא קרא כתיב למען ינוח שורך וחמורך וינפש בן אמתך והגר, והגוי דומה לבהמה, כן כתב בספרו ספר לוית חן שחיבר להשיג על פרישת התורה שחיבר קרובו החכם הגדול ר' לוי ז"ל, וכן כתב הרמב"ן ז"ל. ואעפ"י שישראל מוזהר על שביתת עבדו הערל, דוקא במלאכתו של ישראל או שיטול ממנו שכר טרחו בשבת, אבל העבד עושה מלאכה לעצמו בשבת ואין ישראל מוזהר עליו, כדאיתא בכריתות בפרק ארבעה מחוסרי כפרה דאמרינן התם, גר תושב עושה מלאכה לעצמו כישראל בחולו של מועד, כלומר דליכא אלא איסורא דרבנן ומלאכת האבד מותרת לו לעשותה, ר' עקיבא אומר כישראל ביום טוב, כלומר דליכא אלא לאו דמלאכת אוכל נפש מותרת לו לעשותה, ר' יוסי אומר גר תושב עושה מלאכה לעצמו כישראל בחולו של מועד עבד ואמה התושבים עושין מלאכה בשבת לעצמן כישראל בחול. פירוש, דתנא קמא ור' עקיבא התירו לעשות אותן מלאכות בשביל הישראל מר כדאית ליה וכו', ור' יוסי שרי נמי בשביל עצמו כתנא קמא והוסיף עוד דעבד ואמה התושבים עושים מלאכה לעצמם כישראל בחול, ור' שמעון אומר אחד גר תושב ואחד עבד ואמה התושבים עושין מלאכה לעצמן כישראל בחול, אמר רב אידי בר אהבה אמר רב אדא בר אהבה הלכה כר' שמעון. וכן כתב הרמב"ם ז"ל בפ"ב מהלכות שבת דעבד ערל מותר לעשות מלאכה לעצמו. ובספר מגיד משנה חלק הדבר לשלשה דינים, דבעבד כנעני שמל וטבל ישראל מוזהר עליו אפילו במלאכתו של עבד שלא כדברי הראב"ד ז"ל שהשיג על הרמב"ם ז"ל בזה, ועבד שלא מל ואינו עובד ע"ז שהוא תושב וקבל עליו שבע מצות בני נח בזה אין ישראל מוזהר עליו במלאכת עצמו אלא במלאכת ישראל, ועובד ע"ז ושלא קבל עליו שבע מצות הרי הוא כגוי ואינו מוזהר עליו מן התורה אלא מדרבנן כאמירה לגוי, וצרכי חולה נעשים על ידו בשבת, וכתב שכך היא הסכמת הרמב"ן ז"ל.
@שו"ת הרשב"ש סימן תסז
עוד שאלת. עבד גוי שהיה ביד ישראל ורצה להתגייר ומל ואח"כ טבל בפני שנים שלא בפני רבו ועכשיו רבו הוא רוצה להשתעבד בו, ושאלת אם דינו כגר או כעבד כנעני ומה הם חוקותיו ומשפטיו, והוא טוען שהוא בן ישראל משומד וכהן הוא.
תשובה. אם הדבר אמת שלא טבל אלא בפני שנים עדיין הוא גוי, מדאמרינן בפרק החולץ, ת"ר ושפטתם צדק בין איש ובין אחיו ובין גרו מכאן אמר רב יהודה גוי שנתגייר בב"ד הרי זה גר בינו לבין עצמו אינו גר. והאי בינו לבין עצמו לאו דוקא אלא אפילו בפני שנים, דאמרינן התם נתרפא מטבילין אותו מיד ושני ת"ח עומדין על גבו וכו', וקא פרכי עלה ושני ת"ח עומדין על גבו והא אמר ר' חייא בר אבא גר צריך ג' אמר ליה ר' יוחנן לתנא תני ג'. ואפילו בדיעבד כתבו בספר מצות גדול ובספר יורה דעה שאינו כלום. וכן יש להוכיח מדברי התוספות כדמקשו גבי דלותא הגיורת וכו' מי לא טבלה לנדתה והיא טבילת נדה בלילה וטבילת גר הוי דין ואין דין בלילה, וקא מתרצי דנדה נמי ביום שמיני טבלה ביום אי נמי משום אריא וגנבי כדאיתא בפרק תינוקת וכו', ומדמתרצי הכי ולא מתרצי בדיעבד שרי משמע להו דאף בדיעבד לא הוי כלום. וכן יש להוכיח מדברי הרמב"ם ז"ל בפי"ג מהלכות איסורי ביאה. ואף האומרים דבדיעבד לא בעי ג', היינו שאם נשא אשה בדיעבד וילד בן שאין לפסול הבן, אבל להשיאו אשה ולנהוג בו כבוד ישראל עד שיטבול בפני ג', וכן היא דעת הריא"ף ז"ל והרמב"ן והרשב"א ז"ל, אבל בספר מצות גדול מבאר מהירושלמי שאף בדיעבד לאכשורי בבריה צריך ג', מ"מ כפי כל הסברות זה שעדיין לא נשא ולא ילד בן אין לנהוג בו מנהג ישראל ולא תורת עבד כנעני עד שיטבול בפני ג' והטבילה שעשה בפני שנים אינה כלום, וזה כהסכמת כל הראשונים וכל האחרונים ז"ל.
ואחר שטבילתו אינה כלום יינו נמי הוי נסך, מדאמרינן בע"ז בפרק ר' ישמעאל, הלוקח עבדים מן הגוים שמלו ולא טבלו רוקן ומדרסן בשוק טמא, יין גדולים ועושים יין נסך קטנים אינן עושין יין נסך ואלו הן הגדולים ואלו הן הקטנים גדולים היודעים בטיב ע"ז ומשמשיה. ואע"ג דאמרינן התם בפרק השוכר דגר תושב יינו כשמנו, וגר תושב הוא שמקבל עליו [שלא] לעבוד ע"ז ואפילו הכי יינו מותר, כבר כתבו המפרשים ז"ל דלא דמי עבד שמל ולא טבל לגר תושב שקבל עליו שלא לעבוד ע"ז, דגוי שמל ולא טבל ולא קבל עליו המצות אלא לקיימן אחר הטבילה אבל גר תושב קבל עליו מיד. ואף בההיא דיינו כשמנו כתבו ז"ל דיינו מותר בהנאה כשמנו קודם שהתירוהו בשתייה, ומשמע מדבריהם דאף כשהתירו בגר תושב לא התירו אלא בהנאה אבל בשתיה אסור, וכן כתב הרמב"ם ז"ל בפי"א מהלכות מאכלות אסורות, ומינה דעבד שמל ולא טבל דאף בהנאה אסור וכ"ש בשתיה. ובתוספתא שנינו וכן בני השפחות שלא טבלו בין מולין בין ערלים הרי אלו מדרסן טמא יינם בגדולים אסור ובקטנים מותר ואיזהו גדול כל הזוכר ומזכיר ע"ז ומשמשיה, ע"כ בתוספתא. אלא שהרשב"א ז"ל מתיר יינם בהנאה ואוסר בשתייה. א"כ זה שטבל בפני שנים ואין טבילתו טבילה לנהוג בו כישראל כפי כל הדעות שכתבתי אף יינו אסור בשתייה לפי כל הדעות ואין בדבר פקפוק.
ולענין טבילתו שלא בפני רבו אפילו טבל בפני ג' אינה כלום, מדאמרינן בפרק החולץ דכל שטובל בפני רבו ולא תקפו רבו במים, כלומר שעדיין הוא תחת ממשלתו, זכה העבד בעצמו ויצא לחירות ואפילו שתק העבד ולא אמר כלום זכה בעצמו, ואם טבל שלא בפני רבו אם שתק הרי הוא עבד ואם אמר בפירוש לשם גרות אני טובל או שאמר הריני יהודי דהוה ליה כאלו אמר לשם גרות אני טובל, דעבד אין דינו כישראל גמור, וכיון שברר דבריו ואמר הריני יהודי או הריני גר או עניינים שכוונתם כזו זכה בעצמו ויצא לחירות והוא כישראל לכל דבריו, וזה כלו כפי שיטת הריא"ף ז"ל והרמב"ם ז"ל בהלכות איסורי ביאה וכן נראית דעת הרשב"א ז"ל בחדושיו ובתשובותיו, אעפ"י שרש"י ז"ל מצריך לפרש בין לפניו בין שלא בפניו, וכן נראית דעת הרא"ש ז"ל בפסקיו.
ומיהו כל זה הוא אם התנה עליו הב"ד לטבול לשם עבדות וקדם הוא וטבל לשם בן חורין, אבל אם לא התנו עליו אין צריך שיאמר כלום והרי הוא בן חורין לכל דבריו. ולמדתי זה מדברי הרמב"ם ז"ל שכתב בפ"ג מהלכות איסורי ביאה, הלוקח עבד מן הגוי וקדם העבד וטבל וכו' לפיכך צריך רבו לתקפו במים עד שיעלה והוא תחת שעבודו ומודיעו ב"ד שלשם עבדות מטבילין ואין העבד טובל אלא בפני ג' וביום כגר שמקצת גרות הוא. ומדאמר רבינו שצריך לתקפו במים ומודיעו ב"ד שלשם עבדות מטבילין אותו נראה שהוא סובר שאין התקפה מועלת שלא יאמר לשם בן חורין אני טובל אלא כשהתנו עליו הב"ד שלשם עבדות הוא טובל, אבל כל שאמר לו רבו לטבול ולא התנה עליו לא הוא ולא הב"ד שלשם עבדות הוא טובל זכה בעצמו בין בפני רבו בין שלא בפני רבו בין בסתם בין בפירוש. ונראה שכך הוא, שהרי בעלמא אמרינן דעבד כנעני הוא שמל וטבל לשם עבדות, אלמא דלא הוי עבד אלא כשמל וטבל לשם עבדות, אבל בסתם נראה דזכה בעצמו ואין לרבו רשות בו, וכל שכן הוא שהרי ישראל שקנה עבד מן הגוי לא קנה גופו אלא מעשה ידיו כדמוכחי מקראי התם בפרק החולץ ובפרק השולח ואינו קונה גופו אלא בשעת מילתו וטבילתו לשם עבדות, ואם בסתם הוא הרי קנה עצמו ליפטר משעבוד מעשה ידיו.
וכן נראית לי ראיה מדאמרינן התם בפרק החולץ, אמר שמואל וצריך לתקפו במים, מנימין עבדיה דרב אשי מסריה ניהלינהו דרבינא ודרב אחא בריה דרבה אמר להו חזו דמניכו בעינא ליה רמו ליה אכניסה בצואריה ארפו ליה שמטו ליה ארפו ליה דלא הוי חציצה שמטו ליה דלא לימא לשם בר חורין טבילנא בהדי דדלי רישיה ממיא אנחו ליה זולת דטינא ארישיה אמרי ליה זיל אמטי לבי מרך, ובלא ספק כי רב אשי אתני עליה לטבול לשם עבדות דטבילה לשם עבדות דבר מוסכם הוא בתלמוד, וכן הרמב"ם ז"ל מצריך תנאי ב"ד לשם עבדות, ואפילו הכי הוה חייש רב אשי שמא יזכה בעצמו והצריכם לתוקפו במים, אלמא אע"ג דאתנו עליה אי קדים וזכי יצא בן חורין, ומינה דאי לא אתנו לא צריך למימר לשם גרות טבלתי בין בפני רבו בין שלא בפני רבו, אלא סתמו כפירושו אחר שלא התנו הב"ד. וגם בזה אני אומר שאין צריך לכתוב שטר חוב לרבו בדמיו, שלא אמר הרמב"ן ז"ל שצריך לכתוב שטר חוב לרבו מדמיו אלא שקדם וזכה בעצמו אחר שהתנו עליו, אבל כל שלא התנו עליו מסתמא דלשם בן חורין טבל שהרי גופו אינו קנוי לו אלא מעשה ידיו בלבד ואינו צריך גט שחרור כלל, כך נראה לי.
ולענין מה שטוען שהוא בן ישראל משומד וכהן הוא. אם הוחזק שהוא גוי אינו נאמן, דהוי כמי שבא ואמר גר אני, כדאמרינן בפרק החולץ אמר ר' חייא בר אבא אמר ר' נחמן הלכתא בין בארץ בין בחוצה לארץ צריך להביא ראיה. והיה אומר ת"ר א"ל דוקא דידעי ביה דגוי מעקרא דאי לא ידעי ליה מהימן במגו דאי בעי למימר ישראל היא דמהימניה כדאמרינן בפסחים בההוא גוי דהוה סליק ואכיל פסחים בירושלים. על כן זה כיון שהוחזק בגוי אינו נאמן לומר שבן משומד הוא ושלא יהיה לו דין עבד כנעני, כ"ש שאינו נאמן לומר שהוא כהן, שהרי הרמב"ם ז"ל כתב בהלכות איסורי ביאה שמי שבא ואמר שהוא כהן אינו נאמן עד שיעיד לו עד אחד, ואעפ"י שהרמ"ה ז"ל הגיה עליו כבר אמצתי חזקתי אני בתשובה סברת רבינו ז"ל, ומצאתי שסמך על דעת הריא"ף ז"ל רבו, ומצאתי שכן כתוב נמי בספר מצות גדול ובאבן העזר. ואעפ"י שאינו נאמן לומר שהוא בן משומד להפריע עצמו מידי שעבוד וכ"ש שאינו נאמן לומר שהוא כהן, מ"מ נאמן הוא להחמיר על עצמו שלא ישא גיורת ולא שפחה ושלא יטמא למתים. ובשמירתו שלא יטמא למתים אין אנו חוששין שמא יעלוהו לכהונה, שאין אנו חוששין לעלות לכהונה אלא כשקוראים אחריו לוי או כשהוא חולק בגורן שבכל אלו יש מעשה, אבל בשמירתו מטומאת מתים אינו אלא שלילות ושב ואל תעשה ואינו חיוב וקום ועשה, וכשתדקדק בכל אותן המוזכרים בגמרא בפ"ב דכתובות שמעלין עליהם לכהונה תמצא שאין כלם אלא בקום ועשה וכבדבר שיש בו מעשה לא בשלילת מעשה. והכלל בזה שהוא נאמן להחמיר על עצמו, וכמדומה לזה כתב הרא"ש ז"ל בפרק החולץ דמהימן לשוויי נפשיה חתיכה דאיסורא. וזה אפילו לא אמר מעצמו שהוא גוי אלא שהוחזק בתורת גוי כ"ש אם הוא בעצמו אמר פעם אחת שהוא גוי שאינו נאמן לומר שהוא ישראל, דישראל משומד ישראל הוא, דאעפ"י שחטא ישראל הוא, כדאיתא בבכורות בפרק עד כמה ובפרק נגמר הדין בסנהדרין, לפי שכיון שאמר פעם אחת שהוא גוי הרי הגיד וכיון שהגיד שוב אינו חוזר ומגיד, וכן כתב על כיוצא בזה הרמב"ן ז"ל בחדושיו בפרק יש נוחלין.
@שו"ת הרשב"ש סימן תסח
עוד שאלת. במי ששכח ולא הטביל כלים שלקחם מהגוי ולא היה לו במה להשתמש ביום טוב, ואמרת שזה היה מעשה בתלמיד חכם ונתנם לשפחה או למשרתת גויה שבביתו וחזר ושאלם ממנה ונשתמש בהם בי"ט בלא טבילה.
תשובה. תמיהא לי טובא דנראה שסמך האי על ההיא דמי שלא הניח ערובי תבשילין שמקנה קמחו לאחרים, וכבוד המורה במקומו מונח דלעניות דעתי נראה לי דלא דמו. ותחלה יש להקשות על הא דאמרינן דמקנה קמחו לאחרים, דלכאורה משמע דאערומי קא מערים, וקיימא לן בנדרים בפרק השותפים ובבתרא בפרק יש נוחלין שכל מתנה שנעשית בהערמה דלאו כלום היא, דכל מתנה שאם הקדישה אינה מקודשת אינה מתנה, ופירשו בירושלמי בשנעשית בהערמה, וכיון דאינה מתנה במקנה קמחו לאחרים אם בהערמה מקנה ליה עדיין הוא של מקנה וכי אפי קונה של מקנה הוא אופה. וי"ל דהקנאת קמח זה לאו בהערמה הוא, דכי מקנה ליה לגמרי קא מקנה ליה ואפילו לאקדושיה, דהא אי מקדיש ליה אפשר דיהיב ליה קמחא אחרינא מדידיה, וסמך מקנה זה לאקנויי ליה הקנאה גמורה דהא האי קונה אפשר ליה מדידיה, וליכא הכא הערמה כלל דבמתנה גמורה קא יהיב ליה, וכי אפי ומבשל הקונה להאי דלא הניח ערובי תבשילין מדידיה דקונה קא אפי. וכן נראה ממה שכתב הרמב"ם ז"ל מי שלא הניח ערובי תבשילין ולא הניחו לו אחרים וגו' ואסור לאחר לאפות ולבשל לזה שלא הניח עד שיקנה לו זה שלא הניח שנמצא זה אופה ומבשל שלו שהרי קנאו ואם רצה אחר כן יתן לזה שלא הניח במתנה. אבל בנדון הזה לא משמע דאקנינהו ניהליה הקנאה גמורה, דהא אלו הקדישתם הוה קפיד משום דלית ליה מאני אחריני לאשולי, דאם איתא דהוו לה למה ליה לאפותו ולמטרח כולי האי לאקנויי לה ולמהדר למשרי מנה, אלא ודאי לא הוו לה מאני אחריני וכיון שכן לא גמר ומקני, ולא דמי למקנה קמחו דהתם הא אפשר דיהיב ליה קמח אחרינא לדידיה שזה האופה לא היה יושב בלא קמח בי"ט והפלטר הוה ליה למיהב ליה קמחיה ולמשקל קמחיה דהאי, מה שאין כן בנדון הזה דהדבר מוכרע מעצמו דשלא במתנה גמורה נתנם לגויה זו דהיכי הוה עבר ח"ו על לא תחונם ודרשי ליה בגמרא לא תתן להם מתנת חנם, אלא ודאי דלא נתנם לה אלא כדי שתחזור ותשאילם לו, וקיימא לן התם בנדרים דכל שמתנתו מוכחת עליו דבהערמה נעשית אינה כלום, ולא הועלנו במתנה זו כלום וממה נפשך אינה כלום בין אם משרתת זו היא גויה. ובפסקי מסכת ע"ז לאחד מתלמידי ה"ר [,,,] מצאתי גבי שאילתא אי חזי דדעתיה לשקועי שכתב בלשון הזה, ואסור להערים וליתן כיסו לעבדו ולשפחתו וחוזר ולוקח מהם, (והדבר הזה אין צריך להביא עליו ראיה שבודאי כל שבהערמה אסור), והדבר הזה סופו מוכיח על תחלתו שאם אחר עבור יום טוב החזירם לה ולא נטלם ממנה אגלאי מלתא דבמרמה גמורה נתנם לה. ואם אחר עבור י"ט החזירם לה ואחר כך החזירתם לו אגלאי מלתא למפרע דבהערמה נעשית.
ותו אפילו לא נעשית בהערמה לא תועילנו כלום ובנדון הזה, דבין שגויה זו היתה שפחתו או משרתת בבית, שאם היא שפחתו ואפילו טבלה הרי אין לה יד דהא קימא לן דאין קנין לעבד בלא רבו, ואע"ג דרבו עצמו נתנם לה לא קנאם דהא גבי הקנאה דערוב לא מצי מזכה על ידי עבדו ושפחתו הכנענים. ואם היא משרתת בעיא היא ולא אפשיטא במסכת שבועות בפרק כל הנשבעים, דבעי רב פפא התם שכירו ולקיטו מאי תיקו, וכיון דבעיא היא ולא אפשיטא, ומשמע דמר משמע דסבירא ליה דטבילת כלים היא מדאורייתא, הוה ליה למנקט לחומרא בהקנאת שכירו ולקיטו לשוויי ידו כיד בעל הבית, דבאיסורא מנקט לחומרא עדיף דספיקא דאורייתא לחומרא.
ולעניות דעתי טוב היה לסמוך על אדוננו הרמב"ם ז"ל ולהטביל כלים אלו בי"ט, שהרי אדונינו רבינו הרב ז"ל סובר בהלכות מאכלות אסורות שטבילת כלים חדשים הנקחים מן הגוים אינה אלא מדרבנן, וסמך לה על פשט הירושלמי דהיינו טעמא דמשום שיצאו מטומאתו של גוי לקדושתו של ישראל, אעפ"י שהראב"ד ז"ל חולק עליו לומר שהוא מדאורייתא איכא נמי רבוותא אחריני דסבירא להו כאדוננו רבינו הרמב"ם ז"ל. ובהלכות י"ט פ"ג כתב דטבילה דרבנן שהיא [בי"ט, וההיא] דאמרינן בפ"ב די"ט כלי שנטמא מערב י"ט אין מטבילין אותו בי"ט, סבירא ליה ז"ל דהנהו רבוותא ז"ל דמפרשי לה בנטמא באב הטומאה. ואע"ג דאיכא רבוותא אחריני דסבירא להו דאפילו נטמא בולד הטומאה, מ"מ כיון שאדוננו רבינו הרמב"ם ז"ל סבירא ליה הכי כדאי הוא לסמוך עליו בשעת הדחק.
ולענין כלי זכוכית שאמרת שבמקומכם מטבילין אותם בלא ברכה, תמיהא לי נמי טובא, דבגמרא איתמר בפירוש דכלי זכוכית ככלי מתכות דמו, ולענין הכשר הוא דאמרי באבות דר' נתן דכלי זכוכית לא בולעין ולא מפליטין, וסברי קצת דכיון דאינן בולעין לא בעו הכשר וכן נהגו, אבל לענין טבילה לא אמרה אדם מעולם, ושמא נתחלף לך הכשר בטבילה, אי נמי שמא נתחלף מאני דוקניא בכלי זכוכית, דיש אומרים דמאני דאיוקני דאמרינן התם דבעי טבילה היינו כשהם מצופים מבית ומחוץ אבל אם הם מצופים מבפנים ולא מבחוץ או בהפך לא בעו טבילה, וכתבו מגדולי האחרונים ז"ל שטוב הוא להטבילם בלא ברכה, וכך אני נוהג אלא אם אטבל עמהם כלים אחרים מצופים מבית ומחוץ. זהו מה שנראה לי בזה.
@שו"ת הרשב"ש סימן תסט
עוד שאלת. ראובן מת וחיים לרבנן ולכל ישראל שבק, וקם שמעון ואמר ליורשיו תנו לי כך וכך ממון שיש לי אצל אביכם בתורת חוב, ואין בידו שטר ולא משכון אלא בפנקס התובע, ובדקו בפנקס אביהם ומצאו שהוא חייב לו אבל אינו כל כך כמו שטען שמעון.
תשובה. כל מה שנמצא בפנקס אביהם יתנוהו לו אחר שישביעוהו שלא נפרע מאביהם, דהבא ליפרע מנכסי יתומים לא יפרע אלא בשבועה כדאיתא בפרק כל הנשבעין ובפרק הכותב, ועל השאר ישבעו היורשים שלא צום אביהם בעצמו ולא פקדם על ידי אחר ויפטרו כדאיתא התם בשבועות.
@שו"ת הרשב"ש סימן תע
עוד שאלת. המוחל חוב לחבירו ובשבועה בלא קנין אם המחילה קיימת.
תשובה. נראה לי שמחילתו מחילה וקיימת, דמחילה אינה צריכה קנין כדאיתא בפ"ק דקדושין ואפילו היה החוב במשכון, ואעפ"י שבעל העיטור מצריך קנין אי איכא משכון, כבר דחו דבריו המפרשים ז"ל בחדושיהם. ורבינו הרמב"ם ז"ל כתב דמחילה אינה צריכה קנין. ואפילו לא היתה שם שבועה היתה מחילתו מחילה, כ"ש שיש שבועה, שאפילו הדברים שאין הקנין מועיל בהם שבועה מועלת בהם.
@שו"ת הרשב"ש סימן תעא
בענין אשרתא דדייני שהיא קיום ב"ד, דכתיב בה במותב תלתא כחדא הוינא יתבין, וחתימנא ביה תרי מגו תלתא שאמרת שאני אמרתי לך שהיא פסולה. אני אמרתי לך שבהרבה אשרתות הבאות מאתכם ראיתי במותב תלתא כחדא הוינא וחד ליתוהי, ואיך אפשר שקרא חד בכולן שאחד מהדיינין מת או הלך למדינת הים, על כן אני חושש שאין מושיבין אלא שנים וכותבין כך, ואם הדבר כן הוא טעות גדולה, שלא אמרו בפ"ב דכתובות ובפרק גט פשוט אלא ג' שישבו לקיים את השטר ומת אחד מהם כותבין במותב תלתא כחדא הוינא וחד ליתוהי כדאיתא התם, או שכתבו וחתמנו ביה תרי מגו תלתא כדמוכח בפרק ואלו מציאות, או אנחנא בי דינא דמקצתנא חתימין לתתא, כל זה הוא כשיש בו שלשה לקיים השטר ומת אחד מהם או הלך למדינת הים או שחלה או שאינו יכול לחתום, אבל שיושיבו שנים בתחלה אין דבריהם כלום דלית הלכתא כשמואל דאמר שנים שדנו דיניהם דין אלא שנקרא ב"ד חצוף, וכן כתב הרמב"ם ז"ל בפ"א מהלכות סנהדרין דשנים שדנו אין דיניהם דין, והוא הדין לקיום שטרות.
@שו"ת הרשב"ש סימן תעב
ומענין ירושת כתובת אחותך. אם היא על תקנת קהל מאיורקה בתה שהיא אשתך היא יורשת הכל אפילו בחיי אביה נדוניא ותוספת והנה נוסח התקנות אצלכם, ואם היא על פי הדין אין בכם זכות בה, שהבעל יורש את אשתו, ואם יש לכם תקנות אחרות עשו על פי תקנתכם.
@שו"ת הרשב"ש סימן תעג
עוד שאלת. אם יש בבית הכנסת תשעה בני אדם ויש בעזרתה לתשלום עשרה אם מצטרף, ואמרת כי אמרו לכם שבבית הכנסת של ירושלים אין מצטרפין בני אדם העומדין בעזרה ומצריכין שיהיו עשרה בבית הכנסת.
תשובה. יפה הם עושים בבית הכנסת של ירושלים, דמה שאמרו בפרק כל גגות תשעה בגדולה ויחיד בקטנה מצטרף, היינו דוקא בחצר קטנה שנפרצה במלואה לגדולה כדאיתא התם וכמו שכתב הרמב"ם ז"ל בפ"ח מהלכות תפלה וזו צורתה /במקור יש שרטוט/: אבל בזולת זה אינו משלם. וכן אם יש תשעה בבית הכנסת ואחד בעזרה ושליח צבור עומד בתוך פתח בית הכנסת מצטרפים, וכן כתב הרא"ש ז"ל. [ומה] שנוהגין בקצת מקומות ששליח צבור עומד במגדל עץ שקורין בערבי א"ל מנב"ר והמחיצות יש בהם עשרה שהוא מצטרף עם הצבור, היינו טעמא לפי שאין המחיצות עולות עד הגג, כן כתב הריא"ף ז"ל בהגהותיו בהלכות ערובין, בספר עמודי גולה.
@שו"ת הרשב"ש סימן תעד
עוד שאלת. אמרו לך כי אפר פרה היה מתחלק לשלשה חלקים, שהחלק שהיה מתחלק לכל המשמרות שהיו ישראל מטהרין בו שמיד היו נותנים אותו לתוך המים, והביאו ראיה לדבריהם ממה שאמרו במסכת פרה ומייתו לה בפ"ק דפסחים פרה ששתתה מי חטאת בשרה טמא מעת לעת, שאם לא היה האפר במים היכן היתה מוצאת אותם לשנותם.
טעות היא בידם מדבריהם הם יושבים, שהרי ההיא דפרה ששתתה מי חטאת בשרה טמא נקטה בפרה ולא נקטה באדם וכלים לפי שהמים ההם נפסלו בהיסח הדעת, וכיון שנפסלו בהיסח הדעת אין ראויים להויה, מפני שכבר נפסלו בהיסח הדעת אין מטמאי אדם וכלים, ומי חטאת פרה שלא נפסלו וראויים להזיה מטמאין אדם וכלים משום דהוה להו אב הטומאה, וכן היא בפ"ק דיומא, א"כ מי חטאת ששתתה אותן פרה שאמרו בשרה טמא אינן מי חטאת הראויין להזות בהם, וזה ברור. ופרה שעשה מרע"ה שנשארה עד ימות עזרא איך היה אפרה במים ומצינו שבימי חזקיה טהרו באפרה, ואיך אפשר שלא הסיחו הדעת מהן כל אותן שנים. ועוד שמכמה מקומות מוכח בפ"ב דסוטה ובפ"ק דתמורה ובמקומות אחרים שהמים היה נותן תחלה ואח"כ נותן מעט אפר כדי שיראה על פני המים ובו היה מטהר, וכן בפרק עד כמה בבכורות שנינו הנוטל שכרו לדון דיניו בטלים להעיד עדותו בטלה להזות ולקדש מימיו מי מערה, כלומר שאינם מים חיים, ואפרו אפר מקלה, כלומר כל אפר שאינו אפר פרה קורין אותו אפר מקלה, ומייתו לה בפרק האיש מקדש, והקדוש הוא נתינת אפר על המים, וקאמרי בגמרא דשכר הזאה וקדוש אסור לפי שהיא מצוה וכתיב ראה למדתי אתכם מה אני בחנם אף אתם בחנם, דשכר הבאה ומלוה שרי, כלומר מלוי המים והבאת האפר משום בטולו וטרחו שמתבטל ממלאכתו וטורח להביא ולמלאת ואינם אלא מכשירי מצוה שאין בהבאה ומלוי מצוה, אבל בקדוש והזאה יש מצוה, ואם כבר היה האפר במים אין שם קדוש שכבר מקודש ועומד הוא, ויפה עשית שלא האמנת לדבריהם ולא נתקיים בך פתי יאמין לכל דבר.
וסדור הענין כך הוא, שאחר שהיו שורפין הפרה ומכנסין אצלה היה מתחלק לשלשה חלקים, הא' נתן בחיל והא' בהר המשחה והאחר מתחלק לשאר המשמרות ומאותו המתחלק לכל המשמרות היו מטהרין כל ישראל כדאיתא בתוספתא, וכשהיה הטמא בא ליטהר היה הכהן ממלא מים מן המעין ונותן לתוך השוקת ואח"כ נותן אפר בשיעור שיראה על פני המים וזה הוא הנקרא קדוש ואח"כ טובל אזוב במים אלו ומזה על הטמא ומיד נטהר. ומה שאמרו לך שהיה הדבר נס אינו אמת, שלא הוזכר נס זה בכלל הנסים שהיו במקדש כשמנאום בסוף פ"ק דיומא, ואעפ"י שבמשנת אבות תנא ושייר ולא הזכיר כל הנסים, אבל בגמרא דיומא מנאום כלם ולא נזכר זה בכללם.
@שו"ת הרשב"ש סימן תעה
ובענין מי שנתעברה אמו ואמרה שנתעברה מישראל, נאמנת לומר לכשר נבעלתי להכשיר בנה כדאיתא בפ"ב דכתובות ובפרק בתרא דקדושין, אבל להאמינה שיהיה בן פלוני לא. וטוב הדבר לקראו בשם אמו בן פלונית כרב מרי בר רחל שהיה אמו בת מר שמואל ונתעברה מגוי והיו קורין אותו בשם אמו כדמוכח בפרק מי שמת.
@שו"ת הרשב"ש סימן תעו
עוד שאלת. המוכר בגד לחבירו ונמצא בו מום אם יכול להחזירו משום מקח טעות או לא.
תשובה. נראה שיש בו דרכים, שאם הבגד היה בו קרע ונמצא אחוי אם הדבר ניכר שזה האחוי הוא הנהוג להעשות ביריעות בגדי צמר הבאים מארץ אדום שהאחוי ניכר שלא נעשה ברשות לוקח בידוע שהמקח חוזר. ואם הבגד הזה נמצאו בו נקבים אם הם נקבים שיכולים ליעשות בסכין, אם כבר נתן מעות על הקונה להביא ראיה שברשות מוכר נעשו, ואם עדיין לא נתן מעות ישבע הקונה שלא נעשו ברשותו ויחזיר לו בגדו ויפטר. ואם הוא נקב של עכברים והדבר ניכר שהוא אכילת עכברים כדאמרינן בבכורות דאכילת עכברים מידע ידיע, על הלוקח להביא ראיה שברשות מוכר נעשו בין נתן מעות בין לא נתן לפי שאינו מום שיכול לישבע עליו שלא עשאו כקריעת סדין וזולתו, ומום הוא שיכול לעשות מיד, ואפילו היה הבגד מוצנע בארגז שלפעמים יפתח הארגז ויכנס העכבר והוא לא ירגיש בו. ואם הוא בגד שאכלו עש, יש לעיין אם הזמן קצר שאין יכול העש לאכלו, ברשות מוכר נעשה, ואם הזמן ארוך שיכול ליעשות ברשות לוקח אינו חוזר. והכל כפי מה שהוא, שהרי במחט שנמצאת בעובי בית הכוסות מחלקים בפרק המדיר ובפרק אלו טרפות בין קודם ג' ימים בין לאחר ג' ימים, וגבי יין בפרק המוכר פירות בין קודם ג' ימים בין לאחר ג' ימים. ולעניות דעתי הייתי אומר שהזמן שיכול העש לאכלו הוא ל' יום, מדאמרינן גבי מציאה מנערה משלשים יום לשלשים יום, ואלו היה אפשר שיאכלנו העש קודם שלשים יום היו נותנים לו זמן קצר מזה. אלא שיש לעיין אם בגד שטוח או מוצנע ובין ימות הגשמים לימות החמה, והכל כפי ראות עיני המבינים ואשר יראת ה' בלבבם, ואם יש ספק בדבר המוציא מחבירו עליו הראיה. והרא"ש ז"ל דן באיש א' שקנה גבינה מחבירו ומצא בו רקבון גדול אחר ג' ימים כשפתחה, שאם הדבר ידוע לעושי הגבינות שאין רקב כזה יכול ליעשות בג' ימים ואם ספק המוציא מחבירו עליו הראיה, וכתוב בספר החשן בסימן רל"ד.
ואם הבגד כבר נעשה ממנו מלבוש ולבשה קודם שנגלה המום והיה מום שלא היה יכול להכירו עד עתה וחוזר הבגד למוכר על פי הדרכים שכתבתי, וצריך ליתן לו שכר לבישתו כמו שכתב הרמב"ם ז"ל בפי"ו מהלכות מכירה גבי המוכר בית ומצא בו מום. ואם תפרו והשביח בתפירה מחשב עליו דמי התפירה ומחשב עמו על שכר לבישתו והשאר משלם לו. כך נראה לי לעניות דעתי. שלמה בן הרב ר' שמעון נ"ן בן החכם ר' צמח זלה"ה.
@שו"ת הרשב"ש סימן תעז
אל הקהל הקדוש אשר בבגאייה ישצ"ו.
עם קדוש לה' קדוש ישראל יושיעכם, הלא קבלתי נוסח עדיות שנתקיימו בבית דינכם המקודש ועמדתי על טענות שתי הכתות, ואחרי אשר עמדתי על טענותם ועל טופס העדיות אודיעכם קושט אמרי אמת, והשי"ת יצילנו משגיאות ומטעות הוראות.
טענה האשה שנאבדה כתובתה והוציאה שטר בגופן שלהם, ענינו כענין שטר חוב אעפ"י שקראוהו צדא"ק, וטען היורש כי הצדא"ק מזוייף ושלא יתנו לה אלא כאחת קרובותיה, והדין בזה הוא שאפילו היתהכתובתה קיימת והיא מועטת והצדא"ק מרובה שתגבה באיזה מהן שתרצה, וכן כתב א"א מורי הרב זלה"ה בפירוש התקנות שחבר בספר שני מהרשב"ץ ז"ל בסימן רצ"ג ובספר השלישי בסימן ש"ב, על כן האשה הזאת תגבה הצדא"ק כיון שהיא רוצה. ומה שטענו שהוא מזוייף, אני רואה שהוא בכתיבת הערכי הגדול שלכם, ומי שכתב שצריך להביא ראיה על השופט ועל העדים שאינם מקבלים שוחד, כבר דחו דבריו בראיות ברורות לפי שסתם גוים מקבלי שוחד הם, ומקרא מלא הוא אשר פיהם דבר שוא וימינם מלאה שוחד, ואעפ"כ הכשירו חז"ל שטרות העולים בערכאותיהם משום דינא דמלכותא דינא. על כן השטר כשר הוא וגובה בו ואינה צריכה להביא כתובות קרובותיה. כבר דחו דבריו. והאמת היא שהאלמנה שלא הוציאה כתובה אינה גובה כלום, וזו אינה גובה מחמת כתובה אלא מחמת צדא"ק זה וכשר הוא ואין בדבר בית מיחוש. וממה שצריך להודיעכם הוא, שכיון שאין לה כתובה אין לה מזונות, לפי שמזונות הם תנאי כתובה, ואם אין כתובה אין שם תנאי כתובה, וכן כתבו גדולי המורים ז"ל וכך ראוי להורות. וכיון שאינה נזונת משל יתומים כך אין עליה חיוב להניק לפי שההנקה היא ממלאכות שהאשה עושה לבעלה, וכל מלאכות שהאשה עושה לבעלה עושה ליורשים חוץ מהרחצת פניו ידיו ורגליו והצעת המטה והאלמנה נזונת משל יתומים ומעשה ידיה שלהם, וזו כיון שאינה נזונת מעשה ידיה שלה, על כן תטול שכר הנקתה ושכר שמוש הבת עד יום מותה כפי אשר יגזרו טובי הקהל ישצ"ו, ואם העלם יעלימו הקהל עיניהם יפסקו לה הערכאות שלהם.
טענה האשה שבנה צוה שהכל שלה ושלא יתבענה שום אדם ולא הביאה ראיה ברורה מזה אבל העדים העידו שצוה שלא יפחידנה אחד, אמר היורש שזה רוצה לומר לא יפחידנה אדם בשקר אלא באמת, והאמת שבדברי היורש משמע, אמנם זה הלשון פוטרה משבועה שאין לך פחד גדול משבועה.
טענה האשה שיש לה עדים בחוץ. נתתי לה זמן עד ל' יום. טען היורש שהיא נתנה שוחד קוטה אחת לגדול שבעיר להפקיע זכות היורש ושראוי שתתן דמיה ליורש, והדין בזה הוא, שאם היא מעצמה הלכה להשחיד עליה לשלם, ואם היא היתה תובעת דין ישראל והוא היה מאיים עליה באומות העולם והיא נתנה שוחד להעמיד הדין אינה חייבת לשלם מפני שבנה צוה שלא יפחידנה שום אדם וזה עבר מצותו, ועוד שהוא היה רוצה להפחידה שלא כדין. והעולה מזה הוא, שהיא גובה כל מה שכתב לה בצדא"ק [והצדא"ק] בחזקת כשרות הוא ושאין לה מזונות אבל נוטלת שכר הנקת הבת ושכר שמושה ושאין עליה חיוב שבועה אבל יש לו להחזירם עליה חרם סתם, וענין הקוטה, אם מעצמה הלכה לאומות חייבת לשלם ואם מפני איום היורש אינה חייבת לשלם. ושלום לכם. כנפש הצעיר שלמה בן הרב ר' שמעון נ"ן בן החכם ר' צמח זלה"ה.
@שו"ת הרשב"ש סימן תעח
שאלת. ר' שושאן זוראפה הלך למדינת הים להתעסק בשביל פראנסישקו בן איורא, וכתב פראנסישקו הנזכר לר' שושאן זוראפא ואמר לו אני כתבתי לבגאיה לר' דוד הכהן שכל מה שתהיה צריך ממקומו שישלח אליך או יתן בעדך כשתכתוב לו, מה עשה ר' שושאן זוראפא לקח מר' אברהם צרפתי מעות ושלח לר' דוד הכהן לבגאייה וכתב לו ואמר לו פראנסישקו כתב לי ואמר שכל מה שאהיה צריך הן סחורות הן מעות שאכתוב אליך ואתה תמלא חפצי ורצוני בשבילו ואני קבלתי כך וכך כפולות מאברהם צרפתי בשביל סחורות שקניתי במצות פראנסישקו בן איורא ועתה אני רוצה שתתן לאברהם צרפתי המעות שהלוני דרך קאמבי"ו משום סכנת הדרך ותשימם בבית חשבון פראנסישקו, ור' דוד הכהן פרע לאברהם צרפתי מיד אותם מעות. לאחר ימים נתקוטטו ר' דוד הכהן ופראנסישקו ויקר מקרה אברהם צרפתי לעיר בגאייה שנית ותפסו ר' דוד הכהן ואמר לו לא תצא מתחת ידי עד שתפרעני מה שנתתי לך או ישלחם אל ר' שושאן זוראפא מאלגזאייר שכתב שאתן לך אבל פראנסישקו איני מכיר אותו. ועתה אנו שואלים ממעלת כבודו אם לר' דוד הכהן דין ודברים על ר' שושאן זוראפא או על אברהם צרפתי בזה, ומה הדין נותן אם אברהם צרפתי רוצה לדון עמו בדיני ישראל ור' דוד הכהן רוצה לכופו לדון עמו בערכאות של גוים, ואנחנו מיחלים תשובת אדוני הרמתה.
תשובה. אין על ר' אברהם צרפתי שום חיוב לפי שהוא שליח ולא שקר בשליחותו, ופראנסישקו מודה שהוא שלוחו, ואם בין פראנסישקו ור' דוד הכהן יש מריבות וכפירות והודאות מענינים אחרים אין לזה מבוא בכאן. וכן יש להוכיח מלשון הרמב"ם ז"ל שכתב בהלכות שלוחין פ"א וז"ל, לוי שבא בשליחות ראובן ולקח חמישים ובא ראובן ואמר לא שלחתיו ליקח אלא כ"ה בלבד וזו בלבד הביא לי, הרי שראובן ישבע שלא שלחו ליקח אלא כ"ה וכ"ה בלבד הביא לו כדין כל מודה מקצת נ"ח וישבע היסת השליח שכ"ה שקבל משמעון נתן לראובן וישלם שמעון מביתו אם היה חייב לראובן וכן כל כיוצא בזה, ע"כ. ומזה הדין שכתב רבינו ז"ל נלמוד שהשליח פטור הוא בשבועתו ולא נתחייב שבועה אלא כשנפלה כפירה מהמשלח. אבל בנדון הזה שהמשלח מודה ששלחו פטור השולח אפילו מהשבועה ואין הטענה אלא בין פראנסישקו ור' דוד הכהן, ואם חייב לתת לו או פטור מפני טענות שיש ביניהם אנו אין לנו לבא עתה בזה שאין דברינו אלא בטענת ר' דוד הכהן על ר' שושאן זוראפה ואברהם צרפתי. ועוד שאפילו הנותן הזה לא נתן כלום אלא שקבל עליו בקנין לתת חייב היה לתת לאברהם צרפתי כל מה שקבל עליו לתת, לפי שאין אדם משעבד עצמו בקנין או במעמד שלשתן אלא עד שהוא מדקדק יפה יפה כמו שכתבו הריא"ף ז"ל ור"ח ורבינו יצחק הזקן והרשב"א והרא"ש זצ"ל ואלו הם עמודי עולם שאנו סומכין עליהם, וכ"ש שכבר נתן המעות שאינו יכול לחזור בו. ודבר ברור הוא זה ואין צריך להביא עליו ראיה אלא כדי להרחיק לזות שפתים, שלא הוצרכו כל הגדולים ז"ל לדבר אלא כשקבל עליו לתת וטוען שדקדק בחשבונו אח"כ ונמצא שאינו חייב לו כלום אפילו הכי חייבוהו לתת שהיה לו לדקדק. אבל בנדון הזה שכבר נתן המעות לא דינא ולא דיינא שאברהם צרפתי הוא פטור, וילך ר' דוד הכהן וידין עם פראנסישקו. וכן ר' שושאן זוראפה פטור הוא שהוא לא אמר לו ליתן בשבילו אלא בשביל פראנסישקו חבירו, והיה לו לר' דוד הכהן לדקדק תחלה וכיון שלא דקדק איהו דאפסיד אנפשיה. והנה פראנסישקו כותב בכתב ידו שהוא מתרצה במה שנתן ר' דוד הכהן בשבילו ושיבא עמו לבית חשבון ואם יתחייב להחזיר לו כלו יחזיר כלו לו, וכ"ש שנתחזק הענין בזה לפטור שניהם ואין הדין עתה אלא בין ר' דוד הכהן ובין פראנסישקו, וזה ברור מאד. ולענין אם ר' דוד הכהן מתחזק על אברהם צרפתי בערכאותיהם, חלילה וח"ו לא תהיה כזאת בישראל, ואיני מאמין על ר' דוד הכהן שיעשה זה כי ירא אלהים הוא ומשורש התורה הוא וחס ליה לזרעיה דה"ר אשתרוק הכהן שיעשה זו, על כן איני רוצה לכתוב מה הדין בזה, כי העושה זה מרים יד בתורת משה רבינו ע"ה הוא כמו שכתב הרמב"ם ז"ל, ועל כן אין להזהיר מזה ר' דוד הכהן כי הוא זריז ונשכר. וחתמתי שמי שלמה בן הרב ר' שמעון נ"ן בן החכם ר' צמח זלה"ה.
@שו"ת הרשב"ש סימן תעט
ראובן בתונס יע"א והיה לו שטר חוב על שר אחד משרי אדוננו המלך מולאי עתמאן יר"ה. והשר הנזכר נתמנה בעיר הזאת עיר אלגזאייר למשול ולהנהיג, ושמעון מתושבי אלגזאייר הלך לתונס, ושמעון לו באלגזאייר גיס אחד, וראובן חלה פני שמעון לכתוב ללוי שיתבע השר הנזכר בשטר חוב הנזכר אשר היה בו כ"ג זהובים ושלח לו שטר הרשאה בגופן שלהם, ולוי כדי להפיק רצון גיסו ורצון ראובן חבירו להציל מיד השר נתאמץ בכל מאמצי כחו לתבוע השר הנזכר, והשר הנזכר להיותו מקשיב על דבר אמת וחפץ לשלם את נשיו נשמע לפרוע הסך הנזכר, אך השר הנזכר הפקיד עורות בקר ליהודי אחד להוליכם למאיורקה לקנות לו בהם חפצים, והשר הנזכר הועבר ממנו והיה שב לארצו לתונס המחה המורשה הנזכר על היודי הנזכר לשלוח לו דמי עורות הבקר שהיו י"ז זהובים ונתן לו מידו ג' זהובים הרי עשרים וטען השר שלא היה חייב למלוה אלא כ' זהובים בלבד. והמורשה להיותו חפץ להציל מיד השר ועוד שהיה חושב ומבין מתוך כתבי שמעון גיסו כי קנה החוב הנזכר מראובן הנזכר והנפקד של השר הנזכר היה חושב שהיה איש נאמן שמח לדבר וכתב שובר לשר הנזכר שקבל עשרים זהובים ממנו. ועתה היהודי הנפקד מחמת אונס המיר דתו במאיורקה ושוב לא חזר לאלגזאייר ולא שלח דבר, ונשאלתי לכתוב דעתי בנדון הזה.
ואומר תחלה, כי הקנין והמכר שנעשה בשטר החוב אם נעשה בטל הוא לפי שמכירת שטרות אינה אלא בכתיבה ומסירה וצריך שיכתוב לו קנה אותו וכל שעבוד שיש בו כמו שנזכר בבבא בתרא בפרק המוכר את הספינה, וכתב הרמב"ם ז"ל בהלכות מכירה, על כן המוכר צריך להחזיר המעות לקונה לפי שהמכר הוא בטל. ואם לא מכרו לו אך נתן לו שמעון מעות מחמת גיסו לוי המורשה, הדבר ברור ג"כ שצריך להחזירם לו. ולענין ההמחאה שעשה השר ונתרצה בה המורשה, אם אח"כ הנפקד המיר דתו ולא שלח לו כלום, אין המורשה חייב לשלם כלום, לפי שלא היתה כוונתו להזיק וכל מזיק אינו חייב לשלם אלא א"כ כוונתו להזיק כדאיתא בפרק ראשון של בבא קמא, ואינו דומה לשורף שטרותיו של חבירו, ולא למוכר שטר חוב לחבירו וחזר ומחלו דחייב לשלם, לפי שהשורף והמוחל כוונתם להזיק וזה לא היתה כוונתו אלא להועיל ולהציל מיד השר ואם אח"כ אירע אונס אינו חייב לשלם ולא היתה תחלתו בפשיעה שיתחייב לשלם אם אירע אונס בסוף, זהו הנראה לי בזה. וכתב הצעיר שלמה בן הרב ר' שמעון נ"ן בן החכם ר' צמח זלה"ה.
@שו"ת הרשב"ש סימן תפ
בגאייה, אל ה"ר שם טוב בניט יצ"ו.
שמעתי את תלונותיך, וידעתי את מכאוביך, ואת נגע לבבך, וקראתי את כתבך, ועמדתי על נוסח הצואה שצוה לפני מותו חותנך ר' יעקב עבו נ"ע, ומה שנתחייב בקו הדין בענין עזבה נכסיו, כי האשה בכתובתה ומי שנתחייב לו בחייו בשטר הם קודמין ליורש ולמקבל מתנה, לפי שהנכסים שנתחייבו לו בחייו והיורשים ובעלי מתנות אינם זוכים אלא או בשעת מיתה או אחר מיתה כמו שהוא מפורש בגמרא בתרא בפרק מי שמת. אחר זה הבת היורשת דבר תורה אם תקיים מצות מורישה להנשא לקרובו תטול כל מה שצוה להנתן לה ואם לא תקיים דבריו לא תטול אלא המתנה המועטת שצוה שתנתן לה, וזה מתבאר בגמרא יום טוב שהאומר תנו ארבע מאות לפלוני אם ישא בתי אם לא קיים דבריו לא יתנו לו. ומה שצוה לתת מנכסיו דבריו קיימין, במתנת שכיב מרע דמטו מרעיה אתפטר ליה לבית עולמיה ולא חזר מדבריו בשלימות דעתו לפני מותו קיימת היא, דדברי שכיב מרע ככתובין וכמסורין דמו כמו שנתפרש בפרק מי שמת. והיורשת אם לא קיימה דבריו להנשא לקרובו לא תזכה בירושה שהאדם רשאי להעביר נחלה דרך מתנה כמו שהוא מפורש בפרק יש נוחלין. והמחילה שעשה לחותנו בצוואתו קיימת היא ואין צריך קנין במחילה אפילו בבריא כמו שהוא מפורש בפ"א מקדושין, ולא נשאר עליו תביעה של כלום כי מן הסתם כל זכות שיש לו מחל לו כיון שלא פירש והמוציא מחבירו עליו הראיה. ואם מנה אפטרופוס אם הם קטנים כשיגדלו יסתלק מהאפטרפות דאפטרופא לדוקאני לא מוקמינן כדאיתא בפרק המפקיד. ואם הם גדולים לא יסתלק כיון שהמוריש מנה אותו כדאיתא בפרק הנזקין, ואם מינם אבי יתומים דבריו קיימין. ואם אחר הצואה נעשו ביניהם תנאים ונתקיימו בקנין גמור דבריהם קיימים שאין לאחר קנין כלום, ואם נתפשרו ביניהם וחלקו הנכסים ביניהם ונטל כל אחד חלקו הכל קיים, כדאמרינן בפרק מי שמת אין אחר זכוי וקנין כלום. ואם יש עדים וכובשים עדותם, הקהל יצ"ו יטילו חרם על הכובש עדותו, שזה הוא מה שנאמר אם לא יגיד ונשא עונו כמו שמפורש בפרק שבועת העדות, ובכלל לא תעמוד על דם רעך כמו שמפורש בברייתא דספרא. ואם השונא הוחזק בכשרות אינו פסול לעדות אלא לדון כן מפורש בפרק זה בורר. זה נראה דין פשוט, והמשכילים אם ישמעו ויאמרו אמת יזהירו כזוהר הרקיע. וחתמתי שמי פה הצעיר שלמה בן הרב ר' שמעון נ"ן בן החכם ר' צמח זלה"ה.
@שו"ת הרשב"ש סימן תפא
עוד שאלת. בענין אלמנת ר' יעקב עבו נ"ע כתבה שטר מתנה לג' בני אדם ונשאר השטר ביד הסופר כתוב וחתום כהלכה, ועתה אחד ממקבלי מתנה בא לתבוע השטר והנותנת מעכבת, מה הדין בזה.
תשובה. בפרק המוכר את הספינה גרסינן, אמר רבה בר רב יצחק אמר רב שני שטרות הן אמר זכו בשדה זו לפלוני וכתבו לו את השטר חוזר בשטר ואינו חוזר בשדה על מנת שתכתבו לו את השטר חוזר בזה ובזה, ואיתא נמי בפ"ק דקדושין. ורבו הסברות בזה, שבעלי התוספות סוברים דמה שאמרו דחוזר בשטר דוקא במתנה שיש בה אחריות, ור"ת ז"ל סובר דבכל מתנה יכול לחזור בו ואפילו אין בה אחריות, וא"ז הרב ר' יונה החסיד סובר דוקא בשטר מכר הוא שיכול לחזור אבל בשטר מתנה לא, ור"י והרא"ש ז"ל עם קצת רבותינו הצרפתים ז"ל סוברים דכל זמן שלא כתב לו את השטר יכול לחזור בו בכתיבת השטר ויכול לומר לו רצונך שתהא בידך בלא שטר מוטב ואם לאו אחזיר לך מעותיך ויתבטל המכר אבל אם רוצה לקיים המכר ואין רוצה לכתוב בשטר אין שומעין לו, והרמ"ה ז"ל מחלק בין זכה לו על ידי אחר לזוכה בעצמו דהמזכה לו על ידי אחר יכול לחזור בו ועל ידי עצמו אין יכול לחזור. ולולי שאיני כדאי הייתי מכריע כדבריו מדנקיט בגמרא לישנא דזכו בשדה זו לפלוני דמשמע דשלא בפניו היא, דאלו בפניו היה לו לומר האומר לחבירו זכה בשדה זו ואמר לעדים כתבו לו שטר וכו', ומדקאמר זכו אלמא במזכה לו על ידי אחר היא.
והגאונים ז"ל כתבו דבשטר שיש בו קנין אינו יכול לחזור בו, ובדבריהם לכאורה הוה משמע משום דנקט לישנא דזכו, דאלו בקנין אפילו שלא בפניו קנה ולא בעינן זכיה אלא בשטרי דלאו אקנייתא כדמשמע בפ"ק דמציעא. ואפשר הוא שיהיו השתי סברות אמת, שבקנין אינו יכול לחזור בו בין בפניו בין שלא בפניו, ובלא קנין אם זכה לעצמו אינו יכול לחזור בו, זכה לו ע"י אחר יכול לחזור בו, אלא שמסקנת א"ז הרמב"ן ז"ל והרשב"א ז"ל היא דבכל ענין יכול לחזור בו, וכן היא דעת רש"י ז"ל ורשב"ם ז"ל, ועוד שהרמב"ן ז"ל כתב בפרק גט פשוט שכל שקנו שלא בפני לוקח אין כותבין, דלא אמרינן סתם קנין לכתיבה עומד אלא בשקנו בפניו. ואע"ג דאמרינן בפרק אע"פ אמר לעדים כתובו וחתומו והבו ליה קנו מיניה לא צריך לאימלוכי ביה, היינו דוקא דלא צריך לאימלוכי ביה, אבל אם עכב בכתיבת השטר בין במכר בין במתנה יכול לעכב. ומיהו הני מילי קודם שנכתב השטר, אבל אחר שנכתב השטר לא דינא ולא דיינא ואינו יכול לחזור בו בשטרי מקח וממכר.
אלא מיהו שבשטרי מתנות יש סברות חלוקות, שר"ח ז"ל סובר שכל שלא הגיע השטר ליד המקבל מתנה יכול הנותן לחזור בו, והריא"ף ז"ל ג"כ נשאל על אדם אחד שנתן נכסיו לשני בני אדם אחד אצלו ואחר במדינת הים ואח"כ חזר בו ונתן הכל לאותו שהוא אצלו, והשיב שכיון שלא הגיע השטר לידו של המקבל שיכול לחזור בו אפילו היה השטר בקנין, וכן נראה דעת הרמב"ם ז"ל שכתב בפ"ט מהלכות זכייה ומתנה דבנמצאת דייתקי קשורה על ירכו אפילו יש בה קנין בטלה כדאמרינן בגמרא שמא היו כתובים ונמלך עליהם, אלמא כל שלא הגיע שטר מתנה לידו יכול לחזור בו, ובהלכות גזלה ואבדה גבי מציאת שטרות כתב דאם מצא שטר מתנה לא יחזיר אלמא דלא קנה. ואע"ג דלא פירש אם בשיש בה קנין או באין בה קנין, אבל ילמד סתום מן המפורש, וכיון שגלה דעתו בהלכות זכיה נלמד ממנו בכאן כנ"ל. אבל רבינו יוסף הלוי ז"ל רבו של הרמב"ם ז"ל ותלמידו של הריא"ף ז"ל פירש ההיא דנמצאת דייתקי בפרק יש נוחלין בשאין בה קנין, וכן היא דעת הרמב"ן ז"ל בפ"ק דמציעא, וכתב על הריא"ף ז"ל חבילות חבילות תשובות בריאות וטובות אעפ"י שבכל פעם ופעם רודף ללמד עליו זכות לא נשא פני שרים במה שנראה לו שהוא אמת, וכתב שבדק ומצא בדברי קצת הגאונים ז"ל דשטר שיש בו קנין אפילו לא הגיע לידו קנה, וכן כתב הרא"ש ז"ל בתשובה לדחות דברי הרמב"ם ז"ל כתובה בספר החשן בסימן רנ"ג, ובסימן ס"ד כתב גם כן שהמוצא שטר מתנה שיש בו קנין יחזיר, נוטה לדברי הגאונים ז"ל והנמשכים אחריהם. וכן היא מסקנת הרשב"א ז"ל והר"ן ז"ל וכתבו שכן היא דעת רש"י ז"ל.
וכדי להסתלק מן הספק שאלתי את פי א"א מורי הרב ז"ל בהיותו בחיים על פי מי נדין הלכה למעשה, ואמר לי שעל דברי הגאונים ז"ל והנמשכים אחריהם. הילכך כיון ששטר מתנה זה שיש בו קנין חייב הסופר להחזירו למקבל, וכ"ש שלא נמסר השטר ביד הסופר (בתורה) [בתורת] שלישות אלא בתורת שכחה, שאלו בתורת שלישות היה צריך להקנותו במעכשיו כמו שכתב הרשב"א ז"ל בתשובה. וכל זה אינו אלא לענין החזרת השטר למקבל, אבל אם המתנה קיימת או בטלה כשנשמע טענותיהם נשיב עליהם בע"ה. ושלום.
@שו"ת הרשב"ש סימן תפב
קוסטנטינה, אל תלמידנו ר' יוסף ב"ר אברהם זמרון נ"ע.
שאלת. לפרש לך מאמר ר' יצחק דאמר שתים כותבין שלש אין כותבין.
תשובה. בפ"ק דגיטין גרסינן, אמר ר' יצחק שתים כותבין שלש אין כותבין במתניתא תנא שלשה כותבין ארבעה אין כותבין. וראיתי שהוקשה למקצת מה שכתב הרמב"ם ז"ל דברים סותרים זה את זה, בהלכות ספר תורה פוסק בסוף פ"א ששלש כותבין ד' אין כותבין, ובהלכות חליצה בסוף פ"ד פסק שג' אין כותבין, וכבר נשאל מזה א"א מורי הרב ז"ל ממשכילי טראכלס והשיב מה שהשיב והעלה הדבר בקושי, ואולי הניחו לי אבותי מקום להתגדר, שלעניות דעתי אין ר' יצחק חולק על הברייתא, ולא על דברי הרמב"ם ז"ל שסותרין זה את זה.
ותחלה אומר, כי מה שנראה שהתירו לכתוב שתים בלא שרטוט ולא התיר ר' יצחק שלש הוא שכל שתים אינם ניכרים אם הם דברי קדושה או דברי חול, שכשאומר אדם או כותב שתים תיבות ואמר או כתב שתה מים או אכול ושתה אין הדבר ניכר אם הם דברי קדושה או דברי חול, ולפיכך אין צריך שרטוט, אבל כשאומר או כותב שלש תיבות יובן הענין שהרי הם דברי קדושה שכשאומר או כותב שתה מים מבורך, או אכול ושתה יאמר, מיד יובן שהם דברי קדושה ולשון הכתוב, ולפיכך אינו כותב שלש תיבות כמו אלו אלא בשרטוט כיון שהדבר ניכר שהם דברי קדושה ולא דברי חול ואפילו כתב דרך מליצה כדמוכח בירושלמי. והברייתא שאמרה שלש כותבין ארבע אין כותבין לא חלק ר' יצחק עליה, שאלו היה חולק עליה לא היה התלמוד מזכירה על סדר זה אלא בתחלה היה לו לומר תניא ארבע כותבין שלש אין כותבין ר' יצחק אומר שתים כותבין שלש אין כותבין לפי שהברייתא קדמה לר' יצחק ולעולם מזכירין הלשון העיקר תחלה ואח"כ דברי החולק, ואיך תחלוק הברייתא הקודמת קדימה מעלה וקדימה זמנית על ר' יצחק שהוא אמורא בתרא. לפיכך אני אומר שאינם חולקים זה על זה, וענין הברייתא הוא, שאם התיבה הג' היא שם מלה אינה צריכה שרטוט, לפי שלא הוברר הדבר עדיין שהוא לשון הקדש, כאלו תאמר מים קרים על, עדיין לא הוברר הענין לפי שתיבת על היא מלת ענין וכשאין הענין אחריה לא השלימה המלה ההיא שום דבר, מה שאין כן בשם ובפועל כמו שידעו המדקדקים כשיבא שם ופועל כבר נגמר הענין כשתאמר ראובן אכל או שמעון שתה, אבל כשתאמר ראובן על עדיין לא השלימה הענין עד שתאמר ראובן על הכסא או על הגג, הרי שמלת על לא גמרה ההוראה עד שתבא אחריה הענין שמורה עליו, ועל כן כשאמר מים קרים עדיין לא השלימה מלת על הענין וכשגמר ואמר על נפש הוברר הדבר וניכר הענין שהוא לשון הכתוב ודברי קדושה ולפיכך צריך שרטוט כשהם ארבע, אבל שלש לא בעי שרטוט. והנה כשאדם אומר מים בלבד לא הוברר שום דבר שאפשר שהוא רוצה לומר מים קרים או מים נגרים או מים טהורים, וכשאמר אחד מתוארין אלו אעפ"י שנשלמה הכוונה אבל עדיין לא הוברר אם הם דברי חול או דברי קדושה על כן כותב שתיהם בלא שרטוט, וכשמוסיף תיבה שלשה פעמים צריך שרטוט ופעמים אינו צריך, שאם כותב מים טהורים בכלי הדבר ניכר לי שהוא לשון פסוק וכבר נגמר הענין, שכשאמר מים טהורים בכלי לא איכפת לן בין שאמר בכלי חרס או לא שכבר השלשה תיבות גמרו הענין, ואין קפידתנו לדעת אם כלי חרס או כלי כסף, לפי כשיוסיף תיבת חרס או תיבת כסף אינו אלא תוספת ביאור בלבד, ולפיכך כשכתב מים טהורים בכלי צריך לשרטט (אבל אם כותב מים קרים על שתיבת על לא גמרה עדיין הרי היא כמי שלא נכתבה ואינו צריך שרטוט), וכן ההיקש בכלם, ונתקן בזה שאין ר' יצחק חולק על הברייתא ולא דברי הרמב"ם ז"ל סותרים זה את זה שכשם שנפרש לשון התלמוד כך נפרש דברי הרמב"ם ז"ל. כך נראה לי והאל יודע האמת.
@שו"ת הרשב"ש סימן תפג
עוד שאלת. לפרש לך מה ששנינו בפ"ק דשקליםהאחים השותפים כשחייבים בקלבון פטורים ממעשר בהמה וכשחייבים במעשר בהמה פטורין מהקלבון.
תשובה. תחלה יש לך לברר כי הלוקח ולדות בהמה קודם שנתעשרו פטור מן המעשר, וגם אם נתנו לו במתנה, לפי שלא חייבה תורה לעשר אלא מה שנולד בעדרו, והיינו דתנן בפרק מעשר בהמה ושנתן לו במתנה פטור ממעשר בהמה, ומוכחי לה בגמרא מקרא דכתיב בכור בניך תתן לי כן תעשה לשורך לצאנך מה בניך אינן בלקוח ומתנה אף שורך וצאנך אינן בלקוח ובמתנה, ואע"ג דהאי קרא בבכור הוא דכתיב, הא אמרינן בגמרא דאם אינו ענין לבכור דכתיב תעשה וכו', ובכור קדוש הוא מרחם ואין עשייתו בידי אדם תנהו ענין למעשר בהמה, וכן כתב הרמב"ם ז"ל בספר קרבנות בפ"ו מהלכות בכורות. וכן יש לברר כי השותפים פטורין ממעשר בהמה דכתיב וכל פטר שגר בהמה אשר יהיה לך הזכרים תקדיש לה' אלהיך. ואע"ג דהאי קרא נמי בבכור הוא דכתיב, הא אמרינן התם בגמרא דאם אינו ענין לבכור דהא איתיה בשותפות דכתיב ובכורות בקרך וצאנך תנהו לענין מעשר בהמה, וכן כתב הרמב"ם ז"ל בפרק הנזכר. והלקוח והנתון במתנה שפטורים הם דוקא באותן טלאים אבל הנולד מהם אח"כ חייב במעשר, והשותפים פטורין הם כגון שהביא זה מאה טלאים וזה מאה טלאים כמו שפירש הרמב"ם ז"ל בפרק הנזכר. וענין הקלבון הוא על ג' דרכים, יש מי שחייב בשני קלבונות ויש מי שחייב בקלבון אחד ויש מי שפטור לגמרי, כל מי שנתן שקל שלם שנקרא במשנה סלע כדי לפרוע חצי שקל שעליו ויחזיר לו הגזבר חצי שקל נותן שני קלבונות, וכל מי שנותן עליו ועל חבירו על מנת שיחזור ויגבה מחבירו נותן קלבון אחד, וכל השוקל על ידי בנו או על ידי עני או על ידי מי שהוא פטור מן השקלים פטור מן הקלבון.
ואחר הקדמות אלו יהיה נקל לך להבין פירוש ההלכה בס"ד. והנה הרמב"ם ז"ל בפירוש המשנה שלו מפרשה על דרך זו, שהאחין השותפים בנכסי אביהם אינן חייבים בקלבון לפי שהם כאדם אחד, וחייבים להוציא מעשר מצאנם ובקרם. ונ"ל לפי שטתו בפ"ו מהלכות בכורות שחיובם במעשר הוא במה שנולד ברשותם אחר נפילת ירושתם, לפי שהוא כתב שם שבאות שנפלו להם בירושה פטורים, ואם חלקו חייבים בקלבון לפי שכל אחד פורע משלו ופטורים ממעשר בהמה לפי שהם קונים זה מזה. פירוש לפירושו, שאמרו בפרק המוכר את הבית ובפרק מעשר בהמה האחין שחלקו לקוחות הם, ואנן תנן דהלוקח פטור, וכן פירשוה אחרים. אבל רש"י ז"ל פירש בפרק מעשר בהמה ובפרק משילין על דרך זו, שכל זמן שהם שותפין בתפיסת הבית הם פטורים מן הקלבון לפי שהם כאדם אחד, וחייבין במעשר לפי שהם כקונים בתפיסת הבית, ואנן תנן בתפיסת הבית חייבים, וחייבים בקלבון ופטורים מן המעשר הוא כגון שחלקו וחזרו ונשתתפו, דכיון שחלקו בטלה תפיסת הבית וכשנשתתפו הוי כאלו כל אחד פורע משלו וחייבין בקלבון. ופטורים מן המעשר הוי משום דשותפין פטורים מן המעשר. הנה החלוף בין רש"י ז"ל והרמב"ם ז"ל הוא בשני דרכים, האחד כי הרמב"ם ז"ל סובר שהיורשים פטורים ממעשר בהמה ורש"י ז"ל סובר שחייבין, והשני הוא כי השותפין פוטרן רש"י ז"ל לגמרי ואפילו במה שנולדים ברשותם והר"מ ז"ל סובר דאינם פטורים אלא בטלאים שקנו אבל הנולדים ברשותם חייבין, ומפני טעם זה דחה רש"י ז"ל בפרק משילין פירושם של האומרים דפטורים ממעשר בהמה הוי כשחלקו משום דהוו כלקוחות, והוא מפרשה בחזרו ונשתתפו משום דלקוחות חייבים במה שנולדו ברשותם ושותפין פטורים לגמרי.
ודברי רש"י ז"ל היו נראים יותר במה שפירש שם דאחים שנפלה להם בהמה בירושה חייבין במעשר, דמשנה שלימה שנינו קנו בתפיסת הבית חייבים ואם לאו פטורים. והטעם נראה נכון שהם במקום אב קיימי וכמו שאביהם היה חייב במעשר כך הם חייבים, כמו שהם פטורים מן הקלבון דבמקום אב קיימין, והטעם הפוטר מן הקלבון הוא מחייב במעשר. אבל הראב"ד ז"ל לא השיג על הרמב"ם ז"ל בזה. אבל במה שפירש רש"י ז"ל דפטורין מן המעשר דוקא בחלקו והוא שחזרו ונשתתפו, והרמב"ם ז"ל מפרשה אפילו בלא חזרו, נראין דברי הרמב"ם ז"ל, שהרי שנינו בפרק מעשר בהמה האחים השותפין שחייבים בקלבון פטורין ממעשר בהמה חייבין במעשר בהמה פטורין מן הקלבון קנו בתפיסת הבית חייבים ואם לאו פטורין חלקו וחזרו ונשתתפו חייבים בקלבון ופטורין ממעשר בהמה, ואם איתא דרישא בחלקו וחזרו ונשתתפו א"כ כאן שנה רבי משנה שאינה צריכה. כך נראה לי לעניות דעתי והאל יודע האמת.
@שו"ת הרשב"ש סימן תפד
עוד שאלת. לפרש לך כמה היא אכילת פרס, כי ראית שיש אומרים שהיא ג' ביצים ויש אומרים כי היא ארבעה ביצים, ולפרש לך מאין הוציאו חשבון זה.
תשובה. ככר בפונדיון מארבע סאין בסלע היא שיעור סעודה לדעת ר' יוחנן בן ברוקה בערובין בפרק כיצד משתתפין ובכתובות בפרק אעפ"י, והסלע ארבעה דינרים והדינר ששה מעין נמצאת הסלע כ"ד מעין, והמעה שני פונדיונין נמצאת הסלע מ"ח פונדיונין, והסאה ששה קבין והקב ארבעה לוגין נמצאת הסאה כ"ד לוגין, והלוג ו' ביצים נמצאת הסאה קמ"ד ביצים, וג' פעמים מ"ח עולים קמ"ד א"כ יהיה לכל פונדיון ג' ביצים, והם ד' סאין בסלע, אח"כ תכפול זה החשבון ד' פעמים ויבא לכל פונדיון י"ב ביצים, ובפרק כיצד משתתפין אמר רב חסדא צא מהן מחצה לחנוני ויהיה הככר ו' ביצים ופרס הוא חצי א"כ יהיה חצי הככר לפי זה ג' ביצים והיינו אכילת פרס, ובפרק אעפ"י אמר רב חסדא הוצא שליש לחנוני, א"כ יהיה הככר לפי זה שמנה ביצים וחציו ד' ביצים ותהיה אכילת פרס ד' ביצים. והרמב"ם ז"ל בפ"ב מהלכות שביתת עשור כתב כי שיעור אכילת פרס ג' ביצים וכן הרא"ה ז"ל בפסקי פסחים סובר כדברי הרמב"ם ז"ל, אבל רש"י ז"ל כתב שהיא ד' ביצים, וכן סובר ה"ר שמעון ז"ל, אבל הרשב"א ז"ל כתב בבית התערובות כהרמב"ם ז"ל, ובספר עבודת הקדש בהלכות תחומין כתב כרש"י ז"ל, וראוי לחוש להחמיר בשל תורה.
@שו"ת הרשב"ש סימן תפה
עוד שאלת. לפרש לך כמה הוא שיעור גריס אם הוא ט"ל שעורות או יותר וכי נסתפק לך אם הם מ"ט.
תשובה. הגריס שיעורו תשע עדשות וכל עדשה ארבע שעורות. וזה מתברר במסכת נגעים לפי שהכתוב אומר ומחית בשר חי בשאת, ואמרו שם שהמחיה צריכה שתהיה מבוצרת כלומר כמבצר שהוא באמצע העיר, ושיעור המחיה כשיעור שער לבן, ושער לבן לפחות הוא שתי שערות באורך ושתים ברוחב דהוי להו ארבע שהם שיעור עדשה, א"כ כשמחיה היא באמצע צריך להיות סביב לה ח' כתובות כזה /במקור יש שרטוט/ בין הכל תשע והוא שיעור הגריס.
@שו"ת הרשב"ש סימן תפו
עוד שאלת. לפרש לך מה שכתב אא"מ הרב ז"ל בפירוש יום יצאה וזה לשונו, ויש רמז בזה שהעולם נברא ל"ב נתיבות חכמה ולזה התחילה בבי"ת והשלימה בלמ"ד וכשתכפול זה המנין על י' הדברות יהיו ג' אלפים ומאתים, כי לא הבנת זה.
תשובה. ל"ב כשתכה אותם על עשרה הם ש"ך, ועשרת פעמים ש"ך הם ג' אלפים ומאתים.
@שו"ת הרשב"ש סימן תפז
עוד שאלת. לפרש לך מה שאמרו רבותינו ז"ל שעשרה קדושות נתקדשה בהן ארץ ישראל, מה הם אלו העשרה קדושות.
תשובה. בפ"ק דכלים תנן, עשר קדושות הן וארץ ישראל מקודשת מכל הארצות ומה היא קדושתה שמביאין ממנה העומר והבכורים ושתי הלחם מה שאין מביאין כן מכל הארצות, עיירות המוקפות חומה מקודשות ממנה שמשלחין מתוכן מצורעים ומסבבין לתוכן מת עד שירצו יצא אין מחזירין אותו, לפנים מן החומה מקודשת מהם שאוכלים שם קדשים קלים ומעשר שני, הר הבית מקודשת הימנה שאין זבין וזבות נדות ויולדות נכנסות לשם, החיל מקודשת הימנה שאין גוים וטמאי מתים נכנסים לשם, עזרת נשים מקודשת הימנו שאין טבול יום נכנס לשם ואין חייבים עליה חטאת, עזרת כהנים מקודשת ממנה שאין ישראל נכנסין לשם אלא לצרכיהם לסמיכה ולשחיטה ולתנופה, בין האולם ולמזבח מקודשת ממנה שאין בעלי מומין ופרועי ראש נכנסין לשם, ההיכל מקודש ממנו שאין נכנס לשם שלא רחוץ ידים ורגלים, בית קדשי הקדשים מקודש מהן שאין נכנס לשם אלא כהן גדול ביום הכפורים בשעת העבודה, אמר ר' יוסי בחמשה דברים בין האולם ולמזבח שוה להיכל שאין בעלי מומין ופרועי ראש ושתויי יין ושלא רחוץ ידים ורגלים נכנסין לשם ופורשין מבין האולם ולמזבח בשעת הקטרה. והם אלו עיירות המוקפות ולפנים מן החומה הר הבית החיל עזרת נשים עזרת ישראל עזרת כהנים בין האולם ולמזבח היכל בית קדשי הקדשים. רבינו שמשון ז"ל פירש תשעה דלר' יוסי ליכא אלא עשרה קדושות דבין האולם ולמזבח שוה להיכל, וזה הטעם אינו נראה מספיק דמשום יחידאה לא הוה נקיט תנא עשרה קדושות. ושאלו מהגאון רבינו האיי ז"ל עשר קדושות ששנינו בראש כלים כשתחשוב אותן יבואו י"א, והשיב כך אנו אומרים ארץ ישראל אינה חשובה מן הקדושות לפי שבשאר קדושות יש בהם כבוד למקום מונעים ממנו מקצת טומאות או שומעים מקצת בני אדם ליכנס אליו ואין בסתם ארץ ישראל קדושה זו, והבאת העומר והבאת בכורים ושתי הלחם ולחם הפנים אינן בקדושות הללו ועשר קדושות בארץ ישראל הן וסדר אחד הן בלא יתירתא, עכ"ל. ולעניות דעתי נראה דמנינא אחד עשר הן, אבל תנאי קאי בסדר טהרות, וקדושות דתלו בטומאה וטהרה הוי עשר והאחרת אינה תלויה בטומאה וטהרה ומשום הכי לא קתני אחד עשר קדושות הן, כך נראה לי לעניות דעתי.
@שו"ת הרשב"ש סימן תפח
מה שעוררת במאמר הכתוב לא יקום עד אחד באיש לכל עון ולכל חטאת למה חזר לומר אשר יחטא, ולכל עון ולכל חטאת דרשו כן מה שדרשו ורש"י ז"ל פירש בו מה שפירש.
יפה עוררת בזה ועיינתי בכל מה שיש בידי מהפירושים ולא ראיתי מי שנתעורר בזה. ולעניות דעתי אני אומר, שאלולי מה שאמר אשר יחטא לא היינו יכולים לדרוש ממנו מה שנדרש, שהיה לפרש מה שאמר לכל עון ולכל חטאת שאם אמר לו עד אחד אכלת חלב או נטמאו טהרותיך או נרבע שורך ופסול לקרבן שלא יהיה נאמן, וכן בכל האיסורין לא יהא נאמן, לפי שאמר לא יקום עד אחד, עכשיו שאמר אשר יחטא היינו במעשה אשר יעשה האדם בעצמו להתחייב על ידו עונש ממון או עונש גוף, שהרי אם אמר לו עד אחד נרבע שורך ופסול לקרבן נאמן כדאיתא בפרק האומר בקדושין, אבל לסקילה תרי בעי דמיתת שור כמיתת בעלים כדאיתא בפ"ק דסנהדרין, וכן פירש רש"י ז"ל כדאיתא בפרק האומר בקדושין, וחזרנו לפרש לא יקום וגו' לכל עון ולכל חטאת למה שדרשו רז"ל ולמה שפירש בו רש"י ז"ל, ומסוף המקרא נלמד פירוש תחלת המקרא. ובפ"ק דחולין ובפרק האשה רבה ביבמות. ונתגלגל זכות על ידי זכאי להבין פירוש המקרא הזה.
@שו"ת הרשב"ש סימן תפט
עוד שאלת. לפרש לך הא דאמרו בגמרא בפ"ק דתמורה, בעא מיניה אביי מרב יוסף היא שלמים וולדה חולין ושחטה בפנים מהו ולמאן דאמר ולדי קדשים בהוייתן הן קדושים מי הוו חולין בעזרה או לא אמר ליה מי קרינא ביה כי ירחק ממך המקום וזבחת.
תשובה. פירוש ההלכה זו כך היא, אביי שאל מרב יוסף האומר בהמה זו שלמים וולדה חולין והיתה הבהמה מעוברת שלדברי הכל הולד חולין כדמוכח בפרק הנזכר למעלה מהלכה זו ובפרק כיצד מערימין ג"כ במסכתא הנזכרת, או אם לא היתה מעוברת בשעת הקדש ונתעברה אח"כ ואליבא דמאן דאמר וולדי קדשים בהווייתן הם קדושים כלומר בשעת לידתן, שמחלוקת היה בין התנאים במקומות הנזכרים אם וולדי קדשים במעי אמן הן קדשים, כלומר מרחם יהיו קדושים, כלומר שאינן קדושים אלא אחר שיולדו ואם הקדישן קודם לידתן אינן קדושים ולישנא דקרא נקט דאתרבו הולדות מניה דכתיב רק קדשיך אשר יהיו לך וגו' ואמר מר אשר יהיו לך אלו ולדות כדאיתא בפ"ב דבכורות, ולפי זה לא נתקדש העובר, ושאל אביי אם שחט אותה בהמה שאמר שהיא שלמים וולדה חולין בעזרה אי הוי העובר אסור כחולין שנשחטו בעזרה שהרי לא נתקדש העובר, והשיב לו שאינו חייב שאין אנו קורין בו כי ירחק ממך המקום וזבחת שמן המקרא הזה יצא לנו שאסור לשחוט חולין בעזרה דדרשינן בריחוק מקום אתה זובח (בקירוב מקום אתה זובח) ואין אתה זובח בקירוב מקום לעזרה כדאיתא בפ"ב דקדושין, וכאן אין אנו קורין כן לפי שאינו יכול לשחוט בהמה זו אלא בעזרה מפני שהיא שלמים, וזהו שכתב הרמב"ם ז"ל בפ"ב מהלכות שחיטה, האומר בהמה זו שלמים וולדה חולין אם נשחטה בעזרה ולדה מותר באכילה לפי שאין יכול לשחוט אותה בריחוק מקום, ע"כ.
ועוד אמרו שם, בעא מניה אביי מרבה היא חולין וולדה שלמים ושחטה בחוץ מהו אמר ליה מי קרינא ביה והביאום לה', לישנא אחרינא אמר ליה ראוי לפתח אהל מועד חייבין עליו בחוץ. פירוש, שזו הבעיא היא אליבא דמאן דאמר קדושה חלה על העוברין ולפיכך שאל אם חייב כרת על העובר משום שחוטי חוץ, והשיב ליה שאינו חייב מפני שהוא במעי אמו ואינו יכול להביאו לפני ה', כלומר בעזרה. וכתב הרמב"ם ז"ל בפי"ח מהלכות מעשה הקרבנות, בהמת חולין שעוברה קדשי מזבח אסור לשחוט אותה בחוץ ואם שחט אותה אינו לוקה מפני שאינה ראויה לבוא לפני ה' וכו', עכ"ל. וממה ששאל אביי היא חולין וולדה שלמים ושחטה בחוץ ולא שאל אם שוחטין מכל מקום, משמע דלא שאל אלא בדיעבד אבל לכתחלה פשיטא ליה דאסור, ולפיכך כתב רבינו ז"ל דאסור לכתחלה, ומדפשט ליה אביי דאינה ראויה לבוא לפני ה' משמע דלאו דוקא שלמים אלא שלמים וכל דדמי להו וכל קדשים נמי בכלל דחד טעמא הוא שאין יכול להביאו לפני ה', ואמנם שאל אביי בהיא חולין וולדה שלמים ולא אמר חטאת, מפני ששאלת רבא מרב יוסף היתה בהיא שלמים וולדה חולין ואי אפשר שתהיה השאלה אלא בשלמים מפני שבשר של האם גם העובר הכל לבעלים, מה שאין כן בחטאת שהבשר לכהנים.
ועוד שהיא חטאת וולדה חולין היא פלוגתא דתנאי בפרק כיצד מערימין דתני חדא אינו נאכל אלא לזכרי כהונה ואינו נאכל אלא ליום ולילה ואינו נאכל אלא לפנים מן הקלעים ותניא אידך נאכל לכל אדם ונאכל בכל מקום, וכיון דפלוגתא דתנאי היא לא בא לשאול עליה, ושם בפרק הנזכר מעמידין אותה על כמה דרכים ושאל בהיא חולין וולדה שלמים שלא דברו בה בשום מקום, ואחז אביי בשאלתו מרבא הדרך שתפס רבא בשאלתו מרב יוסף וכן דרך תלמודנו, ואין השאלה דוקא בשלמים אלא אף בכל הדומה להם, ורבינו ז"ל המבין דרך התלמוד כתב דרך כלל קדשי מזבח. וממה שתפס אביי שאלתו על דעת מי שסובר קדושה חלה על העוברין משמע שכך היא ההלכה, וכן נראה שהיא סוגיית התלמוד בכמה מקומות. על פי דרכנו למדנו שהדברים אמורים בשנשחטה האם והעובר במעיה, וזה מתבאר מכל מה שכתבתי וגם מה שפירשתי באותן הבעיות על דרך פירש"י ז"ל.
והוצרכתי לכתוב כל זה, מפני שראיתי במקצת קונדריסים שכתבו על מה שכתב הרמב"ם ז"ל בפ"ב מהלכות שחיטה באומר היא שלמים וולדה חולין וכו', שהיא בשילדתו האם בעזרה וחשש שמא ימות קודם שנוציאנו ושחטו שם בעזרה, ונתלה באילן גדול וכתב שכן כתב רבינו סעדיה גאון ז"ל, ודברים אלו הם דברים בטלים וחלילה לגאון ז"ל לכתוב הבלים, ותלמידים הטועים ברובם תולים, שהדבר מעצמו בטל הוא שאם הדבר כן מה הועיל בתקנתו לשוחטו בעזרה. והריא"ף ז"ל כתב כששחטו שם כיון שלא שהה ז' ימים אסור לאוכלו וממ' שברח שם נפל שהוא רצה לשוחטו שם מחשש שמא ימות קודם שיוציאנו משם וכששחטו שם אסור לאוכלו מפני שלא שהה ז' ימים וכל שלא שהה ז' בבהמה אסור לאוכלו כדאיתא בפרק ר' אליעזר דמילה. ואם יטעון הטוען שזה בדקים ליה בגויה שכלו לו חדשיו וכמ"ש הריא"ף בהלכותיו שם, וכמו שהוא מוקים ההיא שאמרו בפ"ק די"ט עגל שנולד בי"ט ההוא מותר בדקים לן שכלו לו חדשיו, וכן בפרק אלו טרפות שאמרו שם בית הרחם אין בו משום רסוק אברים, העמידוה המפרשים ז"ל בשכלו לו חדשיו, אמר לו שהתם הוא לפי שאפשר להעמידה בדרך אחרת, אבל בכאן שיכול להעמידה במעי אמו והיא דרך מצויה תדיר והוא דבר שיש לו שחר ונפלו עליו השאלות בתלמוד לא נניח דרך רחבה ונלך בדרך רחוקה ונניח דרך קרובה, וכן הוא דרך התלמוד. ועוד שיגיד עליו רעו, שהשאלה ששאל אביי מרבא אין אתה יכול להעמידה אלא בעובר במעי אמו שאם נילוד למה פטרנהו בששחטו בחוץ והרי הוא יכול להביאו לפני ה' והבשר עצמו אסור לאכלו אפילו קים ליה שכלו לו חדשיו לפי שנשחט בחוץ, ואפילו לפי טעותם אם נאמר שהתירו לו שחיטתו למה נתיר לו בשרו, ועל כרחך איך אתה יכול להעמיד שאלת אביי מרבא אלא במעי אמו לא בנולד, א"כ אף שאלת רבא מרב יוסף בעובר במעי אמו היא, וכן נראה לי מדרך הגמרא ומפירש"י ז"ל כמו שכתבתי, והמשכילים יבינו, ותו לא מידי.
@שו"ת הרשב"ש סימן תצ
עוד שאלת. לפרש לך ההלכה דבני אחות נוחלין ולא מנחילין.
תשובה. פירוש הלכה זו היא, בני דינה נוחלין את ראובן אם אין לראובן זרע ולא אח, שהרי דינה יורשת את ראובן כשאין לו זרע וכשאין לו אח ובניה בני דינה באין לירש מכחה אם אינה דינה בחיים, ולא מנחילין שאם מתו בני דינה אין ראובן יורשם, אעפ"י שאלו מתה דינה שלא בחיי בעלה ובלא זרע היה ראובן יורשה אבל אינו יורש את בניה שמשפחת אם אינה קרויה משפחה, ואלו היתה דינה בחיים לא היתה יורשת את בניה, וכ"ש שראובן שרוצה לבוא מכחה שאינו יורש בניה ואין יורשין אותו אלא של משפחת אביו דמשפחת אב קרויה משפחה, והמקרא אומר ממשפחתו וירש אותה. והאחין מן האם לא נוחלין ולא מנחילין כגון לאה שנשאת ליעקב וילדה לו בנים ומת יעקב ואח"כ נשאת לעמרם וילדה לו בנים ומת אחד מהם מבני יעקב אין אחיו מבני עמרם יורשין אותו, וכן אם מת אחד מבני עמרם אין אחיו מאמו בני יעקב יורשין אותו לפי שאינן אחין אלא מן האם והאם אינה יורשת את בניה אלא בני יעקב יורשין משפחת אביהם ובני עמרם ירשו משפחת אביהם. זהו פירוש הלכה זו, והשם יאיר עינינו במאור תורתו.
@שו"ת הרשב"ש סימן תצא
רבים הוקשה להם מה שכתב הרמב"ם ז"ל בפ"א מהלכות שחיטה מצות עשה שישחוט מה שירצה לאכול בשר בהמה חיה ועוף ישחוט תחלה ואחר כך יאכל שנאמר ואכלת וזבחת מבקרך ומצאנך ונאמר בבכור בעל מום אך כאשר יאכל את הצבי ואת האיל וגו', שהרי פסוק זה פשוט דבבשר תאוה הוא, ואני ג"כ הוקשה לי בזה ולא זכיתי לשאול פי אא"מ הרב ז"ל, אבל עתה אכתוב לך מה שנראה לי בזה ללמד זכות על רבינו הרמב"ם ז"ל.
בפ"ב דחולין תניא, ר' אליעזר הקפר ברבי אומר אך כאשר יאכל את הצבי ואת האיל כן תאכלנו וכי מה למדנו מצבי ואיל מעתה הרי זה בא ללמד ונמצא למד מקיש צבי ואיל לפסולי המוקדשין מה פסולי המוקדשין בשחיטה אף צבי ואיל בשחיטה. וכתב רש"י ז"ל מה פסולי המוקדשין בשחיטה דלעיל מההוא קרא כתיב וזבחת מבקרך וגו', ובספרי גרסינן מקיש צבי ואיל לבהמה מה בהמה בשחיטה וכו' ולא מוקי להאי קרא דכי ירחיב בפסולי המוקדשין אלא בבשר תאוה של חולין. ומתוך דברי רש"י ז"ל משמע שבעלי הגמרא סוברין שפרשת כי ירחיב בפסולי המוקדשין היא אלא שכסברי לא סברי הכי, ובמסכת בכורות פ"ב סוברים ג"כ בעלי הגמרא שפרשת כי ירחיב בפסולי המוקדשין היא ששם דורשין כל הפסוק של אך כאשר יאכל את הצבי ואת האיל לפסולי המוקדשין, וגם פרשה ראשונה ג"כ דורשין אותה שם בפסולי המוקדשין, דאמרינן התם תזבח ולא גזר בשר ולא חלב ואכלת ולא לכלביך מכאן שאין פודין את הקדשים להאכילן לכלבים. ובפ"ק דחולין אפליגו ר' ישמעאל ור' עקיבא אי פרשת כי ירחיב היא להתיר להם בשר תאוה או לאסור להם בשר נחירה, שר' ישמעאל סבר שבתחלה נאסר להם בשר תאוה וכשנכנסו לארץ הותר להם, ור' עקיבא סבר שבשר תאוה לא נאסר להם אלא שבשר נחירה היה מותר להם וכשנכנסו לארץ נאסר להם ופרשת כי ירחיב לא באה אלא לאסור להם בשר נחירה ושלא לאכול אלא בשר שחוטה שנאמר וזבחת מבקרך ומצאנך. ומה שאמר הכתוב כי ירחיב ה' וגו' אפשר ליה לר' עקיבא לאוקומיה כדמוקים לה בפרק כסוי הדם, דאמרינן התם, תנו רבנן כי ירחיב ה' [אלקיך] את גבולך למדה תורה דרך ארץ שלא יאכל אדם בשר אלא לתיאבון יכול יקח אדם מן השוק ויאכל ת"ל וזבחת מבקרך ומצאנך, וכן משמע מתוך פירש"י ז"ל.
ולפי זה סוגיא דכוליה תלמודא רהטא דפרשת כי ירחיב בפסולי המוקדשין היא כדאיתא בפ"ק ובפ"ב דחולין ובפרק כסוי הדם ובפ"ב דבכורות, וליכא מאן דמוקי לה בבשר תאוה אלא ר' ישמעאל ולית הלכתא כוותיה, חדא דר' עקיבא פליג עליה והלכתא כר' עקיבא מחבירו, ועוד דהוה ליה יחיד לגבי רבים דתנא דברייתא דבפרק כסוי הדם ור' אלעזר בן עזריה דהתם הכי סבירא להו, ור' אלעזר הקפר בפ"ב דחולין ותנא דברייתא בפ"ב דבכורות כלהו סבירא להו דבפסולי המוקדשין היא וכלהו אמוראי שקלו וטרו אליבייהו אלמא דהכי הלכתא. ומה שכתב הרמב"ם ז"ל בתחלת פ"ב שאין שוחטין אלא חוץ למקום אשר יבחר ה' כי ירחק ממך המקום וגו', שמשמע פשט זה הלשון שאותה פרשה נאמרה בבשר תאוה, אינו כן שהרי הוא אמר בסוף פ"ד דלא נאמר אותה פרשה אלא לאסור בשר נחירה אבל מי שהיה רוצה לשחוט לא ישחוט אלא בעזרה ובנחירה היה מותר חוץ לעזרה, הילכך מה שכתב בפ"א הוא במי שהיה רוצה לאכול שחוטה בזמן שהותרה נחירה. ולפי זה אין התימה עתה אלא ממה שכתב בפ"א מהלכות שחיטה שפרשה זו נאמרה בבכור בעל מום, ויראה לי מתוך הסברא שכיון שיש שתי פרשיות בפסולי המוקדשין פרשה אחת שהיא מפורשת ומוסכמת מהכל שבפסולי המוקדשין היא מדברת וכן פרשה שניה ג"כ כפי מה שכתבתי, לפיכך נקט לה ר' הרמב"ם ז"ל לחדא שהיא הראשונה בכל פסולי המוקדשין והשניה בבכור בעל מום. ומה שנראה לי סיוע לזה שהפרשה ראשונה היא בכל פסולי המוקדשין זולתי בכור בעל מום, שהרי בראשונה כתיב רק בכל אות נפשך תזבח ואכלת בשר ודרשינן בבכורות תזבח ולא גזר בשר ולא חלב, ובבכור בעל מום ליכא חלב לפי שאינו נוהג אלא בבכורים, א"כ פרשה ראשונה ליכא לאוקומא בבכור, וכיון דלא מצי לאוקומא בבכור מוקמינן פרשה שניה בבכור כדי שלא תהיה פרשה שניה מיותרת, וזכינו ללמד זכות על הרמב"ם ז"ל, ונתגלגל זכות על ידך
@שו"ת הרשב"ש סימן תצב
הקשו, כשם שאשת אח בכלל העריות ויצאה מן הכלל להיתר לא ללמד על עצמה יצאה אלא על הכלל כלו וכשם שאשת אח מותרת במקום מצות יבום כך כל העריות יותרו למצות יבום, וכלשון הזה כתבוה שם, סלקא דעתך אמינא תהא האי אשת אח דבר שהיה בכלל ויצא מן הכלל ללמד וכו', דתניא דבר שהיה בכלל ויצא מן הכלל וכו' כיצד והנפש אשר תאכל בשר מזבח השלמים אשר לה' וטומאתו עליו ונכרתה וגו' והלא שלמים בכלל קדשים היו ולמה יצאו להקיש אליהם ולומר לך מה שלמים מיוחדים קדשי מזבח אף כל קדשי מזבח יצאו קדשי בדק הבית הכא נמי אשת אח בכלל כל העריות היתה ולמה יצאה להקיש אלא ולומר לך מה אשת אח שריא אף כל העריות נמי שריין, והשיב התלמוד מי דמי התם כלל באיסור הכא כלל באיסור ופרט בהיתר, כלומר ששלמים היו בכלל איסור כל הקדשים וכשהוציאם מן הכלל לא הוציאם להיתר אלא לאיסור ונקיש להם כל שהוא קדשי מזבח שהוא אסור כמותם אבל אשת אח בכלל האיסור היתה וכשיצאה יצאה להיתר לגמרי, א"כ לא נאמר בה שהיתה בכלל ויצאה מן הכלל, שאין אומרים שהיה בכלל ויצאה מן הכלל אלא כל שהיה בכלל האיסור ועדיין הוא אסור ונקיש אליו כל שהוא כמוהו, אבל באשת אח שהיתה בכלל איסור עריות ויצאה מן הכלל להיתר לא מפני זה נאמר שללמד על כל העריות יצאה להיתר. ומפני זה הקשו על לשון רש"י ז"ל והגמרא בשביעי של פסח שהרי היה בכלל איסור וכשיצא יצא להיתר א"כ אינו דבר שהיה בכלל ויצא מן הכלל ללמד וכו', וזהו סדור קושיא [זו] והיא באמת קושיא חזקה. אבל נראה שלשון הכתוב שבעת ימים תאכל מצות היה יכול להתפרש בשני ענינים, שבעת ימים תאכל מצות מצות עשה, או שבעת ימים תאכל מצות ולא חמץ ויהיה רשות בלבד, וכל שהוא יכול להתפרש בשני עניינים הוי ספיקא דאורייתא ולחומרא עד שגלה הכתוב ששת ימים תאכל מצות וביום השביעי עצרת, הרי ביאר ששביעי רשות וממנו למדנו שכל שביעי גם כן רשות, ועל דרך זו היא הראיה הזאת, אלו היתה אכילת מצה כל שבעה מצות עשה אף שביעי היה בכלל, ועכשיו יצא מן הכלל להורות שרשות הוא אף כל שבעה רשות, הרי שהשביעי בכל רשות היה ויצא מן הכלל ללמד ולהוציא מן הספק ולא ללמד על עצמו יצא שהוא רשות אלא על הכלל כלו יצא שהוא רשות. כך נראה לי תירוץ זה, ותן לחכם ויחכם עוד.
@שו"ת הרשב"ש סימן תצג
מה שכתב רש"י ז"ל בפירוש החומש בפרשת בא אל פרעה בפרשת החדש הזה לכם גבי פסח דאמר קרא וחגותם אותו חג לה' לדורותיכם שומע אני מיעוט דורות שנים ת"ל חוקת עולם. והקשו עליו בנמוקי הצרפתים ז"ל, דהא בפרק יש נוחלין אמרינן גבי בנות צלפחד שלא הותרו לינשא חוץ משבטם שאני התם דכתיב לדורותיכם, משמע כל דורותיכם לעולם הוא, יש לומר משום דפ"ר פסח מצרים ולא פסח דורות כדאיתא בפסח שני, והנה משמע שלא יעשו הפסח אלא במצרים, אלא דבתר הכי אמר קרא והיה היום הזה לכם לזכרון וחגותם אותו חג לה' לדורותיכם, שומע אני שכיון שאמר לכם לדורותיכם שלא נאמרה צוואת וחגותם אותו אלא לכם או לדורותיכם, דלכם משמע לאותם המצויין שם שהם גדולים וחייבים במצות, וכשבא לדורותיכם הייתי שומע שלא בא אלא להוסיף אף הקטנים המצויים שם באותו ענין משום דעמהם נעשה נס בלבד אבל הדורות הבאים לא, והוה ילפינן מעניינא דקרא, לפיכך כתב לחוקת עולם, אבל בבנות צלפחד דטעמא הוא משום העברת נחלה ואותו טעם הוא נמשך לאלפי דורות, כל זמן שאותו טעם קיים משמע לדורותיכם לעולם, ואי לאו דאמר בריש קרא אמור אליהם דמשמע לאותן העומדים על הר סיני לא הוה צריך לדורותיכם למידרש לדורותיכם הבאים ומיעוטא דאמור אליהם נתבטל ברבייה דלדורותיכם, וכדאמרינן התם לישתוק קרא מיניה ואנא ידענא דלדורות הוא מידי דהוה אשאר מצות, אלמא דכשם שכל שאר מצות לדורות כך פרשה שלא ינשאו שבטים זה לזה לדורות, ולא איצטריך דהויא לדורות דהכא אלא משום מיעוטא דאמור אליהם דמשמע לאותן העומדים על הר סיני, אבל פרשת הפסח דפרשת החדש לא היתה אלא במצרים בלבד ומשמע דוקא לאותן העומדים שם ואינה כשאר מצות לדורות ואעפ"י שכתב לדורות עדיין לא משמע לעולם אי לאו דכתיב חוקת עולם. כך נראה לי. והמשכילים יבינו.
@שו"ת הרשב"ש סימן תצד
מה שהקשו על מה שכתב רש"י ז"ל מה העבודה הזאת לכם היינו רשע דמשמע לכם ולא לו, וכתיב ויקדו וישתחוו על בשורת הארץ, ובבן רשע מאי בשורה איכא, והתירוץ הוא שכשרמז הכתוב שאלת הבן הרשע לא כתב תשובתו בצדו שתשובתו היא בעבור זה עשה ה' לי בצאתי ממצרים, ובתשובת שאלה זו בפרשה הזו לא כתב אלא ואמרתם זבח פסח הוא לה' אשר פסח וגו' והוא רמז לתשובת הבן החכם שהרי תשובת הבן החכם היא לאמר לו כהלכות הפסח, ומהלכות הפסח הוא שצריך לומר פסח שאנו אוכלין על שום מה, וכשם ששנינו במשנתינו רבן גמליאל אומר כל מי שלא אמר שלשה דברים אלו בפסח וכו', אלמא מהלכות הפסח הוא ואנו משיבין לבן החכם כהלכות הפסח אין מפטירין אחר הפסח אפיקומן שהוא הדין האחרון וכ"ש הדין הראשון. עוד יש לומר, זבח פסח, שתחלה זבח שהוא החגיגה ואחר כך הפסח לפי שהוא נאכל על השובע לפי שאין מפטירין אחר הפסח אפיקומן והיה תשובת החכם שאין מפטירין אחר הפסח אפיקומן, ולפיכך השתחוו על בשורת הבנים שיהיה להם בן חכם. עוד יש לומר על בשורת הבנים שינצלו מהמשחית שנאמר בנגפו את מצרים ואת בתינו הציל וזו היא ג"כ בשורת הבנים, עכ"ל.
@שו"ת הרשב"ש סימן תצה
מה שהקשו על מה שכתב רש"י ז"ל עד בכור השפחה שאף הם משתעבדין בישראל, ובפרשת וישמע יתרו כתב גבי מארץ מצרים מבית עבדים פי' דוקא עבדים לפרעה ולא עבדים לעבדים דכתיב ויפדך מבית עבדים מיד פרעה מלך מצרים. והתירוץ הוא, כי הם תחת ממשלת יד פרעה היו וכשלא היה פרעה רוצה לשלחם לא היה יכול אחד מעבדיו לשלחם, וכששלחם פרעה לא היה יכול אחד לעכבם, א"כ הפדייה מיד פרעה היתה ולא מיד זולתו אבל כשהיה פרעה משועבד בהם כלם היו משתעבדים בהם ואפילו העבדים כנ"ל.
@שו"ת הרשב"ש סימן תצו
עוד שאלת. ראובן הניח לו אביו חצי בית הלך אצל שמעון ואמר לו אתה יודע שאני רוצה שתתן לי עסק להתעסק בו והריוח יהיה בינינו, ענה אותו שמעון ואמר לו אני רוצה בזה אבל אני רוצה ערב בדבר, הלך ראובן והביא לוי ויהודה ונכנסו ערבים לשמעון בדבר ונתן שמעון לראובן העסק, וקודם שנתנו לו היה לוי הנזכר באותו מעמד ושמעון נתן העסק ביד לוי הנזכר ואמר לו הרי לך העסק באמונת שמים בידך וקבל לוי העסק במעמד ונתנו ביד ראובן והלך ראובן ונשא ונתן עם לוי באותו העסק ימים מועטים, לאחר אותן ימים בא שמעון ואמר לראובן אני רוצה שתתן לי אותו חצי בית שיש לך משכון באותו העסק לפי שאני מפחד שמא יארע בו דבר אונס, ענה אותו ראובן ואמר לו אתה נתתו בתורת עסק ואני נושא ונותן בו אני ולוי והריוח הוא בין שלשתינו ובית למה יכנס בזה, אמר לו או תעשה לו רצוני או תחזיר לי דמי. עמדה לאה אם ראובן זה ואמרה לא יתכן ולא יעשה מאחר שהוא רוצה הריוח [הוא] ביניכם ומה שנתן לכם בשבעים זוז הוא שוה חמשים ואיני רוצה בזה וזה לא יעשה החזיר לו את שלו, ולוי היה באותו מעמד. ענה לוי לראובן וללאה אמו ואמר שאם אינכם מונעים עצמכם מליתן לו הבית כי אם בשבילי או בשביל הנאתי ישפוט ה' השופט בכם אם תעשו דבר בעל כרחכם ושיבא לכם אונס ממנו בשבילי ועמדו שלשתינו ונעשה חשבון וכל אחד יתן מה שעליו ואם אין לו יתן המשכון לבעל חובו, ונתרצה בזה שמעון ואמר זה הדבר נעשה ואם אין אתה ראובן רוצה בזה תן לי חצי הבית הנזכרת משכון. כשראה ראובן שלוי יפרד ממנו וששמעון נתרצה בדברי לוי עמד הוא ואמו ומשכנו הבית ביד שמעון הנזכר באותו עסק הנזכר על מנת שלא יקח שמעון כלום מהריוח, וקודם לזה הלך ראובן עם שמעון וכתב לו בגופן שלהם שחצי הבית הוא ממושכן ביד שמעון, ולאחר שנתרצה באותו שטר לימים רבים בא שמעון ואמר לראובן מאחר שלא באו העדים והעידו שאני תפסתי הבית בחזקתי אותו השטר אינו טוב ולפיכך אני רוצה שתכתוב לו אחר, ובא אצל אמו ועשו כל מה שעשו כאשר כתבתי. ואחר שכתב ראובן לשמעון השטר הראשון בא ראובן אצל לוי ואמר לו אתה יודע שלא היה לי פרידה טובה כי אם אותו חצי בית ועכשיו בא זה ונטלו ממני ומי יודע אם יחזור לידי אם לאו ועל כן אני מבקש שאותו הממון אשר משכנתי בו חצרי עכשיו אני רוצה כמו שהוא מופקר בביתך והוא בידינו יחזור לביתי ויהיה בידינו, אמר לוי אני איני רוצה בזה אלא יפרד כל איש מעל רעהו וזהו הטוב, ולא זז ראובן עד שהפיס דעת לוי וישבו כמו שהיו מאז והממון לבית ראובן כמו ששאל מאת רעהו והיו נושאים ונותנים ביניהם בחנות כבראשונה. וכשראה לוי שראובן לקח מעותיו הלך אצל שמעון ואמר לו דע כי המעות שנתת לראובן בתורת עסק ונתתם בידי הרי ראובן לקחם והוליכם לביתו והנם היום תחת ידו. אחר זה חלהראובן והיה לוי נושא ונותן בממון, וכשיצא מן החנות ישאר הממון ביד ראובן, ונשאר ימים מועטים חולה ונתרפא ויצא לחנות אבל אינו יכול לעשות מלאכה כראוי וידו שוה בכל, וכל מה שיוצא על עצמו היה כותבו בפנקסו לעצמו, ונשאר מתנונה והולך עשרה חדשים מה שהיה יושב בבית ולא היה יכול לצאת ומהם מה שהיה נכנס ויוצא. אחר כל אלה נפטר וחיי לרבנן שבק, וקודם שנפטר בא אליו לוי ואמר אני ואתה היינו עסוקים בממון זולתינו ואני בצער גדול מחמת חובות שעלינו וזולתם הודיעני מה אעשה, ענה אותו ראובן ואמר לו זה הענין הכתוב לפניך. ומזה הכתב אדוני כבודך יודע הכל וממנו עשינו שטר כאשר היה המעשה, וזהו הטפסתו אות באות מלה במלה תיבה בתיבה.
ביום שני ט"ו יום לירח אב יה"ל הלכנו לבקר פלוני בר פלוני ומצאנוהו חולה מוטל על ערש דוי, ושאלנוהו על חליו והשיב אותנו הראוי על מה ששאלנוהו והיו דבריו מכוונים ויודע להשיב על הן הן ועל לאו לאו ודעתו מיושבת כדעת כל עומד על בוריו, ואנו עדיין יושבין לפניו ואמר לו חותנו ר' פלוני בר פלוני למה לא תצוה על העניה הורתך ואשתך ובניך, ענה אותו החולה ואמר לחותנו הנזכר אתה עשית עמדי טובה רבה וחסד גדול הנם היום תחת ידך ואתה תהיה עיניך עליהם וכל מה שתעשה בעניינם יהיה עשוי מעכשיו, באותה שעה אמר לו חותנו הנזכר הלא אתה יודע שהנחת אותי בצער גדול מסבת חובות שעלינו וזולתם ומה אעשה אני בהם, ענה אותו החולה כבר הכל ברור אצלך בכל עניינינו תעשה מה שיראה לך ומה שאבד עלינו ומה שנשאר נשאר לנו, ענה אותו חותנו הנזכר ומי מאמין אותי במה שאבד ובמה שנשאר, ענה אותו החולה הנזכר ואמר לו אתה נאמן ואני מאמין אותך מעכשיו בכל מה שתעשה ובכל חשבון שתוציא. ואנו עדים ח"מ יודעים בבירור שנפטר החולה הנז' מגו מרעיה ובאותה שעה, ומדאיתברר לנא שנפטר מגו מרעיה חתמנו ונתננו ביד ר' פלוני חותנו הנזכר להיות בידו לראיה ולזכות מה שהיה בפנינו וכו'.
אחר הפטירה בא שמעון לתבוע מעותיו ותבע ללוי ואמר לו אני רוצה ליתן לי מה שנתתי לך, אמר לו מיום שכתבת השטר שהחצי הבית הוא ממושכן בידך והתנית עם ראובן שלא תקח שום ריוח חזר העסק חוב כמו שכתב לך ראובן לך תבע ראובן, והיה רוצה שמעון למכור חצי הבית, וכשראה לוי שהבית ימכר ואם ימכר עדיין לא יספיק לשמעון במעותיו עמד לוי וכתב לשמעון בגופן שלהם שהוא נכנס ערב בדבר ויתן לו כל הדמים לימים ידועים, ובזה ג"כ כתב שטר בישראל, וזה שעשה לוי שעשאו אולי לא תצא חצי הבית מחזקת היתומים ולקיים דברי המת שצוהו עליהם. ועכשיו שהגיע הזמן האחד מן השטר ותבע שמעון ללוי בדין והוציא ממנו מה שהיה עליו כתוב לאותו זמן, ועתה לוי טוען כי אני עשיתי מה שעשיתי והייתי חושב שירויח לי השם ואתן כל הממון משלם עכשיו אין לי אלא מה שנתתי, והוא אומר כי אני בידי צוואת המת ועוד שדיין העיר כתב לי שטר אפטרפוסות אחר על היתומים ובידי פנקס כתוב מיד ראובן בכל מה שהוציא על עצמו, ועוד בידי פנקס כתובים בו בכתיבתי כל מה שהוצאת על ראובן מיום שחלה את חליו למות. ועוד טוען כי שמעון שנתן לראובן העסק היה באותו העסק מה ששוה חמשה וחמשים בשבעים, ועוד טוען שאחר שכתב ראובן לשמעון שטר משכונה לקח שמעון הריוח, ועוד טוען שאם הדין נותן שיכול לוי להשמט מן הערבנות אחר שלא נכנס ערב אלא ע"מ לחזור על היתומים ועכשיו אין לו מה ליתן יותר יחזור שמעון על משכונתו, ואם שטר צואה הוא כשר אם לאו. יעיין אדוני בדין זה.
תשובה. בפרק המקבל אמרו שהעסק הוא חציו מלוה וחציו פקדון, כיצד מי שנתן לחבירו מאה דינרים להתעסק בהם שיחלקו השכר וההפסד, נמצא שחצי המנה הוא מלוה אצל המתעסק ולפיכך אם נגנב או נאבד או טבע בים הוא באחריות המתעסק והריוח ג"כ הוא שלו כדין כל מלוה, והחצי האחר הוא פקדון ולפיכך אם אותו חצי נגנב או נאבד או טבע בים הוא באחריות בעל המעות וכן הריוח הוא ג"כ שלו כדין כל פקדון, אבל מחמת שבעל הממון הלוה מחציתם למתעסק אין ראוי לזה המתעסק להתעסק בחנם משום חשש רבית שמחמת שהוא חייב לו הוא טורח ומתעסק בחצי האחר, ולפיכך תקנו חכמים ז"ל שיהיה ראוי שתהיה חלוקתם כך, שאם יטול בעל המעות חצי הריוח שיתן בהפסד שני שלישים, או שאם לא נתן בהפסד אלא מחצה לא יהיה לו בריוח אלא שליש, כן מתפרש בגמרא בפרק איזהו נשך, או אם יהיה להם חצי בהפסד וחצי בריוח שיתן בעל המעות למתעסק שכרו כפועל בטל של אותה מלאכה שבטל ממנה. ופירוש פועל בטל הוא שאומדין אותו אם הוא חייט בעת שאין לו מלאכה מה לעשות ויבא אדם ויאמר לו תקח בתפירת בגד חצי סלע או תשאר בטל אעפ"י ששכר תפירת אותו בגד הוא דינר כשיש לו מה לעשות, כפר"ח ז"ל והרמב"ן ז"ל. וזהו ששנינו בפרק הנזכר אין מושיבין חנוני למחצית שכר ולא יתן לו מעות ליקח בהם פירות למחצית שכר אלא א"כ נותן לו שכרו כפועל, ופירשו בגמרא כפועל בטל של אותה מלאכה, ואמרו בברייתא בגמרא כמה הוא שכרו בין מרובה בין מועט דברי ר' מאיר ר' יהודה אומר אפילו לא טבל עמו אלא בציר ואפילו לא אכל אלא גרוגרת אחת זהו שכרו משלם. ופסק הריא"ף ז"ל כר' מאיר, וביאר דבריו בתשובותיו שסתם משנה כר' מאיר היא וכן היא בתוספתא, והסכים עמו הרמב"ן ז"ל. ועוד כתב הריא"ף ז"ל שבכל יום של השותפות נותן לו דבר מועט כפועל בטל.
והעולה מזה הוא, שהמושיב חנוני ונותן עסק למי שמתעסק בו או יקבל עליו בעל הממון שלא יהיה לו בריוח אלא שליש ושני שלישים למתעסק וההפסד בשוה, או שיטול חצי הריוח ויהיה לו בהפסד שני שלישים, ואם לא התנו כך מתחלה אלא שחלקו הריוח וההפסד בשוה תקנתו היא שיתן למתעסק דבר מועט בכל יום בשכר טרחו. ומיהו כתבו הגאונים ז"ל שזהו דוקא אם אין למתעסק עסק אחר, אבל אם יש למתעסק עסק אחר או אומנות אחרת שירויח בו אינו נוטל כלום. וכן כתבו הרב בעל העיטור והרב בעל התרומות והרב בעל הטורים ז"ל, אלא שכתבו שצריך ליתן לו דבר מועט, וכן הרמב"ם ז"ל כתב בפ"ו מהלכות שלוחין ושותפין שאם יתן לו דינר אחד בכל ימי השותפות דיו. הילכך בנדון הזה כל מה שנשאר ביד המתעסק חייב להשלימו לבעל הממון ויתן לו בעל הממון דינר א' בלבד, וזהו דוקא כשיש כבר למתעסק עסק אחר או מלאכה אחרת להתעסק בה כהסכמת כל הגדולים ז"ל, וכדבריהם משמע ממה ששנינו המושיב חנוני, ולא שנינו הנותן לחנוני, אלמא שלא חייבו לתת שכרו כפועל בטל אלא אם הושיבו הוא שלא היה לו עסק כלל, ולא שנו הנותן לחנוני שמשמע דכבר היה לו עסק אחר וזה הוסיף לו, הילכך חייב הוא לשלם כל מה שבידו ולא יטול זולתי דינר, ואין בזה רבית כלל ולא אבק רבית. והאיש שנתן לו עצה שלא יתן לא ידע בין ימינו לשמאלו, שהרי אפילו לא היה לו עסק אחר לא היה חייב בעל הממון לתת לו אלא שכר מועט בכל יום וכ"ש שאם היה לו עסק אחר או מלאכה אחרת להתעסק בה עם הממון הנזכר שאין לו שכירות אלא הדבר הנזכר בלבד.
וזה שנכנס ערב הפסיד עצמו לפי שלא פייסו אדם ליכנס ערב והוא מעצמו עמד ונכנס ערב והוה ליה כפורע חובו של חבירו שפטור מלשלם, ואפילו היה משכונו של לוה ביד מלוה ואפילו חנקו, כדאיתא בירושלמי בסוף כתובות וכן פסק הרמב"ם ז"ל בפ"ט מהלכות מלוה ולוה וכן כתב רש"י ז"ל והרשב"א ז"ל ובספר התרומה. אלא שאם הערבות אינו בקנין ולא בגופן שלנו אלא בשטר בגופן שלהם לא אלים כחיה לגבות בו ערבות לפי שאין לו דין שטר ערבות בנדון הזה לדעתו של הרמב"ם ז"ל שכתב בפ"ו מהלכות מלוה ולוה שסובר שאין שטר העולה בערכאותיהם כשר אלא בשטרי מקח וממכר ובשטרי הלואות שנתן לו המעות בפניהם, אבל שטרי הודאות ומתנות ופשרות ומחילות אפילו יש בהם כל אותן הדברים שמנה רבינו ז"ל פסולים הם, ואתם במקומכם שנהגתם לדון על פי הרמב"ם ז"ל כדבריו יש לכם לעשות, ומה שנתת נתת ומה שנשאר אתה פטור ממנו, ומה שנתת הפסדת ואינך יכול לחזור ולתבוע אותו מהיורשים כמו שכתבתי לך למעלה מסברת הרמב"ם ז"ל, ואף אם תוסיף לפרוע השאר תפסיד גם הכל והמקום ימלא חסרונך, והמלוה יגבה מנכסי היתומים אם יש שם נכסים. ואתה אץ בדרכיך ואינך רואה את הנולד והזהר פעם אחרת מלשוב לכסלה לעשות כדברים האלה ושמור צוואת רז"ל התרחק מן הערבנות, ואתה שלום. שלמה בן הרב ר' שמעון נ"ן בן החכם ר' צמח זלה"ה.
@שו"ת הרשב"ש סימן תצז
אל הקהל קדוש אשר בבגאייה ישצ"ו.
נדיבי עמים הנשיאים והרמים יגדיל השם מעלתכם ויאדיר תפארתכם.
הגיעני כתבכם הנכבד הודעתם בו ענין ההסכמה והתקנה שהסכמתם ותקנתם. וכדי לסלק ריב ומצה מביניכם ולהיות שלום מתווך בין קהלכם הנכבד ישצ"ו הסכמתי לדעתכם והנני מזומן למלאות משאלותיכם ולהפיק רצונכם להשיב על שאלותיכם. ובכתבכם הנכבד שאלתם על ענייני ר' אהרן פזואטי נ"ע ויתומי ר' משה כשריאל נ"ע. ואודיעכם, שאם היתומים הם מבני תשע שנים ומעלה ונתרצו לישב תחת אמם או תחת אחד מהקרובים או הרחוקים שאין למנות עליהם אפטרופוס. וזו היא ששנינו בפרק הנזקין יתומים שסמכו אצל בעל הבית, וכן כתב הרמ"ה ז"ל, והרא"ש ז"ל הביא דבריו ולא חלק עליהם, אעפ"י שבנו הר' יעקב ז"ל כתב בספר החשן סימן רצ"ח כי הרא"ש ז"ל חלק עליו ואמר שאפילו פחות מבן תשע אין ממנין עליהם אפטרופוס, לא נראה כן מלשונו ז"ל בפסקיו, ולא חלק על הרב ז"ל אלא במכירת קרקעות בלבד. וזהו לשונו בפסקיו, כתב הרמ"ה ז"ל דיתומים שסמכו אצל בעל הבית דוקא כשהם בן ט' אבל פחות מבן ט' לא מהני סמיכתן, וגם כתב שאין לבעל הבית כח למכור אלא מטלטלין כי היכי דקטן גופיה מצי מזבן אבל מקרקעי לא. ולא מסתבר לחלק מאחר שיש לו כח לתרום הוי כאפטרופוס גמור להתעסק בכל תועלת היתומים, והדבר ברור מזה הלשון שלא חלק אלא על לשון האחרון בלבד לא על הראשון. מ"מ מודים שאם הם מבן תשעה שנים ומעלה וסמכו אצל בעל הבית או אצל אשה כדאמרינן הנהו יתמי דהוו סמיכי גבי ההיא סבתא וכו' שאין ממנין עליהם אפוטרופוס ואין לסלקם אלא א"כ הם מפסידים כדאיתא בפרק הנזקין, או אם תנשא אמם, שהאשה אפילו מנה אותה בעלה ונשאת מסלקין אותה כמו שכתב הרא"ש ז"ל בתשובה כתבה הרב בנו ז"ל בספר אבן העזר בסימן ק"י, אלא א"כ יתרצה הבן לישב אצל בעל אמו דהוי כסומך אצל בעל הבית. על כן יש לכם לעיין אם הם מבן תשעה שנים ומעלה אין לכם לטרוח ולמנות אפטרופין ברצון קרוביהן אנשים נאמנים וכשרים בעיניהם. זהו בענייני יתומי ר' אהרן פזואטי נ"ע.
אמנם בנו של ר' משה כשריאל נ"ע אפילו הוא פחות מבן תשעה שנים אין למנות עליו אפטרופוס כיון שאין לו קרוב מצד אביו יהודי ראוי ליורשו ואין שם כי אם אמו, שאין להוציא הנכסים מידה, ושאם ח"ו ימות יטול הכל אפטרופוס ויהיה הדבר תלוי ברצונו אם ירצה שתהיה דעת חכמים נוחה הימנו או לא, דאמרינן בירושלמי דמסכת שביעית מי שמת והוא סוף משפחתו לא יחזיר לקרובי האם ואם החזיר רוח חכמים נוחה הימנו, ולמה נהיה אנחנו סיבה לבטל זכותה ומצינו רז"ל מקפידים בכיוצא בזה, דאמרינן בפרק מי שמת, איסור גיורא הוו ליה תליסר אלפי זוזי בי רבא, רב מרי בריה הורתו שלא בקדושה ולידתו בקדושה הוה אמר רבא היכי קני להו רב מרי להני זוזי אי בירושה לא בר ירושה הוא אי במתנת ש"מ כירושה שויוה רבנן כל היכא דאיתיה בירושה איתה במתנה כל היכא דליתיה בירושה ליתיה במתנה אי במשיכה ליתנהו גביה [אי] בחליפין אין מטבע נקנה בחליפין ואי אגב ארעא לית ליה ארעא ואי במעמד שלשתן אי שלח לי לא אזילנא לגביה. מתקיף לה רב איקא בריה דרב אמי אמאי לא לודי איסור דהלין זוזי דרב מרי נינהו ולקנינהו באודיתא, נפק אודיתא מבי איסור, איקפד רבא אמר קא מגמרי טענתא לאינשי ומפסדו ליה. אלמא שהם ז"ל מקפידים בכיוצא בזה. אלא יכתבו כל הנכסים בב"ד ויניחום ברשות האם וכשיגדל הבן תתן לו אמו את שלו, ויכתבו שני שטרות מכל הנכסים, וזהו שנקרא שמוש ב"ד האחד ישאר בב"ד והאחד ברשות האם כדי שאם יגדל הבן ויאבד שטרו ימצא האחר ואם יתבענה יותר ממה שטוען תפטר משבועתו, וכן כתבו הרב בעל העיטור והראב"ד ז"ל, ויפסקו לה ב"ד מזונותיה ומזונות בניהם, ואם הם קטנים יוסיפו לה שכר שמושה כאלו היתה שפחה לשמשן. זה נראה לי להשיב בזה.
אמנם מענין טענת ר' דוד הכהן בקרי יצ"ו על נכסי ר' אהרן פזואטי נ"ע, עמדנו עליהם, והדין נותן שכל מה שנמצא בפנקס ר' אהרן פזואטי נ"ע יטול ר' דוד הכהן בקרי יצ"ו אחר שנשבע בתקנת חכמים דהבא ליפרע מנכסי יתומים לא יפרע אלא בשבועה, אם ימצא מהיכן יגבה, ואם לא ימצא יפסיד הכל ולא הועילה לו כלום ערבות ר' אברהם פזואטי אחיו לפי שאין בה קנין, ושאר כל הטענות והדקדוקין אין להם מבוא בכאן ואינם מעלין ולא מורידין. וטענת ר' אברהם פזואטי על ר' אברהם קנוי שנתן לו הקופה וחסר ממנה, ישבע רבי אברהם קנוי שלא נתן מה שנתן ממנה אלא ברשות המפקיד אצלו, והמקבל מן הנפקד אעפ"י שהיא מלוה על פה מה שגבו גבו, ור' אברהם פזואטי חייב לשלם ליתומים לפי שנתן שלא ברשות ב"ד והמלוים יכולים לטעון ואין שקלי דידי שקלי ונאמנין מדין מגו דיכולין לומר לא קבלנו, כדאיתא בפרק חזקת גבי הנהו עיזי דאכלי חושלא. והרמב"ן ז"ל האריך בחדושיו בפ"ק דמציעא שמא מלוה ישנה יש לו בידו והסכים עם הגאון ז"ל דנאמן וכו'. ואברהם פזואטי הזיק וחייב לשלם ליתומים כדאמרינן בפרק שור שנגח ארבעה וחמשה התפסתיה לתוראי בידא דלא מצינא לאשתעויי דינא בהדיה.
וטענת רבי דוד שבילי על רבי אהרן פזואטי שהודה לו בשעת מיתה, כיון שלא היו שם עדים אין מוציאין מהיתומים כלום. והמקום ימלא חסרונו ויש להם לתת לו כהנה וכהנה. ושלום על דייני ישראל הרודפים אמת. וכתב אחיכם הצעיר שלמה בן הרב ר' שמעון נ"ן בן החכם ר' צמח זלה"ה.
@שו"ת הרשב"ש סימן תצח
בגאייה, אל הדיין ה"ר עמרם יצ"ו בן החכם ר' בנימין בן עמאר נ"ע.
שאלת. אשה יש לה קטטה עם בעלה ובכל עת בורח ומעגנה חמש שנים ופעמים שלשה הן פחות הן יותר וכתב לה פעם אחת גט לזמן שלשה חדשים ובא בתוך הזמן ובטל הגט ובכל עת הוא מקניטה בכך, ועתה הוא חוץ לעיר והוא שולח אחריה לצאת שם בשדה, ושאלתם אם כשיבא לעיר תוכל להכריחו לתת לה גט זמן ואם יש דרך שלא יוכל להקניטה שיבטלנו עתה ויברח פעם אחרת ויעגננה.
תשובה. הרא"ש ז"ל כתב בתשובה שהאשה שיראה מבעלה שילך לארץ אחרת ושואלת שיגרשנה או שישבע שלא ילך שאם ידוע שדעתו לילך ישביעוהו שלא ילך או יכפוהו שיגרשנה לזמן קודם שילך, וכן הוא בספר אבן העזר. וזה כיון שהוא מפורסם כך, יכפוהו לגרש על ידי ישראל או על ידי גוים שאומרים לו עשה מה שישראל אומרים לך, כדתנן בפרק המגרש גט המעושה בישראל כשר ובגוים פסול ובגוים חובטים אותו ואומרים לו עשה מה שישראל אומרים לך, וכפי מה שפירש ר"ת ז"ל בלישנא בתרא הכי קאמר ובגויים כיצד יעשה שיהא כשר חובטין אותו עד שיאמר רוצה אני. וכן כתוב בהלכות גדולות וכן משמע בתוספתא בירושלמי, והביאו ראיה גם כן לזה מפרק חזקת. וכן כתב הרמב"ם ז"ל בפ"ב מהלכות גרושין, מי שהדין נותן שכופין אותו לגרש את אשתו ולא רצה לגרש בבית דין של ישראל בכל מקום ובכל זמן מכין אותו מכת מרדות עד שיאמר רוצה אני ויכתוב הגט והגט כשר וכן אם הכוהו גוים ואמרו לו עשה מה שישראל אומרים לך ונתנו את ישראל ביד הגוים עד שיגרש הרי זה גט כשר. והא דכופין אותו עד שיאמר רוצה אני איתא בפרק חזקת ובערכין בפרק האומר משקלי עלי וילפינן לה מקרא דלרצונו לפני ה', מכאן שכופין אותו עד שיאמר רוצה אני. ואחרי שנתן גט זמן צריך שיתן ערב או משכון במזונותיה כל זמן שהיא נשואה, וערב או משכון כתוב בכתובתה כשישלם הזמן של תנאי הגט, לפי שכל זמן שהיא נשואה עמו חייב במזונותיה, וכן מוכח בגמרא בפרק מי שאחזו גבי הא דתנו רבנן ימים שבנתים וכו' דכל זמן שלא נתגרשה בעלה חייב במזונותיה וכן נמי אם נתגרשה חייב בכתובתה, וכן היה דן אדוני אבי מורי הרשב"ץ ז"ל.
ובענין מה שהוא מקניט אותה לתת גט זמן ובא בתוך הזמן ומבטלו ואח"כ הולך ומעגנה, אי אפשר שנכפהו שימנה שליח לתת לה גיטה אם יתעכב עד זמן פלוני דמילי נינהו ומילי לא ממסרן לשליח, כדאיתא בפרק מי שאחזו ובפרק התקבל, ומשנה שלימה שנינו בפרק מי שאחזו אינו גט עד שיאמר לסופר לכתוב ולעדים לחתום, דקיימא לן כרבי יוסי דאמר שאפילו אמר לבית דין הגדול שבירושלים לא הוי גט עד שיאמר לסופר לכתוב ולעדים לחתום, הילכך אפילו למנות לבית דין שיצוו לסופר לכתוב לא הוי גט, וכן כתב הרמב"ם ז"ל בפ"ב מהלכות גירושין. מיהו נראה לי שיש תקנה בדבר הזה, והיא שיצוה לסופר ולשני עדים שכל זמן שיתעכב שלשים יום או שלשה חדשים או שנה, רצוני לומר אחד מהזמנים שיקבע לה שהוא זמן עונה הראויה לה, או הזמן שתרצה היא אפילו הוא ארוך יותר מכדי עונתה, כדאיתא בפרק אעפ"י, וכן כתב הרמב"ם ז"ל בפי"ד מהלכות אישות, יעכב אותו זמן ולא יבוא שהסופר יכתוב גט כשר לשמו ולשם אשתו לשם גירושין גמורין, שיחתמו בו לשמו ולשמה לשם גירושין גמורין, ושימסרוהו לה העדים, ושיהיו העדים נאמנים שלא בא בתוך הזמן, שכל עד שיעיד שבטל שליחות הסופר והעדים עדותו בטלה מעכשיו, ושתהא היא נאמנת שכל זמן שנתיחד עמה שלא פייסה לבטל השליחות, ובדרך זו אפילו יבוא מאה פעמים ויתיחד עמה וילך כל זמן שיתעכב הזמן שקבע הרי היא אשתו, ואם יתעכב יותר יכתבו הגט ויתנוהו לה ואי אפשר שיעגננה.
ודבר זה נלמד ממה ששנינו בגיטין בסוף מי שאחזו אם לא באתי מכאן ועד י"ב חדש כתבו גט ותנו לאשתי [כתבו] בתוך י"ב חדש ונתנו לאחר י"ב חדש אינו גט כתבו ותנו [גט] לאשתי אם לא באתי מכאן ועד י"ב חדש כתבו בתוך י"ב חדש ונתנו לאחר י"ב חדש אינו גט, רבי יוסי אומר כזה גט כתבו לאחר י"ב חדש ונתנו לאחר י"ב חדש ומת אם הגט קודם למיתה הרי זה גט ואם מיתה קדמתה לגט אינו גט ואם אינו ידוע זו היא שאמרו מגורשת ואינה מגורשת, ומדתנן אם גט קודם למיתה הרי זה גט משמע דיכול הבעל לומר לסופר ולעדים לכתוב גט לאשתו אם לא בא מכאן ועד י"ב חדש ואם לא בא יכולין לכתוב וליתנו לה. וכן כתב הרמב"ם ז"ל בפ"ט מהלכות גירושין, אלא שמצריך בזה שלא תתיחד עמו אחר צווי זה ונשא בזה קל וחומר, שאם כשהגיע הגט לידה אם נתיחדה עמו נפסל הגט, כל שכן בזה שלא הגיע לידה. וכבר דחה דבריו הרמב"ן ז"ל בחדושיו בפרק כל הגט וזה לשונו שכתב שם, אבל נראה שאם אמר לעדים כתבו ונתיחד אחר כך עמה והם איחרו וכתבו, אם משנכתב זמנו לא נתיחד עמה הרי זה גט כשר שאין כאן לחוש שמא יאמרו גיטה קודם לבנה לא נתבררו לו דברי הרב ר' משה הספרדי ז"ל שאמר שנתיחד עמה מאחר שאמר להם לכתוב ולחתום וליתן לה הרי אלו לא יכתבו ויתנו קל וחומר הדברים אף הגט שנתן לה כשנתיחד עמה נפסל שמא בעל קל וחומר לזה שלא נכתב, ואין קל וחומר הזה כלום ואזלינן בתר טעמא, אבל אפשר שלא כיון הרב אלא לחוש לפייס ומודינא בודאי דיש לחוש שמא פייס אלא אם כן יאמר נאמנת עלי שלא פירשתי.
ואחר שרבינו הרמב"ן ז"ל מפרש דברי רבינו הרמב"ם ז"ל שלא כיון אלא לחוש שלא פייס, אם כן כל שקבל עליו שתהא נאמנת שלא פייס שוב אין לחוש לה אעפ"י שנתיחד עמה. ובספר אבן העזר כתב כל אותן בבי ששנינו במשנתינו ולא הביא דברי הרמב"ם ז"ל, נראה שאינו חושש להם. וגם הרמ"ך ז"ל הגיה עליו גם כן וכתב שקל וחומר זה פריכא הוא, ואף הרשב"א ז"ל חלק על הרמב"ם ז"ל בפרק הזורק, ומשמע מדבריו ז"ל שהוא סובר דכל שלא חיישינן לפיוס ליכא בית מיחוש, ואם כן אם אמר לה שתהא נאמנת שלא פייס ליכא למיחש. וההיא דנאמנת עלי שלא פייסתי מתוכחא מפרק כל הגט ומפרק מי שאחזו. וכל מה שכתבתי שיאמין הסופר והעדים כל זמן שלא יאמרו לא בא ולא בטל שליחותם, למדתיה מזו דתהא נאמנת לומר שלא באתי כדאיתא התם, וכשם שמאמינה כן יכול להאמין העדים והסופר, וכן לקבל עליו שלא לבטל השליחות הסופר והעדים. ושכל עד שיעיד בזה עדותו בטלה, למדנו מדברי הרשב"א ז"ל שכתב בחדושיו בפרק השולח גבי בטול מודעא כלשון הזה, ואני אומר להסיר כל ספק שיבטל כל מודעא, ועוד שיפסול כל עד שיבטל שליחות הסופר והעדים שוב לא יבטל שליחותם דאינו חשוד לקלקלה בידי שמים כדאיתא בירושלמי, ע"כ.
ואם נחוש שמא ימות הסופר או העדים בזה הזמן ונמצא הכל בטל, יש תקנה בדבר שיצוה לב' או ג' או ד' או ה' סופרים לכתוב לו גט ויאמר כל אחד מכם שיכתוב גט לאשתי פלונית בת פלוני, וכן לעדים יברור עשרה או יותר ויאמר להם כל שנים מכם יחתמו בגט לאשתי פלוני בת פלונית, ובזה יש תקנה בדבר וכן היא בפרק התקבל בסופו וכן כתב הרמב"ם ז"ל בפ"ט מהלכות גירושין. אבל שיכתוב שטר ויאמר כל מי שיראה כתב זה יכתוב גט ויחתום, אין להקל בה, אעפ"י שהרמב"ם ז"ל והתוספות וכן נראה שהיא דעת הרמב"ן ז"ל מכשירין במי שנשתתק שכותב בכתב ידו שיכתבו גט לאשתו וכותבין, ר"ת ז"ל מחמיר ומביא ראיה מהתוספתא, והרא"ש ז"ל ג"כ מחמיר בדבר בפרק התקבל, וכן הרשב"א ז"ל ומוסיף להביא ראיה מהירושלמי בחדושיו בפרק מי שאחזו, וכן הרב בעל הטורים ז"ל בהלכות גרושין, ומי יוכל להקל בערוה אחר שכל הגדולים האלה מחמירים בדבר כל שכן שמביאים ראיה לדבריהם מהתוספתא והירושלמי, ובמה שכתבתי יספיק. וזאת התקנה נראה לי שהיא תקנה ישרה, ואחר תקנה זו שוב אין יכול לבטל שליחותם אלא בפניהם, ואז אם בטל בפניהם חזר הדין לכפותו פעם שנית כדרך שעשו בראשונה, וכן בכל פעם ופעם. והשם יצילנו מכל שגיאות וטעות אמן.
וזה נוסח שטר תקנה זאת. יודעים אנו עדים החתומים למטה עדות ברורה שבא לפנינו ר' פלוני בר פלוני המכונה כך ואמר לנו היו עלי עדים וקנו ממני בקנין גמור מעכשיו וכתבו עלי בכל לשון של זכות ויפוי כח וחתמו ותנו לאשתי פלונית בת ר' פלוני המכונה כך להיות לה לראיה ולזכות מחמת שרציתי ברצון נפשי שלא באונס כלל אלא בלב שלם ובנפש חפצה ובדעת רצויה שצויתי לסופרים ר' פלוני בר פלוני המכונה כך ולר' פלוני בר פלוני המכונה כך שכל זמן שאתעכב חוץ לעיר הזאת עיר פלונית י"ב חדש, או מה שרצו, מיציאת כל אחד ממי שיזדמן מהם מרת פלונית בת ר' פלוני המכונה כך הנזכרת גט כשר כפי ראות עיני דייני הקהל שיהיו באותו עת ושיחתמו בו שנים מכל הארבעה שהם ר' פלוני בר פלוני המכונה כך ור' פלוני המכונה כך ור' פלוני בר פלוני המכונה כך ור' פלוני בר פלוני המכונה כך שכל שנים שיזדמנו מהם שיהיו כשרים להעיד זה עם זה ושכל מי שימסור מהם גט ליד אשתי פלונית בת ר' פלוני המכונה כך הנזכרת תהי ידו כידי ודבורו כדבורי ותהא מגורשת ממני גרושין גמורין כאלו מסרתיו אני מידי לידה ותהי מותרת לכל אדם ושלא אבטל שום שליחות אחד מהם אלא במעמד כולם. ועוד קבלתי על עצמי שיהיו נאמנים שלא בטלתים משליחותם, ושיהיו נאמנים העדים והסופרים שלא באתי בתוך הזמן הנזכר. ועוד קבלתי על עצמי שאשתי פלונית בת רבי פלוני המכונה כך הנזכרת נאמנת לומר שלא פייסתי אותה על בטול השליחות ותהי נאמנת עלי שמיום שיצאתי מן העיר שלא באתי בתוך הזמן הנזכר, וכל עד שיעיד בזולת מה שקבלתי עלי שיהא גורם לבטל הגט או כתיבתו עדותו בטלה ומבוטלת מעכשיו. וכך אמר לנו רבי פלוני בר פלוני המכונה כך הנזכר, אחריות וחומר שטר קבלה זה שריר וקיים קבלתי על עצמי בקנין גמור כאחריות וחומר כל שטרי קבלה שרירין וקיימין הנעשים בקנין זה דנהיגין בכל ישראל שתקנו חז"ל מיומא דנן ולעולם דלא כאסמכתא ודלא כטופסי דשטרי בבטול כל מודעי ומודעי דמודעי דנפקי מגו מודעי עד סוף כל מודעי שמסרתי ושאמסור. וקנינו מיד ר' פלוני בר פלוני המכונה כך הנזכר לאשתו פלונית בת ר' פלוני הנזכרת להיות לה לראיה ולזכות על כל מה דכתיב ומפורש לעיל במנא דכשר למקניא ביה. ומה שהיה בפנינו כתבנו וחתמנו ביום פלוני כך וכך לחדש פלוני שנת כך וכך לבריאת עולם למנין שאנו מונין כאן במתא פלונית דיתבא במקום פלונית והכל שריר וקיים. ויחתמו שנים מהנזכרים בשטר.
@שו"ת הרשב"ש סימן תצט
עוד שאלת. ראובן קנה עשר מדות מלח מישמעאלי אחד באמצעות שמעון, לאחר ימים בא שמעון ואמר לראובן הגוי אמר לי שתתן לו קצת מעות מדמי המלח, עמד ראובן ונתן לו דמי שמנה מדות, ועתה הגוי טוען שלא הגיעו לידו זולתי דמי ה' מדות, ואומר שמעון כן הוא שאני קבלתי מיד ראובן מעות אבל איני יודע כמה נתן לי אבל מה שנתן לי נתתיו לגוי, וכתבת כי זה שמעון הוא אפטרופוס וסנטר של הגוי לגבות חובותיו, ועל כן שאלת אם יש לו תורת שליח ואם חייב לשלם מטעם שהוא טוען שאינו יודע כמה קבל והאחר יודע כמה נתן והוה ליה בריא ושמא בריא עדיף, ועוד שהגוי אינו בתורת שבועה, ורצית לעמוד ולדעת שורת הדין בזה מה הוא.
תשובה. אלו היו שלשתן ישראל, כיון ששמעון הוא שלוחו של מלוה, שורת הדין בזה לדעת הרמב"ם ז"ל שכתב בהלכות שלוחין בסוף פ"א שישבע המלוה שלא קבל כי אם דמי ה' וישבע השליח שכל מה שקבל נתן לו וישלם הלוה הכל, ולדעת בעל ספר החשן בסימן קי"ח שחולק על הרמב"ם ז"ל בזה וכתב שכיון שמודה המלוה ששלחו ישבע הלוה שכך וכך נתן לו לשליח ויפטר. אבל לפי שהמלוה הוא גוי והגוי אין לו שליחות כדאמרינן בפרק האיש מקדש ובפרק איזהו נשך דכתיב אתם גם אתם מה אתם בני ברית אף שלוחכם בני ברית, ומוכח התם בפרק איזהו נשך דכי היכי דאין הגוי נעשה שלוחו של ישראל הכי נמי ישראל אינו נעשה שלוחו של גוי, וכן כתב הרמב"ם ז"ל בריש פ"א מהלכות שלוחין, וכיון שכן אף בזה יודה בעל החשן ז"ל לרבינו ז"ל בדינו שכיון ששליחותו של ישראל בשביל הגוי אינו שליחות א"כ הוה ליה זה השליח שלוחו של הלוה וכאלו לא שלחו הגוי דמי, וכיון דהוי שלוחו של לוה דיניה הכי דנשבע השליח שלא קבל אלא דמי ה' מהלוה ויהיה דין הלוה עם המלוה גוי. וכן מוכח בפ"ב מהלכות קדושין גבי האי דאמר רבא האומר לשנים צאו וקדשו לי את האשה הן הן שלוחיו הן הן עדיו כדאמרינן התם וכן בדיני ממונות, כתבו הפוסקים והמפרשים ז"ל שמלוה ששלח מעות על ידי שליח והשליח אומר הגעתים ליד המלוה ומלוה אומר לא קבלתי ישבע שליח שנתן לידו וישבע מלוה שלא קבל וישלם הלוה כדין חנוני על פנקסו דבפרק כל הנשבעין, וכן כתב הרמב"ם ז"ל בפ"א מהלכות הנזכרות. ואין מחלוקת ביניהם אלא בשבועת השליח אם היא שבועת המשנה או שבועת היסת, שהרז"ה ז"ל כתב שהיא כשבועת המשנה ודחו דבריו. על כן מה שחשבת שמפני היותו שלוחו של גוי נתחזקה טענתו של לוה הוא בהפך, שמפני כך איתרעה טענתו אפילו לסברת בעל החשן ז"ל כ"ש לסברת הרמב"ם ז"ל שכתבתי נשתנה הדין, ובין כך וכך ישבע השליח.
ואני אומר שבנדון הזה אפילו הרז"ה ז"ל יודה שאין על שליח זה אפילו שבועת היסת, שהרי דברי הגוי כמאן דליתנהו דמי שאינו בא לפנינו לדין עם הישראל, וכיון שכן מה שהוא טוען חוץ מב"ד אינה טענה שיתחייב בשבילה השליח שבועה, ואחר שאין טענת הגוי טענה אין על השליח שבועה, וכ"ש לדברי המפרשים שאין מחייבין השליח אלא שבועת היסת שזה פטור אף משבועת היסת, לפי שדברי הגוי כמאן דליתנהו דמי, ואין ללוה ידיעה ברורה שזה השליח לא הגיע המעות ליד המלוה ושמא הגוי קבלם ושמא לא קבלם והוה ליה טענת הלוה שמא, ואין משביעין על טענת שמא כדאיתא בפרק כל הנשבעין, אבל חרם סתם יש לו ללוה על השליח. ותדע שכן הוא, שהרי בפ"ב דקדושין המפרשים הקשו ולמה יתחייב השליח שבועה והרי אין הלוה יודע אם למלוה או לא ואין לו עליו אלא טענת שמא ואין נשבעין עליה, ותירצו דכיון שהמלוה בריא ליה שמסר לשליח והמלוה ג"כ טוען בריא שלא נתן לו מצרפין טענותיהם ומשביעין אותן, ולמדו מזה שאם מת מלוה אין שליח נשבע, א"כ גוי שאין בדבריו ממש דאשר פיהם דבר שוא כתיב בהו כמאן דליתיה דמי ואין על השליח אפילו שבועת היסת, וכן כתב הרמב"ם ז"ל בפרק הנזכר שלא חייב השליח שבועה אלא בשלשתן עומדין.
ומה שעלה בדעתכם שזה השליח הוה ליה שמא והוה ליה בריא מחמת שהשליח טוען כן הוא שנטלתי אבל איני יודע כמה הוא אבל מה שנתת לי נתתי לגוי, וחשבתם שבריא ושמא בריא עדיף, כלומר והוה ליה כטוענו מנה ואומר חמשים ידענא וחמשים לא ידענא ואמרינן בפ"ק דכתובות ובפרק השואל פרה ובפרק הבית והעליה ובדוכתי אחריני דמאחר שאינו יכול לישבע משלם, וכתבה הרמב"ם ז"ל בפ"ד מהלכות טוען ונטען, אין הנדון דומה לראיה ולא דמי אלא למנה יש לי בידך והלוה אומר איני יודע דאמרינן בכל הני דוכתי ובדוכתי אחריני שפטור, שזה השליח אין המעות האלו ברשותו ואנחנו תובעין אותם ממנו עכשיו והוא אומר שאינו יודע כמה היו והאחר טוען שכך וכך היו שיהיה מחוייב שבועה מחמת שהוא מודה במקצת ואינו יכול לישבע מחמת החמשים האחרים שהוא מסופק בהם ומחמת כך אינו יכול לישבע ומשלם, אלא שהוא טוען כן הוא שקבלתי ממך ואיני זוכר כמה הוא אבל כל מה שנתת לי הגעתיו ליד הגוי או לא הגיעם ליד הגוי. ועוד שבפ"ק דמציעא דאמר רב ששת גבי טוען חבירו מנה ואמר ליה חמשים ידענא וכו' והא לך פטור ופסקו כל גדולי המפרשים והמחברים דפטור כיון שנתן מה שהודה שקבל הוה ליה הילך ומה שטוען ליה שנתן לו יותר טוען השליח שאינו יודע ופטור כיון דליכא עסק שבועה ביניהם כדאיתא בגמרא. על כן אין על השליח הזה אלא חרם סתם שכל מה שנתן לו הלוה הגיעו לגוי ודין הלוה עם הגוי. כך נראה לי.
@שו"ת הרשב"ש סימן תק
עוד לו. עמדתי על שטר קבלת העדות בענין קדושי משה בן בובש ועדותו של יעקב בן סלימן היה, כי משה בן בובש נתן ליצחק אלגרבי י"ו זהובים על צד קדושין בערבי עליוג"ה קדושין על בתו שיעשה לה בהם גלופקה, ושהיו באותו מעמד יוסף גליינו ודוד בן סלאמה ואברהם תלמסאני ומשה בן זמרון ואברהם בן פכרון, ועדותו של אברהם תלמסאני היא שמשה בן בובש אמר לו ולחביריו היו עדים איך לקח ר' יצחק אלגרבי קדושין על בתו, ענהו אברהם תלמסאני הנזכר לא ראינו במה נעיד, חזר ולקח הכסף מיד אביה וחזר ונתנו ליצחק אלגרבי הנזכר אבי הנערה ואמר לו אלו קדושין על בתך שתעשה לה בהם גלופקה, ועדותו של אברהם פכרון היא כמו עדות אברהם תלמסאני, ושאר העדים לא נמצאו, ואמרת כי אברהם פכרון הוא בן אחיה של אשת אברהם תלמסאני ושהם קרובים מן התורה מחמת שהם מצד האב והמקדש בפסולי עדות מן התורה קדושיו בטלים.
תשובה. איברא כי הרמב"ם ז"ל כתב כי הקרובים מצד האב הם פסולים מן התורה וקרובי האם הם פסולים מדרבנן, אבל הרמב"ן ז"ל כתב עליו חבילות תשובות בריאות וטובות ונמשך עליו הרשב"א ז"ל בתשובותיו והרב ר' יצחק בר ששת ז"ל בתשובותיו, ואא"מ הרשב"ץ בספרו זוהר הרקיע בפירוש האזהרות נמשך אחר הרמב"ן ז"ל ג"כ בשרש הזה. אבל אם באת לדון כפי סברת הרמב"ם ז"ל אף קרובים אלו אינם פסולים אלא מדרבנן, שאעפ"י שהאחד הוא בן אח של האשה זהו אלו בא להעיד עם איש כמוהו או להעיד עליה, אבל זה לא בא להעיד אלא על בעל אחות אביו, והבעל כאשתו מדרש חכמים הוא, וכפי דעת הרמב"ם ז"ל כל מדרש חכמים אינו אלא מדרבנן, וכן כתב הוא בפי"ג מהלכות עדות שהקרובים מצד האם ומצד אשתו הם מדרבנן, א"כ צללתם במים אדירים והעליתם בידכם חרס, שמטעם זה הקדושין קיימין הם.
אבל אפשר שיהיו הקדושין הללו בטלים מחמת שלא אמר בלשון שיוכר שהיא מקודשת לו, שלא אמר אלא הרי אלו קדושין על בתך ולא אמר למי ואנן בעינן ידים המוכיחות, כלומר שתהא הוכחה למי היא מקודשת שהרי אפשר שיאמר קדושין לבתך לבני או לאחי או לפלוני, וכל שלא אמר לי לא אמר כלום, וכן היא סברת הרבה מהראשונים מכללם הריא"ף ז"ל והרמב"ם ז"ל ואף כל האחרונים וכן כתב אא"מ הרב ז"ל בתשובותיו. אלא שיש לבעל הדין לחלוק ולומר, דכיון שכבר היו מדברים על ענין קדושין תו לא צריך שיאמר לי, דתנן התם היה מדבר עמה על עסקי גיטה וקדושיה ולא אמר לה כלום הרי זו מקודשת וכו', וזה לא אמר אלא קדושין על בתך ואינו לשון קדושין שתתקדש בו האשה, ולמה הדבר דומה למי שנתן דינר לחבירו לקנות בו קרקע ואמר לו הרי זה קנין על קרקעך שאינו כלום שצריך הוא שיאמר לשון קנין שכך קנוי לי או מכור לי בדינר זה שזהו לשון קנין המוזכר בגמרא, וכן בענין קדושין שהקפידה תורה שיהיה בהם דבר המוכח וצריך שיאמר בתך מאורסת לי או מקודשת או כיוצא באותן לשונות שהזכירו חכמים ז"ל, אבל שיאמר הרי אלו קדושין על בתך אינו כלום, וכן כתב א"א מורי הרב ז"ל בתשובותיו. אמנם צריך לי עיון בדבר הרבה, שהרי בלשון קדר כשיאמר הרי זה קדושין עלי בנחף הוא כאלו אמר בלשונם ע"ן, וכן הוא בלשון ההמון שמקום שצריך לומר ע"ן הם אומרים על ותרגום ע"ן הוא בלשוננו בשביל, ואם הדבר כן הקדושין הם קדושין, שהרי כשאמר קנין זהו בשביל שדך והיו מדברים בעסקי מכירה רוצה לומר הוא חליפין בשביל שדך וכבר נגמר המקח בזה, וכן בקדושין כשאמר קדושין אלו בשביל בתך הרי נגמרו הקדושין, וצריך עיון גדול ואין להקל בערוה בדבר כזה. ועוד שגם בלשוננו ג"כ על הוא כמו בשביל, ומשנה שלימה שנינו בפסחים האשה בזמן שהיא בבית בעלה שחט עליה אביה שחט עליה בעלה וכו', האומר לעבדו צא ושחוט עלי את הפסח וכו', וכל הפרק של האשה מלא מזה וכלם משמעם בשביל, וכן בפרקים אחרים בפרק לולב הגזול בברייתא בגמרא קטן שיכול לאכול כזית צלי שוחטין עליו את הפסח. על כן צריכים אתם לשלוח ולחקור את העדים בכל מקום שהם שיודיעונו לשון הקדושין איך היה, ואם היו על דרך זו אין לבטלם שקדושיו קדושין.
@שו"ת הרשב"ש סימן תקא
ומענין הסרכא התלויה. אם הדבר כמו שכתבת מותרת היתה ואין בדבר בית מיחוש. אבל משם כתבו לי הפך דבריך, כי אחר שהוציא בנך ידו נפלה לו הטבעת מידו וצוה למאיר כהן שיכניס ידו להוציאה לו וכשהכניס ידו מאיר כהן מצא שיפולי הריאה סרוכים הכניס ידו לכבש אחר ומצא כן בשלישי וברביעי ושאלו את בנך ואמר ראיתי סרכא, וכפי טענה זו ראוי הוא בנך לגערה והבהמות היו אסורות, שהרי הסרכא לפנינו ובנך אמר שלא ראה כלום, שאלו אמר בנך סרכא זו אני ראיתיה ותלויה היתה כמו שהיא עכשיו לא היה נאמן מאיר כהן, שאעפ"י שעד אחד נאמן באיסורין אם מכחישו אינו כלום, אבל בנך אומר לא היתה שם סרכא והסרכא בפניו והאחר אומר אני ראיתיה סרוכה לדופן נאמן הוא לאסור. ועוד שלפי דבריהם היה שם הוכחה, שהסרכא ראשה מדולדל עבה כמו אותו שהוא דבוק בריאה והסרכא התלויה התחתון הוא רקיק שכך הוא טבע כל סרכא תלויה, ולכן בנך ראוי לגערה וישמור את עצמו פעם אחרת.
@שו"ת הרשב"ש סימן תקב
ומענין הדיינות פסקת המזונות בקרובים שהכיר בהם וקבלם, כן הוא שהם כשרים, זהו אלו הבעל דין עצמו קבלם, אבל השליח יכול הוא המשלח לומר לו לתקוני שדרתיך ולא לעוותי אלא אם כן כתב לו בין לתקן בין לעוות.
ולענין פסיקת מזונות הבת כפי מה שצריכה ולא כפי עשרו. יפה דנת, וכן כתב הרמב"ם ז"ל בפי"ג מהלכות אישות וכן היא בספר אבן העזר וכן הסכים הרב בעל מגיד משנה ז"ל דדוקא באשתו הוא דאמרינן עולה עמו ואינה יורדת.
ענייני דברי ריבות ר' דוד בן עדה. אם הזקנה יש לה כתובה ואין לה מה לגבות מבני חורי טורפת היא הקרקע מיד מי שהוא בידו, וזה דבר ברור.
@שו"ת הרשב"ש סימן תקג
עוד שאלת. אשה שכתבה הרשאה לבעלה לקבל נכסים שיש לה ביד אחרים ואחר כך בטלה הרשאתו בעדים אם ההרשאה בטלה או לא. גם האשה הנזכרת נתפשרה עם דודתה וכתבה לה מחילה אם מעשיה קיימים או לא.
תשובה. בטול הרשאה [זו] אינה כלום לפי שההרשאה אינה לא מעלה ולא מורדת, דכיון שיש לבעל פירות בנכסים אלו כדקימא לן בפרק האשה שנפלו לה נכסים דנפלו מטלטלין ימכרו ויקנה בהם קרקע וכן כספים נמי, והבעל אוכל פירות, וכיון שיש לבעל פירות מגו דנחית לפירות נחית לכולה וצריך הרשאה כדאיתא בפרק (השלוחי) [השולח] וכן כתב הרמב"ם ז"ל בפ"ג מהלכות שליחות, על כן הבטול הזה (אינה) [אינו] כלום ולא מעלה ולא מוריד, וזה אפילו אליבא דרבוותא ז"ל דאמרי דכל קרקע שצריך שימכר ויקנה קרקע צריך הרשאה, לפי שבכאן אין צריך למכור דבר שכספים הוא תובע, וכ"ש לסברת הרא"ש ז"ל שכתב שכל שימכר ויקנה בו קרקע ויאכל פירות אין צריך הרשאה. וכן יש להוכיח מדברי הרשב"א ז"ל שכתב בסוף פרק השולח, ומה שאמרו מגו דנחית לפירא נחית לכולא דמותרת שותף נגעו בה וכמו שהשותף דן בשל חבירו הכי נמי הבעל בשל אשתו, א"כ קל וחומר הדברים שאם בקרקע שאין לו בו אלא פירות הפירות עושין אותו שותף בגוף הקרקע, כ"ש במטלטלין שהכל משועבד לו למכור ולקנות בדמיהן קרקע וכ"ש בכספים. ואעפ"י שהוא ז"ל כתב שיכולה למחות ביד בעלה, היינו בקרקע אבל בפירות אינה יכולה למחות, ובכאן אין דבר נבדל שגוף הפירות מעורב הוא עדיין במטלטלין שעדיין לא קנו הקרקע שיהיה נבדל שיתבע הפירות ויניח הקרקע, אבל כאן אם אין מטלטלין או כספים לא יהיה שם פירות והכל הוא מעורב, וזה ברור למשכילים.
ולענין מחילת האשה ג"כ אינה כלום, דכיון שהם נכסים ידועים לבעל אם מכרה ונתנה בטל כדאיתא התם בפרק האשה שנפלו לה, וכן כתב הרמב"ם ז"ל בפרק כ"ב מהלכות אישות, ואפילו נפלו לה קודם שנתארסה או אחר שנתארסה ונשאת שכך נפסקה הלכה. ובפרק הכותב אמרינן דמודה שמואל במוכרת שטר חוב לבעלה וחזרה ומחלתו שאינו מחול, וטעמא הוי דידו כידה ואין קנין לאשה בלא בעלה, ולפיכך אין מחילתה כלום. ובפרק נערה שנתפתתה ובפרק החובל אמרינן באושא התקינו האשה שמכרה בנכסי מלוג בחיי בעלה ומתה הבעל מוציא מיד הקונה. וכמו שהבעל מוציא קרקע מיד הלקוחות הכי נמי הבעל מוציא מטלטלין מיד הלקוחות לקנות בהם קרקע לאכול פירותיו. וכיון שדין הכספים הוא שילקח בהם קרקע שהמחילה בטלה ויוציא הבעל אותן נכסים ויקנה בהם קרקע והוא אוכל פירותיהם ואם מתה האשה בחיי בעלה יירש הוא הכל ואם נתגרשה או נתאלמנה יחזרו הנכסים למי שנתנם לו דמחילה כמתנה היא. זה נראה לי ברור.
אמנם כפי מה שהוגד לי כי האשה הזאת היתה תפוסה ביד המלכות והיתה צריכה למעות לפדות נפשה והיא נתפשרה עם דודתה שנתנה לה דבר ידוע ומחלה לה הכל, ואם הדבר כן אין לבעל דין ודברים בזה לפי שהוא חייב בפדיונה כדאיתא בפרק נערה שנתפתתה, ואפילו היו (לה) [לו] נכסים ומכרתם לפדות עצמה מכרה קיים, וכן כתב הר"ם מרוטנבורק ז"ל אל הרא"ש ז"ל תלמידו בתשובה, ולא היתה צריכה הכרזה אפילו היא קרקעות, אע"ג דאמרינן דלא צריך הכרזה אלא למזוני ולקבורה ולכרגא, הנדון הזה דומה לכרגא לפי שהיתה חבושה ביד המלך ולא דמי לפדיון שיש פנאי להכריז, כ"ש במטלטלין ושטרות שאין מכריזין עליהם, וכ"ש בנכסי מלוג שאין לו בהם אלא פירות ופירות תקנום תחת פרקונה, הילכך אינו יכול לבטל מה שעשתה האשה.
ואפילו היתה התביעה שהיה תובע הבעל מרובה והאשה הוזילתה ומכרה אותה בדינר זהב (אלחדא) [אין לה טענת אונאה, חדא] לפי שהדבר הזה עדיין לא נפסק הדין בו עד שהוא זוכה בדין ועביד איניש לזבוני דבר כזה (בלאו זולי) [ולאוזולי] כדי שלא יבוא לב"ד, וכדומה לזה אמרינן בפרק חזקת הבתים עביד איניש דזבין דיניה. ואפילו נחתך הדין בזה אין בה טענת אונאה שהרי אינה דבר הנקנה מיד ליד, ואם שטרות שהם נקנין מיד ליד אין בהם דין אונאה מפני שאין גופן ממון כדאיתא בפרק הזהב, כ"ש מלוה גופא בלא שטר שאין בה אונאה. כך נראה לי. שלמה בן הרב ר' שמעון נ"ן בן החכם ר' צמח זלה"ה.
@שו"ת הרשב"ש סימן תקד
בגאייה, עוד אל הדיין ה"ר עמרם יצ"ו בן החכם ר' בנימין.
שאלת. כי מרת שמחה הלכה עם רבי בוניט לפני עדי האומות והעידה בפניהם על עצמה שכל זכות שהיה לה בשטרות של אביה ר' יעקב עבו הוא של ר' בוניט, וגם העידה על עצמה בפניהם שכל שטרות שהם של בעלה כל זכות שיש לה ולבנה בהם ג"כ הוא של ר' בוניט, מה עשה ר' בוניט הלך אל עד אחד מעידי האומות ופייס אותו עד שכתב שטר על ר' אברהם פזואטי בתשעה עשר דינרי זהב ושש שמיניות והוא מעיד בו שקנה ר' אברהם פזואטי מיד מורשה אשתרוגה בת ר' יוסף עבו סחורה בי"ט דינרי זהב ושש שמיניות, ולא הזכיר באותו שטר שר' אברהם פזואטי בא לפניו ואמר לו היו עלי עדים שאלו התשעה עשר דינרי זהב ושש שמיניות הם שהיתה שמחה טוענת על ר' אברהם פזואטי, ונפסק הדין ביניהם כבר, וכתבה לו שטר מחילה ולא נשאר בין שמחה ובין ר' אברהם פזואטי כי אם מה שהיתה טוענת עליו מצד אחיו ר' אהרן פזואטי נ"ע. וכאשר ראה ר' בוניט שלא השיגה יד שמחה לקחת כל מה שהיתה טוענת עליו מחמת שהערבון שתחת ידה לא היה שוה כי אם י' זהובים עשה זה השטר המזוייף, וכיון שהגיעו הדברים לר' אברהם פזואטי במה שעשה ר' בוניט ויזעק זעקה גדולה ומרה בתוך הקהל ואמר ראו אי היתה כזאת בישראל לכתוב עלי ר' בוניט שטר מזוייף כזה, וכששמענו את דבריו שלחנו אחריו ודברנו אתו לשון רכה אולי יחזור למוטב ולא אבהלשמוע ועדיין מחזיק בדבריו הראשונים שאלו העשרה זהובים הם אחרים, אמר ר' אברהם פזואטי מי הוא המורשה שקבלתי מידו הסחורה, השיבו ר' בוניט שהוא ר' חיים סטורה יצ"ו, ושלחנו אחר ר' חיים סטורה יצ"ו ושאלנו את פיו על זה ואמר איני יודע מה הוא אומר ר' בוניט כי לא מכרתי שום סחורה לר' אברהם פזואטי והכחיש אותו בפניו, ומפני חשש איבה של העדים גוים חייבתי לר' אברהם פזואטי שבועה, ונשבע כמו שחייבתי אותו לישבע שלא קנה שום סחורה מהמורשה שהיה על אשתרוגה בת ר' יוסף עבו שהיא היום אשת ר' בוניט, וכיון שנשבע ר' אברהם פזואטי חזר ר' בוניט לומר שאשתו מרת אשתרוגה סלקה אותו מההרשאה ושאין היום בידו שום יכולת, אמרתי לו שהרשאת אשתו אינה מעלה ולא מורדת שהבעל אינו צריך הרשאה בנכסי אשתו כי כן הורה לנו מורינו הרב ר' שלמה נר"ו מאלגזאייר, כיון שראה ר' בוניט שלא הועיל לו כלום אותו שטר הלך אל שער העיר ואמר לו הרי אני נותן לאדוננו המלך יר"ה י' זהובים שיש לי בשטר זה. תודיעני אם יגיע שום היזק מזה לר' אברהם פזואטי אם חייב ר' בוניט לשלם לו או לא. גם תודיעני ענין ר' משה ב"ר חיים שניאור שקרא לה"ר יוסף זמרון יצ"ו ממזר בשביל שאמר לו אין הבעל צריך הרשאה בנכסי אשתו על פי הוראתכם המעולה והרמה והשלימה.
תשובה. במה שעשתה מרת שמחה שכתבה לר' בוניט שכל זכות שיש לה ולבנה הוא של ר' בוניט, כל מה שעשתה הוא טיח תפל ואין לו קיום בדין, לפי שמי שיש לו זכות על חבירו אינו יכול להקנותו לו בהודאה, כלומר אני מודה שכל חוב שיש לי על פלוני שהוא של פלוני. ואע"ג דאמרינן בפרק מי שמת גבי איסור גיורא [דלודי איסור] דהלין זוזי דרב מרי נינהו (ולא קנינהו) [וליקנינהו] באודיתא, יש לומר דהיינו טעמא דאיסור הוה שכיב מרע ודברי שכיב מרע ככתובין וכמסורין דמו [כדאיתא בפרק יש נוחלין], וכפי סברת הרב בעל העיטור אף בשכיב מרע לא מהניא הודאה כמו שכתב בשמייהו דרבוותא ז"ל במאמר קנין. וגם בקנין אינם נקנין כדאמרינן בפרק מרובה (דמטלטלין) [דבמטלטלי] וכפריה לא כתבינן (אודייתא) [אורכתא], וטעמיה הוי משום דכל דבר שאין מועיל בו קנין אין כותבין עליו [אורכתא כלומר] הרשאה וכן כתבו המפרשים ז"ל שם. ואפילו היו המעות בעין לא מהני בהו קנין כדאמרינן בפרק הזהב דמטבע אינו נקנה בחליפין, הילכך מי שיש לו חוב על חבירו אינו יכול להקנותו לאחר אלא באחד משני דרכים, או שיקננו לו במעמד שלשתן [דמעמד שלשתן קנה] כדאיתא בפ"ק דגיטין ובפרק מי שמת, או אם הוא בשטר וימכור לו השטר בכתיבה ומסירה כדאיתא בפרק הספינה. ואם יש לו פקדון אינו יכול להקנותו אלא באחד מג' דרכים, אם מטלטלין הם בקנין סודר, אם מעות הם באגב וכדאמרינן בפ"ק דקדושין ובפרק הזהב ובפרק הספינה ובפרק הגוזל קמא דרב פפא הוו ליה תליסר אלפי זוזי אקנייה לר' שמואל בר אחא אגב סיפא דביתיה כי אתא נפק לותיה עד תווך, או במעמד שלשתן, וכל זה מתברר יפה למי שרוצה להתבונן בדברי הרמב"ם ז"ל בפ"ו מהלכות מכירה. ועוד יש דרך אחרת להוציא החוב ואינה מוסכמת מחז"ל מן הדין אלא שכבר נהגו בה, והיא לכתוב הרשאה, לפי שמן הדין אין ההרשאה מועלת אלא במה שהוא מעויין אבל במטלטלין וכפר בהם (וכן) [וכל שכן] בהלואה אין כותבין (שטרות) [הרשאה], אלא שנהגו בזה לכתוב הרשאה כדי שלא יהא כל אחד נוטל את של חבירו והולך לו למדינת הים, וכן כתב ר"ח ז"ל, והרא"ש ז"ל חולק עליו ואומר שכותבין.
ואחר שנתברר זה נחזור לענין השטר שכתב ר' בוניט. ואומר, שאפילו היה בערכאות אפילו לשבועה אינו קם כדעת הרמב"ן ז"ל והרבה מהגדולים ז"ל, וכן אמרו בירושלמי בתמיה ועד אחד בכתב כלום הוא, ותירצו תפתר בשחותמים בו שנים ולא מצאו לקיים אלא אחד, וכתבו זה הירושלמי בפרק גט פשוט ובפ"ק דמכות, אבל הרמב"ם ז"ל סובר שהוא מועיל וקם הוא לשבועה כמו שכתב בהלכות הלואה פי"ד ובהלכות טוען פ"ד. ואפילו לדברי הר"ם ז"ל, דוקא אם טען לויתי ופרעתי הוא דהוה ליה מחוייב שבועה ואינו יכול לישבע ומשלם, אבל אם טען לא היו דברים מעולם נשבע הוא להכחיש העד ולומר שלא היו דברים מעולם כדין עד אחד על פה. והראיה על זה לפי שהוא מדמה שטר בעד אחד ומודה שלוה וטוען שפרע למי שתבעו בעד אחד על פה ומודה שלוה וטוען שפרע ודן בשניהם מחוייב שבועה שאינו יכול לישבע ומשלם ודן במי שהעיד עליו עד אחד שלוה והוא כופר שנשבע שבועת התורה ונפטר, א"כ בשטר בעד אחד והוא כופר שלא לוה נשבע שבועת התורה ונפטר. וכן כתבו הרב בעל הלכות גדולות ובעל הטורים ז"ל, והדבר מוכרע מדברי הרמב"ם ז"ל, לפי שלא דנו כמחוייב שבועה ואינו יכול לישבע אלא במודה בדברי העד אבל בכופר בו לא לפי שאינו מכחיש העד. א"כ בנדון הזה לפי כל העדיות אפילו היה שטר בגופן שלנו כיון שר' אברהם פזואטי טען שלא היו דברים מעולם אין עליו חיוב ממון, אלא שלדעת הרמב"ם ז"ל חייב שבועת התורה ולדעת הרמב"ן ז"ל פוטרו משבועת התורה וחייב בשבועת היסת. ואתה שדנת לחייבו שבועה אעפ"י שהשטר בערכאותיהם ואין חתום עליו השופט משום חשש איבה יפה עשית.
ואחר שנתברר שנתבע אין עליו אלא חיוב שבועה ונשבע חייב הוא התובע להחזיר לו השטר שאסור להשהות שטר פרוע כדאיתא בפ"ב דכתובות משום ואל תשכן באהליך עולה, ואם [בשטר שנכתב כהלכתו ונפרע חייב להחזירו, כ"ש שטר כזה שמעיקרו נעשה שלא כהוגן שכיון שזה נשבע שלהד"ם ונפטר מן] הדין חייב ר' בוניט להחזיר השטר לר' אברהם פזואטי, וכל שכן שאפילו לטענת ר' בוניט השטר הזה לא נכתב כהוגן לפי שלא אמר ר' אברהם פזואטי לעד כתוב וכל שלא אמר לעדים כתבו אין כותבין כדאיתא בפרק אעפ"י ובפרק חזקת לפי שאין רצונו שתחזור מלוה על פה מלוה בשטר לפיכך אין כותבין אלא א"כ אמר להם כתבו, ואפילו אמר להם כתבו צריכין להמלך בו (או) [אלא אם כן] קנו מידו דסתם קנין לכתיבה עומד כדאיתא התם, וכן כתב הרמב"ם ז"ל בפי"א מהלכות מלוה ולוה ובפ"ז מהלכות טוען. ויש לי ראיה ששטר שאין גובין בו שב"ד חייבין לקרוע אותו, מדאמרינן בפ"ק דבתרא, ההוא שטרא דיתמי דנפיק עליה תברא אמר רב חמא לא מקרע קרעינן ליה ולא אגבויי מגבינן ביה [אגבויי לא מגבינן ביה] דהא נפיק תברא עילויה ומקרע לא קרעינן ליה דילמא לכי גדלי יתמי מייתו ראיה ומרעי ליה לתברא. פירוש, שהיתומים הניח להם אביהם שטר חוב על ראובן וכשבאו היתומים לתבעו הוציא עליהם שובר, כלומר שטר הודאה שפרעו, שאין מגבין בשטר זה לפי שיצא עליו שובר ואיך יגבו בו, וגם אין קורעין השטר חוב שמא כשיגדלו היתומים ימצאו פסול בזה השובר, ובפרק כל הנשבעין אמר רב פפא וכו', ואף בזו כתוב בספר החשן שאם יבא השטר ליד ב"ד קורעין אותו. אלא שלא נראה לי כן מדברי הרמ"ה ז"ל וכתבה הרמב"ם ז"ל בפי"ז מהלכות הלואה, ומשמע מזה שאם היו גדולים שחייבים לקרוע, א"כ שטר זה שנפטר הנתבע ממנו בשבועתו הרי הוא כיוצא עליו שובר וכשטר שמת לוה בחיי מלוה שלא במקום קטנים, שבשבועתו היא שוברו וחייב לקרעו, וזו ראיה חשובה שאין עליה תשובה. ומדקאמרינן נמי קרעינן ליה, משמע שב"ד קורעין אותו, וזה ברור. ועוד יש אחרת בפרק הכותב ברורה למשכילים, ובר מן דין ומן דין הרשב"א ז"ל כתב בתשובה כי מי שיש בידו שטר פרוע ב"ד כופין אותו להחזירו ולקרעו, ואפילו בשטר אמנה אמרינן התם דאסור להשהותו כ"ש שטר כזה.
ואחר שנתברר ג"כ ששטר זה צריך להחזירו וזה טוען שטר בידך פרוע הוא חייב הוא לעמוד עמו לדין. ואם טען רבי בוניט שהשטר הוא של אשתו ושאינו מורשה הייתי יכול להכריח האשה לעמוד עמו לדין ולא היינו צריכין לבוא עליו מטענת שהבעל בנכסי אשתו לא צריך הרשאה, מ"מ כיון שבאנו לידי המדה הזאת כיון שהבעל יש לו זכות בחוב זה שאם הוא (מת) [אמת] יקנה מאותן מעות קרקעות והוא אוכל פירות אינו צריך הרשאה, שאם בקרקע שאין לו כלום בגוף הקרקע אלא בפירות מחמת אותן פירות נעשה שותף ותובע כמו שכתב הרשב"א ז"ל בחדושיו בסוף פרק השולח דמאי דאמרינן מגו דנחית לפירא נחית לכולא מתורת שותף אתינן עלה, א"כ קל וחומר הדברים כשהוא תובע מעות שאינו צריך הרשאה לפי שזכות המעות הוא מעורב עד שיקנה בהם קרקע ויאכל הפירות. ומדברי הרמב"ם ז"ל אין להוכיח נגד זה, שהרמב"ם ז"ל כותב ההלכה וכמו שנפרש ההלכה במקומה אם נוכל כך נוכל לפרש דבריו, אני אומר שמדברי הרמב"ם ז"ל יש להוכיח זה שכתבתי, לפי שהוא כתב בפ"ג מהלכות שלוחין זה לשונו, הבעל בנכסי אשתו צריך הרשאה ואם יש שם פירות בקרקע מתוך שיש לו דין על הפירות שהרי הם שלו דן על העיקר ואינו צריך הרשאה מאשתו שאם אין לו קרקע אין לו פירות. והנה ממה שכתב שאם אין לו קרקע אין לו פירות, נוכל להבין שבכל מקום שיש שם דררא דממונא שממנה יש לו פירות אין צריך הרשאה שאם אין דררא אין פירות, ואין הדבר תלוי בקרקע או במטלטלין אלא באם יש לו זכות באותו דבר או לא יהיה מה שיהיה כיון שיש לו זכות נעשה כשותף באותו דבר, וכמו שאם אין קרקע אין פירות, כך אם אין מטלטלין או אין כספים אין פירות. והקרקע שאין לבעל בו פירות הוא כגון הנותן מתנה לאשתו שאין הבעל אוכל פירות כדאיתא בפרק חזקת וכתבו הרמב"ם ז"ל בהלכות אישות, או כגון הנותן מתנה לאשה ואמר לה על מנת שאין לך בהם אלא מה שאת נושאת ונותנת לתוך פיך כדאיתא בנדרים בפרק אין בין, דאלו וכיוצא בו כיון שאין לבעל פירות צריך הרשאה, אבל כל שיש לו זכות בהם כגון מטלטלין וכספים שיקנה בהם קרקע אין צריך בהם הרשאה, וזה ברור. ואעפ"י שהרשב"א ז"ל כתב בחדושיו שהאשה יכולה לבטל הרשאה, היינו הרשאתו בקרקע לפי שהוא נפרד בעצמו, אבל מטלטלין לא, שאם כן לעולם לא יוציא אותם ולא יהיה לו פירות. ואחר כל הדברים והאמת האלה אני רואה שכל מה שעשית בנדון הזה עשית כהוגן והחולק עליך לא חלק אלא על האמת מרוב הקנאה והתאוה והכבוד וקושטא קאי ואל תתן לכל הדברים, וחיילים לגבר, כי בלא דעת ידבר, ורבים אשר אתך מאשר אתו אם כוונתך לשמים לדון דין אמת.
ומענין מה שעשה ר' בוניט שהלך לאדון העיר ואמר לו שהוא נותן לו מה שכתוב באותו שטר עשרה זהובים לגנזי המלך והשר כתב למלך כי איננו בעיר להודיעו ואינכם יודעים איך יפול הדבר. לא טוב עשה ר' בוניט בדבר הזה, ואם המלך לא תבע כלום הרי טוב, ואם המלך תבע לר' אברהם פזואטי וחייבו לתת ויש עדים בדבר כי ר' בוניט אמר לאשר לו הארץ ליטלה מר' אברהם פזואטי ולקחם המלך, חייב הוא ר' בוניט לשלם כל מה שיטול המלך מר' אברהם פזואטי לפי שהוא מסרו בזה. ובפרק הגוזל בתרא אמרינן, ההוא מסותא דהוו מינצו עלה בי תרי האי אמר דידי היא והאי אמר דידי היא קם חד מנייהו מסרה לפרהגמנא דמלכא אמר אין מסרי ודידי מסרי אמר ליה רבא לא כל הימנו אלא משמתינן ליה עד דמייתי לה וקיימי תרוייהו בדינא. ובנדון הזה אפילו אביי היה מודה, לפי שבאותה מסותא עדיין לא נתברר הדין למי היא ולפיכך אמר אביי שהיה יכול לטעון לא נתתי אלא את שלי, אבל בכאן שנתברר הדין שלא היה חייב ר' אברהם פזואטי כלום מודה שהוא חייב, וכ"ש רבא דהלכתא כוותיה לגבי אביי בר מיע"ל קג"ם כדאיתא בפרק אלו מציאות. ומכאן למד הרמב"ם ז"ל מה שכתב בפ"א מהלכות חובל ומזיק, בעלי דין שהיתה ביניהם מריבה על קרקע או על מטלטלין זה אומר שלי וזה אומר שלי ועמד אחד מהם ומסרה ביד גוים מנדין אותו עד שיחזיר הדבר לכמות שהיה ויסתלק יד האנס מביניהם ויעשו דין ישראל, עכ"ל.
ומענין הנדוי שנדה ה"ר משה ב"ר חיים שניאור לר' יוסף זמרון, ור' יוסף זמרון נדהו ועקר הנדוי, אמרת לפי שאתה דנת שהבעל אין צריך הרשאה בנכסי אשתו על פי תשובתי שכתבתי בשם הרא"ש ז"ל, והיה ר' משה שניאור מראה לעמי הארץ שאין דין זה נכון והיה משתבש שהרמב"ם ז"ל אין כך סברתו, ועל זה אמר תלמידנו ר' יוסף זמרון שדברי הרמב"ם ז"ל אינם סותרים דברי הרא"ש ז"ל ושעל פיהם נעשה מה שנעשה וצריך ללמוד ר' משה, ור' משה ענהו אני אלמדך ואלמד רבך וכבר למדתיו ואלמדהו, וענהו התלמיד ר' יוסף זמרון אינך כדאי לזה שאינו צריך ללמוד מהדעות הנפסדות והכפירות שבידך, ועל זה נדה ר' משה לר' יוסף זמרון ור' יוסף לר' משה, ועוד שר' משה קרא אחר זה לר' יוסף ממזר, עד כאן תורף דבריך בקצרה.
ותחלה אני אומר לך, שמעיד אני עלי שמים וארץ שיום אחד בא אצלי לבית מדרשי זה ר' משה שניאור והיה עמי אחד מתלמידי זה שמו ר' יוסף זוראפי יצ"ו, ואמר לי זה ר' משה עד מתי אתה עוסק בקריאת התלמוד ומה תכלית יש בקריאתו. ועוד יום אחד במעמד התלמיד ר' יוסף זוראפי יצ"ו הנזכר ואחשוב שגם תלמידנו ר' יוסף זמרון היה שם ואמר לי זה ר' משה שניאור אל תאמין שמי שיודע חכמת הקבלה שילמדוה לאחר באמת ושיודיענו אמתת הדברים, אמרתי לך א"כ איך יבטח בך מי שרוצה ללמוד עמך שתודיענו האמת ואיך תאמר אתה בעצמך שרבך שלמדך הודיעך האמת א"כ אתה ותלמידיך יגיעכם לריק ונטיה גדולה מהאמת, ושתק ולא מצא מענה. ואחר הקדמת הדברים האלו מי שיש לו שכל יבין כמה יש בזה מהגנות תחלה במה שאמר שההתעסקות בתלמוד הוא ללא תכלית דבר, א"כ הוא פועל הבטלה, ויביא זה לכפור כדברי רז"ל, והרמב"ם ז"ל בהלכות ממרים מנה זו מכלל הכופרים, וגם באומרו שאין מי שילמד הקבלה על אמיתתה, א"כ העוסק בה נטה מהאמת, וכל הנוטה מן האמת בסתרי תורה אין בדבר ספק שהוא הופך דברי אלהים חיים, וכבר האריך בזה הרמב"ן ז"ל בפתיחת חדושיו לתורה. ואחר זה אם ר' יוסף זמרון אמר לו מה שאמר לא אמר לו אלא האמת ולא היה לו לנדותו, ואם נדהו שלא כדין נדהו ומי שמנדה מי שאינו צריך נדוי חייב נדוי, וכן היא בפרק ואלו מגלחין וכתבה הרמב"ם ז"ל בהלכות תלמוד תורה, וכבר הארכתי בזה בתשובה לתלמידנו ר' דוד הכהן בקרי יצ"ו במה שקרה לו עמו כמו שידעת, כתובה למעלה בסימן רל"א, א"כ נדויו של ר' משה שניאור אינו נדוי ונדויו של ר' יוסף זמרון הוא נדוי וחייבים הקהל לנהוג בו נדוי לפי שהוא מנודה מן הדין, ולא לכבודו בלבד, זולת מה שיש עליו מהעונש שקרא אותו ממזר והקורא לחבירו ממזר חייב מלקות כדאיתא בפ"ק דקדושין. והנה סדרתי כל הדברים לפניך ותשמע ותוסיף לקח, והתנהג בנחת, וזקנים שבדור עמך, ואם ישמעו אל האמת מוטב ואם לאו אין לאמת שתהיה פחדנית ולא בישנית. והנה עמך הנשיא ר' שלמה נגאר יצ"ו אשר הוא טוב לך מששים גבורים מגבורי ישראל, והלואי שהיה לי בכאן הוא ואחר כמוהו. והשם ידריכך וידריכנו באורח מישור.
ומענין בזיונותיו של ר' בוניט לצבור, לא טוב הדבר וראוי הוא לגערה גדולה כי גדול מורא הצבור, וכבר ארז"ל במסכת סוטה לעולם יהא מורא צבור עליך שהרי כהנים פניהם אל העם ואחוריהם אל היכל ה', התרו בו ואם ישוב לכסלה הודיעוני ואני אייסרנו כפי הדין, אבל קודם התראה לא שלא ענש הכתוב אלא אם כן הזהיר. תזהירו כזוהר הרקיע, ולכם שלום. שלמה בן הרב ר' שמעון נ"ן בן החכם ר' צמח זלה"ה.
@שו"ת הרשב"ש סימן תקה
בגאייה, אל תלמידנו ר' דוד ב"ר שמואל הכהן בקרי, על ענין הנזכר.
בשבת הזו כתבתי אליך בקצרה תשובת שני כתביך, אחרי כן קבלתי קונדריס אחד כתוב בכתיבתך בענייני הכבודה מרת שמחה עם ר' אברהם פזואטי ויום קודם לו קבלתי ג"כ קונדריס אחד מהדיין ה"ר עמרם עמאר יצ"ו מספר כל הענין מתחלתו ועד סופו. ואני השבותיו עליו כפי מה שנראה לי מדברים, ולפי שרבו הפרטים לא השבתי על כל פרט ופרט כי אם בדברים שהם שרש ועיקר בדין זה, והם סובבים על שני קטבים, והם האחד הודאת האשה שהם נתלים בה אם היא מזיקתה, והשני אם הפשרה שעשה היא קיימת או לא.
אמנם הקטב הראשון בענין ההודאה עמדתי על נסחה בקונדריס הדיין ה"ר עמרם יצ"ו ובקונדריסך, ולא ראיתי במה שיוכל אדם להסתבך ולומר שהיא הודית לו שהמשכונות לא נתנם לה אלא במה שבשטר בלבד. אבל אני רואה שהיא טוענת שנטלתם על הכל, וזהו סדור דבריה שהיא השיבה שלא נטלתם אלא על מה שבשטר ועל מה שבפנקס על הכל, ואחר שדבריה הם על התכונה הזאת לא מצאתי בדעתי צד שיסתבכו בו אלא אם רוצים לתפוס תחלת דבריה ויניחו השאר, וזה שיאמרו שהיא השיבה שלא נטלתם אלא על מה שבשטר ויניחו מה שאמרה ועל מה שבפנקס על הכל ואז יהיה הענין כדבריהם, וזה שבוש גדול ונטיה גדולה, ואם מפני שאמרה לא נטלתי אלא על כך וכך ועל כך וכך יחוייב שנתפוס דבריה הראשונים ונניח האחרונים זאת לא עלתה על דעת, וכי חובה הוא לומר כל הטענות במלות מועטות וחובה היא עליה לומר בדבור אחד על הכל נטלתי, וכי כל אדם יודע לסדר הדברים במלות מועטות, והלא אף החכמים מאריכים בדבריהם לפעמים, ואטו כולהו נשי ידעי לדבר בלשון קצרה, והלא אין מדה זו אפילו בהרבה פקחים מהאנשים וכ"ש באשה הזאת שהביאוה לב"ד זולת רצונה אינו מן התימה אם לא יכולה לסדר דבריה כראוי ועל זה נאמר פתח פיך לאלם, וכן נזכר בפרק חזקת וכתבה הרמב"ם ז"ל בהלכות סנהדרין בפכ"א, וזה אפילו היה בלבול בדבריה ושבוש, וכ"ש שאין שם אלא רבוי דברים שבמה שאמרה בסוף על הכל נטלתי היה די ומה שאמרה קודם לכן לא תפסתים אלא על מה שבשטר ועל מה שבפנקס היה שפת יתר ואינו מעלה ולא מוריד, וגדולה מזו שאפילו אמרה בתחלה לא קבלתים אלא על מה שבשטר בלבד ושתקה וחזרה לומר לא כי אלא על הכל תפסתים היינו תופסים דבריה האחרונים ובטלה דבריה הראשונים, שהרי נפסקה ההלכה בפרק חזקת בטוען וחוזר וטוען, וכן כתב הרמב"ם ז"ל בהלכות טוען בפ"ז וזה לשונו, יש לטוען בב"ד לחזור ולטעון טענה אחרת להכחיש הטענה הראשונה וסומכין על טענתו האחרונה אעפ"י שלא נתן אמתלאה לטענה הראשונה. וממה שכתב בסוף דבריו נראה שאפילו יש בין טענה ראשונה לטענה אחרונה זמן מרובה, לפי שהוא כתב ואעפ"י שיצא מב"ד וחזר יש לו לטעון ולהפוך כל טענותיו כל טענה שירצה עד שיבואו עדים, אלא שבעל חשן משפט ז"ל כתב דוקא תוך כדי דבור הוא כדי שיאמר שלום עליך רבי ומורי אחר שישתוק, וכן אמרו בבבא קמא ובשבועות ובמכות. ובנדון הזה אפילו כדברי המחמירים לומר דוקא תוך כדי דבור טענתה האחרונה טענה והראשונה נסתלקה, שהרי בדבור אחד נאמרו הדברים ובהשתלשלות אחד כנראה בשער הנזכר, כ"ש לדברי הרמב"ם ז"ל והנמשכים אחריו, וזה דבר ברור הוא ויותר לרואי השמש, הילכך אין בדברי האשה הלזו במה שיוכל אדם להסתבך שהיא הודית שלא נטלתם אלא על מה שבשטר. ואחר שב"ד טעו בדבר הזה דינם בטל, שהיא לא קבלתם אלא לדון בדיני ישראל לא כסברתם, ואפילו קבלתם לדון כסברתם אין קבלתה קבלה, לפי שהיא אפטרופא כמו שאני עתיד לבאר בסמוך בע"ה.
אמנם הקטב השני הוא בענין הפשרה, והדבר ברור שפשרה זו ומחילה שמחלה לו שהיא בטלה משני פנים, האחד מפני שהיא אפטרופא ודין אפטרופוס בדברים האלה הוא כשליח, וכמו שהמשלח יכול לומר לשלוחו לתקוני שדרתיך ולא לעוותי כדאיתא בפ"ב דקדושין ובפרק אלמנה נזונת, כן הדין באפטרופוס. ועוד שזכין לאדם שלא בפניו ואין חבין לו שלא בפניו כדאיתא בדוכתי טובא במשנה ובגמרא, וקטן כשלא בפניו דמי, ובתוספתא דכתובות אמרו זכין לקטן ואין חבין לו, והרמב"ם ז"ל כתב בסוף הלכות מכירה שמתנת האפטרופוס אינה כלום וכתב ג"כ בפ"י מהלכות הנזכרות שהמחילה דינה כמתנה, א"כ כשם שאפטרופוס יכול ליתן לך אין יכול למחול, וזה דבר ברור הוא עד שכמעט אין להביא עליו ראיה אלא כדי להגדיל תורה.
והשני, שאפילו לא היתה אפטרופיא ומחלה משל עצמה מחילתה בטלה מפני שהיא בטעות, שמחמת שאמרו לה שהודאתה היא הודאה גמורה עשתה הפשרה ומחלה לו, וכיון שנמצא שאותה הודאה אינה הודאה פשרתה ומחילתה אינה כלום, וכן כתב הריא"ף ז"ל בתשובה. וכתב הר"ם ז"ל בהלכות סנהדרין פ"ו זה לשונו, דיין שטעה וחייב שבועה למי שאינו חייב בה ועשה זה פשרה עם בעל דינו כדי שלא ישבע ואח"כ ידע שאינו בן שבועה אעפ"י שקנו מידו על הפשרה אינה כלום שלא קבל עליו ליתן לו או למחול לו אלא כדי שיפטר משבועה שחייבו בה הטועה וכל קנין בטעות חוזר, עכ"ל. וכן כתב בעל העיטור ז"ל באות פשרה. ומה שכתב ז"ל שקנין בטעות חוזר הוא מתברר בפ"ק דגיטין גבי הנהו גינאי דעבוד חושבנא וכו'.
ואחר הדברים והאמת האלה שהמחילה והפשרה בטלים יחזור הדין לכתחלה, ותשבע האשה שעל הכל נתן לה המשכון או סתם חפץ ביד כדברי הרמב"ם ז"ל, ושאינה יודעת שחוב זה פרוע הוא בין מה [שבשטר ובין מה] שבפנקס ותטול עד כדידמי המשכונות שהיא בידה, ובמה שלא יספיקו המשכונות ישבע אברהם ויפטר. וכן ראיתי בקונדריס הדיין ה"ר עמרם עמאר יצ"ו שפסק הדין תחלה ולא ידעתי למה חזר בו אח"כ, ואני דן אותו לזכות שחבריו שצרף עמו הטעוהו באותו לשון של הודאה, ולפיכך אסרו חכמים לדיין להושיב עמו תלמיד עם הארץ כדאיתא במסכת שבועות פרק שבועת העדות, זהו מה שנראה לי להשיב ולכתוב בדברים האלה. וכן כתבתי לדיין ה"ר עמרם עמאר יצ"ו, עם היות שלא הארכתי לו בדרכי הראיות, אבל אם ירצה לראותם תראה לו דברי אלה. ומה שכתבת בכתביך הראשונים מענין קבלת הקרובים לדין, כבר ראיתי כי בקנין קבלום עליהם, ולאחר קנין אין כלום. ולענין טענתם שלא הכירו קרבתם, כבר כתבתי בשטר אחר שהכירום ואם לא נכתב בשטר אי אפשר שבזמן מעט שכחום. וזה כלו הוא משא ומתן בלי תועלת, אבל האמת הוא שהיא אפטרופיא ואינה יכולה לקבל קרובים לדון להזיק היורש שזכין לקטן ואין חבין לו, וכל אלו הדברים אין להם להתלות עתה בנדון הזה, לפי שהם לא פסקו הדין אלא הוא והיא עשו פשרה, אלא שהפשרה היא בטלה מחמת שהטענה שההודאה היא מחייבתה כמו שכתבתי למעלה והכל לפניך כשלחן ערוך, ויהיה מכירך ברוך.
ואחר שכתבתי לך זה קבלתי כתב אחד מהאלמנה, גם כתבים באו אלי משם ומהם מקצת נכבדי הקהל יצ"ו הנכבד הנשיא ר' שלמה נגאר יצ"ו אמר לדיינים אל תמהרו לפסוק הדין עד שתראו את פי המדבר, והם אמרו לו אנחנו נפסוק הדין ואם יכתוב שאין הדין כן אנחנו נשלם, והכניסו אנשי השופט לבית האלמנה והוציאו המשכונות ונתנו לר' אברהם פזואטי, זהו הנודע לי. ועתה אל נא ישא פני איש, ואין לאמת שתהיה פחדנית ולא ביישנית, ואעפ"י שהדיינים ההם הם חביבים עלינו, אהבת האמת חביבה יותר אצלנו. והנה אפילו לא היה דבר ממה שכתבו בשמם שאמרו שאם אכתוב אני שאין הדין כן שיתחייבו לשלם, כן הוא הדין אם הם בעצמם הכניסו אנשי השופט להוציא המשכונות, לפי שאין טעותם בסברא אלא בדבר משנה, ולא נצטרך לשום חלוקה ולא לשום דבר מאותן חלוקות שכתבו חכמים ז"ל בזה, אלא שהדבר שקר גמור ורצון פשוט להפסיד האלמנה, לפי שאין שם דבר משנה והלכה שיתלו בו ולא סברא שיכריעו במחלוקת שבין החכמים לפי שאין בטענת האלמנה שום התלות, ואפילו היה בדבריה שום התלות, הם שהיו דיינים היו צריכין לטעון ליתום דקיימא לן דטוענין ליורש לאפוכי בזכותא דיתמי ולומר משכונות אלו כאן נמצאו ושל המיתנא היו, ואעפ"י שיביא ראיה ר' אברהם פזואטי שהיו שלו יכולים לטעון אתה מכרתם לאבי היתומים או לאחר ואותו אחר מכרם לאבי היתומים, ולא סגיא ולא עבדי הכי אלא שאבדו זכותו בידים ונשאו ונתנו ביד שלא כדין, וחייבים לשלם כל מה שהפסידוהו ליתום ולפזואטי אין לו מה לשלם. ואני את נפשי הצלתי, והשומע ישמע והחדל יחדל, ושלום לכל אוהבי האמת יגדל.
@שו"ת הרשב"ש סימן תקו
ומענין הגבינה, הטעם הוא שדבר שנאסר במנין צריך מנין אחר להתירו, ואעפ"י שבטל הטעם הגזרה לא זזה ממקומה. וכן כתבו בעלי התוספות ז"ל. ושלומך עם שלום חמיך יצ"ו ולמעלה מכולם שלום כל הקהל יצ"ו ירבה, כאהבת שלמה בן הרב רבי שמעון נ"ן בן החכם רבי צמח זלה"ה.
@שו"ת הרשב"ש סימן תקז
בגאייה, עוד אל הדיין ה"ר עמרם יצ"ו בן החכם
ר' בנימין עמאר על הענין הנזכר.
כל כתביך קבלתי, את הראשון גם את השני גם את השלישי, ולא הייתי מצפה תשובה כזו ממך על כתבי אשר כתבתי לך, שאלו כתבתיו למי שגדול ממני בחכמה ובשנים היה מתפייס בו, ואתה לא שמת לבך גם לזה, והוצאת מפיך מלין שקולין ובלתי שקולין, אבל עם כל זה לא אאשימך כי על כל פשעים תכסה אהבה, אהבת אא"מ הרב ז"ל בהחכם אביך ר' בנימין נ"ע, וגם אני אהבתי בך, אבל במה שהוא תלוי בענין דין ומשפט אל נא אשא פני איש, ועדיין אני עומד בדברי שאתה לא חייבת האשה אלא מחמת הודאתה אשר חשבת שהיא הודאה, ואני אמרתי שחבריך הטעוך, ואתה אמרת שלא הטעוך, א"כ אתה הוא שטעית והטית את דינה שאין אתה יכול להראות טעם לחייבה אלא אם מצד התלותך בהודאה ההיא אינה הודאה, א"כ חייב הוא לשלם בעל דינה אחר שבועה כאשר כתבתי לך מבראשונה, ושניתי ושלשתי, להעיר לך אוזן בלמודים, ולא הטית אוזן, ועוררת חמתך כנגדה כאשר כתבו לי, ועל ידי אנשי השר הוצאת מביתה המשכונות שלא כדין. וכבר כתבתי ג"כ כי המחילה אינה מחילה לפי שאפטרופוס אינו יכול למחול, ועוד שהיא מחילה בטעות, ואפילו לא היתה אפטרופיא אינה מחילה לפי שלא מחלה אלא מחמת פסק דינך שחייבת להחזיר הכל, וכבר כתבתי כל זה ואיני יודע במה הדין אתך אם בשלא האמנת דברי ומפני כך נכשלת או בשקר בנתם ואעפ"כ לא רצית לשמוע אותם, ובמה שלא רצית לשמוע אותם, אם מחמת שאינם אמת והיה לך להביא ראיה לסתור אותם, או אעפ"י שהם אמת לא מלאך לבך לחזור בדבריך ואני מתפלא מזה הפלא ופלא, ובאמת נהפך לבי בקרבי בראותי כדברים האלה, שבדברים פשוטים וברורים תטעה בהם ותרצה לומר קבלו דעתי, ולא די לנו זה הצער אלא שהטלת קנס שלא ידבר אדם כנגד פסק דינך, ודברים כאלה קשים ומרים לכל השומעים, וראוי למלאות עליהם כל הבגד קרעים. על כן אני אומר לך שתחזור בך ותבטל הדין הזה האחרון אשר דנת ותחזור מה שפסקת בראשונה. ולא מחמת בלבול הנמצא במחילות בלבד בטלתי הדין, אלא מחמת עיקר דינך בהודאה שהיא אצלך העמוד ועליה סמכת לבטל הכל, ובכל מה שכתבת לא ראיתי שום התנצלות שמצילך מזה לא מפסק דין ולא מהמחילות, על כן אם לא תחזור בך אני אכתוב לאדוננו המלך יר"ה ואודיענו הענין, וגם אל האדון השופט ומופת"י אכתוב, ואודיעם משפטי ודיני שאתה חייב לשלם ואם בעל דינה אין לו במה לשלם, כמו שהדבר ברור בראיות מההלכות ומהגדולים ז"ל, וראה מה אתה עושה, ושלום.
@שו"ת הרשב"ש סימן תקח
עוד אל הדיין ר' עמרם הנזכר, על הענין הנזכר למעלה.
ראיתי מגלתך העפה, כתובה פנים ואחור, להשיב אמרים, נגד אנשי ריבה, שולחת ידה מן החור, וקראתיה עד תומה פעמים שלש לבוא על תכונתה למצוא בה דברי חפץ, הקמים עליך לחלוש, ואם רבו אמריה ונעתרו דבריה, הכל הוא תלוי בענין מחילתה והודאתה של האשה אם מחילתה מחילה והודאתה הודאה, כי אתם נתליתם בתחילת דבריה למצוא עליה תנואה, וכמה פעמים כתבת לי כי היא הודית לבעל דינה, והייתי מתבונן בדבריך בינה שאם היא הודית מה נשאר לה לחלוק, ומה לבעלי מחלוקתך אחריך לדלוק, אך עתה כשעמדתי על נוסח שטר הודאתה נתברר לי כי האמת אתה, ואם העבירו הדרך עליה, למה לא תחיל תזעק בחבליה.
ובאמת כי רע עלי המעשה, שאני הייתי בוטח בך וחוסה שאתה בן חכמים בעלי שכל ומוסר, לא תאכילני דבר שאינו מעושר, ואילו חס ושלום מהרתי לכתוב לך שההודאה היא הודאה גמורה כמעט היתה באחרונה מרה, שאני רואה כי בשטר ההודאה ששלחת לי נוסחו כתוב בו שהיא השיבה שלא קבלה המשכונות אלא במה שבשטר ועל מה שבפנקס ועל הכל, והיכן היא הודאה זו שאתה אומר בפיך ובלבבך גומר, והלא הכל במעמד אחד ובדבור אחד אמרה שעל הכל קבלה המשכון, וזה אצלה כפי דבריה הנה אמת הנה נכון, ואם מפני שבוש דבריה שאמרה שלא נטלנה אלא בעד מה שבשטר ומה שבפנקס תחלת דבריה תפסת, וסוף אמריה מאסת, חלילה לך מעשות כדבר הזה, אינו לך ראוי, ולא לבית אבותיך ז"ל כדאי להתלות בדברי הבאי, שאני רואה דבריה הראשונים והאחרונים כלם שוים בלא סתירה כלל, ואתם רוצים לקרוע האחוי מתוך השלל ומתוך המלל. ודע אחי ישמרך השומר אמת לעולם שאיני עוזרך בדברי חניפות ואהבת הניצוח, ולא מפני שנאמר אויבי בשער, כי יפיח לדבר כנגדי כדוד נפוח, חלילה לי מעשות זאת, אינה מדתי, ולא כך היא וסתי ודתי, ולא מפני אהבה ושנאה אקלקל השורה, ואגלה פנים בתורה, להחליף טוב ברע, ועצת מלאכיו, מאן מלאכי השרת רבנן אפרע, וכדי שחמה על אויבי אשפוך דברי אלהים חיים אהפוך, כי את האלהים יוצר הרים ורוח בורא אני ירא, אבל אני שם אורחותי כפי יכולתי במדה ובמשקל לבל יצא משפטי מעוקל. ואם אמעל במשפט בעבור חושי בי, ורוח אדמה בקרבי, מיד אני חוזר ואומר הדרי בי, ומדה זו גדלתני כאב ומבטן אמי אנחנה, וגם עד זקנה ושיבה אם יאריך השם ימי לא אניחנה, וגם אמנה אצא לעזרתך ללחום מלחמתך, בראותי אויביך רוצים להבזותך ולהפוך משפטיך ללענה, ולא באמת ולא באמונה, ובדבר הזה אמצא לך לעזרה כדי שלא יהפכו הקערה, ליבטל הדרת התורה, ובהיות חפצם לדכא אותך והאמת בשער, אחזק מגן וצנה ורומח לצאת לישע האמת וחית הקמים אגער, ובאש חמתי בהם תבער.
ועתה אם בדבר הזה חבריך הטעוך, ופתוך ויכלו לך, לומר שהיא הודית לבעל דינה כאשר עלה בלבם, ואעפ"י שהם רבים הנה חוץ מכבודם חטאו בריבם והדבר אין בם ואל תאבה ואל תשמע, ואל תהי אחריהם להטות משפט גבר יתום ואלמנה, כי ה' יריב ריבם, וחמס בך גם לבטל המחילה להחזיר הדין לכתחלה להיות הדבר בשבועתה נתלה, כי אם יגבר השקר וראשו לעב יגיע, האמת עדי לב השמים למעלה היא עולה. והמחילה שעשתה אחר פסק דינכם היא בטלה כאשר כתבתי בשני טעמים, האחד מפני שהיא אפטרופיא ואין האפטרופוס יכול למחול זכותם של יתומים, והשני מפני שהיא מחילה בטעות כדברי חכמים הנשאים והרמים, שאמרו אם הדיין הטעה הבעל דין לחייבו שבועה ולא בנשפט ובתמים ומפני כך חרד וזחל ופטר ומחל, ואחר כך חטאת הדיין נודעה שלא היה חייב שבועה, שהמחילה אינה מחילה ומעיקרא בטלה.
ועתה אחי אם תחזור בך ואל תבוש ואל תחשוב שיש לך בזיון, אבל הוד והדר תחבוש, ומוטב שתחזור לאמת ולא שתהיה חלילה וחס ושלום עולה כמים שותה, וזכור מאמר רב עמרם חסידא ליכסוף עמרם בהאי עלמא ולא ליכסוף בעלמא דאתי. וגם עם הצבור תהיה הנהגתך בנחת, וקודם שתחתוך הדין תברור הבר מן התבן במזרה וברחת, ונהוג מנהג החכם אביך קנך לפתוח בפשרה בכל דיניך, ואל תצא לריב מהר ותראה עצמך כנוגע בדברי ריבות, שאעפ"י שכוונתך טובא לא יודע מה שבמחשבות כי אם לבוחן לבבות. ואחלי אל יקשו בעיניך דברי, כי מיושר לבי אמרי, ומהתעוררות קצת נכבדי קהלכם הקדוש יצ"ו החשובים אשר ידעתם בראשונה מעשרה אחים לך טובים, ולא הייתי כותב לך כדברים האלה כי לא חשדתיך בדבר כזה ועל רוחי לא היה עולה, ולולא התעוררות לא הייתי בתוכחות פי ממלא, מצורף לזה כי אהבתיך אהבת נפש אהבה רבה, וחפצתי צדקך ולפרוש עליך סוכתי כמן בית מנסבה, ואשר הוא על חבירו חביב לא ירצה לשמוע עליו דבת רבים מסביב, ואל תכבד עליך התעוררותי זאת כי טובה היא, ומעולה תוכחת מגולה, שכל זמן שתוכחת בעולם טובה וברכה בעולם, כי בזה סדר מציאות נשלם, ואכל וחי לעולם, והיה כגן רוה כגן רטוב, ונאמר למוכיחים ינעם ועליהם תבוא ברכת טוב.
@שו"ת הרשב"ש סימן תקט
שאלת. ר' בוניט לקחו המלך וקנסו אלף דינרי זהב, ולא רצה המלך להניחו לצאת מבית האסורים עד שיתן בעדו ערב שאם יצא חוץ לעיר יפרע הערב הקנס הנזכר, ובאה אשתו ונכנסה ערבנית בזה, ור' עמרם הכהן נכנס ערב בעד האשה שכל זמן שילך ר' בוניט בלא רשות המלך שהוא יזמין האשה לפני המלך. אחר זה הלך ר' בוניט מהעיר בלא רשות המלך, והמלך כעס ולקח האשה ובניה והערב ר' עמרם הכהן והשליכם בבית האסורים עד שלקח אלף דינרי זהב ונתן ר' עמרם החצי והאשה החצי. והשאלה אם חייב ר' בוניט לפרוע לר' עמרם הנזכר מה שנתן למלך או לאו.
תשובה. הערבות שערב ר' עמרם יצ"ו, אם ר' בוניט אמר לו לערוב וערב, חייב הוא ר' בוניט לשלם לר' עמרם כיון שהוא צוה לו להכנס ערב בעדו, ואם אח"כ נטל ממנו המלך יר"ה מה שנטל חייב הוא לשלם שכל האומר הכנס ערב בעדי וגבה ממנו מלוה חייב לוה לשלם. ואפילו אמר לחבירו לזון בניו או בני אחרים, כתב הרמב"ן ז"ל בפ"ק דקדושין גבי הניחם על גבי הסלע שזה זן וזה משלם. ואם מעצמו נכנס ר' עמרם הכהן ערב איהו אפסיד אנפשיה, וכן כתב הרמב"ם ז"ל בפכ"ו מהלכות מלוה ולוה וכן היא הסכמת הכל ואין חולק בדבר, אלא בפורע שלא מדעתו אחר שערב קודם שהודיעו ללוה חלק עליו הראב"ד ז"ל, ואעפ"כ כדברי הרמב"ם ז"ל נראה בערב שכשם שהפורע חובו של חבירו שלא מדעתו אינו חייב לשלם כן הדבר הזה, כיון שלא היה יכול ליפרע מן הערב תחלה והיה לו לתבוע ללוה תחלה שמא היה מפייסו. ואפילו בקבלן כל שלא תבעו בב"ד שמא היה מפייסו, ואפילו התנה עליהם שאפרע תחלה ממי שארצה כל שלא העמידו בב"ד יכול לטעון הלוה שמא הייתי מפייסו, אבל אם העמידו בב"ד והב"ד חייבוהו לפרוע שוב אין טענה ללוה כיון שהוא אמר לו ערב אני. ואם היה בדבר סכנת נפשות והוא לא רצה לפדות עצמו והם נכנסו ערבנים למלך שלא ברצונו, בזה כתב הר"ם מרוטנבורג ז"ל בתשובה לבנו הרא"ש ז"ל שחייב לשלם והביא לזה הרבה ראיות, ואעפ"י שיש לדון עליהם, מ"מ כיון שיצא מפי הרב ז"ל מי ישיב את הארי אחרי מותו.
ולענין השטר שכתבה אשת ר' בוניט, אינו כלום, לפי שהיא נשואה ואם מתה בחיי בעלה הוא יורש הכל ואם נתאלמנה או נתגרשה אז חייבת לשלם, וכן מתברר בבבא קמא בפרק החובל וכן כתוב בהלכות הריא"ף ז"ל וכן כתב הרמב"ם ז"ל בפ"ב מהלכות מלוה ולוה.
ולענין דינא דגרמא וגרמא בנזיקין, ההפרש שביניהם הוא, בגרמא בנזיקין אינו עושה שום מעשה בגוף הדבר כגון זוקף סולם סמוך לשובכו של חבירו ועלתה נמיה ואכלה האפרוחים, או מקיז דם תחת האילנות ובאים העורבים לבלוע הדם ועולים ומזיקים האילנות, שבאלו ודומיהם אמרינן בפרק לא יחפור דהוי גרמא בנזיקין ופטור, לפי שהוא לא עשה המעשה בעצמו אלא שעשה מעשה ובאותו מעשה לא היה בו שום היזק אלא שמאותו מעשה בא מעשה אחר והזיק שהוא גרמא בנזיקין ופטור מדיני אדם וחייב בדיני שמים, דינא דגרמא הוא שהוא בעצמו עשה ההיזק כגון השורף שטרותיו של חבירו, או המוכר שטר של חבירו וחזר ומחלו שהוא בעצמו עשה ההיזק בידים, בזה חייב לשלם והוא הנקרא דינא דגרמא ואמרינן בפרק הגוזל בתרא דחייב לשלם. חלוקה זו עשה הרשב"א ז"ל. ויש חלוקה אחרת בשם רבינו יצחק הזקן ז"ל שגרמא בנזיקין היא על שני דרכים, האחד שלא הזיק הוא בעצמו לבדו אלא בסיוע זולתו, כגון המשלח הבערה ביד חרש שוטה וקטן ושוכר עדי שקר ודומיהם שנזכרו בפרק הכונס צאן, והשני שאין כוונתו להזיק, כגון הנותן סם המות לפני בהמת חבירו, וכן המניח סולם והמקיז דם שכתבתי, שבכל אלו לא היתה כוונתו להזיק ופטור, ודינא דגרמי הוא בהתחבר שניהם, כלומר שעשה הוא המעשה בידים בלא מסייע ושכוונתו להזיק, ושים זה בין עיניך שלא תטעה בו פעם אחרת. על כן אלו באנו על ר' בוניט בטענת גרמא בנזיקין היה פטור, אלא שחיובו הוא אם הוא חייב מטעם שהוא צוה לו לערוב ערובתו. ואחר שגליתי לך זה תעיין בתשובתי פעם פעמים ויהיה הכל מאיר לפניך כצהרים.
וענין השלישות אם צריך קנין או לאו. אם השליש הזה יש תחת ידו ממון הוא נאמן כדאיתא בפרק הכותב ובפרק זה בורר וברייתא כתבה הריא"ף ז"ל בפ"ק דמציעא, ואם אין תחת ידו ממון דינו בעד אחד, ובין כך ובין כך אינו צריך קנין. ויש שלישות אחר שהוא תלוי במחלוקתם של שני גדולים הרשב"א ז"ל והרא"ש ז"ל כתבו שאצ"ל מעכשיו.
ומענין ראובן שהחזיק בנכסי שמעון קודם שלא בא עמו לפני ב"ד אם הוא גזלן או לא. אם תפיסה זו נעשית בהיתר כגון שבאו לידו בתורת משכון או בתורת פקדון אינו גזלן ויכול לטעון עליהן כדי דמיהן כדאיתא בפרק המקבל ובפרק חזקת גבי הנהו עזי דאכלי חושלי, שאכלו השעורים בשדה, וזה החזיק בהם שם ברשותו שבאו לאכול השעורים ולא הוי גזלן, ועל דרך זו תמצא כל דיני התפיסות דאי תפיס לא מפקינן מיניה. אבל כל שהחזיק שלא כדין כגון שנכנס לבית בעל חובו או שחטף ממנו בשוק הוי גזלן, לפי שמן הדין אינו יכול לנתח אותו כ"ש שיכנס לביתו כדאיתא בפרק המקבל, ומשנה שלימה שנינו בפרק כל הנשבעין הגזלן כיצד כגון שמעידין אותו שנכנס לבית חבירו למשכנו שלא ברשות גזלן הוא, וכן כתב הרמב"ם ז"ל בהלכות גזלה ואבידה, ולפיכך אם נאבדו או נגזלו או נאנסו חייב באחריותן ואינו נאמן לטעון עד כדי דמיהן ואפילו לומר החזרתי אינו נאמן, וכן כתבו המפרשים ז"ל בפרק חזקת גבי ההוא דחטף נסכא מחבריה וכו', והרב בעל העיטור באות חוב בשער המלוה על המשכון לפסק הלכה ברנש קם עם חבריה וכו'.
@שו"ת הרשב"ש סימן תקי
עוד לו בקצרה. אני כבר כתבתי לך בתשובתי למעלה, שאם ר' עמרם הכהן נכנס ערב בלא צווי ר' בוניט שר' בוניט פטור לשלם לו כלום וכבר הבאתי ראיה על זה, ואם בצווי ר' בוניט נכנס ר' עמרם הכהן ערב, ר' בוניט חייב לשלם לר' עמרם. על כן אם בצווי נכנס ר' עמרם הכהן ערב וברח ר' בוניט ושאל המלך מר' עמרם מה שערב לו בעד ר' בוניט ואתה צוית לאשת ר' בוניט לתת מטלטלין ביד ר' עמרם ואח"כ בסבת ר' בוניט בא המלך ונטל מיד ר' עמרם קצת מאותן מטלטלין ואפילו נטל ונתן ביד ר' עמרם, פטור הוא מלשלם כלום לר' בוניט, לפי שבדין באו ביד ר' עמרם הכהן, ואם אח"כ נאנס מחמת בעליהן מה בידו של ר' עמרם לעשות פטור הוא, וזה בהסכמת כל הגדולים ז"ל שאפילו שומר שכר פטור מאונסין גדולים. ואם ר' עמרם נכנס ערב מעצמו לא היה על ר' בוניט שום חיוב, ואם נטל ר' עמרם המטלטלין נטלם שלא כדין, ואעפ"י שהמלך צוהו ליטלם לא אמרינן בדבר הזה דינא דמלכותא כמו שהסכימו רובי הגדולים ז"ל. ואם אח"כ נכנס ר' עמרם הנזכר חייב הוא לשלם, וכ"ש שנשא ונתן ביד, הוא היה סבה להעמידם לפני מי שאין ר' בוניט יכול לעמוד בו עמו לדין, וכדאמרינן בפרק המניח אוקמתיה לתוראי בידא דמאן דלא יכילנא לאשתעויי דינא בהדיה, והוה ליה כגזלן דמחמתו נאבדו וכדתנן התם הגוזל את השדה או נטלוה מסיקין אם מכת מדינה היא אומרי' לו הרי שלך לפניך ואם מחמת גזלן חייב להעמיד לו שדה שטפה נהר אומר לו הרי שלך לפניך אם מחמת גזלן חייב להעמיד לו שדה אחרת.
ולענין מה שטוען ר' עמרם כי כבר מחל לו ר' בוניט ור' בוניט כופר. כבר נתברר לך ממה שכתבתי למעלה שאם ר' עמרם נטל המשכונות כדין שהוא פטור וכיון שהוא פטור אינו צריך למחילת ר' בוניט, ואם נטל שלא כדין כבר כתבתי למעלה שהוא חייב. ולפי דבריך המחילה והפשרה והשטרות שכתבו הכל היה כשהיה חוץ לעיר ומה שלקח המלך לקחו אחר ביאתו, ואין המחילה מועלת אלא במה שקדם ממנה אבל במתאחר אחריה אינה כלום, על כן אם מן הדין הוא חייב אין המחילה הזאת מועילתו כלום במה שנתחייב אחריה, וזה ברור.
ולענין המעות והכפולות, מה שנתן בעדו וכתב לו שטר יתן אם זהב זהב ואם כסף כסף. ושלומך יגדל כנפש שלמה בן הרב ר' שמעון נ"ן בן החכם ר' צמח זלה"ה.
@שו"ת הרשב"ש סימן תקיא
אל הקהל הקדוש אשר בבגאייה, על עניני בת הרב ז"ל עם יצחק נקינס.
שרי קדש, רכב אלהים, האלהים האדירים יאדיר כבוד מעלתכם ויגדל.
הלא לכם לדעת כי הכבודה מרת פרסיושה בת מורינו הרב ר' יצחק בר ששת ז"ל כתבה אלינו פעמים רבות בוכיה ודמעתה על לחיה קובלת על ר' יצחק נקינס ולא מצאה בשער עזרתה פעמים רבות חרף וגדף וקלל והוציא שם רע, וכתבתי למעלתכם ליסרו בחזקת היד שאינו מן הראוי שבנות ישראל יהיו מדרס לשון לחומדי לצון, וכמדומה לי שלא הטיתם אוזן לקול מלי והעלמתם ממנו עין. ואפילו היו דבריו על בת אחד הרקים היה לכם ליסרו למשפט, כ"ש בת מורנו בת רב וגדול בישראל, חלילה לכם להעלים עין או להסתיר פנים, והנה עתה הוסיפה לכתוב ולצעוק כי הוסיף לחטוא כנגדה והוציא עליה שם רע, ושלחה נוסח העדות וזה תורף דבריו אות באות כאשר שלחה אותו.
מעידים אנו עדות ברורה, ששמענו מפי יצחק בר דוד נקיש שהיה אומר בקול רם על הכבודה בת זרע הקדש הרב הגדול ר' יצחק בר ששת זלה"ה שהיא אלמנת הותיק הר' אברהם לובול נ"ע, שהיה מרנן עליה עם חותנה ה"ר חיים שטורה יצ"ו והיה מוציא מפיו דבר נבלה כי נבל הוא ונבלה עמו שכל שומעיהם תצלנה שתי אזניו, ומפני שקנאנו לכבוד השם ולכבוד זרע הקדש ולכבוד תורתו שחלילה לה וחס לבחור יצ"ו שמעולם לא נשמע עליהם שום דבר ואפילו לזות שפתים כ"ש בזה רחמנא ליצלן, ולבקשתה ולשברון לבה ולעלבונה חתמנו שמנו פה. שלמה בה"ר טוביה נגאר עד. דוד הכהן ב"ר שאול הכהן עד. ע"כ תורף העדות.
ועתה אחינו ח"ו לא תהיה כזאת בישראל לחרף בת רב וגדול ואתם שומעים לא בהיתם בו, ואחר שאתם לא דנתם בו אין גואל קרוב ממני להוציא לאור משפטה ולייסרו בסלוא דלא מבע דמא והרי הוא בנדוי עד שיפייס אותה, שהרי אפילו לא בייש אותה אלא בדברים חייב הוא נדוי מתקנת הגאונים ז"ל, שאעפ"י שאמרו בפרק החובל ביישה בדברים פטור, כתב ר' שרירה גאון ז"ל דמנדין אותו עד שיפייסנו כראוי לכבודו, והסכים עמו הרא"ש ז"ל, לפי שיותר הוא בושת דברים מלשון הרע ויותר מבושת של חבלה, וכן כתוב בספר החשן בסימן א' ובסימן תכ"ח. והרמב"ם ז"ל כתב בפ"ג מהלכות חובל המבייש את חבירו בדברים או שרקק על בגדיו פטור מן התשלומין ויש לב"ד לגדור בדבר בכל מקום ובכל זמן כמו שיראו. ובפכ"ו מהלכות סנהדרין כתב ואם חרף עם הארץ עונשין הדיינין בדבר כפי מה שהשעה צריכה לו לפי המחרף ולפי זה שנתחרף, וכבר האריכו בזה המפרשים בחדושיהם במסכת קמא, והרמב"ן ז"ל בספר הזכות בפרק אלו נערות. ובפרק ערבי פסחים אמרו טוביה חטא אתא זיגוד אסהיד ביה קמיה דרב פפא אתא נגדיה לזיגוד אמר טוביה חטא וזיגוד מנגד אמר ליה את לחודך קא מסהדת עליה שם רע בעלמא מפקי עלויה וכתיב לא יקום עד אחד באיש, אלמא מוציא שם רע על חבירו חייב מכת מרדות. ואעפ"י שיש מפרשים אותה משום דאסהיד יחידי ביה והמלקות לא היה על שם רע, אבל קצת המפרשים כתבו בפ"ק דכתובות גבי ההוא דאתא לקמיה דרב נחמן וכו' ואמר ליה פתח פתוח מצאתי ואמר רב נחמן אסבוה כופרי, דהא דהלקהו רב נחמן לאו משום דחשוד על העריות הוא אלא משום דהוי מוציא שם רע על בנות ישראל, וכן משמע מדברי הריא"ף ז"ל וכן פירש"י ז"ל וכן כתב הרא"ש ז"ל בפסקיו, על זה מן הדין ומן תקנת הגאונים והסכמת האחרונים ז"ל בר נדוי הוא, ואל תתירוהו עד שיפייסנה כראוי לה לפי כבודה ויקבל עליו שלא יוסיף עוד לכסלה, וכל הנשארים ישמעו ויראו, ותקנו קהלכם הנכבד יצ"ו לבל ישלח כל אחד רסן לשונו וידעו כי יש שופטים ביניכם וידריכם הש' בדרך ישרה, שלמה בן הרב ר' שמעון נ"ן בן החכם ר' צמח זלה"ה.
@שו"ת הרשב"ש סימן תקיב
מאלקה, אל החכם ר' אברהם אלקוקי,
על ענין יבמה שנפלה לפני יבם.
שאלת. כי ר' יצחק אלפארה ובעל אחותו ר' משה אלמוראכשי יצאו מעיר מאלקה והלכו לארץ הצבי בזה אחר זה ור' יצחק אלפארה נשא שם אשה, ואח"כ נשמע כי ר' יצחק אלפארה נפטר בארץ ישראל בירושלים עיר הקדש גם ר' משה אלמוראכשי ג"כ נשמע עליו שנפטר שמה, ולר' [יצחק] אלפארה אח ואשה במדינת מאלקה, ורצינו לעמוד על עיקרן של דברים מענין מיתת הנזכרים, ואם ר' יצחק אלפארה הניח זרע או לא. ור' יהודה צרפתי כתב לי מתונס שנודע לו שנפטרו ושר' יצחק אלפארה הניח אשתו מעוברת, וגם אחר כך כתב לי משם ר' משה דשוא"ל כי נפטרו גם שניהם ר' יצחק ור' משה הנזכרים ושר' יצחק אלפארה הניח בת. גם באו אורחים מהמזרח ורצינו לשמוע מפיהם אם יש להם עדות בזה, ור' נתן ממחוז רומ"ה מאור עינים ור' חיים גליפא פה מארגון העידו שהם עמדו בבית ר' יצחק אלפארה בירושלם ואכלו לחם בביתו אחר שנשא אשה, ובהיותם בטראבל"ס בא כתב מירושלם מסוחר אחד יהודי טראבלסי מגיד כי ר' יצחק אלפארה נפטר בירושלים, וגם ר' יצחק שטורה העיד כי שמע משלוש מלילי מתושבי בגאיה בא מהמזרח ואמר שר' יצחק ור' משה הנזכרים נפטרו בירושלם, וגם ר' שלמה הכהן מתושבי העיר הזאת העיד כי בהיותו ברודי"ס הגיד לו שלוש מלילי הנזכר כי ר' יצחק ור' משה הנזכרים נפטרו בירושלם וכי ר' יצחק אלפארה הניח בן. זהו תורף העדיות כנראה בשטר בקבלתם, ולפי שהגשתם לפני משפט הנשים הללו צריך אני לבאר משפטם וה' אלהים יעזור לי.
ואומר אני, הנשים הללו מותרות הן לינשא על פי עדיות אלו. ואע"ג דכל העדיות הללו אינם אלא עד מפי עד ומפי הכתב, עדות זו כשרה היא בעדות האשה, שמשנה שלימה שנינו בפרק בתרא דיבמות הוחזקו להיות משיאין עד מפי עד ומפי אשה ואשה מפי אשה ועבד מפי עבד ושפחה, והכי פסקי רבוותא ז"ל וכן כתב הרמב"ם ז"ל בפי"ב מהלכות גירושין. ומפי הכתב ג"כ כשרה היא אעפ"י דהויא פלוגתא בירושלמי, והריא"ף ז"ל לא הכריע בהלכות יבמות כמאן, והראב"ד ז"ל תפס עליו שלא הכריע כדברי המיקל, והרמב"ן ז"ל למד עליו זכות בספרו הידוע כספר הזכות וכתב כי בפרק מי שאחזו הכריע כדברי המיקל וכן פסק הרמב"ם ז"ל וסמ"ג והרשב"א ז"ל, ואין חולק בדבר. אלא שהרב בעל הטורים ז"ל כתב בספר אבן העזר שלכאורה ראוי להחמיר, אבל אח"כ כתב דברי הרמב"ם ז"ל שמיקל, נראה מדבריו שלאחר דמספקא ליה הדר פשיטא ליה לקולא. על כן בהיתר אשת ר' משה אלמוראכשי אין שום ערעור והרי היא מותרת להנשא, ואפילו לא היתה שם אלא עדות ר' נתן איש רומי שהוא מאור עינים כשרה, משום דלא גרע מעד מפי עד שעדות שהיא בשמיעה יכול הוא לדונה, שהרי בפרק יש נוחלין גבי היה לו עדות קרקע עד שלא נסתמא ונסתמא אמר שמואל כשר אפשר דמכוון מצרנהא אבל גלימא לא ורב ששת אמר אפילו גלימא אפשר דמכוון מדת ארכה ומדת רחבה אבל נסכא לא ורב פפא אמר אפילו נסכא אפשר דמכוון משקלותיו, ואי לאו דבעינן התם עד שתהא תחלתו וסופו בכשרות הוה מכשירים ליה, והיינו בעדות שהיא בראיה אבל בעדות שהיא בשמיעה דלא צריך לראיה כלל לא בתחלה ולא בסוף כשר הוא. ואע"ג דביבמות פרק כיצד ובסוף פ"ק דר"ה אמרינן דגזלן דאורייתא פסול לעדות אשה, היינו דוקא פסול דרשע או דחמסנותא, אבל פסול סומא וזולתן כשרין בעדות זו, תדע דהא מכשירין בה נשים ועבדים ואפילו קרובים דהא כל הקרובים מעידים לה חוץ מאותן חמש נשים המוזכרות שם, ואע"ג דר' עקיבא אמר דאין קרוב כשר, יחידאה הוא ולא קיימא לן כוותיה. וכן פסק הרמב"ם ז"ל דעדות זו כשרה בקרובים, וכ"ש שנתוסף עם עדות זו הכתבים ושאר עדיות עד מפי עד כנזכר, וזה ברור ואין צריך לפנים.
אמנם מה שצריך לעיין בזה הוא בהיתר אשת ר' יצחק אלפארה, לפי שבעלה נשא אשה אחרת בירושלם והעדות שבכתב הוא עד מפי עד והעדים האחרים כלם ג"כ עד מפי עד ובאותן העדיות העידו כי הניח בן או בת אם נתיר אותה לינשא בעדות זו או לא, דהרי עד מפי עד דינו כעד אחד, ובעד אחד ביבמה איבעיא ליה לרב ששת בפרק האשה רבה אי מהני אם לא להתירה בעד אחד, ובעד אחד ליבם איפשיטא התם דמותרת לינשא, ואע"ג דאיכא לספוקי זמנין דרחמא ליה ליבם ולא דייקא ומנסבא ליה ליבם, ופשיט רב ששת דלא חיישינן להאי טעמא דהא היא עצמה נאמנת לומר מת בעלי ותנשא ליבם וכי היכי דאיהי מהימנא עד אחד נמי מהימן, אבל להתירה לשוק, כלומר לפטרה מן החליצה ומן היבום איבעיא לן נמי התם משום דזמנין דסניא ליה ליבם ולא דייקא ומנסבא לאפטורי נפשה מהיבם ומחמת שנאת היבם לא תדקדק בזה, וכל עצמה אינה חפצה אלא לפטור עצמה מהיבם. ועדות זו תהיה כשיאמר לה עד אחד מת יבמיך או מת בעליך ואח"כ מת בנך שבכל אחת משתי עדיות אלו היא מותרת לינשא לשוק, ופשטיה רב ששת ורבא התם דנאמן. ואע"ג דבגמרא בעי למידחי פשטייהו דרב ששת ורבא, כתב הריא"ף ז"ל בשמייהו דרבוותא ז"ל דדחויי נינהו וכמלתיה דרב ששת ורבא עבדינן. והרא"ש ז"ל תמה על הגאונים ז"ל והרי"ף ז"ל למה הקילו בה, דאע"ג דאיפשיטא לן כלישנא קמא דלא חיישינן לטעמא דזמנין רחמא ליה ולא דייקא שפיר איכא למיחש לזמנין דסניא ליה שהרי התוספות אמרו דגדולה שנאת השונאות מאהבת האוהבות, והרבה להאריך בזה ומסקנתו היא דאינו נאמן להתירה לשוק, וכן כתב הרב בספר אבן העזר משמו.
ומי אנכי שאחלוק על הרב הגדול הרא"ש ז"ל מאיר עיני הגולה ומי יתנני מצע תחת רגליו, ולהשיב על קטן התלמידים איני כדאי כ"ש להשיב על הארי אחרי מותו, אבל תורה היא וללמוד אני צריך, ומה מאד קשה לסתור כל דברי הגאונים ז"ל מטעמא דגדולה שנאת השונאות מאהבת האוהבות שהזכירו בעלי התוספות דרך משא ומתן בלישנא דדילמא ולא אמרוה לפסק הלכה, ואין הדין נותן להניח תלמוד ערוך בפיהם של גאונים ז"ל משום האי מלתא, שכל עצמן של חכמים אינו אלא להקל בעדות אשה, וכמה דברים התירו באשה משום עגונה, ואפשר שהיה לחכמים טעם גדול לסתור טעמיהן דבעלי התוספות, ומ"מ אני רואה שבגמרא התם אמרינן דהיכא דאיכא קלקולא דנפשה דיקא ומנסבא, והרי אשה זו אם נודע הדבר שאינו אמת והניח בן תצא מזה ומזה, וכל הדרכים האלו בה אם נשאת במזיד כדאיתא התם וכדפסקי רבוותא ז"ל, ואף הרמב"ם ז"ל, אלא שהקל בבן שאינו ממזר, ואם כן כיון דאיכא קלקולא דנפשה חיישא ודייקא ומנסבא.
עוד אני אומר, דבגמרא כי שיילינן עד אחד ביבמה מהו, חד מתרי טעמי שאיל, אי משום מלתא דעבידא לאגלויי ומלתא דעבידא לאגלויי לא משקרי אינשי, אי משום דאיהי גופא דייקא ומנסבא, ונקיט רב ששת למפשט מטעמא דאיהי גופא דייקא ומנסבא דהא עדיפא ליה משום דאיכא למימר זמנין דרחמא ליה וזמנין דסניא ליה, ואלים כחיה למפשט מהאי טעמא טפי ממלתא דעבידא לאגלויי, דאי משום מלתא דעבידא לאגלויי ליכא מידי דניחוש לה, אבל בטעמא דדייקא ומנסבא דלא בריר לן נקט למפשטיה, הילכך אפילו אי לא קאי פשיטותייהו דרב ששת ורבא בטעמא דדייקא ומנסבא, איכא טעמא אחרינא דהוא מלתא דעבידא לאגלויי, דטעמא דמלתא דעבידא לאגלויי הכי רהטא סוגיא בכוליה תלמודא וליכא מאן דפליג עליה. ומצאתי לי רב בדבר הזה והוא הרב הגדול ר' אברהם בר' דוד ז"ל שכתב דנאמנות דעד אחד להתיר יבמה לשוק הוא משום מלתא דעבידא לאגלויי. ואף בתוספות כתבו דתלמודא חד מתרי טעמי נקט אי משום מלתא דעבידא לאגלויי אי משום דדייקא ומנסבא. ומעתה אף לדברי הרא"ש ז"ל דאמר דאדחו טעמייהו דרב ששת ורבא, לא אידחו אלא מטעמא דדייקא ומנסבא, אבל טעמא דמלתא דעבידא לאגלויי לא מדחי. וכן נראית דעת הרמב"ם ז"ל דטעמא דמלתא דעבידא לאגלויי עדיף מטעמא דדייקא ומנסבא ושכל היכא דאיכא קלקולא דנפשה דייקא ומנסבא, שהרי כתב בפי"ב מהלכות גירושין, מי שהוחזקה אשת איש והלכה היא ובעלה למדינת הים וכו' נאמנת ותנשא או תתיבם חזקה שאינה מקלקלת עצמה ותאסור עצמה על זה ועל זה וכו' בדבר שעשוי להגלות וכו', למדנו מדברי רבינו ז"ל דהיכא דאיכא קלקולא דנפשה חיישא ודייקא ומנסבא וכדכתבינן, ובסוף הלכות גירושין בירר עוד הטעם דנאמנות עד אחד הוא משום מלתא דעבידא לאגלויי. ואע"ג דבפרק האשה שלום גבי עד אחד במלחמה אבעיא להו אי הוי טעמא דהאמנת עד אחד משום מלתא דעבידא לאגלויי או משום דאיהי דייקא ומנסבא ולא איפשיטא, והרמב"ם ז"ל פסק בפי"ג מהלכות גיטין דלא תנשא ואם נשאת לא תצא, כתב שם הטעם דשמא שכרה העד וכיון שהיא שונאה אותו. וכבר כתב הרב מגיד משנה ז"ל בסוף הלכות גירושין דטעמא דמלתא דעבידא לאגלויי עדיף מטעמא דדייקא ומנסבא עליו סמכו בדברים אחרים בגמרא, והאריך בזה.
ואחר הדברים והאמת האלה נראה שעד אחד נאמן להתיר יבמה לשוק, וכן פסק הרמב"ם ז"ל בפ"ג מהלכות יבום וחליצה, וכן דעת הראב"ד ז"ל וספר המצות גדול, ואף הר"ם הכהן ז"ל לא הגיה על הרמב"ם ז"ל בזה נראה שהוא מסכים לדעתו. ומיהו הני מילי בעדות מיתה הוא שחולק הרא"ש ז"ל, כלומר במת יבמיך או מת בעליך ואח"כ מת בנך, אבל בנתן לו בן במדינת הים כעדותן של עדים אלו שמעידין שר' יצחק אלפארה הניח זרע נראה שדעתו כדעת הרמב"ם ז"ל שהכשיר, שהרי הרב בנו כתב סברת הרמב"ם ז"ל בספר אבן העזר בלי חולק, וכן כתב הרמב"ן ז"ל בפרק יש נוחלין דעד אחד נאמן בנתן לו בן במדינת הים, ואף בעד אחד ביבמה נראה מדעתו שם שהוא נאמן. ואעפ"י שהראב"ד ז"ל השיג על הרמב"ם ז"ל בזה, יש טעם לקיים דברי הרמב"ם ז"ל שהרי האשה נאמנת לומר נתן לי בן במדינת הים כדתנן בפרק בתרא דיבמות, וכי היכי דאיהי מהימנא עד אחד מהימן, שהרי הראב"ד ז"ל מודה דכל היכא דאיהי מהימנא לא גרע עד אחד.
והכלל העולה מזה הוא, דכלהו רבוותא ז"ל הראשונים והאחרונים סברי דעד אחד נאמן ביבמה להתירה לשוק זולתי הרא"ש ז"ל, ומ"מ נראה שמטעם דלא מקלקלא נפשה יש להאמינו, אי נמי מטעמא דמלתא דעבידא לאגלויי, ולפיכך נאמן, וזה כלו בעדות מיתה, אבל בעדות שנולד לו בן נראה שאף הרא"ש ז"ל מודה בזה, שהרי הרב בנו כתב זה בלי חולק.
ואעפ"י שאחד מן העדים אמר ששמע שהניח בן ובכתב נמצא שהניח בת, אין זו הכחשה, לפי שכלם מודים שהיא פטורה כשהניח זרע, וכדתנן בפרק האשה שלום אחת אומרת מת ואחת אומרת נהרג ר' מאיר אומר הואיל ומכחישות זו את זו הרי אלו לא ינשאו ר' יהודה ור' שמעון אומרים הואיל וזו וזו מודות שאינו קיים הרי אלו ינשאו, וקיימא לן דר' מאיר ור' יהודה הלכה כר' יהודה, וכ"ש דר' שמעון כוותיה והוה ליה ר' מאיר חד במקום שנים ואין דבריו של אחד במקום שנים, וכן פסק הרמב"ם ז"ל, וכי היכי דבאחת אומרת מת ואחת אומרת נהרג לא הויא הכחשה דלא משגחינן במלתייהו אי מת אי נהרג אלא אם ישנו בעולם או אינו דלענין דינא להתירה לינשא ליכא הפרשה בין מת לנהרג, והוא הדין נמי באחד אומר בן ואחד אומר בת דלא משגחינן בבן או בבת אלא אם הניח זרע או לא דלענין דינא להתירה לינשא לא קפדינן אי בן או בת, דכל שהניח זרע כשרה היא לינשא. והעד שהעיד בכתב שהיא מעוברת, אעפ"י שהכתב אינו כתב ידו, כיון שאנו מכירין כתיבת מי הוא, עדות היא, דלא גרע ממצאו כתוב בשטר פלוני מת פלוני נהרג דאמרינן בירושלמי שכתבתי למעלה, דעדות זו מקיימת העדות שאומרת שילדה דרוב נשים ולד מעליא ילדן כדאיתא בריש פרק החולץ. ואפילו לר' מאיר דחייש למיעוטא ולא אמר דרוב נשים מתעברות ויולדות, כדאיתא בפרק האשה בתרא, היינו כשלא נתעברה אבל כשנתעברה אפשר דלא קאמר. ואעפ"י שכתבו בתוספות בפרק החולץ אההיא דאמר רשב"ג כל שלא שהה שלשים יום באדם הרי זה נפל, דהאי דלא אזלינן בתר רוב נשים שהן יולדות בני קיימא משום דמיעוט דנפלים שכיח וחיישינן למיעוטא דשכיח, כמו גבי מים שאין להם סוף דאשתו אסורה וכן גוסס שאין מעידים עליו להשיא אשתו אעפ"י שרוב גוססין למיתה, וכן כתב הרב הרא"ש ז"ל, מ"מ הני מילי להתירה לעלמא אבל לאוסרה ליבם ולהתירה בחליצה מהימן.
על כן אני אומר שלצאת ידי כל ספק תדור האשה הזאת על דעת רבים שלא תנשא לכהן לעולם, ויחלוץ לה יבמה ותנשא לשוק, ותהיה אסורה לעולם לכהן, ואפילו יבואו שני עדים שראו הבן ונמצא שהחליצה אינה חליצה ומן הדין היתה מותרת לכהן, אפילו הכי תהיה אסורה לכהן לעולם מחמת נדרה, ודיינין לה כאוקמתא דרב פפא התם כגרושה, כלומר שאם היתה גרושה שכבר אסורה לכהן וליכא חששא דהצרכת כרוז [לכהונה], דחולצת ולא מתיבמת, וכן כתב הרמב"ם ז"ל ואבן העזר. וליכא מידי דניחוש ליה אחרי הנדר הזה, שכל מה שיש לספק בענין הזה הוא שמא לא הניח בן או שמא הפילה, או שמא הניח בן של קיימא, ואם לא הניח בן החליצה כהוגן, ואם הפילה ג"כ החליצה כהוגן היא וחולצת ואינה מתיבמת, ואם הניח בן החליצה אינה חליצה, אלא שבזו חששו חז"ל שאם חלצה ואחר חליצתה נודע שיש לו בן החליצה אינה כלום ומותרת היא לינשא לכהן, וכשתנשא לכהן ותלד ממנו ברוב הימים יצא לעז על בניה שהם בני חלוצה, והם לא ידעו שהחליצה לא היתה חליצה ואינה פוסלתה לכהונה, ואפילו אם נכריז קודם נשואיה לכהן שחליצה זו לא היתה חליצה איכא דשמע בחליצה ולא שמע בהכרזה ועדיין יוציאו לעז על בניה, על כן חששו חכמים שלא תחלוץ עד שתדע שילדה צרתה ואפילו לעולם, והיינו דתנן בפרק בתרא דיבמות האשה שהלך בעלה וצרתה למדינת הים ובאו ואמרו לה מת בעליך הרי זו לא תנשא ולא תתיבם עד שתדע שמא נתעברה צרתה, וקא מקשו בגמרא ולעולם אמר זעירי לעצמה שלשה ולחברתה תשעה וחולצת ממה נפשך ר' חנינא אומר לעצמה שלשה ולחברתה לעולם, וקא מקשו יאמר ותחלוץ ממה נפשך, וקאמרי אביי בר אבין ור' חנינא בר אבין גזרה שמא יהא הולד של קיימא ונמצאת מצריכה כרוז לכהונה ואיכא דהוו בחליצה ולא הוו בהכרזה וקאמרי דשרו חליצה לכהן, והכי איתא נמי בפרק החולץ, ועל כן אני אומר שלתקן עוותתה ומשום תקנת עגונות שתדור על דעת רבים שלא תנשא לכהן.
ואם נרצה לחזק הענין תוסיף לישבע על דעת המקום, דנדר שהודר על דעת רבים לית ליה הפרה כדאיתא בפרק השולח ובפרק בתרא דמכות ובערכין ובבכורות כדבעינן למימר קמן, ועל דעת המקום גם כן אין לו היתר כדאמרינן בשבועות בפרק שבועות שתים בתרא דאשבעינהו משה לישראל על דעת המקום כי היכי דלא תהא הפרה לשבועתייהו. ואם יוסיפו חזוק ג"כ תקבל עם כל זה חרם ונדוי בלא שום פתח היתר וחרטה. ואחרי הנדר והשבועה והחרם הזה שוב אין לחשדה שמא תלך למקום אחר ותנשא לכהן, דכל שהיא עומדת באיסור כל ימיה לא עבדא הכי, וכן כתבו בפרק השולח.
ומה שאני סומך עליו שבנדר זה יסתלק ספק זה ויחלוץ לה יבמה ותנשא, הוא שמצאנו רז"ל מסלקים כל היכא דאיכא חששא דקנוניא או דאיסורא בנדר, דתנן בערכין בפרק שום היתומים המקדיש נכסיו והיתה עליו כתובת אשה ר' אליעזר אומר כשיגרשנה ידור הנאה ר' יהושע אומר אין צריך כיוצא בו רשב"ג אומר אף הערב לאשה בכתובתה והיה בעלה מגרשה ידיר הנאה שמא יעשו קנוניא על נכסיו של זה ויחזיר את אשתו, ומאי דאמר רבי יהושע דאין צריך לאו דסבירא ליה דלא מהני אלא דלא צריך, ואם איתא דהוה צריך מהני, והכי משמע לישנא דאין צריך, ובגמרא מוקי פלוגתייהו דר' אליעזר ור' יהושע באם אדם עושה קנוניא על ההקדש, ואוקמתא אחריתי בנדר שהודר על דעת רבים אם יש לו הפרה או לא, ואפילו להאי אוקמתא הא קיימא לן בנדר שהודר על דעת רבים אין לו הפרה. וההיא דרשב"ג מתנו לה נמי בפרק גט פשוט, ובהנהו תרי מסכתי מייתו עלה עובדא דמשה בר עצורה דהוה ערבא דכתובה ורב הונא בריה צורבא מרבנן הוה ודחיקא ליה מלתא אמר אביי ליכא דלנסביה עצה לרב הונא לגרשה לדביתהו ותיזיל ותגבה כתובתה מאבוה וליהדר נהדרה אמר ליה רב והא ידירנה תנן אמר ליה אטו כל מאן דמגרש בבי דינא מגרש, אגלאי מלתא דכהן הוא, אמר אביי בתר עניא אזל עניותא. ומדשקלי וטרו אביי ורבא דאינהו מרואתא דכלהו תלמודא אליבא דרשב"ג משמע דהלכתא כותיה, ונפקא ליה ממיעוטא דכל מקום ששנה רשב"ג במשנתינו הלכה כמותו חוץ מערב וצידן וראיה אחרונה, דלאו על האי בבא איתמר. ובבכורות פרק מומין אלו שנינו הנושא נשים בעבירה פסול עד שידור הנאה, כלומר כהן שנשא נשים בעבירה פסול לעבוד עבודה דכתיב וקדשתו כי את לחם אלהיך הוא מקריב, ואם נודר הנאה שלא ישא עוד נשים בעבירה ושיגרש את זו שהיא אצלו כשר לעבודה, ואמרינן עלה בגמרא תנא נודר ועובד יורד ומגרש, והא הכא דיצרו תוקפו אית ליה תקנתא בנדר ועובד עבודתו ואח"כ מגרש, וחזקה דלא עבר אנדריה. ואמרינן נמי במסכת מכות בפרק אלו הן הלוקין גבי בטלו ולא בטלו קיימו ולא קיימו באונס המגרש, כלומר האונס את הנערה דאמר קרא לא יוכל שלחה כל ימיו, אם נשאה וגרשה לא לקי משום דהוה ליה לאו שנתק לעשה שהרי יכול להחזירה דקרא כל ימיו קאמר וכל זמן שהוא קיים יכול להחזירה, ולא מצינו אונס המגרש לוקה אלא בכהן שהרי שוב אינו יכול להחזירה, ובישראל נמי נמצא לפעמים שלוקה והוא כגון שהדירה הנאה שלא תשאנו, אמר רב שימי מנהרדעא הכא במאי עסקינן כגון שהדירה ברבים, ופרכינן הא ניחא למאן דאמר נדר שהודר ברבים לית ליה הפרה וכו', ומסקנא כגון דנדרה על דעת רבים ולא חיישינן שמא תלך למקום אחר ותנשא לכהן, דכל נדר שהיא עומדת באיסורו בכל שעה ושעה חוששת היא לו, וכמו שכתבו המפרשים בפרק השולח כמו שכתבתי למעלה.
ואי קשיא לך הא דתנן בסוף נדרים בראשונה היו אומרים שלש נשים יוצאות ונוטלות כתובה האומרת טמאה אני לך השמים בני לבינך ונטולה אני מן היהודים חזרו לומר שלא תהא נותנת עיניה באחר ומקלקלת על בעלה אלא האומרת טמאה אני לך תביא ראיה לדבריה השמים בני לבינך יעשו דרך בקשה ונטולה אני מן היהודים יפר חלקו ותהא משמשתו ותהא נטולה מן היהודים, ואם איתא דבנדר קא סגי ידירנה הנאה מאותו אחר שנתנה עיניה בו ויגרשנה. י"ל דהאי אחר דנתנה עיניה בו לא ידעינן ליה ואי אפשר למיסרה אכולי עלמא. ותו דהא אמרי רבוותא ז"ל דמעיקר דינא אינה נאמנת לומר טמאה אני לך שלא כל הימנה להפקיע שעבוד בעלה, ומשום דהא מלתא דטמאה אני לך כסיפא לה אי לאו דקושטא היא לא הוה אמרה ליה תקנו במשנה ראשונה להאמינה, וכי חזו רבנן בתראי חששא דשמא עיניה נתנה באחר אוקמוה אעיקר דינא, אבל בנדון הזה אין חששא אלא דנמצאת מצריכה כרוז לכהונה, ואם תדור הנאה ותחלוץ ליכא למיחש לקלקולא. ומצאתי כי הרשב"א כתב בתשובה, לעולם ילמד אדם בתוך ביתו וילמד לנערותיו לאסור על עצמן על דעת המקום ועל דעת רבים בלא שום פתח היתר וחרטה בעולם כל ממון שינתן לה בתורת קדושין ואפילו תקבל מדעתה אלא א"כ יהיה במעמד פלוני ופלוני. וזה ראיה לדברי, שאם בהפקעת קדושין מצי למגדר נפשיה בנדר כ"ש בחששא דרבנן כזה. ואפילו ללמדה לידור שרי שהרי מיאון דמתרחקין ממנו כדאיתא בפרק בית שמאי מלמדין אותה למאן במקום מצוה כ"ש בחליצה דמתקרבין אליה כדאיתא התם, וכ"ש הכא משום עגונא, דכמה דברים אקילו בה משום עגונא.
ואם היבם יחלוץ לה ברצונו אחר הנדר והשבועה והקבלת החרם שלא תנשא לכהן כאשר כתבתי הנה מה טוב ומה נעים, ואם לאו כופין אותו לחלוץ כדין מורדת ביבמה דכופין אותו לחלוץ, שהרי אף לדברי האומר דמצות יבום קודמת אם לא רצתה להתיבם כופין אותו לחלוץ אם אנו מכירין שאינו מתכוין למצוה, וכן כתוב בספר אבן העזר בסי' ק"ט, כ"ש לדברי האומר דמצות חליצה קודמת, ואף המחמיר במורדת בבעלה שלא לכוף אותו לגרש אפילו בטענת מאיס עלי, מודה בזו דכופין אותו לחלוץ, אי משום דמצות חליצה קודמת אליבא דמקצת רבוותא ז"ל, אי אליבא דמאן דאמר דמצות יבום קודמת, אי חזינן דלא מכוין למצוה דאינהו מודו דכופין אלא דמאבדת כתובתה, ובמורדת דעלמא דאמרינן חיישינן שמא נתנה עיניה באחר ורוצה להפקיע עצמה מיד בעלה ויהיו בנות ישראל תולות עצמן בגוים, וקא מייתו ראיה ממשנה אחרונה דנדרים שכתבתי, כלהו הני טעמי ליתנהו ביבמה, דטענת מאיס עלי בבעלי טענה מגונה היא שתאמר בעלה מאוס בעיניה ומקום חששא גדולה הוא וכמה מכוער הדבר ולפיכך אין כופין אותו, אבל אי טענה דהיא שונאה היבם השנאה קדומה היא ביניהם, וטענה דזמנין סניא ליה חששא דתלמודא הוא ולאו מכוער הדבר. ועוד שדבר כזה שתפול יבמה לפני יבם וסניא ליה רחוק הוא ואינו דבר מצוי, אבל אם באנו לומר במאיס עלי כופין אותו נפיק מניה חורבה ובנות ישראל יתלו עיניהם בגוים ויפקיעו עצמן מידי בעלן, וזו חששא קרובה ומצויה היא וראוי לחוש לה. ובנדון הזה כ"ע מודו דחליצה קודמת, שהרי אינו יכול ליבם מחשש שמא הניחה בן או שמא הפילה. והרשב"א ז"ל כתב במצות חליצה גבי ההוא יבם דנפשו ליבומי כי היכי דליכליה לממונא אמר ליה ר' חייא חלוץ ובכך אתה כונסה ולבתר דחלץ לה אמר ליה מינך אפסליה הדר וחלץ לה, וכתב הרשב"א ז"ל דכופין אותו בכך עד שיאמר רוצה אני אפילו בשוטי דכיון דאסיר ליה מעתה חייב להוציא והביא ראיה מהירושלמי, להאריך בזה.
ואינה מאבדת כתובתה, שאף האומרים מאבדת כתובתה בנודרת הנאה מיבמה אחרי מות בעלה או במורדת בו, היינו לפי דעתי או אליבא דמאן דאמר דארוסה אית לה כתובה בתנאי ב"ד או אליבא דמאן דאמר דלית לה כתובה ומוקמינן לה בדכתב לה בעודה ארוסה כדאיתא בפ"ק דמציעא ובפרק נערה שנתפתתה, והאי שומרת יבם כארוסה חשבינן לה לענין כתובה, שהרי מאן דאמר התם אין כותבין אגרת מרד על הארוסה האי ארוסה אי כתבינן עליה אגרת מרד מאבדת כתובתה דתנאי ב"ד אליבא דמאן דאמר דארוסה אית לה כתובה, ואליבא דמאן דאמר דלית לה כתובה ומוקי לה בדכתב לה, וכן נמי אני אומר למאן דאמר דכותבין אגרת מרד על שומרת יבם דבחד סגנון הוא, ודהיינו או בדכתב לה, או כתובה דתנאי ב"ד אליבא דמאן דאמר דארוסה אית לה כתובה בתנאי ב"ד ודאין שומרת יבם כארוסה, דאי בכתובתה דעל נכסי בעלה הראשון לא אפשר, דהאי כתובה מאן ירית לה אם תאמר היבם עם שאר אחים איהו חליץ ואינהו ירתי ואם תאמר היבם יורש אותה א"כ מצינו חולץ יורש ואנן תנן בפרק החולץ דהחולץ ליבמתו הרי הוא כאחד מן האחים לנחלה ואם יש לו אב נכסים של אב. וזה כפי דעתי היה ברור, אלא שראיתי שהרמב"ם ז"ל בפירוש המשנה שלו בפרק בית שמאי גבי מה ששנינו שם הנודרת מיבמה בחיי בעלה כופין אותו שיחלוץ וכו', וכתבו ז"ל דכל מקום שאומר כופין אותה בו ותטול כתובתה, מהשרשים האמתיים אשר ראוי לסמוך עליהם שכותבין אגרת מרד על שומרת יבם ואם מרדה ושאלה חליצה תצא בלא כתובה הלכה למעשה בכל בתי דיני ישראל ועל זה השורש ידונו בכל הטענות שיפלו בין היבמה ליבם כופין אותו אם לא רוצה על כל פנים, עכ"ל. וכן כתב בחבורו, נראה שהוא סובר שמאבדת כתובתה שעל נכסי בעלה כדין מורדת, אלא שהוא ז"ל הולך לשטתו שסובר הוא והריא"ף ז"ל שכותבין אגרת מרד על שומרת יבם, ורבים חולקים עליהם בזה, הרי האשה הזאת לכל הדעות אינה מאבדת כתובתה כלל שהרי אפילו היתה רוצה [להתיבם אינה יכולה א"כ אינה מורדת, ואפילו לסברת א"ז הרמב"ן ז"ל דאומר דאפילו היא רוצה] לחלוץ כל שאינה רוצה להתייבם הויא מורדת, כ"ש לדברי הראב"ד ז"ל שסובר שאינה מורדת אלא כשאינה רוצה לחלוץ ולא להתיבם ומשום דאגידה ביה ביבם הויא מורדת, אבל כל שלא רוצה לחלוץ ולא להתיבם אינה מורדת, על כן האשה הזאת אעפ"י שכופין היבם לחלוץ לה אינה מאבדת כתובתה כלל ואפילו לפי דעת הרמב"ם ז"ל שכתב בפירוש המשנה.
ואע"ג דחליצה מעושית פסולה, היינו בשלא אמר רוצה אני כדאיתא בפרק מצות חליצה, ואנן כייפינן ליה כשאר מחוייבי כפיות עד דאמר רוצה אני וכדנפקא לן מקרא בערכין ובפרק חזקת, וכפייה זו תהיה או על ידי דייני ישראל בשוטים או בחרם, וכן כתב הרא"ש ז"ל בפרק הבא על יבמתו, או על ידי גוים שיאמרו לו עשה מה שישראל אומרים לך כדאיתא בפרק המגרש. ואעפ"י שיבם זה אינו יכול ליבם לא קרינן בה כל שאינה עולה ליבום אינה עולה לחליצה, דהא הפילה דהויא ספיקא ואינה יכולה להתיבם וחולצת, ובאשה שהלך בעלה וצרתה למדינת הים ובאו ואמרו לה מת בעליך הרי זו לא תנשא ולא תתיבם וכו', וקאמר זעירי התם דלחברתה תשעה וחולצת ממה נפשך, והרי חליצה זו מן הספק היא ואינה עולה ליבום וקאמר זעירי דחולצת, ודקאמרינן דלצרתה לעולם לא קאתו עלה אלא מטעמא דנמצאת מצריכה ליה כרוז לכהונה. ונודרת הנאה מיבמה בחיי בעלה אמרי בפרק בית שמאי דחולצת ואינה עולה ליבום, ומחזיר גרושתו אמרינן בפ"ק דיבמות חולצת ולא מתיבמת, ושניות ואלמנה לכהן גדול וחלוצה לכהן הדיוט אמרינן נמי בפ"ב דיבמות דחולצות ולא מתיבמות [וספק סוטה נמי אמרינן בפ"ק דסוטה חולצת ולא מתיבמת], והני נשי כלהו עולות לחליצה ולא ליבום. וטעמא דכלהו דאי קדשינהו תפסי בהו קדושין מן התורה, ולא אמרי כל שאינה מעלה ליבום אינה עולה לחליצה אלא במחוייבי כריתות, והכי מוכח התם בפ"ב דיבמות. והאשה הזו, אם הניח בעלה בן החליצה אינה חליצה כלל ואינה עולה לא לחליצה ולא ליבום, ואם לא הניח בן שפיר קרינן בה עולה ליבום.
והעולה מזה הוא, שאם תדור האשה על דעת המקום ב"ה ועל דעת רבים, או תשבע בנקיטת חפץ בה' אלהי ישראל על דעת המקום ב"ה ועל דעת רבים, או תוסיף לקבל עליה חרם או נדוי שלא תנשא לעולם לכהן, שכופין היבם או בשוטים או בחרם או על ידי גוים שיאמרו לו עשה מה שישראל אומרים לך עד שיאמר רוצה אני, ויחלוץ לה, ואינה מאבדת כתובתה כלל, ואין חוששין לה שמא תלך למקום אחר ותנשא לכהן. זהו הנראה לי בנדון הזה. וה' אלהים צבאות, שהוא בצבא שלו אות, יצילנו מטעות הוראה ושגיאות, ויראנו מתורתו נפלאות. שלמה בן הרב ר' שמעון נ"ן בן החכם ר' צמח זלה"ה.
@שו"ת הרשב"ש סימן תקיג [א]
תורף עדויות השייך לסימן תקיג מכי"א.
אנו עדים החתומים למטה שלח אותנו מורנו הרב ר' שלמה נר"ו בן מרנא ורבנא הרב הגדול ר' שמעון נ"ן בן החכם ר' צמח זלה"ה לבדוק הילד שילדה מרת מונה בת ר' יצחק ב"ר אברהם טליטלי לראות אם נולד בשערו ובצפרניו, ואנחנו לקיים מצותו הלכנו ומצאנו הילד הנזכר יונק משדי אמו שלם בשערו ובצפרניו ככל קטן שכלו לו חדשיו, והחזרנו הדברים האלה למורנו הרב ר' שלמה נר"ו הנזכר וצונו לכתוב שטר עדות זה להיות ביד האשה מונה הנזכרת לראיה ולזכות, וכתבנו וחתמנו מה שהיה ביום הולד הילד הנזכר שהיה יום ר"ח ראשון לירח אייר שנת חמשת אלפים ומאתים ושבע לבריאת עולם למנין שאנו מונין כאן באלגזאיר מתא והכל שריר וקיים.
אהרן הלוי ב"ר שמואל הלוי ז"ל, שמואל ב"ר יוסף פצאל נ"ע.
זהו תורף העדויות
לפי שר' מכלוף בר אברהם זגאנדו נפטר לבית עולמו וחיי לרבנן ולכל ישראל שבק והניח אשתו מרת מונה בת ר' יצחק ב"ר אברהם טליטלי מעוברת ולו אח במדינת הים ושמו יצחק, ולאחר ימים מרובים לפטירתו ילדה אלמנתו מרת מונה הנזכרת בליל ר"ח אייר שלם בשערו ובצפרניו כנראה בשטר הנעשה מזה, והבן הנזכר חלה יום ששי, וביום ראשון שאחריו שמיני ללידה נפטר כאשר נודע זה ונתפרסם, וטענה מונה הנזכרת שהבן הנזכר כלו לו חדשיו ושמירח תמוז היתה מעוברת וקים לה בגויה שכלו לו חדשיו, ולפי שמורנו הרב ר' שלמה נר"ו דיין הקהל יצ"ו לא האמין האלמנה הנזכרת בזה הושיבו בית דין לחפש ולבקש בעניני האלמנה הנזכרת ואם יש עדויות שמתוכן יוכל להתברר שהבן הזה כלו לו חדשיו שנקבל אותם כראוי, ואנחנא בי דינא דחתימין לתתא במצות מורנו הרב ר' שלמה נר"ו הנזכר חפשנו ודקדקנו בענין ובקשנו העדיות הנזכרים לפנינו בע"ה.
תחלה העיד ר' יעקב ב"ר סעדיה ציארי (?) שהוא היה בחוץ בשוק הנקרא סו"ק א"ל כמי"ס (?) ובצאתו מהשוק יום ה' מצא ר' מכלוף זגאנדו בדואר אחד, אמר לו יעקב ציארי הנזכר למה לא נכנסת לשוק אמר לו היום יצאתי מהעיר ולא יכולתי להגיע לשוק ונשארו שניהם באותו דואר, וביום שבת הסמוך לו לאחריו אמר יעקב ציארי הנזכר למכלוף זגאנדו הנזכר למה אחרת לצאת עד העת הזאת אינך יודע ששנה זו תבואתה מועטת ונסתלקו הגרנות (?) כבר, ענהו מכלוף זגאנדו הנזכר שאיחורו היה בסבת שחלו בניו בזה אחר זה ונפטרו בזה אחר זה ותכפוהו אבליו, אמר לו יעקב ציארי ועתה נשאר לך שום בן ענהו מכלוף הנזכר לא אבל אני אומר אם ירצה השם שאשתי מעוברת, ואחר כך כל אחד משניהם הלך לדרכו. ויום,,, שאחריו נכנסו לשוק יעקב ציארי ומכלוף זגאנדו הנזכרים ונכנס עמהם יוסף עבאס ובצאתם יצאו יחד מהשוק ובאו בדרך יחדו ויום ששי למשכים, הם באים בדרך וראו מכלוף זגאנדו הנזכר לא היה בריא ונפל משאו מעל החמור ולא יכול להקימו עד שהקימוהו יעקב ציארי ויוסף עבאס הנזכרים והניחוהו בחוץ בדואר אחד [אחר] (?) ונכנסו יעקב ויוסף הנזכרים יום ששי לעיר והיה יום ששי ערב שבת חזון משנת מאתים ושש והיו מצטערים עליו שהניחוהו בחוץ חולה. זו היא עדות יעקב ציארי הנזכר. ושלחנו אחר יוסף עבאס הנזכר והעיד ככל אשר העיד יעקב ציארי הנזכר מעת צאתם מהשוק עד כניסתם לעיר כדבר יעקב הנזכר אות באות תיבה בתיבה.
עוד הוזקקנו לברר חליו של מכלוף זגאנדו אם היה סמוך לשבת חזון או מופלג. ובא ר' יוסף הכהן ב"ר אברהם הכהן והעיד, ביום ט' באב הוציאו מורנו הרב ר' שלמה נר"ו מבית הכנסת לבקר ר' יצחק ב"ר אברהם בן חנון לפי שנתעלף באותה שעה, ושר' יוסף הנזכר שמע אומרים באותה שעה שהרבה חולים יש בקהל, אמר להם ר' יוסף הנזכר ומי הם אמרו לו פלוני ופלוני וזכרו מהם מרובים ומכללם הזכירו זה מכלוף זגאנדו.
עוד העיד ר' יצחק קרשקש גדול, כי יום ט' באב אחרי (?) אשר בקר הוא ור' שלמה הלוי ר' יצחק ב"ר אברהם בן חנין הנזכר, הלכו ובקרו למכלוף זגאנדו הנזכר ומצאוהו חולה מושכב על מטתו. ושאלנו ר' שלמה הלוי הנזכר ואמר כן שבקרו הוא ור' יצחק קרשקש, אבל לא ידע באיזה יום היה.
עוד שאלנו השכנים ר' שלמה וידאל ור' משה בן ברוך אם (יש) [ידוע] להם מתי נפל למשכב, ר' שלמה וידאל אמר שאינו יודע, ור' משה בן ברוך אמר גם כן שאינו יודע יום התחלת חליו אבל הוא שמשבת נחמו והלאה לא עמד ממשכב, ואם קודם הזמן הזה היה חולה או לא אינו יודע לאמת ולא לכזב.
עוד שאלנו הנשים השכנות ולא ידעו דבר.
עוד שאלנו הנשים אם יודעות טבילתה של האלמנה הנזכרת מונה, והעידה מרת אם אלסעד אשת ר' שלמה בן וידאל ואמרה אינה יודעת מתי טבלה אבל יודעת כשבא מורנו הרב ר' שלמה נר"ו ובקש ממכלוף זגאנדו הנזכר לכתוב גט לאשתו ולא רצה לכתבו שאמרה האלמנה הנזכרת למרת אם אלסעד הנזכרת שכבר היא מעוברת מט"ו יום, ומרת מרים אלמנת ר' סעדיה חדנדן (?) העידה שכך שמעה ממרת אם אלסעד הנזכרת אבל לא שמעה דבר מהאלמנה הנזכרת ואינה יודעת דבר מזה זולתי מה שהגידה לה מרת אם אלסעד הנזכרת.
עוד הוזקקנו לבקש, כשחלה ר' מכלוף זגאנדו הנזכר אם היתה אשתו האלמנה מתיחדת עמו או לא. והעיד ר' משה בן ברוך ומרת אם אלסעד ומרת מרים הנזכרים שהם יודעים באמת שמיום שנפל למשכב מכלוף זגאנדו הנזכר עד יום מותו לא נפרדה אמו ממנו אפילו שעה אחת לא ביום ולא בלילה. ועוד העידה מרת מרים הנזכרת כי אשת מכלוף זגאנדו הנזכרת נתקוטטה עם חמותה מרת מרוש אם מכלוף זגאנדו הנזכר, ענתה אותה חמותה הנזכרת כה יעשה אלקים לי וכה יוסיף אם אניח בני עמך אפילו שעה אחת לפי שלא יבטח לבי בו אם אזוז ממנו.
עוד הוזקקנו לברר מתי נפטר (סעדיה) [מכלוף] זגאנדו הנזכר, ולא מצינו מי שיזכור זה זולתי ר' משה בן נתן שהעיד שהוא יודע באמת שיום שמנה באלול נפטר מכלוף זגאנדו הנזכר, לפי שהוא כתב כן בכתביו וזוכר זה באמת שאין בו ספק.
ולפי שהוזקקנו לעדותן של עדים כתבנו וחתמנו שטר ב"ד זה ומסרנו אותו ביד האשה הנזכרת מרת מונה להיות בידה לראיה ולזכות ביום שלישי בשלשה ועשרים יום לירח אייר שנת חמשת אלפים ומאתים ושבע לבריאת עולם למנין שאנו מונין כאן באלגזאיר מתא.
עוד עמד בפנינו ר' ששון שקראן שהוא אחד מב"ד והעיד כי הוא יצא מהעיר הזאת לחוץ כשנשארו מחדש תמוז חמשה ימים ונתעכב בחוץ כ"ט יום כשבא מצא שכבר היה חולה ר' מכלוף זגאנדו הנזכר, והכל שריר וקים. שמואל וידאל י"א, אהרן הלוי ב"ר שמואל הלוי זלה"ה, ששון ב"ר יצחק שקראן נ"ע.
יודעים אנו עדים החתומים למטה, ששלח אותנו מורנו הרב ר' שלמה נר"ו לשאול פי מרת מרוש אם מכלוף זגאנדו מתי נפל בנה למשכב ותקף עליו חליו ואמרה כי ביום שני שאחר שבת נחמו קרא הכתב לאשת ר' מכלוף גראס (?) כי בנה מת באלמדיה ושלא חלה עד יום ששי וכי ליל שני שאחריו טבלה האשה ולמשכים תקף חליו, אבל חליו שמת בו היה עשרים יום שנים עשר האחרונים מאב ושמנה ימים מאלול, ולפי ששמענו דבריה כראוי כתבנו וחתמנו ומסרנו ביד מורנו הרב ר' שלמה נר"ו הנזכר דיין יצ"ו להיות בידו לראיה ולזכות ביום ששי בששה ועשרים יום לירח אייר שנת חמשת אלפים ומאתים ושבע לבריאת עולם למנין שאנו מונין כאן באלגזאיר מתא והכל שריר וקים. משה בה"ר מכירן (?) בן נתן זלה"ה, יעקב בן החכם ר' אבא מארי זלה"ה. [עד כאן מכי"א]
@שו"ת הרשב"ש סימן תקיג [ב]
זה הקונדריס כתבתי על ענייני יבמה אחת שנפלה לפני יבם כאן באלגזאייר.
מכלוף זגאנ"ד נפטר לבית עולמו בשמנה ימים לירח אלול בשנת מאתים ושש לפי מה שנתברר מהעדיות ולו אח במדינת הים ולא נודע מקומו איו והניח אשתו מעוברת, ובליל אחד בשבת ביום הראשון מחדש אייר ילדה בן, והלכו העדים ביום ההוא במצותי וראו הבן שלם בשערו ובצפורניו, וביום הששי ששי ללידתו חלה וליל ח' ללידתו נפטר וחיי לרבנן ולכל ישראל שבק. ולמלאכת שמים, וכדי שלא ישארו בנות ישראל עגונות נתתי אל לבי לדרוש ולתור בחכמה, אולי אמצא פתח להתיר העגונה, שהרי כמה דברים הקילו חכמים משום עגונא אפילו באשת איש שיש חיוב כרת כ"ש באשה הזאת שכבר נפטרה מן היבום, שאפילו הבא להחמיר עליה אינו יכול להחמיר אלא להצריכה חליצה, וכל כך הדבר קל עד שאם נשאת לישראל חולצת ויושבת תחתיו ואם נשאת לכהן אינה צריכה חליצה כדי שלא תאסר על הכהן, כאשר דין זה מבואר בפרק החולץ ובפרק המילה, וכתבו הרמב"ם ז"ל בפ"ב מהלכות יבום וחליצה, על כן אם אנו יכולין למצוא לאשה הזאת פתח קטן כמלא מחט סדקית ראוי לפתוח לפניה שער כפתחו של אולם, וכ"ש שכפי מה שאני עתיד לבאר יש לה פתח לעבור ממנו גבוה כפתחו של היכל בהודאת הרבה מהגדולים, וכיון שכן אין ראוי לגדור בפניה שלא תצא, וכ"ש שיש לה קצת סיוע או סיוע גדול מעדותן של עדים, ואעפ"י שאמו מערערת על קצתן וטוענת שליל ששי ערב שבת נחמו ירד לנמל, עוד טענות אחרות כתובות בנוסח העדיות, וראיתי לשמוע דבריה אעפ"י שאינה נאמנת לפי שהיא מכלל נשים שאין מקבלין עדותן בנדון כזה, כדי שלא ימצא פתחון פה בעל דין לחלוק, ומה שנתברר שקרותו מדברי עצמה בטלתיו ומה שאפשר שהוא אמת אעפ"י שאין להאמינה כתבתיו, מ"מ אפילו כפי דבריה היא מותרת כאשר יתבאר בע"ה שתשובה היותר חזקה להאמר היא כפי מאמר אומר, ורציתי להודיע שאפילו כדברי כל מתעקש לטעון כנגד העדים היא מותרת.
וראיתי לחוק על ספר כל דברי הראיות מפני חמשה טעמים. האחד, לפי שיש בני אדם שלא שמעו ולא [ראו] כזה להיתר אבל אולי שמעו בזה לשמע אוזן שחולצת ולא מתיבמת וצריכה שלשים יום, ומאהבת המורגל ימהרו לתמוה ולהכזיב מי שאומר כנגד דבר המורגל אצלם, ואהבת המורגל יש לו רושם בנפש הסכלים אך לא בנפש המשכילים וכ"ש [בנפש] אוהבי האמת. והשני, שמא ברוב הימים או בערים הקרובות והרחוקות כשמעם את הדבר הזה יחשבו שהתרתי את הערוה, על כן אני רוצה להראותם לדעת כי האיסור הגדול הוא למי שרוצה לעגנה, אבל המתירה קיים מצות חכמים, ואם יש מי שרוצה להטיל מום בקדשים כאשר הורגל בעונותינו באומתינו ימצא תשובתו בצדו. והשלישי, להועיל לאורך ימים אם יזדמן מעשה כזה לבל יצטרכו הבאים אחרי לבקש דבר ה' ולא ימצאוהו וישוטטו בגדרות אולי יוציאוהו. והרביעי, שמא יזדמן דבר שאינו כנדון הזה, ומי שאינו בן תורה ידמה לעשות מעשה להיתר ויתלו בי בוקי סריקי, וכשיהיה על הספר יראו אם הדבר דומה בדומה או לא. והחמישי, לקבל שכר על הדרישה להוציא מה שהוא בכח אל הפועל ולטרוח לכתבו ולחוק על ספר, והקב"ה אינו מקפח שכר כל בריה וכ"ש לעושים לשמה, ויודע מחשבות אדם הוא ראה כוונתי ויודע תומתי כי לא נתכוונתי אלא להוציא לאור משפט. והעמדתי היתר האשה הזאת על שלשה טעמים, והקדמתי בהם שלש הקדמות ממאמרי חכמים, גם מדברים מפורסמים, להיות קונדריס זה גלוי לכל העמים, כי ביושר כל אמרי פי באמת ובתמים, וממנו אשאל לתתו לעין כל רואיו לחסד ולרחמים [אמן].
ההקדמה הראשונה היא, שדבר מוסכם הוא מתורתינו ומחכמיה ז"ל וחכמי האומות שהעובר יש לו עתות שיולד בהם ויחיה ועתות שיולד בהם וימות, והם זמן קצר וזמן ארוך וזמן ממוצע, והזמן הקצר הוא ז' חדשים, והזמן הארוך הוא ט' חדשים, והזמן הממוצע הוא ח' חדשים, ושהנולד בזמן קצר והארוך הוא המתקיים, והנולד בזמן הממוצע הוא שאינו מתקיים על הרוב, וזה דבר שאין בו ספק ואמת אותו הנסיון. ואעפ"י שנחלקו בטעם הדבר חכמי הכוכבים וחכמי התולדות, שחכמי הכוכבים אומרים כי שבעה כוכבי לכת הם משרתים לילד במעי אמו כוכב אחד לכל חדש ושבתאי תחלה, וכן יסד הריא"ף ז"ל במחזור יום הכפורים, והכוכב השביעי שהוא לבנה הוא לחדש שביעי, ואם הולד הוא בשלימותו כבר נשלם זמנו לצאת ואם יצא יתקיים, ואם לא יצא באותו חדש מורה על חולשה, ואם יצא בחדש שמיני שהוא שבתאי המורה על חולשה ומיתה לא יתקיים, ואם ישתהה עד החדש התשיעי שהוא לצדק המורה על הקיום יתקיים. וחכמי התולדות אומרים שהסבה בזה היא כי הנולד בשביעי הוא רב החמימות והרטיבות ומפני זה נשלמה יצירתו וגידולו בזמן הזה, והוא הזמן שאי אפשר שתשלם יצירתו של אדם פחות ממנו, והנולד בתשיעי הוא מעט החמימות והרטיבות מהנולד בשביעי ועל כן תשלם יצירתו בזמן ארוך, והנולד בשמיני אין אותה העת לו טבעית אלא העת הטבעית לו היא התשיעית ונחפז לצאת קודם זמנו מפני דבר מקרה, או יהיה זמנו השביעי ונתמהמה לצאת מפני דבר מקרה, ועל כן אינו חי ברוב. ואעפ"י [שמה] שאמרו שבן תשע שנשתהה אינו חי אינו מסכים עם רבותינו, לפי שרז"ל אומרים שאם נשתהה הוא חי, אבל מ"מ הסכמת הכל היא שבן שמונה הוא שאינו מתקיים אבל משבעה ומט' מתקיים. עוד נאמרו בזה הרבה דברים מרבים הבל דחאום הראשונים, גם דחה מהם א"א הרב ז"ל בספרו הנכבד ספר מגן אבות. והוא ז"ל ג"כ נתן טעם אחר בדבר, והוא שהדבר הזה דומה לגבולי החלאים כי יום שביעי הוא יום גבול והוא טוב מורה על חוזק הטבע, ויום ט' [הוא מבשר טוב, ויום שמיני הוא גבול רע כי ביום שביעי שהוא הטבעי מורה על חוזק הטבע, ואם המתין עד התשיעי] אף על פי שמורה קצת על חולשה לאיחורו אבל אינו רע, אבל כשהוא ביום ח' מורה על חולשה גדולה כיון שלא בא בשביעי ולא נתחזק עדיין להמתין עד התשיעי ונשאר בחולשתו, על כן אינו טוב. וכבר נתברר מדבריהם שהסכמת הכל היא שהנולד בשמיני לבדו הוא שאינו מתקיים ברוב, אבל הנולד בתשיעי ובשביעי מתקיים, וג"כ הסכמת הכל היא שהחדשים האלה, רוצה לומר עד סוף השמיני, כלם הם משלשים יום.
ההקדמה השנית היא, שמאמר רשב"ג דאמר בפרק המילה ובפרק החולץ כל ששהה שלשים יום באדם אינו נפל, [שאין הכונה ממנו כל ששהה, שאם לא שהה שהוא נפל] גמור, ואע"ג דקא מסמיך ליה אקרא דופדויו מבן חדש תפדה, דהא בגמרא דקו לישניה ואמרי הא לא שהה ספיקא הוי, כדאיתא התם ובפרק יוצא דופן, ומשמע דאינו ודאי נפל אלא ספק נפל, וקרא דופדויו הוי כללא לכל הספקות שאפילו בן שמונה ששהה שלשים יום יצא מתורת נפל, וכן כתב הרמב"ן ז"ל בחדושי שבת. ועוד שהרי אמרו שם בפרק המילה ובפרק החולץ מת בתוך שלשים יום ועמדה ונתקדשה אמר רבינא משמיה דרבא אם אשת ישראל היא חולצת, כלומר ותשאר תחת בעלה, ואם אשת כהן היא אינה חולצת, והכי פסקי כלהו רבוותא ז"ל, ואם איתא דודאי נפל הוא אשת כהן אמאי אינה חולצת, ומשמע דאפילו ספק גמור לא הוי, דאי ספק גמור ספק דאורייתא לחומרא כדאיתא בפ"ק דערובין ובדוכתי אחריני. אי נמי אפילו תימא דרשב"ג סבירא ליה דספק גמור הוא, לא סבירא לן בהא כותיה אלא כרבנן דפליגי עליה. ואע"ג דפסק שמואל הלכתא כותיה דרשב"ג כבר תמה הרא"ש ז"ל על פסק זה, וזה לשונו שכתב, תמה אני אהאי פסקא דרבנן קיימא לן אפילו לקולא דאשת כהן אינה חולצת ומחזקינן ליה כולד גמור להתיר יבמה לשוק וסמכינן ארוב ולדות שהם של קיימא, ולא עבדינן כרשב"ג אלא להתיר להצריך חליצה לאשת ישראל, (וסמכינן ארוב ולדות שהם של קיימא). ולענין אבלות דקיימא לן הלכה כדברי המיקל באבל, כל זה כתבו בפרק המילה. ובפרק החולץ כתב דהיינו טעמא דחיישינן לרשב"ג משום דמיעוטא דנפלים שכיח וחיישינן למיעוטא דשכיח, כמו גבי מים שאין להם סוף דאשתו אסורה, וגוסס דאין מעידין עליו להשיא את אשתו, אעפ"י שרוב גוססין למיתה, עכ"ל. הילכך ודאי משמע [דאין בדבר אלא חששא בעלמא בלבד, ואף רשב"ג סבר דלא ספיקא ממש הוי אלא חששא בעלמא, ורבנן דפליגי עליה סברי] דאין בדבר בית מיחוש. ומיהו לענין איסורא רבנן דגמרא חיישי לדבריו, אלמא דרבנן בגמרא סברי דאין בדבר אלא חששא, דאי ספק אפילו אשת כהן חולצת ככל ספיקא דאורייתא, וזה ברור.
ההקדמה השלישית היא, שכל דבר שהיא שעת הדחק והוא מדרבנן [יש] לסמוך על המיקל. ודבר זה מתברר ממה שאמרו בפ"ק דנדה במעשה ועשה רבי כר' אליעזר לאחר שנזכר אמר כדאי הוא רבי אליעזר לסמוך עליו בשעת הדחק, ומקשו התם מאי לאחר שנזכר אילימא לאחר שנזכר דאין הלכה כרבי אליעזר אלא כרבנן בשעת הדחק היכי עבדינן כותיה, ומתרצי אלא דלא איתמר הלכה לא כמר ולא כמר ומאי לאחר שנזכר דלאו יחיד פליג עליה אלא רבים פליגי עליה אמר כדאי הוא ר' אליעזר לסמוך עליו בשעת הדחק. ויש שלמדו מכאן דכל היכא דליכא פסקא בהדיא בגמרא כחד מן תנאי דבשעת הדחק אפשר לעשות כדברי יחיד, ולא שבקי' משום כללא דאית לן יחיד ורבים הלכה כרבים. ואא"מ הרשב"ץ ז"ל כתב בפסקי נדה שחבר שאין ללמוד מכאן אלא דבר שהוא מדרבנן, ואיכא למילף מינה שאם נחלקו הפוסקים בפסק אחד ואין ביד המורה הוראה להכריע יש לעשות בשעת הדחק כאחד מהם ואפילו הוא יחיד אצל מרובים כיון שדעתם שקולה לא נדחו דברי אותו יחיד, ואף בזה בדרבנן בלחוד, עכ"ל. ומצאתי תשובה להר"ן ז"ל כדבריו [דבדרבנן] בלחוד הוא ואמרינן כדאי הוא רבי פלוני לסמוך עליו בשעת הדחק. אבל מצאתי תשובה להרשב"א ז"ל דנראה דאפילו בדאורייתא אמרינן הכי, שכן כתב דכל היכא דאיכא הפסד מרובה אפילו יחיד במקום רבים ואפילו קטן בחכמה ובמנין לפני מי שהוא גדול ממנו בחכמה ובמנין, ואייתי ראיה מההיא דאמרינן כדאי הוא ר' אליעזר לסמוך עליו בשעת הדחק, ואמרינן נמי התם לעיל מינה מאי שעת הדחק איכא דאמרי שנת בצורת הוות ואיכא דאמרי דאפיש עובדא וכו' וחיישי רבנן לפסידא דטהרות, נראה מדבריו ז"ל שלא חלק בין דאורייתא לדרבנן. מ"מ למעבד כדברי המיקל בשעת הדחק בדרבנן אפילו יחיד במקום רבים ואפילו קטן בחכמה ובמנין בפני מי שגדול ממנו בחכמה ובמנין אין חולק, ונתברר זה.
ואחר שנתבררו שלש הקדמות אלו אחבר הטעמים אשר סמכתי עליהם בהיתר האשה הזאת בס"ד והם שלשה, האחד מצד עדותן של עדים, השני מצד שער וצפורנים, השלישי מצד מספר הימים, ר"ל מצד שכבר נכנס בכלל החדש התשיעי במה שאין בו ספק. ובה' בטחתי אשר כל חוסה בו לא נכלם, שלא תטה אשורי מני אורח הנכונה, ואוציא משפטיה לאור עולם.
הטעם הראשון מצד עדותן של עדים, כלומר עדותו של יעקב ציארי ומצורף לזה שאר העדיות. בפרק האומר בקדושין תנן, מי שאמר בשעת מיתתו יש לי בנים נאמן יש לי אחים אינו נאמן, ואמרינן עלה בגמרא, מתניתין דלא כר' נתן דתניא בשעת קדושין אמר יש לי בנים בשעת מיתה [אמר] אין לי בנים בשעת קדושין אמר אין לי אחים בשעת מיתה אמר יש לי אחים נאמן להתיר ואינו נאמן לאסור דברי רבי ר' נתן אומר נאמן אף לאסור, אמר אביי מתניתין דלא מוחזק לן לא באחי ולא בבני אמר יש לי בנים [נאמן] יש לי אחים אינו נאמן לאו כל כמיניה לאוסרה אעלמא ברייתא דמוחזק לן באחי ולא מוחזק לן בבני דאמרינן מה לי לשקר מאי קאמר למפטרה [מיבם], כלומר כדמתחזק לן באחי ואמר דלית ליה אחי הא מצי פטר לה בגיטא, ר' סבר מה לי לשקר כעדים דמי ואתו עדים ועקרוה לחזקה ור' נתן סבר מה לי לשקר כחזקה דמי ולא אתיא חזקה ועקרה לחזקה. ובפרק יש נוחלין תנן זה בני נאמן זה אחי אינו נאמן, ואמרינן עלה בגמרא, ליורשו פשיטא, לא יהא אלא אחר אי בעי יהיב ליה במתנה מי לא יהיב, לפטור [את] אשתו מן היבום אצטריכא ליה הא נמי תנינא לה מי שאמר בשעת מיתתו יש לי בנים וכו', ופריק התם דלא מוחזק לן דאית ליה אחים הכא מוחזק לן דאית ליה אחים, משמע מכל הני דכל שאומר שיש לו בנים אפילו מוחזק לן דאית ליה אחים נאמן, והכי פסקי כלהו רבוותא ז"ל. ולאו דוקא בדקאמר בשעת מיתה, אלא אפילו שלא בשעת מיתה דהכי משמע ממתניתין דיש נוחלין, וכן כתבו המפרשים ז"ל בפרק האומר. ולאו דוקא בדאמר זה בני אלא דאמר יש לי בן בלחוד כדמשמע בפרק האומר, וכן כתבו המפרשים נמי בפרק יש נוחלין. ודכולי עלמא בין רבי בין ר' נתן כלהו סברי דלהתיר נאמן, וכן פסקו כל המפרשים ז"ל, ובלאסור יש להם דברים מרובים ואין זה מקומן דאנן בלהתיר עסקינן. וכך הם דברי הרמב"ם ז"ל שכתב בפ"ד מהלכות נחלות, האומר זה בני או זה אחי וכו' נאמן וירשנו בין שאמר כשהוא בריא בין שאמר כשהוא שכיב מרע וכו', הרי שהשוה בריא לשכיב מרע. ובפ"ג מהלכות יבום וחליצה כתב, האומר בני זה או שאמר יש לי בנים הרי זה נאמן ופוטר את אשתו מן החליצה ומן היבום, ולא חלק הרב ז"ל בין שיהא בריא או חולה, בין שאמר זה ללא אמר זה, ונתברר זה.
וכשם שהוא נאמן לומר יש לי בנים כך הוא נאמן לומר שאשתו [היא] מעוברת ולהחזיקה במעוברת, דחדא ענינא הוא לפוטרה מיבם, ובדידיה קים ליה, וכדאמרינן בפרק המילה קים ליה דכלו לו חדשיו, ובפרק בא סימן בדקים ליה שכלו לו חדשיו, והכי נמי קים ליה דהויא מעוברת. ואין לנו לחפש כיצד קים ליה, דעדות אשה אינה צריכה דרישה וחקירה כדאיתא בסוף יבמות. ואעפ"י שאין בדבר אלא עד אחד נאמן הוא, שהרי בפרק האשה רבא איבעיא לן עד אחד ביבמה מה הוא ולהתירה ליבם איפשיטא התם דנאמן דהיינו מת בניך ואח"כ מת בעליך, אבל להתירה לשוק, כגון שאמר מת יבמיך, או מת בעליך ואח"כ מת בניך, איבעיא לן נמי התם אי מהימן משום דזמנין דסניא ליה ליבם ולא דיקא ומינסבא כדי לאפטורי נפשה מיבם, ופשטי רב ששת ורבא התם דאם באיסור כרת התרת דהיינו באשת איש שמת בעלה דנאמן עד אחד, באיסור לאו דהיינו יבמה לא כ"ש דליכא אלא לאו דלא תהיה אשת המת החוצה. ואע"ג דבגמרא בעי למדחי פשטיהו דרב ששת ורבא, כתב הריא"ף ז"ל בשמיהו דרבוותא ז"ל דדחויי נינהו וכמלתיה דרב ששת ורבא עבדינן, וכן פסק הרמב"ם ז"ל בפ"ג מהלכות יבום וחליצה, וכן כתב הראב"ד ז"ל והר"ם מקוצי ז"ל והרב דקורביל ז"ל, וכן נראה שהיא דעת הרמב"ן ז"ל בפרק יש נוחלין. ואעפ"י שהרא"ש ז"ל חולק בדבר, אין לדחות סברתם של כל הגדולים ז"ל מפני סברתו, וכבר ביארתי אני בתשובה למאלקה אל החכם ר' אברהם אלקוקי למעלה בסימן תקי"ב ראיות להעמיד דברי הפוסקים דנאמן. ומיהו אעפ"י שהרא"ש ז"ל חולק ביבמה דעלמא, אני אומר שבנדון הזה היה מודה כיון שאין בדבר אלא חששה, כמו שכתבתי בהקדמה השנית. ובר מן דין ומן דין, הרא"ש ז"ל לא חלק אלא במת יבמיך, או במת בעליך ואח"כ מת בנך, אבל בנתן לו בן במדינת הים, כלומר שלבעליך נולד לן בן במדינת הים נראה שהוא מודה בדבר לפי שהרב ר' יעקב בנו ז"ל כתב דין זה בלי חולק וכן כתב הרמב"ם ז"ל בהלכות יבום בפרק הנזכר והרמב"ן ז"ל בפרק יש נוחלין. ועדותו של עד זה היא כנתן לו בן במדינת הים. ואי לאו דמסתפינא הוה אמינא שאפילו היא עצמה נאמנת בדבר הזה לומר מזמן פלוני אני מעוברת, שהרי היא נאמנת לומר נתן לו בן במדינת הים וכדתנן התם ביבמות בפרק בתרא.
אלא שבזו יש לעיין, שהרי מאי דמהמנינן עד אחד והאשה עצמה משום דהויא מלתא דעבידא לאגלויי ולא משקרי בה אינשי, ובנדון הזה לא עביד לאגלויי שלא יתגלה לעולם מאימתי נתעברה אשה זו, אם כן לא יוכל להתברר אם העד הזה העיד באמת או בשקר ואיך נאמין אותו. וי"ל שאם לא נאמין אותו מטעמא דמלתא דעבידא לאגלויי ולא משקרי בה אינשי נאמינהו מטעמא דגלויי מלתא, שהרי שני טעמים הם, האחד מלתא דעבידא לאגלויי, והאחר גלויי מלתא, ובכל אחד מהם עד אחד נאמן ואפילו אשה ואפילו קרוב. ומלתא דעבידא לאגלויי היא, שאנחנו אין לנו שום ידיעה ולא שום סברא באותו דבר שמעיד עליו העד, ואין לנו ידיעה זולת מה שמעיד העד, ומ"מ אעפ"י שהוא נעלם עתה ממנו ומכל אדם אבל לסוף סופו להתגלות אם אמת ואם שקר, והעד שבא להעיד חושש שאם יעיד בשקר סוף סוף יתפרסם עניינו ויתגלה קלונו, ולפיכך לא יעיד אלא באמת, וכן הדין באשה עצמה. אבל גלוי מלתא הוא שהדבר הזה יש קצת ידיעה ממנו אבל הוא בספק אצלנו אם אמת ואם שקר, והעד בא לברר אמיתת הדבר או שקרותו, וזהו גלויי מלתא, וכדאמרינן בפרק החולץ גבי הכרת יבם זה שהוא אחיו של מת דאמרינן התם ואשתמודענוהי דאחוהי דמיתנא הוא, ואפליגו התם רב אדא ורבינא חד אמר בעדים וחד אמר אפילו קרוב ואפילו אשה, [והלכתא אפילו קרוב ואפילו אשה], והטעם בדבר שכיון שהאשה והיבם באו לפנינו לחלוץ הדעת סומכת שהוא אחיו של מת [ובגלויי קצת שהוא אחיו של מת יספיק, וכן בנדון הזה הדעת מכרעת שכיון שנולד בחדש התשיעי שהוא בן קימא ובגלויי קצת] יספיק. וכן בפ"ב דכתובות גבי מאי דתנן התם זכורני באשה פלונית שיצאה בהינומא וראשה פרוע, ואמרינן בגמרא דטעמא דמהמנינן לה דכיון דרוב נשים בתולות נשאות גלויי מלתא בעלמא הוא, והכא נמי כיון דרוב נשים ולד מעליא ילדן כדאיתא בפרק האשה בתרא ובפרק אלמנה לכ"ג גלויי מלתא בעלמא הוא ומהימנינן ליה. אבל באשה עצמה אין להאמינה, שהרי לא האמינו היבמה עצמה לומר שזה אחיו של מת והוצרכנו לעד אחר זולתה, וכן כתב בעל הטורים ז"ל דהיא עצמה אינה נאמנת לומר שהולד הוא של קיימא וקים לה בגויה שכלו לו חדשיו. והחלוק הזה שכתבתי בין מלתא דעבידא לאגלויי ובין גלויי מלתא, אחר שכתבתיו מצאתי שכן כתב אא"מ הרשב"ץ ז"ל בתשובה אל החכם ר' משה גבאי נ"ע.
ומה שמחזיק עדותו של עד זה הוא צרופן של עדים, שהרי יוסף עבאס העיד שהוא ויעקב באו עם מכלוף בדרך יום ששי ערב שבת חזון ונפל משאו ולא יכול להקימו מחמת חליו עד שסייעוהו הם ונכנסו לעיר והוא נשאר ביום שבת בחוץ, ויצחק קרשקש העיד שיום ט' באב נכנס בכלל המבקרים לבקרו, ויוסף הכהן שמע שהזכירו החולים ובכללם הזכירו שמכלוף היה חולה, וכן ר' יוסף זוראפי מעיד ששבת שחל ט' באב להיות בתוכו נכנס לבית מכלוף ומצא אשתו שהיתה משכרת החמור לגוי ושאל מפני מה האשה משכירתו וענו אותו כי בעלה הוא חולה, ומשה בן ברוך העיד שהוא יודע באמת שיום שבת נחמו היה חולה, והוא גם השכנות מעידות שמיום שנפל למשכב עד יום מותו לא נפרדה אמו ממנו.
וכשנחשוב הימים, נמצא ששבת שִׁמְעוּ שקודם שבת חזון היה בשמונה ועשרים בתמוז, שהרי תמוז היה יום שבת ויום אחד בשבת, ומכלוף יצא יום חמישי שלפניו שהיה ששה ועשרים בתמוז, והדבר ידוע שכשאדם אומר שהוא חושב שאשתו היא מעוברת שלא אמר זה עד שהגיע זמנה לראות ולא ראתה, א"כ כשיצא מכלוף מהעיר בחזקת טהורה הניחה. ואפילו נאמר שמיד כשיצא ראתה, נחשוב י"ד יום מיום ראייתה עד עת טבילתה, שהרי צריכה ז' ימים לנדתה שהם משלימים בסוף יום ד', ויום ה' היא מחלפת בגדיה וצריכה ז' נקיים ולילה ה' היא טובלת, הרי שמיום חמישי יום ראייתה עד יום רביעי שבלילה שלאחריו טבלה י"ד יום, הוסף מהארבעה עשר ג' ימים על ששה ועשרים לתמוז לתשלום החדש לפי שתמוז הוא חסר נשארו אחד עשר יום, והרי העדים מעידים שביום ט' באב היה חולה ובני אדם נכנסים לבקרו, ונצרף לזה עדות משה עם עדותן של נשים שהעידו שאמו היתה אצלו ביום ובלילה תמיד מיום נפלו עד יום מותו, א"כ הדבר ניכר שהיתה מעוברת קודם חליו. ומה שטוענת אמו שלא נפל למשכב אלא ליל ששי שאחר שבת נחמו ושבליל שני שלאחריו טבלה, אינו במשמע לפי עדות העד על פי הדרך שכתבתי. וזה לפי שמכלוף יצא מן העיר יום ה' כ"ו בתמוז, ונחשוב שבאותו יום ראתה, תן לה י"ד יום של ראיה ולבון תהיה טבילתה ליל אחד עשר באב כמו שכתבתי, הוסף עליהם י"א יום שבין נדה לנדה לפחות הרי כ"ב אב, ועוד י"ד יום של ראיה ולבון, השלים מה שחסר לאב ח' ימים נשארו ו' ימים, א"כ בששה ימים באלול היתה צריכה לטבול, ובשמנה בו מת. [ואם] נשארה כמנהג הנשים [ט"ו] יום אם כן ביום שלאחר שמת היתה צריכה לטבול, א"כ שקר היא דוברת. ואם אפשר שטבלה לא היתה טבילתה אלא ליל אחד עשר יום באב, אלא שכבר העידו העדים שכבר היה חולה בט' באב. ועוד שהרי אמו מודה שכשנשארו י"ב יום מחדש אב חלה, א"כ אי אפשר שבליל שני שאחר שבת נחמו בעשרה ימים טבלה כאשר היא טוענת, לפי שבשבת נחמו היה שלשה עשר אב הוסף עליהם ט' ימים שהם עד ליל שני שאחר אותו שבת, הרי כ"ב אב, ולא נשאר מחדש אב כי אם ח' ימים, ולפי דבריה כבר היה לו ארבעה ימים שהיה חולה, ואיך טבלה והרי אמו היתה עמו. ועוד נבאר בס"ד שאפילו לפי טענת אמו אין בדבר בית מיחוש.
ולענין עדותו של יוסף הכהן, אעפ"י שלא ראהו חולה אלא ששמע שהזכירוהו בין החולים אין לך עדות גדולה מזו, וכדתניא בתוספתא גבי מיתה אפילו שמע מקוננים שמזכירים אותו בין המתים אין לך עדות גדולה מזו, וכתבוה המפרשים ז"ל לפסק הלכה. ואם עדותו של יוסף הכהן היא עדות כ"ש עדות של יוסף זוראפי, וכדאמרי בפרק האשה שלום ואפילו שמע מן הנשים מת פלוני דיו. וזה אפילו אין שם עד אחר כ"ש שיש שם עד אחר. ואפילו לפי מה שטוענת אמו כי ליל ששי ערב שבת נחמו ירד לנמל עם אורחים שהיו הולכים למסתגאניס ושיש עדים בדבר, אעפ"י שלא הבאתם, אפילו נאמין אותם אפשר לומר שיצחק קרשקש ויוסף כהן ויוסף זוראפי העידו באמת שאפשר שהיה חולה ועמד אח"כ, אבל לפי עדות משה בן ברוך נראה שמיום שבת חזר לחוליו. ואפילו למה שטוענת ג"כ אמו שיום שני שאחר שבת נחמו היה עומד על רגליו וקרא כתב לאשת מכלוף גראס כי בנה נפטר באלמדיה, א"כ היה מתנונה שוכב ועומד וחוזר למשכבו ובתשלום י"ח אב שוב לא עמד כפי דבריה שאומרת שכ' יום חלה י"ב מאב ושמונה מאלול, לענין חוליו אפשר להיות הכל מסכים, אבל לענין טבילתה הוא בלתי מסכים לעדות יעקב ציארי, ואנו על דבריו נסמוך ולא על דבריה שאפילו היא בעצמה סותרת דבריה כאשר ביארתי. ואם אפשר שטבלה לא טבלה אלא ליל ה' שבתוך שבת שחל ט' באב להיות בתוכה, ואפשר שנתחלף לאמו שבת בשבת. וכל זה אם הוא אמת שטבלה תוך חדש אב, אבל האשה טוענת שלא טבלה אלא בחדש תמוז, והנשים השכנות מעידות שלא שמעו שטבלה בחדש אב, א"כ לא הוחזקה נדה בשכנותיה, וטענת אמו בענין טבילתה בטלה אפילו היתה מהנשים שמעידות בזה, כ"ש שהיא רוצה לקלקלה ולא האמינוה חז"ל.
וכיון שאין שם עדות לסתור עדותו של יעקב ולבטל חזקת הריונה שהחזיקה הבעל במעוברת סומכין על עדותו, ואנחנו מחזיקין אותה במעוברת כאשר החזיקה בעלה, שהוא קים ליה בגוה ונאמן לומר שיש לו בנים כאשר ביארתי, ואין לבטל חזקה זו דאין לך עדות או חזקה יותר גדולה ממנה, ולא מצינו מה שמבטלה אלא מה שמחזיקה ומעמידה כפי כל העדיות שכתבתי.
ולענין נאמנותם של נשים שאמו היתה עמו יום ולילה מיום נפלו עד יום מותו, נאמנות הן בעדות זו, שהרי בפרק האומר בקדושין אמרינן הוחזקה נדה בשכנותיה בעלה לוקה עליה משום נדה, וכן כתוב בספר המצות גדול ובספר עמודי גולה בדיני החליצה, ואעפ"י שר"ת מפקפק בדבר, כבר דחה ראיותיו הרב ר' ברוך הכהן ז"ל בספר התרומה בענייני החליצה, והרוצה לעמוד על עיקרן של דברים עיין שם, וכאן אין מקום להאריך, וזה אפילו לא היה שם עדות משה בן ברוך, כ"ש שמשה בן ברוך מעיד כמותם.
ולענין היות אמו אצלו בבית, הוא מועיל שמיום שחלה לא נתיחדה אשתו עמו ולא נתעברה אלא מקודם שחלה, שהרי בגט שכיב מרע תנן בפרק מי שאחזו לא תתיחד עמו אלא על פי עדים ואפילו עבד ואפילו שפחה חוץ משפחתה מפני שלבו גס בה, א"כ כל שאשה אחרת היתה אצלו מיום שכבו עד יום מותו אין לחוש שמא בהיותו חולה נתעברה, ולפנינו יתבאר ענין זה בס"ד. ואיני צריך לכתוב בכאן דיני הכשר צרופן של עדים, שהרי עד אחד נאמן בדבר כ"ש על ידי צירוף.
והעולה מזה הוא, שעדותו של יעקב [ציארי] הוא עדות להחזיקה במעוברת, ושאין לבטל אותה חזקה אלא בעדים שטבלה אחרי כן, ואין שם מי שמעיד בזה זולת אמו ואמו אינה נאמנת, שאפילו הוא עצמו חזר ואמר בשעת מיתתו שאינה מעוברת אינו נאמן כמי שאמר שיש לו בנים וחזר ואמר שאין לו בנים שאינו נאמן לבטל דבריו הראשונים דכיון שהגיד שוב אינו חוזר ומגיד, וכן כתב הרמב"ן ז"ל בפרק האומר.
והטעם השני מחמת שגמרו סימניו שערו וצפורניו [בס"ד]. בפרק בא סימן תנן, תינוק בן יום אחד מטמא בזיבה ומטמא בנגעים ומטמא בטמא מת וזוקק ליבום ופוטר מן היבום ומאכיל בתרומה ופוסל מן התרומה ונוחל ומנחיל וההורגו חייב והרי הוא לאביו ולאמו ולכל קרוביו כחתן שלם. ומאי דתנן ופוטר מן היבום מתפרש על שלשה דרכים, שהרמב"ם ז"ל בפירוש המשנה שלו פירשה שאמו פטורה מן היבום וחולצת, ואחרים פירשוה בדקים לן שכלו לו חדשיו כגון שבעל ופירש, ולפי זה לא מן היבום דוקא אלא אף מן החליצה ואגב דתנן רישא וזוקק ליבום תנא סיפא ופוטר מן היבום, והרא"ה ז"ל פירשה כשגמרו סימניו שערו וצפורניו ולאו דוקא מן היבום אלא אף מן החליצה. ודרכו של הרמב"ם ז"ל אינו סותר שני דרכים אלו, לפי שרבינו ז"ל לא ירד לענין פלוגתייהו דרבנן ז"ל בשערו וצפורניו מוכיחים עליו, שהוא לא בא אלא לפרש המשנה כפשטה, ובפירושו ז"ל אין חולק. וגם פירושו ז"ל אינו חולק על האחרים, דהרי בדקים לן שכלו לו חדשיו ליכא מאן דפליג, ואי אפשר לומר דרבינו הרמב"ם ז"ל לא סבר לה שהרי כן כתב הוא בהלכות יבום וחליצה, ולית דפליג בהאי דהא בגמרא איתמר בפירוש בכמה דוכתי, ובשערו ובצפורניו מוכיחין עליו נראה מדבריו בהלכות מילה ובהלכות נחלות שכן היא דעתו. ומאחר דבדקים לן ליכא מאן דפליג, ובשערו וצפורניו יש גמגומי דברים, אכתוב בכאן מה שנאמר בזה, ואבאר מה שראוי לסמוך עליו בנדון הזה בס"ד.
תניא בפרק הערל, איזהו בן שמנה כל שלא כלו לו חדשיו רבי אומר סימניו מוכיחין עליו שערו וצפורניו שלא גמרו טעמא דלא גמרו הא גמרו אמרינן האי בן שבעה הוא ואשתהויי אשתהי, ומקשו בגמרא עלה מהא דעבד רבא תוספאה עובדא באשה שהלך בעלה למדינת הים ואשתהי עד תריסר ירחי שתא ואכשריה כמאן כרבי דאמר משתהי, פירוש בתמיהה, ומתרצי כיון דאיכא רשב"ג דאמר משתהי כרבים עבד, מאי רשב"ג דתניא רשב"ג אומר כל ששהה שלשים יום באדם אינו נפל. ובפרק המילה גב מלתיה דרשב"ג קא מקשי תלמודא הא לא שהה ספיקא הוי מימהל היכי מהלינן ליה בשבת, ופריק רב אדא בר אהבה מלין אותו ממה נפשך אי חי [הוא] שפיר קא מהיל ואם לאו מחתך בבשר בעלמא הוא, וקא הוו עליה אלא הא דתניא ספק בן שמנה ספק בן שבעה אין מחללין עליו את השבת אמאי הוה לן למשרי למהליה ממה נפשך אם חי הוא שפיר קא מהיל וכו', ותרגימו לה מר בריה דרבינא ורב ניחומי בר זכריה לא נצרכה אלא למכשירי מילה ואליבא דר' אליעזר, כלומר שאין מחללין עליו את השבת להביא לו מכשירי מילה. ובתוספתא דשבת בפרק אין עוקרין בהמה תניא, ספק בן שבעה ספק בן שמנה אין דוחין עליו את השבת. איזהו בן שמנה כל שלא יצאו לו חדשיו רבי אומר סימניו ניכרין בו שערו וצפורניו שלא גמרו רשב"ג אומר כל ששהה שלשים יום באדם אינו נפל שנאמר ופדויו מבן חדש תפדה. ומוכח מהכא דשלש מחלוקות בדבר, תנא קמא דרבי סבר כל שלא כלו לו חדשיו, כלומר שהוא בן שמנה, אעפ"י שגמרו סימניו ושהה שלשים יום נפל הוי, ורשב"ג סבר כל ששהה ל' יום נפק ליה מתורת נפל ובן ז' הוא אלא שנשתהה, ורבי סבר כל שגמרו סימניו נפק ליה מתורת נפל ואשתהויי אשתהי. אלא שממה שכתבתי נראה שתנא קמא לחומרא ורשב"ג לקולא, שהרי לתנא קמא אפילו נשתהה ל' יום ויש לו סימניו נפל הוא, ורשב"ג דבשלשים יום נפק ליה מתורת נפל, וכן משמע מההיא דפרק הערל ומהתוספתא, ואלו בפרק החולץ משמע איפכא דתנא קמא לקולא דסבר ולד מעליא הוא, דאמרינן התם דאי עמדה ונתקדשה לכהן דאינה חולצת, ואמרינן דטעמא הוי דכיון דאיכא רבנן דפליגי עליה דרשב"ג דאמרי ולד מעליא הוא, גבי אשת כהן דלא אפשר עבדינן כרבנן. וכן משמע בפרק המילה דאמרינן התם אמר שמואל הלכה כרשב"ג הלכה מכלל דפליגי, ומשמע התם דרבנן דפליגי עליה לקולא פליגי.
ותירץ הרשב"א ז"ל דתנא קמא ורשב"ג פליגי בתרתי, פליגי בסתם תינוקות בשגמרו סימניהם דבהא תנא קמא לקולא ורשב"ג לחומרא משום דסבירא ליה לתנא קמא מסתמא כיון שגמרו לו סימניו כלו לו חדשיו ואיכא למימר בן ט', ורשב"ג סבר לעולם אינו יוצא מתורת נפל ואף בסימניו עד שתדע שהוא בן ט' ודאי או שישהה שלשים יום, והיינו דאמרינן בפרק החולץ דרבנן לקולא, ופליגי נמי בודאי בן ח' דרבנן לחומרא כדאיתא בפרק הערל ורשב"ג לקולא, דלרשב"ג בין שגמרו סימניו ונשתהה שלשים יום, או ששהה שלשים יום אע"ג דלא גמרו סימניו, נפק מתורת נפל דבן שבע הוא ונשתהה, ורבנן סברי דלא משתהה ולעולם נפל הוא, הילכך לגבי שיהוי רבי ורשב"ג קיימי בחדא שיטתא, ומשום הכי עבד רבא תוספאה עובדא בדאישתהי. העולה מזה הוא לשטת הרשב"א ז"ל, דבודאי בן שמנה, ששהה שלשים יום וגמרו סימניו, או אעפ"י שלא גמרו סימניו, בן שבעה הוא ונשתהה כרשב"ג ורבי, ובספק אם גמרו סימניו רבנן סברי דולד מעליא הוא כרבי, ורשב"ג סבר דצריך שלשים יום. הילכך לפי שיטה זו לדידן דקיימא לן כרשב"ג אפילו גמרו סימניו צריך שלשים יום. והא דאמרינן מימהל היכי מהלינן ליה, כתב ז"ל דאפשר דאנן מהלינן ליה ממה נפשך, וכתב דאיכא מאן דאמר דמילה כדיעבד דמי, דכי היכי דאם עמדה ונתקדשה לכהן אינה חולצת דחשבינן ליה כילוד הכא נמי לענין מילה חשבינן ליה כדיעבד. ואעפ"י שהריא"ף ור"ח ז"ל לא כתבו כן, זו היא שטת הרשב"א ז"ל.
וכן כתב הרמב"ן ז"ל בחידושי שבת בלשון הראשון, ואח"כ חזר בו וכתב בה לשון אחרת על פי דרכם של רש"י ז"ל והראב"ד ז"ל דרשב"ג [ורבנן] פליגי בתרתי, דרבנן סברי כל שנולד חי ולא פיהק ומת מיד חזקה לתשעה נולד, ואם בידוע שנולד לשמנה הרי זה נפל גמור, ורשב"ג סבר דהכל תלוי בשלשים יום אם שהה ל' יום אפילו נולד לח' אינו נפל דקסבר אפשר הוא דאשתהי ואם לא שהה [ל'] ספיקא הוי עד שיודע לך דנולד לתשעה, ומשמע דרבנן פליגי בבן ח' ודאי אע"ג דגמרו סימניו ואע"ג דשהה שלשים יום, אבל לא ידעינן אי פליגי בנולד לספק חדשים אי בעו רבנן דליקום בגויה שכלו לו חדשיו, כלומר או שערו וצפרניו מוכיחין עליו, משמע מדבריו דכיון דלא קימא לן דפלוגתא היא בין רשב"ג ורבנן בסימניו מוכיחין עליו, משמע דלא קאמר רשב"ג דצריך שלשים יום אלא בדלא קים לן שכלו לו חדשיו וכשאין שערו וצפורניו מוכיחין עליו.
וכן משמע מדברי הרמב"ם ז"ל שכתב בפ"א מהלכות מילה דבגמרו סימניו ולד מעליא הוא ולא בעי ל' יום, שהרי כתב שם מי שנולד בחדש השמיני אם היה שלם בשערו וצפורניו הרי זה ולד שלם ובן ז' הוא אלא שנשתהה ומותר לטלטלו בשבת ואינו כאבן ומלין אותו בשבת, אבל אם נולד ושערו לקוי ואין צפרניו שלמים כברייתן הרי זה כבן ח' ודאי שלא היה ראוי להולד אלא בתשעה ויצא קודם שיגמר לפיכך הוא חשוב כאבן ואסור לטלטלו, ואעפ"י כן אם שהה ל' יום הרי הוא ולד של קיימא והרי הוא כשאר כל הנולדים לכל דבר שכל ששהה שלשים יום באדם אינו נפל. וממה שהצריך רבינו ז"ל שלשים יום לנולד בחדש השמיני בשאין לו סימנין ולא הצריך שלשים בגמרו סימניו, משמע דסבירא ליה דרשב"ג לא קאמר דבעינן ל' יום אלא בשלא גמרו סימניו אבל בגמרו סימניו ולד גמור הוא, כך הבנתי מדבריו. אבל הרשב"א ז"ל הבין מדבריו שהוא סובר דרשב"ג סבירא ליה דבן ח' אעפ"י שלא גמרו סימניו כל ששהה ל' יום נפק ליה מתורת נפל ולא סבירא ליה לרשב"ג כלל שערו וצפרניו, אלא שהרמב"ם ז"ל פסק כרשב"ג בבן ח' ודאי וכרבי בספק (חדשים אעפ"י שהולד) [וכל (דכל) ששהה ל' אע"פ שלא גמרו סימניו ולד מעליא הוא, וגמרו סימניו בספק חדשים אע"פ שלא שהה ולד] מעליא הוא. ובין מה שכתב הרשב"א ז"ל ובין מה שהבנתי ושכתבתי אני מדברי הרמב"ם ז"ל אין שום שנוי בעיקר הדין, אלא שלפי דברי [משמע] שהרמב"ם ז"ל ס"ל דרשב"ג נמי מודה בגמרו סימניו, ולא בעי שלשים יום אלא היכא דלא גמרו, ורשב"ג ורבי לא פליגי, ולפי דברי הרשב"א ז"ל משמע שרבינו ז"ל סובר דרשב"ג ורבי פליגי אלא שהוא פסק כרבי בחדא וכרשב"ג בחדא, אבל מ"מ בגמרו סימניו הדבר ברור שהרמב"ם ז"ל סובר דלא בעי שלשים.
הילכך לפי דרך רש"י ז"ל והרמב"ן והראב"ד ז"ל כל ששהה ל' יום בין גמרו סימניו בין לא גמרו ולד מעליא הוא, ובגמרו סימניו אעפ"י שלא שהה הוי ולד מעליא. וכן יש להוכיח נמי מדברי הרמב"ם ז"ל שכתב בפ"א מהלכות נחלות שאם מתה האם והניחה בן ואח"כ מת הבן אפילו היה קטן בן יומו ולא כלו לו חדשיו הואיל וחיה אחר אמו שעה אחת ומת הרי זה נוחל את אמו ומנחיל ליורשיו ממשפחת אביו, וזו היא ששנינו בפרק יוצא דופן גבי תינוק בן יומו דנוחל ומנחיל ופירשו לה בגמרא נוחל את אמו להנחיל את אחיו מאביו. והרשב"א ז"ל כתב בתשובה דדברי רבינו ז"ל הם בדקים ליה שכלו לו חדשיו או כשגמרו סימניו, א"כ אף בזו סובר רבינו ז"ל דשערו וצפרניו מוכיחין עליו ולא בעי ל' יום. ואעפ"י שהרשב"א ז"ל חולק עליו באותה תשובה וגם בעל הטורים ז"ל מצריך ל' יום, אחר שרש"י והרמב"ן והראב"ד ז"ל סוברים דשערו וצפורניו מוכיחין עליו, עליהם יש לסמוך, אפילו היה הדבר בשל תורה. ואף הרא"ה ז"ל כך היא סברתו, שכך כתב בפרק יוצא דופן, דדוקא לענין אבלות כל היכא דלא קים לן דכלו לו חדשיו או ששהה ל' יום לא מחייב באבלות משום דקימא לן הלכה כדברי המיקל באבל כדאיתא בערובין, אבל לשאר כל הדברים השנויים במשנתינו כל היכא דגמרו סימניו שערו וצפרניו דינו כילוד לכל דבריו.
ומדברי כולם למדנו חלוק למילה ונחלה ואבלות וחליצה ויבום. אלא שהרמב"ם ז"ל בפ"א מהלכות חליצה ויבום לא כתב דינא דגמרו סימניו, נראה שהוא סובר דלענין יבום אחמור רבנן שלא לעשות מעשה דגמרו סימניו, אבל מ"מ מודה הוא בדיעבד כגון שנשאת לכהן דאינה חולצת, וכן כתב הרב בעל מגיד משנה ז"ל, אבל ממלתייהו דשאר רבנן וכ"ש מדברי הרמב"ן ז"ל שכתב בפרק נערה שכל שגמרו סימניו הוי ולד גמור כפי הלשון האחרון שכתב, אעפ"י שבפרק הערל כתב כלשון הראשון. ובנדון הזה אפילו לא היה שם אלא אחד קטן בחכמה ובמנין בפני מרובין עושין כדבריו להקל, כמו שכתבתי בהקדמה השלישית שאין לך שעת הדחק כזו והפסד מרובה כזה קלקולא דעגונא והפסד ממון לפדות נפשה מידו אם ימצא היבם כשלא ירצה לחלוץ לה אלא אם תתן פדיון [נפשה] לבא אצלה ממדינת הים, ואם תלך היא אחריו, וכדאמרינן בסנהדרין והיבמה הולכת אחר היבם, צריכה לבזבז ממון מרובה, וכ"ש עם חשש קלקולא דעגונא שראוי היה לסמוך על סברת מורה אחד שהורה בזה להיתר, כ"ש שגדולי המחברים והמפרשים סוברים להקל, שאין להחמיר עליה. ועוד אני אומר שהרשב"א ז"ל סברתו היא כסברת רבו הרמב"ן ז"ל שכתב כלשון הראשון, ואלו ראה חזרתו חזר בו גם הוא מסברתו.
ואחר שכתבתי זה מצאתי תשובה אחרת להרשב"א ז"ל שכתב שאם גמרו סימניו שערו וצפרניו שסימנין אלו מוכיחין עליו שהוא בן קיימא ועליהם אנו סומכין למול בשבת וכבר עשו מעשה אצלנו בזמן חכמים שהיו בדור על פי גמר סימנין, עכ"ל. ונראה שראה חזרת רבו הרמב"ן ז"ל וחזר בו הוא ג"כ כאשר חשבתי, וזכינו להסכים לאמת.
הטעם השלישי מטעם מספר הימים [בס"ד]. דבר ברור ומוסכם מהכל הוא שכל שבעל ופירש ליכא לספוקי בשום עניינא, וכדאמרינן בפרק המילה, בריה דרב דימי בר' יוסף איתיליד ליה ההוא ינוקא ובגו תלתין יומין שכיב יתיב וקא מתאבל עליה אמר ליה אבוה צדנוייתא בעית למיכל אמר ליה קים לי בגויה שכלו לו חדשיו. רב אשי אקלע לבי רב כהנא איתרע ביה מלתא בגו תלתין יומין חזייה דיתיב וקא מתאבל עליה אמר ליה לא סבר ליה מר להא דאמר רב יהודה אמר שמואל הלכה כרשב"ג אמר ליה קים לי בגויה שכלו לו חדשיו. ובפרק יוצא דופן גבי מאי דתנן התם והרי הוא לאביו ולכל קרוביו כחתן שלם לכל דבריו, שיילינן בגמרא למאי הלכתא, ואמר רב פפא לענין אבלות, ומתמיהין כמאן דלא כרשב"ג דאמר כל ששהה שלשים יום באדם אינו נפל הא לא שהה ספיקא הוי, ופרקינן בדקים ליה בגויה שכלו לו חדשיו, וקים ליה היינו כשבעל ופירש, והכי כתבי כלהו רבוותא ז"ל. ובנדון הזה כיון שמכלוף הכביד חליו, או אעפ"י שלא הכביד אלא שנפל למשכב ושוב לא קם, ומאותו יום אמו לא נפרדה ממנו, הוה ליה כבועל ופורש, וכשתחשוב אפילו לדברי אמו שאומרת שלא חלה אלא עשרים יום י"ב ימים אחרונים מאב ושמנה הראשונים מאלול, הרי שמר"ח אלול עד סוף ניסן שמנה חדשים, הסר מהי"ב [ימים] חמשה ימים לתשלום החדשים החסרים, לפי שחדשי ההריון הם שלמים כל אחד משלשים יום כאשר כתבתי בהקדמה ראשונה, א"כ נשארו שבעה ימים מוסף על שמנה חדשים. ומה שטוענת אמו שבליל השני שאחר שבת נחמו בעשרה ימים טבלה אשתו ולמשכים חלה אינו במשמע ומספרה אינו מכוון, לפי ששמנה עשר באב היה יום חמישי אם כן חליו זה האחרון שתקף עליו יום חמישי היה ואיך תטבול בארבעה ימים אחריו, ומנהג החולים שהם הולכים והם מוסיפים וכ"ש חליים הממיתים כחליו של זה. על כן נראה ברור שאם [טבלה], לא טבלה אלא בליל שני שלפני יום חמישי שחלה, וכיון שהיא מודה שעשרים יום תקף עליו חליו, הדבר ברור שהטבילה אם היתה קודם לזמן הזה היתה. ועוד שאפילו לפי דבריה הרי שטבלה ליל שני שהוא כ"ב אב, נשארו מאב תשעה ימים כשתחשוב יום שטבלה בלילה מהמספר וכן [הוא] ראוי, הסר מהם חמישה ימים לתשלום החדשים נשארו ארבעה ימים אחרים, הרי לפי דבריה שמנה חדשים וארבעה ימים. ואעפ"י שאין אנו סומכין על מספר ימי חליו האחרון שאין ספק בו מפי חמותה, מעדות ר' ששון יתברר הענין, שאומר שיצא מכאן כשנשארו מתמוז חמשה ימים ונתעכב בחוץ תשעה ועשרים יום וכשבא מצאו שכבר היה חולה. ואפילו יחלוק בעל דין ויאמר שהוא עד אחד, עד אחד נאמן הוא במלתא דעבידא לאגלויי כמו שכתבתי למעלה, וא"כ בארבעה ועשרים באב נכנס לעיר ונשארו מאב שבעה ימים הסר מהם חמשה ימים לתשלום החדשים הרי שמנה חדשים ושני ימים שהם תשעה חשים מקוטעים ומצאו שכבר היה חולה, ובלא ספק שלא חלה באותו יום. וכל שיצא מכלל שמנה חדשים ונכנס לחדש התשיעי אפילו יום אחד חוץ מיום שנתעברה אעפ"י שלא גמרו סימניו ולא שהה שלשים [יום] ולד גמור הוא. ואעפ"י שאמרו ז"ל בפרק בנות כותים יולדת לשבעה יולדת למקוטעים יולדת לתשעה יולדת לשלמים, כבר תמהו על זה רבים שהרי החוש מכזיב זה והנסיון אמת הפכו שהרי הרבה נשים כיון שנכנסות יום אחד מיום החדש תשיעי יולדות ולד של קיימא, ואין כל הנשים ג"כ משלימות תשעה חדשים, ואם כן לא הנחת לאברהם אבינו בן ולא בת שיצא מכלל נפל אלא מעט מהרבה, ובפרק הערל תניא בן שמנה אין עושין בו מעשה עד שיהיה בן עשרים, וכפי הפירוש הנכון שפי' ר"ח ז"ל שאין עושין בו מעשה גדול אעפ"י שהביא סימנין עד שיהיה בן עשרים שנה, וא"כ איך אנחנו סומכין לעשות מעשה בקדושין וגרושין בנולד בתשעה בלתי שלמים אם נחשב כנפל כבן שמנה, וכ"ש לפרש"י ז"ל שפירש שאין [עושין] בו מעשה בן קיימא עד שיהיה בן עשרים. ובעלי התוספות כתבו שזה היה בדורות הראשונים אבל עתה נשתנו הענינים. תדע שהרי רבותינו ז"ל אמרו בפ"ק דבכורות שפרה וחמורה אין יולדות אלא לשלש שנים, וזה להם למופת שהקונה פרה וחמורה מגוי תוך שלשה שהולד לכהן, והנה החוש מכחיש זה שהם יולדות בת שתי שנים, וכן הרבה דברים זכרום החכמים על ענין ואנו מוצאין אותם על ענין אחר, וכן כתב אא"מ הרב ז"ל בתשובה. והרי ראיה גדולה נראית לי בזה שהרי אחד עשר יום שבין נדה לנדה הם הלכה למשה מסיני, ובזמן הזה הם ארבעה עשר יום. ואם תאמר אחר שהם משתנים איך הם הלכה למשה מסיני, יש לומר שאין ההלכה שיהיו אחד עשר יום ולא יותר, אלא שההלכה היא שאותן ימים שהם בין נדה לנדה כל שתראה בהם שלשה ימים רצופים היא זבה, אלא שחכמים אמרו שהם אחד עשר, אבל ההלכה לא ירדה לחשבון הימים אם י"א אם יותר אם פחות, ולפי שכך היו נמצאים בימי רז"ל אמרו שהם י"א יום, ועתה שנראה שהם יותר לא נשתנה הדין אלא בין ט"ו יום או י"א הדין שוה בהם, שהרי חז"ל כתבום על ענין אחד והם נמצאים על ענין אחר, כן הדבר הזה בענין יולדת לתשעה יולדת לשלמים, אעפ"י שבזמנם היה על ענין אחד אם נמצא עתה על ענין אחר לא מפני כך נשתנה הדין. ואעפ"י שזמנים אלו, כלומר יולדת לז' למקוטעים ולתשעה לשלמים אסמכינהו אקרא, דיולדת לז' מקוטעים אסמכוה אקרא דויהי לתקופות הימים שני תקופות ושני ימים, ויולדת לט' לשלמים מקרא ויתן ה' לה [הריון] הריו"ן בגימטריא רע"א יום, הני קראי אסמכתא נינהו, דהא ויהי לתקופות הימים דברי קבלה נינהו וענין חליצה ויבום דברי תורה נינהו, ואמרינן בעלמא דדברי תורה מדברי קבלה לא ילפינן, כך נראה לי.
עוד אני אומר, שדבר זה אינו מוסכם מכל החכמים כלומר דיולדת לט' יולדת לשלמים, ושבמחלוקת היא שנויה, דהכי אמר מר זוטרא התם, ואפילו למאן דאמר יולדת לט' אינה יולדת למקוטעים [יולדת לשבעה יולדת למקוטעים], וזה הלשון מורה על הסכמת הכל ביולדת לשבעה שיולדת למקוטעים והיות תלוי במחלוקת יולדת לט', ואחר היות הדבר תלוי במחלוקת והחוש והנסיון מאמת דברי אחד מהם עליו ראוי לסמוך, וזה ברור לפי דעתי. [וכל] שכן מצינו שכך היא סברת [א"ז] הרמב"ן ז"ל דיולדת לט' ולמקוטעים ולד מעליא הוא אם קים לן בהכי, שכן כתב בספר תורת האדם שאם בעל ופירש ונולד לתשעה חדשים בין לשלמים בין למקוטעים מתאבלין עליו אפילו בן יומו, ואם באבלות דהלכה כדברי המיקל בו חשבינן ליה כילוד להתאבל עליו כ"ש בשאר דברים בנחלה ויבום ודומיהם השנויים במשנתינו דחשבינן ליה נולד מעליא. ובספר אבן העזר כשהזכיר ט' חדשים לא אמר שלמים נראה שסובר כדברי הרמב"ן ז"ל. ואעפ"י שהרמב"ם ז"ל כתב בפ"א מהלכות חליצה ובהלכות אבלות דבעינן ט' חדשים שלמים, כיון שהחוש והנסיון מכחיש זה, ומצינו שאף רז"ל במחלוקת היא אצלם, ובעלי התוספות נתעוררו לומר שזה היה בדורות הראשונים, אין סומכין על דבריו בזה, וכ"ש שהרמב"ן ז"ל כתב כן בפירוש עם מה שנראה שכך היא דעת הרב בעל הטורים ז"ל, שאפילו שלא בשעת הדחק היינו סומכין לעשות מעשה על דבריו, כ"ש בנדון הזה שיש לסמוך על דבריהם ואין בדבר בית מיחוש.
וזה כלו אפילו אם באנו לסמוך על דברי אמו בלבד ונניח כל העדים הראשונים ועדות יעקב ציארי, אבל לפי עדותן של יעקב בהצטרף שאר העדיות הדבר ברור שתשעה חדשים שלמים הם. וכל מי שרוצה להתעקש להצריך תשעה שלמים הוא מקים עדות יעקב, שאם תאמר ששלמים בעינן, א"כ כיון שגמרו סימניו מתשעה שלמים הוא לפי שאין החשש אלא כשיש לספק שמא בן ז' שמא בן ח', וכמו שהזכירו בפרק המילה, וכמו שכתב הרמב"ם ז"ל בפ"א מהלכות מילה מי שנולד בחדש השביעי לעבורו אם נולד שלם הרי זה ולד של קיימא ומלין אותו בשבת ספק בן ז' ספק בן שמנה מלין אותו בשבת על כל פנים אם בן ז' הוא שלם בדין הוא שידחה שבת ואם בן ח' הוא שמל כמחתך בשר הוא. ובנדון הזה ליכא לספוקי בבן ז' לפי כשתחשוב מניסן ז' חדשים לאחור יהיה תחלתם תשרי וכבר היה אביו בקבר, ובבן ח' נמי ליכא לספוקי שכבר נפק ליה ממניינא דחדש השמיני ונכנס לכלל החדש הט', וכפי ההקדמה הראשונה שכתבתי אין חשש מיתה ואינו חשוב נפל אלא בודאי בן ח', וכיון שיצא מכלל שמנה יצא מתורת נפל, וכיון שיצא מתורת נפל הוה ליה ולד גמור, לפי שאין שם דבר שלישי שיהיה לא נפל ולא ולד, וכדמוכח מההיא דבן שמנה אין עושין בו מעשה שכתבתי. [ואם יתעקש אדם לומר לא כי אלא כדברי הרמב"ם ז"ל ראוי להורות, נשיבהו על פי דרכו שהרמב"ם ז"ל גם כן אומר שבגמרו סימניו הוי ולד גמור כאשר כתבתי למעלה בטעם השני. ובארתי זה להוציא מלבן של נשים ועמי הארץ, אבל למי שידע דרכי המשא והמתן יבין כי בט' חדשים מקוטעים די. וכזה ראוי להורות מכל הראיות שכתבתי, וכ"ש שסברת אדוני זקני הרב הגדול רבנו משה בר נחמן מקיימת טעמן].
הילכך האשה הזאת מותרת היא להנשא בשעת הדחק אפילו מטעם אחד משלשת טעמים הללו, כ"ש בהצטרף כלם כאחד, ואין בדבר בית מיחוש. וכתבתי כל זה למלאכת שמים מפני תקנת עגונות שלא תהיינה בנות ישראל יושבות כאלמנות צרורות באלמנות חיות למרמס רגל נתונות, ומה יעשה בחלוף זמנים ובעתים העשויים להשתנות. ואל יחשדני שומע שנכנסתי לפנים ממחיצתי, כי אחרי הראשונים ז"ל מרוצתי ולא מלבי כתבתי מה שכתבתי בדרך הסברא הלכות תלויות בשערה, אבל על דברי הגדולים סמכתי, ומנהרי נחלי ההלכות ברכות מים משכתי, ואלו חס ושלום העלמתי עין לא נתתי לבי לחפש ההלכות ולתת טעם בדבר איך ולמה ואין, חוששני חלילה שמא תארע בדבר תקלה, ומה אעשה כי יקום אל לפקוד עלי עון האשה, ומה אשיבנו על תוכחתי אוי לה לאותה כלימה אוי לה לאותה בושה, וכ"ש בראותי כוונת רז"ל להקל בדבר העגונות אפילו בדבר שיש בו כרת נשאתי קל וחומר בעצמי בדבר שאין בו אפילו לאו אלא חששה [בעלמא] בלתי נכרת, ומה הועילו חכמים בתקנתן של בנות ישראל אם לא ימצאו להן פתח כפתח ההריאל, ומה מהני רבנן אם לא שרו להו עורבא, ודלת הננעלת בפניהם אם במהרה לא תפתח כי נקשי אבבא, ומה יתרון לחכם על הכסיל אם הועיל לא יועיל והצל לא יציל. ולאלהים אשר עזרני להוציא לאור משפטה ודינה, ואלי חסד הטה, ויורני ויבינני בהבינה, אתן צדק תודה ותהלה, לאין קץ ותכלה, כי אין לו סוף ותחלה, יתברך ויתרומם רב ברכות, כי הוא על כלם נעלה ומרומם, ולספרם אין בלשוני מלה, ומאתו לבדו שאלתי להצילני משגיאות, ויראני מתורתו נפלאות. נאם שלמה בן הרב ר' שמעון נ"ן בן החכם ר' צמח זלה"ה.
@שו"ת הרשב"ש סימן תקיד
הוניין, אל הסוחר המשכיל הנבון ר' יוסף הלוי יצ"ו
בר ברכיה הלוי פרוינצאל נ"ע.
שאלת. ראובן שלח עם לוי לשמעון סך ממון מדרך רחוקה. ובא לוי עם ערבי אחד, הם בדרך ובבית מלונם והרג הערבי ללוי, ומפני שלא יאמרו שהוא הרגו הביא כל מה שהיה ביד לוי ונתנו ביד דן, ומצא דן כמה צרורות והיה בהם של לוי העלוב ושל אחרים פקדון אצלו שיביאם לבעליהם, ומצא ג"כ לשמעון שני צרורות וכתוב על העור בטעא"ת לשמעון ששלח לו ראובן, ובתוך הצרורות פתק קטן ובו כתוב בטעא"ת שמעון מראובן ומשקל צרור אחד מאה זהב והאחרת פ"ב זהובים וכתוב על הבגד של הצרור בטעא"ת שמעון ויש עדים שכתב שמצא בתוך הצרור ועל הבגד הוא כתב יד ראובן, ושמעון יש לו שני שטרות בכל זה במה שמצא דן כתוב בצרורות של שמעון ששלח לו ראובן, ודן שלח כמה כתבים לשמעון מעיר לעיר ואמר לו אני מצאתי שני צרורות שלך ואני אביאם אליך בקרוב, (ושמעון האמין לדבריו. ונתאחר דן מלבוא כמה ימים ראה כן שמעון שלא בא דן) שלח שמעון לדן שישלחו לו את שלו, השיבו דן שלא ישלח לו כלום מפני שיש לו פתונ"ה בערכאות של גוים שהפתק שנמצא בצרורות אינו כלום בדינם. ואני מחלה פניך אדוני שתודיעני דבר המשפט ומה יתן דיננו ואםיביא שמעון לדין לדיני ישראל אור גלותינו תאיר עיננו.
תשובה. הצרורות הנמצא כתוב בהם של פלוני הרי הם שלו ונוטלם אפילו מן היתומים, והראיה על זה ממה שאמרו בפרק הכותב, ההוא דאפקיד שבע מגניתה בי רב מיאשא בר בריה דר' יהושע בן לוי שכיב ר' מיאשא ולא אפקיד אתא קמיה דר' אמי א"ל חדא דידענא בר' מיאשא דלא אמיד ועוד הא קא יהיב סימנא. ואיכא נמי עובדי אחריני התם בההוא גברא דאפקיד כסא דכספא בי חסא שכיב חסא ולא אפקיד אתא לקמיה דרב נחמן ודן כי האי דינא דר' אמי. [ותו ההוא גברא דאפקיד בי רב דימי אחוה דרב ספרא שכיב רב דימי ולא אפקיד אתא לקמיה דרב נחמן ודן כי האי דינא דר' אמי] ורב נחמן, אלמא כל התובע נותן סימן ונוטל הוא אפילו מן היתומים. אעפ"י שבכל אלו המעשים כפי דעת קצת המפרשים צריך תנאי אחר עם הסימן שנותן התובע, והוא שלא יהיה הנתבע אמיד שהוא בעל נכסים, שכך כתבו המפרשים ז"ל דהאי דאמר ר' אמי חדא דידענא שלא אמיד ועוד הא קא יהיב סימנא, דהאי עוד לא בא לבטל הטעם הראשון ולומר אעפ"י שאינו אמיד נותנין לו כיון שנותן בהם סימן, אלא שני אלה הטעמים שייכי אהדדי ואין מועילין זה בלא זה עד שיהיה הנתבע בלתי אמוד בנכסים והתובע נותן סימן, בנדון הזה אין צריך לטעמא דלא אמוד, שלא נאמרו הדברים אלא במי שהפקיד אצל חבירו ומת הנפקד ולא צוה ובא זה וטוען שכך הפקיד אצלו ונותן סימן, שאפשר שמה שזה תובע הוא של המיתנא וזה היה רגיל אצלו והכירו ואחר שמת נתן בו סימן, שכך נתנו טעם בעלי הסברא הזאת ואמרו שם לא היינו צריכין טעמא דלא אמיד לא שבקית חיי לכל בני העשירים, שאדם שרגיל ליכנס אצל העשירים, אחרי מות העשיר יתן סימן בכלי כסף וכלי זהב ונוטלם, בנדון הזה לא שייך זה הטעם שהרי התובע אינו נותן סימן אלא הצרורות עצמן הם מעידין על זה שהרי נמצא כן כתוב צרור זה של פלוני, ואין לך סימן גדול מזה, והחשש שחששו שמא הנתבע היה רגיל בביתו של מת ונתן בו סימן נסתלק מהנדון הזה.
וכן כתב הרמב"ם ז"ל בפרק [ו] מהלכות שאלה ופקדון, מי שבא ואמר כך וכך הפקדתי אצל אביכם ונתן סימנין מובהקין ונמצא הפקדון כמו שאמר והיה הדיין יודע שלא היה אמוד שוה הפקדון שיתן הפקדון לזה שנתן סימניו והוא שלא יהיה המפקיד רגיל להכנס בבית זה שמת אבל אם היה רגיל אצלו שמא של אחר הוא והכיר הסימנין שלו, ע"כ. וכ"ש לסברת מי שסובר דבסימן בלחוד נוטל מן היורשים ואפילו מן הלקוחות, מדאמרינן בפרק איזהו נשך גבי מעות של יתומים דאמרינן התם דבדקים גברא מהימנא דאית ליה דהבא פריכא וכו', ואמרינן דהבא פריכא אין אבל דבר מסויים לא דילמא פקדון הוה גביה ואתי מאריה ויהיב סימניה ושקיל ליה, ומשמע אע"ג דאמיד, דאי דוקא בדלא אמיד אנן לא נשקול אלא ממאן דאמיד וכו'. וכתב הרמב"ן ז"ל בחדושיו שם, ואעפ"י שצריך לי עיון בדבריו ז"ל שכתב דאנן לא נשקול אלא ממאן דאמיד, דמאן דלא אמיד מאי אית ליה דנשקול מניה ועל כרחין ליכא לאוקומא אלא בדאמיד, מ"מ אעפ"י שהוא מפרש שם דהאי סימנא מהניא לשוויה ראיה ומהני אם יש שם עדים שראו שהפקיד זה בידו ועדים ראו עתה הפקדון ביד היתומים וזה נתן סימנין מוציאין אותו מן היתומים, משמע מדבריו ז"ל שאם אין שם עדים שראו עתה הפקדון ביד היתומים לא מהני סימן, בנדון הזה איכא עדים שהרי מי שבא לידו הפקדון הוא ראה הסימן והוא כתב לבעל הפקדון כי הצרור שלו הגיע לידו ושהוא יביאנו לו, וכל מי שהדבר יוצא מתחת ידו הוא נאמן כמאה איש כדאמרינן בפרק זה בורר גבי ההיא אתתא דנפק שטרא מתותי ידה, וזה אפילו לא היו עדים דכתב שכתוב על הצרור כ"ש אם יש עדים. והרשב"א ז"ל כתב ביבמות בפרק האשה שלום דאי הוה ליה סימן בגויה מפיק מיניה דהוה ליה כעדים וראיה אעפ"י שאין העדים מכירין אלא מתוך הסימן וסימן משוי ליה ראיה, עכ"ל. א"כ כיון שזה שקבל הצרור ראה הסימן המובהק והכתיבה מפקינן מניה.
ואע"ג דבנדון הזה בעינן הסימנין מובהקין, ולא דמי למציאה, דקל הוא שהקלו חכמים במציאה להחזיר בכל סימן, הכתיבה הזו אין לך סימן מובהק כמוה. ומשנה שלימה שנינו במסכת מעשר שני בספ"ד המוצא כלי וכתוב עליו קו"ף קרבן מ"ם מעשר דל"ת דמאי טי"ת טבל תי"ו תרומה שבשעת הסכנה היו כותבין תי"ו תחת תרומה וכיוצא, ובמסכת יבמות בפרק האשה שלום מייתו לה. ואפילו לר' יונה דאמר אפילו מצא חבית והיא מלאה פירות וכתוב עליה תרומה הרי אלו חולין שאני אומר אשתקד היתה מלאה פירות ופנה, הא קא יהיב טעמא שמא פינן, כלומר שמא פנה הפירות ואשתלויי אשתלי ולא גרר המכתב והכי איתא ביבמות. ובנדון הזה אין טעם לחששא זו שנאמר שהצרור הזה היה כתוב עליו שם יוסף פרוינצאל והסיר ממנו הזהב ונתן בו זהב אחר שלו, שאם נאמר כן בחבית לא נאמר כן בצרור של עור ושל בגד שמיד הוא קורעו, ועוד שהרי יש שם פתק אחר תוך הצרור. וליכא למימר שהניחו לפנחיא כלומר לתלות באדם חשוב כדי שלא ישלח בו יד אחר, לפי שזה הטעם שייך במה שהניח האדם בתוך ביתו, אבל במה ששולח ממקום למקום, אדרבה שהוא חושש לכתוב עליו שם אדם אחר שמא יטלנו אותו אדם אחר כמנהג הסוחרים, ובכל האי גוונא מלתא היא וכמו שכתב הריא"ף ז"ל בפרק הגוזל קמא, וכ"ש לתנא קמא דאמר דאם איתא דפנינהו מגרד הוה גריד להו, כלומר שאם היה שם תרומה ופנה אותה היה גורד המכתב.
ואעפ"י דההוא גברא דאפקיד שומשמי גבי חבריה ואמר ליה הב לי שומשמאי אמר ליה שקלתינהו והני אחריני נינהו, ופסקינן התם דהיינו טעמא לפי שסימן שנתן במדת השומשמין אינו סימן מובהק הוא וכן משמע התם. וגדולה מזו שנינו בסוף פ"ק דמציעא, מצא שטר בין שטרותיו ואינו יודע מה טיבו יהא מונח עד שיבוא אליהו ואם יש עמו סמפונות יעשה שבסמפונות, וסמפון הוא הכתב הנמצא כתוב על השטר. וכן בפרק זה בורר אמרינן דסמפון היוצא אחר חתום שטרות כשר אעפ"י שאין עליו עדים, ופירש"י ז"ל שבתוך שטר המלוה כתוב השובר תחת חתימת העדים דאי לאו דפרעיה לא הוה שביק למכתב שובר. וכן בנדון הזה אם היה בדבר ספק היה אפשר שהוא של יתומים, וכיון שנמצא שכתוב עליו ויתננו לאשר הוא לו ליכא תו שום חשש שמא יהיה של היתומים. וכן כתב הרמב"ם ז"ל בהלכות לוה, וכן אם נמצא בגופו של שטר בין מלפניו בין מלאחריו ואפילו במקצתו שטר זה פרוע או נפרע ממנו כך וכך עושין על פי הכתב אעפ"י שאין על הכתב עדים ואעפ"י שיצא מתחת יד מלוה שאלו לא נפרע לא היה כותב על פני השטר עכ"ל. וכן הדין בנדון הזה, כיון שהוא כתוב על גבי הצרור אלו לא היה של [ב]על זה לא היה כותב בו כך, ודבר ברור הוא זה. על כן בנדון הזה הצרור שנמצא כתוב בו בתוכו זה של פלוני מוציאין אותו אפילו מן היתומים ומן הלקוחות ומבעלי חובות ונותנין אותו לזה שהוא בשמו. כך נראה לי.
ולענין מה שרוצים לדון בדיני גוים, חלילה וחס לא תהיה כזאת בישראל, שאפילו היו דיניהם כדיננו הוא אסור שהרי התורה אמרה אשר תשים לפניהם ואז"ל בסוף מסכת גיטין לפניהם ולא לפני גוים, וזה אפילו דיניהם כדינינו, כ"ש שאם אין דינם כדינינו ואית ביה תרתי אסורי לדון לפניהם ואסור גזלה, וכבר האריך בזה אא"מ הרב ז"ל בתשובותיו בספרו השני מהתשב"ץ.
ולענין מה שטוענין שאין לדון אלא בדייני מקומו, אין להם בזה על מה שיסמוכו, לפי שראוי לרדוף אחרי ב"ד יפה שנאמר צדק צדק תרדוף כדאיתא במסכת סנהדרין, ואמרינן נמי התם בפרק זה בורר כי אתא רב דימי אמר ר' יוחנן התוקף את חבירו לדין אחד אומר נדון כאן ואחד אומר נדון בבית הוועד כופין אותו שילך לבית הוועד, ואמר אמימר התם הלכה כופין אותו והולך למקום הועד, וכן כתב הרמב"ם ז"ל בפ"ו מהלכות סנהדרין, והוסיף לבאר שכן הדין בזמן הזה שאין שם ב"ד הגדול אבל יש שם מקומות שיש שם חכמים גדולים מומחין לרבים ומקומות שיש שם תלמידים שאינן כמותן אם אמר המלוה נלך למקום פלוני לפני פלוני הגדול ונדון לפניו בדין זה כופין את הלוה והולך עמו וכן היו מעשים בכל יום בספרד, ע"כ. וכן כתוב בספר החשן בסימן י"ד. וכל זה הוא אפילו לילך עמו, וכ"ש שאם הוצרך הדבר לשאול ששואלין ועושין על פיו. וכן יש להוכיח מהגמרא שם ומלשון הרמב"ם ז"ל בפרק הנזכר למי שמבין אותו ויודע דרכי ההלכות. והדבר הזה מוכרע מעצמו הוא לפי שאין ראוי לדון אלא על פי ההלכה ועל פי הבקיאין, ולא נניח דברי הבקי' לרדוף אחרי מי שאינו בקי שזה הוא רדיפת השקר, ולא רדיפת האמת והצדק שצותה עליו התורה ואמרה צדק צדק תרדוף. זהו מה שנראה לי להשיב על שאלה זאת.
@שו"ת הרשב"ש סימן תקטו
עוד שאלת. ראובן נתן לשמעון ממונו בתורת עסק, והתנאי היה ביניהם שכל ריוח שיעלה או הפסד שיבא [ח"ו] יקח ראובן בעל הממון שני שלישים והשליש לשמעון המתעסק, והלך שמעון המתעסק בממון שלקח למקום רחוק דרך המדבר ונשא ונתן בסחורה והרויח כמו חצי הקרן, ושמעון נתעכב שם שהוא מקום דירתו, ושלח ראובן מן הקרן והריוח כמו חצי ובא לידו ומה שנשאר מן הקרן והריוח שלחו לראובן פעם אחרת, ונאבדו בדרך. ורציתי אדוני שתודיעני אם יתן שמעון לראובן הפסידו מן הקרן והריוח או מן הקרן, ששמעון למקום שהלך הוא מקום דירתו ונתאמת אצל שמעון שלא רצה לשוב אצל ראובן אלא לשלוח לראובן מה שיש עליו. עוד וזאת אחרת, כתב שמעון לראובן ואמר לו הגיעני כתבך וצויתני שאשלח לך הממון עם פלוני ועשה שמעון הפך דבריו ושלח לו עם אחר ונאבדו המעות בדרך. רוצה אני שתודיעני אם כתב ידו מחייבת כדיננו או לא, אנא אדוני תשלח לי תשובתך בזה מבוארת.
תשובה. העסק שאמרו חכמים הוא פלגא מלוה ופלגא פקדון, כלומר אם התנו ביניהם שיקח בעל הממון חצי הריוח והמתעסק חצי אחר נמצא שמה שנוטל המתעסק הריוח שלו הוא מלוה לפיכך אם נאבד לו ומה שמרויח בו הוא שלו, והחצי האחר הוא של בעל המעות פקדון ביד המתעסק לפיכך אם נאבד נאבד לבעל הממון והריוח שבו ג"כ הוא לבעל המעות, וכן אם התנו לשליש ולרביע אותו חלק שאם נאבד למתעסק הוא מלוה והריוח ג"כ הוא שלו ואותו חלק שאם נאבד נאבד לבעל המעות והריוח ג"כ שלו הוא פקדון ביד המתעסק, וזה מתברר בבבא מציעא בפרק המקבל, לפיכך חששו חכמים לאבק רבית, שלמה יתעסקזה בחלק בעל המעות ויטול בעל המעות כל הריוח, אין זה אלא מחמת אותו חלק שהוא שלו אצלו בתורת מלוה, א"כ נמצא זה טורח לבעל המעות בחנם בשביל אותו חלק שהלוהו, על כן תקנו אם יפסיד המתעסק המחצית יטול בריוח שני שלישים ובעל המעות שליש ואם בעל המעות יטול מחצית הריוח לא יפסיד המתעסק כי אם שליש, וכן על דרך זו אם עשו לשליש ולרביע לעולם לא יפסיד כנגד מה שהוא נוטל בריוח אלא פחות ממה שנוטל בריוח כדי שלא יהא בדבר חשש רבית. אמנם זה הוא אם לא התנו לתת לו שכר בחלק בעל המעות, אבל אם התנו שיתן לו שכר טרחו בחלק בעל המעות אין בזה שום חששא. וכן לא אמרו דבר זה אלא כשאין למתעסק עסק אחר, אך אם יש לו עסק אחר אפילו אינו נותן לו שכר, ואפילו אין מוסיף לו בריוח או אם פוחת לו מההפסד אין בכך כלום. זהו דרך העסק על פי ההלכה ומתבררין דינים אלו בפרק איזהו נשך.
אמנם לענין שאלתך שנראה שהכוונה ממנה היא שתוסיף הריוח על הקרן ויפסיד המתעסק שליש בכל, זה אינו נראה מסוגית הגמרא בפרק המקבל, שאין להוסיף הריוח על הקרן, שאם דרך משל היה הקרן ששים והריוח שלשים הרי תשעים ושלח לו חמשה וארבעים, יש בזה שלשים מהקרן וחמשה עשר מהריוח, יש לבעל המעות עשרה ריוח וחמשה למתעסק, ונאבדו בדרך חמשה וארבעים יש בהם מהקרן שלשים, כמה חייב לשלם המתעסק כפי תנאם עשרה, לא נשאר לבעל המעות ביד המתעסק כי אם חמשה, לפי שכבר הגיעו חמשה מהחלק המתעסק באותן חמשה וארבעים ששלח לו. ואעפ"י שזה לא היה נותן בהפסד כי אם כפי חלקו בריוח, וכבר כתבתי שצריך להוסיף לו, זהו אם הגיע ליד בעל המעות השני שלישים שהיו לו בתורת פקדון, אבל זה עדיין לא הגיעו מהקרן כי אם חמשה ושלשים בלבד, על כן חייב הוא לשלם לו החמשה הנשארים ברשותו בלבד ופטור מהשאר, וכן יראה מדברי הרמב"ם ז"ל בהלכות שלוחין ושותפין. ומה שטענת שזה למקומו חזר ושם דעתו לישב, זאת אינה טענה, שהרי כתבת שפעם השנית שלח החצי האחר מהקרן והריוח, א"כ לא היה בדעתו ליטול את שלו במקום שהוא.
אמנם אם אמר לו שישלח לו עם פלוני, והוא שלח עם אחר חייב לשלם, שלא אמר הריא"ף ז"ל בפרק הגוזל דפטור אלא בששלח לו עם אותו שאמר לו, אבל זה שצוהו בעל הממון שלח לי עם פלוני ולא שלח לו עמו ושלח עם אחר חייב לשלם, דאפשר שאם שלח לו על ידו היה יכול להציל. סוף דבר כל שעבר על דעת בעל המעות חייב לשלם, וכן נראה מדברי הריא"ף ז"ל שם בהלכותיו ומדברי הרמב"ם ז"ל בפ"ה מהלכות שלוחין.
@שו"ת הרשב"ש סימן תקטז
עוד שאלת. תודיעני להאיר עיני, על ענין החרם שהחרימו הקהל שלא יתנו יין לגויים ועשו גדר מפני שיש בלבול בעיר ופחדו הקהל והחרימו לזמן, ובתוך הזמן בא אחד מאנשי העיר לקהל והוא גבר בגברים ופייס הקהל שיתירו לו החרם לבדו והם נושאים ונותנים בדבר, ועמד אחד מאנשי הקהל ואמר גם אני אתן לאחרים שהם מבעלי לשון הרע אפילו בלא התרת החרם, השיבו אחד מראשי הקהל שלא יוכל שום אדם ליתן בלא התרה, השיב פעם שנית ואמר שהוא יכול ליתן התרה, ואני מחלה פני אדוני שתודיעני אם יכול ליתן בלא התרת החרם, אנא יבא דברך היקר ויורנו דבר המשפט.
תשובה. הצבור רשאין הם להתיר אחר שהחרימו, ואין צריך בזה לא פתח ולא חרטה, וכמו שהאריך בזה הרמב"ן ז"ל במשפט החרם שכתב. ואם אחר שהסכימו הקהל שלא ליתן יין לישמעאל רצו לתת היתר בזה לאיש אחד, רשאין הם בכך כל שרואים שיש תקנה בדבר, ואין לשום יחיד לפרוץ גדר ולתת לאחר בלא רשות הקהל, ואין אומרים בזה נדר שהותר מקצתו הותר כלו, שלא נאמרו הדברים אלא בדברי שגגות כמו שכתב הרמב"ן ז"ל בהלכות נדרים שלו. וגדולה מזו כתב הרשב"א ז"ל אפילו במקום שנאמר נדר שהותר מקצתו הותר כלו אינו אלא ביחיד, אבל בצבור מה שהתירו התירו ומה שלא התירו לא התירו. וכן כתב ג"כ הריב"ש ז"ל בתשובתו להחכם ר' משה גבאי נ"ע בסוף הספר השלישי מתשובותיו, אם ספרו אצלכם עיין בו.
@שו"ת הרשב"ש סימן תקיז
עוד שאלת. נתקשה לי אדוני לשון הרא"ה ז"ל וזהו לשונו: ואם יודע בודאי שנולד לתשעה חדשים אפילו מת ביום שנולד מתאבלין עליו, ומי יודע זה. ולמה אמר הרמב"ן ז"ל שאין אומרין עליו ברכת אבלים, ואם כלו לו חדשיו ומתאבלים עליו יהיה כבן קיימא, ולמה אינו צריך ברכת אבלים כמו שאמר. ומחלה פני אדוני לפקוח עינים עורות.
תשובה. אין הדבר נודע אלא כשבעל ופירש, וכן כתב הרמב"ן ז"ל בספר תורת האדם, וכל מקום שתמצא בגמרא או בדברי המחברים ז"ל בדקים ליה שכלו לו חדשיו או אם נודע שכלו לו חדשיו, אין הכוונה אלא כשבעל ופירש, וכל המטריח עצמו לחלוק על זה הוא מטריח עצמו לבטלה. ועל מה שכתב הרמב"ן ז"ל שתינוק תוך שלשים יום אפילו שיודע שכלו לו חדשיו אין עומדין עליו בשורה, אמר זה מתוך דקדוק לשון הברייתא שנאמרה בפרק ואלו מגלחין. ואעפ"י שהריא"ג ז"ל סובר דוקא בשאינו יודע אם כלו לו חדשיו אבל ביודע שכלו לו חדשיו נוהגים בו כגדול, והרמב"ם ז"ל בהלכות אבלות סתר דבריו, האחרונים פסקו כדעת הרמב"ן ז"ל, וכן היא דעת ר' יצחק הזקן בעל התוספות ז"ל. ויראה שהטעם הוא שאעפ"י שאביו נוהג עליו אבלות, היינו דוקא במה שהאב עושה דהיינו לנהוג אבלות, וכן שאר קרובים דהיינו אחי המת הם נמשכים אחר אביהם, אבל (נראה) במה שאחרים עושים דהיינו לעשות שורה ושאר כל אותן הדברים אין לסמוך עליו, כנ"ל. שלמה בן הרב ר' שמעון נ"ע בן החכם ר' צמח זלה"ה.
@שו"ת הרשב"ש סימן תקיח
הוניין, אל החכם ר' יוסף יצ"ו ב"ר אברהם ששפורטש נ"ע.
כתבת כי מצאת בחבור רבינו ירוחם ז"ל כי בשר מהלכי שתים לחותכו או לאוכלו אסור דאתי לאחלופי בבשר בהמה טמאה משום דאין דרך לאכלו אבל פירש מותר וכו', והוקשה עליך הדין הזה ותלית בו שתי טעיות, האחת שבמקום בשר מהלכי שתים צריך להיות דם מהלכי שתים, והשנית דאתי לאחלופי בבשר בהמה טמאה צריך להיות בהמה סתם, ובנית קושייתך על יסוד פשט לשונו של הרמב"ם ז"ל שכתב בפ"ב מהלכות מאכלות אסורות שבשר האדם הוא אסור בעשה, וכתבת שכך הוא הדין בתלמוד, ומחמת זה יצאה לך הקושיא האחרת והעברת הקולמוס על טמאה והרבית בזה דברים, ואני אם באתי להשיב על כל פרט ופרט עמל הוא בעיני כי יאריך המכתב ללא הועיל, אבל אכתוב בע"ה מה שהוא צריך לזה, ומכלל דברי תבין תשובת הפרטים ותן לחכם ויחכם עוד.
תחלה במה ששבשת לשון הספר ואמרת שבמקום בשר מהלכי שתים צריך להיות דם מהלכי שתים, אין בלשון שום שבוש, וממקום שבאת משם תדע שאינו אלא בשר, שהרי הוא ז"ל כתב בנתיב ט"ו בחלק כ"ה בדיני הדם נחב דם שעל הכבד וכו' גורדו ושבין השנים מוצצו ואינו חושש דדם מהלכי שתים מותר וכו', ובחלק כ"ז מהנתיב הנזכר כתב דין איסור שקצים ורמשים וזולתם והביא דין מהלכי שתים, ובחלק ל"ה ממנו כתב דין חלב מהלכי שתים, וחלק שלשת הדינין בשלשה מקומות בסדר נכון. אבל יראה שהדין הזה נפל לפניך במקרה, שאלו קראת הנתיב כלו מתחלתו ועד סופו לא היית משבש הנוסחא שנכתבה על נכון. ועוד איך היה תולה סברא זו לדברי התוספות, והיא פשוטה בגמרא דדם מהלכי שתים שלא פירש מותר ושפירש אסור, אין זה מדין החכמים. ועוד שהדין שהוא פשוט בעיניך שבשר האדם הוא אסור בעשה ואמרת שכך הוא דין התלמוד, אין דין זה מפורש בתלמוד, ואינו כל כך פשוט בעיני הגדולים החולקים על הרמב"ם ז"ל.
ועתה אגיד לך פשר דבר בס"ד. בפ"ק דבכורות שנינו, טהורה שילדה כמין בהמה טמאה מותר וטמאה שילדה כמין בהמה טהורה אסור שהיוצא מן הטמא טמא ומן הטהור טהור, ונפקא להו דחלב בהמה טמאה אסור לרבנן משום דכתיב בקרא תרי זמני גמל גמל חד לאיסור עצמו וחד לאיסור חלבו, ולר' שמעון מאת הגמל את לרבות חלבו. ואע"ג דתניא אלה הטמאים לכם לרבות צירן ורוטבן וקיפה שלהם, אצטריכו להו קראי אחריני לאיסור החלב משום דחלב דמותר חדוש הוא שהרי דם הוא שנעקר ונעשה חלב כיון דחדוש הוא נשתרי נמי בבהמה טמאה, לכך אצטריך קרא למיסר חלב בהמה טמאה. א"כ אחר שמצינו שכל שבשרו אסור וחלבו אסור, ומצינו רבנן דשרו חלב מהלכי שתים ואף דמו מדתניא בגמרא בפרק דם שחיטה במסכת כריתות יכול יהא חלב מהלכי שתים טמא והאוכלו עובר בלאו ודין הוא ומה בהמה שהיא כלתה במגעה, פירוש כשהיא בחיים אינה מטמאה, החמרתה בחלבה, מהלכי שתים שהחמרתה במגען, כלומר נדה שהיא מטמאה במגע אינו דין שנחמיר בחלבן תלמוד לומר וזה לכם הטמא זה טמא ואין חלב מהלכי שתים טמא אלא טהור אוציא את החלב שאינו שוה בכל, כלומר ששל בהמה טהורה מותר ושל טמאה אסור ולפיכך באדם מותר, ולא אוציא את הדם שהוא שוה בכל, כלומר שהוא אסור בטהורה כבטמאה ויהיה ג"כ דם האדם אסור תלמוד לומר טמא הוא לכם הוא טמא ואין חלב ודם מהלכי שתים טמא אלא טהור ואמר רב ששת אפילו מצות אם אין בו. והסוגיא הזאת בעצמה הביאוה במסכת כתובות וכבר כתבת אותה.
ומחמת ב' סוגיות שבפ"ק דבכורות, ושבפרק דם השחיטה ובפרק אעפ"י, יצאה קושיא על הרמב"ם ז"ל שכתב על בשר מהלכי שתים אסור בעשה. והראב"ד ז"ל כתב במסכת כתובות, דבר שאי אפשר הוא שיהא הבשר אסור והחלב והדם מותר, ובספר ההשגות כתב עליו אא"מ ז"ל א"כ למה יאמרו בדמו שאפילו מצות פרוש אין בו, ע"כ, כלומר כיון שבשרו הוא בעשה אף דמו צריך להיות אסור בעשה ולמה אמר רב ששת שאפילו מצות בפרוש אין בו. והר"מ הכהן ז"ל כתב, לא מצאתי בספרא וספרי הדרשא הזאת ואין נראין דבריו ובמסכת כתובות בפרק אעפ"י מפורש בהדיא דאין חלב ודם מהלכי שתים טמא אלא טהור ומסיק רב ששת דאפילו מצות פרוש אין בו וכל רבותינו שוין בדבר זה דבשר האדם מותר ואין לנו לחלק בין בשרו לחלבו ודמו, ע"כ, ועוד האריך בזה. ואף הרמב"ן ז"ל כתב בחדושיו דבשר מהלכי שתים מותר דהיאך אפשר שהחלב ואף הדם מותר ולא הבשר והלא כל היוצא מן הטמא טמא, ועוד כתב זה לשונו, והרמב"ם ז"ל המחבר כתב שהוא אסור בעשה, ופירשו דכתיב זאת הבהמה אשר תאכלו ולא הדם, וזו הדרשא לא דרשוה רבותינו בעלי הגמרא, ויודע אני שאמר כך מפני שהרי אמרו בספרא יכול אף מהלכי שתים יהו בלא תעשה על אכילתו, והוא ז"ל סובר בלא תעשה הוא דליתיה אבל בעשה איתיה, ולא היא דהא בחלב נמי קאמר התם כלשון הזה ואפילו מצות פרוש אין בו, אף כאן אפילו מצות פרוש אין בו, והאריך ובסוף דבריו כתב, וכלל גדול הוא שכל היוצא מן האסור אסור ומדקאמרינן בדם וחלב אפילו פרוש אין בו ש"מ אף הבשר מותר ע"כ. וכן כתבו האחרונים בעלי החדושים ז"ל.
ואחר אשר עלה בידם שבשר האדם כדמו, פסקו בעלי התוספות ז"ל שכשם דהדם שפירש אסור כך בשר שפירש אסור וכשם שדם שלא פירש מותר כך בשר שלא פירש מותר והוא היקש שוה, וחזרו לתת טעם למה דם שפירש אסור ודם שלא פירש מותר, דדם שלא פירש לא אתי לאחלופי בשאר דמים וכשפירש אתי לאחלופי בשאר דמים. ויצא להם טעם זה ממה שאמרו בפרק דם שחיטה אמר רב דגים שכנסו אסור מיתיבי דם דגים וחגבים מותר ואפילו לכתחלה ההוא בשלא כנסו כי קאמר רב בשכנסו, וקא מקשי בדכוותה גבי מהלכי שתים בשלא כנסו מי אסור והא תניא דם שעל הכבד וכו' אלא כי תניא מתניתא דאית ביה קשקשין כי קאמר רב אסור דלית ביה קשקשין, משמע משמעתין דדם דגים ודם האדם כלם שוין וכשכנסו כלן אסורין, ודם דגים דאפשר דאית ביה היכרא אם אית ביה קשקשין שרי דכיון דאית ביה קשקשין לא אתי לאחלופי בשאר דמים, אבל דם האדם כיון דלא אפשר למעבד ביה היכרא ואתי לאחלופי בשאר דמים אסור, כלומר דרבנן משום גזרה.
ואחר שיצא לנו טעם לאסור דם האדם שפירש הוצרכו ג"כ [בעלי] התוספות ז"ל לתת טעם באיסור בשר האדם שפירש, והוא כדי שלא יתחלף בבשר בהמה טמאה, וכך צריכין לומר דכל דם אסור בין של טהורה בין של טמאה אבל בשר אין איסורו שוה בכל, ולפיכך כתבו דאתי לאחלופי בבשר בהמה טמאה. אלו הן הדברים שסמכו עליהם והם נכוחים על פי דרך זו.
ודע אחי כי בחיי אא"מ הרב ז"ל הייתי מלמד לקצת חברים הלכות מאכלות אסורות בחבור הגדול, וכשהגענו להלכה זו נשאתי ונתתי עם א"א מורי הרב ז"ל, ואמרתי לו דאפילו לדעת האומרים שדבר זה מותר אבל אינו אפשר, שאיך יאכל בשר זה, אם בשחיטה לא נתנו לו סימנים והתורה אמרה וזבחת מבקרך ומצאנך, חיה ועוף יצאו מדרשה, והיכן נמצינו למדין שחיטה לאדם, שהריא"ף ז"ל כתב דבהמה טמאה שחיטתה אינה מטהרתה מידי נבלה כדאיתא בפרק בהמה המקשה, ואם נאמר שאדם שנשחט לא יהיה טמא זה לא עלה על דעת והתורה אמרה וכל אשר יגע על פני השדה בחלל חרב וגו', ואם מחיים הרי יש בו משום בשר מן החי, דבפרק גיד הנשה אמרינן אבר מן החי נוהג בבהמה חיה ועוף בין טמאין בין טהורין דברי ר' יהודה ור' אלעזר וחכמים אומרים אינו נוהג אלא בטהורין, ואמר ר' יוחנן התם דשניהם מקרא אחד דרשו רק חזק לבלתי אכול הדם ר' יהודה ור' אלעזר סברי כל שאתה מצווה על דמו אתה מצווה על אבריו והני טמאין הואיל ואתה מצווה על דמן אתה מצווה על אבריו, ורבנן סברי לא תאכל הנפש עם הבשר אלא בשר לחודיה כל שבשרו מותר אתה מצווה על איבריו וכל שאין בשרו מותר אין אתה מצווה על איבריו, ור' מאיר נמי אמר התם דאינו נוהג אלא בבהמה טהורה, ואנן קימא לן כרבנן דכל שבשרו מותר אתה מצווה על איבריו וקימא לן דבשר האדם מותר, א"כ הרי אנו מצווין על אבריו, ובמסכת עוקצין בפ"ג מנו אבר מן החי ומן הבהמה מכלל הדברים האסורים. ואפילו היו הבשר והאבר מדולדלין הוא אסור שלא אמרו בפרק המקשה דהבשר והאבר המדולדלים שאינן אסורין אלא משום מצות פרוש היינו כששחטן אבל מחיים אסורין, א"כ אין לדבר הזה תקנה, והודה לדברי, ע"כ אני אומר שלא נאמרו דברים הללו דבשר האדם מותר אלא להלכה מחמת שמצינו שחלבו מותר, אבל למעשה קשה הדבר לאומרו שהרי לא מצינו לו דרך להתירו לא בשחיטה ולא בחיים.
ואעפ"י שאדוננו הרמב"ן ז"ל כתב כלשון הזה, והוי יודע דדוקא בבשר מן החי אבל במת אסור הוא בהנאה ומעגלה ערופה גמרינן בגזרה שוה, דאחד איסור אכילה ואחד איסור הנאה במשמע, ומיהו בגוי איני יודע בו איסור הנאה דהא ממרים גמרי וצ"ע, ובמסכת שבת בפרק המצניע יש ראיה להיתר הנאה זו, עכ"ל. ומה שרמז רבינו ז"ל בפרק המצניע הוא דבירושלמי אוקמוה לההיא דהמוציא המת דהויא מלאכה הצריכה לגופה כשהוציא הגוי להאכילן לכלבו, כלומר שמת גוי מותר בהנאה, מ"מ אדמוקמה לאכילה למה לי לכלבו אף לו שרי, אלא נראה שאין שום צד להתיר בשר האדם לאכילה, אעפ"י שהוא מותר מעצמו אבל אין דרך לאוכלו, ונפל סכינא בבירא וכלם לא אמרוה אלא להלכה אבל למעשה אסור.
מכל מקום יצא לנו לפי זה איסור למה שנהגו הנשים לבלוע ערלת הזכרים שחותכין בעת המילה כדי להוליד הזכרים, אבל לדעת התוספות שרי דהא לא מחלפי בבשר בהמה טמאה, ולא גרע מדם דגים שכנסו דאית ביה קשקשין דשרי משום דאית ביה היכרא והכא נמי הכי, ומה שכתבתי די לכל מה שנסתפק לך לפי דעתי.
ומה שלא מצאת שתיה בדם, נשמט לך ודם חללים תשתה, וממנו למדנו שהדם מכשיר, ויפה נתעוררת בכל מה שכתבת בזה.
@שו"ת הרשב"ש סימן תקיט
עוד שאלת. יהודי אחד היה בא בשיירה וראו המון רב בא ונתפחד מהם, והיה שם ערבי אחד רע ובליעל ידיו שפכו דם וילמד לטרוף טרף ויעץ ליהודי ההוא לברוח עמו להנצל על נפשם, בקשו אנשי השיירה על היהודי ולא מצאוהו, וחזר הערבי בוכה ומתאנח על היהודי ואמר להם כי בהליכתם ראו סוסים ופרשים וברח הוא והיהודי ולא פנו איש רעהו ולא ידע מה היה לו. ואח"כ נשמע קול דממה דקה כי הערבי הרגו ליטול את ממונו וגם אנשים שמעו מפי הערבי כי הוא הכהו ברומח והלך לו ואחר לילה חזר לראותו מה היה לו ומצאו מת, ואח"כ בא הערבי לתלמסאן אשר שם בית היהודי הנזכר והיו מתחכמים להוציא מפיו כמסיח לפי תומו והיו מאכילין ומשקין אותו כדי להוציא מפיו מילין וכל זה בעצת קצת המשכילים ועם כל זה היה מגלה טפח ומכסה טפחיים וכל זה ההתחכמות הוא להתיר את אשתו, מה שורת הדין בזה.
תשובה. אילו באנו להתיר האשה הזאת מפי עדותו של הגוי הזה אין לה תקנה, לפי שהגוי הזה תחלת דבריו היו שהיה הוא והיהודי במדבר באים עם השיירה ופחדו שמא יפול עליהם גייס וברחו שניהם ואח"כ כל אחד פנה לדרכו ולא ידע מה היה ליהודי. ובעדות זו אינה כדאי להתיר אשה זו, שאפילו אמר מת לא היה נאמן לפי שאומר בדדמי, לפי שראה אותו שברח ונכנס למדבר נחש שרף ועקרב וצמאון אשר אין מים וחשב שמת ואולי לא מת, ומטורף במדבר הוי כספינה המטורפת בים, ומשנה שלימה שנינו בפרק כל הגט אמר ר' אלעזר בן פרטא לפני חכמים וקיימו את דבריו על עיר שהקיפוה כרכום ועל הספינה המטורפת בים ועל היוצא לידון שהם בחזקת קיימין, ולא יהא חמור המטורף במדבר מספינה המטורפת בים, וכמו דהספינה אפשר דהויא להו הצלה, כן המטורף במדבר, וזה דבר ברור הוא, וכמו שניצל זה הגוי כך ניצל היהודי, וכדאמרינן לה גבי עשנו עלינו בית עשנו עלינו מערה הוא מת ואני ניצלתי אינה נאמנת דאמרינן לה כי היכי דלדידך אתרחיש ניסא לדידיה איתרחיש ניסא. ואפשר לומר דמחמת כסופא ששללו לו נכסיו בפשיעתו או שמא עשו בו מום אזל ליה לעלמא, כדאמרינן בההוא גברא דבשלי הלוליה אתלי ליה נורא בגנניה אמרה להו דביתהו חזו גברא [חזו גברא אתו] חזו גברא חרונא דשדי ופסתא דידיה שדיא, סבר רב חייא בר אבין למימר היינו דקאמר עשנו עלינו הבית עשנו עלינו מערה דלא מהימנא אמר ליה רבא מי דמי התם לא קאמרה חזו גברא חזו גברא הכא קאמרה חזו גברא חזו גברא ועוד גברא אחרונא דשדי ופסתא דידא דשדיא ורב חייא בר אבין גברא אחרונא דשדי איניש אחרינא הוא דאתא לאצולי ואכלתיה נורא ופסתא דידיה דתליא נורא אתלי ביה ואתיליד ביה מומא ומחמת כסופא אזל וערק לעלמא. והרי הדבר הזה חששא רחוקה כזו חששו לה ולא התירו את אשתו, וכ"ש בנדון הזה שהגוי לא אמר עליו שמת אלא שלא ידע מה היה לו אין להתירה. ואפילו אמר עליו שמת מחמת אומדת דעתא אמר כך, שחשב כיון שנפרד ממנו והוא אינו יודע הדרך שמא מת בצמא וברעב, וכבר אמרו [שם] בפרק האשה שלום דרעבון כמלחמה או גרוע ממלחמה ואמרי בדדמי, בצמאון לא גרע מרעב, א"כ כל היכא דאיכא למיחש הכי אפילו בישראל לא מהני אלא א"כ אמר וקברתיו, ואחר שהגוי הזה בתחלה אמר לא ידעתי מה היה לו, אם אח"כ חזר ואמר מת אנו דנים שמה שאמר מת אמר בדדמי.
וכל ההתחכמות שעשו להאכילו ולהשקותו אולי יודה, צללו במים אדירים והעלו בידם חרס, דכיון דנפק להו ממלתא קמייתא מתורת מסיח לפי תומו, ואפילו יאמר אח"כ מת וקברתיו אין בדבר תועלת, שלא האמינוהו חכמים אלא במסיח לפי תומו וזה אינו לפי תומו אלא בהתחכמות אולי יפותה ויודה, ולא דמי לההיא פונדקית דההיא כיון דחזיתנהו בביתה ואח"כ אמרו לה איו חברינו, וכבר כתב הרשב"א ז"ל דכל שאומרים לו איו פלוני שהלך עמך דאין זה מסיח לפי תומו. ואפשר דבכל אותן התחכמות שעשו דלא אשתמיטא מלתא מחד מנייהו לומר לו כיצד אירע לפלוני או מה היה, וכן יראה מכתבך. ועוד שאותן פיוסין שהיו עושין לו מאכילות וזולתן הם כאלו שאלוהו בפירוש.
ואעפ"י שגוי שאמר הרגתי פלוני כל שאין בדבריו אמתלאה מהמנינן ליה, כגון ההוא דאמר ליה לישראל קטול אספסתא ושדי לחיותא ואי לא קטילנא לך כדקטילנא לפלניא וכו' ולא הימנוהו רבנן משום דלשבח עצמו קאמר, הא כל שאין לתלות בשום דבר נאמן, בנדון הזה אין בדבריו כלום, חדא דכיון שהגיד ואמר לא ידעתי מה היה לו שוב אינו חוזר ומגיד, וכמו שכתב הרמב"ן ז"ל בפרק יש נוחלין גבי האומר זה בני נאמן, ואפילו היה ישראל אינו נאמן מטעם זה. ועוד דבעינן בכי הא שיאמר וקברתיו, וכל מאי דאפשר דמחו ליה וחיי לא מהימנינן עד שיאמר וקברתיו, כדאמרינן התם בפרק האשה שלום זמנין דמחו ליה בגידא או ברומחא וסבר השתא מאית ודאי ואיכא דעבדי להו סמתרי וחיו. ואפילו שמת על מטתו איכא מרבוותא ז"ל דסברי דצריך שיאמר וקברתיו, אלא שהרמב"ן ז"ל והרשב"א ז"ל והרבה מהאחרונים נמשכים אחריהם ואומרים דלא צריך וקברתיו, בהא מודו כולהו דצריך וקברתיו דדוקא במלחמה הוא דמכשרי בלא וקברתיו כשמעו אחר זולת אשתו, דבאשתו הוא שצריכה לומר וקברתיו אבל באחריני לא, הכא כיון דהוא עצמו אומר שהרגו אפשר דאמר בדדמי כדרך המכים שמכים ובורחים וחושבים שהרגו ולא הרגו מחמת הבהלה, וזה נראה ונגלה, ובפחות מזה תלינן דאמרי בדדמי כמו שכתבתי.
ואם באנו להתירה ג"כ מחמת הקול היוצא, וכמו ששנינו במשנתינו אפילו שמע מן הנשים אומרות פלוני מת דיו ר' יהודה אומר אפילו שמע מן התינוקות אומרים הרי אנו הולכים לקבור ולספוד את איש פלוני, אפשר להתירה מטעם זה, דההיא כגון אדם שבאו מעיר אחרת למקום שהיא אשתו ואומר שמעתי במקום פלוני מן הנשים או מן התינוקות אומרין כך שמתירין את אשתו. וכן כתב הרמב"ם ז"ל בפי"ג מהלכות גירושין שמע מן התינוקות שהם אומרים עכשיו באנו מהספדו של פלוני כך וכך ספדנין היו שם וכו' הרי זה מעיד על פי הדברים האלה וכשיוציא בהן משיאין את אשתו. וכבר כתבתי אני זה כ' שנה לחכם ר' מיימון נגאר ז"ל שכל שבידינו לבקש ולמיקם אקושטא דמלתא קיימינן, והוכחתי כן מלשון הרמב"ם ז"ל ומראיות אחרות, כמו שבדעתי לשלוח לך נוסח הקונדריס ההוא בס"ד. ובנדון הזה הדבר נודע מהיכן יצא הדבר והוא הישמעאלי הלז, וכבר כתבתי שאין לסמוך על עדותו. וחזרתי על כל צדדין למצוא פתח היתר לאשה הזאת ולא מצאתי, אלא שאם באו לכם כתבים משום מקום מנחמין על מיתתו סמוך למיתתו קודם שהלכה להם השמועה מאצלכם, אפשר לתלות הדבר ששמעו הם בו שמת מצד אחר שלא ידענו אנחנו היכן שמעו, וסומכין על אותן אגרות כדאיתא בירושלמי מצאו כתוב בשטר פלוני מת פלוני נהרג. ואעפ"י ששנויה שם במחלוקת, והריא"ף ז"ל הביא הירושלמי הזה ולא הכריע ביבמות, כבר הוכיח הרמב"ן ז"ל והרשב"א ז"ל שבפרק מי שאחזו הכריע כדברי האומר שמשיאין על פיו, וכן פסק הרמב"ם ז"ל וכל האחרונים, אלא שהרמב"ם ז"ל מצריך קיום והרמב"ן ז"ל והרשב"א ז"ל מכשירין אפילו בלא קיום, ובנדון הזה אין אנו צריכים לזה, ויצאו דברנו בהיתר.
והנה בכל מה שכתבתי לך יש תלי תלים של הלכות ומשא ומתן ולא רציתי להאריך, ובמה שכתבתי די, עם שאני חושש בהיתר הזה הרבה, אבל יהיה הקולר תלוי בצואריכם שעיניכם הרואות שם יותר ממה שאזני שומעות בכאן ואני את נפשי הצלתי. ואח"כ שמעתי שנשאת שוב אין לפקפק, כדאיתא בירושלמי מאן דנשאת נשאת, ויצאו הדברים בהיתר.
@שו"ת הרשב"ש סימן תקכ
בענין הכשר עדות הישמעאלים כתבת דברים רעים ומרים וכל אותן דברים הם עמדי התולים, לפי שלא מחמת שגוים עובדים עבודה זרה אנחנו פוסלין עדותן אלא שגזרת הכתוב הוא. ובפרק החובל מוכחו מקראי דעבד פסול לעדות, ואם עבד דשייך במצות ואינו מעכב [בו] אלא גט חרות הוא פסול לעדות כ"ש גוי, ואפילו גר תושב שקבל עליו שבע מצות הוא פסול. ואם באנו להכשיר עדותן של ישמעאלים נכשיר אף קדושיהן, וישמעאלי שקדש בת ישראל כיון דאיתיה בתורת עדות יהא בתורת גיטין, וכיון דאיתיה בתורת גיטין איתיה בתורת קדושין, ודבר זה רחוק הוא, ואני תמה איך עלה בדעתך דבר כזה.
ואני צריך לכתוב המקומות שנזכר בתלמוד פסולייהו דגוים שיהא פתחון פה לבעל דין לחלוק ולומר דוקא גוי עובד ע"ז, אבל מדפסלי עבד שמל וטבל, כ"ש ישמעאלי בזמן הזה שהוא פסול לעדות, ובממונא הוא דמכשרי שטרות העולים בערכאות שלהם אבל באיסורא לא, שהרי משנה שלימה שנינו כל השטרות העולים בערכאות של גוים אעפ"י שחותמיהם גוים כשרים חוץ מגיטי נשים ושחרורי עבדים, ובממונא טעמא דמכשירין להו משום דדינא דמלכותא דינא. ובפ"ק דקמא מוכח בפירוש דגוי ועבד כלהו פסולים, דהא גוי לא שייך במצות דאורייתא ועבד אין לו חייס. וכן כתב הרמב"ם ז"ל בפ"ט מהלכות עדות ז"ל, העבדים פסולים לעדות דין תורה שנאמר בעדים ועשיתם לו כאשר זמם לעשות לאחיו מכלל שאחיו כמוהו מה אחיו בן חייס אף העד בן חייס ק"ו לגויים אם עבדים שהם במצות פסולים הגויים לא כ"ש, עכ"ל. ובעדות אשה שמת בעלה התירו כל הפסולים בעדותה אבל לא על מדרגה אחת, שהאשה והעבד והשפחה אעפ"י שפסולין לעדות דבר תורה כיון דשייכי במקצת מצות הכשירו עדותן אפילו בלא מסיחין לפי תומם, וגוים שנאמר בהם אשר פיהם דבר שוא דוקא במסיחין לפי תומן, ואף ישראל נמי פסול כגון גזלן דאורייתא פסול לעדות אשה דכיון דחשוד הוא משקר נמי ולא הימנוהו בעדות אשה, אי לא דרבוותא ז"ל כתבי דמהימן במסיח לפי תומו דלא גרע מגוי, אבל עבד ושפחה מסתמא לא משקרי, וכל זה על סמך דאשה דייקא ומנסבא אי נמי דמלתא דעבידא לאגלויי לא משקרי אינשי. והדבר הזה שעלה בדעתך, מלהוציא מפיך עוד השמר וישתקע הדבר ולא יאמר.
@שו"ת הרשב"ש סימן תקכא
כל מה שכתבת מענין הנהרג שתפס נכסיו ההורג והביא אותם למקום הנהרג וקדם אחד ותפסם מידו ובאו אחרים וטוענים שיש בהם כמה צרורות שהם שלהם, וכתבת שזכה בהם אותו שתפסם ובאת עליו מדין שיירה שעמד עליה גייס, וכל הדברים הנמשכים אחר זה בקונדריסך והכל בנוי על בלתי יסוד, ודההיא שאמרו שיירה שהיתה הולכת במדבר ועמד עליה גייס וטרפה ועמד אחד מהם והציל הציל לאמצע ואם אמר לעצמי אני מציל הציל לעצמו, ואוקמוה התם בתלתא אוקמתי רבה בר [בר] חמא אוקמה בשותפין ורבא אוקמה בפועל ורב אשי אוקמה בשיכולין להציל על ידי הדחק והניחוהו להציל ולא הצילו עמו, וכלהו אוקמתי איתנהו אליבא דהלכתא וכבר פסקם הרמב"ם ז"ל בהלכות גזלה ואבדה בפי"ב, כלה שמעתא ליתא אלא בדאיתנהו התם וידעי ומחלי והא מיאשי, אבל בדליתנהו התם איכא דרכא אחריתי דלאו כי האי, והיא אותה ששנינו המציל מן הגייס ומן הנהר ומן הליסטים אם נתיאשו הבעלים הרי אלו שלו, ואמרינן עלה בגמרא אם נתיאשו אין הא סתמא לא אמר רב אסי לא שנו אלא בלסטים גוי דדיני בגיתיה, פירוש שדנים בגאוה ובזרוע, והגאונים פירשו באומד, פירוש אחר ראיה רעועה, דאמרי מי יימר ואפילו סתמא נמי איאושי מיאש, ופירש"י ז"ל כלישנא אחרינא דדייני ישראל אמרי ולנגזל מי יימר כדקאמרת הבא עדים שנגנבה ממך, והכוונה בזה הוא שאם היהודי הציל מיד לסטים גוי חייב להחזיר אפילו הציל אחר ששמעו הבעלים שתפסם האנס ולא שמענו שנתיאשו, ומיד ישראל אינו חייב להחזיר, שמסתמא מתיאש הוא כיון שהלסטים הוא ישראל, לפי שישראל דנים ואומרים מי יימר שנכסים אלו שלך או שזה גזלך, על כן הוא מתייאש ממנו. וכן כתב הרמב"ם ז"ל בפ"ו מהלכות הנזכרות זה לשונו, המציל מיד לסטים ישראל הוי שלו מפני שסתם הדבר שנתיאשו הבעלים ואם נדע שלא נתיאשו חייב להחזיר אבל המציל מיד לסטים גוי או מוכס גוי חייב להחזיר שסתם הדבר שלא נתיאשו הבעלים ואם נדע בודאי שנתיאשו הבעלים הרי אלו שלו. ומפני מה סתם לסטים ישראל נתיאשו הבעלים וסתם גוי לא נתיאשו הבעלים מפני שהבעלים יודעים שהגוים מחזירין מיד הגזלן אעפ"י שאין שם עדים אלא בראיות רעועות ובאומדן דעתם, עכ"ל.
וזה כלו אפלו הציל היהודי מיד הלסטים גוי, כ"ש שהלסטים מעצמו רצה להחזיר אם קדם אחר ותפס לא זכה, דהא בפירוש אמרינן התם גבי נטלו מוכסים חמורו ונתנו לו חמור אחר אם אמר הלה אי אפשי בממון שאינו שלי מחזיר לבעלים הראשונים, כלומר אם חסיד הוא ורוצה להחזיר לא יחזיר אלא לבעלים הראשונים, וכן כתב הרמב"ם ז"ל ואם היה ותיק ומחמיר על עצמו מחזירן לבעלים הראשונים. ואם בלוקח מהמוכס אחר יאוש אם תלמיד חכם הוא צריך להחזיר לבעלים הראשונים, כ"ש בלסטים עצמו שרוצה להחזיר ואם קדם אחר ונטלן לא זכה בהם, וזה דבר ברור הוא ואין צריך להביא עליו ראיה אלא כדי להסיר הדמיונות ההם ממחשבתך, והתופס אין לו בהם דין כלל וחייב להחזירם ליורשים, וישמע חכם ויוסף לקח.
ובענין הצרורות הרשום עליהם, כבר עמדת על קונדריסי לה"ר יוסף הלוי פרוינצאל יצ"ו, ובמה שאין כתוב עליו הנכסים בחזקת היורשים והמוציא מחבירו עליו הראיה, ואין זה צריך לפנים.
@שו"ת הרשב"ש סימן תקכב
בענין הנולד שלא נשתהה שלשים יום, וכתבת בקונדריס להראות פנים שחייבים הקרובים להתאבל עליו, ואנא לא חילק ידענא ולא בילק ידענא אנא הלכתא ושמעתא ידענא. שנינו בפרק יוצא דופן, תינוק בן יום אחד מטמא בזיבה ומטמא בנגעים וכו' ונוחל ומנחיל וההורגו חייב והרי הוא לאביו ולאמו ולכל קרוביו כחתן שלם. ואמרינן עלה בגמרא למאי הלכתא אמר רב פפא לענין אבלות, ומקשי כמאן דלאו כרשב"ג דאי כרשב"ג הא אמר כל ששהה שלשים יום באדם אינו נפל הא לא שהה ספיקא הוי, ומהדרינן דקימא לן שכלו לו חדשיו, כלומר הא דאמרינן הרי הוא לאביו ולאמו וכו' כחתן שלם לענין אבלות אמר רב פפא בדקים לן שכלו לו חדשיו, ובמסכת שבת בפרק רבי אליעזר דמילה אמרינן, בריה דרב דימי אתיליד ליה ההוא ינוקא ובגו תלתין יומין שכיב יתיב וקא מתאבל עליה אמר ליה אבוה צידוניתא קא בעית למיכל אמר ליה קים לי בגויה שכלו לו חדשיו, רב אשי איקלע לבי רב הונא אתרע ביה מלתא בגו תלתין יומין חזייה דקא יתיב וקא מתאבל עליה אמר ליה לא סבר לה מר להא דאמר רב יהודה אמר שמואל הלכה כרשב"ג אמר ליה קים לי בגויה שכלו לו חדשיו, אלמא כל שלא שהה שלשים יום לא מתאבלי אבוה ואמיה ושאר הקרובים עליה אלא בדקים להו שכלו לו חדשיו כגון שבעל ופירש.
וכל שלא שהה שלשים יום, אפילו בגמרו סימניו שערו וצפורניו לאו כלום הוא. וראיה לדבר לפי דעתי, מדמוקמינן מתניתין דרשב"ג ובדקים ליה שכלו לו חדשיו, ולא מוקמינן לה בשגמרו סימניו, אי נמי בתרוייהו מדמוקמינן לה בדקים ליה ולא אמרינן אי נמי בשגמרו סימניו, משמע דגמר סימנים לא מעלה ולא מוריד, אע"ג דבעלמא סמכינן אשערו וצפרניו, בענין אבלות דאזלינן בה לקולא כדאמרינן בפרק מי שהוציאוהו הלכה כדברי המיקל באבל לא משגחינן בהו כלל אלא בכלו לו חדשיו, וכן פסק הרמב"ן ז"ל וכן כתב הרא"ש ז"ל דשערו וצפורניו לא סמכינן עלייהו לענין אבלות.
ומאי דאמרינן בדקים ליה בגויה, היינו דוקא בשבעל ופירש, אבל אם עברו עליו כמה חדשים ולא ראתה דם אינה ראיה על ההריון, דאנן הוכר העובר בעינן, ולא סמכינן על ראתה או לא ראתה, דאפשר שהיא מעוברת ורואה ואפשר שאינה רואה ואינה מעוברת. ואומה זו הם שדנין כך, אבל רבותינו המקודשים לא כך הורונו דאין הכרת העובר אלא לאחר שלשה חדשים, דבפ"ק דנדה שנינו ר' אליעזר אומר ארבעה נשים דיין שעתן בתולה ומעוברת מניקה וזקנה איזו היא בתולה כל שלא ראתה דם מימיה ואעפ"י שנשואי, מעוברת משיודע עוברה וכו', ואמרינן עלה בגמרא וכמה הכרת עוברה סומכוס אומר משום ר' מאיר שלשה חדשים אעפ"י שאין ראיה לדבר זכר לדבר שנאמר ויהי כמשלש חדשים, ומקשינן ואעפ"י שאין ראיה לדבר ראיה גדולה היא, ומתרץ משום דאיכא דילדה לתשעה ואיכא דילדה לשבעה, כלומר דאע"ג דהיולדת לשבעה צריכה ג"כ שלשה חדשים להכרה. וכמה שמועות מוכחי התם דמעוברת רואה דם, א"כ אין סלוק דמים ראיה לעבורה, ולא ראייתם ראיה שאינה מעוברת. על כן אין ראיה לדבר אלא בשבעל ופירש, שאם הדבר תלוי בדמים למה שנינו היבמה דלא תחלוץ ולא תתיבם עד שיהיו לה שלשה חדשים וכן שאר כל הנשים לא ינשאו ולא יתארסו וכו' ליתני עד שיראו דם, וכן בפרק החולץ כשנשאו ונתנו במיני הבדיקות ואמרינן ונשתהי חדש ונשתהי עד שני חדשים ומחצה ותנשא ונדבקה בהלוכה וכלה שמעתא התם, ולמה להו כל האי והרי דרך נקלה לפניהם שאם ראתה דם אינה מעוברת, אלמא אין הדמים ראיה.
@שו"ת הרשב"ש סימן תקכג
בענין מי שנתמנה להיות שליח לקדש בתו הגדולה, ונתת יפה. דע כי הרשב"א ז"ל שכתב שאינו יכול להתמנות שליח לקדש בתו הגדולה, וההיא דנזירות לא מוכחא כלל בבתו ויכולה היא להתקיים בשאר קרובות, א"כ עדיין צריך תלמוד בבתו הגדולה, אלא שהרא"ש ז"ל דחה סברא זו של הרשב"א ז"ל בשתי ידים, ואמר שאין לסמוך עליה כלל ונסמוך על דברי הרב בעל העיטור ז"ל שכתב בשם תשובת הגאון ז"ל כמו שהאריך בתשובותיו, וכן כתב הרב בנו בספר אבן העזר. ובגמרא בפרק האיש מקדש מוכח דאפילו בתו בוגרת נעשה הוא שליח לקבל קדושיה, גבי מאי דאמרינן התם המקדש בתו סתם אין הבוגרת בכלל דמוקמינן לה התם בבוגרת דשויתיה לאבוה שליח, אלמא האב נעשה שליח לקבל קדושי בתו, ונראה דהוא הדין דנעשה שליח לקדשה לאחר.
ולענין אם השליח שנעשה מהבעל לתת הקדושין יכולה היא למנותו שליח או לא. יפה נתעוררת בזה, וכל מה שנשאת ונתת בזה אין לו מקום ואיננו שוה לי כלל, שהרבית דברים שאינם מן הענין ונקודת האמת אחת היא, והעיקר בזה הוא שכל שליחות צריכה היא שתחזור אצל המשלח, כלומר שהשליח קודם שיעשה שום דבר ממה שנתמנה להיות עליו שליח צריך לחזור אצל משלחו ולומר לו עשיתי שליחותי ולא חזרת דבור אלא חזרת מעשה, כלומר שגמר שליחותו אשר נשתלח לה. וזו היא שאמרו בפרק המביא תניין גבי מאי דתנן התם והאשה עצמה מביאה את גיטה דאמר לה הוי שליח להולכה עד דמטית התם ואם מטית התם הוי את שליח לקבלה, ומקשינן עלה והא לא חזרה שליחות אצל הבעל, ופירשו בתוספות שליח לא מקרי אלא המשתלח מזה לזה שראוי לחזור אצל שולחו ולומר לו עשיתי שליחותך קודם שיעשה שליח לאחרים, ורש"י ז"ל כתב כן בתחלת דבריו, אלא שבסוף דבריו כתב וזו אינה ראויה לחזור שהרי לא נשתלחה אלא לעצמה ואח"כ נעשית היא בעלת המעשה, ומתוך דבריו משמע דוקא דהיא בעצמה הוא דאמרי' הכי אבל שליח דעלמא שלא נשתלח לעצמו הויא שליחות. ואף מדברי הרשב"א ז"ל נראה שהוא סובר כדברי התוספות. ובפרק התקבל אמרינן התם והא לא חזרה שליחות אצל הבעל, נראה ברור בגמרא דאף בשליח דעלמא אמרינן הכי וכן כתב שם רש"י ז"ל, אלא דבפרק התקבל במסקנא אמרינן דחולצת ולא מתיבמת, וחלק הרשב"א ז"ל בין כשמנה לאשה עצמה, או שאמר כך לשליח דידה דהוי כגופה, דבהא ודאי לא הוי גט כלל שהרי אינה חוזרת אצל הבעל, וכן השליח שמנהו הבעל, דבההוא הוי ספק אי אמרינן חזרה שליחות אצל הבעל, דכיון דמתחלת השליחות הוה ליה שליחות החוזרת אצל הבעל אעפ"י שנעשה מעצמו שליח לאחר עד שלא יצא שליחות מיד הבעל, דעד עכשיו ראוי הוא לחזור אצל הבעל ושליחות החוזרת מקרי, או דילמא כיון דהשתא מיהא אינה חוזרת שליחות שאינה חוזרת מקרי. ולהרמב"ן ז"ל דרך אחרת בזה והדברים עתיקים. מ"מ למדנו שלכתחלה שליח הבעל לא יעשה שליח האשה, ואם נעשה הוו קדושין ספק, דגיטין וקדושין חד דינא אית להו. וענין השליחות הזה של האשה הוא שיאמר לה השליח הקדשי לפלוני במנה זו והיא אומרת לו יהי בידך בשבילי או יהא בידך פקדון, והכי משמע הני לישני בפרק התקבל, וכבר האריכו בזה המפרשים ז"ל.
ובענין שליח נעשה עד יש הרבה דברים, שבגמרא אמרו הני מילי מקמי תקון רבנן שבועת היסת וכו', ובירושלמי חלקו בזה, יש אומרים דאין שליח נעשה עד אלא בקדושי שטר אבל כסף לא, ויש אומרים אף בכסף. ובה"ג והרמב"ם ז"ל כתבו בסתם שבכל ענין שליח נעשה עד וכבר השיגו עליו. ור' יהונתן הכהן ז"ל חלק ואמר בין לא אמרה לא נתקבלתי והם אומרים נתקבלה שבזה אינה מקודשת, ובין אם אמרה נתקבלתי שלא לשם קדושין והם אומרים לקדושין שהעדים נאמנים, וכן דעת הרא"ש ז"ל, והרשב"א ז"ל [כתב] כשהיא מכחישתן היא ספק מקודשת וכשאינה מכחישתן יש לומר שהיא ודאי מקודשת ויש לומר שהיא ספק מקודשת, והרב בעל המגיד סובר כדברי הרמב"ם ז"ל. וסברת הר"ן ז"ל היא דאף כשהיא מודה לדבריהם אינה צריכה גט, שכיון שמעדותם אינה מקודשת אלא בהודאתה, הוה ליה כמקדש שלא בעדים, אלא שראה להחמיר בדבר ולהצריכה גט.
@שו"ת הרשב"ש סימן תקכד
מה שכתב הרב ר' לוי ז"ל בפרשת מטות דהפרת נדרים מעת לעת, ותמהת עליו שהפוסקים פסקו דוקא באותו יום קודם חשכה.
זו מחלוקת תנאים הם ונחלקו ג"כ הפוסקים, שיש פוסקים כל היום כלו ויש פוסקים מעת לעת, שבפרק נערה המאורסה שנינו הפרת נדרים כל היום ויש בדבר להקל ולהחמיר כיצד נדרה בלילי שבתות מפר בלילי שבתות וביום שבת עד שתחשך נדרה עם חשכה מיפר עד שלא תחשך שאם לא הפר וחשכה אינו יכול להפר, ותניא בברייתא הפרת נדרים כל היום ר' יוסי ב"ר יהודה ור' אלעזר ב"ר שמעון אומרים מעת לעת, ואמרינן עלה בגמרא אמר ר' שמעון בן פזי אמר ר' יהושע בן לוי אין הלכה כאותו הזוג. זהו הנוסח הנמצא ברוב הגמרות, ופסקו קצת הפוסקים דאין הלכה כאותו הזוג והם ר' יוסי ב"ר יהודה ור' אלעזר ב"ר שמעון שאמרו מעת לעת, ולפי זה אינו מפר אלא עד שתחשך. ויש ספרים שגורסין הלכה כאותו הזוג ולפי גירסא זו מיפר מעת לעת, וסמכו על גירסא זו משום דבמסכת שבת בסופו גרסינן והלכתא הפרת נדרים מעת לעת, ותו דבגמרא גרסינן חייא בר רב שדי גיירא ובדיק, כלומר היה זורק חץ במקום השמש בעת שמעו והיה ממתין שלא להפר אלא עד למחר קודם מעט שתגיע השמש למקום החץ, רבא בר הונא הוה קאי ויתיב, כלומר היה עומד בשמש ורואה עד היכן צלו מגיע, מכל זה משמע דסבירא להו להני אמוראי דמעת לעת הוא מיפר, וכן היא סברת ר"ח ז"ל. והפוסקים דדוקא עד שתחשך דוחקים עצמם בפירוש ההיא דחייא בר רב ורבא בר הונא דלא לכווני ממש להמתין מעת לעת אלא כדי לצער נשותיהם ולהראותם שאינם מפירין להם עד למחר אבל באותו היום היו מפירין להם, וזה דוחק וכבר שיערו בזה האחרונים ז"ל ואא"מ הרב ז"ל מכללם, אלא שכתבו שראוי להחמיר, הילכך אין בזה קושיא על ה"ר לוי ז"ל שהיתה דעתו כדעת ר"ח ז"ל וחבריו שפוסקים מעת לעת, ובעל הוראה אינו סומך על מה שנאמר בפירושים אלא על מה שכתוב בפסקי הלכות, שה"ר לוי ז"ל תפס שטת הפוסקים מעת לעת שהיא יותר קרובה אל הפשט, ורש"י ז"ל גדול המפרשים כותב בפירושיו ברייתות והלכות שאינן כפסק הלכה, ואעפ"י כן אין גנאי שהם מפרשים הם ולא פוסקים הלכות, וישמע חכם ויוסף לקח.
@שו"ת הרשב"ש סימן תקכה
האדון, הייתי קורא בפירוש התורה לה"ר לוי ז"ל בפרשת כי תצא ובפסוק והיה הבכור אשר תלד יקום על שם אחיו, ופירש שהראשון שתלד יקום בו זרע למת כי כבר ייחסוהו לו כמו שאמרו על רות המואביה כשילדה לבועז יולד בן לנעמי וכו', אך לא יקרא בשמו להתייחס לו למשפחה, הלא תראה שביאתו על תמר היתה כמו יבום ולא נתיחסו הבנים לער ואונן שלא נקראו בשמן וכו', דעת החכם הגדול ז"ל אינה כדעת התלמוד והפוסקים שפירשו הבכור אשר תלד אֵם היבם ומכאן שמצוה בבכור ליבם והוא קודם, ואם לפירושו ז"ל מנין לנו שמצוה בבכור, ועוד שאם הפירוש הוא על בן היבמה היה לו לומר יקום על שם המת לא על שם אחיו, ותמהני על זה תימה גדול ועצום הפלא ופלא.
עוד נתקשיתי בלשון החכם הגדול רלב"ג ז"ל במה שפירש בפרשת ראה בתועלת י"א במה שנצטוינו לדון במשפט עיר הנדחת, ואמר ולפי שמרוע התכונה זאת ימשך הרוע לזרעם וצותה התורה להורגם טף ונשים וצוה לשרוף העיר ושלא תבנה עוד כי אולי מצד הסדורים אשר מהמערכת למכשפים במקום ההוא ימשך ליושבי המקום זה הרצון, ודעת זו אינה נכונה כי ישראל אינן תחת מזל ולא תחת כוכב כמו שנאמר כי חלק ה' עמו יעקב חבל נחלתו. ועוד אמר ימשך ליושבי המקום הוא זה הרצון, נמצא לפי דעתו אין בחירה ביד האדם ותקעקע דעת הגמול והעונש, והבחירה ביד האדם עמוד ויסוד כל היסודות אם לא שבאו ז"ל לחזק דעתו בפירושו כי עתה ידעתי כי ירא אלהים, שאין הקב"ה יודע וכו', הודיעני הרב דעת דעתך בזה, ע"כ לשונך.
מה שכתב בענין היבם יפה הקשית עליו, אך הוא ז"ל לא חלק על הדרש אבל רדף אחר הפשט שזה אפשר שיהיה פירושו, אך רבותינו ז"ל אמרו בפ"ב דיבמות בכל התורה לא מצינו מקרא יוצא מידי פשוטו בר מהאי קרא דאתא גזרה שוה ואפקתיה לגמרי ודרשוהו שם כמו שדרשו. ומה שאמר שעל שם אחיו הוא חוזר על הרחוק שהוא היבם, ולא יקשה זה עליו שכבר הראה לדעת הא"ע ז"ל כמה פסוקים שחוזרים על הרחוק, ודי למבין.
מענין עיר הנדחת אינו סותר פנות התורה בזה, כי התורה אמרה שהמערכת יש לה ממשלה בתחתונים, אך יכולת האל תוכל להוסיף ולגרוע ולשנות כמו שהאריכו בזה כלל החכמים ז"ל. ובעל הדת האל יתברך צריך שיסיר המכשולות ויבטח במלכו וישען באלהיו, ולא יתכן שילך כמו אש ויבטח בשם שלא יכוה, כי לא נתן זה אלא לקדושיו אשר לא תפרד מחשבתם ממנו תמיד וכל דרכיהם יכונו לנגדו יתברך, על כן אם מפאת המערכת אפשר שתמשך התכונה ההיא טוב הוא להסירה, וכבר אמר זה החכם בלשון אולי ולא אמת שיהיה זה כך.
@שו"ת הרשב"ש סימן תקכו
עוד שאלת בענין מחוייב שבועה ואינו יכול לישבע ומשלם במי שהוא מודה לדברי עד אחד וטוען כדי להנצל מלפרוע, מצאתי בזה רוב מתמיהין על הרמב"ם ז"ל שכתב בספר משפטים בפי"ד הוציא עליו שטר חוב חתום בעד אחד והלוה טוען פרעתי הרי זה מחוייב שבועה וכו' ומשלם, וכן בפ"ד מהלכות טוען ונטען מנה יש לי בידך והרי עד אחד מעיד והנטען אומר כן הוא אבל אתה חייב לי בעד אותו מנה הרי זה מחוייב ומשלם וכו' והאריך בזה, ולפיכך שטר שיש בו עד אחד וטען שפרע הרי זה מחוייב שבועה וכו', וזה אינו לפי דברי התלמוד שאף אם יודה לדברי שני עדים ואומר טענה לפטור נשבע היסת ונפטר, ורואה אני שיותר חומרא היא במי שמודה לדברי עד אחד ולא לדברי שנים, וזה קשה.
תשובה. דברי הרמב"ם ז"ל שכתב בפי"ד מהלכות מלוה לא על אבני בהו בנאם ולא בקו תהו תלאם, אבל באוצרות התלמוד מצאם ומשם הוציאם, ואינו סותר בזה מה שנאמר בתלמוד בכמה מקומות המלוה חבירו בעדים אין צריך לפרעו בעדים, וכתבו הוא בעצמו בהלכות מלוה ולוה ובהלכות טוען ונטען, ואיך ישכח הוא מה שכתב או יכתוב הפכו. ודבר זה שנתקשית בו יפה נתעוררת בו וכבר נשאל לרשב"א ז"ל, וכתב שדברי רבינו ז"ל אינם אלא בשאומר העד בפני הלוהו ולא זזה ידי מידו ועדיין לא פרעו, והוא אומר כן הוא שלויתי ממנו אבל פרעתיו, נמצא שזה מחוייב להכחיש העד כדין שבועת עד אחד שנשבע להכחישו, ואינו יכול לישבע שהרי הוא מודה לדבריו שלוה ולא זזה ידו מתחת ידו הילכך משלם, אי נמי שהיתה המלוה לזמן ועדיין לא נשלם הזמן והוא מודה בזה, וכיון דמודה לדברי העד ולא עביד איניש דפרע גו זמניה נמצא מחוייב שבועה שאינו יכול לישבע ומשלם, על דרך זה פירש הרשב"א ז"ל בתשובותיו. ודברי רבינו הרמב"ם ז"ל והשורש שיצא ממנו לרמב"ם ז"ל דין זה, הוא ממה שאמרו בפרק כל הנשבעין כל ששנים מחייבים אותו ממון אחד מחייבו שבועה, ובכאן אלו אמרו שנים בפנינו הלוהו מנה לזמן ועדיין לא נשלם הזמן והוא טוען פרעתי אינו נאמן דלא עביד איניש דפרע גו זמניה כדאיתא התם בשבועות ובפ"ק דבבא בתרא וחייב הוא לשלם, וכן בעד אחד הוא מחייבו שבועה, ודן רבינו הרב ז"ל שאינו יכול לישבע ומשלם, נסמך סברא זו למאי דאמרינן בפרק חזקת ובמסכת שבועות בפרק שבועת העדות ובפרק כל הנשבעין, ההוא גברא דחטף נסכא מחבריה ואתא לקמיה דר' אמי הוה יתיב ר' אבא קמיה אזל אייתי חד סהדא דחטפא מניה אמר ליה אין חטפי [ודידי חטפי] הוה (יתיב ר' אבא קמיה) אמר היכי לדיינוה דייני להאי דינא, לישלם ליכא תרי סהדי ליפטריה איכא חד סהדא לישתבע ליה הא קא מודה ליה דהא חטפא מניה אמר ר' אבא האי מחוייב שבועה ואינו יכול לישבע ומשלם, ע"כ. והוו בה רבוותא ז"ל ואמאי לא נהמניה למימר דידי חטפי מגו דהוה נאמן למימר החזרתי, ותירצו דהכא גזלן הוא והגזלן אינו נאמן לומר החזרתי. ומתוך תירוץ זה תבין שלא בכל טענה שטוען כנגד חבירו ועד אחד מעידו והוא מודה לדברי העד ורוצה לסתור טענת העד מטעם אחר אנו אומרים דהוי מחוייב שבועה ואינו יכול לישבע ומשלם, שלא נאמרו דברים הללו אלא בחטף שהוא גזלן ואינו נאמן לומר החזרתי, והכי מסיימי בה בקצת נוסחי בנסכא דר' אבא הא אמרי' חטפי והוה ליה גזלן, אבל במלוה חבירו בפני עד אחד והוא אומר כן הוא אבל פרעתיו אפילו בתוך הזמן נהמניה במגו דאי בעי אמר לא היו דברים מעולם, ולא אמרינן בזה דהוי מחוייב שבועה שאינו יכול לישבע, וכן יראה מדברי המפרשים ז"ל.
ובענין הוציא עליו שטר בעד אחד, הרשב"א ז"ל לא הסכים לדברי הרמב"ם ז"ל בדין זה ואמר שמה שאנו מחייבין אותו כשהוא בשני עדים לא מחמת עדות ההלואה אנו אומרים כן, שהרי העדים אינם יודעים אם יפרעו או לא, אלא מחמת שאנו אומרים אם איתא דפרעיה שטרא בידיה מאי בעי, א"כ לא נאמר כשהוא בעד אחד כל ששנים מחייבים אותו ממון אחד מחייבו שבועה. אבל הדין תלוי בענין אחר, שעל דעת האומרים הוציא עליו כתב ידו פטור ולא מצי אמר ליה שטרך בידי מאי בעי כיון דלא גבי ביה ממשעבדי כדאיתא בפרק גט פשוט, הכא נמי בשטר בעד אחד כיון דלא גבי ביה ממשעבדי לא מצי אמר ליה שטרך בידי מאי בעי, וכשם שפטור בהוציא עליו כתב ידו כך פטור בשטר בעד אחד, ולדברי המחייבים בהוציא עליו כתב ידו אף נמי בזה, מה שאמרנו לא מחמת עדות העד הוא אלא מחמת השטר שהוא עדיין תחת יד המלוה. ויצא לנו מדברי הרשב"א ז"ל שדינו של הרמב"ם ז"ל במלוה על פה בעד אחד אינו אלא במלוה לזמן ולא נשלם הזמן והוא מודה לדברי העד בין במלוה על פה בין בזמן, או באומר העד לא זזה ידי מתחת ידו, ובמלוה בשטר בעד אחד לא נתחוורו לו דבריו כלל מהטעם שכתבתי בשמו, וכ"ש שהרמב"ם ז"ל דן בהוציא עליו כתב שהוא פטור. ואף הרמב"ם ז"ל לא אמר אלא כשטוען פרעתי, אבל אם אמר לא לויתי נשבע ונפטר וכן כתב בעל הלכות גדולות.
ודע כי רב אחא משבחא גאון ז"ל והראב"ד ז"ל כתבו שעד אחד בשטר אינו כלום ואינו זוקק לשבועה מן התורה וכן היא בירושלמי דמסכת כתובות, אבל הרשב"א ז"ל כתב שהוא חולק על תלמודנו וכן יראה מדברי הרמב"ן ז"ל בפ' גט פשוט, וכן ראיתי בתשובה להרב ר' יצחק בר ששת ז"ל. ובה"ג כתב דעד אחד בשטר זוקק לשבועה, ואפילו היה אחד קרוב או פסול זקוק הוא לשבועה על פי הכשר, והקרוב והפסול לא פסלי לשטרא דאמרינן רווחא שבק למאן דקשיש מניה ואתא פסול וחתם, וכן כתב הרמב"ן ז"ל שם, וזה אפילו חתם קרוב או פסול בתחלה, כ"ש כשחתם בסוף.
@שו"ת הרשב"ש סימן תקכז
ולמען לא יהיה כתבי זה ריק מדברי תורה אודיע למעלתך, כי זה שתי שבתות הביא לי הבודק ריאה אחת שנמצא בענוניתא בועא והיתה בשפולי והיתה הסכמתו שיעשה נפיחה ואם ימצא בשר מקיף יכשירנה ואם לאו יאסרנה כדברי הגאונים ז"ל, ואני אמרתי לו אם נמצאו תרי ענוניתא מה היא אמר לי כשרה, אמרתי לו לא תהא בועא זו אלא ורדא אחרת הלא היא כשרה, ושמח נשמחו העומדים והתרתים.
@שו"ת הרשב"ש סימן תקכח
עוד לו. בענין הענוניתא דורדא שכתבתי לך הרבית דברים, והעולה מדבריך הוא שאין דין הענוניתא כדין הריאה וחדוש הוא בענוניתא, ולא חשחין אנחנא להתבונן לך על דנא על כל פרט ופרט לפי שכל דבריך באו שלא בהשגחה, אך אכתוב במה שהוא עיקר הדין.
דע שמלשון הגמרא נראה שהענוניתא כדין ריאה הוא ומהריאה היא נמנית ונחשבת, דאמרינן התם אמר רבא חמש אונין אית לה לריאה תלתא מימינא ותרתי משמאלא חסר או יתיר או חלף טרפה, ההיא יתירתא דאתאי לקמיה דמרימר הוה יתיב בר אחא אבבא אמר ליה מאי אמר לך אמר ליה אכשרה ניהליה אמר ליה הדר עיילה קמיה אמר ליה מרימר מאן האי דקא מצער לי אמר ליה זיל אימא ליה לדיתיב אבבא לית הלכתא כותיה דרבא איתירתא והני מילי דקיימא בדרי דאוני אבל ביני ביני טרפה, ההיא ביני ביני דאתאי לקמיה דרב אשי למטרפה א"ל רב הונא מר בר רב אויא לרב אשי כל הני חיו בריאתא הכי אית להו ואמרי לה כל הני עזי בריאתא הכי אית להו וקרו לו טבחי ענוניתא דורדא והני מילי מגואי אבל אגבה אפילו כטרפא דאסא טרפה, ע"כ בגמרא. והרי הדבר מפורש שענוניתא דורדא היא מהריאה שהרי קרו לה ביני ביני וקרו לה יתירתא, ואם אינה מגופה איך נאמר שהיא יתירתא והרי אינה ריאה כלל, ודבר זה לא היה צריך להביא עליו ראיה כלל. וגדולה מזו כתבו ז"ל שאם חסרה הריאה שהורדא משלמת, ואם אינה מן הריאה איך היא משלמת. ובענייני הענוניתא יש כמה דברים ארוכים אין לכותבם בכאן, וכלם תמצאם מפורשים בהלכות טרפות שחבר אא"מ הרשב"ץ ז"ל ביבין שמועה. אבל הכלל העולה הוא שמה שסמכו עליו הוא דענוניתא אם חסרה כשרה ואם יתירה כשרה. וכן איסור הבועא בשפולי אינו אלא משום יתרת, וכיון שכן הבועא שבורדא בשיפולי אסורה היא, וכן חשש בועא משום נקב אלא כשהם שתים, כדאיתא התם בגמרא.
ואחד מהתלמידים הקשה לי ואמר לי למה לא נבדוק אם המים זכים או סרוחים וכן אם ניקבו הסמפונות, אמרתי לו זו היא סברת הריא"ף ז"ל והרמב"ם ז"ל, אבל כל האחרונים ז"ל חלקו עליהם בראיות, וכן בנקיבת הסמפונות לא חיישינן אלא בריאה שנשפכה כמו שכתבו המפרשים ז"ל בזה, ואתה לא חששת לכל זה, כי הכל לפי דעתי גלוי וצפוי לפניך, ולפיכך ראיתי לקצר.
@שו"ת הרשב"ש סימן תקכט
עוד כתבתי לו הלשון שכתבתי בכתבי לר' יוסף הלוי יצ"ו זה תורפו.
תינוקות של בית רבן יודעים שאין להם ירושה, אבל מדרך אחרת יש להם, אבל לא גליתיה, ולא יבינו אותה כי אם השוקדים על דלתות החכמה יומם ולילה. לא ישתבש אדם מבין בלשון הזה שהדרך ההיא אינה מחמת ירושה, חדא שכבר שללתי מהם תורת ירושה, ועוד שכבר כתבתי אבל מדרך אחרת יש להם, ואם מתורת ירושה אני רוצה לבוא אינה דרך אחרת, וגם לא כוונתי בתורת שכירותם, שזו אפילו עמי הארץ יודעים אותה, וגם איני משובש לבוא מדרך הצלת גייס שלא זו הדרך ולא זו העיר, וכבר ביררתי לך ענייני המציל מן הגייס על איזה דרך הוא נאמר למעלה [בסי' תקכא]. והדרך אשר העלמתי היא דרך סלולה למבינים ולא אגלה אותה לך שלא באת כשואל אלא כידעוני, ולא ראיתי לגלותה להם כדי שלא אהיה להם כעורכי הדיינים, שזו באמת היא עורכי הדיינים ללמד טענות למי שלא כוון אליהם, לא כמו שהבנת אתה שהמשיב לאשר שואלו שורת הדין שיהא חס וחלילה עורכי הדיינים, שכבר מצינו רז"ל בעלי התלמוד עושים כדוגמת זה. ודבר זה נפל בפיך מלשון אחד כתבו הרב ר' יצחק בר ששת ז"ל בתשובה אחת ואינו על דרך שתבינהו, וכמה תשובות יש בשלשת ספרי תשובותיו שהשיב הוא ליחידים זולת שיכתבו שתי הכתות. ולא מסתיא שאין אתם מתישבים בהבנת הלשונות על אופניהם אלא שאתם משתבשים מביניהם. ואפילו אם הדבר כמו שעלה בדעתך, בזמן הזה איני אומר שהוא רשות אלא שהוא מצוה וחובה משום השבת אבדה, ששמועות יבהלונו על דייני אותן מקומות דייני בור ודייני דחצצתא ודייני דמ"ג, בכסף ישפוטו, והנכוחה יעבטו, וראוי ליודעים להשיב לשואל כדי שלא יספה בלא משפט, ולא ארצה להאריך רסן הקולמוס, אבל במתג ורסן עדיו לבלום כדי שיצאו דברינו בשלום.
דע אחי י"א ששורש דבר זה הוא, כי המשכיל ר' יוסף הלוי יצ"ו שלח רץ וכתב בכאן כתבים לי ולזולתי וגם הנכבד ר' חיים הכהן שלאל יצ"ו, וכתביהם מבערים האש בלב הנרדמים לומר כי יצא הקצף וכי רוצה לשלוח יד בכל הנכסים שהניח החכם ר' משה הכהן נ"ע, והלואי שיספיקו הנכסים לבקשתו, אבל לא תשבע עינו בכפלים וכפלי כפלים כי אכלו קורציה בי מלכא, והדברים ארוכים, והיו מחלים פני לכתוב שטרות בערכאות של גוים כנגד המשחיתים בענין קורבת ר' עמרם הכהן נ"ע עם החכם ר' משה הכהן נ"ע באשר הוא באמת, וישליכו שניהם לשם, או לפחות האח הגדול, ושבהליכת שניהם או אחד מהם עם שטרות אלו הויא להו הצלה. והנה לפי כתבים אלו כל הנכסים הולכים היו לאבוד והמלך היה ליטלם, ומחמת שטרות אלו החזירם המלך לאחים אלו או מחלם להם שהם היורשים, וכיון שכן שבשבילם החזירם או מחלם אחר שבידו היה ליטלם, כל הנכסים שלהם הם, ודי לה"ר יוסף הלוי יצ"ו שישמור נכסיו שהיו מעלילים עליו שכפלים וכפלי כפלים הניח המוריש ברשותו. ועוד שהיתה לו זאת לשמצה בקמיו כל הימים אשר הוא חי על האדמה, והאנס כל שבידו לעשות אעפ"י שאינו מאיים וכ"ש בשמאים לעשות כאלו עשה, וכן כתב ר"ח ז"ל והביא ראיה לדבריו מההוא מעשה דפרדסא בפרק איזהו נשך, וזה ראיה לכל שבידו לעשות ומאיים לעשות. ועוד יש לי ראיה מיכול לעשות אפילו שאינו מאיים אלא שמתפחד ממנו שמא [יכול] לעשות מפ"ק דגיטין מההוא אסקפא דכספא דהוה ליה לר' חייא בר יאשיה בנהרדעא, דכיון דקרובין למלכות היו אפילו בלא איום כיון שיכולין לעשות כאלו אנסו, וכ"ש במלכות עצמו שכיון שאיים ויכול לעשות כאלו עשה וכאלו כבר אנסם, וכשויתר בשביל אלו ויתר. ובתוספתא דקמא שנינו שותפין שמחלו להם מנכסים מחלו לאמצע ואם אמר משום פלוני מחלנו מה שמחלו מחלו לו, ותוספתא זו כתבה הריא"ף ז"ל בפרק הגוזל בתרא והרמב"ם ז"ל בפ"ה מהלכות שלוחין ושותפין, וזו דרך סלולה אבל נעלמת, א"כ יפה אמרתי דין זה איני רוצה לגלותו כדי שלא ילמדו לקלקל. ולולי שחשבתני כקטיל קני באגמא לא גליתיו, ויהיה כמוס אצלך ואל תגלנו לשום אדם שמא מתוכו ילמדו לשקר, וה' אלהים אמת ינחנו בדרך אמת.
ובמה שכתבת שהמחילה שעשו הכהנים נכלל בה שמחלו הירושה שתבא להם מכאן ולהבא, וכתבת שהיא כחרס הנשבר לפי שהאומר מה שאירש מאבא מחול לך לא אמר כלום, הלשון הנזכר בגמרא הוא מה שאירש מאבא מכור לך ואעפ"י שלפי האמת הכל עולה לסגנון אחד, אבל מתוך ברכותיו של אדם ניכר, וצריך היית לעיין תחלה הלשון. ועוד שאם יקשה אדם עליך ויאמר הרי אמרו חכמים נחלה הבאה לו לאדם ממקום אחר מתנה עליה, מה תשיבנו אחר שישבש נוסחתך שכתבת האומר מה שאירש מאבא מחול לך אינו כלום ואינה אלא מכור לך ויראך הלשון הכתוב בגמרא נחלה הבאה לאדם ממקום אחר אדם מתנה עליה שלא יירשנה, הודיעני מה תאמר לו.
@שו"ת הרשב"ש סימן תקל
בענין הגט שצויתי לכוף לגרש לזמן, לא כתבתי אלא מה שהדין מחייב ומה שנמצא בזה לראשונים ז"ל ומה שהבאתי אני ראיה לסברא זו, שלחתיה לספרד ליד החכם ר' אברהם קנקייא ושמח בדברי כמו שכתב לי בכתבו. ועוד הוספתי דברים שאפילו אין האשה תובעת גט ואינה בכאן והבעל רוצה להרחיק נדוד שבית דין מכריחין אותו לתת לה גט לזמן כמ"ש למעלה בסימן מ"ו. ואותם הנבלים הסכלים המשלחין רסן לשונם, לא מסתיא דלא גמרי אלא דמשבשי מאן דסבר וגמיר, ומאן דאיסורא זוטא כאיסורא רבא בעיניה אמיר וטוב ברע לא ימיר, ואינם כדאי להשיב על דבריהם שאף מן הדין ממעשיהם הרעים אסור להביט אל פניהם.
@שו"ת הרשב"ש סימן תקלא
מה שנזכר בגמרא אין אדם משים עצמו רשע הוא לענין עדות בלחוד דהתורה אמרה אל תשת ידך עם רשע וגו' כדאיתא בפרק זה בורר, אבל במי שהודה על עצמו שעבר עבירה לא משמע מהכא שאין עונשין אותו, דהא בפ"ק דכתובות אמרינן ההוא דאתא לקמיה דרב נחמן אמר פתח פתוח מצאתי אמר ליה מברכתא חביטא ליה אסבוהו כופרי, כלומר כיון שיודע טעם פתח פתוח א"כ זונה היתה לו שידע בה טעם זה וצוה להלקותו כפי אחד מן המפרשים שאמרו בה. והראיה הגדולה היא מה ששנינו בפרק בתרא דנדרים שלשה נשים יוצאות ונוטלות כתובה האומרת טמאה אני לך השמים בני לבינך ונטולה אני מן היהודים חזרו לומר שלא תהא נותנת עיניה באחר ומקלקלת על בעלה אלא האומרת טמאה אני לך תביא ראיה לדבריה וכו', אלמא מעיקר דינא נאמנת היא לומר שהיא אסורה על בעלה ושזנתה ברצונה, אלא מתקנת חכמים שלא תקלקל על בעלה הוא שלא האמינוה. זהו מה שעיקר הדין תלוי עליו, והיא נקודת האמת, ושאר הדברים הם סביב ודברי ערבוב וכו'.
@שו"ת הרשב"ש סימן תקלב
עוד אל הוניין אל החכם ר' יוסף בר אברהם ששפורטש על העניינים הנזכרים למעלה.
ההיא דתנן בראשונה היו אומרים שלש נשים יוצאות ונוטלות כתובה האומרת טמאה אני לך וכו', הנז' לעיל מזה שהבאתי ממנה ראיה שאדם שהודה שעבר עבירה הוא נאמן ואין לומר בו אין אדם משים עצמו רשע, דההיא דאין אדם משים עצמו רשע אינה אלא לענין עדות והשבת אבידה דההיא דטמאה אני לך וכו' באשת כהן היא, וההיא מה סתירה יש בה לדברי, דהא מתניתין דאוקמוה בגמרא באשת כהן הוא משום שאמרו תצא ותטול כתובה דאלו באשת ישראל אם באונס מותרת היה לו ואם ברצון אין לה כתובה, הילכך ליכא לאוקומה אלא באשת כהן ובאנוסה משום דאנוסה אסירה ליה לכהן, אבל מ"מ אם אשת ישראל היא והודית שזינתה ברצון מפסדת היא כתובתה, ולמשנה ראשונה יוצאה בלא כתובה ואסורה היא על בעלה, אבל למשנה אחרונה אם בעלה מאמינה כתבו התוספות שהיא אסורה לו וכן כתבו האחרונים ז"ל. ובאשת כהן נמי אם מת זה הכהן אסורה היא לינשא לכהן אחר, דטעמא דלא האמינוה במשנה אחרונה מחשש שמא עיניה נתנה באחר. וכן כתב הרמב"ם ז"ל בפ"א מהלכות איסורי ביאה, ונראה שלמדה ז"ל מדאמרינן התם בגמרא דאם מת כהן בעלה אסורה היא לאכול בתרומה. ואעפ"י שהראב"ד ז"ל כתב שאם נתנה אמתלאה לדבריה שמותרת לינשא לכהן אחר, הרב בעל מגיד משנה ז"ל סמך דבריו בראיות נכונות. וכן אני אומר על פי דרכו של הרמב"ם ז"ל באשת ישראל שאמרה שזנתה ונתאלמנה שאסורה לינשא לכהן, וטעמא דאנחנו לא התרנוה לבעלה אלא מחשש שמא עיניה נתנה באחר, וכיון שמת בעלה נשאר דינה כדינה דמשנה ראשונה ואסורה לכהן, א"כ הרי האשה הזאת על פי עצמה נעשית זונה, ולא אמרינן בה אין אדם משים עצמו רשע. ומשנה שלימה שנינו בריש פ"ק דסוטה אלו אסורות לאכול בתרומה האומרת טמאה אני וכו'. ומה שאמרת שכל התלמוד הוא מלא מזה דאין אדם משים עצמו רשע, ולמה אינך יודע לפני מי אתה מדבר, שהרי כל אותן הלכות לא נזכרו אלא לענין עדות.
וכך הם דברי הרמב"ם ז"ל בפי"ב מהלכות עדות, אין אדם נפסל בעבירה על פי עצמו, הרי שבא לב"ד ואמר שגנב או גזל או לוה ברבית אעפ"י שמשלם על פי עצמו אינו נפסל, וכן אם אמר שאכל נבלה או שבעל אסורה אינו נפסל עד שיהיו שם שני עדים שאין אדם משים עצמו רשע, לפיכך ראובן שהעידו עליו וכו', והביא ההלכות הנזכרות בגמרא בפ"ק דסנהדרין ובפרק זה בורר, ודבריו מבוררים שם שלא נאמרו הדברים אלא בעדות בלבד. ומפורש מזה בפי"ח מהלכות סנהדרין וכתב זה לשונו, גזרת הכתוב הוא שאין ממיתין ב"ד ולא מלקין את האדם בהודאת פיו אלא על פי שני עדים, וזה שהרג יהושע את עכן ודוד לגר עמלקי בהודיית פיהם הוראת שעה היתה או דין מלכות היה אבל הסנהדרין אין ממיתין ולא מלקין המודה בעבירה שמא נטרפה דעתו בדבר זה מן העמלים מרי נפש הוא המחכים למות שהם תמיד תוקעים החרבות בבטנם ומשליכין עצמם מעל הגגות כך זה ויבא ויאמר דבר שלא עשה כדי שיהרג וכללו של דבר גזרת מלך היא. ומאחר שרבינו ז"ל טורח ונותן טעם ואומר שגזרת מלך היא ולא נתן טעם שאין אדם משים עצמו רשע שהיא הלכה רווחת, אלמא שלא נאמרו הדברים אלא לענין עדות, ולפיכך כתבה בהלכות עדות ולא הזכירה כלל בהלכות סנהדרין לענין מלקות ומיתה. וכן כתב הרשב"א ז"ל בתשובה דאין [אומרים אין] אדם משים עצמו רשע אלא לענין עדות אבל [לענין] להודות שעבר עבירה ושהוא רשע אין אומרים בו אין אדם משים עצמו רשע, והביא ראיה מדתנן בכריתות בפרק אמרו לו מה אם ירצה לומר מזיד הייתי, וכן בפ"ב דקדושין גמרא ובכולן אעפ"י שאמרה בלבי היה להתקדש לו מגו דאי בעי אמר מזיד הייתי, והדבר ברור שלא נאמר אין אדם משים עצמו רשע אלא לענין עדות בעלה איתמר בגמרא.
בענין בשר מהלכי שתים ודמו, כתבת בתחלה דברים שאין ראוי לשומען לשבש הלכות ברורות בסברות פורחות באויר, ואני חששתי לכבודך וכתבתי לך דרך מוסר, ועתה ראיתיך מתאמץ ומחזיק בדבריך שהספר משובש. וכל עומת שאתה רוצה להשוות בין דברי הרמב"ם ז"ל ובעלי התוספות לא תמצא לעולם מי שיתרצה לך, כי הם סברות חלוקות, שבעלי התוספות סוברים שאפילו מצות פרוש אין בו והרמב"ם ז"ל סובר שהוא אסור בעשה, ואיך יעלה על דעתך שיוכל אדם לחבר דבריהם, אבל אתה עשית דברי הרמב"ם ז"ל שורש כאלו הם נזכרים בתלמוד וכן כתבת לי בכתבך הראשון שדין התלמוד הוא שבשר האדם הוא בעשה, וזה לא נזכר לעולם בתלמוד ולא בספרא וספרי, ואין דבריו אלא סברא, וסתרוה הבאים אחריו, ודבריהם נראים שאיך אפשר שיהיה החלב מותר והבשר אסור. וכבר הרביתי לכתוב לך שרשי ההלכות בזה ואתה לא שמת לבך להם, וחזרת הדבור בזה הוא חבוט ואינו מחקר.
בענין הנולד שלא נשתהה שלשים יום וחייבת אביו להתאבל, כתבתי לך מה שכתבתי, ואתה אמרת שמצאת בקונדריס שלי בהיתר היבמה שהיתה בכאן באלגזאייר למעלה בסימן תקי"ג שכתבתי שלמו לו חדשיו ולא כתבתי בעל ופירש, והוספת בכתבך שהראית זה למשכילים ותמהו שאני בדברי אלו האחרונים סותר דברי הראשונים, וחלילה לבעל שכל שישתבש בזה שהרי הכוונה בכל מקום שנזכר שלמו לו חדשיו הוא שבעל ופירש, ואפילו אם לא פירשתיו הכוונה כך היא דמנא ידעינן דשלמו חדשיו. וכ"ש שבפתח דברי בטעם השלישי ביארתי זה, ולמה אצטרך לכותבו פעם אחר פעם. ובטעם השני כתבתי דשערו וצפורניו לא סמכינן עלייהו לענין אבלות דהלכה כדברי המיקל באבל, וכתבתי בזה סברת הרא"ה ז"ל. ואתה עתה מרבה לכתוב כל המקומות שנזכר בהם גמרו חדשיו ולא הזכירו בעל ופירש, כוונתך להראות בקיאותך וחריפותך, וכל זה בעיני יגיעה לריק שבלא ספק אין שלמו חדשיו אלא בעל ופירש, ולמה יצטרכו להזכירו בכל המקומות, דבמקום אחד די.
בענין מה שתירצתי בדברי הרב לוי ז"ל, אמרת רחמנא ליצלך מדעתיה לפי שהוא מבטל ענין הבחירה, ובאמת שאלו אנשי עיר הנדחת היו מוכרחים לא היו הורגין אותם ואין הגמול והעונש אלא על צד הבחירה, אבל כוונתו היא שכיון שמצד התכונה ההיא נמשך המעשה הרע ההוא, והםיש להם ממשלה להכריח התכונה הרעה אל צד המצוה התוריית שהרי שולחים היו להם שני תלמידי חכמים להחזירם למוטב, ואם לא היתה להם בחירה למה שולחים להם פועל הבטלה ההיא, והוא ז"ל כתב דין זה שהיו שולחים להם להחזירם למוטב, אבל מחמת שנשקעו במעשה הרע ההוא גם בניהם נמשכים אחר תנועת אבותם להחזיק בתכונה ההיא ולאחוז מעשה אבותיהם בידיהם, לפיכך צותה התורה להרוג אף הטף. וטעם לא תבנה עוד, שמא מצד סדור המערכת במקום ההוא תמשך ליושבים במקום ההוא תכונה רעה שהמקום גורם ויבואו אחרים וימשכו בתכונה הרעה ההיא וישתקעו בה ותהיה חזרתם קשה, על כן על צד השמירה שלא יחזרו יושבי המקום ההוא לקלקולם של ראשונים אמרה תורה לא תבנה עוד, והרי בכמה מקומות אומרים ז"ל המקום גורם, ואין בזה שום סתירה לפנות התורה וחלילה וחס שיסתור פנותיה, ורחמנא ליצלן מהחושבין כן.
בענין לא יוכל בעלה אשר שלחה וגו', כוונתו ז"ל היא לקרב הדברים אל השכל ואין בזה שום נטייה מהאמת, והוא אינו גוזר שאין טעם אחר אבל הוא נראה לו אותו טעם. וגם במה שכתב בענין הבכור אשר תלד פירש כל הפסוק על דעת רז"ל בענין מושכל, זולתי בענין נחלה שיבם יורש לא דבר בו כלל, והבכור לא פירש שהגדול ייבם והלך על דרך הפשט מ"מ לא שלל שיהיה הדין כך, על כן אינו סותר אך מפרש כל הצורך.
עוד ראיתיך מתחבט בענין האיש שאמרו שנהרג, על מה שכתבת עלה שלא כהוגן בין בתחלה בין בסוף, וכבר כתבתי לך דלא דמי לההיא דפונדקית והבאתי לזה ראיה, וכתבתי שדבריו הראשונים שאמר בביתו לא היו מועילות כלום אבל הזיקו וכתבתי לזה ראיה, ואתה מתנצל שדבריו בביתו היה מסיח לפי תומו, ואם הדבר כן למה היה להם לטרוח ולעשות לו בהתחכמותך בבקר ברכוכ"ס גם אלחס"ו ובערב בשר לאכול באלתרי"ד עם אלכסכ"ו אולי יפותה ויודה, ולמה אינך מתבונן בדבריך, ואתה כמתחסד שאתה לא התרת, ואיך תתנצל בזה והלא היית קורא בראש הומיות שהיא מותרת וכתבת קונדריס להעמיד היתרה עליו, וידך היתה במעל הזה והקולר עדיין הוא תלוי בצוארך לא סר ולא יסור כי התרת את האסור.
בענין (אודות) הכשר עדותן של הרמוזים כתבת בתחלה שהם כשרים לעדות בלא מסיח לפי תומו והרבית ללמוד עליהם זכות, ואני כתבתי לך שמזה ימשך שקדושיהן קדושין, וכתבת עתה שחלילה לך לדבר כדברים האלה והרבית דברים, ואתה מוציא מפיך מלין ואינך מתבונן מה אחריהם, שאחר שאתה אומר שהם כשרים לעדות אשה בלא מסיחין לפי תומן דלא גרעו מעבד ושפחה ויותר הם חשובים בעיניך מעבד ושפחה א"כ כשרים הם לעדות ולקדושין, דעבד ושפחה לא מעכב בהו אלא גט חירות ועבד שנשתחרר קדושיו קדושין ועדותו עדות וכן שפחה שנשתחררה תפסי בה קדושין, והני ישמעאלים לא מעכב בהו גט שחרור אם כן קדושיהן קדושין, ומכלל בני ישראל המה. והנה יצא לך מפלפולך ועיונך הדק, וכל שאתה מרבה ללמד עליהם זכות שהם מחזיקים במצות ובמילה ומרבה לדבר עליהם טובה אתה מביא עליהם אשם וחובה שבן נח אינו רשאי לחדש דת ולא להוסיף מצוה, וחסידי אומות העולם ראו מה שכתב בהם הרמב"ם ז"ל, ואם יש אחד מאלו נמצא בהם אותם תנאים. והמכשלה הזאת תחת ידך, כי מדבריך ניכר כי הפרצה הגדולה הזאת הנעשית למוטט רגל העלוב היתה נסבה ממך באמרך שהם מחזיקים במצות ודברת עליהם טובות ושכחת מעשיהם, ובלא ספק שכל מה שאמרת לי בכתב אמרת אותו לו במבטא, ומה יעשה הבן אשר לא יחטא.
בענין מה שהתנצלת על אודות מה שכתבת כמציל מן הגייס, שלא היתה כוונתך אלא להציל אל היתומים, ואיך תאמר זה וכל עצמך לא היה אלא שהמקבל זכה בהם כמציל מן הגייס ואמר לעצמי הצלתי, וכיון שאמר לעצמי הצלתי זכה לעצמו, ולא נשאר הדבר תלוי אלא ברצון המקבל אם ירצה להחזירם ליתומים או לא, ומה ההתנצלות הזה.
ובענין הצרורות הפקדונות, ראית דברי וכתבתם אלי, ואיך יעלה במחשבתך שלא אכיר בהם וזה כלו מעשה תינוקות של בית רבנן ונפשי אותה לשמוע ולראות דברים כאלה.
בענין השליחות כתבת לי דברים שלא יכתבו לבר בי רב דחד יומא ואמרת שאני חזרתי לנקודתך האמתית, וחי נפשי שאני חושב שמעולם לא שמעת ענין שליחות החוזרת, ואיך תתפאר לפני בדברים כאלה, והלא ידעת כי נחש ינחש איש אשר כמוני. וכן מענין נסכא דר' אבא כתבתי לך ההלכות והסברות שנאמרו בזה, ואתה אספת לכתוב כל מה שנמצא להרמב"ם ז"ל בשלש מקומות ודנת לא ראי זה כראי זה. וכל ענייני קונדריסך בזה ובזולתו, מה טוב אלו היה כתוב אצלך כמוס וחתום באוצרותיך, שאחר שנתחבטת אמרת שהנסכא ההיא טעם גזלה היה בה, וזה הדבר אני כתבתיו לך.
@שו"ת הרשב"ש סימן תקלג
בענין הורדא, כל מה שכתבת חי נפשי איני יודע מה אתה שח, וכבר כתבתי לך מה שראוי לכתוב בה אם תקבל קבל ואם לא עשה כרצונך, שאיני רוצה להטריח שכלי להבין שבושים ובנינים בלא יסוד וענפים בלי שרשים, יהיו לך לבדך ואין לזרים אתך.
בענין דיינותך, כתבת דברים בלתי הגונים וחשדתני במה שאין בי, ושאיני מקנא מאדם אך אני מקנא לכבוד השם ולכבוד תורתו בראותי דברים יוצאים שלא כתקונן ושבו דברי רז"ל מרמס ומדרך כף רגל לכל הבא לחשוב מחשבות לא טובות בפני עמי הארץ להתהדר ולעשותם עטרה להתגדר. ומה שכתבתי לך הוא תשובת דבריך, שאתה אמרת שבתלמסאן שותים חלב שחלבו גוי ואין ישראל רואהו, וכתבת שיש בידך צווי מלכיי להכות ולרדות, ואני אמרתי שכיון שיש בידך יכולת יש לך למנעם, ועם זה העירותי לך אוזן אם אותו ציווי הוא על פי ההלכות או לא, וחשדתני שלא דברתי בזה אלא מחמת קנאה ואתה חושד בזה בכשרים, וידעתי שיש בלבך טינא ושנאה ומה לי ולך אם תשב ראש, ותמחץ קדקד וראש, אם תטעום דגן ותירוש, או משקה מי רוש, אם את דבר ה' תדרוש, ועל פיו תפרוש, או בבקרים חדשים לבקרים תחרוש, אתה היודע ועד בעצמך, אם אתה מכיר בעצמך שאתה ראוי לכך והצבור נתרצו בך וגולתא דדהבא פרשו עלך מי לי ולך, יהי לך אשר לך. ואעפ"כ לא אמנע מלכתוב מה שנאמר בזה, הארכת בזה מענית קולמוסך, כתבת בזה מלא עומסך, ואעוררך שאין הדבר כמו שאתה חושב, ותדע על מה אתה יושב, ואם כפי דעתך לא נעלם ממך ואתה תחוש לעצמך.
כבר נודע לכל שהממנה דיין שאינו הגון מה משפטו, שהתלמידים הלומדים בפירוש החומש לרש"י ז"ל ידעוהו, וכבר נזכר בגמרא במסכת עבודה זרה בפרק ר' ישמעאל ובמסכת סנהדרין בפ"ק. ושאינו הגון, כל מי שאינו בקי אעפ"י שיש בו יראת חטא, וכבר כתבה לזו הרמב"ם ז"ל בפ"ג מהל' סנהדרין. וכתב עוד, כל סנהדרין או מלך או ראש גלות שהעמידו להם לישראל דיין שאינו הגון ואינו חכם בחכמת התורה וראוי להיות דיין אעפ"י שכלו מחמדים ויש בו טובות אחרות הרי זה שהעמידו עובר וכו' עד סוף הפרק. ובפי"ד כתב, מי שאינו ראוי לדון מפני שאינו הגון ועבר ראש גלות ונתן לו רשות או שטעו ב"ד ונתנו לו רשות אין הרשות מועלת לו כלום עד שיהיה ראוי וכו'. ובפרק עשירי כתב, אבל מי שאינו מומחה ולא קבלו אותו בעלי דינין אעפ"י שנטל רשות הרי זה בכלל בעלי זרוע ואינו בכלל הדיינין וכו'. ומדעתו ז"ל נראה שאין נטילת רשות מועלת אלא למומחה, וכן דעת רש"י ז"ל. וכן כתב ז"ל בפירושיו במסכת כתובות בפרק האשה שנפלו לה נכסים דריש גלותא לא יהיב רשותא אלא למי שהוא בקי. ובפ"ק דסנהדרין אמר רב נחמן כגון אנא דן דיני ממונות ביחיד וכן אמר ר' חייא, ואמרינן עלה בגמרא כגון אנא דגמירנא וסבירנא ונקיטנא רשותא מבי ריש גלותא. וכתב רב שרירא גאון ז"ל דיחיד מומחה היינו דחשיב כרב נחמן בדורו ופקיע במשנה ובתלמוד ופקיע נמי בשקול הדעת ומעיין בדיני כמה שנין ומנסין ליה זמנין שגיאין ולא חזו ביה טעות כגון האי הוי מומחה לרבים, ע"כ. ולפי סברת הרמב"ם ז"ל ורש"י ז"ל לזה הוא דמהני רשותא דריש גלותא דהוי כרב נחמן דגמיר וסביר, כלומר שלמד מרבו הלכות והיינו דגמיר, ויודע לסבור סברות מתוקנות והיינו דסביר. ואף לפי סברת הריא"ף ז"ל דבגמיר ואע"ג דלא סביר מהני רשותא דריש גלותא, מיהו ה"מ רשותא דריש גלותא, אבל אנו היום אין לנו ריש גלותא, דריש גלותא הוא משבט יהודה כדאמרינן בפ"ק דסנהדרין דשבט הכא, כלומר בבבל, ומחוקק התם, כלומר בארץ ישראל, דהיינו נשיא ואינו כריש גלותא, ומקרא זה ביהודה הוא דכתיב וליכא, על כן כתבו ז"ל דהיום אין לנו ריש גלותא, וכתב הרב בעל החשן שהרשות שנותן היום המלך אינו כלום, פירוש אפילו למאן דגמיר. ואין לבוא בזה מדינא דמלכותא דינא, שלא אמרו כך אלא לענין שטרות העולים בערכאותיהם כדאיתא בפ"ק דגיטין, דשטרות העולים בערכאותיהם המלכות מפקדת אם לא בכשרים, אבל במנוי דיינות אם אינו הגון וידעו בו שאינו הגון לא ימנוהו אלא יטעום לומר שהוא הגון אז ימנוהו והרי אינם מקפידים אם לא נדון ביניהם, ומקפידים הם על שטרותיהם. והראיה דלא אמרינן בהו דינא דמלכותא דינא, דהא ריש גלותא בהורמנא דמלכא הוא וקאמרי דלא מהני רשותא אלא למי שהוא מומחה דגמיר וסביר או אפילו גמיר בלחוד כדעת המקילים, ואי לאו הוי בכלל בעלי זרוע. ותו דלא יהא כח מלכי האומות גדול מזה הכח של סנהדרין דהפקרן הפקר, ואפילו הכי אין דינו דין ולא מהני ליה רשותיה כמו שכתבתי בשם הרמב"ם ז"ל. מ"מ כתב בעל החשן ז"ל שאם קבלו אותם הקהל עליהם על פי כתב המלך דנין ע"כ, וזה בתנאי דגמיר וסביר או גמיר בלחוד כדעת המקילין. ומה שהיו חכמי הדורות שואלין הורמנא דמלכא, לא מחמת שיועיל להם לענין דינא דהנהו גמירי וסבירי וחשיבי, אלא כדי שלא יאמרו עליהם פושעי ישראל איכא דדאין בלא הורמנא דמלכא ויעלילום. ואחרי הודיעך את כל זאת למה הקצפת ואנפת, וחק האהבה חלפת, וחשדתני במה שאין בי והטלת מום בקדשים, והבערת האש בקרבי וכתבת דברים שאינן ראויים, והגדלת והתרוממת כי אתה חכמת, ובימי הגדולים ישבת ראש, והיו חפצים בך עד שהיית מהלך לימין רבך, ודברים כאלה אמור אותם למי שאינו מכירך ומכיר ערכך, ובכל יום ויום אתה מקדמני ממתקי חכך, ומאשכלותיך אתה מקריב על מזבחי שי נסכך, ופצע קולמוסך בשמן טוב לא רוכך. והנה השבתיך על הראשונות שכבר באו, ועתה אני מגיד על חדשות בקונדריסך נמצאו.
@שו"ת הרשב"ש סימן תקלד
הטעם שהכשרנו באשה כשאמר תהא נאמנתעלי שלא פייסתי או שלא באתי, הוא שכיון שהאמינה שוב אינו מפייס ולא בא בסתר, דכיון שאינו יכול לבטל מה שעשה ואינו יכול לקלקלה בבית דין ולבטל הגט גם להוציאה מרשות אותו שנשאת לו, אינו חשוד לקלקלה בידי שמים שתשאר באיסור לעולם ומשעה שהאמינה אסח דעתיה מהכי. וכן אמרו בירושלמי גבי המביא גט דהאמינוהו לומר בפני נכתב ובפני נחתם, דכיון דהאמינוהו חכמים איהו נמי גמר וכתב גט לשמה דאינו חשוד לקלקלה בידי שמים. וכן כתב הרשב"א ז"ל בפ"ב דגיטין ובפרק השולח, ולמד מזה הרב ז"ל למבטל מודעא שיפסול עדי המודעא, דכיון שהוא פוסלם קא מסח דעתיה וגמר ומבטל מודעיה דאינו חשוד לקלקלה בידי שמים.
@שו"ת הרשב"ש סימן תקלה
מה שכתבת שבסוף מסכת גיטין בפרק המגרש אמרו שהאשה שהלך בעלה למדינת הים וילדה לא חיישינן ליה לממזרות דאמרינן דילמא בא בצנעא ושמש.
דבר זה מעולם לא נזכר בגמרתנו, אך בעל הלכות גדולות ז"ל כתבו בסוף הלכות גיטין שלו, וכבר הקשו עליו מסוגיא דפרק עשרה יוחסין. והרמב"ם ז"ל כתב דכל שהלך בעלה וילדה לאחר י"ב חדש שהוא ודאי ממזר, כפשטא דההיא דאמרינן בפרק הערל דרבא תוספאה עבד עובדא עד תריסר ירחי שתא, דסבירא ליה דאמרינן אשתהי. וכבר כתבו האחרונים שאין להקל על מה שנמצא בגמרתנו. ואעפ"י שבעל הלכות גדולות ז"ל הזכיר זה, כיון שבגמרתנו לא נזכר זה אין לסמוך על הירושלמי. ועוד דאי לא הוי ודאי ממזר הוי ספק ממזר, וכל שהודה האב שלא בא הוי ממזר ודאי, וכל שהודה לאשה שבא הוי כשר. ואי ליתיה קמן ולא יבא לעולם ואינו במקום שנוכל לשאול אותו, בזה הוא דסובר הרמב"ם ז"ל והאחרונים ז"ל דהוי ודאי ממזר כיון דאשתהי יותר על תריסר ירחי שתא, ובה"ג ז"ל כתב דהוי ספק ממזר, וכן יראה מדברי הרא"ש ז"ל בפרק עשרה יוחסין דלדעת רה"ג ז"ל ספק ממזר, הוי, ולישנא דדילמא הכי משמע.
@שו"ת הרשב"ש סימן תקלו
מה שכתב הרמב"ם ז"ל שהכותב גט לאשתו על מנת שלא תנשא עד י"ב חדש ומת בתוך י"ב חדש שלא תנשא במקום יבם עד שתשלים תנאה, והקשית למה במקום יבם ופירשת ותירצת כרצונך.
דע שאין אנו צריכין שתשלים תנאה אלא במקום יבם, הגע עצמך שבטלה תנאה מה בכך בטל הגט וחזרה אשת איש הרי כבר מת, אבל במקום יבם אם בטלה תנאה ותבטל הגט וחזרה להיות זקוקה ליבם, זהו דעתו ז"ל. אבל אחרים סוברים דאפילו שלא במקום יבם צריכה להמתין כדי שלא תתחלף באשה אחרת. ומה שאמרת שאין ממזר מיבמה אינו מוסכם מהכל, שבפרק האשה רבה כתבו התוספות דהוי ממזר מדרבנן, וכן כתב הרא"ש ז"ל שם והרב בנו בספר אבן העזר בסימן קנ"ט. ואעפ"י שכתב שם שהוא ממזר ולא פירש מדרבנן מכל מקום אינו ממזר אלא מדרבנן, וכן כתב אביו הרא"ש ז"ל בפירוש, הילכך כיון דאיסורא הוא חיישינן לדברי בעלי התוספות ז"ל להחמיר.
@שו"ת הרשב"ש סימן תקלז
מה שכתב הרמב"ם ז"ל שאין הבנות נזונות עד שיוציאו כתובת אמם, והקשית מהפוסק לזון את בת אשתו על כתובת בנן נקבן ובנין דכרין, והרבית בזה דברים.
אודיעך שאין דין בנן נקבן דומה לדין הנושא את האשה ופסק לזון את בתה, דבנן נקבן אינן נזונות מנכסים משועבדים כלל ואפילו קנו מידו, ולא ממטלטלין מדינא דגמרא אלא מתקנתא דרבוותא ז"ל. ובנן אם מכרו האחים בנכסים מועטים מכרן קיים ואין הבנות מוציאות מידם כדאיתא בפרק נערה שנתפתתה, והפוסק לזון את בת אשתו נזונת מנכסים משועבדים קנו מידו כדאיתא בפרק הנושא ובפרק הנזיקין. ואע"ג דאמרינן בפרק נערה שנתפתתה דהמקבל לזון את בת אשתו או בן אשתו אינן נזונין אלא מבני חורין, היינו כשלא קבל עליו בקנין, מה שאין כן בבתו דאפילו קבל עליו בקנין לא מהני כדאיתא התם בפרק הנושא ובפרק הנזיקין, ונזונין נמי ממטלטלין אם שעבד מטלטלי אגב מקרקעי, ואם מכרו הבנים מוציאה היא מיד הלקוחות, דכלל גדול שנינו שהיא כבעלת חוב דתנן הנושא את האשה ופסק עמה לזון את בתה ה' שנים זן אותה ה' שנים וכו' נשאת לאחר ופסק עמה לזון את בתה וכו' מתו בנותיהם נזונות מנכסים בני חורין והיא נזונת מנכסים משועבדים מפני שהיא כבעלת חוב וכו', אם אלים כחא דבת אשתו מכחה דבתו.
ועל מה שכתב הרמב"ם ז"ל שאם מחלה כתובתה נמחל מזון הבנות כבר השיג עליו הראב"ד ז"ל, והרב בעל מגיד משנה ז"ל שדרכו לנצל הרמב"ם ז"ל לא מצא מענה, וכתב דודאי שדעת הרמב"ם ז"ל צריך עיון במזון הבנות. אבל נראה שדעת הרב בעל אבן העזר ז"ל כדעת הר"מ ז"ל בסימן ק"ח.
אבל נראה שדעתם לומר דכיון דמזון הבנות אינו אלא מתקנת ב"ד ומתנאי כתובה, ותנאי כתובה ככתובה דמי, ואמרינן בפרק אעפ"י דנפקא מינה למוכרת ולמוחלת, אע"ג דהאי מוחלת דהכא לא דמי למוחלת שכתב הרמב"ם ז"ל, דהאי מוחלת הוא אם מחלה כתובה אם התוספת בכלל, מ"מ תנאי כתובה ככתובה הוא, א"כ בזו כיון שמחלה לא נשאר זכות לבת.
אבל נראית לי קושיא בדבריו ז"ל, שהוא כתב בספכ"א מהלכות הנזכרות שהבת נזונת בחיי אביה והיא אצל אמה אם נתגרשה אמה בתורת צדקה וכשימות אביה נזונת מתנאי כתובה, וכן כתב בעל האבן העזר בסימן פ"ב, וזו קשה בדבריהם מאחר שנתגרשה אמה ונפרעה מכתובתה הרי נמחל שעבוד כתובתה, והרי הם אומרים דאם מחלה האם אבדה הבת מזונותיה אם כן למה תזון הבת מנכסי אביה אחר מיתתו.
ויש לומר דבפרעון כנדון הזה לא הוי מחילה, ואעפ"י שהראב"ד ז"ל הקשה על הרמב"ם ז"ל כתב עליו וכי מזון הבנות תלוי בפרעון כתובה ושהמחילה פרעון היא, מקושייתו זאת יש לתרץ דברי הרמב"ם ז"ל ונאמר דבפרעון כתובה לא הוי כמחילה לגבי כתובת בנן נקבן, דאע"ג דאמרינן בפ"ק דמציעא דשטר שלוה בו ופרעו אינו חוזר ולוה בו דנמחל שעבודו, היינו בשטר הלואה שנשתעבדו לו בו למלוה נכסי לוה משעת הלואה כדאיתא התם ומחמת אותה הלואה נשתעבדו לו נכסיו וכשפרע חובו נמחל שעבודו, אבל כתובת בנן נקבן לאו מחמת ממונא נשתעבד בהן הבעל אלא מתקנתא דרבנן ומחמת הנאת הנשואין וחבתן הוא משתעבד, ואותה הנאה וחבה אינה צריכה שתמשך עולמית שהרי כשהוא משעבד נפשיה לאו זוכה מעכשיו הוא אלא לאחר מיתתו, הילכך אפילו נפרעה מכתובתה לא מחמת כך נמחל השעבוד שנשתעבד האב במזונות הבת. תדע שהרי כשמתה והבעל יורשה לא נשאר שום שעבוד בכתובה, אעפ"כ כשמת אח"כ הבת נזונת מנכסיו ואין לך פרעון גדול מזה, א"כ פרעון לא הוי דיניה הכא כמחילה, ובמוחלת כיון שלא נשתעבד מחמת ממון אלא משום חבת נשואין והאשה עצמה מוחלת לו א"כ נמחל שעבוד הבנות. ומשמע לפי דבריו על דרך זו שאפילו לא מחלה כל כתובתה אלא תקנה זו בלבד, כלומר שמחלה לו שלא לזון בתה, כיון דמשום חיוב כתובה הוא שנשתעבד לזון והיא מחלה לו מחילתה מחילה.
ומה שאינו מבטל זכותן הרמב"ם ז"ל אלא אם כן מציאות כתובה, אבל אם הכתובה קיימת אע"ג דטעין אמה מחלה לי לא מהימנן ליה ואנן נמי לא טעניני' ליתמי כיון דאבוהון לא מצי למטען הכי, לאו מטעמא דשטר כתובה בידה הוא ומשום דאמרינן שטר כתובה בידה הוא מאי, לא היא דהא תפסה ליה משום עיקר כתובה ולשאר כל מילי תפסה ליה, אלא היינו טעמא דהוה ליה טוען אחר מעשה ב"ד דלא אמר כלום כדאיתא בפ"ק דמציעא, וזו תנאי ב"ד היא, מיהו כל זמן ששטר כתובה קיים אי טעין אמה מחלה לי לא מהימן, אבל כי ליכא שטר כתובה וטעין הכי מהימן ואנו טענינן נמי ליתמי, דרגלים לדבר דאם איתא דלא מחלה ליה למה אבדה שטר כתובתה, וכיון דהשתא למיחש למחילה לא מפקינן מיתמי אם אין שטר כתובתה קיים, כך נראה לי. ובזה מתרצים דברי רבינו הרמב"ם ז"ל ונסתלקה מעליו קושיית הראב"ד ז"ל שהוא מדמה מחילה דהכא לפרעון, ונראה דלא דמו, דמחילה דהכא לחוד ופרעון לחוד, ועלו דברי הרמב"ם ז"ל כהוגן ואף דברי הרב בעל הטורים ז"ל הנמשך אחריו בסברא זו, כך נראה לי.
ומה שאתה מערב כתובת בנין דכרין עם כתובת בנן נקבן, אינו אמת, שלא הוקשה להם על דברי הרמב"ם ז"ל אלא כתובת בנן נקבן שלא מממונא של אם היא שמוחלת אלא זכותן של בנות, אבל בנין דכרין ממונא של אם הם היורשים והאם היא מוחלת מה נשאר לבנים לירש, הילכך אין דינם שוה.
@שו"ת הרשב"ש סימן תקלח
מה שאמרת שהאב יכול ליתן לבנו קודם שנתעברה אמו אינו אמת, דדוקא לעובר שבמעי אמו שדעתו קרובה אצל בנו כדאיתא בבבא בתרא בפרק מי שמת, וכן כתב הרמב"ם ז"ל בפרק כ"ב מהלכות מכירה. וטעמא דכתובת בנן נקבן דקנו הוא משום דהוי תנאי ב"ד וב"ד רשאין בכך, וכן היא בפרק יש נוחלין.
@שו"ת הרשב"ש סימן תקלט
מה ששנינו במסכת עדיות ביצת נבלה כל שכמוה נמכרת בשוק ב"ש מתירין וב"ה אוסרין ומודים ב"ש בביצת טרפה שהיא אסורה מפני שגדלה באיסור, ונתחבטת בפירוש כל שכמוה נמכרת בשוק והוצאת מלבך מלין וכתבת דברים שאינן אמת, שאמרת שרוב הביצים הם נמצאים במעי אמן קודם שחיטה, והוא הפך המוחש והפך ההלכה, שהרי בפ"ק דביצה אמרו דביצים במעי אמם הם מלתא דלא שכיחא ומלתא דלא שכיחא לא גזרו רבנן ולפיכך מותרות לאוכלן בי"ט. ופירוש כל שכמוה נמכרת בשוק הוא, שאפילו הביצה היא גמורה כעין אותה שנמכרת בשוק שאין נמכרים בשוק אלא ביצים גמורות, אפילו הכי ב"ה אוסרין דגזרי בביצת נבלה אטו ביצת טרפה שגדלה באיסור.
@שו"ת הרשב"ש סימן תקמ
הוקשה לך הלשון שכתב הרמב"ם ז"ל בפ"ח מהלכות מכירה זה לשונו, לקח שוה מנה במאתים והיה המוכר יוצא ונכנס ותובע שאר הדמים הרי זה ספק אם הוא כמוכר שדהו מפני רעתה ואינו תובע אלא מפני שמכר ביוקר או אינו כמוכר שדהו מפני רעתה וזה שתובע מפני שעדיין לא גמר להקנות עד שיקח כל הדמים לפיכך הרוצה לחזור בו משניהם אינו יכול לחזור ואם תפס מוכר ממקח שמכר כנגד המעות שנשארו לו מוציאין מידו, עכ"ל. ואמרת בו דאם משמע דדין קרקע ומטלטלין שוה, ויגיד עליו רעו שכתב ותפס ואין לשון תפיסה אלא במטלטלין, ואם כן איך ימכור שוה מנה במאתים והלא המקח בטל הוא במטלטלין, זה ענין קושייתך.
הלשון שנזכר בגמרא שממנו למד רבינו ז"ל דין זה כך הוא, פשיטא בעי לזבוני במאה ולא אשכח זבין במאתן וקא עאיל ונפיק אזוזי לא קני אלא בעי לזבוני במאה ולא אשכח ואי טרח הוה זבין במאה ולא טרח וזבין במאתן וקא עאיל ונפיק אזוזי מאי כמוכר שדהו מפני רעתה או לא, עכ"ל שמועה זו. ופירשה רש"י ז"ל על דרך זו, בעי לזבוני במאה, שהמוכר הזה היו לו שדות קטנה וגדולה ורצה למכור הקטנה במאה לפי שלא היה צריך ליותר מעות ולא מצא לה לוקחים ומכר הגדולה במאתים והוא עאיל ונפיק אזוזי וזה עכבם בזה ודאי לא קנה לוקח דאנן סהדי בעל כרחו מכר המוכר ולא מכר אלא לקבל המעות וכיון שלא נתן לו בטל המקח, וזו פשיטא ליה לתלמודא ולא כתבה הרמב"ם ז"ל לפי שהיא נכללת במה שכתב קודם זה, ומה שנסתפק לבעלי הגמרא הוא האחרת והיא שהוא לא רצה למכור אלא השדה הקטנה במנה ולא מצא לוקח שיקח ממנו הקטנה אבל אלו טרח הרבה היה מוצא לוקח ליקח הקטנה, ונתעצל ולא בקש ומכר הגדולה במאתים ואחר שמכר עאיל ונפיק אזוזי, וקא בעי תלמודא אי הוי כמוכר שדהו מפני רעתה דמחמת עצלות שהיתה בו שלא לטרוח לבקש אחר הקטנה הוקל עליו למכור זו ויראה שלא היתה חביבה אצלו שאלו היתה חביבה אצלו היה טורח למכור האחרת הקטנה ולא ימכור זאת, או לא דמיא למוכר שדהו מפני רעתה שהרי אינה רעה מעצמה, זהו פירוש רש"י ז"ל ואם אינו כלשון שכתבו ז"ל. ולפי פירושו זה כיון דהויא ספקא אין שום אחד מהם יכול לחזור בו, ואם תפס מוכר מנכסי לוקח כדי מעותיו לא מפקינן מניה.
ובספר החשן בסימן קצ"א כתב כפירושו של רש"י ז"ל וזה לשונו, בקש למכור שדה במאה ולא מצא קונה לשדה שוה מאה והוצרך למכור במאתים וקבל קצת מהדמים ועאיל ונפיק אשארא לא קנה ושניהם יכולין לחזור בהם אבל הוא בענין שאם היה רוצה לטרוח היה מוצא קונה לשדה במאה ולא טרח ומכר במאתים מבעיא אי הוי כמוכר שדהו מפני רעתה ואינן יכולין לחזור בהם או לא, ולא אפשיטא. וכתב בסיום דבריו, וכתב הרמב"ם ז"ל לפיכך הרוצה לחזור בו משניהם אינו יכול לחזור בו ואם תפס המוכר ממקח שמכר כנגד המעות שבידו אין מוציאין מידו. ומעתה אחר שרש"י ז"ל מפרשה בקרקע, והרב בעל הטורים ז"ל מפרשה על דרך רש"י ז"ל ובגמר דבריו כתב [דברי] הרמב"ם ז"ל, נראה שבקרקע היא, ואעפ"י שהרמב"ם ז"ל אינו תופסה ביש לו שתי שדות אלא בשדה אחת ומכרה ביוקר ואינו תובע אלא מחמת שמכרה ביוקר וכו', הכל עולה לסגנון אחד ואלו ואלו דברי אלהים חיים.
ולענין סברתך שאף במטלטלין היא מפני שכתב ותפס ואין תפיסה אלא במטלטלין אינו אמת, שהרי אפילו בקרקעות יש לשון תפיסה, ולשון מקרא הוא ושבו בעריכם אשר תפסתם, וממנו למדו ז"ל בפ"ק דקדושין דקרקע נקנית בחזקה, א"כ אין מחוייב מלשון תפיסה שיהיה במטלטלין ולא בקרקע. ואין כוונת דברי רבינו ז"ל והרמב"ם ז"ל שתפס המוכר המכר שמכר לו או מקצתו, אלא שתפס דמים מהלוקח כנגד מעותיו או מטלטלין כנגד מעותיו. והענין כך הוא, שהוא מכר לו ביוקר שוה מנה במאתים ונתן לו מקצת הדמים, ואח"כ חזר בו הלוקח ותובע מהמוכר מה שנתן לו והמוכר תובע מה שנשאר לו, ונשאר הדבר תלוי שאין אחד מהם יכול להכריח את חבירו לא זה להחזיר לו המעות שקבל ולא זה להשלים דמי מקחו, לפי שהדבר לא נפסק בתלמוד ונשאר בתיקו ומספיקא לא מפקינן ממונא, ולפי שהשרשים המסורים בתלמוד שכל ממון שנפל בו ספק כזה אי תפיס חד מנייהו לא מפקינן מניה, על כן אם המוכר תפס מהלוקח כנגד מעותיו שנשאר לו לא מפקינן מניה. ואם תאמר שכוונת הרב ז"ל שתפיסה היתה במכר עצמו, הגע עצמך שמכר לו פרה או טלית ונתן לו מקצת המעות ותפס זה הפרה והטלית וכי יחלקום שיתן לו כנגד מעותיו, או אם לא נתן לו מעות כלל ותפס המוכר המכר שמכר לו ומה מהנהו זה למוכר וזהו שהיה רוצה הלוקח שעד עתה היה צועק שאינו רוצה במכר ההוא, אלא בודאי התפיסה היתה במטלטלין או במעות כנגד דמי המכר לו, ואין לשון התפיסה חוזר על המכר שמכר לו אלא על הדמים, וא"כ אין מוכרח מהלשון שתהיה המכירה שוה מאתים במנה במטלטלין. והפירוש הזה נראה שהוא אמת, ויעיד עליו לשון החשן כמו שכתבתי. ואפילו במטלטלין אפשר שימכור לו שוה מאה במאתים ואין בו בטול מקח, כדאמרינן בפרק הזהב חפץ זה שאני מוכר לך במאתים יודע אני שאינו שוה אלא מנה ואין לך עלי אונאה אין לו עליו אונאה, דאונאה אינה אלא בסתם אבל במפרש אין עליו אונאה והכי איתא התם, אבל מ"מ התפיסה שכתב הרב ז"ל אינה חוזרת אל המכר אלא אל דמי המכר, ומהלשון הוא מוכרח שכתב ותפס המוכר ממקח שמכר ולא כתב מהמקח שמכר, וזה נראה ברור לפי דעתי.
@שו"ת הרשב"ש סימן תקמא
בענין ערוב פרשיות שנזכר בפרק הגוזל עצים דאמר שר' חייא בר יוסף ערוב פרשיות כתוב כאן כתיב כי הוא זה אמלוה הוא דכתיב, ומייתו לה בפ"ק דסנהדרין, כתבו המפרשים ז"ל שהפירוש הנכון הוא, דכי הוא זה דאמר רחמנא בהאי פרשה לאו אטענת פקדון הוא, כלומר שאם טען הנפקד נאנס הפקדון שלא יתחייב בשבועה אלא אם כפר במקצת והודה במקצת, כלומר שנאנס מקצתו ונשאר מקצתו, אבל טען שנאבד הכל שלא יתחייב שבועה דאורייתא, לא היא דאפילו טען נאנס הכל חייב שבועה דאורייתא, וכי אמר רחמנא דלא מחייב שבועה אלא במודה במקצת הטענה דוקא במלוה ובכל מאי דדמי למלוה דהיינו בפרשת הודאה, כלומר שהטוען אומר שנים הפקדתי אצלך והוא אומר לא הפקדת לי אלא אחד, שטענה זו אעפ"י שהיא בשומר דינה כמלוה, שאין טענת שומר אלא כשאומר וטען אונס במה שהופקד אצלו, אבל אם אינו טוען טענת אונס אלא שזה טוען שנים וזה אומר אינו אלא אחד הוה ליה כאומר הלויתיך מנה וזה אומר לא הלויתני אלא חמשים, בזה אינו חייב שבועה במקצת, אבל אם טוען לא הפקדת לי כלום פטור הוא בדין טענת מלוה ולוה, והכי קאמר קרא ונקרב בעל הבית אל האלהים [כלומר וכבר נקרב בעל הבית אל האלקים] בשבועה על כל דבר פשע וגו' אשר יאמר כי הוא זה, כלומר וכן מי שלא טען טענת אונס או גנבה שחייב שבועה, שלא על טענת גניבה וכו' כתובה אותה פרשה אלא שטענו שהפקיד אצלו והוא הודה במקצת וכפר במקצת חייב שבועה, ואשר ירשיעון אלהים ישלם שנים לרעהו קאי אטוען טענת גניבה, ולפי פירוש זה לא נצטרך לומר שהפרשה זו מעורבת עם פרשת אם כסף, א"כ לפי הצעה זו אין מקום לקושייתך. אבל רש"י ז"ל פירש בפ"ק דסנהדרין דפרשה זו של השומרים היא מעורבת עם פרשת אם כסף, דפרשה זו בשומרים דוקא היא ובטענת פקדון אפילו אם כפר בכל חייב שבועה. ובשני המקומות כתבו שערוב פרשיות הוא פרשת השומרים עם פרשת אם כסף, והוא דבר קשה בפירושו, ויראה שהפירוש הראשון נכון מזה. אבל נראה שהזקיקו לרש"י ז"ל לפרש כן, מדקאמר ערוב פרשיות, דאלו לפירושו קמא ליכא אלא עירוב פרשה אחת, לפי פירושו יש ערוב שתי פרשיות. ואפשר לומר לפי הפירוש הראשון דלאו ערוב פרשיות ממש קאמר אלא דין ערוב פרשיות, כלומר כשם שנוכל לערב פרשה עם פרשה, כ"ש שנוכל לערב הפרשה עצמה מתחלתה לסופה.
ולענין קושייתך שאמרת שפסוק אם כסף אינו אלא לענין אם רשות אם חובה, ולענין ולא תשימון עליו נשך, אין כאן קושיא שכל תיבה ותיבה יכולה היא לידרש, אם כסף חובה, את עמי, עמי וגוי עמי קודם כדאיתא בפרק איזהו נשך, את העני אפילו עשיר בשעת דוחקו דאת ריבוייא הוא, עמך ענייך ועניי עירך ענייך קודמין, עניי עירך ועניי עיר אחרת עניי עירך קודמין, כדאיתא במכילתא, כסף תלוה יכול [לידרש] לפרשת השומרין שמעורבת עם הלואת כסף כמו שפירש"י ז"ל, שאם הלוהו כסף וטען מנה והודה בנ', אשר יאמר כי הוא זה ונקרב בעל הבית אל האלהים וקריבה זו היא שבועה כדאיתא בפרק המפקיד, וזה כלו על דרכו של רש"י ז"ל ואין עליו קושיא מדבריך כלל. מ"מ בזה אנו מזכירין אותך לשבח שלא אחזת דרכך לחדש פירושין וסברות, אבל שאלת מה שהוקשה לך, ואין הביישן למד.
@שו"ת הרשב"ש סימן תקמב
ומה שהוקשה לך מה שמנו בכלל שבע מצות שנצטווה נח אבר מן החי ואסמכינהו אקרא דויצו ה' אלהים וגו' מכל עץ הגן ולא אבר מן החי, ומקרא זה לאדם נאמר, והרי אמר רב יהודה אמר רב אדם הראשון לא הותר לו בשר באכילה, ואם הבשר אסור למה יאסר האבר מן החי אם אין בשר כ"ש אבר מן החי, זהו ענין קושיתך ותרצת בזה כפי דעתך.
דע שהברייתא השנוייה שם בסנהדרין בפרק ארבע מיתות לא הזכירה האסמכתא הזאת אלא שאמרה ששבע מצות שנצטווה נח, ובא ר' יוחנן שהוא אמורא לפרש דברי תנא דברייתא ולסמוך דבריו על הפסוק, ולפי אסמכתא זו יראה שר' יוחנן היה סובר שאדם הראשון היה מותר לאכול בשר, וכן אם יש שם בגמרא מי שהיה סובר זה והם המקשים שם על דברי רב, אבל רב שהוא בר פלוגתיה דר' יוחנן חלק עליו ואמר שאדם הראשון לא הותר לו לאכול בשר אינו דורש אסמכתא זו, והשבע מצות סובר רב שהם מפורשים בפסוק, ויש אמוראים בגמרא גם כן שאינן דורשים שבע מצות מן הפסוק הזה ואומרים שכלם הם מפורשים בתורה בלא שום רמז, דהא תנא דבי מנשה לא דריש להאי דרשה דויצו ה' אלהים וגו' וששבע מצות כל חדא וחדא באפי נפשה כתיבא, ומפרש להו, התם בגמרא הקשו על רבי שאמר שלא הותר בשר לאדם הראשון ותירץ הכל. וכן סובר הרמב"ם ז"ל בתחלת פ"ט מהלכות מלכים דאדם הראשון לא נצטוה אלא בשש מצות כרב יהודה דאמר רב. ואע"ג דר' יוחנן סבר דהותר לו בשר ונצטוה בשבע, ומלתיה דר' יוחנן עדיפא בכל מקום ממלתיה דרב בר מהנהו תלת כדאיתא בפ"ק דביצה, בזו סובר רבינו הרב ז"ל דכיון דבגמרא מקשו לרב ומתרץ, משמע שדברי רב עדיפי מדברי ר' יוחנן. ואתה ערבת דברי ר' יוחנן עם דברי רב והקשית חשבת שהם סוברים דבר אחד, ולא היא שסברות חלוקות הם כפי מה שכתבתי, והוא דבר ברור ושוב אין להקשות.
@שו"ת הרשב"ש סימן תקמג
ומה שאמרת למה נצטוו ישראל במרה בעשר מצות שבע של בני נח ושבת ודינין וכבוד אב ואם, והלא מצווים ועומדים הם בשבע מצות לא היה לומר אלא שלש מצות. כבר אמרו שם כל מצוה שנאמרה לבני נח ולא נשנית בסיני לישראל נאמרה ולא לבני נח ושנאמרה לבני נח ונשנית בסיני לזה ולזה נאמרה, א"כ לפי זה אם לא נצטוו ישראל בשבע מצות של בני נח היו בני נח פטורים ולא היו מצוים בהם אלא ישראל ועכשיו שנשנו נתחייבו בהם בני נח. וישראל ישמחו ולישרי לב שמחה.
@שו"ת הרשב"ש סימן תקמד
עוד בענין אין אדם משים עצמו רשע. אמרת שאותן שני הלכות אין פטיש יכול להולמן. וחיי ראשי איני יודע מה אתה שח שלא הבנת לשון ההלכות ולא באת עד תכונתם, שאין הכוונה מהם אלא שאותו שאמר פלוני רבעו אפילו אמר שברצונו נרבע שהוא פסול לעדות, אם אין אחרים העידו עליו בזה אינו נפסל לפי שהוא עצמו הודה, ואעפ"י שהתורה אמרה אל תשת ידך עם רשע עד זה כפי הודאתו רשע הוא, אעפ"כ כשר הוא בעדות זו [והוא] ואחר מצטרפין להעיד להרוג אותו פלוני הרובע, והטעם לפי שאין אדם משים עצמו רשע ולא קרינן ביה אל תשת רשע עד, וכן לדידי אוזיף ברבית. וכך הם דברי הרמב"ם ז"ל בפי"ד מהלכות עדות, אין אדם נפסל בעבירה על פי עצמו, הרי שבא לב"ד ואמר שגנב או גזל או לוה ברבית אעפ"י שמשלם על פי עצמו אינו נפסל וכן אם אמר שאכל נבלה או שבעל אסורה אינו נפסל עד שיהיו שם שני עדים שאין אדם משים עצמו רשע לפיכך וכו', והרי הדבר מפורש שמשלם על פי עצמו אעפ"י שהודה שהוא רשע. ומה שאינו לוקה על פי עצמו ולא נהרג על פי עצמו אינו מטעם שאין אדם משים עצמו רשע, אלא מטעמא אחרינא הוא, וכבר כתבתיו לך. ומי שיודע שרשי ההלכות לא יסתפק בדבר, שלשון אין אדם משים עצמו רשע אין עיקרו אלא על העדות לפי שנאמר בה אל תשת רשע עד, ומה לך עוד לדבר בזה אלא אם תרצה לומר שאור השמש הוא אור הנר, וכל זה אינו קשה בעיני מחמת קושיתך, אלא שהיית בעיני יותר מבין ממה שאני רואה עתה, וזו היא שקשה בעיני, ואתה תולה בי בוקי סריקי שאני קשה בעיני מי שהוא נושא ונותן בהלכה, ואתה משיאני בזה שם רע וחלילה לי מזה כך מהטעם שכתבתי, ועוד שאינך מדבר במוסר אלא כמי שמדבר עם אחד התלמידים והלואי עם התלמידים ההגונים, ואעפ"כ מהיום הזה והלאה אחר שהכרתי כוונתך וידעתי עד היכן ידך מגעת לא יקשה בעיני.
@שו"ת הרשב"ש סימן תקמה
עוד שאלת זה לשונך, יבואוני דבריך, שאמרו לא תדור במתא דרישא אסיא, תחת גוי ולא תחת חבר, תחת חבר ולא תחת תלמיד חכם, מה דעתם בזה, אם לא שאני מפרשו שהחבר תמצא מקום למעשיו ותלמיד חכם עקיצתו עקיצת עקרב ולחישתו לחישת שרף. אבל פליאה אחרת ממני לא אוכל לדעת סבתה וזה לשונם, שבעה דברים צוה ר' עקיבא לבניו אחת מהם אל תדור בעיר שראשה ת"ח, למה אם מטעם שנתתי בלשון הראשון והרי בני ר' עקיבא ראויין ולא יחושו לעקיצתן ולא ללחישתן והיה לו לצוות אל תדור במקום שראשו עם הארץ, אלא טעם יש בזה ופירושו אינו נמצא בידי, תלמידי חכמים ורבנים לא יחסרו כל טוב, אנא תאיר עיני בזה להשיב שואלי דבר, עכ"ל.
תשובה. הא דאמר ליה רב לרב אשי אל תדור במתא דרישא אסיא, יראה שהטעם הוא לפי שהרופא הוא מתעסק ברפואות החולים ואינו פונה אל עסקי העיר ותתבטל הנהגת העיר, והוא הטעם בעצמו שצוה ר' עקיבא לר' יהושע בנו אל תדור בעיר שראשה ת"ח לפי שתלמיד חכם עוסק בתורתו ומניח עסקי העיר, ור' עקיבא לא צוה ג"כ שלא תדור בעיר שראשה רופא, לפי שאין טרדת הרופא כטרדת ת"ח, שת"ח טרדתו בלמודו היא תדירה והרופא לעתים, ורב סבר דאף ברופא איכא למיחש בהכי. ותחת גוי ולא תחת חבר תחת חבר ולא תחת ת"ח, הטעם הוא, שהגוים אינם מונעים ישראל מלעשות מצות והחברים הם הפרסיים והיו מונעים ישראל מלעשות מצות, לפיכך תחת גוי ולא תחת חבר, ואעפ"כ תחת חבר שהוא מיצר לו ולא תחת ת"ח לפי שמן החבר יוכל להחבא ולעשות המצות בצנעא, ותלמיד חכם יענשנו ויהרגנו ושוב אינו יכול לעשות מצות, והיום לעשותם ולא מחר לעשותם. וכבר כתבת אתה מה שדומה לזה.
@שו"ת הרשב"ש סימן תקמו
עוד להחכם הנזכר.
בסוף פרק יש נוחלין אמרינן, מי שמת והניח אלמנה ובת אלמנתו נזונת מנכסיו. ובריש פרק מי שמת ובפרק נערה שנתפתתה אמרינן נמי, עשו אלמנה אצל הבת כבת אצל האחין מה בת אצל האחין הבת נזונת והבנים ישאלו על הפתחים אף אלמנה אצל הבת האלמנה נזונת והבת תשאל על הפתחים, והאי בת, בתו היא ולא בת אשתו שפסק לזונה היא קודמת לאלמנה מפני שהיא בעלת חוב. וכן נמי אי הוו התם בת ואחין האלמנה נזונת והבנים והבנות ישאלו על הפתחים. ואעפ"י שכל זמן שיש שם בנים האלמנה נזונת והבת שתיהן נזונות בתנאי בית דין הבת נדחית בכאן מפני האלמנה, וכל שכן כשהבת יורשת והאלמנה נזונת מתנאי בית דין [שהאלמנה נזונת בתנאי בית דין] והבת תשאל על הפתחים, כן כתבו המפרשים ז"ל. והרא"ש ז"ל כתב דאם הניח אלמנה ובת או אלמנה ובן יזונו יחד, אם הניח אלמנה ובת ואין בנכסים כדי שיזונו אלו ואלו עד שתבגר הבת האלמנה תזון והבן והבת ידחו, ובירושלמי משמע כדבריו, וכן כתבו קצת רבותיו של הרמב"ן ז"ל, אלא שהוא ז"ל דחה הירושלמי הזה ודברי הסומכים עליו ודעתו היא כמו שכתבתי למעלה, וכן היא דעת הרמב"ם ז"ל. ומה שצריך לעוררך עליו, כי הרב ר' אשר נרבוני ז"ל כתב שצריך לעיין היאך הם הנכסים מועטים ותדחה הבת או איך הם מרובים ויזונו כאחד, הבת אצל האחין משערין אי איכא נכסים עד שתבגר הבת, אבל באלמנה איך נשער, דאע"ג דאיכא מזונות לבת עד שתבגר מ"מ לגבי אלמנה מועטים הם שהרי היא נזונת עד שתנשא או עד שתתבע כתובתה, וכתב שיש לומר דמשערינן כמה תוכל לחיות אם עשרים או שלושים שנה ואם איכא מזונות באומד כל ימי חייה ולבת עמה הוו מרובין ואי לא הוו מועטין, ע"כ. ואעפ"י שזה הפירוש דחוק, אבל לא נמצא יותר טוב ממנו. ואחר הצעה זו אברר לך שאלתך בס"ד.
מה שהוקשה לך למה האשה והבת נזונות כאחת כמו האחים עם הבת בתקנת הגאונים ז"ל, זה שהבנתי מדבריך שהוקשה לך בזה. והנה לפי דברי הירושלמי ופסק הרא"ש ז"ל שאלתך מפורשת, אבל לפי גמרתינו ופסק הרמב"ם והרמב"ן ז"ל אומר לך שדבר ידוע הוא שאין היורש יורד לירושה אם יש על נכסי אביו חוב או תנאי ב"ד עד שיגבה בעל חוב את חובו ובעל תנאי ב"ד את הראוי לו, ומתנאי ב"ד שבנן נקבן יתזון מנכסיה והאלמנה שתזון מנכסיו כל ימי מיגר אלמנותה בביתה, ואם הנכסים מרובים הבת והבנים נזונים כאחת וכן הדין האלמנה עם הבת היורשת, ואם הנכסים מועטים דין הוא שהבנות נזונות והבנים ישאלו על הפתחים וכן האלמנה עם הבת היורשת שתזון האלמנה והבת תשאל על הפתחים, אלו שבבת עם האחים כתבו קצת הגאונים ז"ל שלא אמרנו הבנות יזונו והבנים ישאלו על הפתחים אלא במקרקעי אבל במטלטלי לא, וכן היא סברת הריא"ף ז"ל והרמב"ם ז"ל. ואעפ"י שרבינו האיי גאון ז"ל כתב דהוא הדין נמי במטלטלין, לא נתחוורו דבריו להרמב"ן ז"ל, כמו שכתב בחדושיו בפרק מי שמת. ונראה שהוא הדין לאלמנה עם הבת לסברת הריא"ף ז"ל והרמב"ם ז"ל והרמב"ן ז"ל דלא נוהג דין זה אלא במקרקעי אבל במטלטלי כלן נזונות כאחת, דטעמא דמאי אמרינן הכי בבת אצל אחים משום דמזונות הבת אינן מעיקר דינא אלא ממקרקעי ומתקנת גאונים ז"ל הם נוהגים במטלטלין, והוא הדין נמי באלמנה אצל הבת שמעיקר דינא אינה נזונת אלא ממקרקעי ומתקנת הגאונים ז"ל אף מן המטלטלין, וזה נראה ברור.
אלא שהוקשה לי דבר אחר בדבריהם של המפרשים ז"ל, והוא מה שכתבת למעלה בשמם שאם יש אלמנה ובת ובן שהבת והבן ידחו והאלמנה תזון, אמאי תדחה הבת עם הבנים, והלא האלמנה והבת באות ליזון מתקנת חכמים, ואלו היתה הבת בפני עצמה שלא עם האלמנה היו האחים נדחים מפניה, ועכשיו שהיא עם האלמנה תדחה עמהם, ומאחר שאינה יורשת למה תדחה, זה נסתפק לי הרבה וצריכה לי רבה.
ולענין בן שיורש כתובת אמו שכתב הרמב"ם ז"ל שתדחה ירושתו מפני מזונות הבת, כדין כתב רבינו ז"ל, ונראה לי ראיה לדבריו, דבפרק יש נוחלין ובפרק אעפ"י סוגיין רהטא דירתון תנן, וכיון דבתורת ירושה הם לוקחין כתובת אמם ולא מתורת חוב לא עדיפא מירושה דאורייתא, ואם איתא דיסבון תנן הוו להו כבעלי חוב ולא יהיו הבנות נזונות כלל עד שיטלו הבנים כתובת אמם, והכל עולה לסגנון אחד שאין היורש יורד לירושה עד שיטול מי שיש לו על הנכסים דין מתנאי ב"ד את הראוי לו.
ומה שצריך שתדע שהבן היורש כתובת אמו שזכר רבינו ז"ל היינו בכתובת בנין דכרין, והוא הדין ביורש על פי תקנתינו דאינו בעל חוב ונדחה מפני הבת, מפני שלשון התקנה הוא יירש וקימא לן בפרק המקבל דדורשין לשון הדיוט, כלומר בדברי הדיוט דורשין אותן כאלו הם דין וכאלו הוא לשון תקנת חכמים, וכן כתב אא"מ הרשב"ץ ז"ל בפירוש התקנות שלו בספרי תשובותיו גבי אם טורף מן המשועבדים, ופירוש התקנות הנה אני שלחתיו לך זה לו ג' שנים עיין בו.
@שו"ת הרשב"ש סימן תקמז
מה שכתב הרמב"ם ז"ל בפי"ד מהלכות אישות גבי חלתה שאם אמר לה הרי זו כתובתיך ותרפאי את עצמך שהוא רשאי בכך, אינו סותר מה שכתב בפי"ח גבי אלמנה שחלק בין רפואה שיש לה קצבה לרפואה שאין לה קצבה, לפי שהוא ז"ל נראה שסובר דברפואת אשתו חייב בין יש לה קצבה לאין לה קצבה, והטעם בזה כפי מה שאמרו שרפואה שאין לה קצבה הוי כמזונות, והיורשים חייבים במזונותיה כמו שחייב הבעל, ושיש לה קצבה הוי כפרקונה שאין היתומים חייבין בו, והבעל חייב בפדיונה חייב נמי ברפואה שיש לה קצבה, ויש לזה הוכחה בגמרתינו. ואע"ג דאם נשבית אינו יכול לומר לה טלי כתובתיך ופדי את עצמך, ובחלתה יכול לומר כן, בנשבית הוה טעמא משום שכבר נתחייב בפדיונה קודם נתינת כתובתה, ובחלתה בכל יום ויום הוא מתחייב ויכול לפטור את עצמו בגט שיתן לה, וכן פרש"י ז"ל. ואעפ"י שהירושלמי נראה כחולק על זה ובעל העיטור ז"ל פוסק כמותו, הרא"ש ז"ל מתרצו אליבא דגמרתינו, וכן פסק נמי בספר אבן העזר בסימן ע"ט.
ונפק לה מינה, שאעפ"י שהבעל יכול ליתן לה גיטה וכתובתה ותרפא את עצמה, כל זמן שלא גרשה ולא נתן כתובתה אם לותה ורפאתה עצמה אם חייב לתת הכל בין קצובין בין שאינן קצובין, או דוקא שאינן קצובין, שלפי דעת הרמב"ם ז"ל והרא"ש ז"ל חייב בכל, ולפי דעת הרב בעל העיטור ז"ל דוקא בשאינן קצובין. אי נמי בשאינו רוצה לגרש ולא לרפאות במה הוא חייב, אי בשאין לה קצבה או בכל. ולשון המשנה הוא לקתה חייב לרפאותה אמר הרי גיטה וכתובתה ותרפא את עצמה רשאי, ותלתה המשנה גיטה בכתובתה.
ואעפ"י שהרמב"ם ז"ל כתב כלשון הזה, ראה שהחולי ארוך והפסיד ממון הרבה לרפואה ואמר לה הנה כתובתיך מונחת ורפאי את עצמך מכתובתיך או הריני מגרשיך ונותן כתובה וכו', אין להבין שהכתובה תלויה בפני עצמה והגט תלוי בפני עצמו, ושיתן הכתובה ואם ירצה לגרש יגרש, אלא שהאמת הוא שאם היה רוצה שלא תתגרש יתן לה כתובתה, ועצה טובה קמשמע לה שהרבה נשים אינן חפצות בגרושין, ונתן לה עצה רבינו ז"ל שאם אינה רוצה גירושין בנתינת כתובתה יספיק, ואם היא אינה רוצה ליטול כתובתה עד שיגרשנה הדבר תלוי ברצונה ולא ברצונו שיתן כתובה ולא יגרש כדי שאם תמות היום או מחר יירשנה. ומ"מ יראה שאם היתומים אומרים לאלמנה טלי כתובתיך ורפאי את עצמך אינן רשאין בכך, שאין הדבר תלוי ברצונם ואינם יכולין להפקיע שעבודה אלא ברצונה. ועוד שהרי תנא קמא דברייתא ורשב"ג כלהו סבירא להו דרפואה כמזונות, וכיון דהוו כמזונות כי היכי דבמזונות לא יכלי אמרי לה יורשים טלי כתובתיך ופרנסי את עצמך, הוא הדין נמי ברפואתה, מה שאין כן בבעל שיכול לפטור עצמו בגט ממזונותיה, כך נראה לי.
ובענין פקדונה שכתב רבינו הרמב"ם ז"ל שאין פודה אותה יותר מכדי דמיה וכתב שפודה אותה אפילו עד כדי עשרה בכתובתה, כל מה שכתב הוא בגמרא, ואין הדבר קשה, שהרי יכולה היא שיתבעו בפרקונה דבר שאינו יותר מכדי דמיה שיתבעו בה דרך משל ס"ה זהובים ותהיה כתובתה חמשה זהובים שהרי הוא יותר מעשרה בכתובתה ולא רבו במחירה שאפשר שתהא שוה יותר ממאה זהובים, וזה נקל הרבה.
@שו"ת הרשב"ש סימן תקמח
הענין שאמרתי לך מענין הנשבע שאמרתי לו שאין שבועה בתוך שבועה ושאם נשאל על אחת חלה האחרת, כך היו הדברים, ראובן בא אלי ואמר לי כי הוא הרבה להשבע זו אחר זו שלא יתן בתו לשמעון, ורצה לישאל על שבועותיו, ושאלתיו אם יודע מספר שבועותיו ואמר לי לא, והיו עמו קצת חברים שבאו עמו להצטרף עמי להתיר לו שבועתו, ואמרתי להם לפי הנראה אין לו היתר, שהרי שנינו יש נדר בתוך נדר ואין שבועה בתוך שבועה כיצד אמר הריני נזיר היום אם אוכל ואכל חייב על כל אחת ואחת שבועה שלא אוכל שבועה שלא אוכל ואכל אינו חייב אלא אחת, ואמר עלה רבא דאם נשאל על הראשונה שניה חלה עליו. ובנדון הזה שבא לישאל על שבועותיו אלו ידע מספרן היה נשאל על כל אחת ואחת בזו אחר זו שכשנשאל על הראשונה וחלה האחרת ונשאל עליה וחלה האחרת, וכיון שאינו יודע מספרן, כמה שבועות נתיר. ואעפ"י שאדם נשאל על כמה שבועות כאחת כמו שכתב הרשב"א ז"ל, זהו בשבועות שכבר חלו, אבל שבועות אלו לא יחולו אלא אחר שישאל על האחת תחול האחרת, ובפרק בתרא דנדרים פסקינן דאין מתירין את הנדר עד שיחול. ואע"ג דתנן בפרק בתרא דמנחות הרי עלי זהב לא יפחות מדינר זהב כסף לא יפחות מדינר כסף נחשת לא יפחות ממטבע נחושת פירשתי ואיני יודע כמה פירשתי מביא עד שיאמר לא לכך נתכוונתי, זהו בנודר זהב או כסף או נחשת שאין דרך לידור דבר מרובה והוא יודע בנפשו כמה היה יכול לידור, אבל בשבועת (אצל) בני זמנינו זה היום כל עומת שאדם מרצהו מוסיף להרבות בשבועות, ולעולם לא יוכל לשער בנפשו כמה נשבע. ואעפ"י ששבועה זו היתה שלא יתן בתו לפלוני והבת היתה בוגרת אין לו רשות עליה, ולא ימלט שאמר זה הלשון בלשון שלא יתן בתו או בלשון שלא תשא בתו לפלוני, ואם אמר שלא יתן בנדרים הלך אחר לשון בני אדם, וכוונתו שלא יתננה לו לנשואין ואם יביננה הוי חייב חטאת ומלקות, ואם אמר שלא תנשא הוי כמו שבועה שלא יזרוק פלוני צרור לים, ואע"ג דאמרינן דפטור דוקא מקרבן וממלקות, ומיהו איסורא איכא, וכן כתב הרמב"ם ז"ל בפ"ה מהלכות שבועות, וחייבי מלקות ומכת מרדות. וכיון שהיה איסור בדבר לא הייתי רוצה להתירו, אלא שעשיתי לי רב ושאלתי את פי אדוני אבי מורי הרב ז"ל והוא התירו.
@שו"ת הרשב"ש סימן תקמט
ומה ששאלת כמה הוא משקל הדאני"ק.
דע שהדאני"ק בלשון ערבי הוא ששית זוז, ואם הגאון ז"ל פירש גרה דאני"ק הוא אמת כי שש מעה כסף דינר ודינר הוא הזוז, והמחלקו לחמשה ג"כ כתב אמת והוא זוז של תורה כי עשרים גרה השקל והשקל ארבעה דינרים אלא שהוסיפו על המדות שתות וחזר כל דינר ששה מעה, בפ"ק דקדושין אמרינן כי הדינר שש פרוטות, ולפי זה המעה היא י"ב פונדיונין וכ"ד איסרין ומ"ח מסמסין צ"ו קוטרקי"ן קצ"ב פרוטות, ולפי זה הפרוטה היא אחת משמנה באיסר האיטלקי שכשתמנה שמנה פעמים כ"ד שהם כ"ד איסרין שבדינר יעלו קצ"ב פרוטות שבדינר, וכיון שהפרוטה היא חצי שעורה כפי קבלת הגאונים ז"ל, א"כ הדינר יש בו צ"ו שעורות לפי ששה פעמים י"ו יעלו צ"ו ושש מעה כסף הוא הדינר, ולפיכך כתב הרמב"ם ז"ל במסכת שקלים בפירוש המשנה ובחבורו שהמעה היא י"ו שעורות.
זהו שנראה לי להשיב על שאלותיך שהם חצי תשובות. ושלומך לעד יגדל כנפשך ונפש הצעיר שלמה בן הרב ר' שמעון נ"ן בן החכם ר' צמח זלה"ה.
@שו"ת הרשב"ש סימן תקנ
הוניין, אל ה"ר בוניט ישמרהו האל.
שאלת. על יין שבא להוניין והביאו בעליו פתק ושבדקו היין ומצאו החותם שעל פי החביות כהוגן כמו שהודע ובקצת לא מצאו הפתק אם היין כשר או אסור.
תשובה. רובי המחברים כתבו כי שתי אותיות הוו כשני חותמות, וכיון שכן שהחותם שעל פי החביות הוא כהוגן היין כשר הוא, שבחק האפשר הוא כי נפל הפתק או נמחק או שכח להניחו, וכ"ש שהחביות מרובות. וכן לא נמצא כתוב על הסיד ונמצא הפתק שאפשר ששכח ולא חתם, וכיון ששתי אותיות הוו כשני חותמות בפתק או בכתיבת הסיד היא אפשר, אלא דכולי עלמא לא גמירי האי דינא ועושין תוספת שמירה, ומי ששלח בשר לחבירו ואמר לו שיש ארבעה חותמות ונמצא שתי חותמות, לא מפני כך יהיה אסור כיון שמצא שנים מאותן שאמר לו בלא ספק שלא נתחלף, שאם החליף הכל היה מחליף, שאי אפשר החלוף אלא בכל, וכיון שנותרו שנים שהם שיעור ההכשר די בזה. וכן ביין כשר בכתיבה אשורית, דאפילו בבשר אמרינן בפרק גיד הנשה חתיכה דישראל מידע ידעו אף בחתוכם, כן הוא הדין בכתיבתם, על כן אני אומר דכשר היין הזה, ומאן יהיב לי ונשתי מניה.
@שו"ת הרשב"ש סימן תקנא
עוד שאלת. טלית של משי ממה יעשה ציציותיה אם ממנה או מצמר או מפשתים.
תשובה. בפרק התכלת אמר ר' יהודה דצמר ופשתים פוטרים בין במינן בין שלא במינן ושאר מינין במינן פוטרים שלא במינן אין פוטרין וכן אמר רבא, ותנא דבי ר' ישמעאל ור' יוחנן דפליגי אדר' יהודה ורבא לא פליגי אלא בשאר מינין חיובייהו מדרבנן, ר' יהודה ורבא סברי חיובייהו מדאורייתא, ושאר מינין היינו השיראין והסריקין והכלך וצמר גמלים וצמר ארנבים ונוצה של עזים. והריא"ף ז"ל פסק כר' יוחנן משום דמסייע ליה תנא דבי ר' ישמעאל. וכך הם דברי הרמב"ם ז"ל בפ"ג מהלכות ציצית, טלית של צמר עושין לבן של החוט של צמר וכסות של פשתן עושין חוטי לבן שלה חוטי פשתן ממנה, ושאר בגדים עושין להם של מין ומין ממינו כגון חוטי משי לכסות משי חוטי הנוצה לכסות נוצה, ואם רצה לעשות לבן של שאר מינין מצמר או מפשתן עושה מפני שהצמר והפשתן בין במינן בין שלא במינן פוטרין ושאר מינין במינן פוטרין שלא במינן אין פוטרין, וכן בספר המצות גדול, ולך שלום.
@שו"ת הרשב"ש סימן תקנב
מאלקה, אל החכם אברהם בר שלמה אלקנקי נ"ע.
ולענין שאלה דשאילנא קמייכון בענין הפתקים שמביאים סוחרים הגבינה גויים אם צריך היתר חתימות או לא. כבר ידע כבודך ויראה ויתבונן שאפילו שטר אינן צריכין כיון שהם חתומים בכתב אשורית בדרך שאין מנהג לרשום כך אלא היהודים ולא חישינן דילמא גמיר כמו שהכל מפורש בתשובה זו, אבל נפקא מינה להיכא שאין הרשום בכתב אמת אלא בשאר סימנים, או כגון שהמשומד מביא יינו, שאז צריך עדות שהוא כשר. והביא שטר בידו בזה צריך לדקדק אם צריך קיום אותו שטר או לא.
ואומר, דסוגיין בכוליה תלמודא הוא דקיום שטרות דרבנן, דבפ"ק דגטין אמרינן בפלוגתיהו דרבה ורבא בטעמא דהמביא גט ממדינת הים דנאמן לומר בפני נכתב ובפני נחתם, דרבה לפי שאין בקיאין לשמה ורבא אמר לפי שאין עדים מצויין לקיימו, וטעמא דרבא דאקילו להימוני עד אחד דמדינא אפילו קיום לא בעי כדריש לקיש עדים החתומים על השטר כמי שנחקרה עדותן בב"ד ורבנן הוא דאצרוך והכא משום עגונא אקילו רבנן, ובפ"ב דכתובות גבי מאי דאפליגו התם בעד נעשה דיין אמרינן התם הנח עדות החדש דאורייתא קיום שטרות דרבנן, והכי אית נמי אחריתי התם כמו שאני עתיד לכתבם לפניך בס"ד.
ויש כאן מקום עיון, דבפ"ק דגטין דאמרינן דמדינא לא בעי קיום ומייתו ראיה מדריש לקיש דאמר עדים החתומים על השטר כמי שנחקרה עדותן בב"ד, וההיא דריש לקיש לאו בההוא סגנון מתאמרה בדוכתא, דהתם בפ"ב דכתובות שנינו עדים שאמרו כתב ידינו זה אבל אנוסים היינו וכו', איתמר עלה בגמרא אמר רמי בר חמא לא שנו אלא שאמרו אנוסים היינו מחמת ממון אבל אמרו אנוסים היינו מחמת נפשות לא מנין, ואמר ליה רבא כיון שהגיד שוב אינו חוזר ומגיד וכי תימא הני מילי על פה אבל בשטר לא, אמר ריש לקיש עדים החתומים על השטר כמי שנחקרה עדותן בב"ד, אלמא דלא אמר ריש לקיש הכי אלא בשטר שאנו מכירין עדיו ובאו לב"ד להעיד על כתב ידו ורצו להוסיף בה דברים או לגרוע ולבטל עדותן, כיון דהם חתומים בו אמר ריש לקיש דשוב אינן יכולין לחזור [ולהגיד], כמו עדים שנחקרה עדותן בב"ד חשוב אינן יכולין לחזור בהם דכיון שהגיד שוב אינו חוזר ומגיד כדאיתא התם, אבל בשטר שחתומים בו עדים ואין אנו מכירין חתימתם ולא באו לב"ד להעיד על כתב ידן מאן לימא לן דהוו עדים עד דנימא בהו שנחקרה עדותן בב"ד שאם אין עדים אין חקירה. ובירושלמי מוכח דהא דריש לקיש לענין חזרה מתאמרה, דגרסינן התם, תני עדים שהעידו בין לטמא בין לטהר בין לקרב בין לרחק בין לאסור בין להתיר בין לזכות בין לחייב אם עד שלא נחקרה עדותן בב"ד אמרו מבדין היינו נאמנים, אם משנחקרה עדותן בב"ד אמרו מבדין היינו אין נאמנין, ריש לקיש אמר עדים החתומים על השטר כמי שנחקרה עדותן בב"ד, אלמא דדברי ריש לקיש הם שכמו שאין העדים שנחקרה עדותן בב"ד יכולין לחזור בהם כן העדים החתומים על השטר אינן יכולין לחזור בהם, כן פירשוה רבנו חננאל ז"ל והרמב"ן ז"ל. ומאחר שההיא דריש לקיש מתפרשת לענין חזרה מה ענינה לענין קיום שטרות, זהו מה שראוי לעיין בזה.
וקודם שאפרק קושיא זו אקדים הקדמה אחת והיא, שדבר ידוע הוא שעניני החזקות יש להם מבוא גדול בענין האיסורין וכ"ש בדיני ממונות, דחזקה דאורייתא היא כדאיתא בפ"ק דחולין, ובענייני הקרבנות אנו סומכין על החזקה שלא לבדוק בראשה של עולה אם נקב קרום של מוח, וכן בפסח שהרי כתיב ועצם לא תשברו בו כדאיתא התם בחולין. ואף בענייני הכרת אמרינן במסכת נדה בפרק כל היד דהבאים ממדינת הים נשותיהם להם בחזקת טהרה כל שהניחה טהורה, ואע"ג דנדה היא בכרת. ובפרק בתרא דקדושין אמרינן דמלקין על החזקות [וסוקלין על החזקות]. ובענין תרומה אמרינן דאם אמר לשלוחו צא ותרום ובא ומצאו תרום חזקת שליח עושה שליחותו כדאיתא בפ"ק דקדושין, אע"ג דטבל חייב עליו מיתה מהמנינן ליה מתורת חזקה. ובענין תכלתא אמרינן חצר שמוכרין בה תכלת הרי היא בחזקתה.
ובענין חבר שמת והניח מגורה מלאה פירות אמרינן דחזקתן מעושרין דחזקה על חבר שאינו מוציא דבר שאינו מתוקן מתחת ידו כדאיתא בפרק כל הצלמים ובמסכת פסחים ובמסכת נדה. ובענין שחיטה נמי אמרינן דאם אמר לשלוחו צא ושחוט ובא ומצאו שחוט מותר דחזקת שליח עושה שליחותו בפ"ק דחולין. ובענין אישות בפ"ב דקידושין הוא אמר לקרובי וכו' אמרינן חזקה אין אדם טורח בסעודה ומפסידה. ולפטור מממון אתינן נמי מתורת חזקה כדאמרינן חזקה אין אדם מעיז פניו בפני בעל חובו כדאיתא בפ"ק דמציעא ובפ"ב דכתובות ובפרק כל הנשבעין. ובטענת בתולים מהמנינן לבעל כשאמר פתח פתוח מצאתי דחזקה אין אדם טורח בסעודה ומפסידה. ולאו דוקא לפטור ממון אלא אף לחייב ממון חזקה דלא פרע איניש בגו זמניה כדאיתא בפ"ק דבתרא ובמסכת שבועות בפרק כל הנשבעין, ובפ"ב דכתובות, ובפרק מי שמת נמי אמרינן חזקה אין העדים חותמין על השטר אלא א"כ נעשה בגדול, וכתבה הריא"ף ז"ל בפרק זה בורר.
ואחר הקדמה זו אומר, שכיון שאנו סומכין על החזקות אמרינן דעדים החותמים על השטר בחזקה שאין חותמים על השטר אלא אם כן הם כשרים, אי נמי חזקה היא על בעל השטר שלא יחתים בשטר אלא עדים כשרים, וחזקה שאין אדם טורח ומזייף. וכיון שעלתה בידינו חזקה זו, מן התורה אין השטר צריך קיום דכל עדות שבשטר הוא כאלו נחקרה בפני ב"ד, וכשם שאין הב"ד מקבלין אלא עדים כשרים, כך אין חותמין ואין מחתימין על השטר אלא עדים כשרים, ושוב אין להרהר אחריהם. וכשם שאין חוקרין על אותו שהעידו עליו אם הוא גדול או קטן, כך אין חוקרין על העדים אם הם פסולים או השטר מזוייף, אלא שהחכמים חששו בדבר והצריכו קיום. וכך מטים דברי רש"י ז"ל שכתב בההיא דפ"ק דגיטין גבי עדים החתומים על השטר נעשו כמי שנחקרה עדותן בב"ד, דלא חשידי אינשי לזיופי, פירוש לפירושו דחזקה היא שאין אדם טורח ומזייף, וכן נמי חזקה היא דלא מחתים פסולים. וגבי מאי דאמרינן בפ"ב דכתובות שנים שהיו חתומים על השטר ומתו ובאו שנים ואמרו ידענו שכתב ידן הוא זה אבל אנוסים היו קטנים היו וכו' נאמנין, וקא מקשו עלה בגמרא ואמאי תרי ותרי נינהו מאי חזית דסמכת אהני, פירש הרמב"ן ז"ל דפסולי עדות דהכא היינו פסול קורבה דחזקה אין חותמין על השטר אלא אם כן הם רחוקים, ומשום הכי אמרינן אוקי תרי לגבי תרי ואוקי ממונא בחזקת מריה, אלמא דחזקה זו מתפשטת היא אף בחתימת שטרות והילכך מדאורייתא לא בעי קיום, ושפיר קא מייתו ראיה מדריש לקיש, ועלו הדברים כהוגן. ואחר שנתברר דקיום שטרות מדרבנן, וחזקה דלא טרח ומזייף, וראוי לדון על פי חזקה זו בכל האיסורין, בעדות כזו כלומר בגבינה ושאר איסורין דרבנן אין צריך קיום, שהרי בפ"ב דכתובות גבי נאמן אדם לומר זה כתב ידו של אבא וכו' אמרינן קיום שטרות דרבנן והימנוהו רבנן בדרבנן, זה נראה לי לישא וליתן עם כבודך בזה ואתה תבחר בנבחר.
ודע כי הגיד לי אדוני אבי מורי הרשב"ץ ז"ל, כי בימות הרב רבי יצחק בר ששת ז"ל בא לכאן יין מארץ אדום, והרב ר' יצחק הנזכר ז"ל נשא ונתן הרבה עם אדוני אבי מורי הרב ז"ל, והיה במעמד ההוא החכם הגדול ר' יצחק בונאשתרוק ז"ל ובקי בכל התלמוד היה ולא ענה דבר, ואחר שנסכם אדוני אבי הרב ז"ל עם הרב ר' יצחק הנזכר ז"ל בהכשר היין, קם החכם ר' יצחק בונאשתרוק ז"ל ואמר ולא יתקיים השטר בחותמיו, הביט הרב ר' יצחק ז"ל באדוני אבי מורי הרב ז"ל ואדוני הרב ז"ל בהרב ר' יצחק ז"ל ושתקו ולא ענוהו דבר, כוונתם שלא היה צריך קיום, כך שח לי אדוני אבי מורי הרב ז"ל זה לי יותר מעשרים שנה. ומכל דברים אלו תדע שבדברים כאלה לא בעינן קיום שטרות, והשם יצילנו משגיאות אמן ואמן.
@שו"ת הרשב"ש סימן תקנג
בגאייה, אל תלמידנו ר' דוד ב"ר שמואל הכהן בוזי נ"ע.
שאלת. יין שבא בספינה של נוצרים, שלחו אנוס אחד ואמר שבא לו מארץ טרטוש"א מאצל יהודי, ובא בספינה עם היין אנוס אחד והעיד כי בפניו הורידו היין הזה במיורק"ה בספינה שבאה מטרטוש"ה בחזקת כשר וראה כי האנוס שבא לו היין קורא הכתב שנשלח לו מטרטוש"ה ונבדק היין בבגאייה ונמצא חתום חותם בתוך חותם וכתוב על גבי הסיד יין כשר מטרטוש"ה בהן, וכן קנה אחד חחת הסיד ובו פתק אחד כתוב בו כמכתב אשר על הסיד, וסמכתם על התירו על סמך עדות האנוס הזה משום שנאמן על של חבירו אעפ"י שאין נאמן על שלו.
תשובה. הפרש גדול יש בין החשוד לעובר עבירה שהוא רשע ופסול לעדות, ובין רשע למשומד לדבר אחד, כ"ש למשומד לכל התורה כלה. והראיה שהמשומד אינו עובר עבירה ממש, שהרי בפרק זה בורר אמר רב נחמן החשוד על העבירות כשר לעדות, ואם איתא דחשוד הוא לעבור ממש הרי מכשר ליה רב נחמן והא רשע הוא והתורה אמרה אל תשת רשע עד. ואע"ג דאמר ליה רב ששת עני מארי ארבעין בכתפיה וכשר, כלומר שחייב מלקות ארבעים הוא ואיך נכשיר אותו, לאו למימרא דסבירא ליה דפסול מן התורה, שהרי רש"י ז"ל והרבה מהמפרשים פירשוה משום דמלקין על לא טובה השמועה כדאיתא בפרק עשרה יוחסין, ומכת מרדות הוא ומדרבנן ולא מלקות דמן התורה, וכן דעת הר"ז הלוי ז"ל ובעל ההשלמה והרשב"א ז"ל בתשובותיו ואעפ"י שיש חולקין.
ואחר שנתברר זה אני אומר שמה ששנינו בבכורות החשוד על הדבר לא דנו ולא מעידו, וקאמר רשב"ג נאמן הוא על של חבירו ואינו נאמן על שלו, וקא מוכחי רבוותא דהכי הלכתא ומייתו ראיה מההיא דבפרק יום הכפורים כמו שהאריך הרמב"ן ז"ל בהלכות בכורות שלו והרשב"א ז"ל בתשובותיו, וכן ההיא דאמרינן בפרק אין מעמידין אין ימ"ח מז"ג בסוריא אלא מן המומחה וכלם אם נתארח אצל בעל הבית מותר וכו', הנהו כלהו בחשודין דוקא אבל לא בעובר עבירה מן התורה ומדרבנן דפסול הוא לעדות, כך נראה לי לכאורה, וצ"ע אם ראוי להכשירו באיסורי ולדמות לחשוד או לא, דלכאורה משמע דאין ראוי לדמותו לחשוד להכשירו באיסור.
ואעפ"י שבפ"ק דחולין לא מצריכינן בדיקת סכין אלא למשומד אוכל נבלות לתיאבון, ומכשירין שחיטת משומד לעולות, דמשומד לעבירה אחת אינו משומד לכל התורה כלה כל שאינו משומד להכעיס, והוה אפשר למימר דוקא כשראו אותו ששחט אעפ"י שלא בדק לו סכין או שלא עמד על גביו מתחלה ועד סוף, דהפרש יש בין ראהו ששחט לעומד על גביו, דבראהו ששחט אפשר שהוא רחוק ממנו, אלא שהרמב"ם ז"ל הצריך לבדוק סכין ולתת לו, והרשב"א ז"ל תמה עליו בספר תורת הבית הארוך והר"מ הכהן ז"ל. ומיהו אף הרמב"ם ז"ל לא החמיר אלא במשומד לעבירה אחת, אבל בעובר עבירה אחת שפסול לעדות יש לעיין אם מהימן או לא, שאפשר לומר דוקא בשרואין אותו ששחט אבל לא בדקנו לו סכין לא בתחלה ולא בסוף ולא עמדנו על שחיטתו, והרמב"ם ז"ל מצריך בדיקת סכין למשומד לעבירה אחת, דבפ"ד מהלכות שחיטה כתב וזה לשונו, מי שהוא פסול לעדות בעבירה מן העבירות של תורה הרי זה שוחט בינו לבין עצמו אם היה מומחה שאינו מניח דבר מותר ויאכל דבר אסור שזו חזקה היא על כל ישראל ואפילו הרשעים מהם, עכ"ל. אלא שבזה הלשון יש תימה שכתב ז"ל שאינו מניח דבר מותר ויאכל דבר איסור שזו חזקה היא על כל ישראל ואפילו הרשעים מהם, והוא הלשון הנאמר בגמרא על משומד אוכל נבלות לתיאבון דלא שביק היתירא ואכיל איסורא, ולא ראיתי להראב"ד ולא לר"מ הכהן ז"ל שהגיהו בזה.
ובפי"א מהלכות עדות כתב רבינו ז"ל זה לשונו, עד אחד נאמן באיסורין אעפ"י שהוא פסול לשאר עדות שהרי רשע בעבירה ששחט שחיטתו כשרה ונאמן לומר כהלכה שחטתי אבל החשוד על דבר אינו נאמן על שלו אבל נאמן על של אחרים וכו' לפי שאימת האיסורין על הרשעים ואין אימת ממון עליהם. ואי לאו דמסתפינא הוה אמינא ערבך ערבא צריך, שהאמנת פסול לעדות בשחיטה לא נתברר יפה עד שנביא ממנו ראיה לדבר אחר, והראב"ד ז"ל השיג עליו בזה. לעניות דעתי מצאתי קושיא על דברי רבינו ז"ל שמאמין לעדות באיסורין ממה ששנינו במסכת דמאי בפ"ד האומר למי שאינו נאמן על המעשר קח לי ממי שהוא נאמן ושהוא מעושר אינו נאמן מאיש פלוני הרי זה נאמן, ופירושו התם פליגי ר' יוסי ואמר דאפילו אמר לו פלוני אינו נאמן עד שיאמר לו קח ואני נותן מעות, מ"ט דר' יוסי אני אומר אחד קרוב מצא ולקח ממנו, ומשמע מדאיתמר עלה בירושלמי דמי שהוא פסול לא מהימן באיסורין. ואע"ג דלא קיימא לן כר' יוסי דהוי יחידאה, אבל מ"מ אפילו לתנא דידן אינו מאמין למי שהוא נאמן אפילו על של אחרים. ונראה שזה לאו בחשוד הוא אלא במי שהוא נודע שהוא עובר בפירוש, אעפ"י שנראה מדברי הראב"ד ז"ל דכולה בחשוד ולא מהימנינן על של חבירו אלא בבכור משום דקנסא הוא בלחוד אבל בכל מילי לא, מ"מ רבינו הרמב"ם ז"ל שהוא מאמין החשוד במה שהוא של חבירו בכל ענין כדאיתא בהלכות עדות בפרק הנזכר ובהלכות מעשר בפ"ב, ומתניתין הוה תיובתיה במה שכתב בהלכות עדות להכשיר פסול לעדות באיסורין, והוא ז"ל כתב בפירוש המשנה בפרק ד' ממסכת דמאי גבי מאי דתנן התם הלוקח פירות ממי שאינו נאמן על המעשרות שואלו בשבת ואוכלו על פיו חשכה מוצאי שבת לא יאכל עד שיעשר לא מצאו אמר לו אחד שאינו נאמן על המעשרות מעושרין הם אוכל על פיו חשכה מוצאי שבת לא יאכל עד שיעשר, פירש"י ז"ל זה לשונו, אמנם הודעתנו הבבא השניה והוא שאמר לו אחד ממי שאינו נאמן וכו' לפי שהכלל בידינו אין אדם חוטא ולא לו והיינו סבורים שיאמינוהו אפילו בחול ואוכל אעפ"י שאינו נאמן על המעשרות מפני שהעדות אינו אלא לזולתו ועל כן הודיענו שאינו נאמן אלא בשבת בלבד ע"כ, ומשמע מלשונו זה שאע"ג דקימא לן אין אדם חוטא ולא לו כיון שאינו נאמן לא מהימנינן ליה כלל אפילו באיסורין, ואיך כתב בהלכות עדות שאימת האיסורין על הרשעים, ואם איתא היכי מהימנינן ליה בשבת משום דאימת שבת עלייהו כדאיתא בירושלמי, נהמניה נמי אפילו שלא בשבת משום דאימת האיסורין עלייהו. ובסוף פ"ק דר"ה אמרינן גזלן דאורייתא פסול בעדות אשה, וכן כתב הוא ז"ל בהלכות גרושין פי"ב הפסול בעבירה מן התורה אם בא להעיד לאשה שמת בעלה אינו נאמן אלא במסיח וכו', ולמה לא נאמר בכאן שאימת האיסורין עליהם, האלהים אם לא נחלוק באיסורי מאכלות לאיסורי עריות. ואם באנו לחלוקה זו יותר יש להקל בעדות ערוה מהטעם הזה, שיותר היא אימת הערוה.
על כן היה נראה שלא להכשיר פסול לעדות באיסורין, אלא כי מי אנכי שאבא אחרי המלך לסתור דבריו. מ"מ דברי רבינו ז"ל אינם אלא ברשע פסול לעדות כגון שעבר עבירה ולא לקח ממנה ולא חזר בתשובה אבל במשומד לא הכשיר שאפילו בשחיטה לא הכשיר עד שיבדוק סכין ויתן לו וכ"ש במשומד לכל התורה כלה שאין להאמינו באיסורין, שאם במשומד לעבירה אחת הצריך רבינו ז"ל לבדוק לו סכין, כ"ש במשומד לכל התורה כלה, תדע שהרי במשומד לאותו דבר לתיאבון בודק סכין ונותן לו, ושלא לתיאבון צריך לעמוד על גביו, ולכל התורה שחיטתו פסולה. על כן מפני עדותו של אנוס שאמרתם שכבר נתברר פסולו לעדות לא היה לכם לסמוך להתירו.
ואעפ"י שנמצא בתשובת הרב ר' יצחק בר ששת ז"ל גם בתשובת אדוני אבי מורי הרב ז"ל שיש להאמינם על של אחרים, זהו בראשונים שלא היו מחללי שבתות בפרהסיא, אבל היום שכלם מחללי שבת בפרהסיא אין להאמינם כלל, וכמו שאמרו בירושלמי בפרק אין מעמידין הביאו הרמב"ן ז"ל בפרק נשך בחדושיו והרשב"א ז"ל בתורת הבית הארוך כותאי דקסרין בעו ר' אבהו אבותיכם היו מסתפקין משלנו ואתם מפני מה אין אתם מסתפקין משלנו אמר להו אבותיכם לא קלקלו מעשיהם אתם קלקלתם מעשיכם.
אבל אני מוצא לכם מקום היתר ממקום אחר, מדאיתמר בפרק לא יחפור חבית שצפה בנהר אמר רב נמצאת כנגד עיר שרובה ישראל מותרת כנגד עיר שרובה גוים אסורה, ושמואל אמר אפילו נמצאת כנגד עיר שרובה ישראל אסורה, אימור מהאי דקרא אתאי, וקא מוכח התם דרב ושמואל אית להו דר' חנינא דאמר רוב וקרוב הלך אחר הרוב, ואע"ג דרובא דאורייתא וקרובה דאורייתא אפילו הכי מכח עדיף, ופלוגתייהו דרב ושמואל הוא דשמואל סבר שאלו מהעיר הזאת באה שיש בה רוב ישראל כיון שיש בה עקמימיות היתה שוקעת, ורב סבר שחוזק המים דחפוה והביאוה. ולמדנו מזה דכיון דרובא דאורייתא ומודו רב ושמואל בדר' חנינא, ואי לא דחשש שמואל שאלו באה מאותה העיר היתה טובעת לא היה אוסר אותה, א"כ אנחנו אם נמצאת חבית חתומה בכתב עברית שרוב חביות שבאות ושנמצאות בעולם כתוב עליהן יין כשר הם של ישראל ומותרות הן. ועוד מההיא נמי דאיתמר התם הנהו זיקי דחמרא דאשתנוא בי קופאי שרינהו רבא, וקא הוינן בה התם לימא לא סבר לה כר' חנינא, כלומר שרבא שהתיר אותן הנודות של יין שנמצאו אצל חנויות מוכרי היין דהיינו קופאי והתירם רבא, ותמהו עליו שרוב העולם גויים הם ושמא של גויים הם ואולי סובר רבא דלא אזלינן בתר רובא, ותירצו שאני התם דרובא דשופכא ישראל נינהו, כלומר אעפ"י שרוב העולם הם גויים לא אזלינן בתר רוב גויים אלא בתר רוב המוכרים והם ישראל. וכן בנדון הזה אעפ"י שרוב העולם הם גויים, אבל רוב הכותבים על הסיד יין כשר כלם ישראל הם, וכיון דקיימא כר' חנינא דרובא דאורייתא ורב ושמואל ורבא כולהו סבירא להו כוותייהו, והנהו זיקי שרינהו רבא מהאי טעמא, לא גריעי חביות אלו שבאו חתומות ורשומות בכתב עברית מהנהו זיקי.
וכך הם דברי הרמב"ם ז"ל בסוף פי"ב מהלכות מאכלות אסורות, חבית שצפה בנהר אם נמצאת כנגד עיר שרובה ישראל מותרת בהנאה כנגד עיר שרובה גויים אסורה, מקום שהיו רוב ישראל שמוכרין את היין ונמצא בו כלים גדולים מלאים יין והם כלים שדרך המוכרים לבדם לכנוס בהם יין הרי אלו מותרין בהנאה, והיינו דמסיימי בה התם והני מילי ברברבי אבל בזוטרי אימא מעוברי דרכים נפולות. אלא שיש בדברי רבינו ז"ל תימה שלא התיר יין זה אלא בהנאה. פירשה רבינו חננאל ז"ל דדוקא בהנאה אבל בשתיה אסורה, דשמא מגוי הוא, ואם תמצא לומר דישראל הוא שמא גויים נגעו בה, ודקדקו מדבריו דסבירא ליה דיין נסך גופיה מותר בהנאה. ואין לתמוה מרבינו חננאל ז"ל שהוא כתב דיש מהגאונים ז"ל שסוברים דיין נסך בזמן הזה אינו אסור אלא בשתיה [אבל] בהנאה שרי, אבל לרבינו הרמב"ם ז"ל שכתב בפי"א מהלכות מאכלות אסורות דסתם יין בזמן הזה אסור בהנאה, אם אנחנו חוששין למגע גוי אסורים בהנאה, ואם אין אנו חוששים למגען מותר אף בשתיה. וכן כתבו בתוספות דמותר דקאמרינן אף בשתיה, וכההיא דבפרק גיד הנשה ובנמצא הלך אחר הרוב, משמע שבשר שנמצא ביד גויים אם רוב טבחי העיר ישראל מותר אעפ"י שרוב העיר גויים, וכן כתב הרשב"א ז"ל בספר תורת הבית, א"כ הוא הדין וכ"ש ליין שהוא מותר בשתיה. וכן נראה שהוא הנכון, ועוד שאין לחוש לחביות למגע גוי.
עוד יש ראיה אחרת להכשיר יין זה וכיוצא בו, דתנן בפרק גיד הנשה שולח אדם ירך לנכרי, והוינן עלה אמאי שרי לשלוח לנכרי ירך שלימה ליחוש דילמא מחתך ליה גוי ומזבן לה לישראל, ומפרקינן חתוכא דישראל מידע ידעי, כלומר שהגוי כשהוא חותך הירך אין חתוכו עשוי כשל ישראל שהוא פורעה כדרך שהגוי מונח, ויליף מינה רבינו [יצחק] ז"ל דכל מידי דלא רגיל ביה גוי סימנא הוא ולא חיישינן דילמא גמר, ואפילו אמר ששתי אותיות של כתב הקדש כחותם בתוך חותם חשיבי. ובשם רש"י ז"ל כתבו שהיה למד מכאן שמותר לשלוח ירך מנוקרת לחבירו על ידי גוי דחתיכה דישראל מידע ידיע ואין צריך חותם. ואף תרנגולת שחוטה היה מתיר בעל העיטור ז"ל, אלא שהרשב"א ז"ל לא הסכים עמו שאעפ"י שאינן בקיאין בהלכות שחיטה אבל לפעמים חותכים הסימנים בסכין. ולמדנו מזה דכל שהוא ניכר שהוא של ישראל מותר הוא ואפילו הוא ביד גוי, על כן יש לסמוך להתיר יין שנמצא ביד גוי בחביות כתוב עליהם על גבם בכתב עברי ואין לחוש לזיוף. וכן גבינות שבהם חתומות בגופם או בתוך שפופרת מותרות הם מן הטעם הזה, ואין בהם בית מיחוש. וההיא דגרסינן בפרק אין מעמידין השולח חבית של יין ביד כותי וציר ומוריס ביד גוי אם מכיר חותמו וסתמו מותר ואם לאו אסור, ואינה סותרת זה, שחותמו וסתמו שאמר בגמרא אינו חותם כתיבה, אלא כמו שהסוחרים עושים, או אפילו כתיבה אשורית, ולא כלשון זה שרגילין רוב ישראל לחתום בו ולרשום היין כשר, אבל כל שהוא בכתב אשורית שאין דרכו של גוי לעשותו אין לחוש לו כמו שכתבתי למעלה.
ומה שיש לחוש בזה הוא שמא האנוס יכתוב כתיבה אשורית על פי החבית ובקנה יכתוב גם כן פתק, ובאמת שזו חששא גדולה היא, ויותר יש לחוש בזה מהאנוסים ולא מן הגויים, שהגויים אין אנו חוששין להם שמא גמירי כמו שכתבו בשם ר"י ז"ל, ובמשומדים אנו חוששין להם לזה, אלא שלא כל הדרכים שוים שאם אנוס שלחו או הביא יין עמו בספינה אנו חוששים שמא הוא זייפו, אבל ביין הנמצא לא חיישינן שמא זייפו. וכן היין הזה שבא מטרטוש"ה למאיורק"ה והדבר ניכר שאינו יין של מאיורק"א בלא ספק דלא טרח זה וזייף, הילכך היין הזה כשר הוא על פי אותן דרכים שכתבתי. וכל שכן שבכאן עמדנו על הכתב שבא מטרטוש"ה ושתינו מאותו היין שבאו לכאן מקצת חביות ומקצתן הלכו אצלכם, והחתום שנמצא אצלכם ואצלנו הוא כמו שנמצא בכתב, ויצא הדבר להיתר תהלה לאל.
@שו"ת הרשב"ש סימן תקנד
עוד שאלת. עיר שבהמותיה סמוכות לה ואינן נכנסים לתוכה ולנים בגנות מחוץ לחומה והדבר ידוע שאין ביניהם בהמה טמאה אם מותר לשתות מאותו חלב אעפ"י שאין ישראל רואהו.
תשובה. בפרק אין מעמידין תנן, ואלו דברים מותרים חלב שחלבו גוי וישראל רואהו, וקאמר עלה בגמרא תנינא להא דתנו רבנן ישראל יושב בצד עדרו של גוי וגוי חולב ומביא לו חלב ואינו חושש, היכי דמי אי דאיכא דבר טמא בעדרו אמאי מותר אי דליכא דבר טמא בעדרו פשיטא לא לעולם דאיכא דבר טמא בעדרו וכי קאי חזי ליה וכי יתיב לא חזי ליה מהו דתימא כיון דאי יתיב ולא חזי ליה אימא חולב ומייתי ליה קמ"ל כיון דאי קאים חזי ליה אירתותי מירתת סבר דילמא קא חזי ליה ולא מערב. ומדקא הוי תלמודא אי דאיכא דבר טמא בעדרו אמאי מותר, נראה דלא הוי איסור אלא כי הוי בעדרו דבר טמא. ותו, מדקא פשיט ואי דליכא דבר טמא בעדרו פשיטא, משמע דפשיטא ליה לתלמודא דאי ליכא דבר טמא בעדרו שהוא מותר, ואין איסורו משום גזרה כמו הגבינה שאיסורה הוא משום גזרה אבל איסורו הוא משום ספיקא בלחוד, וכן מוכח בירושלמי כתבו הריא"ף ז"ל בהלכותיו. ועל סמך דבר זה היה מתיר אדוני אבי מורי הרשב"ץ ז"ל לקנות חלב מהבתים אשר בעיר אעפ"י שאין ישראל רואהו, כל שהדבר ידוע שאין באותה חצר בהמה טמאה, וסברא נכונה היא למבין אותה.
ואני אומר שחשש בהמה טמאה בארצות אלו על שני מינים, או מחשש חלב גמלה או מחשש חלב חמורה וסוסיה. והנה חלב הגמלים לפי הנודע מהם הוא חשוב אצלם בארצות אלו ואינם נותנים אותו אלא לחשובים, ואם הדבר הזה הוא אמת ליכא למיחש לערובי, דחלב של גוי אינו אסור אלא משום תערובת כדאיתא בירושלמי, וכן כתב הרמב"ם ז"ל בפ"ג מהלכות מאכלות אסורות. כמו שכתבתי למעלה, בגמרא מתברר דכל שהאסור חשוב מן המותר אין חוששין לתערובת כדאמרינן בפרקין דאין מעמידין בההיא ארבא דמוריסא דאתא לנמלה דעכו אותיב ר' אבהו דמן עכו נטורי בהדה אמר ליה רבא לרבי אבהו דמן עכו עד האידנא מאן נטריה אמר ליה זעירא ועד האידנא למאי ניחוש לה אי משום דמערבי חמרא קסטא דמוריסא בלומא קסטא דחמרא בתרי לומי וכו'. וכן בההיא דבפ"ק דע"ז דהלכת לצור מימיך וראית ישראל וגוי ששפתו קדרה, מוכח מהתם דכל שאין לגוי תועלת בתערובת אינו מערב. וא"כ אם חלב גמלה חשוב מחלב צאן ובקר ועזים אין לחוש לתערובת כלל. והמין השני שהוא חלב חמורה וסוסיה, ולפי מה שאומרים שאין חולבים אותן לפי שיש להם בזה היזק גדול והם חסים על בהמתן, ואם הדבר כן אין חוששין לזה ג"כ, וכדאמרינן בריש פרקין גבי רובע דגוי חס על בהמתו שלא תעקר, אלמא כל שהגוי חס על בהמתו ליכא למיחש לאיסורא. ואלו העניינים אינם בכל המקומות שוים, והכל כפי המקום וכפי המנהג, שיש מקומות שחלב גמלים מצוי אצלם הרבה, ויש מקומות שאין חוששין לחלב חמורה וסוסיה, ויש מקומות שיש בהמות טמאות זולת אלו כגון חזירה וזולתה, ובכל מקום שיש לחוש לאחת מאלה אסור עד שיעמוד בצד העדר. ושומר נפשו ירחק מהדברים שיש בהם ספק, כי הדבר הזה הוי ספיקא דאורייתא, דחלב בהמה טמאה מוכחי לה בבכורות בפ"ב מקראי דהוא אסור, וכל ספיקא דאורייתא לחומרא כדאיתא בפ"ק דערובין, ואם אין לחוש לשום דבר מזה הרי הוא מותר. ולשמא יש בעדר שבורה או טרפה אין לחוש לזה שהרי אין חולבין את החולה ולא את השבורה מפני שהן חסין עליהן, ומטעם זה הגבינה מותרת כשעמד עליה ישראל, וכן החמאה שאם יש לחוש לזה החמאה היתה אסורה וכל העולם נהגו בה היתר.
@שו"ת הרשב"ש סימן תקנה
עוד שאלת. על ענין מה שראיתני שצויתי ביום הבראת א"א מורי ז"ל שלא יתחיל במים אחרונים מן המברך עד שישארו חמשה בני אדם.
תשובה. בפרק שלשה שאכלו גרסינן, מים ראשונים מתחילין מן הגדול מים אחרונים בזמן שהן חמשה וחוזרין ומתחילין מן הגדול למקום שמים אחרונים חוזרין שם ברכה חוזרת מסייע ליה לרב חייא בר אשי דאמר רב חייא אמר רב כל הנוטל ידיו באחרונה תחלה הוא מזומן לברכה. והטעם בזה הוא כי הברכה צריכה להיות תכף לנטילה כדאמרינן התם תכף לנטילת ידים ברכה, וברכה זו היא ברכת המזון, וכן כתב הרמב"ם ז"ל בהלכות ברכות, א"כ אין ראוי להתחיל ממנו, וגם אין ראוי להשאר בסוף כדי שיהיה לו זמן לעיין בברכה, ולא משום כבודו של גדול היא כמו שהוכיח אדוני אבי מורי הרב ז"ל בשיטתו לפרק הנזכר אלא משום כבוד ברכה היא כדי שיעיין בה, ושיערו חכמים כי שיעור העיון הוא כדי שיטלו ידיהם ארבעה בני אדם זולתו. ואני מוסיף ראיה לזה משום עיון ברכה הוא, דאמרינן התם בסמוך רב ור' חייא הוו יתבי קמיה דרבי בסעודתא אמר ליה רבי לרב קום משי ידך חזייה דקא מירתת אמר ליה בר פחתי עיין בברכת מזוני קא אמינא לך, אלמא דמשעת נטילת ידיו מעיין בברכת המזון.
@שו"ת הרשב"ש סימן תקנו
עוד שאלת. דיין שדן ושאל אחד מהבעלי דינים שיכתבו דין אם חייב לכתוב לו אם לא, ואם הדיינים שאלו למי שהוא גדול מהם על טענות הבעלי דינין וכתב להם לפטור או לחייב ושאל אחד מהבעלי דינין טופס תשובתו אם יתנוה לו או לא.
תשובה. בסוף פרק זה בורר איתמר, אמר רב ספרא אמר ר' יוחנן שנים שנתעצמו בדין אחד אומר נדון כאן ואחד אומר נלך לבית הועד כופין אותו ודן בעירו ואם הוצרך הדבר לישאל כותבין ושולחין ואם אמר כתבו ותנו לי מאיזה טעם דנתוני כותבין ונותנין לו. וכתב הראב"ד ז"ל שכל שכופין אותו לדון בעירו והוא רוצה לילך לבית הועד, דהיינו לב"ד שהוא גדול מב"ד שבעירו, שצריכין לכתוב לו מאיזה טעם דנו אותו. וכ"ש שאם יש בדבר חשד לב"ד שצריכין לגלות לו הדין בדיעבד רב פפא לההוא דאמר ליה בתראי דידי קא אזיל מר אמר רב פפא כגון הא ודאי צריך לאודועי, וכמו שהאריך הרמב"ן ז"ל בחידושיו בפרק נשך. נמצינו למדין שהב"ד צריכין לכתוב הטעם שדנוהו כל שכופין אותו לדון בעירו והוא רוצה לילך לגדול מהם. ואף במי שלא כפאוהו והוא חושדם צריכין לתת לו טעם ולכתוב לו, וכל שכן שצריכין לראות לו הוראת בעל ההוראה שהורה כנגדו, שאז יסירו מהם לזות שפתים אם הם מה' ומישראל נקיים. ודאמרינן כופין אותו ודן בעירו, היינו שהתובע רוצה לדון בעירו והנתבע אינו רוצה, אבל אם התובע אמר לב"ד הגדול קא אזילנא כופין הנתבע לילך עמו כדמוכח התם, וכן כתב הרמב"ם ז"ל בהלכות סנהדרין. וב"ד הגדול דקאמר הוא הדין לחכם שהוא גדול מהדיינים כמו שכתב הרמב"ם ז"ל בפרק הנזכר, ואף במי שכופין צריכין לישאל למי שגדול מהם, כדאמרינן ואם הוצרך הדבר לישאל כותבין ושולחין.
@שו"ת הרשב"ש סימן תקנז
עוד שאלת. אם תקיעת כף גומרת מקח וממכר כמו קנין חליפין, והקנין בכליו של מי הוא.
תשובה. ר"ח ז"ל כתב כל היכא דנהיגי תגרי לגמור המקח בתקיעת כף קנה, דלא גרע ממאי דאמר רב פפא משמיה דרבה בפרק איזהו נשך האי סטומתא קניא למאי הלכתא רב חביבא אמר למקני ממש ורבנן אמרי לקבולי עליה מי שפרע ובאתרא דקני קני ממש. וסטומתא הוא החותם שחותמין הסחורות בשעת גמר קנין. וכתוב ג"כ בספר החשן בשם הרא"ש ז"ל שבמקום שנוהגים לתת פרוטה למוכר ולגמור בה המקח קנה, אמנם זהו במקום שפשט אותו מנהג בלבד, ואם פשט בין הסוחרים דוקא בין הסוחרים לבדם, אבל באיניש דעלמא לא.
והקנין לעולם הוא בכליו של קונה, וכן נפסקה הלכה בפרק הזהב ובפ"ק דקדושין. והשורש בזה הוא שהמוכר מטלטלין או קרקעות או המשכירן הוא מקבל הקנין, ובקבלתו הקנין נגמר המכר והשכירות ואין אחד מהם יכול לחזור בו, ואין צריכין לקנות מן הלוקח ולא מן השוכר, והקונה מן הלוקח או מן השוכר הוא בור ואינו יודע בין ימינו לשמאלו ואפילו קנה משניהם, אלא לעולם מן המוכר או המשכיר הוא שקונין, כן הוא מתברר שם בגמרא. וכן כתב הרמב"ם ז"ל בפ"ה מהלכות מכירה זה לשונו, ואין קונין בכליו של מוכר אלא בכלי הלוקח. ועוד כתב ז"ל, מה שכותבין בשטרות וקנינו מפלוני בכלי הכשר לקנות בו, בכלי להוציא הפירות וכיוצא בהם, הכשר להוציא איסורי הנאה, לקנות בו להוציא כליו של מוכר, ודבריו הם בפירוש בגמרא, ומדאמרינן למקניא ביה ולא לאקנויי, ש"מ שבכליו של לוקח שהוא הקונה קונין, ולא בכליו של מקנה שהוא המוכר או השוכר, וזה ברור הרבה, והארכתי בו לפי שהיו הרבה טועין בזה. והכלל בזה הוא שזה הקנין שנותנין למוכר או למשכיר הוא חלף סחורתו או ביתו, ולזה נקרא חליפין.
@שו"ת הרשב"ש סימן תקנח
עוד שאלת. אם מותר לעשות פשרה למי שזכה בדין ונתחייב שבועה.
תשובה. הבצוע שהיא הפשרה הוא משפט שלום, ומשפט וצדקה, והדיין המנהיג עצמו בפשרה הוא משובח אפילו אחר ששמע טענותיהם ואפילו אחר שיודע הדין להיכן נוטה, אבל לאחר גמר דין הוא מגונה ועליו נאמר ובוצע ברך נאץ ה', וכמו שנתברר כל זה בפ"ק דסנהדרין והלכות הריא"ף ז"ל שם ובדברי הרמב"ם ז"ל בפרק כ"ב מהלכות סנהדרין. ומיהו אפילו אחר גמר דין, אם יש שם עסק שבועה כתבו המחברים ז"ל שמצוה לבצוע, לפי שעדיין אין אנו יודעין אם יוכל לישבע או לא והוה ליה כקודם גמר דין, שאין הדין נגמר עד שישבע ואז נדע מי הפטור ומי החייב.
@שו"ת הרשב"ש סימן תקנט
עוד שאלת. מה הוא טעם שתופי מבואות וערובי תחומין וערובי תבשילין.
תשובה. טעם שתופי מבואות וערובי חצרות הוא מפני שאסרו חכמים להוציא אדם מביתו לחצר ומחצר לביתו, וכן המבואות שיש להם לחי או קורה מותר לטלטל בהם, וכן במדינה שדלתותיה ננעלות בלילה ושאין עוברים בה ששים רבוא בכל יום כדמוכח בפ"ק דערובין ומפרשים ז"ל שם, כל אלו מותר לטלטל בהם ולהוציא ולהכניס מן התורה וחכמים אסרום, ושלמה תקן ערובין כדאיתא בפ"ק דשבת, וטעם הערוב הוא שמערבין בפת ומשתתפין במבואות במיני מאכל, להורות כי כלם שוים באותה חצר או באותו מבוי או באותה מדינה וכאלו הם כלם אוכלים כאחת, וכשם שאותן שאוכלים כלם במקום אחד דהיינו מקום פתא יכולין לטלטל ולהוציא כדאיתא בפרק הדר וכמו שכתב הרמב"ם ז"ל בראש פ"ד מהלכות ערובין, כן כל בני החצר והמבוי ובני העיר שנשתתפו או ערבו מורין שכלם הם שותפין במאכל.
וכן הענין בערובי תחומין, שכל אחד יש לו מהמדינה אלפים אמה לכל רוח, וזה שרוצה לערב הולך חוץ למדינה ומניח ערובו אלף אמה חוץ למדינה (לצד מזרח) ואומר כאן תהא שביתתי, הרי שעשה שם ביתו ויכול לילך ממקום הערוב אלפים אמה לצד מזרח והפסיד אלף אמה מצד מערב. והכלל בזה שבמקום שהניח שם הערוב הוא ביתו ומקום סעודתו, ולפיכך צריך שיניח מזון שתי סעודות ומשם יכול לילך אלפים אמה למזרח ואלפים אמה למערב, וזהו אלף אמה מצד מערב של ערובו לעיר והעיר חשובה ד' אמות אפילו גדולה כאנטוכיא כדאיתא בפרק מי שהוציאוהו, ומחוץ לעיר ילך לצד מערבה תתקצ"ו אמות שהם תשלום אלפים אמה ממקום רובו לצד מערב.
וטעם ערובי תבשילין אסמכוה אקרא דאמר זכור את יום השבת וגו' זכרהו מאחר שבא להשכיחו, כלומר שכיון שקדם יום טוב לשבת יבוא לאכול ביום טוב כל שהכין ולא יניח כלום לשבת, אי נמי כדי שיאמרו אין אופין מיום טוב לשבת קל וחומר מיום טוב לחול, ובתבשיל אחד סגי שכן נפסקה שם ההלכה בפרק יום טוב שחל. ומה שאנחנו עושים פת עם התבשיל, הוא משום דאמרינן בערובא למיפא ולבשולי, ומיפא הוא בפת, ולבשולי הוא שאר התבשילין.
@שו"ת הרשב"ש סימן תקס
עוד שאלת. כי הרב רבי יצחק בר ששת ז"ל כתב בתשובה כי טעם איסור הסופגנים הוי משום בישולי גוים ולא משום גיעוליהן, וכתבת לי כל דבריו מתחלתם ועד סופם, ותמהת ממה שאמר שאין בהם משום געולי גויים, שהרי הדבר מפורסם שבכל יום ויום מטגנים עמהם בשר, א"כ למה לא נחוש אף לגעולי גויים.
תשובה. הרמב"ם ז"ל כתב בפי"א מהלכות מאכלות אסורות זה לשונו, וכן הסופגנים שקולין אותן הגוים בשמן אסורים אף משום געולי גויים, והר"ם הכהן ז"ל הגיה עליו משום דסתם קדרות אינן בני יומן. ואדוני אבי הרשב"ץ ז"ל העמיד דברי הרמב"ם ז"ל בתשובה וכתב דכיון דתדירי למעבד הוי כאומר לו עשה וכל שאומר לו עשה בשבילי אסור שהרי הוא כמבשל בסתם כליהן לכתחלה, דלא התירו סתם קדרות אלא בדיעבד, וכדמוכח מתניתין בסוף עבודה זרה דהלוקח כלי תשמישן של גוים, אבל לכתחלה אסור. וכן כתב הרשב"א ז"ל בפ"ק דחולין גבי הא דאמרינן התם הנותן לאשת עם הארץ וכו' ואם אמר לה עשי לי משליכי חושש וכו', ואסר מזה הטעם לומר לחנוני גוי עשה לי מרקחת או לפלטר עשה לי פת, דטעמא דשרי ליקח מהם מרקחת ופת ולא חיישינן לגיעוליהם משום דהוי סתם כליהם אינן בני יומן וכל שאינו בן יומו פגום ונותן טעם לפגם שרי, ודוקא בדיעבד אבל לכתחלה לא. ולעניות דעתי נראה שלא דבר הרשב"א אלא באומר לו בפירוש עשה לי פת או מרקחת, דאלו משום דתדירי הוא אסור לקנות מהם אף כשלא אמר לו עשה, ולפיכך כיון שאין הישראלי אומר לישמעאלי עשה לי סופגנים אין חוששין לסתם כליהם משום דלא הוה לכתחלה.
אלא שהמובן אצלי מדברי הרמב"ם ז"ל, שאינו מתיר דברים שאין בהם משום בשולי גויים אלא בשאינן נקנין מהחנוני, אבל בשנקנין מהחנוני הוא חושש לגעוליהן. וכשתדקדק בדבריו תמצאם על דרך זו, שהרי כתב, גוי שבשל שמן או חלב או דבש או פרישין וכיוצא בהם מכל דבר שהוא חי הרי אלו מותרין, וזה הלשון לא יחוייב ממנו היתר קנייתם מחנוני אלא היתר אכילתן, אם בשבשלם הגוי בבית הישראל או אפילו בביתו של גוי כל שלא בשלו למכור. וכן כתב גבי דגים קטנים שמלחן ישראל ובשלן גוי, וכן גבי קליות וכן גבי סופגנין, ולא כתב באחד מכל אלו היתר קנייה אלא היתר אכילה. ובדברים הנקחים מהם אפילו אין בהם איסור בשול כתב בו איסור מחמת גיעוליהן, שהרי כתב פולים ואפונים ועדשים וכיוצא בהם ששולקין הגוים ומוכרין אותם אסורין משום בשולי גויים במקום שעולין על שלחן מלכים משום פרפרת ומשום געולי גוים בכל מקום שמא יבשלו אותם עם הבשר או בקדרה שבשלו בה בשר וכן הסופגנים וכו', שבאלו במקום שאין עולין על שלחן מלכים כתב בהם משום געולי גוים מה שלא כתב בזולתם, אלא הטעם אצלי הוי משום שכתב ומוכרין אותם מה שלא כתב בזולתם חשש משום געולי גוים, וסמך להם הסופגנים משום שאף הם נמכרים בחנות, כך נראית לי סברת הרמב"ם ז"ל, דאם לא כן מפני מה חשש לאלו משום גיעוליהן ולא חשש לכולהו הני דכתיב, אלמא דמשום דמוכרין אותן בחנות הוו אסורין כיון דתדירי למעבד ולמכור, כפי מה שכתב אדוני אבי מורי הרב ז"ל להעמיד דבריו כמו שכתבתי למעלה.
אלא דלכאורה נראה שדברי הרשב"א ז"ל מוצאים מכלל זה, שהוא לא אסר אלא בשאומר לו עשה בפירוש. ונראה לי להעמיד דברי שניהם, שדברי הרמב"ם ז"ל הם באתרא דמפשי בשביל ישראל אם היו קונים מהם, ודברי הרשב"א ז"ל באתרא דלא מפשי בשביל ישראל, ובכל מקום שמוסיפין בשביל ישראל הוי כאומר לו עשה לי וכל האומר עשה לי אסור. וראיה לדבר שהרי דברים הבאים בשביל ישראל בי"ט אסורים גזרה שמא יאמר לו להביא, וכל שהרבה בשביל הישראל אעפ"י שלא אמר לו הוי כבא בשבילו, והכי איתמר בפירוש בפרק בכל מערבין, דאמרינן התם ההוא לפתא דאתיא למחוזא חזייה רבא דמכמש שרא למשקל מיניה אמר הן ודאי מאתמול עקירא מאי אמרת מחוץ לתחום אתא הבא בשביל ישראל זה מותר לאכול הימנו ישראל אחר וכ"ש האי דהא אדעתא דגוים אתא כיון דחזא דקא מפשי ומייתו אסר להו אמר האי ודאי אדעתא דידן מייתו, אלמא כל שהדבר נודע שבשביל ישראל מוסיפין אסור משום געולי גוים דהוה כאומר לו עשה לי דאסור, ואם אינם מוסיפין בשביל ישראל שרי, ונעמיד דברי הרמב"ם ז"ל במקום שמוסיפין בשביל הישראל אלו קונים מהם, ודברי הרשב"א ז"ל במקום שאין מוסיפין, ושקטה מעל רבינו הרמב"ם ז"ל תלונת הר"ם הכהן ז"ל, וצדק טעמו של אדוני אבי מורי הרב ז"ל.
ולפי דרכנו לומר שדברי הרמב"ם ז"ל יתפרשו על שלשה פנים וכלם אמת, האחד כל שהולך הישראל אצל החנוני ואין מוצא לפניו סופגנים וממתין לו עד שיקלה דהוה ליה כאומר לו עשה לי ואסור, וזה מצוי בכל יום, ואף במקום שידוע שאין קולין שם בשר באותו יום, דהוה ליה סתם כליהן ואסור לכתחלה. ואל תתמה שיהיה מה שלפנינו מותר ומה שקולה אסור, שהרי בכבשין בפרק אין מעמידין אמרינן דמה שלפניו אסור ומן האוצר מותר. ואעפ"י שהדבר מהופך, דבזתים מה שלפניו אסור ובסופגנים מה שלפניו מותר, וכן במה שאינו מלפניו דבסופגנים אסור ובכבשין מותר, לפי שהכל הולך אחר הטעם, דכבשין שאנו חוששין למה שלפניו לתערובת אסרי להו ובאוצר דלא מערב בהו שרי להו, ובסופגנים אותן שלפניו שלא אמר לו והוי כדיעבד שרו ואותן שבמחבת משום דאמר ליה והוה לכתחלה אסורין.
והשני, במקום שמוסיפין בשביל הישראל וכפי הטעם שכתבתי, וסברת הרשב"א ז"ל מחזקת סברא זו כפי מה שכתב אדוני אבי מורי הרב ז"ל, כמו שביארתי דבריו. והשלישי, במקום שנודע שקולין עמהם בשר בכל יום ויום, ואין מי שחולק בזה, שכל שנודע כך בפירוש מי יחלוק עליו.
א"כ לפי זה נראה בסופגנים יש לחוש אף לגיעוליהן כדברי הרמב"ם ז"ל. וכל אותן ראיות שכתב הרב ר' יצחק ז"ל שאין חוששין לסתם כליהם, אעפ"י שהם אמת וכתובים הם כלם בדברי המפרשים ז"ל, אבל אינם כלל לענין הסופגנים, שכל אלו השלשה טעמים שכתבתי בדברי הרמב"ם ז"ל מוסמכים הם מהכל. ואף הר"ם הכהן ז"ל המגיה עליו מודה בהם על דרך זו, אלא שהר"ם הכהן ז"ל תפס דברי הרמב"ם ז"ל בדרך כללי לא דרך פרטי, שהוא תפס לו דרך כל שאין בו משום בשולי גויים שהוא מותר ולא חיישינן לגיעוליהן, ולזה הקשה על הרמב"ם ז"ל מה שהקשה, ואנחנו תפסנו דבריו בדבר פרטי והוא בסופגנין וכל דדמי להו, ואין בדרך זו מה שיקשה על הרמב"ם ז"ל כלל ואינו חולק על מה שכתבו המפרשים מהראיות דלא חיישינן לסתם כליהן.
ואלו באנו להרבות בראיות, אדוני אבי מורי הרב ז"ל מוסיף בה ראיה דלא חיישינן לגיעולי גויים, מדאמרינן בפרק כיצד מברכין ובפרק בתרא דיומא דהמלתא הרואה מברכין עלה בורא פרי האדמה ואע"ג דהויא בשולי גוים לא חיישינן לגעוליהן. ואני לע"ד יש לי ראיה אחרת מבוארת, והיא מאי דאמרינן בפרק ר' ישמעאל במסכת עבודה זרה ובפרק החולץ, ר' הונא בר אבא איקלע לבי גבלא חזא בנות ישראל דמעברן מגוים שמלו ולא טבלו חזא חמרא דמזגי ליה גוים ושתו ליה ישראל חזא תורמוסא דשלקי ליה גויים ואכלי ליה ישראל ולא אמר להו ולא מידי אתא לקמיה דר' יוחנן אמר ליה צא ואכריז על בניהם שהם ממזרים ועל יינם משום יין נסך ועל תורמוסן משום בשולי גויים, על בניהם ממזרים ר' יוחנן לטעמיה דאמר לעולם אינו גר עד שימול ויטבול וכו', ועל יינם משום יין נסך משום לך לך אמרי לנזירא סחור סחור לכרמא לא תקרב, ועל תורמוסן משום בשולי גוים לפי שאינם בני תורה. ומקשו ליה ומהדר, וקם האי טעמא דמשום שאינן בני תורה, ואי חיישינן לגעוליהן למה לי טעמא לפי שאינן בני תורה, הוה ליה למנקט טעמא דעדיף מניה והוא משום גיעוליהן, אלמא במסקנא דלא חיישינן לגיעוליהן. וזה נראה לי ברור, אבל אין אנו צריכין לאותן ראיות בנדון הזה של סופגנין, וכבר ביארתי לך הכל בענין ארוך כדי שיהיה לפניך כשלחן ערוך.
ולהביא גוי לביתו של ישראל לטגן לו הסופגנים אסור והוו להו בשולי גוים, שכל שהגוי מבשל חיישינן לבשוליהם. ואף הכלי שמבשל בו צריך הכשר, ואחר שאלו צריכים הכשר כדעת הרב בעל התרומה והרשב"א ז"ל והר"ן ז"ל כלם סוברים שצריך הכשר מי יקל בכך, [ואעפ"י שהרא"ש ז"ל אין מצריכו הכשר, כדעת הרוב אנו סומכים ואין מי שיקל]. ואם בהכשר הכלי כך, בבשול עצמו כ"ש וכ"ש שהתבשיל הוא אסור. ואף הרא"ש ז"ל שאינו מצריך הכשר אוסר הוא בבשול, שלא היקל בהכשר אלא משום דכולי האי לא אחמור במה שנבלע בכלי, הא בבשול עצמו בעין אסור, וזה אינו צריך לפנים אלא להסיר מלבות גסי ההבנה ההופכים עורף ולא פנים.
אמנם אם הגוי בא לבית הישראל והישראל מסיק והוא אופה שרי, ולא יספיק בהשלכת קיסם בלבד, שאם הקילו בכך קצת רבוותא בפת לא אמרו כך בפתן, שהרי אמרו פת שלש מלאכות יש בה, הילכך האי ריפתא דשגר גוי ואפה גוי אסור שגר ישראל ואפה גוי שרי שגר גוי ואפה ישראל שרי שגר גוי ואפה גוי וישראל מהפך על ידי גחלים מותר, א"כ בסופגנים שהשגירה הראשונה כבר עברה כל מה שיטגן אח"כ אסור, ואינו דומה לפת שבתנור שבשגירה אחת יכול לאפות התנור שמלאה פת, אינו מותר עד שיחתה בגחלים. ואף בזו מגמגם הר"ן ז"ל אם די בשגירה בלבד בתבשיל, שהוא ז"ל סובר שלא נאמרו הדברים אלא בפת אבל בשלקות לא. אבל ממה דתניא התם בגמרא לעיל מינה בפרק אין מעמידין ישראל שהניח בשר על גבי גחלים ובא גוי והפך בו עד שיבא מבית הכנסת ומבית המדרש ואינו חושש וכן אשה ששפתה קדרה על גבי כירה ובאתה גויה ומגיסה בה עד שתבוא מן השוק או מבית המרחץ ואינה חוששת, ואיבעיא להו התם הניח גוי והפך בו ישראל מהו ואמר רב נחמן בר יצחק קל וחומר ומה גמרו ביד גוי מותר גמרו ביד ישראל לא כ"ש, ואיתמר נמי התם משמיה דר' יוחנן בין הניח גוי והפך בו ישראל בין שהניח ישראל והפך בו גוי מותר ואינו אסור עד שתהיה התחלתו וגמירתו ביד גוי, אלמא דלא מתסר אלא כל שעשה בו הגוי מעשה שיכול ליגמר בו על ידו, אבל אם עשה בו מעשה שאין יכול ליגמר על ידו ונגמר הוא על ידי ישראל שרי אפילו בבשול, לפיכך משמע דכל שנגמר על ידי גוי אסור בסופגנים אלו בגחלים שמטגנם הגוי לבדו, אבל אם בכל פעם הישראל מחתה תחת המחבת והגוי מטגנו שרי, דאף כשהגוי מטגנן בחנותו והכשיר לו הישראל הכלי ועומד ומסיק לו תחת המחבת כל זמן שמטגנן הנהיג בזה אדוני אבי מורי הרב ז"ל היתר, כל שמשמרו שם ישראל שלא יטגן שם דגים ולא גבינה וכ"ש שלא יטגן בשר ולא תערובת בשר, ובזה נהגו שנים היתר.
@שו"ת הרשב"ש סימן תקסא
עוד שאלת. כי יש שנוהגים היתר דבשר שנשתהה ג' ימים בלא מלח לבשלו בקדרה בלא הבהוב, ממה שראו בתשובת הרב ר' יצחק בר ששת ז"ל דמעיקר דינא לית ביה איסורא דלא גרע מאומצא דאסמיק דאמרינן בפרק גיד הנשה דאי חתכיה ומלחיה אפילו לקדרה שפיר דמי, אלא שהמחברים ז"ל כתבו משמן של הגאונים ז"ל שצריך להבהבו באור, ומפני כך נהגו לבשל לכתחלה בקדרה בלא הבהוב.
תשובה. אם באנו לידי כך אף הכבד נתיר אותה לקדרה בלא צלי, שהרי בפרק כל הבשר אמר ליה אביי לרב ספרא כי סלקת להתם בעי מנייהו כבדא מה את ביה, ופירשו הראשונים ז"ל דהכי קא מבעיא להו אי סגי במליחה או לא לפי שהכבד מרובה בדמים ואינו מפליט כל מה שבתוכו ולא סגי עד שקורעו ומולחו, או במליחה בלחודא סגי, ואמרינן התם דר' זריקא אמר אנא שלקי ליה לר' אמי ואכיל, ורב נחמן אמר דאפילו בשלקא גמוליה לשבא, ורבא בר הונא אמר קרעיה שתי וערב וחתוכה לתחת, וליכא חד בכל הני אמוראי דאמר דבעיא צלי, ורב הונא חלטי ליה בחלא ורב נחמן חליט ליה ברותחין. וכתב הריא"ף ז"ל דסוגיין דשמעתא דאי חלטי ליה בחלא או ברותחין שרי, ופסקו הראשונים ז"ל שהבא לבשל כבד חותכו שתי וערב ומולחו יפה יפה וחתוכיה לתחת, אלא שהגאונים ז"ל כתבו דלא שריא אלא על ידי צלי כמו שכתבו הריא"ף ז"ל והרמב"ם ז"ל ונמשכו אחריהם כל הפוסקים ז"ל. ומעתה לדעתן של אלו שמקילין כדברי הגאונים ז"ל להתיר בשר שנשתהה שלשה ימים בלא מליחה לבשלה בקדרה בלא צליה יקלו ג"כ כדברי הגאונים ז"ל ויבשלו הכבד בלא צליה, שבגמרא לא נזכר בה צליה לקדרה אלא מתקנת הגאונים ז"ל, והרי הרמב"ן ז"ל מתיר אותה בדיעבד אם חתכה ומלחה ולא צלאה ואפילו הבשר שנתבשל עמה.
ויש לשאול מה ראו הגאונים ז"ל לתקן צליה בכבד ולא תקנו צליה באומצא דאסמיק, שהרי שניהם שוים לדינא דגמרא דבשרא דאסמיק בחתיכה ומליחה סגי וכבד נמי הכי, וחליטה נזכרה בכבד ונזכרה ג"כ באומצא דאסמיק בפרק כיצד צולין. ונראה לי לחלק בזה שבשרא דאסמיק אסמיק מחמת מכה ועדיין הבהמה בחיים ולא סמקא כלה והדם הנצרר שם כשחותכין הבשר ומולחין אותו מיד יוצא כלו, וכן ביעי דהיינו ביצי הזכר שיש בהם חוטים כשחותכין אותם ומולחין אותם יוצא הדם שהוא מקובץ בגידים, וכן מוזיריקי, דהיינו העורקים שבצואר, הדם מקובץ בתוכם וכשחותך הגידים יוצא הדם מהם כמו שיוצא מהבשר. וכן חוטין שבלחי דאמרינן בפרק הזרוע דכל כהן שאינו יודע ליטלן אין נותנין לו מתנות, ואמרינן ולא היא אי ביטויא מידב דאיב ואי לקדרה איידי דחתך להו ומלח להו שפיר דמי. וכן חוטין שביד דאמר ר' אבא אמר רב יהודה אמר רב שמואל אחורים, מסקנא התם דאי חתך להו ומלח להו שפיר דמי, היינו נמי שדמם מקובץ לתוכם ובמליחה וחתיכה יוצא מהם דם כמו שיוצא מהבשר שהם עמו. וכן נמי איתמר התם גבי חוטי הוו תלתא משום תרבא ותרין משום דמא, ובחמשה קרמי תלתא משום תרבא ותרין משום דמא, בכלהו בחתיכה ומליחה שרו משום שהדם מכונס במקום אחד ויש עמו בשר, ומתוך שיוצא הדם מן הבשר יוצא גם מהמקומות אשר הדם נצרר או כנוס בתוכו, אבל כבד שכלה דם, וממנה יוצא הדם לכל האברים כמו שהוכיחו חכמי הטבע, וגם רבותינו ז"ל חכמי האמת אמרו בפרק מעשר בהמה דכרותא דדמא כבדא, כלומר שמבוע הדם הוא הכבד כדאיתא בפרק כל הצלמים, דכרותא דנהרא, כלומר מבוע הנהר, ולפעמים אינו נמלח מיד כשמוציאין אותו והדם נקרש ולא יצא במליחה וחתיכה הצריכוהו צליה, ולא הצריכו כך לאומצא ולביעי ולמוזירקי שאינם אלא במקצת האבר ולא בכולם.
ומעתה אחר שיש הפרש בין כבד לאומצא דאסמיק, נראה בשר שנשתהה שלשה ימים למי דומה לכבד או לאומצא, ובודאי לא דמי לאומצא שהרי האומצא בבשר חי היה ולא כלו היה אדום אלא מקצת. ואע"ג דבפרק אלו טרפות גבי ריאה שהאדימה רצו לחלק בין האדימה כלה להאדימה מקצתה ולא סלקא להו הכי אלא דלא שנא, הכא לא דמי, לפי שהענין הזה אינו תלוי אלא במליחה, וזה כיון שיש מקצת בשר שראוי למליחה ודמו יוצא על ידי מליחה מוציא עמו כל אשר סביביו כל שמוצא פתח להוציאו והיינו החתיכה שחותכו, וכן ביעי ומוזירקי וכלהו הנך אחריני, ולא דמי לכבד שכלו דם ונקרש וצמית. ומצינו רבותינו ז"ל בעלי הגמרא שחוששים לצמית כל היכא דאיכא הא, דרב אחא ורבינא דפליגי באומצא וביעי ומוזירקי כדאיתא בפרק כיצד צולין רבא גומרה טעמא דמאן דאסר משום דצמית ומאן דשרי אמר מישאב שאיב, אלמא אי הוה קים להו דצמית אסור ובכבד הא צמית, וכן בשר שנשתהה שלשה ימים הא צמית והוי כאלו בלוע מדם ככבד מה שאין כן באומצא שאינו אלא במקום אחד, על כן יותר הוא ראוי לדמותו לכבד ולא לאומצא.
ועדיין יש לדון ולהחמיר בו יותר מכבד, שהכבד מעיקרו דם בריא והאש מוציאתו, מה שאין כן בבשר ששהה שלשה ימים שכבר נקרש הדם וצמית ואין כח באש להוציאו, ומפני זה נהגו בברצלונה לאסרו שמקום תורה הוא ואי אפשר שינהגו מנהג טעות בזה, אלא שכיון שנהגו להתירו על ידי צלי במקומות שנוהגים אין בידינו לאסור. ואני סובר בזה הפך מאותה תשובה, שבאותה תשובה אומר שמן הדין מותר אלא שנהגו בו איסור, ואני אומר שמן הדין ומן ההיקש היה ראוי לאסור אלא שנהגו לקולא, ובכאן נהגו בו איסור אפילו על ידי צלי לבשלו בקדרה.
ומספר זה של שלשה ימים, אני אומר שיצא אל הגאונים ז"ל מדאמרינן בפרק המדיר דהוגלד פי המכה בידוע ששלשה ימים קודם שחיטה, אלמא כל שלשה ימים הדם נקרש ומעלה גלד על פי המכה, וכ"ש שהוא נקרש בבשר שנשחט, וכ"ש דמצינו ביה אוירא שהוא מיבשה יותר, כדאמרינן בבכורות גבי אוזן בכור דהיכא דשליט אוירא לא הדרא ובריא, והכי מתאמרא נמי בפרק אלו טרפות, על כן אין להקל בדברי הגאונים ז"ל שדבריהם דברי קבלה, ופורץ גדר להקל ישכנו נחש והמחמיר תבא עליו ברכה.
@שו"ת הרשב"ש סימן תקסב
עוד שאלת. במה שנסתפק לך במה שיש בו איסור והעם נהגו בו היתר אם מנהג מנהגם או לא.
תשובה. דע מורגל הוא אצל בני אדם מנהג מבטל הלכה, וזה הלשון מצד אמתי ומצד בלתי אמתי, אמנם היותר מצד אמתי מפני שבירושלמי נזכר זה הלשון בשני מקומות, והיותו בלתי אמתי מפני שלא בכל ענין נאמר זה, והמקומות שנזכר בהם זה הלשון הם, האחד בפרק השוכר את הפועלים גבי מאי דתנן התם השוכר את הפועלים ואמר להם להשכים ולהעריב מקום שנהגו שלא להשכים ושלא להעריב אינו יכול לכופן מקום שנהגו לזון יזון לספק במתיקה יספק הכל כמנהג המדינה וכו', ואמרי על הא מתניתין בירושלמי אמר ר' הושעיא זאת אומרת המנהג מבטל הלכה. ובפרק מצות חליצה אמר רבה אם יבא אליהו ויאמר חולצין במנעל שומעין לו אין חולצין בסנדל אין שומעין לו שכבר נהגו העם בסנדל, ואמרינן עלה בירושלמי מנהג מבטל הלכה. ולכאורה משמע מהני תרי לישני דכל מנהג מבטל הלכה, ותינח הא דמתאמר בפרק השוכר דהוי גבי ממון וקיימא לן בעלמא דכל תנאי שבממון תנאי קיים, אבל ההוא דבפרק מצות חליצה הקשה שהוא באיסורא והיה משמע מניה דאפילו באיסורא מנהג מבטל הלכה, ובגמרא דילן בפ"ק דר"ה אמרינן במקום איסורא כי נהגו מי שבקינן להו, משמע מהכא דבמקום איסור אין מנהג מבטל הלכה. וכן כתב הרמב"ם ז"ל בהלכות שביתת עשור שהמנהג אינו אלא לאסור המותר לא להתיר האסור.
על כן אני אומר שגמרא דילן לא פליגא אההיא דירושלמי שאמרו גבי סנדל דאי אתא אליהו ואמר דאין חולצין בו אין שומעין לו שכבר נהגו העם בסנדל, אע"ג דהוי באיסורא היינו טעמא לפי שכשאמרה תורה וחלצה נעלו לאו לאפוקי סנדל קאמרה אלא כל דבר שנוהגין בו לנעול ברגליהם, וכיון שנהגו בסנדל הוי כמנעל ואם יבוא אליהו ויאמר שאין חולצין בו אין שומעין לו לפי שכבר נהגו בסנדל והוה ליה כחולץ במנעל שאמרה תורה, אבל באיסורא לא אמרינן מנהג מבטל הלכה, ולא חלק הירושלמי על זה, ועמדו דברי ב' התלמודים והכרעת הרמב"ם ז"ל. אלא שבמקצת דורות יש קצת שנוהגים קצת קלות בקצת עניינים ואין כח בגדוליהם למחות בידם, וכדאמרינן בפרק השולח אי איישר חילי אבטלינהו, וב"ד של אחריהם מוצאים מקום לבטל אותם מנהגות ומבטלין אותן ומחזירין הדבר לאמת, שנמצא שמנהג מבטל הלכה הוא אמת בענין ממון, והיותו בלתי אמת בענין שיש בו איסור ונהגו בו היתר שאין יכולת במנהג אלא לאסור המותר אבל להתיר האסור לא.
@שו"ת הרשב"ש סימן תקסג
עוד שאלת. במה שנסתפק לך בחלב בהמה טהורה כיון דבהמה בחזקת איסור אבר מן החי למה חלבה הוא מותר.
תשובה. בפ"ק דבכורות אמרינן דחלב בהמה טהורה שרי אע"ג דאתי מאבר מן החי שרי מדכתיב ואת עשרת חריצי החלב האלה תביא לשר האלף, ובודאי שלא היו לסחורה כדאיתא התם, אי נמי מארץ זבת חלב ודבש דאי לאו דשרי לא משתבח לן קרא ביה דאי אסור היכי משתבח קרא במאי דאסור, אי נמי מהכא לכו שברו ואכלו ולכו שברו בלא כסף ובלא מחיר יין וחלב.
@שו"ת הרשב"ש סימן תקסד
עוד שאלת. מי שקבל בקנין מיד עד אחד ואח"כ קבל מיד עד אחר זה אחר זה שלא בפני זה אם הוא קנין ואם עדותן מצטרפת או לא.
תשובה. קנין אפילו שלא בפני עד אחד קנין הוא אם שניהם מודים, דאמרינן בקדושין בפרק האומר, מר זוטרא ורב אחא רבא בריה דרב מארי בר איסור פלוג נכסייהו בהדי הדדי אתו לקמיה דרב אשי אמרי ליה על פי שנים עדים אמר רחמנא דאי בעיא למהדר לא מצו הדרו בהו ואנן לא הדרינן או דילמא לא מקיימא מלתא אלא בסהדי אמר להו לא איברו סהדי אלא לשקרי, ומוכח מינה דקנין בלא עדים מהני היכא דשניהם מודים. וראיה נמי מדאמרינן בפרק הזהב גבי הא דתניא היה עומד בגורן ואין בידו מעות וכו' ונקנינהו נהליה אגב סודרא דליכא סודרא ומקשינן איכפל תנא לאשמועינן גברא ערטילאי דלית ליה סודרא, ואם איתא דקנין שלא בפני עדים לא מהני לישני ליה דליכא עדים. וא"ז הרמב"ן ז"ל בפרק חזקת. והא דאמרינן קנין בפני עדים ואין צריך לומר כתובו, לאו למימר דלא גמר אלא בשנים, אלא משום דבעי למימר כתובו נקט רישא קנין בשנים, אי נמי משמע דעצה טובה קמ"ל דבעי שנים דאיבעי חד למיכפר לא מצי, כן כתבו המפרשים ז"ל, וכדאמרינן בפ"ק דסנהדרין גבי פשרה דמאן דאמר בשנים אפילו בחד סגי ומאן דאמר בתרי כי היכי דנהוו עליה סהדי, והכי נמי איתמר בפרק השותפין ובנדרים גבי הפקר דבפני שנים, בחד סגי ושנים כי היכי דנהוו עליה סהדי כנ"ל. וכן כתב הרמב"ם ז"ל בפ"ה מהלכות מכירה שאין קנין צריך עדים.
ולענין הצטרף עדותן של עדים, בפ"ק דמכות אמרינן דעדות מיוחדת כשרה לעדות ממון, פירוש כגון שראה זה מחלון אחד וזה מחלון אחר ואין אחד מהעדים רואה את חבירו. ובפרק זה בורר תניא אין עדותן מצטרפת עד שיראו שניהם כאחת ר' יהושע בן קרחא אומר אף בזה אחר זה, וקא פסיק הריא"ף ז"ל הלכתא כר' יהושע בן קרחא וכן כתב הרמב"ם ז"ל בפ"ד מהלכות עדות.
ומיהו הוה משמע דוקא בעדות שהיא בראייה שאחד ראה עתה ואחר אחריו, אבל בהודאת הבעל דין שהעיד עליו עד אחד עתה ואח"כ העיד עליו עד אחר, זה תלוי באשלי רברבי, שרש"י ז"ל והראב"ד ז"ל סוברים ואחרים נמי שהודאה בפני עד אחד לאו כלום היא ואינה זוקקת שבועה, והא דעד אחד קם לשבועה בשנמסרה העדות בפני שנים והאחד זוכרה והאחר שכח אותה, ודאמרינן בפרק זה בורר הודאה אחר הודאה מצטרפין מפרשים אותה שכל אחד אומר בפני ובפני אחר הודה לו. וא"ז הרמב"ן ז"ל דחה דבריהם בפרק חזקת מהירושלמי דבמסכת סנהדרין גבי ההיא דתנן הוא אמר לי או איש פלוני אמר לי לא אמר כלום, ואמרינן עלה התם בירושלמי אם היה מתכוין למסור לו עדות עדותו עדות ופירשוה כגון דאמר ליה אתה עדי, וזה ראיה מפורשת דהודאה בפני עד אחד הויא הודאה, וכיון דהויא הודאה מצטרפת היא כדאמר רב בפרק זה בורר הודאה אחר הודאה והודאה אחר הלואה ועד ועד מצטרפין. ואם אחד כופר בקנין, אם יש לשכנגדו עד אחר נשבע מן התורה להכחיש העד, ואם אין שם עדים נשבע היסת ונפטר.
ובפרק גט פשוט גבי עד אחד בכתב ועד אחד בשטר מהו שיצטרפו, כתבו המפרשים שאם עד אחד קנה ממנו וחתם היום והעד האחר קנה ממנו וחתם למחר אינו גובה מנכסים משועבדים, לפי שכשקנה האחד לא הוה ליה וכשקנה האחר ממנו לית ליה קלא ולא גבי ממשעבדי, ודברים נכונים הם לפי דעתי.
@שו"ת הרשב"ש סימן תקסה
עוד שאלת. עד שאינו יכול לחתום או שאינו יודע לחתום אם יכול אחר לחתום ולומר פלוני צוה לחתום.
תשובה. מה שנהגו לעשות כן בכתובות, היינו באותן שאינם חותמים אלא לכבוד בעלמא כגון החתן והשושבינים, אבל העדים שעל פי עדותן מתקיים השטר לא, דהוה ליה אותו החותם בשביל העד כעד מפי עד ואינו כלום, דאמרינן בפרק כל פסולי המוקדשין ובפרק חבית שלא הכשירו עד מפי עד אלא בעדות אשה ובעדות בכור, ותינח החותם בשביל החתן ואומר אני פלוני צוני פלוני החתן לחתום הוה ליה כעד אחד על החתן, ואם לא נתקיימה עדות העדים ומתקיים עדות החותם בשביל החתן הוה ליה כעד אחד וקם לשבועה, ואם נתקיימה עדותו של אחד מן העדים מצטרף עם החותם בשביל החתן ומוציא ממון. ואעפ"י שאדוני אבי מורי הרב ז"ל כתב בסוף פירוש הכתובה שלו שצריך להתישב בדבר אם יש לו תורת עד אחד, לעדים יראה שאם העד לא הזכיר שמו שאין לו תורת עד ואם הזכיר שמו יש לו תורת עד, שכל עד אינו ג"כ חותם אלא במצות המלוה, ואם הוא קרוב פסול ואם רחוק כשר, כך נראה לי. ומ"מ לחתום בשביל העדים זו לא שמענו.
ובפרק זה בורר תנן, כיצד בודקין את העדים וכו' עד ומשיירין את הגדול שבהם ואומרים לו היאך אתה יודע שזה חייב לזה אם אמר הוא אמר לי שהוה חייב לו, כלומר ולא אמר אתם עדי, ואיש פלוני אמר לי שהוא חייב לו, פירוש משום דהוה עד מפי עד, לא אמר כלום עד שיאמר בפנינו הודה שהוא חייב לו מאתים זוז, וכן כתב הרמב"ם ז"ל בפי"ו מהלכות עדות. וכן נמי מההיא דאמרינן בפ"ב דכתובות כותב אדם עדותו על השטר ומעיד עליה אפילו לאחר כמה ימים, ואמר עלה רב הונא והוא שזוכרה מעצמו וכו', וכתב הרמב"ם ז"ל בפ"ח מהלכות עדות אחד הכותב עדותו על השטר או שנמצא כתוב אצלו בפנקסו ובכתב ידו פלוני העיד אותי עליו וכו' אם זכר מעצמו או הזכירוהו אחרים ונזכר מעיד ואם לאו אסור להעיד, שאין זה דומה אלא למי שאמר לו אדם נאמן פלוני יש לו אצל פלוני כך וכך והעיד הוא שיש לזה אצל זה והוא אינו יודע מן הדבר כלום אלא מפי האחר שמע והעיד, ע"כ. וכן זה שחתם בזה השטר אינו יודע כלום מזה העדות אלא שחבירו הגיד לו, ואם בשכתב אני פלוני חתמתי בשביל פלוני אינו כלום, כ"ש שלא הזכיר שמו החותם אלא שכתב פלוני צוה לחתום שאינו כלום.
וזה גרוע ממקרע לו הנייר והוא חותם, דמקרע בנייר והוא חותם כשר בגיטין כדאמרינן בגיטין בפ"ב עדים שאין יודעים לחתום אמר רב מקרעין להם נייר חלק וממלאים את הקרעים דיו, ותניא נמי כוותיה דרב עדים שאין יודעים לחתום מקרעין להם נייר חלק וממלאין את הקרעים דיו וכו' בד"א בגיטי נשים אבל בשחרורי עבדים ושאר שטרות אם יודעים לקרות ולחתום חותמין ואם לאו אין חותמין, אמר ר' אלעזר מאי טעמא דרשב"ג כדי שלא יהיו בנות ישראל עגונות, ואמר רב הלכה כרשב"ג, ואפילו בגיטין לא התירו אלא על ידי קריעה שהוא בעצמו חותם וממלא הקרעים דיו, ובאבר לא הכשירו משום דהוי כתב על גבי כתב, ואם כשהוא כותב על המכתב הראשון אינו כלום אפילו בגיטין כ"ש שאינו חותם עליו, ואין זה צריך ראיה אלא כדי להוציא מלבן של טועים.
וכבר ראיתי שטרות שנשתלחו מאצלכם על דרך זו, ורע עלי המעשה, וקרוב הוא בעיני שחייבים נדוי, מדאמרינן ההוא דעבד הכי בשאר שטרות ונגדיה רב כהנא. וכ"כ הרמב"ם ז"ל בפרק כ"ד מהלכות מלוה ולוה, ואין העדים חותמים על השטר אלא א"כ יודעים לקרות ולחתום עדים שאינן יודעין לחתום וקרעו להם נייר וחתמו על היורשים מכין אותן מכת מרדות והשטר פסול. ונראה שהחותם בשבילו והמצוה לחתום שניהם בני עונשין, וכן יש להוכיח מהגמרא התם. והשם יצילנו משגיאות ויורנו מתורתו נפלאות.
@שו"ת הרשב"ש סימן תקסו
עוד שאלת. צבור שדרכם להסיע על קיצותם ולמכור חק מחקי העזר להעזר בו כדרך הנהוגה בכל הקהלות והיה המנהג למוכרו לשנה ומכרוהו לארבעה שנים ורוצים לחזור בהם אם יכולין לחזור בהם או לא.
תשובה. כבר כתבו הרא"ש ז"ל והרשב"א ז"ל בתשובותיהם דאלים כחא דצבורא בלא קנין כיחיד בקנין. ואני סמכתי דבריו בתשובתי דמשום הפקר ב"ד נגעו בה, אם כן צבור אפילו בלא קנין ובדבר שלא בא לעולם ולמי שלא בא לעולם מכירתם מכירה, וכדאמרינן בפרק יש נוחלין גבי כתובת בנין דכרין דדבר שלא בא לעולם ולמי שלא בא לעולם קני בתנאי ב"ד, ודין הצבור על קהלם כדין ב"ד לכל העולם כמו שכתב הרשב"א ז"ל בתשובה.
ואם מפני שדרכם למוכרו לשנה ומכרוהו לארבעה שנים אין לבטל המכירה, דכשם שהוא דבר שלא בא לעולם לארבע שנים כך הוא דבר שלא בא לעולם לשנה ואפילו לחדש ואפילו לשבת אחת, ואין טעם לבטל המכר מפני זה אלא אם הגזברים בלבד מכרוהו שלא במעמד הצבור, שאז יכולים הצבור לבטל מכירתם מפני שמכרו שלא כמנהגם, אבל אם המכירה נעשית במעמד הקהל או רובם אז אין לבטלה והרי היא קיימת, ואין בה ג"כ הונאה. וצא וראה בכל הקהלות הקדש איך הם מתנהגים בענין זה שלעולם אינם חוזרים לא משום דבר שלא בא לעולם ולא משום הונאה, ועל כל כיוצא בזה אמר הירושלמי כל הלכה שהיא רופפת בידך ראה איך הצבור נוהגים ונהג כמותם, וכן כתב על כיוצא בזה הרשב"א ז"ל בתשובותיו. ועוד שנעשה כאומר להם על מנת שאין לכם עלי אונאה. ועוד שגנאי הוא לצבור לומר מוטעים היינו, דאי אפשר דליכא חד מנייהו דגמיר, ומסתמא גמירי וידעי אפילו יש בו הונאה ואלים כחא דצבורא ככח ב"ד, ואם באנו לבטל מכירתם אם כן מה כח בית דין יפה.
@שו"ת הרשב"ש סימן תקסז
עוד שאלת. עדות עד אחד מה היא מועלת.
תשובה. הרמב"ם ז"ל כתב בפ"ה מהלכות עדות זה לשונו, בשני מקומות האמינה תורה עד אחד בסוטה שלא תשתה מי המרים ובעגלה ערופה שלא תערף כמו שביארנו במקומן וכן מדבריהם בעדות אשה שהעיד לה שמת בעלה. והר"מ הכהן ז"ל הגיה עליו בלשון הזה, תמה היאך סותרין דבריו זה את זה כי בסדר נשים בסוף הלכות גרושין כתב דעד אחד נאמן מן התורה בדבר העשוי להגלות ומן התורה עד נאמן כשאומר שמת בעלה ובכאן כתב כי מדבריהם הוא וצ"ע, עכ"ל ההגהה. וא"א מורי הרב ז"ל כתב דהאי דקאמר רבינו הרמב"ם ז"ל דמדרבנן הוא נאמן היינו בעד מפה עד דבזה הקלו חכמים משום עגונה, אבל עד עצמו שמעיד במיתה לאו מדבריהם הוא אלא מדין תורה, וכן אחד שקדש החדש כמו שכתב בפ"ג מהלכות קדוש החדש, וזה לא הוצרך רבינו ז"ל לכוללם עם סוטה ועגלה ערופה, לפי שטעם נאמנותם בקדוש החדש ובעדות אשה הוא משום מלתא דעבידא לאגלויי ולא משקרי אינשי ואין דבריו סותרין זה את זה, וכבר האריך בזה להראות פנים בקונדריס אחד שחבר במשא ומתן עם הרב ר' יצחק בר ששת ז"ל.
נמצינו למדין שעד אחד מועיל לענין סוטה שלא תשתה, דתנן בפרק מי שקנא לה ונסתרה אמר עד אחד אני ראיתיה שנטמאת לא היתה שותה, ואמרי לה בפ"ק דסוטה מדאורייתא מנא לן דעד אחד מהימן, דתנו רבנן ועד אין בה בשנים הכתוב מדבר אתה אומר בשנים או אינו אלא אפילו באחד ת"ל לא יקום עד אחד באיש, ממשמע שנאמר עד איני יודע שהוא אחד ומה ת"ל אחד זה בנין אב לכל מקום שנאמר עד הרי כאן שנים עד שיפרט לך הכתוב אחד ואמר רחמנא תרי לית בה אלא א' וכו' כמו שהאריכו שם. ונאמן ג"כ בענין עגלה ערופה שלא תערף, דתנן בפרק עגלה ערופה עד אומר ראיתי את ההורג ועד אומר לא ראיתי וכו' לא היו עורפין, וקאמר עלה בגמרא טעמא דקא מכחיש ליה הא לא קא מכחיש ליה עד אחד מהימן מה"מ דתנו רבנן לא נודע מי הכהו הא נודע מי הכהו אפילו עד אחד בסוף העולם לא היו עורפין.
ונאמן ג"כ בקדוש החדש, דאמרינן בפרק אם אינן מכירין, כי אתא עולא אמר קדשוה לירחא אמר רב כהנא לא מבעיא עולא דגברא רבא הוא אלא אפילו איניש דעלמא נמי מהימן דכל מלתא דעבידא לאגלויי לא משקרי בה אינשי ותניא נמי הכי בא אחד מסוף העולם ואמר קדשו בית דין את החדש נאמן. ונאמן ג"כ בעדות אשה כדאיתא בפרק האשה רבה ובפרק בתרא דיבמות, וכל אותן פרקים מלאים מדינים אלו. ונאמן נמי באיסורין כדאיתא בפרק האשה רבה ובפרק הנזיקין ובפרק האומר בקדושין ובכריתות פרק אמרו לו ובפ"ק דחולין.
ומועיל ג"כ למי שטוען לחבירו מנה ויש לו עד אחד וכופר בו לחייב הנתבע שבועה, דמדינא התובע לחבירו מנה ואין עליו עדים אין הנתבע חייב שבועה דחזקה אין אדם מעיז פניו בפני בעל חובו כדאיתא בפ"ק דמציעא ופרק כל הנשבעין, וכשראה רב נחמן קלקול הדור התקין לחייב שבועה והיא הנקראת שבועת היסת, ומן התורה אינו חייב שבועה אלא כשיש עליו עד אחד, והיינו דאמרי בשבועות לא יקום עד אחד באיש לכל עון ולכל חטאת הוא דאינו קם אבל קם הוא לשבועה, כלומר לחייב הנתבע שבועה שהיה פטור ממנה כשאין עליו עד, והשרש הזה כל ששנים מחייבין אותו ממון אחד מחייבו שבועה כדאיתא בפרק שבועת הדיינים.
ומועיל לפטור משבועה, כלומר מי שנתחייב שבועה ויש לו עד אחד על מה שהוא טוען פטור משבועה. אמנם בזה נחלק לשלשה חלוקות, האחד, כי הר"מ מרוטנבורק ז"ל אומר שאפילו לפטור משבועת התורה נאמן העד, והר"ן ז"ל וא"א מורי הרב ז"ל מחו לסברא זו מאה עוכלי בעוכלא בראיות ברורות, וא"ז הרמב"ן ז"ל כתב בספר המלחמות שעד אחד פוטר משבועת התקנה כלומר שבועת המשנה כ"ש לפטור אותו משבועת היסת, והר"ן ז"ל כתב ששבועת התורה שהיא בהעדת עד אחד פוטר ממנה עד אחד והרבה להאריך בראיותיו בפ"ק דמציעא, וא"א מורי הרב ז"ל מפקפק בראיותיו מ"מ אומר שסברא נכונההיא. והעולה מזה הוא כי לפטור משבועת המשנה וכ"ש לפטור משבועת היסת הוא נאמן ואם היא שבועת התורה כהעדת עד אחד פוטר ממנה עד אחד.
@שו"ת הרשב"ש סימן תקסח
עוד שאלת. ראובן הקדיש כל ספריו בעדי אותה העיר, והעיר חלוקה לשתי קהלות כשני מקומות חלוקים, ותמהת איך ידונו בעדותם והלא הם נוגעים בעדות.
תשובה. הקדש זה לא ימלט מארבעה דרכים, או שהוא לאותו קהל שהם בשכונתו בלבד, או שהוא הקדש לכל העולם ר"ל לכל מי שיבא מארבע הפאות יבא ויקרא בהם, או שהוא סתם. ובפרק חזקת גמרא האומנין והאריסין והשותפין והאפטרופין אין להם חזקה, תניא בני העיר שנגנב ספר תורה שלהם אין דנין בדייני אותה העיר ואין מביאין ראיה מאנשי אותה העיר, ותניא נמי האומר תנו מנה לעניי עירי אין דנין בדייני אותה העיר ואין מביאין ראיה מאנשי אותה העיר, וכתבם הרמב"ם ז"ל בפרק ט"ו מהלכות עדות. ולפי הנראה מכל אלו ההלכות שאם הניחם לקהל מיוחד אין דנים אותם בעדי אותו הקהל, ואם לשתי הקהלות אין אחד משתי הקהלות יכול להעיד, ואם לכולי עלמא אין שום אדם יכול להעיד, ואפילו אותן שאינן יודעים לקרות שאם הוא לא יקרא בנו או בן בנו יקרא וכן עד סוף כל העולם, והאב פסול להעיד ליוצאי ירכו אפילו אברהם אבינו כדמוכח בפרק יש נוחלין.
ומיהו נמצאת בתשובת הרשב"א ז"ל שתקנה שעדיה מבני העיר כמנהג העיר בכל התקנות ועבר אדם עליה מביאין ראיה עליה מאנשי אותה העיר, וצא וראה בכל קהלות הקדש שאין מביאין ראיה ממדינה למדינה להעיד על תקנותיהם, וכלשון הזה בעצמו כתב הרא"ש ז"ל בתשובותיו. והוסיף הרשב"א ז"ל בתשובה ההיא זה לשונו, ויש תקנות כוללות למקצת המקומות שכל ישראל נכללין באותה תקנה ואם כן בטלת אותה מן העולם שאין לה עדים. ודכל כיוצא בזה אמרו בירושלמי כל הלכה שהיא רופפת בידך ואינך יודע מה טיבה צא וראה מה הציבור נוהגין ונהוג כן, עכ"ל. וכן הרא"ש ז"ל תולה ג"כ הענין במנהג כמו שכתוב בספר החשן בשער שביעי בענין דיינות. ובכל ישראל נהגו בהקדשות להעיד עליהם מאנשי אותה העיר כמקדיש ס"ת לבית הכנסת או לזולתו, ואין מביאין עדים מעיר אחהשתי הקהלות בלבד בכלל, כדגרסינן בתוספתא הביאה הריא"ף ז"ל בפרק חזקת ורבינו חננאל ז"ל בפירוש בפרק הגוזל, האומר תנו מאה דינרים לבית הכנסת תנו ספר תורה לבית הכנסת נותנים לבית הכנסת הרגיל בו ואם רגיל בשניהם יתנו לשניהם האומר תנו מאה דינרים לעניים ינתנו לעניי העיר ור' חייא אומר לעניי כל ישראל, והרמב"ם ז"ל פסק בפ"ו מהלכות מתנות עניים כתנא קמא.
ויש לעיין ולדקדק לשון הרשב"א ז"ל שכתב בתשובתו, ויש תקנות כוללות למקצת המקומות שכל ישראל נכללין באותה תקנה וא"כ בטלת אותה מן העולם, דלכאורה משמע שאין להכשיר אלא בתקנות כוללות ומינה דוקא בהקדש שהוא כולל, ואין ראיה ממנהגנו בהקדש ס"ת שהרי מכל העולם באין וקורין בו, יש לומר שאין לדקדק מזה הלשון כן אלא אמטול שיש תקנות כוללות נהגו ג"כ באותן שאין כוללות, א"כ לפי זה אף אם לא הקדיש אלא לשתי קהלות, או סתם שבמשמע הם השתי קהלות בלבד שדנין אותו בעדי אותה העיר. ותראה לשונו ז"ל שכתב בתשובה וראה בכל קהלות הקדש שאין מוציאין ראיה ממדינה למדינה להעיד וכו', והלשון מבואר שאף בתקנה שאינה כוללת אלא פרטית לקהל בעצמו שעדי אותו הקהל נאמנין. ואם לקהל שהיה בתוכו בלבד הקדיש אז אינם נאמנין, לפי שהמנהג אינו אלא בדלא אפשר אבל הכא אפשר, וכדאמרינן בפרק החולץ וכי דנין אפשר משאי אפשר, וכ"ש שההלכה הזאת להכשיר משום מנהג רופפת היא, והבו דלא להוסיף עלה. ועוד שהם רוצים לבטל זכות הקהל שעמהם במדינה ולומר שלהם לבדם הקדישם, ולבטל זכות אשתו ג"כ שהם תחת ידה וזכתה בהם, שאין לו עתה יורש והקודם בנכסיו זוכה כדאיתא בירושלמי דשביעית כתבתיו לך בתשובתי, על כן אינם נאמנין כלל מטעם המנהג שכתבו הרשב"א ז"ל והרא"ש ז"ל.
אלא שאני מוצא להם דרך להאמינם והוא, שיסתלקו שנים מהקהל ויכתבו שטר על עצמם שאין להם זכות באותם ספרים, ויקבלו עדותם בב"ד מהקהל אחר, ויכתבו שטר. ודבר זה למדתיו מדאמרינן התם גבי בני העיר שנגנב ס"ת וכו' שכתבתי למעלה, וליסלקו בתרי נפשייהו ולידון להו שאני ספר תורה דלהשמיע קאי, כלומר שבספר תורה אעפ"י שיסלקו עצמם ממנו אי אפשר להסתלק שהרי הוא עשוי לקרות בו בצבור והכל שומעין אותו, ומשמע דוקא בספר תורה אבל ספרים אלו שאינם נקרים בצבור אלא יהודים קוראים בהם מצו תרי מנייהו להסתלק ולהעיד. אלא שהראב"ד ז"ל הקשה ואיך נכשירם והלא בעינא שיהא תחלתו וסופו בכשרות כדאיתא בפרק יש נוחלין, ואלו תחלתם בפסול היו שהרי עד עתה היו פסולים וכשסלקו עצמם הוכשרו, ותירץ דהתם דבעיא שיהיו תחלתם וסופם בכשרות היינו בשנמסרה להם העדות, אבל אלו לא נמסרה להם העדות אלא ששמענו ממנו בכלל השומעין, ולפנוה אין העדים כשרים בסלוק עצמם אלא בשלא נמסרה להם העדות, אלא שהיו שם בשעת ההקדש מכלל השומעים, אבל אם נמסרה להם העדות לא יועיל סלוקם.
ומיהו רבינו יוסף הלוי אבן מיגאש ז"ל והראב"ד ז"ל תירצו דההיא דבעיא תחלתו וסופו בכשרות היינו פסול הגוף כפסולים מחמת עבירה אי נמי מחמת קורבה, אבל פסול מחמת נגיעה בעדות כל שמסלקין מאותו ממון תחלתו וסופו בכשרות קרינן ביה, ולפי זה אפילו נמסרה להם העדות הם כשרים, וכן עיקר אצל הרמב"ן ז"ל. וספרים אינם כדין ספר תורה דלא מהני ביה סלוק, דהתם גנאי הוא לצבור אם לא יהיה להם ספר תורה, ועוד דלשמיעה עביד וסופו לשמוע אותו, אבל ספרים אלו אפשר הוא שלא יקרא בהם. ומיהו העדים שיעידו בזה אחר שסלקו עצמם לא הם בלבד לא יהיה להם חלק בהם אלא אף זרעם וזרע זרעם עד סוף העולם, וכן קרוביהם והזרע הנולד לקרוביהם אחרי עדותם עד סוף העולם. ואותן הקרובים הם קרובים דפסולי עדות כפי הדין. וגם צריכין העדים להיות כשרים שלא יהיה פסול בעבירה ולא פסול פחיתות ובזיון כמו שביארם הרמב"ם ז"ל בהלכות עדות, וצריך בזה דקדוק וחקירה רבה. וגם צריכים הקהל לישמר שאחר עדותן של עדים שלא יכתבו להם שיהיה בהם חלק ולא לקרוביהם לפי שיש בזה הערמה. מ"מ צריך בזה חקירת ב"ד חכמים נבונים יראי אלהים אנשי אמת. וה' אלהים אמת ויצילנו משגיאות.
@שו"ת הרשב"ש סימן תקסט
עוד שאלת. מי שמת והניח בנים ובת קטנה ובחייו נשא שתי בנות והבנים חלקו הנכסים ביניהם והוציאו לבת חלק לפרנסתה והניחוה ברשות האח הגדול, והאח הגדול בזבז נכסיו, ועכשיו גדלה הבת ורוצה לינשא ותבעה פרנסתה והם אומרים לה ברשות הגדול היא לכי ותבעי אותו בדין, והיא אומרת מאן פגל לכו אני את שלי נוטלת ממי שאמצא.
תשובה. תחלה יש לעיין אם מה שהוציאו לה לפרנסתה הוא דבר הראוי לה או לא, שהדבר הראוי לה הוא עישור נכסים כדאיתא בפרק מציאת האשה. והסכמת רוב המחברים היא ששמין העישור בין קרקעות בין מטלטלין, אם לנו אומד דעת כמה הוא נותן אלו היה בחיים, אלא שנחלקו אם דוקא לפחות מהעישור או אפילו להוסיף, ודעת א"ז הרמב"ן ז"ל היא כמי שאומר בין לפחות בין להוסיף וכן נראה שהיא דעת הרמב"ם ז"ל, ואם השיא בת אחרת בחייו נותנין לשניה כמו שנתן לראשונה. ואם השיא שתים בחייו ולא נתן להם שוה בשוה, אני אומר שאם נתן לראשונה וגרע לשניה או להוסיף לה, בזה יש לומר שמה שהוסיף לשניה היה מחמת שלא היה כל כך עשיר כשנתן לראשונה והעשיר אח"כ ולפיכך הוסיף לשניה, ואם גרע י"ל שמא היה עשיר ופחתו נכסיו כשנתן לשניה פחות ממה שנתן לראשונה, או שמא לאותה שנתן יותר היה החתן יותר הגון מהאחר שהרי אב מוסיף לבתו כשרואה שזה הגון ופוחת כשאינו כ"כ הגון, וכל זה חוזר לענין אומדן דעתו של אב, ואם יתן לזו הקטנה כראשונה או כשניה כנ"ל.
ולענין מה שחלקו ובזבז האחד הכל ומכר ולא נשאר לה ממה תגבה, בזה אני אומר שהיא גובה מהאח האחר הכל משלם, דבגמרא אמרינן תלה ליה רב לרבי ביני חטי האחין ששעבדו מהו הוה יתיב רבי חייא קמיה אמר ליה מכרו או משכנו א"ל מאי נפקא לך מינה בין מכרו בין משכנו מוציאין לפרנסה ואין מוציאין למזונות, ור' יוחנן אמר אחד זה ואחד זה אין מוציאין, ופסקו רבוותא ז"ל דמוציאין וכן פסק הרמב"ם ז"ל בפ"ב מהלכות אישות, ומאחר שנפסקה הלכה דמוציאין מיד הלקוחות הבת הזו מוציאה מיד זה מה שבזבז האחר, דהא קיימא לן במסכת בבא בתרא בפרק קמא ובפרק המוכר את הבית האחין שחלקו נכסיהן כלקוחות הן, וכן כתב הרמב"ם ז"ל בפ"ב מהלכות שכנים. זהו הנראה לי בזה. והשם יצילנו משגיאות ויורנו מתורתו נפלאות.
@שו"ת הרשב"ש סימן תקע
עוד שאלת זה לשונך, ראיתי ספר תורה בכאן שכתב כל היריעה ולפי שצריך לכתוב "הבאים" בראש הדף כתב הדף שקודם לו כתקונן ונשארו חמש מלות וכתבם בסוף ככה כמו השירה, ורציתי לעמוד על דעתך אם יוכל לכתוב ככה או אם היה צריך לכתוב המלות בארוכה למלאות כל השטה, ומאת ה' אלהיך תשא ברכה.
גם ספר שחסר בו פסוק מלא שטה ולא כתב אותו בין השטות, כי אם גרד ארבע שטות ורצה לכתוב אותם בדוחק ולא נכתב כראוי וגורד הכל אם ראוי לגרוד או היה יותר טוב לכתוב בין השטות, כי ראיתי בטורים שאומר שהוא לא היה מורה ככה ורציתי לעמוד על דעתך.
עוד אודיעך כי מצאתי לשון במסכת מגלה בענין הקרקעות תשעה וכהן משום דעשרה כהנים כתובים בפרשה, ומצאתי אחד עשר כהנים בפרשה, ועוד ראיתי המפרשים שמנו שלשה בערכין ושלשה בשדה מקנה וארבעה בשדה אחוזה, ומצאתי אחד עשר, תבאר לי מורי הענין.
תשובה. מה שהוקשה לך בענין תשעה וכהן ואדם וכיוצא בהם, שאמרו בגמרא שעשרה כהנים הם בפרשה, ואתה מצאת שהכהנים הנזכרים באותן פרשיות הם אחד עשר ובגמרא לא אמרו אלא עשרה כהנים, כבר נתעורר בזה רש"י ז"ל בפ"ק דסנהדרין וכתב כי לכהן תהיה אחוזתו לאו ממניינא הוא דלאו בשומא כתיב. ורבוי אחר רבוי שאמרו בפרק בני העיר שהוא למעט, פירושו שכיון שהזכיר לכהן הכהן למה לו הכתוב להחזיר עוד להזכיר כהן כמה פעמים, אינו אלא למעט דלאו כהן דוקא, וחד כהן לגופיה, והשאר למעט כהן ושישלים מנין עשרה בישראל. ושם הקשו וליהוו חמשה, כלומר כיון שהזכיר עשרה פעמים כהן יהיה המיעוט חמשה כהנים וחמשה ישראלים, ואמרו קשיא, כלומר שהדין המקובל אצלם כך הוא שחד כהן ותשעה ישראל, אבל הקושיא הזאת אמת ואין לה תירוץ, וכל מקום שנאמר תיובתא סתר הדין, וקושיא הדין אמת אבל הדבר הזה קשה, וכן כתב רש"י ז"ל בפירושיו בכמה מקומות.
ובענין ספר תורה שדלג מלא שטה וגרד השטין ודחק האותיות וכתב השטה שדלג בתוך השטות. אמת כי הרא"ש ז"ל כתב בתשובה שהוא כמנומר, אבל תמהני דפסק ואמר הכי ולא שני בין אם יש יריעות אחרות שאינן מנומרות, דאמרינן בפרק הקומץ רבה שהוא מציל על הכל ואם אפשר בתקון אחר ויש שם יריעות שאין בהם שום תקון כלומר שום גרד נראה לי שהוא כשר, וכל שכן שהרבה ספרים ראיתי כך וליכא מאן דחש להו, כך נראה לי.
ובענין ספר תורה האחר שבשטה האחרונה הניח ריוח בתחלתה וריוח בסופה וכתב שטה קצרה. נראה שאם יש שיעור פרשה בתחלת השטה חלק או בסופה שנמצא שבתחלת השטה כאלו עשה פרשה סתומה ובסופה נמצא כאלו עשה פרשה פתוחה, ואפילו אין השיעור הזה אלא בתחלת השטה או בסופה, כ"ש אם הוא כשתיהן שהספר הזה הוא פסול לפי שעשה פרשה במה שאין צריך פרשה, ואם באותה שטה שכתב אין בו שם ימחוק השטה ההיא ויכתוב האותיות רחבות וישלם כל השטה.
@שו"ת הרשב"ש סימן תקעא
עוד שאלת. ראובן הפקיד אצל שמעון מטלטלין וחפצים ומת ואח"כ מת שמעון, ובאו יורשי ראובן לתבוע הפקדון מיורשי שמעון, ויורשי שמעון אומרים שלא מצאו ברשות מורישם כלום מאותן מטלטלין וחפצים, אם יורשי שמעון פטורים מטענת שמא נאבדו או החזירם הנפקד וטענינן ליורשים או לא.
תשובה. אין ליורשי ראובן על יורשי שמעון אלא חרם סתם אם יודעין שהפקדון היה ביד אביהם בהודאתו בשעת המיתה, ואין כאן עליהם חיוב [שבועה], שאם היה ראובן קיים וטוען טענת בריא על יורשי שמעון היו חייבין שבועת היסת, עתה שמת ראובן יורשיו תובעין בבריא שאביהם הפקיד ביניהם אצל שמעון, ויורשי שמעון טוענין שאין בידם כלום מאותן מטלטלין וחפצים ולא ידעו אם החזירם אביהם הם פטורים מהשבועה, אלא חייבים חרם סתם אם אותן מטלטלין וחפצים הם בידיהם ויודעין בבריא שהם פקדון ביד שמעון אביהם. זה הנראה לי בזה, אני הכותב שלמה בן הרב ר' שמעון נ"ן בן החכם ר' צמח זלה"ה.
@שו"ת הרשב"ש סימן תקעב
הונין, אל ר' אברהם הכהן שלאל ישמרהו האל.
שאלת. כי ר' מיימון בוסתי חייב לה"ר דוד נגאר חוב ידוע בשטרות בגופן שלהם ובגופן שלנו, ועתה הוא טוען ר' מיימון בוסתי כי ר' דוד נגאר אמר לו שאם תתן לי כך וכך מהחוב הנזכר אמחול לך השאר, ור' דוד נגאר אומר שלא היו דברים מעולם, אדוני מה הדין בזה.
תשובה. כיון שהחוב הוא בשטר כל טענות שטען הלוה אינן כלום לבטל זאת המלוה, והרי טענה זו כטוען שפרעתי שאינו נאמן כיון שיש עליו שטר ואין ב"ד מחייבין המלוה שבועה אלא אם טען המלוה ישבע לי, כמו שמתברר במסכת שבועות וכן כתב הרמב"ם ז"ל. ובנדון הזה אפילו טען הלוה שישבע לי אין עליו חיוב שבועה, לפי שזו אסמכתא היא שכל האומר אם תעשה כך וכך אתן לך או אמחול לך לא קנה כלום, כך מתברר בכמה מקומות מהגמרא וכן כתב הרמב"ם ז"ל מהלכות מכירה, ועל כן אין בדברי הלוה כלום ויטול המלוה בלא שבועה, ודבר זה ברור הוא. שלמה בן הרב ר' שמעון נ"ן בן החכם ר' צמח זלה"ה.
@שו"ת הרשב"ש סימן תקעג
מאלקה, אל החכם ר' אברהם ב"ר שלמה אלקנקי וה"ר יעקב ב"ר יוסף אלפרא.
שאלתם. קהל שהיה עליהם חוב לנוצרי סוחר אחד ואסרם במצות המלך מושל העיר, והקהל י"א חלו פני קצת יחידיהם הטובים שהיו ג"כ אסורים עמהם לפרוע בעדם הסך ההוא לסוחר ההוא ושיגבוהו מהקהל לזמנים ידועים, ולא שיגבוהו ממש אלא שהם יקחו חלקם ויגבו בכל חדש מה שמגיע לחלקם עד ארבעים משקל בכל חדש ואם לא יספיק מה שחייבים הם בעצמם לפרוע יבררו מהקהל י"א מה שיראה להם ויטלו ממנו מה שיחסר לתשלום הסך הנזכר, ושהקהל י"א לא יגבו כלום מאותן יחידים עד שישלם כל הפרעון, וקבלו עליהם זה בחרם במעמד טובי הקהל י"א וחבר עירם, ועבר חדש אחד ונעשה מעשה, אח"כ מחמת דברים נתקוטטו קצת יחידים והורה להם בעל הוראה והוא החבר עיר שהיה עמהם שהחרם ההוא אינו חרם כיון שלא חזרו ופרסמוהו שנית בקהל ושאין החרם חל אלא על החתומים בלבד, והיחידים אומרים החרם קיים ואנו לא נטרח לגבות מאחרים אלא שמתחת ידינו נתפוס, ושאלתם מה שורת הדין בזה.
תשובה. צריך להקדים בזה שתי הקדמות: ההקדמה הראשונה היא, שהדבר ברור שחייב האדם לפרוע חוב שעליו ומצווה הוא בכך, וכך אמרו ז"ל פריעת בעל החוב מצוה ואי אמר לא בעינא למיעבד מצוה מכין אותו עד שיפרע או שתצא נפשו כדאיתא בפרק הכותב. ולאו דוקא בישראל בלחוד אפילו בגוי חייב, שהרי ישראל וגוי שבאו לפניך בדין אם אתה מוצא לזכותו [בדיני ישראל] זכהו ואם אתה מוצא לזכותו בדיניהם זכהו כדאיתא בפרק הגוזל, ובפריעת בעל חוב בדיני כל האומות חייב הוא לפרוע, ואם אי אתה מוצא לזכות הישראל לא בדיננו ולא בדיניהם, וכיון שאין אתה מוצא לזכותו בדיניהם חייב אתה לדונו בדיננו, ובדיננו פריעת בעל חוב מצוה. ועוד, שהרי נפסקה ההלכה דגזלו של גוי אסור כדאיתא בגמרא בפרק הנזכר ובמסכת בבא מציעא בפרק השוכר את הפועל. ואפילו במקום שטעותו מותר אם יש חלול השם אסור. א"כ על כל פנים חייבים הם לפרוע לסוחר הנזכר את חובו.
ההקדמה השניה היא, שטובי העיר הם כשלוחים של בני העיר, ולפיכך מכירתם מכירה בבית הכנסת וכל הדומה לה כדאיתא בפרק בני העיר, ולא הצריכו מעמד בני העיר אלא כדי להפקיע קדושתם אבל המכר קיים הוא, שאם לא תאמר כן מה צורך לשבעה טובי העיר, זולת השבעה כיון שהוא במעמדם הרי הם מכרו. אבל נראה שהמכירה של השבעה קיימת אלא שעדיין היא בקדושתה אלא א"כ יהיה במעמד אנשי העיר, ויראה שחיוב מעמדם הוא כדי שלא יזלזלו בבית הכנסת שיאמרו זו היתה בית הכנסת ועכשיו היא מחוללת ויבואו לחלל גם כשלא נמכרה ברשות, ולפיכך אמרו בירושלמי לא שאנו אלא שקבלום בסתם אבל בפירוש מוכרין ולוקח עושה מה שירצה.
והולידו ההקדמות אלו שכיון שטובי העיר הם כשלוחין ופריעת בעל חוב מצוה, אין הצבור יכולין לומר להם לתקוני אתם שלוחינו ולא לעוותי, וכדאמרינן בסוף בכורות האומר לשלוחו צא ותרום והלך ותרם אחד מארבעים תרומתו תרומה, אעפ"י שהתרומה ג"כ בעין רעה אחת מששים ובעין בינונית היא אחד מחמשים ובעין טובה אחד מארבעים, וזה אם תרם אחד מארבעים תרומתו תרומה אעפ"י שהיה בעל הבית בעל עין הרע מצי אמר ליה שליח אנא בעין יפה אמרתיך, כן השלוחים הללו יכולין הם לומר אנחנו בעין יפה אמרנו אתכם שאתם רוצים לקיים מצוה זו ורוצים לקדש את השם ולהתרחק מהגזלה ולא היה לפרוע כי אם על דרך זו, ולא נתפייסו יחידים אלא לפרוע בעד הקהל אלא א"כ קבלו עליהם בחרם.
ואעפ"י שבסוף כתובות ובמסכת נדרים בפרק אין בין משמע דהפורע חובו של חבירו שלא בפניו שאינו חייב לשלם משום דאריא הוא דאברח עליה ואפילו חנוק ואפילו היה לו עליו משכון, כבר כתב ר"ת ז"ל שאין זה אלא בחוב של מזונות, וכן היא דעת הרא"ש ז"ל שם, וכן נראה שהיא דעת הרב בנו ז"ל בספר החשן. ואעפ"י שאין כן דעת הרמב"ם ז"ל, יודה שחייבים, חדא שהשלוחים קבלו עליהם לפרוע ליחידים הנזכרים כמו שכתבתי. ועוד, שאעפ"י שלא נדונם כשלוחין, דבר הנעשה בפרסום כזה שנחבשו הרבה מהקהל בשביל חוב זה וקבלו עליהם ב' מגדולי הקהל וחבר עירם עמהם אי אפשר שלא ידעו כל הקהל או רובם בזה, דחברך חברא אית ליה וחברא דחברך חברא אית ליה, וזה אצלנו עיקר גדול בגביית בעל חוב ראשון כדאיתא בסוף כתובות, ובמחאה של שלש שנים כדאיתא בפרק לא יחפור. ואף במומי אשה אמרו כל שיש לו מרחץ בעיר וקרובות שאינו יכול לטעון טענת מומין מפני שהן מגלות כדאיתא בפרק המדיר.
וכיון שדבר זה נעשה בפרסום כזה, ורובא דצבורא ידעי בדבר קבלת החרם, חלה היא אף על מי שלא היה בעיר או אף על השומע ומיחה, דכל שהסכימו רוב בני העיר ואיכא בינייהו אדם חשוב שהוא תלמיד חכם שמתנהגים על פיו כמו שפירש רבינו יוסף הלוי אבן מיגאש ז"ל קבלתם קבלה, שרשאין בני העיר להסיע על קיצותם כדאיתא בפ"ק דבתרא וכן היא בתוספתא הביאוה המפרשים לפסק הלכה. ואפילו להסיע על דין תורה בדבר שבממון רשאין הם בכך, שזה הוא להסיע על קיצותם, כלומר להסיע מדין תורה.
ואפילו בקבלת החרם שליח מצי מקבל שבכל התורה כלה מצינו ששלוחו של אדם כמותו חוץ משאלה בבעלים דכתיב אם בעליו עמו, וחוץ מהפרת נדרים דכתיב אישה יקימנו ואישה יפרנו כדאיתא בפרק השואל את הפרה. וכיון שלא מצינו שאין יוצא מכלל זה אלא הפרת הנדר מכלל דבקבלת הנדר מצי למיעבד שליח. וכל זה אפילו לא בא לדון עליהם אלא מדין שליחות בלבד, כ"ש שבאנו לדון עליהם אף מתורת שמיעה ושתיקה.
ובר מדין ומן דין הגע עצמך שקבלת החרם אינה קבלה, אבל הפורעים הללו שפרעו בעבורם דין הוא שילכו מתחת ידם שיגבו ממי שירצו מן הצבור, שדבר זה מחוקי הקהל הוא, ואמרינן בפרק הגוזל דבזיתא דשתת ובטסקא דארעא דברמתא ארמתא מיעבט, כלומר שבן העיר הוא מתמשכן בשביל בן עירו בחק הקצוב למלך. וכיון שאלו הפורעים רשאין הם לתפוס משל אחרים בעד הקהל, אעפ"י שאין אותם אחרים חייבין כלום לקהל ואותם יחידים שנתפסו בעד הקהל חייבים הם הקהל לשלם להם, כ"ש שיחידים אלו בעצמם הם מנכים ממה שעליהם, וכשהם תופסים אינם תופסים אלא ממי שהוא חייב לקהל שהדין עמהם.
ונראה שמכאן למד הרא"ש ז"ל מה שכתוב בתשובה על מה שנשאל בראובן שתבע מנה משמעון ואמר לו אמת מנה היה לך בידי אבל אני רוצה לתופסו בשביל שמשכנו אותם בשביל מס הקהל ואני איני פורע בכאן והקהל חייבים לפרוע לי ואתה מפורעי מס ואני רוצה לגבות ממה שיש לך בידי, והשיב ז"ל שהדין עמו כיון שמשכין אותו בשביל הקהל אם הוא תופס בממון אחד מהקהל יתפסנו בחובו כי אינו מחוייב לגבות על פי הפנקס מכל אחד ואחד כי הם שותפין לפרוע חובו והן אחראין זה לזה, ע"כ. והרי הדבר ברור בתשובה זו שאין צריך לגבות מאחרים, אלא שתופס [הוא] מתחת ידו של אחרים של בני אותה העיר במה שאין אותם אחרים מחוייבים אלא בני עירם, כ"ש שיתפוס הוא מתחת ידו מה שהקהל חייבים לו.
עוד יש דרך אחרת מבוררת ומחוורת, והיא, שהצבור כשלוו מהסוחר כלם הם אחראין וערבאין זה לזה, כדאיתא בירושלמי הביאו הריא"ף ז"ל במסכת שבועות בפרק הפקדון והמפרשים בפירושיהם בבבא מציעא בפרק המפקיד והרמב"ם ז"ל בהלכות מלוה ולוה, וכיון שהם אחראין וערבאין זה לזה נפרע מן הערבנים, והערב מן הדין חוזר ותובע ממי שערב בעבורו כדאיתא בפרק חזקת, וכיון שחוזר וגובה מן הלוה אם הערב חייב מעות ללוה מצד אחר היאמר לו הלוה תן לי מעותי וחזור ותבעני בדין, זה לא נתן להאמין ולא עלתה על לב זהו תפוכי מבוריאתא שאומרים רבותינו ז"ל, וזהו דינם של אומה זו שאומרים ח"ק מ"ה יקט"ע מ"ן ח"ק, וחלילה להיות דיננו בכך, וכבר האריכו המפרשים ז"ל לכתוב מזה בפ"ק דמציעא בשם הגאונים ז"ל, וחלילה וחס שדייני ישראל הכשרים ידינו כך, ולא אוכל להאמין זה שפה קדוש יאמר דבר כזה ושמא יש שם טענה אחרת במה שנתלה בה, וחלילה לאותו צדיק שיאמר כך, וחזקה על חבר שאינו יוצא דבר שאינו מתוקן מתחת ידו, ושלום. אחיכם שלמה בן הרב ר' שמעון נ"ן בן החכם ר' צמח זלה"ה.
@שו"ת הרשב"ש סימן תקעד
מורסייה.
שאלת. יתומה אחת גדולה קדשה איש אחד לבנו גדול, ויהי כי ארכו הימים נפלה קטטה בין אם הבת ובין קרובי הבחור ולא רצתה האם להשיאה לו וטענה שהקדושין אינן קדושין לפי שהאב לא היה שליח הבן, והבחור טוען כי אביו היה שלוחו, והאב מודה שהיה שליח הבן, ואין עדים בשליחות זו, ועל זה נחלקו בתי דינין יש מי שאומר שקדושיו קדושין ויש מי שאומר שאינן קדושין, ורציתם לדעת מה הוא דעתי בזה.
תשובה. אני איני כדאי שאתם שואלים לי אבל מ"מ אענה אף אני חלקי. ואומר, בפ"ב דקדושין איתמר קטנה שנתקדשה שלא לדעת אביה אמר שמואל צריכה גט אם אביה קיים וצריכה מיאון אם מת האב אחר שנתקדשה, ושדרוה לקמיה דרב ואמר צריכה גט וצריכה מיאון, ויהיב טעמא רב אחא בריה דרב איקא צריכה גט שמא נתרצה האב בקדושין וצריכה מיאון שמא לא נתרצה האב בקדושין ויאמרו אין קדושין תופסין באחותה, ואמר רב נחמן והוא דשדיך, ועולא בלישנא בתרא אמר קטנה שנתקדשה שלא לדעת אביה אפילו מיאון אינה צריכה, ושקלי וטרו טובא עלה בגמרא ומייתו עלה עובדא דהנהו בתרי דהוו שתו חמרא תותי ציפי בבבל שקל חד מנייהו כסא דחמרא ויהיב ליה לחבריה ואמר ליה מקדשא ברתך לברי, אמר ליה רבינא אפילו למאן דאמר חיישינן שמא נתרצה האב שמא נתרצה הבן לא אמרינן, דאע"ג דבבת שנתקדשה שלא לדעת אביה אמרי רב ושמואל שמא נתרצה האב, הכא לשמא נתרצה הבן בקדושין שקדש לו האב שלא מדעתו לא חיישינן. וטעמא דקדושי בתו בכל דהו ניחא ליה למיתב ברתיה טנדו מלמיתב ארמלו, אבל הבן דייק ונסיב, והבן אינו ברשות האב לקדש לו אשה שלא ברשותו, ואמרי ליה רבנן לרבינא ודילמא שליחא שווייה, דאית לן למיחש לכל מאי דאפשר, ומהדר להו לא חציף איניש לשווייה לאבוה שליח, ומחזקה זו דלא חציף איניש לשוויי לאבוה שליח נסתלקה חששא זו דאמרינן דילמא שליחא שווייה. ותו אמרי' ליה ודילמא ארצויי ארצי קמיה, שהבן גלה דעתו לאביו שהוא חפץ בבת זו והאב נעשה לו שליח מאליו וזכות הוא לו כיון שגלה בדעתו שהוא חפץ בה וזכין לאדם שלא בפניו וזכיה הויא מטעם שליחות, ואמר להו רבא בר שימי לרבנן בפירוש לא סבר לה מר להא דרב ושמואל, ופירש"י ז"ל בפירוש רב הונא דהיינו מר לא סבר להא דרב ושמואל דאמרינן חוששין לשמא נתרצה האב וכ"ש לשמא עשאו הבן שליח אלא א"כ שמענו, ויראה מדבריו שאם שמענו שנתרצה מקודשת, ולפי זה יש לחוש בשנתקדשה שלא לדעת ונשאת שלא לדעת שמא נתרצה כיון ששתק כל כך ואם נתרצה מקודשת. ולפי שטה זו, בנדון הזה אע"ג דרב הונא לא סבר להא דרב ושמואל, אם ארך הענין ושמע הבן שאביו קדש לו הבת קדושיה קדושין. אבל הריא"ף ז"ל כתב דלא הוו קדושין בין נתרצה האב בין לא נתרצה, ויראה מדבריו שאפילו נתרצה לבסוף אינה מקודשת, ולפי שטה זו אפילו שמענו בפירוש שאחרי שנתן האב קדושין נתרצה הבן אינן קדושין, שאין הרצון מועיל אלא קודם המעשה, אבל אחר המעשה אין הרצון מועיל כלום. ואעפ"י שקצת חשבו להוכיח מדברי הריא"ף ז"ל דסבירא ליה דחוששין דילמא ארצי קמיה ושליחא שווייה והרבו להביא ראיות על זה, כבר סתרו אותן ראיות האחרונים ז"ל בשטותיהם וכאן אין מקום להאריך. והרא"ש ז"ל סובר דאם גלה דעתו שהוא חפץ בה והלך וקדש לו קדושיו קדושין, וכן כתב הרמ"ה ז"ל.
ומיהו מחלוקתן של רש"י ז"ל והריא"ף ז"ל הוא בחששא שמא נתרצה בלחוד, אבל בנדון הזה שטוען הבן שעשה לאביו שליח והאב מודה בדבר, זו ג"כ תלויה באשלי רברבי, דבירושלמי בפרק האומר גרסינן לא הוחזק שליח בעדים, שלא מנהו בעדים, והוחזק שמנהו בעדים, והראב"ד ז"ל פירש הוחזק ולא הוחזק אם נתפרסם אצלה או לא נתפרסם אצלה. והם בזה הולכים לשטתם, שהרמב"ם ז"ל כתב בפ"ג מהלכות אישות כל העושה שליח לקבל קדושין צריך לעשותו בפני עדים אבל האיש שעשה שליח לקדש לו אשה אינו צריך לעשותו בעדים שאין מקום לעדים בשליחות האיש אלא להודיע אמיתת הדבר לפיכך אם הודה השליח והמשלח אינם צריכים עדים כמו שליח הגט, עכ"ל. והראב"ד ז"ל השיג עליו ואמר, תמיה היא זו כיון דפסקינן המקדש בלא עדים אין חוששין לקדושיו ואפילו שניהם מודים א"כ מה הועיל הודאת השליח והמשלח כיון דהודאתם חיובא לאחריני, וכן היא דעת הר"ן ז"ל שצריך עדים ג"כ במנוי שליחות האיש, וכן הוא ג"כ דעת הר"מ הכהן ז"ל. אבל הרא"ש ז"ל רצה להוכיח מההיא דאמרינן ודילמא שליחא שוויה ודילמא ארצויי ארצי קמיה דשליח האיש אינו צריך למנותו בעדים, וכן היא דעת ר"י ז"ל בתשובה וכן כתב הר"מ מקוצי ז"ל וכן דעת הרשב"א ז"ל בחדושיו. והרב בעל מגיד משנה ז"ל דעתו כדעת הרמב"ם ז"ל, והביא ראיה מההיא דירושלמי שכתבתי למעלה הוחזק שליח בעדים ומההיא דדילמא שליחא שווייה בעדים, אעפ"י שהרא"ש מוכיח ממנה גם כן מ"מ אינה מכרעת, שהרי ר"ח ז"ל כתב דדילמא שליח שווייה בעדים אי נמי ארצויי ארצי קמיה בעדים, א"כ אינה מכרעת כלל. וגם הטעם שנתן הרמב"ם ז"ל דהוי כמו שליח הגט אינו מספיק, דבשליח הגט הרי הוא יוצא מתחת ידיו, וכיון דנפילי מתותי ידיה נאמן הוא דהא הימניה בעל כדאיתא בפרק התקבל. וכיון דליכא ראיה מכרעת נשאר הדבר תלוי בסברות. ואי לאו דמסתפינא הוה אמינא מלתא שדברי הרמב"ם ז"ל אינם אלא בשלא פשטה ידה וקבלה קדושין מאחר דלא מחייבא לאחריני, אבל אם פשטה ידה וקבלה קדושין מאחר לא אמרה, ובזה תשקוט מעליו תלונת החלוקים עליו בסברא זו ואומרים דדבר שבערוה אינו פחות משנים והא מחייבא לאחריני. ויש סיוע לסברא זו ממה שכתב הרא"ש ז"ל על מה שהשיג עליו הראב"ד ז"ל על דברי הרמב"ם ז"ל דדבר שבערוה אין פחות משנים אפילו כששניהם מודים אין קדושיו קדושין המקדש בלא עדים. וזה לשונו, ויש לחלק דודאי בגמרא הדבר שהיא נאסרת על כל אדם הוא דלא מהניא הודאה שאין דבר שבערוה פחות משנים אבל למיהוי שלוחו לקדשה לו מהניא הודאתם, והלשון הזה מבורר שהרב ז"ל שבא לתרץ דברי הרמב"ם ז"ל אינו אלא כשאינו בא לאוסרה על אחרים, וזהו כשפשטה ידה וקבלה קדושיה מאחר והיא רוצה לפטור עצמה בלא גט והשליח והמשלח מודים שקדושיו קדושין ואינה יוצאה בלא גט.
ובנדון הזה כיון דאיכא חששא דשמא ארצויי ארצי קמיה כדברי רש"י ז"ל והנמשכים אחריו, ומצורף אליהם סברת הרמב"ם ז"ל והנמשכים אחריו בשליח שאינו צריך עדים אינה יוצאה בלא גט. אבל אם פשטה ידה וקבלה קדושין, וכ"ש אם נשאת, וכ"ש אם יש לה בנים שלא תצא מהאחרון, שהרי כמה גדולים סוברים שאינה מקודשת, ואף דברי הרמב"ם ז"ל יכולים להתפרש בשלא פשטה ידה וקבלה קדושין מאחר, והילכך אין להוציאה מהשני. ואם עדיין לא פשטה ידה לקבל קדושין מאחר יכולים הב"ד להכריחה לקבל קדושין אחרים מהראשון בפני עדים, וזה כפי סברת הרמב"ם ז"ל והנמשכים אחריו, כך נראה לי, והשם יצילנו משגיאות אמן. שלמה בן הרב רבי שמעון נ"ן בן החכם רבי צמח זלה"ה.
@שו"ת הרשב"ש סימן תקעה
בגאייה, אל הדיין רבי עמרם בן החכם רבי
בנימין עמאר נ"ע.
שאלת. ראובן היה חייב לשמעון מעות, ולראובן היה פשתן והניחו ביד שמעון שימכרנו וישתלם מחובו, והלך ראובן בדרך רחוקה, וארכו הימים ואח"כ בא ראובן ותבע המותר משמעון, ענהו שמעון הפשתן לקחו המלך וחובי נשאר עליך, ורצית לדעת הדין עם מי הוא בזה.
תשובה. הפשתן הזה צריך לעיין בדינו אם הוא משכון או פקדון, ואם משכון אם האונס הזה פוטרו או לא, ואם פקדון אם חייב לשלם או פטור.
אמנם במה שהצענו תחלה אם הוא משכון או פקדון, לפי שנראה מסוגיית ההלכות שזה תורת משכון עליו, לפי ששמעון אעפ"י שלא בתורת משכון נטלו, אבל מ"מ נכון היה לבו בטוח שאם ראובן לא יפרענו שישתלם הוא מדמי הפשתן, והדין היה נותן כך, ואפילו לא הניחו אצלו בפירוש שימכרנו ושישתלם מדמיו, וכ"ש לפי שבא בשאלה על דעת כך הניחו ברשותו. וראיה שיש לו תורת משכון, שהרי אם היתה כפירה ביניהם עכשיו שביד שמעון הפשתן שמעון נאמן בשבועתו עד כדי דמי הפשתן, כדאמרינן בפרק חזקת ובהמקבל הנהו עיזי דאכלי חושלי בנהרדעא דאמר אבוה דשמואל דיכול לטעון עד כדי דמיהם, ואם לא היה בידו הפשתן ראובן היה נשבע ונפטר, ואם שבועה דאורייתא או דרבנן כל חדא וחדא כדינה, א"כ חזר הדבר להיות דינו כמשכון, שכשם שבעל המשכון נאמן על משכונו עד כדי דמיו כדאיתא בפרק כל הנשבעין ובפרק המפקיד כך היה הדין בנדון הזה.
ועוד, שהרי כל שיש לתופס בשל חבירו הנאה, כלומר שתופסו בשביל מעותיו, אעפ"י שלא הניחו אצלו בתורת משכון נעשה עליו כשומר שכר כדאיתא גבי האומנין שהם שומרי שכר, ויהבי טעמא בגמרא דבההיא הנאה דקא נקיט ליה אאגריה הוה ליה שומר שכר, וכל שאומר לו הבא מעות וטול את שלך הוי שומר שכר אעפ"י שנגמר הכלי, ואם אמר לו טול את שלך והבא מעות הוי שומר חנם שהרי כלתה שמירתו, אלמא כל זמן שתופס החפץ בשביל מעותיו עד שישתלם מהם ויש לו הנאה באותה תפיסה הוי כמלוה על המשכון דנעשה עליו כשומר שכר. וכיון שהוי כמלוה על המשכון ונעשה עליו שומר שכר לא שנא הלוהו פירות ולא שנא הלוהו מעות ולא שנא משכנו בשעת הלואתו או שלא בשעת הלואתו הוי שומר שכר כדאיתא בפרק האומנין, וכן פסקו הריא"ף ז"ל והרמב"ם ז"ל בפ"י מהלכות שכירות.
ואחר שנתברר ששמעון יש לו דין שומר שכר, יש לעיין אם הוא פטור מחמת זה האונס או לא, שהרי שנינו בפרק הפועלים הלסטים הרי זה אונס, ולכאורה הוה משמע שפטור הוא שמעון לפי שלא היה יכול לעמוד כנגד המלך, דאפילו ברועה מזוייף ולסטים מזויין איבעיא להו בגמרא אי אמרינן אוקי גברא להדי גברא או דילמא האי מחלה ליה נפשיה האי לא מחלה ליה נפשיה וסלקא בתיקו, והריא"ף ז"ל פסק דפטור, והרמב"ם בפ"ג מהלכות שכירות. ומיהו זהו אלו בא האנס ליטול הפשתן או שלח משרתיו ליטלן בחזקה אז הוי פטור, אבל אם המלך שלח אחר שמעון ואמר לו תתן לי הפשתן שברשותך ונתנו לו, אעפ"י שלא היה יכול למנוע עצמו שלא ליתנו לו חייב הוא לשלם, אלא א"כ איים עליו שאם לא יתננו לו שיכנו או יהרגנו וכמו שאני עתיד לברר לפנינו בס"ד, והרי נתברר ששמעון דינו כשומר שכר, ושאם נאנס כגון שאיים עליו המלך להכותו ולא יכול להתנצל, ושעשה כל יכולתו לפייס בדברים ובממון ולא נתפייס או ששלח המלך משרתיו ונטלוהו בחזקה פטור מלשלם, אבל אם לא איים עליו המלך, או אפילו איים עליו המלך והיה יכול לפייס בדברים או בממון ולא פייס חייב לשלם, שהרי אמרו בגמרא שאם היה לו לקדם ברועים ובמקלות ולא קדם אפי' בשכר לשומר שכר, וכן פסק הרמב"ם ז"ל בפ"ג מהלכות שכירות. ואם טוען שמעון שפייס ולא יכול, ישבע ויפטר, ואם יש לו עדים פטור מהשבועה.
אמנם מי שרוצה לחלוק ולומר שאין לשמעון דין שומר שכר אלא דין שומר חנם, ושהפשתן הזה בתורת פקדון היה בידו, יש לעיין בזה אם חייב או פטור. ולכאורה הוה משמע דהוה פטור, דאמרינן בפרק הגוזל בתרא, ההוא גברא דאפקידו ליה כסא דכספא אתו גנבי עילויה שקלוה יהביה ניהלינהו אתא לקמיה דרב פטריה אמר ליה אביי והרי מציל עצמו בממון חבירו הוא אלא אמר רב אשי נחזי אנן אי אמיד עליה אתו ואי לא אמיד ודאי אההוא כסא הוא דאתו, ובירושלמי הביאו ר"ח ז"ל בפירושו והרב בעל העיטור ז"ל גרסינן, תני גוים שאנסוהו ונטלו ממנו ממון חבירו פטור נטל הוא ונתנו להם חייב אמר רבי הדא דתימא באומר לו תן לנו ממון סתם אבל תן לנו ממון פלוני נטל ונתן ביד פטור. מיהו אפילו הכי חזר הדין שאם היה יכול לפייס ולהציל ולא פייס חייב, שהרי דן רבינו הרמב"ם ז"ל בפ"ג מהלכות שכירות מי שהיה יכול לקדם ברועים ומקלות ולא קדם כפושע, ולכולי עלמא פושע חייב לשלם אף בשומר חנם, וכן היא בפרק האומנין ובפרק השואל.
מההוא דאתו עליה גנבי ומההיא דירושלמי שכתבתי למעלה נראה שכל שהאונס בא לו מחמת אותו ממון פטור, וכן כתבו המפרשים להכריע בין סברת הרי"ף ז"ל ור"ח ז"ל ור' האיי ז"ל. ומיהו דוקא כשיש שם אונס של הכאה או של פקוח נפש, וכך הם דברי הרמב"ם בפ"ח מהלכות חובל ומזיק. על כן בנדון הזה אפילו הוא פקדון אם נאנס עד שנתנו אונס שלא היה יכול להמלט ממנו פטור, אבל אם המלך שאל ממנו ואמר לו הבא לי פשתן שיש ברשותך בלי שום אונס והוא מעצמו הביאו או נתנו לסבלים להביאו חייב הוא לשלם ואם יש לו ראיה שנאנס פטור ואם אין לו ראיה ישבע ויפטר. נמצא שהחולק בזה לא עלה בידו כלום כיון שנאמר שהוא שומר שכר כל שהיה יכול להציל ולא הציל חייב, וכ"ש אם כדי למצוא חן בעיני המלך נתנו. ואם המלך שלח משרתיו ונטלוהו בחזקה, או שנאנס אונס הכאה, או איום הכאות אעפ"י שלא הכוהו אלא שיכולין להכותו, אונס הוא, כדאיתא בפ"ק דגיטין פטור מלשלם ויטול חובו מראובן. ולפי שראובן לא היה בעיר ואינו יכול להכחישו, שאם היה בעיר ויכול להכחישו ולומר לא נאנסת היה ראובן נשבע ונפטר מחובו של שמעון כיון שהיה מלוה על פה מתוך שהיה יכול לטעון פרעתי, ואם אין לו ראיה ישבע ויפטר ואם יש לו ראיה פטור גם משבועה. זה נראה לי ברור, והשם יצילנו משגיאות אמן.
@שו"ת הרשב"ש סימן תקעו
עוד שאלת. גט אחד בא מטראבל"ס הביאו שליח ולא הביא שטר שליחות אם הוא נאמן או לא.
תשובה. הדבר הזה תלוי באשלי רברבי, שהרי ר"ת ז"ל אומר שאינו נאמן וצריך למנות שליח הבאת הגט בעדים, והרמב"ם ז"ל כתב בפ"ו מהלכות גירושין שאין צריך למנותו בעדים. ובירושלמי בפרק השולח ובחדושי הרשב"א ז"ל ובפסקי הרא"ש ז"ל משמע דצריך למנותו בעדים, וכתבוהו בלשון הזה, עשה שליח להוליך את הגט צריך ליתנו לה בפני שנים עדים ואין השליח עולה משום שנים עשה שליח להוליך את הגט צריך להחזיקו בפני שנים ואין השליח עולה משום שנים הלך השליח לבטל את הגט צריך לבטלו בפני שנים ואין השליח עולה משום שנים, ע"כ. וכפי הלשון הזה היה משמע דבעל שעושה שליח להביא גט לאשתו צריך למנותו בפני שנים שלא כדברי הרמב"ם ז"ל, אבל בירושלמי שבידינו לא מצאתי הלשון כך, אלא, העושה שליח להוליך את הגט צריך ליתנו לה בפני שנים ואין שליח וכו' הלך השליח לבטל את הגט וכו', ואין כתוב בו כלל עשה שליח להוליך את הגט צריך להחזיקו בפני שנים, ואם הנוסחא הזו היא מדוייקת הדבר ברור שהיא כדברי הרמב"ם ז"ל, שאני חושש אולי משובשת היא אחר שהרשב"א ז"ל והרא"ש ז"ל כתבוה בלשון אחר, ומשמע דגרסת הרמב"ם ז"ל היתה הגרסא הזו שבידינו. ובספר העיטור באות שלישות ראיתי שהנסחא ירושלמי היא כתובה כלשון הזה, עשה שליח להוליך את הגט צריך ליתנו לה בפני שנים וכו' עשה שליח לבטל את הגט צריך להחזיקו בפני שנים הלך השליח לבטל את הגט צריך לבטלו בפני שנים ע"כ ולא גריס בה עשה שליח להוליך את הגט צריך להחזיקו בפני שנים, והיא מסכמת לדברי הרמב"ם ז"ל.
ומיהו מפשטא דתלמודא בפרק התקבל משמע כדברי הרמב"ם ז"ל, דאיתמר התם בעל אומר לפקדון ושליש אומר לגרושין מי נאמן הא הימניה ורב הונא אמר בעל נאמן אם איתא דלגרושין יהבוה ניהליה לדידה הוה יהיב ליה, ומשמע מהכא דאפילו לרב הונא כיון דאין הבעל והאשה בעיר אחרת דלא מצי למימר אי איתא דלגרושין יהביה ניהליה לדידה הוה יהיב ליה דהא ליתא קמיה, וכן משמע מפירש"י ז"ל ומתשובת הריא"ף ז"ל, כדאיתא בחדושי א"ז הרמב"ן ז"ל. וזה אפילו לדעת הפוסקים כרב הונא, כל שכן לדעת הפוסקים כרב חסדא. וסברת הרב בעל העיטור ז"ל היא באות שלישות הגט דאי לא מערער בעל תנשא בו לכתחלה. ואע"ג דההיא דרב הונא ורב חסדא אוקמה רש"י ז"ל בשליח קבלה, לא משתמע מדבריו שיהיה הדין הפך זה, וכן יש להבין מדברי הרמב"ן ז"ל, וכל שכן שהריא"ף ז"ל פירש בתשובותיו בשליח הולכה. ואף אם תהיה הגרסא האמתית שבירושלמי כמו שכתובה בדברי המפרשים נראה שאינה סותרת דברי הרמב"ם ז"ל, לפי שהירושלמי הזה משמע דצריך להחזיקה בעדים כי היכי דלא ליתי בעל ומערער, אבל כי לא אתי בעל ומערער לא צריך כלום. ומה שאני סומך עליו בזה הוא כי הרשב"א ז"ל שכתב הירושלמי בלשון הזה דעתו היא בריש פ' המקדש כדעת הרמב"ם ז"ל. ואף סברת הר"ן ז"ל היא להאמינו בגט אעפ"י שחלק על רבינו ז"ל בקדושין, וכן היא סברת הר"מ הכהן ז"ל. והראב"ד ז"ל אעפ"י שהשיג עליו בקדושין הודה לו בגט כדאיתא בהשגותיו בפ"ג מהל' אישות כיון שהגט יוצא מתחת ידו. ואעפ"י שהרא"ש ז"ל מפקפק בדבר כמו שהבין הרב רבי יעקב ז"ל מדבריו, ראויים הם כולהו רבוותא ז"ל לסמוך עליהם שלא בשעת הדחק, כל שכן בשעת הדחק כזו. והריא"ף ז"ל כתב שמה שכותבין בתקון שטרות שטר הרשאה לשלוח הגט ממקום למקום, נראה שאין צריך אלא לפי מה שכתוב בה שנותן הבעל רשות לכמה שלוחים אפילו לא חלה ולא נאנס, ע"כ בתשובותיו וכתב לשונו זה בעל הטורים ז"ל בספר אבן העזר בסימן קמב. ובתשובה להרא"ש ז"ל ראיתי שבתחלה היה מפקפק בדבר ואח"כ מצא לו רב וגברא סמכא לסמוך להתיר.
@שו"ת הרשב"ש סימן תקעז
עוד שאלת. גט שנכתב בו שם העיר שנכתב בו הגט ולא נכתב שם עירו של המגרש אם הוא כשר או בטל.
תשובה. בפ"ב דגיטין אמרינן גבי הנותן גט לאשתו להתגרש בו והא בעיא שמו ושמה ושם עירו ושם עירה, וכתבו קצת המפרשים דשם עירו ושם עירה לאו דוקא ולא נסביה אלא אגב גררא, והעיקר הוא שמו ושמה ואם אין בו שמו ושמה לא נדע מי הוא המגרש ולא המגרשת אבל שם עירו ושם עירה אם לא נכתב אין בו בית מיחוש, ואחרים אומרים דשם עירו בעינן נמי, ואדוני זקני הרמב"ן ז"ל הביא שתי הדעות ולא הכריע, וגם בספר המצות גדול גם כן כתב כדברי האומר ששם עירו ושם עירה אינו מעכב. ובספר העיטור מאמר שמות הבעלים כתב דאינו מעכב, דדוקא שנכתב שמו ושמה שם עירו ושם עירה הוא דאמרינן בפרק הזורק גט תנינא וכל הדרכים האלו בה, אבל אם לא נכתב שם עירו ושם עירה והאשה והבעל בעיר אם יש עדי מסירה הלך אחריהם, ואם לאו אם הבעל מודה ואינו מערער כשר לכתחלה דהיכא דידעינן דטעות סופר הוא ליכא למיחש, ואפילו ליתיה לבעל לא משגחינן ולא מעגינן לה, אבל אי אתי בעל ומערער משגחינן ביה, ולכתחלה הוא דבעינן שם עירו ושם עירה, ואי חסר לא פסלינן שאינו מתורף הגט ואינו אלא משום חששא כדאיתא בפרק גט פשוט ולא מתורף הגט הוא וכשר. והא דאמר רב יוסף למאי ניחוש לה אי משום מי מילין וכו' ואקשינן והא בעינן שמו ושמה שם עירו ושם עירה, איידי דנקט שמו ושמה נקט נמי שם עירו ושם עירה ולאו דוקא, וכתב מצוי אצלו בתשובת אביו ז"ל. והרא"ש ז"ל כתב גם כן בפרק הזורק דדוקא שינה שם עירו ושם עירה אבל אם לא נכתב שם עירו ושם עירה אינו מעכב, וכל שכן בנדון הזה שנכתב בו שם העיר שנכתב בו הגט והם משם שאין צריך יותר.
וענין הכחל, כל שקרעו שתי וערב וטחו בכותל דעת הכל היא להתירו לבשל עם בשר, וכן אנו נוהגין, ולית דחש לבספר המצות.
וענין מטפחות ספרים שבלו גונזין אותם, אבל לתתם לעניים לא.
וענין להלוות מעות מכיס של צדקה אסור, שהרי לפרוט הגבאי לעצמו אמרו בפ"ק דבתרא ובפרק המפקיד דלאחרים פורט אבל לא לעצמו כל שכן בהלואה.
וענין הדגים הנצודים במצודת ישראל בשבת שצדם גוי, לערב הם מותרים לפי שאין כאן אמירה ואינו מצווה על שביתת כלים, וכן השיב אא"מ הרב ז"ל.
וענין התובע טופס שטרו של התובע, הרשב"א ז"ל כתב בתשובה שאין נותנין לו, וכן כתב תלמידו הרב ר' יום טוב אלאשבילי ז"ל.
וענין דינא דבר מצרא, בכל ענין הוא בין שהוא שותף עמו או סמוך למקומו כדמוכח בפרק המקבל.
וענין מה שקשה עליך שלא הבנת לשון הרמב"ם שכתב בסוף פ"ג מהלכות תענית זה לשונו, כל תענית שגוזרין הצבור בחוצה לארץ אוכלין בה בלילה ודינה כדין שאר תעניות שאין גוזרין על הצבור תעניות כעין יום כפור אלא בארץ ישראל בלבד ובגלל המטר, וזה בגלל המטר לא הבנת אותו, והכוונה היא שכל חומרי אותן תעניות אינן נוהגין במה שמתענין על הדבר ועל הגובאי ושאר כל צרה שלא תבא על הצבור, אלא על המטר בלבד.
@שו"ת הרשב"ש סימן תקעח
עוד שאלת. מה שנתקשה לך בתשובת א"א מורי הרב ז"ל שכתב זה לשונו, וכתובת בנין דכרין אינה אלא כשמתה האשה בחיי בעלה, ואמרת שלא הבנת דבריו, ופירוש דבריו הוא שאם האשה נתגרשה בחיי בעלה ואח"כ נשא אחרת והוליד ממנה בנים אין לבני הגרושה כתובת בנין דכרין שהרי נתגרשה אמם בחיי אביהם ונשברה כתובתה, שאפילו אם מתה בחייו אין בניה יורשים כתובתה עד שיוציא כתובת אמם, שמא מחלה אותה, ואם מחלה אותה אין לה תנאי כתובה דתנאי כתובה ככתובה דמי כדאיתא בפרק אעפ"י, וכן כתב הרמב"ם ז"ל בפי"ט מהלכות אישות.
ובענין הנדון הזה של האלמנה ההיא שהעבירו עליה את הדרך, דבריהם סותרים זה את זה, לפי שהיא מעוברת והבן היה תובע ירושת אביו וכתובת בנין דכרין, והם שני עניינים חלוקים, אם תלד האשה נקבה הבן הוא היורש והבת יש לה דין בנן נקבן, ואם הוא זכר יטול בן הראשונה כתובת אמו והשניה כתובתה והמותר יחלקוהו. אבל לא תנהוג כתובת בנין דכרין אלא במקרקעי בלבד, שאם הקרקע הוא כדי שתי כתובות ויהיה בו מותר דינר אז יטול בן הראשונה כתובת אמו והשניה כתובתה והשאר יחלקו, אבל אם הקרקע אינו מספיק לשתי כתובות, אין לבן הראשונה כלום, כמו שכתבו המפרשים ז"ל בפרק נערה שנתפתתה.
@שו"ת הרשב"ש סימן תקעט
עוד שאלת. אם יכול אדם לצאת ידי חובתו במגילה שאין בה עמוד.
תשובה. דע שעמודי ספרים אינן אלא לנוי בעלמא שאינן מהדברים הפוסלים ספר תורה. וספר תורה שהוא נגלל לאמצעיתו צריך שני עמודים כדי שיהיה נגלל מכאן ומכאן, ושאר ספרים כגון נביאים וכתובים שאינן נגללין אלא לתחלתן אינן צריכין אלא עמוד אחד, ומגלת אסתר מכללם, כדאיתא בפ"ק דבתרא. וזה כלו לנוי אבל לא לעכב. וכן היו נוהגין לעשות לה מטפחת כדמוכח בפרק חלק. ואעפ"י שאין העמוד מעכב, מגלה של רבים ראויה היא לעמוד משום זה אלי ואנוהו אתנאה לפניו במצות. וכן היה נוהג אדוני אבי מורי הרב ז"ל במגלה שהיה קורא בו לעשות לה עמוד. ואם יעשו בה עמוד יתפרוהו בגידין, דמגלה נקראת ספר ונקראת אגרת שאם תפרה בחוטי פשתן פסולה ואם הטיל בה שלשה חצי גידין כשרה.
@שו"ת הרשב"ש סימן תקפ
עוד שאלת. ראובן מת בחיי יעקב אביו והניח בת אחרת ואשתו ואח"כ מת האב ונתן לאשתו זקנת הבת הנזכרת נכסיו ושייר לבת היורשת רביע החצר אחת ונאספו על האשה אלמנה הזקנה קרובי כלתה לאמר את תשלמי כתובת כלתך מנכסיך בזרוע ונטלו מנכסיה בדבר ידוע ונתנוהו לכלתה, ועוד שהם רוצים לבטל המתנה שנתן הזקן לאשתו ותחזור ליורשת, עוד טוענים כי ראובן כשמת היו לו בביתו מטלטלין ורוצים שתגבה אלמנתו מהם, ורציתם לדעת שורת הדין בזה.
תשובה. כיון שהמתנה הזאת יש בה שיור קיימת היא ואינה בטלה ואין שום ערעור על האלמנה, ולא אמרו שלא עשאה אלא אפטרופיא אלא אם כתב לה כל נכסיו, אבל אם שייר המתנה היא קיימת, ואפילו לא שייר אלא מטלטלין וכ"ש אם שייר קרקע, וכן מתברר בגמרא בפרק יש נוחלין, וכן כתב הרמב"ם ז"ל בפ"ו מהלכות מתנה, בין אם המתנה היתה מחיים או מתנת שכיב מרע וקנו מידו, אלא שאם היתה מתנת שכיב מרע סתם ולא היה בה קנין אז היא בטלה, ואם היתה מתנת שכיב מרע בפירוש כלומר שלא נתן לה אלא לאחר מיתה מתנתה קיימת, וכן מתברר בגמרא בפרק מי שמת, וכן כתב הרמב"ם ז"ל בפ"ז מהלכות מתנה.
ולענין הנכסים שנטלו מן האלמנה באונס שלא כדין, אם מתברר הדבר הזה בעדים חייבת היא הכלה להחזיר לחמותה כל מה שנטלה שלא כדין אעפ"י שלא מסרה מודעא חמותה, שכל מה שמתברר האונס אין צריך מודעא, וכן כתבו רבינו ז"ל והרמב"ם ז"ל והרב בעל הטורים ז"ל. ואעפ"י שלא אנסוה אלא שאיימו עליה בלבד, כיון שיכולים לעשות מה שמאיימין הוי אונס, וכן כתב ר"ח ז"ל, ויש לזה ראיה מסוף פ"ק ממסכת גיטין.
ולענין המטלטלין שהיו בבית ראובן, הדין הוא שכל מה שהוא בביתו של אדם חזקתו שהוא שלו, ויש לזה ראיות מהגמרא מנסכא דר' אבא, וכן כתבו המפרשים ממנה ראיה לזה בפ"ב דכתובות ומהתוספתא, וכן כתבו המפרשים בפ"ג ממסכת קדושין, וכן נראה מדברי הרמב"ם ז"ל שכתב בפ"ג מהלכות מלוה וכן כתב הריא"ף ז"ל בפרק כל הנשבעין. על כן, אם יוכלו להתברר כל אותן מטלטלין בעדים, תגבה מהם אלמנתו כתובתה אם הם בעין. ואם טענה חמותה שאינם ברשותה, והכלה טוענת לא כי אלא ברשותה הם, ואין שם עדים, ישביעוהו. ואם טענה שמא, יטילו עליה חרם סתם כתקנת הגאונים ז"ל ובכל טענת שמא.
ואפילו אותם מטלטלין שהיו בבית נתנם לו אביו קנאם הבן האשה גובה מהם כתובתה, שבגמרא בפרק מי שמת משמע דמי שייחד לבנו כלי בית קנאם, דאמרינן [התם] גבי המשיא בנו גדול בבית קנאו ייחד לו בית וכלי בית כלי בית קנה ובית לא קנה, כלומר שאם ייחד לו בית וכלי בית ושייר בבית כלי אחד בענין שלא קנה הבית אפילו הכי קנה הכלים שייחד לו, אלמא כלים שאדם מייחד לבנו סתם בבית קנאם, ולאו דוקא בנו גדול אלא אפילו בנו הקטן, שהרי לא אמרו בבנו גדול אלא בבית בלבד, אבל המטלטלין משמע דלאו מאומדנא אתינן עלייהו דלהוו כהלכתא בלא טעמא בבית, אלא דינא הכי הוא דכיון דייחד לו כלי בית בין בנו גדול בין בנו קטן בין בנשואין ראשונים בין בנשואין שניים קנו דמסתמייהו דמטלטלין כיון שייחדם לו גמר והקנם לו במתנה, אבל בית סתמו אינו אלא [על] דרך שאלה בלחוד. ובבנו גדול ובנשואין ראשונים וכשנשא בתולה אמרו רבנן דעתיה דאב דמרוב שמחתו גמר ומקנה ליה לבריה מסתמא עד דמתנה בפירוש, ובשאר נישואין לא קנה מן הסתם. וכיון דלא אדכרו רבנן אלא המשיא בנו גדול בבית קנאו ולא אדכרו והמייחד כלים לבנו גדול, משמע דמאי דאמרינן ייחד לו בית וכלי בית כלי בית קנה וכו', דבכולהו דיני דינא הכי בכלי בית בין גדול בין קטן, אא"כ פירש שלא נתנם לו כנ"ל.
@שו"ת הרשב"ש סימן תקפא
עוד שאלת. ראובן נשא אשה והכניסה לו עשרים זהובים וכתב שהכניסה לו שבעים ומתה בחייו ותקנת הקהל היא שאם תמות בחיי בעלה שיחזיר לקרוביה [מחצית] ממה שהכניסה לו וקרוביה תובעים חצי הע' והבעל טוען שלא יתן אלא מחצית העשרים לפי שהוא גלוי ומפורסם שלא הכניסה לו יותר.
תשובה. חייב הוא לתת מחצית השבעים, לפי שמספר כתובתה נלמוד שכתב לה ודא נדוניא דהנעלת ליה שבעים כפולות של זהב, והודאת בעל דין כמאה עדים דמי, ובפרק הנושא אמרו הכותב לחבירו מנה אני חייב לך בשטר קנה דאלים כחא דשטרא, וכן כתב הרמב"ם ז"ל בפי"א מהלכות מכירה, וכן כתב אא"מ הרב ז"ל בתשובה לנגיד אשר במצרים.
@שו"ת הרשב"ש סימן תקפב
עוד שאלת. ראובן נשא לאה ומת ואח"כ מתה היא קודם גביית כתובתה ולא נשבעה ובא אביה לתבוע כתובתה ואמרו לו מי שחשוב אצלכם, כידוע שאינו גובה כלום לפי שלא נשבעה בתו קודם מיתה ולפיכך הוצרך לעשות פשרה וקבל עליו בחרם שלא יערער במחילה זו, ושאלת אם מה שאמרו לו הוא אמת ואם אינו אמת אם הפשרה היא קיימת מפני קבלת החרם או לא.
תשובה. מה שאמרו ז"ל בפרק כל הנשבעין דמת לוה בחיי מלוה ואח"כ מת מלוה דאין יורשי מלוה גובין כלום שאין אדם מוריש שבועה לבנו, זהו בשטר שאין בו נאמנות, אבל כיון שיש בשטר כתובתה נאמנות אינה חייבת שבועה. ומה שאנו משביעין עכשיו האלמנות אינו אלא חומרא בעלמא, ומצא להם סמך א"א מורי הרב ז"ל [מפרק] הכותב, כמו שכתב בתשובה אל החכם ר' משה גבאי ז"ל. וכיון שיש נאמנות ומתה ולא נשבעה יורשיה גובין בשבועת היורשים שבועה שלא פקדתנו ולא צותנו מורישתנו ששטר זה פרוע הוא כדאיתא התם בפרק הנשבעין, וכן כתב הר"ז הלוי ז"ל והרשב"א ז"ל בתשובותיו וא"א מורי הרב ז"ל בנימוקיו, וכן אני דן הלכה למעשה.
וכיון שהמודה טעה ועל דבריו סמך ומחל הוי מחילה בטעות ואינה כלום כדאיתא בפרק איזהו נשך, ואפילו קנו מידו הוי קנין בטעות כדאיתא בפ"ק דגיטין. וכן כתב הרמב"ם ז"ל בפ"ו מהלכות סנהדרין, דיין שטעה וחייב שבועה למי שאינו חייב בו ועשה זה פשרה עם בעל דינו כדי שלא ישבע ואח"כ ידע שאינו בן שבועה אעפ"י שקנו מידו על הפשרה אינה כלום שלא קבל עליו ליתן או למחול לו אלא כדי שיפטר משבועתה שחייבו בה הטועה וכל קנין בטעות חוזר וכן כיוצא בזה עכ"ל. וכן כתבו הגאונים ז"ל בתשובותיהם, ומהחרם ג"כ פטור הוא שהוא נדרי שגגות כדאיתא במסכת נדרים ובפרק שבועות שתים בתרא.
@שו"ת הרשב"ש סימן תקפג
עוד שאלת. חברים היו מסובין בסעודה ועמד אחד מהם ואמר לחבירו תרצה לקדש לי בתך בכוס זה של יין אמר לו הן עמד ונטל כוס של יין ונתנו לו ואמר לו הרי בתך מקודשת לי בכוס זה וקבלו האב מידו ועתה טוען אבי הבת ששכור היה ורצית לדעת אם קדושיו קדושין או לא.
תשובה. אם הבת הזו היא קטנה או נערה ונתנם לאביה בלשון שמועילין הקדושין קדושי אביה קדושין. ובין שתהיה סעודה זו של מריעות, כלומר שהיו חברים שנתקבצו וקנו היין בשותפות, בין שתהיה הסעודה של בעל הבית והיין של בעל הבית, קדושיו קדושין, כל שנתנם לאביה בלשון שמועיל. שאם היה היין של כל השותפין, בלא ספק שאין החברים מקפידין אם ישתה אחד כוס של יין יותר מחבירו או שיתן כוס אחד לאחר לשתותו. וזה כיון שנטל הכוס בידו הרי הוא שלו, שהרי אלו רצה לשתותו או ליתנו לאחר הרשות בידו, והרי הוא שלו, וכאלו חלק עם חבירו ביין והגיע זה לחלקו. ובמסכת בבא בתרא בפרק יש נוחלין אמר רבה בר רב הונא האחין שקנו אתרוג בתפיסת הבית ונטלו אחד מהם ויצא בו אם יכול לאוכלו יצא ואם לאו לא יצא, והרי אתרוג הגזול פסול וכן המקדש בגזל אין קדושיו קדושין, וכמו שבאתרוג אם יכול לאוכלו ואין חבירו מקפיד עליו יצא ואינו גזול, וכן בכוס של יין של שותפין אם יכול לשתותו ואין חבירו מקפיד עליו אינו גזל ויכול לקדש בו. והא דאמרינן גבי אתרוג האחין שקנו אתרוג ולא קאמרינן האחין והשותפין כדאמרינן בכל דוכתא, היינו טעמא דאתרוג של שותפין פסול, אבל לענין קדושין אין חלוק בין שיהיה היין של אחין מתפיסת הבית כלומר מירושת [אביהם] שירשו ממנו בין שיהיה של שאר שותפין. ובמסכת קדושין בפרק האיש מקדש אמרינן ההוא גברא דקדיש במוזא דשמכי, פירוש במלא יד של בצלים, ויש נוסחאות שגורסין ההוא אריסא דקדיש וכו', אתו לקמיה דרבא אמר ליה מאן פלג לך, כלומר מי חלק לך שיהיה מלא יד זה של בצלים שלך שהגיע לחלקך ולא יהיה בו חלק לבעל הבית, ואמרינן התם דהני מילי במוזא הוא שאומרים מי חלק לך אבל בכישא כלומר באגודה, מצי אמר אנא שקלי כישא שקול את נמי כישא, כלומר אני נטלתי אגודה טול אתה כנגדו אגודה שהרי דרך הירק להתחלק באגודה, א"כ בנדון הזה אפילו היה של שותפין מצי אמר להו לחבריה אני נטלתי כוס אחד של יין ואתם ג"כ כל אחד יטול כוס של יין. ואפילו היה זה הכוס האחרון שנשאר באשישה, הרי היו יכולין להביא יין אחר ויתן להם כוס לכל אחד ואחד, ואפילו לא נשאר יותר יין באותה מדינה יתן להם דמים, שהרי לא היה גזל מעקרו כיון שהיה יכול ליטלו לשתותו, כמו שכתבתי מההיא דפרק יש נוחלין.
וכן אם היה היין של בעל הבית, וזה נטל כוס ונתנו לחבירו לקדש בו בתו, כיון שבעל הבית אינו מקפיד אם אחד מהמסובין נותן כוס של יין למשמשין בסעודה וכל שכן למסובין, שהרי אמרו במסכת חולין בפרק כסוי הדם השמש מברך על כל כוס וכוס ועל כל פרוסה ופרוסה, ואמרינן בפרק שלשה שאכלו במסכת ברכות שהשמש מזמנין עליו, ואלו היה מה שנותנין לו גזל אין מזמנין עליו שהרי שם מוכח שכל שאכל אחד מן המסובין דבר האסור אין מזמנין עליו. ואע"ג דאמרינן בפרק האיש מקדש ההוא גברא דקדיש בפרומא דשכרא, כלומר בשכר מתוק, אתא מריה ביתא אשכחיה אמר ליה אמאי לא תתיב ליה מהאי חריפא, כלומר למה לא נתת לו מאותו חריף שהוא יותר טוב מזה, אתא לקמיה דרבה אמר להו לא אמרו כלך אצל יפות אלא לענין תרומה בלבד, כלומר מי שנטל דצי של בעל הבית שלא ברשות שנאמר שמה שגלה בעל הבית דעתו שאינו מקפיד כגון זה שאמר לו למה לא נתת לו מהטוב שהיה נראה שלא הקפיד במה שנתן, שאין אותו גלוי דעת מועיל אלא לענין תרומה בלבד, שאם ירד אחד לשדה חבירו ולקט ותרם שלא ברשות ובא בעל הבית ומצאו ואמר לו כלך אצל יפות ונמצאו שם יותר יפות שתרומתו תרומה, אבל לענין אחר כל שבא אחד ונטל משל חבירו ואמר לו חבירו למה לא נטלת מהיותר טוב לא אמר לו כך אלא מחמת כסופא, כלומר שלא ילבין פני חבירו, אבל שיהיה נוח לו מעיקרא לא, מ"מ בנדון הזה כיון דליכא שום הקפדת בעל הבית שכיון שהוא נותן בפניהם היין בעין יפה הוא נותנו לעשות כרצון איש ואיש. ומאחר שאין שם שום הקפדת בעל הבית, אם עמד זה ונטל כוס של יין וקדש בו את האשה קדושיו קדושין, שמשעה שתפסו בידו הרי הוא שלו לשתותו או ליתנו לאחר ואין שם שום הקפדה של בעל הבית.
אמנם מה שיש לעיין בזה הוא דהמקדש בכוס של יין אם קדש במה שבתוכו בלחוד כלומר ביין בלבד, או אין קדושיו אלא ביין ובכוס והרי חזר ונטל הכוס מידו, דבפרק האיש מקדש גרסינן ת"ר התקדשי לי בכוס זה תני חדא בו ובמה שבתוכו ותניא אידך בו ולא במה שבתוכו ותניא אידך במה שבתוכו ולא בו לא קשיא הא בחמרא הא במייא הא בצהרא, ופירש"י ז"ל במייא בו ולא במה שבתוכו דמייא לא חשיבי ואין דעתה אלא על הכלי בחמרא מה שבתוכו ולא בו דעביד למשתייה ומהדר כסא למאריה בצהרא בו ובמה שבתוכו. בצהרא, כלומר שמן, לפי שהכוס צריך לשמור השמן שבתוכו, וכן פירש ר"ח ז"ל, והנה לפי זה הקדושין אינם אלא ביין ולא בכוס ולא קפדי אכוס כלל אם חזרו ונטלו ממנו. אבל הרמב"ם ז"ל כתב בפ"ה מהלכות אישות דבין בו ובמה שבתוכו. ולפי זה צריך לעיין אם חזר ונטל הכוס ממנו, מ"מ יש לומר שאף לדברי הר"מ ז"ל אין הדברים אמורים אלא לענין צרוף אם אין ביין שוה פרוטה אם מצטרף הכוס עם היין, שלפירושם של רש"י ז"ל ור"ח ז"ל אם אין ביין שוה פרוטה אלא עם הכוס אין קדושיו קדושין לפי שאין הקדושין בשניהם אלא ביין בלבד, אבל לר"מ ז"ל כל שיש שוה פרוטה בין שניהם הוו קדושין שהרי בשניהם קדש, אבל אם היה ביין שוה פרוטה והיא החזירה לו הכוס מעצמה או אפילו חזר ונטלו ממנה בזרוע אפשר לומר שקדושיו קדושין, אלא שיש לומר שיכולה היא לומר לא נתקדשתי לו אלא בשנים ועכשיו שרוצה שאחזיר לו הכוס איני חפצה בו שהם קדושי טעות. מ"מ בנדון הזה שהיו מסובין בסעודה, אפילו הרמב"ם ז"ל יודה שאין דעתם אלא על היין בלבד, שלא ישבו שם אלא למשוך ביין את בשרם, ולא נתן לו היין להצניעו ולהוליכו לביתו אלא לשתותו מיד, ובלא ספק דבמה שבתוכו דהיינו היין ולא בשניהם נתן לו הקדושין.
ולענין טענתו שהיה שכור אינה טענה, דהא במסכת ערובין בפרק הדר תניא שכור מקחו מקח וממכרו ממכר עבר עבירה שיש בה מיתה ממיתין אותו ומלקין אותו מלקות כללו של דבר הרי הוא כפקח לכל דבריו אלא שפטור מן התפלה אמר ר' חנינא לא שאנו אלא שלא הגיע לשכרותו של לוט אבל הגיע לשכרותו של לוט פטור מכלם. וכתב הרמב"ם ז"ל בפ"ד מהלכות אישות, שכור שקדש קדושיו קדושין ואעפ"י שנשתכר הרבה ואם הגיע לשכרותו של לוט אין קדושיו קדושין ומתישבין בדבר זה ע"כ. ואין הפרש בין שיהיה המקדש שכור או המתקדשת וזה ברור. א"כ לפי השאלה הזאת אם הדברים אמת כהוייתן הקדושין גמורים הם, אם אין טענות אחרות לבטל דברי הטוען הזה.
ומכל מקום המקדש הזה אם לא שדך תחלה כגון שאמר לו תן לי בתך ואמר לו הן ואמר לו תקבל קדושיה ואמר לו הן ואח"כ עמד וקדש, אלא שאם קדש בלא שום שדוכין חייב הוא מכת מרדות מדרבנן מפני שקדש בלא שדוכין, ובמסכת יבמות בפכ"נ ובמסכת קדושין פרק ראשון אמרינן דרב מנגד מאן דמקדש בלא שדוכין, וכן פסקו הפוסקים ז"ל.
אמנם זה כלו הוא אם אמר בשעת קדושין בלשון שהוא מתקדשת בו כגון שאמר הרי בתך מקודשת לי בדבר זה, אבל אם אמר כדרך שנוהגין קצת עמי הארץ כשנותנין קדושין לאבי הבת לומר לו זה הקדושין בשביל בתך אין בדבריו כלום ואינן קדושין כלל, שהרי צריך ידים המוכיחות שיאמר הרי בתך מקודשת לי, אבל אם אמר הרי בתך מקודשת ולא אמר לי אינן ידים המוכיחות ואינן ידים כדאיתא בפ"ק דקדושין ובפ"ק דנדרים, וכן פסקו הפוסקים ז"ל, וכ"ש אם לא אמר אלא הרי אלו קדושין לבתך שאינן כלום, וכן כתב א"א הרשב"ץ ז"ל בתשובה, ועוד האריך בזה ובכאן אין מקום להאריך. אמנם אם היו מדברים על עסקי הקדושין, כגון שאמר לו תתן לי בתך ואמר לו הן, ובעוד שהם עסוקין באותו ענין נתן לו הקדושין, אעפ"י שלא אמר הרי בתך מקודשת לי קדושיו קדושין, דבפ"ק דקדושין גרסינן תנן התם היה מדבר עמה על עסקי גיטה וקדושיה ולא פירש ר' יוסי אומר דיו ור' יהודה אומר צריך לפרש ואמר רב יהודה אמר שמואל הלכה כר' יוסי, וכן כתב הרמב"ם ז"ל בפ"ג מהלכות אישות.
וממה שצריך ג"כ לעיין בזה הוא בענין היין הזה, אם היה בו שוה פרוטה שהוא משקל חצי שעורה של כסף צרוף הם קדושין גמורים, ואם לא היה שוה פרוטה הם ספק קדושין וצריך גט כדאיתא בפ"ק דקדושין שחוששין שמא שוה פרוטה במקום אחר שהיין ביוקר במקומות הללו ודומיהן, ובלא ספק שהוא יכול להתקיים על כן, שאם לא היה יכול להתקיים בתבשיל וירק אין כאן קדושין כלל, כמו שכתב הרמב"ם ז"ל בהלכות אישות. ואף ביין הזה יש דעות חלוקות, שיש אומרים שביין שבמקום הקדושין אינו שוה פרוטה אעפ"י שיודעים בודאי ששוה פרוטה הוו ספק קדושין, ואחרים אומרים דכיון שיודעים בודאי שיש מקום ששוה שם פרוטה שהם קדושי תורה. הילכך אם לא פשטה ידה וקבלה קדושין מאחר טוב הוא לקיים הקדושין, ואם פשטה ידה וקבלה קדושין מאחר צריכה גט משניהם, על כן צריך בדבר דרישה וחקירה ודקדוק יפה שלא להקל בערוה. ואם הקדושין בטלין כתב אדוני אבי מורי הרשב"ץ ז"ל בתשובה שאינו חייב מכת מרדות, לפי שלא נעשתה מחשבתו ואין כאן קדושין כלל, הילכך פטור הוא מהעונש.
@שו"ת הרשב"ש סימן תקפד
עוד שאלת. צבור שגזרו תעניות על חולה ומת אם צריך להשלים התעניות או לא.
תשובה. בפ"ק דתעניות אמרינן ת"ר מי שהיה מתענה על החולה ונתרפא ועל הצרה ועברה הרי זה מתענה ומשלים, ופירשו המפרשים שלא אותו יום בלבד משלם אלא כל הימים שקבל עליו להתענות. והקשו אמאי משלם התעניות אפילו יומו אינו צריך להשלים דהא תנן היו מתענים וירדו להם גשמים קודם חצות לא ישלימו, ואפילו תאמר אם נתרפא החולה ועברה הצרה אחר חצות בודאי שצריך להשלים אותו יום כמו ירדו להם גשמים אחר חצות שצריך להשלים אותו יום, אבל שאר ימים אמאי משלימין, וכי לא אלים כחייהו דשאר ימים בירדו גשמים קודם חצות שאין משלימין, א"כ קשיא טובא. ותירצו קצת שלא אמרו כך אלא בתעניות של גשמים שאינו משלים אם ירדו קודם חצות או שאר ימים אחר חצות, שאין צרה עוברת לגמרי אלא צרת גשמים בלבד, אבל בשאר צרות מפני שאינן כן אמרינן דמתענה ומשלים.
אבל אחרים תירצו שלא אמרו מתענה ומשלים אלא על היחיד בכל הצרות כלם, וראיה לדבר דמייתו האי ברייתא דת"ר הרי שהיה מתענה וכו' גבי תענית דיחיד, וההיא דאמרינן בפרק סדר תעניות האלו לא ישלימו, בתענית צבור דוקא היא שאין מטריחין על הצבור אלא לפי הצורך בלבד, והיינו דתני לה התם לא ישלימו בלשון רבים. וכן נראה שהיא דעת הרמב"ם ז"ל שחלק בין יחיד לצבור, כמו שכתב בפ"א מהלכות תעניות, יחיד שהיה מתענה על החולה ונתרפא ועל צרה ועברה הרי זה משלים תעניתו עכ"ל. ונראה מדבריו בין קודם חצות בין אחר חצות שצריך להשלים והוא הדין בשאר ימים שקבל עליו להתענות, אבל בצבור כתב ז"ל שאינן צריכים להשלים וזה לשונו, וכן אם היו מתענים על צרה ועברה ועל שמד ובטל אם קודם חצות לא ישלימו אחר חצות ישלימו. א"כ צבור שגזרו תעניות על חולה ונפטר, נראה שאין צריכין להשלים שאר תעניות.
ונראה שאין חלוק בין אם נתרפאאו נפטר, שאין הכוונה אלא אותו דבר שהיו מתענין עליו, או שאין צריך תענית והוא שנתרפא או שאין מועיל התענית והוא שנפטר וכל שאין מטריחין אותו יותר מדאי, אבל יחיד משלים כל התעניות. וכן כתב בעל הטורים ז"ל וזה לשונו, יחיד שמתענה על צרה ועברה או חולה ונתרפא או מת צריך היחיד להשלים כל התעניות שקבל עליו אבל צבור וכו', והוא הולך אחר דעת, אלא שהוסיף הוא ביחיד שאם מת שצריך היחיד להשלים תעניתו, וכן כתב הרב ר' ירוחם ז"ל ואם מת החולה הוא כמו גשמים שירדו קודם חצות שאין משלימין, ודוקא הצבור אבל היחיד משלם כל תעניותיו בין נתרפא בין מת. ואעפ"י שהברייתא לא אמרה אלא נתרפא ולא אמרה מת, יש לומר דלישנא מעליא נקט ולישנא דחיי עדיפא ליה.
ומענין מי שמת ולא יכלו לקוברו ביומו ואחר מותו התפללו הצבור תפלת מנחה בבית הכנסת אם נופלין על פניהם או לא.
דע שמנהגינו בכאן באלגזאייר שלא ליפול על פנינו באותו יום ולא למחר עד שיקבר, ואח"כ, רצוני לומר אחר שיקבר, בבית הכנסת נופלין ובבית האבל אינן נופלין. וביום שיצא האבל לבית הכנסת בתשלום אבילותו, אותו יום ג"כ בתפלת שחרית אין מנהגנו ליפול על פנינו בבית הכנסת, והכל הוא כפי מנהג העיר, כי אין זה דין אלא מנהג.
@שו"ת הרשב"ש סימן תקפה
עוד שאלת. אלמנת אחי אמו שהיא אסורה לו משניות לעריות אם אלמנת בן אחותו אסורה לו ג"כ או לא.
תשובה. דבר ברור שאשת אחי האם בין מן האב בין מן האם היא אסורה מפי הקבלה, והיא מכלל הנשים שאסורות מדברי סופרים הנקראות שניות לעריות, כך מבואר במסכת יבמות בפרק כיצד וכן כתב הרמב"ם בפ"א מהלכות אישות. אך אשת בן אחותו או אשת בן אחיו נראה שהדבר פשוט שהן מותרות, שהרי לא מנו אותן חז"ל מכלל השניות. עוד שהדבר נלמד מק"ו שאם בת אחיו או בת אחותו מותרת לו, ולא עוד אלא שהנושא בת אחותו היא מצות חכמים כדאיתא בפרק הבא על יבמתו, ואמרו שם שהנושא בת אחותו עליו אומר אז תקרא וה' יענה, וכתב הרמב"ם ז"ל בסוף פ"ב מהלכות איסורי ביאה שהוא הדין לנושא בת אחיו שהיא מצות חכמים. וכיון שבת אחיו ובת אחותו מותרות לו כ"ש נשי בניהם, ובתלמוד בבלי שלנו לא הוצרכו לבאר דין זה לפי שהוא דבר פשוט, אבל בתלמוד ירושלמי ביארוהו ואמרו שם א"ר חגי זאת אומרת שמותר לאדם לישא את אשת בן אחיו ע"כ, ואשת בן אחותו ג"כ היא בכלל דהוא הדין והוא הטעם, והרי נתבארה שאלתך.
ומענין אשת חורגו ובת חורגו, דע שבמסכת יבמות בפרק כיצד אמרו במשנה שאשת חורגו מותרת ובת חורגו אסורה, דאורייתא היא שנאמר את בת בנה ואת בת בתה למה הוצרכו חכמים לפרש במשנה שהיא אסורה, והשיבו אלא משום דבעי למיתני סיפא אשת חורגו אומרת לו אני מותרת לך ובתי אסורה לך, כלומר אעפ"י שבתי אסורה לך דאורייתא אני מותרת לך ובדידי לא גזרו רבנן, פירוש משום שניות כמו שגזרו במקומות אחרים שניות משום עריות דאורייתא, ומשום דלא גזרו בה רבנן הוצרכו לחדש איסור בת חורגו ברישא אע"ג דהיא דאורייתא. ואם באת לשאול על טעם איסור בת חורגו והיתר אשתו, אין לנו טעם מספיק, שאם באנו לומר טעם איסור בת חורגו משום בני בנים הרי הם כבנים והרי בבת אשתו שאסרה תורה אשה ובתה, גם באשת חורגו יכולין אנו לומר ג"כ אשה כבעלה והרי היא כבת אשתו ולמה תהיה זו מותרת וזו אסורה, אלא שזה גזרת הכתוב הוא ולא לדרוש הטעם בגזרה.
@שו"ת הרשב"ש סימן תקפו
הוניין
שאלת. מיימון פראג היה נשוי לבת מכלוף בן עלון, והיתה אלמנה והיה לה בן מבעלה הראשון, ונפטר מיימון הנזכר והניח ממנה שני בנים, ומת מכלוף בן עלון והניח בן ושתי בנות האחת מהן היא אם הבנים הנזכרים והאחרת נשואה עתה לאחר, ואם הבנים הנזכרים נשאת בחיי אביה ומת הבן ונשארו השתי בנות ונשאת האחרת אחר מותו, ומתה אם הבנים הנזכרים ואח"כ מתו שני בניה אשר מבעלה השני ואחותו תפסה כל הנכסים, ועתה רבי יהודה פראג אביו של מיימון הנזכר תובע ירושת בני בנו בנכסי אמם שירשה מנכסי מכלוף בן עלון, והדבר הזה יש לו זמן רב ורצונם לדעת אם יש לו לר' יהודה פראג זכות בנכסים הללו מצד הירושה או לא, ואם יש לו אם השתיקה עד עתה מאבדת זכותו או לא.
תשובה. ר' מיימון הנזכר הוא יורש בנכסי הבת הגדולה בת בן עלון שני שלישים, וזה שאחרי מות בן עלון נשארו השתי בנות כלתו של ר' יהודה והאחרת, ולפי זה חולקות הן הנכסים בשוה, ואחרי מות כלת ר' יהודה שהניחה שלשה בנים יחלקו נכסי אמם על שלשה, הבן שהניחה מהבעל הראשון יורש שליש, והשני בנים שהניחה מהבעל השני שהם בני מיימון בנו של ר' יהודה ירשו השני שלישים מחלק אמם. וסדר נחלה כך הוא, כי כשמת מכלוף בן עלון והניח הבן והבנות הבן יורש הכל, שאין לבנות במקום בן כלום דכתיב איש כי ימות ובן אין לו והעברתם את נחלתו לבתו, טעמא דאין לו בן הא יש לו בן הבן קודם, אי נמי והתנחלתם אותם לבניכם משמע לבניכם ולא לבנותיכם כשיש בנים. וכשמת הבן ולא הניח זרע אחיותיו ירשו אותו, שהרי אפילו מתו האחיות והיו להם בנים או בנות היו יורשים אחי אמם, ומשנה שלימה שנינו ובני אחיות נוחלין, ותניא בברייתא בני אחיות ולא בנות אחיות, ואמרינן עלה בגמרא למאי הלכתא אמר רב ששת לקדם כל היכא דכי הדדי נינהו קדמי בנים לבנות, כלומר זה שאמרה הברייתא בני אחיות ולא בנות אחיות הוא שאם יש בנים ובנות הבנים קודמין, אלמא האחיות יורשים את האחים והוא בכלל מה ששנינו והאחין מן האב נוחלין ומנחילין. א"כ אחיות הללו ירשו נכסי אביהם חלק כחלק, וכשמתה כלתו של ר' יהודה והניחה ג' בנים שלשתן ירשו אותה חלק כחלק כדתנן והאיש את אמו, ומוכיחים לה בברייתא בגמרא מדכתיב וכל בת יורשת נחלה ממטות בני ישראל היאך בנות יורשות שני מטות אלא זה שאביה משבט אחד ואמה משבט אחר ומתו וירשתן, אלמא הבן יורש את אמו. ואפילו אם היה הבן של האיש הראשון בכור דינו [כפשוט] ואינו יורש אלא כאחד מן האחין, כדתנן במסכת בכורות בפרק יש בכור הבכור יורש פי שנים בנכסי האב ואינו נוטל פי שנים בנכסי האם, אם הבן שיש לה מבעלה הראשון נוטל שליש, שנים מבעלה השני נוטלים שני שלישים.
וכשמתו שני בני הבעל השני, אין לאחיהם מאמם שהוא מבעלה הראשון כלום בירושתו, ואפילו לא היה שם יורש קרוב ממנו, שהרי שנינו האחין מן האם לא נוחלין ולא מנחילין, והיורש הוא זקינם ר' יהודה אבי אביהם, ומשנה שלימה שנינו האב קודם לכל יוצאי יריכו, כלומר שאם מת הבן ולו אח אביו יורשו ולא אחיו, ובעי רמי בר חמא אבי האב ואחיו כגון אברהם ויעקב בנכסי עשו איזה מהם קודם, כלומר שמת יצחק בן אברהם בחיי אברהם ונשארו יעקב ועשו אחים ומת עשו מי יירש נכסיו אם יעקב אחיו או אברהם זקנו, ורצה רבא לפשוט מלשון המשנה שאברהם קודם לפי שאמרה האב קודם לכל יוצאי יריכו ויעקב הוא יוצאי יריכו של אברהם א"כ הוא יורש את עשו, ורמי בר חמא השיבו דוקא יוצאי יריכו שלו לא של בנו, כלומר אם מת ישמעאל בחיי אברהם ונשארו אברהם ויצחק אברהם קודם ליצחק שהוא יוצאי ירכו של אברהם וזה יוצאי יריכו שלו, אבל אם מת עשו אחר מות יצחק אין אברהם קודם ליוצאי יריכו של יצחק בנו אלא יעקב הוא היורש, ואמר התלמוד דהכי נמי מסתבר דקתני סיפא דמתניתין זה הכלל כל המוקדם בנחלה יוצאי יריכו קודמין ואלו איתיה ליצחק יצחק קודם השתא נמי יעקב קודם. והנה אלמלא שיעקב היה קיים כשמת עשו אחרי מות יצחק אברהם היה יורש הכל, ולא העברנו הנחלה מאברהם אלא מחמת שהיה יעקב בחיים, אבל אם מת יצחק ואח"כ מת עשו ואח"כ מת יעקב בלא בנים אברהם שהיה זקנו יורש. ועוד שהרי אמרו נחלה ממשמשת ועולה עד ראובן, כדאיתא התם בפרק יש נוחלין.
ובפרק החולץ נמי אמרו סבא ויבם בנכסי ספק חולקים, כלומר אם אברהם היו לו יצחק וישמעאל ומת ישמעאל ויצחק ייבם את אשתו ובחדש השביעי ילדה ואנו מספיקים אם הוא בן תשעה לראשון, כלומר והוא בנו של ישמעאל, או בן שבעה לאחרון והוא בן יצחק, ואח"כ היו לו נכסים לזה הבן שהוא ספק אם הוא בן יצחק או בן ישמעאל ומת זה הבן הספק, ויצחק טוען בני הוא ואני אירש נכסיו ואברהם טוען בנו של ישמעאל בני הוא ואני אירש נכסיו אמרו בגמרא חולקין מפני שהוא ספק, אלמא הזקן יורש את בן בנו אם אין לו לבן הבן בן ואח. א"כ אלו השני בנים שהניחה האשה מבעלה האחרון שירשו שני שלישי נכסיה כשמת האחד יירש אותו אחיו, ולא היה לזקן בכאן שום נחלה, לפי שהוא כאברהם ויעקב בנכסי עשו שאין אברהם יורשו אלא יעקב, וכשמת השני יירש אותו זקנו ר' יהודה, א"כ ר' יהודה הוא יורש שני שלישים בנכסי הבת הזאת שהוא השליש בכל נכסי מכלוף בן עלון.
ולכאורה היה נראה שאעפ"י שהבת הזו שמתה נשאת בחיי אביה ונטלה חלק גדול מנכסיו חולקת היא עם אחותה שלא נשאת בחיי אביה שוה בשוה, שהרי שנינו נשאו גדולים ישאו קטנים, כלומר אם נשאו הגדולים אחרי מות אביהם ישאו ג"כ קטנים אחרי מות אביהן, פירוש ואח"כ יחלקו הכל שוה בשוה, אם אמרו קטנים הרי אנו נושאין כדרך שנשאתם אתם אין שומעין להם אלא מה שנתן אביהן להם נתן, כלומר אם נשאו הגדולים בחיי אביהם ואמרו קטנים אחרי מות אביהן הרי אנו נושאין כדרך שנשאתם אתם ואח"כ נחלקו בשוה אין שומעין להן אלא מה שנתן להם אביהם נתן, כך היא מתפרשת שם בגמרא. ויש משניות שגורסין כן בפירוש בבנות ואם אמרו קטנים הרי אנו נושאין וכו' אין שומעין להן, ויש שמוחקין אותה משום שהבנות נוטלות עשור נכסים, והגורסים אותה אומרים דלא קשיא ולא מידי, דכי אמרינן דנוטלות עשור נכסי הני מילי בבת במקום בן שאין להם ירושה, אבל אדם שיש לו נכסים והשיא אחת בחייו ומת והניח בנות אחרות חולקות בשוה כדרך שאמרו בבנים, וכן השיב הרב בעל העיטור ז"ל במה שנחלקו הרב החסיד והנשא הגדול ר' משה בר טוידוס והביא ראיה מהתוספתא כמו שכתב הרב ז"ל באות כתובה.
ובנדון הזה אלו כשמת מכלוף בן עלון הזקן לא הניח בן והשיא הבת הגדולה בחייו אין לשניה דין פרנסה אלא חולקות בשוה. אבל כיון שהניח בן היא תלויה באשלי רברבי, שמחלוקת היא בגמרא ובין הפוסקים ז"ל, דבפרק מציאת האשה איתמר מי שמת והניח שתי בנות ובן וקדמה הראשונה ונטלהעשור נכסים ולא הספיקה השניה לגבות עד שמת הבן אמר ר' יוחנן ויתרה, ואמר ליה ר' חנינא גדולה מזו אמרו מוציאין לפרנסה כלומר מן הלקוחות ואת אמרת שניה ויתירה, ובירושלמי פסקו כר' חנינא דקטנה נוטלת עשור נכסים, והרב בעל העיטור מסתברא ליה למיפסק כירושלמי כיון דלא פליג אמרא דילן וכן פסק הרשב"א ז"ל, ור"ח ז"ל והרמב"ם ז"ל בפ"ב מהלכות אישות פסקו כר' יוחנן דשניה ויתירה דהא לית ליה רווח ביתא, כלומר שעשור נכסי אינן אלא כדי שתמצא במה שתוכל לינשא מנכסי אביה ועכשיו שיש לה במה לינשא שהרי ירשה מאחיה במה שתוכל לינשא בו ויתירה, אלא שהרשב"א ז"ל כתב בתשובה שדוקא ברווח נכסי שירשה מאביה אחר מותו, אבל אם נתן לה אביה נכסים בחייו ואח"כ מת אינן רווח ביתא מהנהו נכסי ולפיכך נוטלת עשור נכסיו. וכתב עוד דוקא דלא אמדיניה, כלומר שאין אנו אומדין דעתו כמה היה רוצה ליתן ולא השיא בת אחרת בחייו שנתן אנחנו לזו כמוה הוא שנוטלת עשור נכסים בלבד, אבל אם אמדנו דעתו נותנים לה כמו שאמדנו דעתו. והיה משמע לפי זה שלסברת הנהו רבוותא ז"ל שפוסקים כר' חנינא שהבת הזו השניה נוטלת עשור נכסים בתחלה או מה שאנו אומדין דעת אביה ואחר חולקות בשוה במה שנשאר, ואם נתן לה אביה בחייו מתנות או תכשיטין לא יכנסו בחשבון כפי סברת הרשב"א ז"ל, אבל לפי סברת הנהו רבוותא אחריני ז"ל דפסקי כר' יוחנן חולקות הן בשוה כל מה שהניח.
ולענין דינא, אם היו הנכסים בחזקת שתיהן הייתי דן הלכה למעשה כר' יוחנן, שהרי רב אשי דהוא בתרא סבירא ליה כוותיה משום רווח ביתא ומראיה זו פסקו כר' יוחנן, והפוסקים כר' חנינא אומרים שלדבריו של ר' יוחנן הוא שאמר כך רב אשי וזו סברא חלושה היא, ואם פשטיה דרב אשי משמע כר' יוחנן אין להניח תלמוד שלנו ולסמוך על הירושלמי. אבל כיון שהנכסים כולם הם ברשות הבת הקטנה יכולה היא לומר זיל אייתי ראיה דלאו הכי הוא ותא ותשקול כדמשמע בפרק הגוזל, וכ"כ א"ז הרמב"ן ז"ל בחידושיו בפרק ואלו טרפות והר"ן ז"ל שם, ומשמע מדבריהם שכל שהוא מחלוקת בין הפוסקים ואין לנו הכרע כאחד מהם ותפס האחד שיכול הוא לומר לחבירו אייתי ראיה דלאו הכי הוא ושקול, הילכך כל מה שתפסה ממטלטלין אין אנו יכולין להוציאם מידה אלא שמין אותם, ואם יש בהם יותר ממה שנשאת בו הבת הראשונה מוציאין אותו מידה וחולקין אותו בשוה דבפרנסה שמין באב. ואם קשיא אחת מבנותיו בחייו שמין לשניה כראשונה, וזו היא דעתן של רוב פוסקי' הלכות ז"ל, ואם לא הספיקו לא הספיקו. ואם יש קרקעות שאין בהם תפיסה מדינא, דקרקע בכל מקום שהיא ברשות בעליה היא עומדת כדאיתא בפרק השואל את הפרה ובדוכתי אחריתי, אפילו לא הספיקו לבת השניה הנכסים שתפסה עם חלקה בקרקע לכדי פרנסתה חולקת בקרקעי שוה בשוה. ובחלק המגיע לגדולה יטול ר' יהודה שני שלישים שהוא שליש מכל הקרקעות, והבן האחר אם הוא בחיים או יורשיו מצד אביו יטלו השליש האחר, זהו הנראה לי בזה.
@שו"ת הרשב"ש סימן תקפז
אלמדיה, אל המשכיל ר' יעקב בר' יצחק בן סוסו נ"ע.
שאלת. על שותפים שחלקו ואחד מהם לקח שקים בסך ידוע ואח"כ הוליכם לשוק למוכרם וראה שהוא מפסיד הרבה ורוצה לחזור על שותפיו מחמת שיש אונאה בדבר.
תשובה. אין לו לחזור, שכיון ששהה יותר מכדי שיראה לתגר או לקרובו אין דין אונאה ואין הלוקח יכול לחזור בו, וזה לפי השאלה כבר נשתהה יותר מזה על כן המקח קיים ואין לו לחזור על שותפיו.
והמסך על גבי אכסדרה שיש לה פצימין, הכוונה היא שהסוכה חסר לה דופן אחד והכותל רחוק מן הסוכה ארבע אמות ואינו מועיל בסוכה כלל שאין אומרים דופן עקומה אלא בפחות מארבע אמות, אם לאכסדרה הזאת יש לה פצימין אומרין פי תקרה יורד וסותם ע"י אותן פצימין ואנו חושבין כאלו אותו דופן כלה סתומה. ופירוש זה בערבי הוא, ערסתיי"ן ותעתי"ב פוקה"ם ואל תעתוב מרכב עלי' חרפה פלאכ"ל א"ן אלערספיי"ן אלמובנתי"ן ואל תעתוב אלרכב עליהם חרפה פנחס בנאן דאלף אל מעתי"ב מתפצ"ל אלי' אלר"ץ וסד אל מכאן כלהו וכאנהו סייט מוהכי מן בשב וגזרה כאפא מהו.
אמר רבה בר חנה כנור היה לו לדוד המלך למעלה ממטתו וכיון שהגיע חצות לילה רוח צפונית מנשבת בו ומנגן מאליו מיד היה עומד דוד ועוסק בתורה עד שיעלה עמוד השחר וכיון שעלה עמוד השחר נכנסו חכמי ישראל אצלו אמרו לו אדוננו המלך עמך ישראל צריכין פרנסה ואמר להם ילכו ויתפרנסו זה מזה אמרו לו אין הקומץ משביע את הארי ואין הבור מתמלא מחוליתו, פירוש קומץ חגבים תרגום חגבים קומצין ויש מפרשים, קומץ ממש כמו וקמץ שהוא דבר מועט, ופירוש חולייתו כשתחפור הבור מאותו העפר לא יתמלא הבור, ויש מפרשים מחולייתו מלשון עוקר חוליא ומעלהו, ויש מפרשים מחולייתו מהמעיין שבו לא יתמלא הבור לעולם.
@שו"ת הרשב"ש סימן תקפח
עוד שאלת. כי נער וזקן היתה מריבה ביניהם והזקן חרף הנער וקם איש אחד ויכה את הזקן אבל הזקן לא קם ולא זע מאותה הכאה, וקם הנער ואחז בטלית שבצואר הזקן וחנקו וכשיצא מתחת ידו נפל לאחריו והיה איש אחד אחריו ואחז בו ולא הניחו ליפול לארץ והקימוהו לילך לבית והוליכוהו יד ורגל ונפל למשכב ולא דבר דבר כי נאלם ולא יכול לדבר ואח"כ חזר לו דבורו אבל אינו יכול להזיז יד ורגל, ושאלת מה שורת הדין בזה.
תשובה. דע כי דייני חוצה לארץ אינם דנים ולא גובים נזקי אדם באדם, שאין דנים בדבר זה אלא ב"ד סמוך איש מפי איש עד מרע"ה. אבל רבותינו ז"ל הגאונים כשראו שיגיע מזה נזק גדול גדרו גדר בדבר שמנדין את העושה זאת עד שיפייס את חבירו ויהיו שמים בלבם כך וכך הוא חייב וכשהיו רואים שהמזיק נותן מה ששמו הם בלבבם או קרוב ממנו היו אומרין לבעל דינו טול מה שנתן לך ואם לאו נתירנו מהנדוי. אמנם הרמב"ם ז"ל כתב בשמן של הגאונים ז"ל בהלכות סנהדרין ששבת ורפוי, כלומר מה שמבטלין ממלאכתן ומה שנותן לרפואתו וקנית התרופות, שגובין אותו דייני חוצה לארץ. ואעפ"י שהרא"ש ז"ל חולק עליו, אבל כדברי הרמב"ם ז"ל והגאונים ז"ל ראוי להורות, וכ"ש במקומות שנוהגים להתנהג על פי הרמב"ם ז"ל. על כן זה הנער חבל בזה הזקן בחמשה דברים, והם נזק ובושת וצער ושבת ורפוי, נזק הוא בטול ידו ורגלו, בושת הוא שמביישו בפני הכל לאחוז בצוארו, צער הוא החניקה שחנקו, שבת הוא בטול מלאכתו, רפוי הוא שכר הרופא ודמי התרופות, בשלשה מהם אין גובין ממנו ממון בזמן הזה אבל מנדין אותו עד שיפייס את חבירו, ובשתים מהם והם השבת והרפוי אפשר שהוא חייב ממון כפי סברת הגאונים ז"ל והרמב"ם ז"ל.
ולענין מה שנסתפקתם אם מהחניקה שחנקו קרה לו זה או מקרה קרה לו בזה, אני אומר שהדבר תלוי בצואר העדים, שאם הם אומרין שהחניקה היתה חזקה עם שהוא זקן וכמעט מזה היה אפשר שיקרו לו מקרים כאלו חייב לשלם, לפי שכבר נפסקה ההלכה בפרק החובל שהניזקין צריכין אומד כמו המיתה, כלומר כשם שאומדין לענין המיתה מי שהכה את חבירו באבן או באגרוף אם הוא אבן שיש בו [כדי] להמית או במקום שיכול להמית, כגון אם הכהו על צפור לבבו אפילו באבן קטנה יכול להמית ואם על גבו עד שתהיה האבן גדולה כדי להמית בה, כן הדבר בניזקין שצריך אומד. על כן כפי האומד אם זה חנק אותו והנער חזק והנחנק זקן, וכ"ש אם אחז בערפו שמשם חוט השדרה יוצא ממנו מתפשטת התנועה בכל הגוף חייב לשלם שבת ורפוי, ואם לאו אין עליו אלא עונש השלשה הראשונים שהם נזק בושת צער, וכבר כתבתי שאין גובין אותן דייני חוצה לארץ אבל מנדין אותו עד שיפייסנו ג"כ, ואם כן טוב הדבר שיעשו פשרה ומשפט שלום, וכל שכן אם אין שם חיוב ממון ואפילו נתברר האומד, שהרי הוא זקן וכבר היה בטל ממלאכתו ואין עליו שבת, וכ"ש שאין צרי באלמדי"ה ורופא אין שם, א"כ כיון שאין שם חיוב ממון וחזר הדבר לענין הנדוי צריך לנדות וזה וזה, והנה מה טוב ומה נעים לעשות ביניהם שלום ויצאו דברנו בשלום.
מכל מקום ראוי הוא הנער לגערה ולנזיפה, ואם יש לו מעות והזקן עני טוב הוא שיפייסנו בקצת מעות כפי ראות טוביכם, וייטב ה' לטובים ולישרים, ויסייענו לשפוט בני אדם במישרים, כדרכן של דיינים הכשרים והישרים. נאמנכם שלמה ן' הרב ר' שמעון נ"ן בן החכם ר' צמח זלה"ה.
@שו"ת הרשב"ש סימן תקפט
ראובן היה חייב לשמעון [יו"ד] ככרי שמן ובא למדוד אותן וראה שיש טורח במדידתם אמר לחבירו ראה איך תקח החביות אכסרא אמר לו הדבר ולקח כך וכך חביות בי' ככרי שמן כל חבית וחבית בכך וכך כדין, ומשך שמעון השמן ומכר מקצת חביות וראה שלפי חשבון מה שמכר שיחסר לו מהכל בין מה שמכר ומה שנשאר שבע כדי שמן שהם בחשבון שבע מהמאה ובא לתבוע מחבירו מה שחסר, וראובן טוען סברת וקבילת ואלו מצאת יתרון לא היית מחזירו.
בפרק הזהב גרסינן אמר רב הונא מכור לי באלו קנה ומחזיר אונאה, קנה ואע"ג דלא משך דכיון דלא קפיד כחליפין דמי, ויש לו אונאה דמכור לי באלו קאמר ליה, ור' אבא אמר רב הונא קנה ואין לו אונאה, והריא"ף ז"ל לא הביא בהלכותיו מימריה דר' אבא אע"ג דהוא לישנא בתרא משום דבגמרא פריך בתר הוא מלישנא קמא דרב הונא. וכן פסק הרמב"ם ז"ל בהלכות מכירה פי"ג כלישנא קמא וכתב זה לשונו, הלוקח בדמים אכסרא כגון שחפן במעות ואמר מכור לי פירותיך אעפ"י שקנה בחליפין קנה ומחזיר אונאה, וכן כתב בפ"ה מההלכות הנזכרות שהוא הדין ללוקח פירות אכסרא בסלע או בשתים שקנה ומחזיר אונאה.
ומעתה בנדון הזה אלו קנה ממנו עשר חביות של שמן בכך וכך מעות אם יש בהם אונאה מחזיר אותה, ודוקא שיעור אונאה כדיני אונאה, וכפי השיעור הזה שהוא מאה כדין וחסרו שבע כדין אין בו דין אונאה, אבל מיהו הני מילי אם היה הדבר תלוי במעות אם הם כדי שווי הסחורה או לא הוא שמעיינין אם יש בו כדין אונאה, אבל כשהדבר תלוי במקח ולא במעות אפילו אין שם כדי אונאה חוזר, דהא אמר רבא בפ"ב דקדושין ובפרק הספינה כל דבר שבמדה ושבמשקל ושבמנין אפילו פחות מכדי אונאה חוזר. ובפרק הזהב אמרינן בעי רבא בר רב חנן חטים שזרען בקרקע יש להם אונאה או אין להם אונאה, והוו בה בגמרא היכי דמי אי לימא דאמר שדיי בה שתא ואתו סהדי ואמרו דלא שדו בה אלא חמשה והא אמר רבא כל דבר שבמדה ושבמשקל ושבמנין אפילו פחות מכדי אונאה חוזר, ומפרש"י ז"ל נראה שכל שהוא במדה וכו' הוא מקח טעות, ודין אונאה הוא ביוקרא וזולא. וכתב שם הרמב"ן ז"ל שכל שאמר לו נזרעה כראוי ולא נזרעה כראוי אין זה אונאה אלא מקח טעות, ואין אונאה אלא ביוקרא וזולא. א"כ בנדון הזה שאין הדבר תלוי ביוקרא וזולא אלא במדה לאו מדין אונאה אייתינן עלה אלא מדין מקח טעות ואפילו פחות מכדי אונאה חוזר.
ואע"ג דבפרק בית כור אמרינן רב פפא זבן ארעא מההוא גברא אמר ליה הויא (ב') [עשרין] גרבי משחא ולא הוו אלא חמיסר אתא לקמיה דאביי אמר ליה סברת וקבילת, והיינו טעמא שרב פפא כבר היה יודע השדה ומכירה שאין בה אלא ט"ו בלחוד וסבר וקבל, דהכי משמע בגמרא דרב פפא אהדר ליה לאביי ואמר ליה והא תנן פחות משתות הגיעו עד שתות ינכה ואהדר ליה אביי הני מילי דלא קים ליה בגוה מר הא קים ליה וסברת וקבילת, כלומר שרב פפא היה יודע שאין בה אלא חמשה עשר וסבר וקבל, ואהדר ליה רב פפא והא עשרים קאמר ליה, כלומר שאף על פי שאני מכירה לדעת כן אמר לו שישלם לי הפחת משדה אחר או ינכה לי מן הדמים, אמר ליה אביי באידניה כמו עשרים קאמר לך, כלומר דמצי אמר לך מוכר לאו כמדת עשרים אמרתי לך אלא שהיא טובה כעשרים בשדה אחר ולהשביח מקחו, וכן פירשוה המפרשים שם. אם כן דוקא ומכיר שאין מדתה אלא כך הוא דאמרינן סבר וקבל, אבל בחביות שאין מדתם ידועה ולא מנה כמו שאמר המקח טעות הוא ואפילו בפחות משתות חוזר. ואפילו לסברת הרא"ש ז"ל שכתב דמכור לי באלו דהוי ספק אי מחזיר אונאה או לא ומספיקא לא מפקינן מיד המאנה בחשן משפט, היינו דוקא בדבר שיש בו אונאה דהיינו במידי דאית ביה יוקרא וזולא, אבל במידי דתלי במקח טעות כגון דבר שבמדה ושבמשקל ובמנין דלא הוי טעמא משום אונאה אלא משום מקח טעות אף לדברי הרא"ש ז"ל חוזר.
ואם אחר שנתברר לו החסרון מכר מן השמן סבר וקביל וכדאמרינן דרב פפא דזבן ארעא מההוא גברא שכתבתי למעלה ואמר ליה אביי סבירת וקבילת, והאי נמי כיון שידע החסרון ומכר מן השמן סבר וקביל ולא גרע ממי שקנה דבר ומצא בו מום ונשתמש בו שאינו יכול לחזור כמו שכתב הרמב"ם ז"ל, כך נראה לי, והשם יצילנו משגיאות אמן. שלמה בן הרב ר' שמעון נ"ן בן החכם ר' צמח זלה"ה.
@שו"ת הרשב"ש סימן תקצ
שאלוני נאמני הקהל ישמרם האלהים.
מורנו ישמרך האדון שומר הברית והחסד. בכאן יש אנשים שלקחו שמן וסחורות אחרות בפרעון חובם ובקשנו מהם שיפרעו הפאשטמי"ש, יש מהם שטען שלקח הסחורה ביוקר כדי שיפרע מחובו ואחרים לקחו כדי שוויו ביד הסרסור, והם אומרים שלא יפרעו אלא אם יפרעו האחרים שלקחו ביוקר, יורנו מורנו נר"ו הדין ושלומך יגדל.
אם הסך הוא בפחות ממה שנמכר בבית הסוחרים חייב לפרוע כפי ההסכמה, אבל אם הוא כשוויו בבית הסוחרים, וכ"ש אם קנאו ביותר שהוא פטור, וזה כלו לפי לשון ההסכמה שלא אמרה אלא עלי"ו ונ"ה אלכד"א, כך אני חושב שהוא לשון ההסכמה, א"כ הלשון הוא הדין כך, ואם לאו הודיעוני כיצד הוא הלשון, ושלום.
@שו"ת הרשב"ש סימן תקצא
עוד שאלוני. מורנו יודע לכבודך כי משה עריבי גדול היו ברשותו עשרים חבילות של פשתן יש להם יותר משלשה שנים ועתה מכר אותם בטרשא של חסורות באריכות עד בא הספינה, אם הוא צריך לפרוע הפשטמי"ש על הסחורות שעתיד לקבל או לא, והמכירה היתה בתוך זמן השטר, יורנו מורנו הדין ושלומך יגדל.
אם חס ושלום לא תבא הספינה יתחייב הנוצרי לשלם ויש לו במה לשלם חייב משה לפרוע, ואם אין לנוצרי לשלם אם לא תבא הספינה נמצא שאינו זוכה במקחו עד בא הספינה, כך נראה לי ושלום.
@שו"ת הרשב"ש סימן תקצב
עוד שאלוני. מורנו תשובתך הרמתה בענין מי שקבל על עצמו בשטר לקנות לאשתו בגדים ותכשיטין מהו דינם, וזה נוסח השטר, אנו עדים החתומים למטה היינו בבית הכנסת של אלמלאחי"ן קודם הוצאת ספר תורה ביום שני כשבא משה בר יהודה בן חנין ושעבד עצמו ונכסיו בקנין גמור מעכשיו לקנות בגדים ותכשיטין לאשתו נוגמה בת עמרם בר' שלמה דוראן בארבעים זהובים, וקבל עליו בקנין גמור מעכשיו שיקנה בשלשים זהובים בגדים ותכשיטין לאשתו נוגמה הנזכרת קודם שישא גמילה בת ר' מיימון שמטובא, והעשרה זהובים הנשארים מהארבעים הנזכרים קודם שיכנס חג הסוכות הבא ראשון בלי שום סרוב ועכוב בעולם, וקבל עליו שאם יעבור על קבלה זו ושאם לא יתנהג נוגמה הנזכרת על פי הדין וימרה פי דיני ישראל ויבא יד תקיפה מהאומות יהיה מוחרם ומנודה לכל קהלות הקדש ויהיה ממונו וגופו מסור למלכות, והוא קבל עליו כל זה במעמד כל הקהל יצ"ו, וכדי להיות לראיה ולזכות לנוגמה בת עמרם בר שלמה דוראן הנזכרת מה שהיה בפנינו כתבנו וחתמנו במצותו ומסרנו בידה ביום שני בששה ימים לירח טבת שנת חמשת אלפים ומאתים ושלש עשרה לבריאת עולם למנין שאנו מונין כאן באלגזאייר מתא הכל שריר וקיים, עד כאן נוסח השטר. יורנו מורנו הדין בבגדים ותכשיטין אלו דינם מהו ושלומך יגדל.
הבגדים והתכשיטין האלו דינם הוא כדין הכניס לה שום משלו, לפי שכך כתב לה שטר בגופן שלהם לגבותם בכל עת שתרצה וכתבו לה קודם נשואיה, ואם כן הרי הוא כהכניס לה שום משלו שאינו רשאי למכור אלא ברשותה, וכן כתבו הרשב"א ז"ל והרא"ש ז"ל, וכן היה דן אדוני אבי מורי הרב ז"ל הלכה למעשה. וחתמתי שמי פה שלמה בן הרב ר' שמעון בן החכם ר' צמח זלה"ה.
@שו"ת הרשב"ש סימן תקצג
דברי שלמה בן הרב ר' שמעון נ"ן בן החכם ר' צמח זלה"ה.
בפרק המצניע תנן באמת [אמרו] אשה חוגרת בסינר, ובפרק הזהב תנן ביין התירו לערב מפני שמשביחו, ואמרינן עלייהו בגמרא אמר רבי אלעזר הדא אמרה כל באמת הלכה, ופירש"י ז"ל בפרק הזהב מדיהיב טעמא למלתיה מפני שמשביחו ואין לגמגם בדבר ונקט ביה למיתני באמת שמע מינה כל היכא דתני באמת הלכה היא ואין להסס ולגמגם בדבר, עד כאן לשונו. נראה מדבריו דהלכה היא ר"ל שהיא הלכה פסוקה. אבל מדברי הרמב"ם ז"ל בפירוש פתיחת המשנה נראה דכל באמת הלכה שהיא הלכה למשה מסיני גוד ולבוד ודופן עקומה ועשר נטיעות. ודברי רש"י ז"ל לכאורה נראין בטעם משום דתנן בפ"ק דשבת הבאמת אמרו החזן רואה מהיכן תינוקות קוראין, ואי אפשר בזו שהיא הלכה למשה מסיני דאין קורין לאור אינה גזרה שמא יטה, ובדבר שהוא גזרה לא שייך למימר שהיא הלכה למשה מסיני. אבל דברי הרמב"ם ז"ל מפורשים בירושלמי בפ"ב דכלאים ובפ"ב דתרומות ובפרק המצניע כדאמרינן התם אמר ר' אלעזר כל מקום ששנינו באמת הלכה למשה מסיני. וההיא דבפ"ק דשבת לא קשיא, שכבר כתב רבינו שמשון ז"ל דההיא דר' אלעזר לאו דוקא היא, דהא אשכחן באמת אמרו החזן רואה, יראה מדבריו דאע"ג דכל באמת הלכה למשה מסיני, אבל אין ללמוד ממנה בכל מקום, דאין למדין מהכללות. אבל קשה לדברי הרמב"ם ז"ל מה שכתב באמת אמרו החזן רואה שהיא הלכה למשה מסיני, וצ"ע. אח"כ מצאתי בירושלמי דאמרינן נמי עלה אמר ר' אלעזר כל מקום ששנו באמת הלכה למשה מסיני, וא"כ אין הקושיא על הרמב"ם ז"ל אלא על הירושלמי.
@שו"ת הרשב"ש סימן תקצד
פסק דין. עמדו בפני אני החתום למטה ר' משה בר מרדכי עריבי ור' שאול בר יהונתן הכהן, וטען ר' משה כי ר' שאול נדר לתת לו רבקה בתו לאשה תוך עשרים חדש והיה זה ערב פסח שנת היר"ד ותקע לו כפו שאם לא יתענה לו יתן לו מאתים זהובים ונשבע לו בזה חפץ ביד והשיב ר' שאול שלא נתחייב לו ממון לא בתקיעת כף ולא בשבועה.
ופסקתי הדין ביניהם שאלו נשבע לו באמת היה חייב לתת לו, אעפ"י שזה אסמכתא ולא קניא אלא בבית דין חשוב, אעפ"כ מדרך השבועה חייב לקיים. ואעפ"י שהרא"ש ז"ל כתב שהקנסות שנעשים בחתונים אין בהם אסמכתא שכדאי הוא הבושת פנים שעשה לשלם עליה קנס, זהו אלו היה בקנין אבל בלא קנין אלא בדברים בעלמא אינו כלום. אך מחמת השבועה חייב שכך כתב הרשב"א ז"ל בתשובותיו.
ועכשיו שר' שאול כופר בזה ור' משה טוען שהיתה בזה שבועת התורה חייב להשבע לו שבועה דרבנן, כמו שכתבו בשם הגאונים ז"ל בפרק ראשון ממסכת מציעא במי שנתחייב בבית דין שבועה דאורייתא ויצא וטען שכבר נשבע שנשבע לו שבועה דרבנן, על כן אם ישבע לו ר' שאול הוא פטור ואם לאו חייב, ונתתי לו זמן בשבועה זו חמשה ימים מהיום. וכתב שלמה בן הרב ר' שמעון בן החכם ר' צמח זלה"ה.
@שו"ת הרשב"ש סימן תקצה
לפי שר' שלמה בר יצחק ציארי מעיר מליאנה חייב מעות לסוחר פרנסישקו בן איורא בשטר בגופן שלהם, וכבא ר' שלמה ציארי הנזכר ממליאנה הזמינו ר' סוסאן זוראפי לפני מכח הרשאת פרנסישקו הנזכר כי לא היה כאן הסוחר הנזכר בבא ר' שלמה ציארי הנזכר, ור' שלמה ציארי הנזכר חלה פני ר' סוסאן זוראפי הנזכר המורשה שיקבל ממנו משכונות בקצת החוב וכשילך למליאנה ישלח לו ככר שעוה בעשרה זהובים והשאר ישאר עליו בתורת חוב והניח המשכונות ביד ה"ר יצחק יצ"ו בר אהרן אבן נונו נ"ע והם קצת כתבי הקדש, והלך רבי שלמה ציארי הנזכר למליאנה כי שם ביתו ויאחר מן המועד, ולבקשת ר' סוסאן זוראפי הנזכר כתבתי לו שישלח מה שנדר ואם לאו ימכרו הספרים בב"ד והוא כתב לחלות פני ואני אמרתי לו שלא תועילנו בקשתי אלא יחלה פני ר' סוסאן זוראפי וכתב לו וחלה פניו וגם אני חליתי פניו להאריך לו הזמן, אח"כ בא הסוחר פרנסיסקו הנזכר ושאל את שלו, וכתבתי לו ושניתי ושלשתי ועברו כל הזמנים ולא נתן, ואלצני הבעל חוב למכור הספרים הנזכרים ונתתים ביד הסרסור למכור, ובין כך ובין כך כתבתי לו שהם ביד הסרסור ואם לא ישלח המעות ימכרם והוא לא שלח ולא הטה אזן, וכתבתי לקהל יצ"ו פעמים וענוני שאינם יכולים להכריחו ושאעשה המשפט, והסרסור סרסר כל הספרים הנזכרים בשתי בתי כנסיות כמו שני חדשים ועמדו ולא הוסיף שום אדם בהם ואפילו כאחד, וצויתי לסרסור שיתנם לקונים, ואלו הם הספרים הנזכרים ובכמה נמכרו, תחלה נמכרו בקובץ א' קובץ ויקרא וקובץ במדבר סיני וקובץ ואלה הדברים עם קרובות בקלף ונייר ד' זהובים, ושמנה נביאים ארבעה זהובים וחצי, ושרשים לר' דוד קמחי ז"ל בקלף ישן זהוב אחד וששה שמיניות, ואיוב דניאל ועזרא זהוב, ופירוש איוב לאלחריזי ופירוש איוב ושיר השירים ומשלי זהוב אחד ושמינית הזהוב, ברכות שבת להריא"ף ז"ל חצי זהוב, ומה שנשאר מהחוב גזרתי עליו נדוי שישלח לבעליו כדי שלא תנעול דלת בפני לווין.
@שו"ת הרשב"ש סימן תקצו
קוסטאנטינה, אל תלמידנו ר' יוסף בר אברהם זמרון נ"ע.
שאלת. כי הרב ר' יצחק בר ששת ז"ל נשאל על הסרכה הנקראת פלמונדא אם הגיעה הסרכה לטרפש או ללב או לכל המקומות שעושה טרפה אם היא מותרת או אסורה, והשיב שהיא אסורה ובמקומכם נהגו בה היתר, השיבני דבר.
זאת התשובה כתובה למעלה בסימן של"ב
תשובה. יהא רעוא דלישרו תרבא, ואחר שאדוננו מורנו ורבנו הרב ז"ל כתב בה איסור איך מלאם לבם להתירה, ואם אל אדוננו ז"ל אין שומעין מה יעשו לאזובי קיר כמוני היום, אבל להודיעך קשט אמרי אמת אכתוב לך ג"כ מה שנשאלתי עליו מהמשכיל ר' חגי במסתגאנים ומה שהשיבותיו למעלה בסימן של"ב עיין שם, וזכיתי להסכים לדעתו של מורינו הריב"ש ז"ל.
מה שכתב אא"מ הרב ז"ל בהלכות בדיקה שלו (בפ"ז) [בפ"ח] זה לשונו, ראיתי בגליוני הצרפתים ז"ל שאם כל הריאה דבוקה יחד שלא יכול להכניס ידיו לבדקה זה קורין אותו פלמונדא וכשרה והסימן אומר (לבד"ק) [לדבק] טוב הוא עכ"ל.
תשובה. אין ללמוד מזה שאם היא דבוקה מבפנים במקום שעושה אותה טרפה שתהא מותרת, שאם הכשירו כשהיא דבוקה מבחוץ לצד הדופן, היינו טעמא שכיון שהיא דבוקה לדופן שוב אינה מתנועעת כיון שאין בה פלוש והויא כשרה, כמו שאנו מכשירין אונא לדופן דסביך (בבשרה) [בבשרא] משום דהיינו רביתא ושוב לא תתפרק, ובאומא שהיא במקום רחב לא (מכשרין) [מכשרינן] לה אלא בדאיכא ריעותא בדופן, ועכשיו שהכל מעורב ומסובך שוב אין הריאה יכולה להתפרק כיון שאין שם פלוש שאלו היה שם פלוש כיון שמקצת אינו מחובר משם ינתק הכל, כבגד שתפור שאם הוא מהודק הכל מתחלה ועד סוף לא ינתק ואם ישאר מקצת בלא תפירה בין באמצע בין בשני הקצוות משם ינתק הכל, על כן (יסמכו) [סמכו] המכשירין להתיר כשהיא דבוקה כלה בדופן בלא פלוש. אבל אם הגיעה הסרכא ההיא אפילו מצד חוץ עד הטרפש מקום שעושה אותה טרפה הרי היא אסורה, שלא מפני שהיא דבוקה בדופן נכשיר טרפות הטרפש. והגע עצמך שהסרכא זו התחילה להצמיח מלמטה למעלה והתחילה מהטרפש אטו מפני שאח"כ שדי תכלא בכולה נכשירנה, א"כ מצינו טרפה חוזרת כשרה, וכ"ש אם הסרכא הגיעה לצד פנים ללב שהדבר יותר פשוט שהיא טרפה. והרי ההוראה הזאת אינה מוסכמת מהכל כמו שכתב אא"מ הרב ז"ל בהלכותיו והבו דלא להוסיף עלה, ואין להכשיר אלא כשהיא דבוקה לדופן בלבד בלתי (שתדיע) [שיגיע] הסרכא לטרפש וכ"ש ללב או למקומות שעושה אותה טרפה, עד כאן לשון תשובתי, וזכיתי להסכים לדעתו של מורנו הרב ר' יצחק בר ששת ז"ל.
@שו"ת הרשב"ש סימן תקצז
עוד שאלת. ראובן נתמנה גזבר על ההקדש ורצה לבנות חרבה אחת של הקדש וחסרו לו מעות משכן אותה אצל ראובן לחמש שנים, והיו המעות באותו זמן כבדים, ועתה בא לתבוע מעותיו ממשקל אותו זמן והגזבר תובעו בשכירות שנה שדר בה מוסף על זמן המשכונה, ושאלת שורת הדין בזה.
תשובה. דע שאם היה הדיוט עם הדיוט היה שורת הדין בזה שיטול ממשקל המעות שהיו באותו עת אם חסרו עד חומש כדמוכח בפרק הגוזל עצים, והיה ג"כ חייב לתת שכירות כל מה שדר אחר שעבר זמן המשכונה, שכל אותו שכר אסור הוא כמו שכתב הרמב"ן ז"ל בחדושיו פרק איזהו נשך בשם תשובת הריא"ף ז"ל, וזה ברור. אלא שבענין הנדון הזה שהוא הדיוט עם ההקדש יש לעיין בזה אם הדין שוה אם לא, דלכאורה הוה משמע דגזבר שנתמנה בפירוש על ההקדשות יכול למשכן ההקדש, דאע"ג דבענין בתי כנסיות בעיא שבעה טובי העיר במעמד אנשי העיר, כבר אמרו בירושלמי דוקא בסתם אבל בפירשו אפילו חד, ומשמע דכל דנתמנה בפירוש אפילו אחד דינו כדין שבעה טובי העיר במעמד אנשי העיר. ואם איתא דהכי הוא דינו שוה עם ההדיוט, לפי שאין זה בית הכנסת דנימא במאי מפקע קדושתיה, שאין כאן שום קדושה אלא שיאכלו העניים פירותיו, שההקדש בזמן הזה הוא לעניים כמו שכתב הרשב"א ז"ל בתשובה מההיא דפרק אלו נדרים לפי שאין בתרומה בזמן הזה, וצ"ע באותה תשובה. אבל אא"מ הרב ז"ל אומר שהגזבר ולא שבעה טובי העיר וכו' אין להם רשות למשכן ולא למכור, א"כ כיון שהגזבר לא היה יכול למשכן, שטר המשכונה בטל הוא וחייב לשלם שכירות כל אותן שנים שדר בו.
@שו"ת הרשב"ש סימן תקצח
עוד שאלת. מי שחולץ ליבמתו אם יכול להתנות עליה שלא תנשא לפלוני כדרך שיכול להתנות בגט או לא, וכתבת שנפל ביניכם מחלוקת, יש אומרים דלא גרע מגט, ויש אומרים דיכולין להטעותו ולומר לו חלוץ ואח"כ תאסור.
תשובה. חליצה לא דמיא לגט בדבר זה, דבפרק מצות חליצה אמרינן גט מוטעה פסול חליצה מוטעית כשרה, ואמרינן התם היכי דמי חליצה מוטעית כגון שאומרים לו חלוץ לה על מנת שתתן לך מאתים זוז, וכתבו עלה המפרשים שאפילו התנה עליה בתנאי כפול התנאי בטל והחליצה כשרה ואפילו לא נתנה, וטעמא דמן הדין אין כח בשום תנאי לבטל המעשה ואפילו לא נתקיים התנאי ראוי המעשה להתקיים, אלא דילפינן מתנאי בני גד ובני ראובן, הילכך בעינן דוקא כי התם שיוכל המעשה להתקיים על ידי שליח. ובפרק המדיר מייתי הא דאמרינן חליצה מוטעית כשרה היכי דמי כגון דאומרים לו חלוץ לה על מנת שתתן לך וכו', ואמרינן דטעמא הוי דהחליצה כשרה משום דכלהו תנאי גמרינן להו מבני גד ובני ראובן, דאפשר לקיומי על ידי שליח כי התם הוי תנאה דלא אפשר לקיומי על ידי שליח כי התם לא הוי תנאה, וחליצה אינו יכול לעשותה על ידי שליח, הילכך אעפ"י שמתנה עליה על מנת שלא תנשאי לפלוני וכופל תנאו אינו כלום ויכולה היא לינשא לו. ואע"ג דאמרינן בפרק רבן גמליאל דביש תנאי בחליצה פליגי ר' ורבנן במתניתין כבר דחו לה מהלכתא ולית דחש לה, וכבר תירצה הראב"ד ז"ל כמו שנמצא בספר הזכות להרמב"ן ז"ל, וכן הרא"ש ז"ל בפסקיו, וכ"כ בספר המצות גדול. ואפילו למאן דאמר שאם נדרה לתת לו מאתים זוז שחייבת לתתם לו אם הוא יבם הגון מתורת שכירות, כמו שכתב רש"י ז"ל והסכימו עמו המפרשים ז"ל מההיא דאמרינן התם בפרק מצות חליצה בתחומות דרב פפא נפלה לפני יבם שאינו הגון אמרי ליה חלוץ לה על מנת שתתן לך מאתיים זוז וכו' אתי לקמיה דרב פפא אמר הב ליה, אמרה לי משטה אני בך עבדי ליה וכו', היינו דוקא בממון דשייך למימר ביה מתורת שכירות, אבל שאר תנאים כגון שלא תאכלי בשר וכו' או שלא תכנסי לבית אביך או שלא תנשאי לפלוני אינה חייבת לקיים תנאו. ואף בממון אפילו לא מקיים תנאו החליצה קיימת, אלא שחייבת לתת מתורת שכירות אם אינו הגון. ועל פי דרכנו למדנו דאין צריך לומר חלוץ ואח"כ תאסור, אלא אפילו התנה קודם חליצה אין תנאו כלום והתנאי בטל והחליצה כשרה, וזה דבר ברור מאד, וכן כתב הרמב"ם ז"ל גם כן בפ"ד מהלכות חליצה, והסכמת הכל כך היא.
@שו"ת הרשב"ש סימן תקצט
אמרינן בפרק אלו הן הלוקין אמר רבא חלוק מלאכות לשבת ואין חלוק מלאכות ליום טוב, פירוש הענין כי חלוק מלאכות לשבת הוא לענין חטאת שאם עשה הרבה אבות מלאכות בשבת אפילו בשוגג בהעלם אחד חייב חטאת על כל אב ואב ואם עשה אב אחד מאבות מלאכות ותולדותיו אינו חייב אלא חטאת אחד, וכן היא בפרק כלל גדול וכן פסק הרמב"ם ז"ל בפ"ז מהלכות שבת, וביום טוב אין הדין כן אלא אפילו עשה הרבה אבות מלאכות ואפילו בהתראה אינו לוקה אלא אחת, ובשוגג אינו חייב אלא חטאת אחת, כך מבואר בפרק הנזכר פרק אלו הן הלוקין ובפרק כלל גדול, וכן כתב הרמב"ם ז"ל בפ"א מהלכות יום טוב. והענין הוא כאשר הבנת שיש בזה קולא ביום טוב יותר מבשבת, והטעם הוא שלא מצינו חלוק מלאכות לענין חיוב חטאת אלא בשבת, כמו שלמדו רבותינו ז"ל מלא תבערו אש בכל מושבותיכם ביום השבת, שההלכה היא כמאן דאמר לחלק יצאת.
ומה שכתב רש"י ז"ל בפרשת ויקהל הבערה זו יש אומרים לחלק יצאת ויש אומרים ללאו יצאת, אין פירושו כלל כמו שכתבת, אבל פירוש הענין הוא, כי התורה אמרה לא תעשה כל מלאכה, והבערת אש היא בכלל אבות מלאכות והיא נכללת בדיבור לא תעשה כל מלאכה, א"כ למה יצאת מהכלל באמרו לא תבערו אש, יש אומרים לחלק יצאת לחייב על כל אב ואב מאבות מלאכות, שאם לא יצאת הבערה מהכלל היינו אומרים שכל העושה אבות מלאכות הרבה או אפילו כלם אינו חייב אלא אחת שכן משמעות הכתוב שאמר לא תעשה כל מלאכה, אבל השתא דיצאה מן הכלל לא ללמד על עצמה יצאה אלא ללמד אף על הכלל כלו יצאה, ואנו אומרים מה הבערה אב מלאכה וחייב עליה בפני עצמה אף כל אב מלאכה חייב עליה בפני עצמה ואם עשה הרבה מלאכות בהעלם אחד חייב חטאת על כל אחת ואחת, וזה מה שאמרו בפרק אלו הן הלוקין ובפרק כלל גדול יש חלוק מלאכות לשבת, ויש אומרים ללאו יצאת, כלומר שאינו חייב על ההבערה אלא ללאו בלבד שבזדון חייב מלקות כשאר לאוין שבתורה ופטור על שגגתה מחטאת, ובעל הדעת הזה הוא למד חלוק חטאות לאבות מלאכות ממה שנאמר בפרשת ויקרא בענין חיוב חטאת, אחת מכל מצות ה', וזהו הפירוש האמתי, ואין כל המשכילים יודעים פירוש זה.
@שו"ת הרשב"ש סימן תר
ומה שכתבת שהרמב"ם ז"ל כתב בהלכות שביתת יום טוב בענין גוי שהביא תשורה לישראל אם יש מאותו המין במחובר לקרקע וכו' הרי אלו אסורין, איני יודע מה הוקשה לך בזה, והלכה ברורה היא בפרק בכל מערבין דאמרינן התם אמר רב פפא הלכתא גוי שהביא דורון אם יש מאותו מין במחובר אסור ולערב נמי אסורין בכדי שיעשו, ואם לאו בתוך התחום מותרין וחוץ לתחום אסורין, והבא בשביל ישראל זה מותר לישראל אחר. והטעם [שהבא] בשביל ישראל זה מותר לישראל אחר כדי שלא יאמר לגוי הבא לי, וכל שאסור לעשותו אסור לומר לגוי לעשותו, וכמו שהוא זה בשבת כדאיתא בפ"ק דשבת וכמו שכתב הרמב"ם ז"ל בפ"ו מהלכות שבת, כן הדין ביום טוב כמו שכתב הרמב"ן ז"ל בפרק הפועלים, ואם היינו מתירין לאותו ישראל פירות שמביא הגוי דורון בשביל ישראל אנו חוששין שיאמר לגוי הבא בשביל ישראל אחר שאין אדם חוטא ולא לו, לפיכך לו אסורין ולישראל אחר מותרין. וכל מה שכתב הרמב"ם ז"ל בזה מבואר הוא, אלא לענין בכדי שיעשו יש מי שכתב כדי שילך למקום שממנו באו הפירות, וכן נראה שהיא דעת הרמב"ם ז"ל בפ"י מהלכות שבת, ויש מי שכתב שאם המקום הוא רחוק יותר מכדי הלוך מיל די בשיעור שהייה כדי הלוך לתחום שבת שהוא מיל.
ופירוש קרפף הוא בית קטן שמכניסין בו פירות וענינים אחרים להצניעם שם עד עת הצורך, ובעל הערוך פירש קרפף הוא מקום מוקף מחיצות כמו חצר.
ומענין בגד של עור הנקרא פרוו"ה אם מותר לתופרו בחוט פשתן, הדבר ברור שהעורות אין בהם משום כלאים ומותר לתופרן בפשתן, אבל אם יש בעור צמר מחובר וחוטי פשתן נוגעים באותו צמר נראה שהדבר אסור, וצריך עיון.
@שו"ת הרשב"ש סימן תרא
עוד שאלת לפרש לך שמועה זו, מתניתין ר' יוסי אומר שוחק וזורה לרוח או מטיל לים אמרו לו אף הוא נעשה זבל ונאמר ולא ידבק בידך מאומה מן החרם, גמרא תניא אמר להם ר' יוסי [הרי] הוא אומר ואת חטאתכם אשר עשיתם את העגל וגו' ואכות אותו טחון ואשליך אל הנחל היורד מן ההר, כלומר שמשה לא השליכו לים המלח והשליכו אל הנחל והנחל מעלה צמחים ולא חש לנעשה זבל, אלמא כל ששחק וזורה לא חיישינן לנעשה זבל, ואהדרו ליה רבנן משום ראיה בתמיה הרי הוא אומר ויזר על פני המים וישק את בני ישראל לא נתכוון משה אלא לבדקן כסטות, כלומר שלא השליכו משה אלא על פני המים ושתוהו כלו ולא נשאר ממנו שום דבר שירד לנחל ונעשה זבל ויעלה צמחים, והדר ר' יוסי לאייתי ראיה אחרת ואמר להם הרי הוא אומר גם את מעבה וגו' ויכרות אסא את מפלצתה וידק וישרוף בנחל קדרון, כלומר והרי הוא נעשה זבל ומעלה צמחים, ואהדרו ליה רבנן בנחל קדרון אינו מעלה צמחים, שהעפר בו אינו מעלה צמחים שהוא בארץ מליחה וכיון שאינו מעלה צמחים לא חיישינן לשמא נעשה זבל, ור' יוסי קא מהדר להו דנחל קדרון נמי מעלה צמחים הוא מההיא דאלו ואלו מתערבין באמה ונמכרים לגננים, אלמא דעפרו מעלה צמחים, וקא מהדרי ליה רבנן דמקומות יש מקום מגדל צמחים ויש מקום שאינו מגדל צמחים, כלומר שבנחל עצמו יש מקום שאין עפרו ארץ מליחה ומגדל צמחים והוא גובהו של נחל ששם נשפך הדם, ויש מקום שאינו מגדל צמחים שעפרו מליח, כלומר בסוף הנהר שמתקבץ שם מי גשמים ונעשה מליח ולפיכך אינו מגדל צמחים, ושם השליך אותה המפלצת אשר שרף ודק, כך נ"ל פירוש שמועה זו.
@שו"ת הרשב"ש סימן תרב
ומענין מי שיש לו שני שמות ורוצה לגרש ולשלוח הגט באיזה מהם כותבין הגט. רבינו תם ז"ל אמר אם יש לו שתי שמות צריך לכתוב שניהם בפירוש ולא יספיק לכתוב כל שם שיש לי, ואם אין לו אלא שם אחד אין לו לכתוב כל שם שיש לי שמא יוציא לעז ויאמרו שאינו זה. והרא"ש ז"ל לא חשש לכך. והראב"ד ז"ל אמר אם יש לו שני שמות כותב שניהם, ואם יש לו חניכה כותב וכל שם שיש לי. והרמב"ן ז"ל אמר אם יש לו שני שמות כותב השם שנקרא בו במקום המסירה עיקר והשם הנקרא בו במקום הכתיבה כוללו עם וכל שם שיש לי, וכן היא דעת הראשונים, ואם כתב שם של מקום הכתיבה אינו גט. והמגיד כתב הרשב"א ז"ל כתב כל הסברות, והמובן מדבריו שלכתחלה צריך לעשות כדברי ר"ת ז"ל, אבל בדיעבד דבריו מטין לדברי הרמב"ן.
וכל זה הוא כשהוחזק בשני שמות, אבל אם לא הוחזק בשני שמות כותב באיזה מהן שירצה, וכתב הרמב"ן ז"ל דדווקא בדיעבד, אבל לכתחלה כותב וכל שם שיש לי והביא ראיה מהירושלמי והתוספתא, והרשב"א ז"ל רצה לדחות סברא זו ולומר שהירושלמי חולק על גמרתינו, ואפילו לכתחלה מגרש באיזה מהם שירצה. ועוד אומר הרשב"א ז"ל שמי שהוחזק בשני שמות במקום אחד ואשתו עמו והוא מגרשה שם, מגרש באיזה שירצה ואין צריך לכתוב וכל שם ואפילו לכתחלה והאריך בזה. והרא"ש ז"ל כתב דאפילו גרש באותה העיר צריך לכתוב שני שמות לכתחילה, אבל בדיעבד די באחד מהם. ומי שיש לו שם לווי, כגון שיש לו שם יהודית והגוים קורין אותו בשם אחר, כתב הרמב"ן ז"ל שצריך לכתוב פלוני דמתקרי כך, והרא"ש ז"ל והרשב"א ז"ל כתבו כיון שכותב וכל שם וחניכה תו לא צריך.
@שו"ת הרשב"ש סימן תרג
מסתגאניס, אל המשכיל ר' חגי יצ"ו
בר' שלמה בן אלזוק נ"ע.
שאלת. כשאתה פותח ספר תורה ערב שבת להסדיר הפרשה להגיה ס"ת אם אתה חייב לברך ברכת התורה, ונפל לך הספק בזה מלשונות ספר אורח חיים שכתב בענין ברכת התורה.
תשובה. בפ"ק דברכות אמרינן בגמרא דילן, אמר רב יהודה אמר שמואל המשכים לשנות קודם שיקרא את שמע צריך לברך לאחר שיקרא אין צריך לברך מאי טעמא שכבר נפטר באהבה רבה, ומשמעות זה הלשון הוא שאם אחר שבירך ברכת אהבה שהיא קודם לקריאת שמע אם רוצה לקרות אח"כ בתורה שוב אין צריך לברך על התורה, והטעם בזה לפי שיש בה הרבה מעניינות ברכת התורה כגון ותן בלבנו ללמוד וללמד ולשמור ולעשות. ודבר זה בין קרא סמוך לברכה בין מופלג מהברכה, כך היה נראה מפשט זה הלשון, אלא שבירושלמי אמרינן עלה אמר ר' אבא והוא ששנה על אתר, והראב"ד ז"ל גורס והוא שקורא על אתר, ופירוש על אתר הוא לאלתר, ולפי שנוי גרסאות אלו אם היא והוא שקרא על אתר או ששנה על אתר יצא הדבר למחלוקת, ולפי גרסת והוא שקרא על אתר יצא לנו שאם קרא ק"ש אחר ברכת אהבת לאלתר אם אח"כ הפסיק ורוצה לחזור שוב אינו צריך לחזור ולברך על קריאתו, ולפי גרסת והוא ששנה על אתר יצא לנו דוקא אם שנה אחר ק"ש מיד אבל אם הפסיק וחוזר לקרות חייב לברך.
ורבותינו הצרפתים ז"ל כתבו שאף לדברי האומר דוקא בשלמד מיד אבל אם הפסיק חוזר ומברך היינו דוקא כשרוצה ליפטר באהבה, אבל המברך אשר בחר בנו ושאר הברכות כיון שקרא אחר הברכות אם הפסיק אח"כ ורוצה לחזור ולקרות שוב אין צריך לברך ואפילו הפליג ונתעסק במלאכתו, ולא החמיר הרא"ש ז"ל אלא אם ישן ביום שינת קבע שכשרוצה לקרות צריך לברך. אלא שלא נתפרשו דבריו יפה אם דוקא שרוצה ליפטר בברכת אהבה או אף במי שבירך ברכת התורה, אלא שמתוך לשונו משמע שלא אמר הדברים אלא ברוצה ליפטר באהבה, לפי שבאותה תשובה שכתב הרב בנו ז"ל משמו לא הזכיר בה דין אם בירך ברכת התורה ולא דבר באותה תשובה אלא ברוצה ליפטר באהבה רבה, על כן אני אומר שאם ברך בבקר ברכת התורה וקרא אחריה פרשת התמיד ששוב אין צריך לברך באותו יום ולא אף באותה הלילה, לפי שהלילה הולך בזה אחר היום אלא אם ישן שינת קבע שבשינה זו חלק הלילה מהיום שהמשיך הלילה בזה אחר היום הוא לפי שלא הפסיק וסלק דעתו שלא לקרות, אבל כשסלק דעתו כבר חלק לילה מהיום וכשעומד לקרות צריך לברך, ובאותה ברכה פוטר מה שנשאר מהלילה והיום הבא אחריו והלילה שאחר היום עד שישן שינת קבע באותו לילה, כך נראה לי, וכך היה נוהג א"א מורי הרב ז"ל שלא היה מברך ביום כשישן שינת קבע לפי שהיה מברך בכל יום ברכת התורה. ויצא לנו מזה שלכל הדעות כיון שאתה מברך בכל יום ברכת אשר בחר בנו ושאר הברכות שוב אין אתה צריך לברך פעם אחרת כשאתה חוזר וקורא, וקריאתך בספר תורה בערב שבת אינה קריאה של חובה כקריאת היחיד בצבור שתצטרך לחזור ולברך.
@שו"ת הרשב"ש סימן תרד
עוד שאלת. מהו לחלוב עז העומדת לחלבה ביום טוב לתוך הקדרה.
תשובה. דבר זה תלוי באשלי רברבי, שרבינו שלמה הצרפתי ז"ל והרא"ש ז"ל סוברים דהלכה כר' שמעון אפילו ביום טוב דעז לחלבה ותרנגולת לביצתה וכו' דאמר ר' יוחנן בפ"ק דשבת דר' שמעון שרי ור' יהודה אסר. אבל סברת הגאונים ז"ל והריא"ף ז"ל בסוף הלכות יום טוב והרמב"ם ז"ל בפ"א מהלכות שביתת יום טוב אוסרים דהלכה כר' יהודה בי"ט דקי"ל דילמא אתו לזלזולי ביה, והר"ז הלוי ז"ל יש לו בזה דעת אחרת מ"מ הוא אוסר בעז לחלבה ותרנגולת לביצתה ותורי דרדייא, והרשב"א ז"ל בספר עבודת הקדש והר"ן ז"ל בשטתו בסוף יום טוב סוברים להחמיר בכל דדברי הריא"ף ז"ל. ואחר שהסכמת הגאונים והאחרונים ז"ל היה לאסור ראוי להחמיר, וכך הורה א"א מורי הרב ז"ל הלכה למעשה לאסור, א"כ לפי זה אסור הוא לחלוב בי"ט אפילו לתוך הקדרה עז העומדת לחלבה.
והנוהגים בזה קולא הם טועים, לפי שהחליבה לתוך הקדרה אינה כמו שהיו נוהגים במקומות אלו ושמענו שהם נוהגים כך בהרבה מקומות, שנותנים מעט פת לתוך הקדרה וחולבים עליו, שלא אמרנו שמותר לתוך הקדרה שיש בה תבשיל כגון אורז או לביבות שאוכלים אותם בחלב וחולב עליהם שהחלב נתערב במשקה או באוכל ושב הכל תבשיל אחד, אבל זה שעושין שנותנין מעט פת וחולבין עליו אינו כלום.
והרא"ש ז"ל כתב בפרק מפנין בשם רבו הר"מ מרוטנבורק ז"ל שמותר לומר לגוי לחלוב העזים בשבת מפני צער שיש להם דצער בעלי חיים דאורייתא ודחו שבות דאמירה לגוי דהוי מדרבנן, וא"א מורי הרב ז"ל כתב שיותר נכון הוא שיתן החלב במתנה לגוי שיאמר לו חלב עזי ויהיה שלך שהיא אמירה לגוי במלאכתו של גוי שהיא מותרת, כמו שכתב הרמב"ן ז"ל בפרשת בא אל פרעה ובחדושיו בפרק הפועלים, ודעתו הכי היא שכיון שיש תקנה בזה אין להקל להתיר אמירה לגוי שהיא שבות מפני הפסד מועט דחלב, וכן יש הוכחה לזה מפרק מי שהחשיך. ולענ"ד אני אומר שלא באנו להתיר משום הפסד אלא משום צער בעלי חיים, ואפילו אם באנו להתיר משום הפסד לא הוי הפסד מועט שאפשר שיהיה לו עדר מרובה, ואם אדם אין לו אלא עז יחידה לא מפני כך נאסר לו שאם כן נתת דבריך לשיעורין, וכ"ש שלא באנו להתיר אלא משום צער בעלי חיים. ובספר אורח חיים סתם הדברים, ואין לקחת מזה ראיה דאפשר שהוא סובר כדעת אביו ז"ל, וכבר כתבתי סברת כל הראשונים והאחרונים ז"ל וראוי לחוש לדבריהם להחמיר.
@שו"ת הרשב"ש סימן תרה
עוד שאלת. תעניות שגוזרין על הגשמים וחל בהם ראש חדש אם מפסיקין או לא, ואם אין מפסיקין מהו קורא בשחר אם כשל ראש חדש או כשל תענית והיכן מזכיר במוסף של תענית.
תשובה. משנה שלימה שנינו בפרק סדר תעניות קמא, אין גוזרין תענית על הצבור בראשי חדשים בחנוכה ובפורים ואם התחילו אין מפסיקין דברי רבן גמליאל אמר ר' מאיר אעפ"י שאמר רבן גמליאל אין מפסיקין מודה היה שאין משלימין, ואמר רב יהודה אמר רב זו דברי רבי מאיר וכו' אבל חכמים אומרים מתענה ומשלים, וכן פסק הרמב"ם ז"ל. ולענין התחלה אמרינן בגמרא וכמה הויא התחלה ר' אחא אומר שלש ר' יוסי אומר אחת, ופסק הרי"ף ז"ל כר' יוסי, וכן הרמב"ם ז"ל.
ולענין קריאת התורה, קורא של ראש חדש בשחר ובמנחה הוא אומר ויחל, לפי שאין לדחות פרשת המוספין שקריאתם היא כאלו הקרבנום, כדאיתא בפרק בתרא דתענית ובסוף מנחות שכל העוסק בתורת קרבנות הרי הוא כאלו הקריבם, ואם לא נקראים בראש חדש שוב אין להם תשלומין, מה שאין כן בפרשת החול שאם לא יקרא אותה בשני ובחמישי הרי קרא אותה במנחה בשבת ומוסיף לקרותה ביום שבת הבא אחריו בשחר. ועוד שהרי יש מן הגאונים ז"ל שאומרים שאין קורין בפרשת ויחל בתענית אלא במנחה ובשחר קורין בפרשת היום, אעפ"י שגאונים אחרים לא נהגו כן, כדאי הם האומרים שלא לומר ויחל בשחר לסמוך עליהם בראש חדש חנוכה ופורים אם חל בהם תענית.
ולענין הזכרת עננו במוסף רבו כמו רבו בזה הדעות, שבעל הלכות גדולות כתב שיחיד המתענה בשבת אומר עננו אחר שיגמור תפלתו קודם שיעקור רגליו באלהי נצור לשוני מרע, וכן כתבו רבותינו הצרפתים ז"ל, וכן הכריע בספר אורח חיים בענין הרואה חלום ונפשו עגומה עליו, ומיהו אפילו לדבריהם היחיד אומרה שם בלא חתימה לפי שאין היחיד קובע ברכה לעצמו כדאיתא בפ"ק דתענית. וכן כתב הריא"ף ז"ל שם שמי ששכח ולא הזכיר של תענית במנחה מזכירה קודם שיעקור את רגליו בלא ברכה, ורבינו יחיאל ז"ל כתב דכיון שאינו אומרה באמצע ברכה חותם בה בברכה, ולא נתחוורו דבריו לא"א מורי הרב ז"ל. והרשב"א ז"ל כתב שאומרה בעבודה ורוצה להוכיח כן מהירושלמי ובמחלוקת הוא שנויה שם, ולא נתחוורו גם כן דבריו לא"א מורי הרב ז"ל.
ומיהו זהו ליחיד, אבל לשליח צבור ראיתי שבעל הטורים אומר דכיון שהיא מחלוקת איכא מאן דאמר בהודאה ואיכא מאן דאמר בעבודה ואיכא מאן דאמר אחר קדושת היום וכו' שמסקנא היא התם בעבודה, וחוץ מכבודו שבירושלמי לא העלו כמאן דאמר בעבודה, ששם אמרו ר' אבא בר ממל אמר בעבודה ר' אבינא אמר בברכה רביעית א"ר אבא מה מצינו בכל מקום אומרה בברכה רביעית אף כאן אומרה בברכה רביעית וכן נפק עובדא בהדיא דר' אבא, וכיון דר' אבא מסייע לר' אבינא ונתן טעם לדבריו שבכל מקום אנו מוצאין שליח צבור קובע ברכה לעצמו ואומרה באמצע התפלה הוא הדין נמי בראש חדש שחל בו תענית שאומרה בברכה בפני עצמה, והוה ליה ר' אבא בר ממל חד לגבי ר' אבינא ור' אבא. ועוד שהרי עשה מעשה, וקימא לן בכל דוכתא דמעשה רב, כדאיתא בפרק יש נוחלין. ועוד שדבריו דברי טעם הם שמא נשתנה יום זה בתפלה שבכל יום תענית אומר עננו בברכה בפני עצמה והיום יקבענה בעבודה בלא ברכה. וירושלמי זה הביאו הרשב"א ז"ל בחדושיו בפרק אין עומדין ודעתו לפסוק בשליח צבור כר' אבינא ור' אבא לאומרה ברכה בפני עצמה, ומה שאמר הירושלמי שאומרה ברכה רביעית אומר הרשב"א ז"ל שהוא טעות סופר והכוונה היא בברכה חמישית, כלומר אחר שאמר מטבע של ראש חדש. וכן הנהגתי אני בראש חדש אחד שהתענינו בו שקרינו בשחר פרשת ראש חדש ובמנחה ויחל, והיחידים התפללו עננו בסוף התפלה, וש"ץ בברכה בפני עצמה אחר מטבע של ראש חדש.
@שו"ת הרשב"ש סימן תרו
ומענין המפטיר, אינו קורא [בתורה אלא לכבוד התורה שיאמרו התורה עיקר והוא קורא] קצת (מה) [ממה] שקרא השביעי על כן אומרין [קדיש] אחר השביעי וכיון שהפסיקו בקדיש אינו עולה למנין, ובתעניות ובמנחה של יום הכפורים וכן בשחרית של תשעה באב הוא עולה למנין שלשה אעפ"י שהוא קטן כיון שלא הפסיקו בקדיש אחר שקרא השני, וכשחל ראש חדש בשבת אחר שהשלים השביעי הפרשה אומרין קדיש ככל שבתות השנה והמפטיר קורא פרשת ראש חדש, וצריך שיהיה גדול ולא קטן כמו שכתב בעל המנהיג בהלכות חנוכה לפי (שהל' קריא) [שהקריאה] היא חובת הצבור ואין מוציא המחוייב בדבר מי שאינו מחוייב בדבר כקטן, ואחריו אומרין [קדיש] שני שזאת הקריאה אינה כקריאת מפטיר בכל שבת שאינה אלא מפני כבוד התורה אבל היא חובה ואומרים עליה קדיש, והוא הדין לכל יום שיש בו שני ספרים כרגלים ויום הכפורים שאומרין קדיש על הראשון וקדיש על השני, וכן בשמחת התורה שנהגו לקרות פרשת בראשית שלא ימצא השטן מקום לקטרג על ישראל לפי שכבר השלימו התורה וקורא אותה הששי גם אותה קריאה צריכה קדיש ובכל אחד משלשה ספרים שמוציאים באותו יום אומרין קדיש. ובראש חדש טבת שמוציאין שני ספרים אחד לפרשת ראש חדש ואחד לפרשת חנוכה, ופרשת ראש חדש קורין ג' ט"ו פסוקים, לכל אחד חמשה, אין אומרים קדיש בראשון לפי שאין מפסיקין בקדיש בין שלישי לרביעי שחובת היום בארבעה, ואין אומרין קדיש עד שיעלו כל המחוייבין לעלות, ואומרים קדיש אחד בספר השני אחר שקראו הארבעה, וכן בחול המועד הפסח שמוציאין שתי ס"ת וקורין ארבעה. ובשבת שיש שלשה ספרים, כגון ראש חדש טבת וראש חדש אדר וראש חדש ניסן שחלו בשבת, שקורין הפרשה ששה, והשביעי פרשת ראש חדש והמפטיר פרשת חנוכה ושקלים והחדש, אין אומרין קדיש על הראשון כדי שלא (יפסקו) [יפסיקו] בין ששי לשביעי, ואומרים קדיש על השני שקרא בו השביעי, וקדיש על השלישי שקורא בו המפטיר הפרשה של אותה שבת שיהיה גדול.
ובברכת ההפטרה של מנחה ביום הכפורים אומרים על התורה כמו בשחרית בין בחול בין בשבת בלא שום שנוי.
ונהגו להפסיק בפסוק (ובערב) [ולערב] יחלק שלל, והוא טעות, עד כאן לשון א"א מורי הרב ז"ל.
ואני מוסיף בה דברים במה שנהגו שלא לומר קדיש על ספר תורה במנחה, שנראה לי הטעם כי בכל יום כשאומרים קדיש על ספר תורה אומר אחריו תהלה לדוד וכשמחזיר הספר תורה למקומו אומרים קדיש ועומדין להתפלל, ומנחה אין אומרים תהלה לדוד אחר הס"ת ואנחנו מאחרים הקדיש עד החזרת ספר התורה למקומו כדי שיעמוד להתפלל מתוך דברי תורה, כך נראה לי הטעם בזה. ושלומך עם שלום כל המשכילים יגדל כנפשך ונפש נאמנכם החותם לאור הנר, אחיכם שלמה בן הרב ר' שמעון נ"ן בן החכם ר' צמח זלה"ה.
@שו"ת הרשב"ש סימן תרז
בגאייה
שאלת. ר' אברהם לוניל היה נשוי לבת החכם ר' בנימין עמאר נ"ע וכתובתה על פי תקנות קהל מאיורקה, ומתה בחיי בעלה והניחה בת אחת ממנו ונשאת לה"ר עמרם עמאר בחיי אביה ונתן לה נדוניא גדולה, ונשא ר' אברהם לוניל אשה אחרת בתו של מורינו ר' יצחק בר ששת ז"ל והוליד ממנה בנים, ונפטר ר' אברהם לוניל וחיי לכל ישראל שבק ולא הניח בן ליורשו כי אם הבנות מהשניה והבת הנזכרת מהראשונה, ובאה הבת הגדולה לתבוע חלקה בכתובת אמה כפי תקנת הקהל מוסיף על ירושתה עם אחיותיה, ואחיותיה רוצות לדחות אותה מטעמים רבים. האחד שאביה השיא אותה בחייו ונתן לה נדוניא גדולה על סמך שיפטר מכתובת אמה, אעפ"י שלא התנה כך בפירוש, ושסתמו כפי דעתן כפירושו. והשני מפני שתיקתה עד עתה. והשלישי מפני דוחק פרנסת בעלה ובתו לבקש ללחמו ללחם ביתו ולא תבע מחמיו כתובת אם אשתו. והרביעי מפני שר' עמרם לוה מר' אברהם בכתב ידו ובמשכונות, ואלו היה חייב לו חמיו לא היה לוה ממנו. והחמישי שר' אברהם היה נשמע אל האמת, והיה לו לר' עמרם לתבעו לפני ה"ר בנימין או לפני ה"ר שם טוב שהיו חכמי הקהל יצ"ו. והששי מפני חלוף הלשון הכתוב בנוסח התקנה, שלמעלה כתוב כתובתה ובאמצע כתוב נדונייתה ולמטה כתוב כתובתה והתוספת. גם ר' אברהם לוניל כתב לאשתו השנייה שטר מתנה מחיים גלויה ומפורסמת בקנין גמור ומעכשיו שנתן לה קרקעות ידועים, ויורשיו רוצים לערער על מתנה זו ואומרים שכיון שנתן לה מתנה אבדה כתובתה. ותפסה גם כן מטלטלין במזונותיה ורוצים היורשים להוציאם מתחת ידה לפי שכבר התחילו לחלוק בנכסים ועתה היא מערערת. גם ר' אברהם לוניל כתב שטרי חובות בכך וכך זהובים לאשתו השניה שנטל וקבל מידה והיורשים מערערים שלא היו לה נכסים שתלוה לבעלה, אם גובה שטרי חובות אלו או לא, שכל מה שקנתה אשה שקנה בעלה.
תשובה. מה שטענו שמה שנתן האב נדוניא מרובה לבתו הגדולה שעל סמך שיפטר מכתובת אמה עשה זה וחשב זה לפרעון, זה אינו פוטרו, שהרי האב חייב להשיא בתו כדאיתא בפרק מציאת האשה, ובפ"ק דקדושין מוכחי לה מקרא דכתיב קחו נשים והולידו בנים ובנות וקחו לבניכם נשים ואת בנותיכם תנו לאנשים, וקאמרינן התם הכי קאמר דניתיב להו מידי כי היכי דניתו אינשי וננסבינהו, וכתובת בנין דכרין נתקנה כדי שיקפוץ אדם ויתן לבתו כבנו כדאיתא בפרק נערה שנתפתתה, ואביי ורבא אמרי תרווייהו דעד עשור נכסי מבעי ליה, והרמב"ם ז"ל כתב בפ"ד מהלכות אישות דנותן כפי עשרו ואפילו הכי כתב רבינו מתתיה גאון ז"ל שהיום נוהגים לתת יותר ויותר, וכ"כ בעל העיטור ז"ל בשם רב חנניה בר' יהודה נ"ע, וכן אנו רואים מעשים בכל יום. ואפילו לא היה חייב להשיא בתו ולתת לה נדוניא, כיון שלא פירש בשעת נתינת הנדוניא שמכתובת אמה הוא משיא אותה חייב הוא לתת לה כתובת אמה כפי תקנת הקהל וכדאיתא בפרק המקבל מהו דתימא האי דבצרי לך פלגו דיוקא אדעתא דלא יהיבנא לך באילנות קא משמע לן דאיבעיא ליה לפרושי, והכי אמרינן בלישנא אחרינא נמי התם דאבעיא ליה נמי לפרושי, אלמא כל היכא דלא פריש אע"ג דאיכא למימר דמשום הא עביד הכי לאו כלום הוא עד דפריש.
וטענת השתיקה עד עתה אינה טענה, שלא מצינו דבעינן הזכרה אלא באלמנה מן היורשים אחר כ"ה שנה כשאין שטר כתובה יוצא מתחת ידה ובמנה ובמאתים ובתוספת משום דתנאי כתובה ככתובה דמי, אבל נדונייא אינה מפסדת, וכן כתב הרא"ש ז"ל, אפילו אין שטר כתובה יוצא מתחת ידה, וכששטר כתובה יוצא מתחת ידה גובה אפילו מנה ומאתים והתוספת, וגרושה בין כך ובין כך גובה הכל כדאיתא בסוף פרק הנושא, וכ"כ הרמב"ם ז"ל בפ"ו מהלכות אישות, ובנדון הזה בעלת חוב היא בנכסים, ועוד שאינה יורשת אלא הנדוניא לא העיקר ולא התוספת כפי תקנת הקהל, ואפילו אם יש לה אמה שמתה כ"ה שנה כ"ש אם אין לה חמשה ועשרים שנה. ואעפ"י שהבעל היה צריך למעות והיה דחוק בפרנסתו, מפני זה לא נתבטל זכות אשתו אפילו היה הוא הבעל חוב, כ"ש שאינו הוא הבעל חוב אלא אשתו. והרא"ש ז"ל כתב בתשובה דחוב ישן אעפ"י שהמלוה בא לתכלית העוני אין לפסול השטר אלא א"כ הוא מכיר הדיין שיש בו רמאות אז ראוי להסתלק ולומר לדיינין שיסתלקו ממנו אם יש אומדנא דמוכח ע"כ, כמו שכתובה בספר החשן בסימן ס', וכן כתב בסימן ק"ט תשובה אחרת להרא"ש ז"ל דכשהיה בא לידו שטר ישן היה דורש וחוקרעל איחור הדרישה והגבייה אם יש רמאות בדבר ע"כ. ובנדון הזה אין חשש רמאות שיהיה השטר מזוייף ולא חשש פרעון, אלא שהיה סומך שמה שנתן בנדוניית בתו היה בפרעון כתובת אמה.
וטענת מה שהלוה הבעל מאבי האשה בכתב ידו ועל המשכון, ג"כ טענת הבעל בזה ובשאר אותן דקדוקין משמיעת האב אל האמת ולמה לא הזמינו לדין לפני חכמי המקום, טענה מספקת היא שהחוב זה אינו שלו אלא של אשתו והבעל בנכסי אשתו אע"ג דלא בעי הרשאה היכא דאיכא פרי כדאיתא בפרק השולח, היכא שמיחת בידו ואינו יכול לתבוע וכ"כ הרשב"א ז"ל בחדושיו שם, והיא לא היתה רוצה להכאיב לב אביה ולפיכך לא היה יכול לתבוע. ואפילו היה החוב שלו ולוה ממנו [לא] בטל זכותו, שהרי שנינו בפרק בתרא דכתובות שנים שהוציאו שטר חוב זה על זה אדמון אומר אלו חייב הייתי לך כיצד אתה לוה ממני וחכמים אומרים זה גובה שטר חובו מזה וזה גובה שטר חובו מזה. ואעפ"י שיש פוסקים כאדמון, הריא"ף ז"ל והרמב"ם ז"ל בהלכות מלוה ולוה פסקו כחכמים ז"ל.
וטענת חלוף לשון התקנה אינו חלוף אלא ביאור, לפי שכתובה משמע מינה מאתים ומשמע מינה נדוניא, והלשון האחרון ביאר את הראשון לומר שמה שנכתב למעלה כתובה אינו מנה ומאתים אלא נדוניא, וכן השיב א"א מורי הרב ז"ל למאלקה אל החכם ר' חיים בן אסמאעיל נ"ע זה כ"ד שנה. ואפילו היה חלוף היינו הולכין אחר לשון אחרון, אע"ג דבפרק השואל את הפרה ובפרק בית כור איכא פלוגתא אי תפוס לשון אחרון או לשון ראשון, ופסקו רבוותא דאזלינן בתר פחות שבלשונות, זה כשאינו בשטר, אבל כשהוא בשטר הלך אחר לשון אחרון לפי שהם שני דברים זה אחר זה ותפוס לשון אחרון, אבל ההיא דבפרק בית כור ובפרק השואל, אי נמי ההיא נמי דפרק גט פשוט מאה דינרים דאינון סלעין תלתין כלם דבור אחד הוא זה אחר זה ולפיכך הולכים אחר פחות שבלשונות, וכ"כ הרב בעל העיטור ז"ל בשם ר"ח ז"ל במאמר כתובת גיטין, ובפרק גט פשוט שנינו כתוב למעלה מנה ולמטה מאתים וכו' הלך אחר לשון התחתון, וכן גבי ספל מלמעלה וקפל מלמטה פשיטא ליה לרבא דהלך אחר לשון התחתון, זהו אפילו היה חלוף בלשון כ"ש שאין שם חלוף אלא ביאור.
ומענין שטר המתנה שכתב הבעל לאשתו קנתה המתנה שהשטר כתוב וחתום כהלכה הוא, ובפרק חזקת אמרינן דהכותב מתנה לאשתו קנתה ואין הבעל אוכל פירות. ומפני מתנה זו לא נתבטל זכות כתובתה, שלא אמרו אלא במחלק כל נכסיו כדאיתא בפרק יש נוחלין, וזה לא חלק כל נכסיו וגם אינה אפטרופיא שהרי שייר ומטלטלין הוו שיור בהא, כדאיתא בפרק מי שמת גבי חמשה עד שיכתבו כל נכסיהם, וכ"כ הרמב"ם ז"ל בפ"ו מהלכות זכייה ומתנה, ונוטלת היא כתובתה מוסף על מתנתה.
ומענין מה שתפסה מן המטלטלין, אין מוציאין אותן מידה כדאיתא בפרק אלמנה נזונת, ואפילו תפסה דבר מרובה, מעובדא דכלתיה דשבתאי דתפסה דסקיא מלאה מעות, וכן משמע בירושלמי. ואעפ"י שהרשב"א ז"ל נחלק על רבינו שמשון ז"ל אחיו דכתב דאפילו תפסה דבר מרובה אין מוציאין מידה, הר"מ מרוטנבורק ז"ל קיים דברי רבינו שמשון ז"ל, וכן פסק הרמב"ם ז"ל שכתב בפי"א מהלכות אישות, אלמנה שתפסה מטלטלין כדי שתזון מהם בין שתפסה מחיים בין שתפסה לאחר מיתה אפילו תפסה ככר זהב אין מוציאין מידה אלא כותבין לה בית דין שתפסה ופוסקים לה מזונות וחולקין עמה והיא נזונת ממה שבידה עד שיהיו לה מזונות יותר או עד שתמות ויקחו היורשים השאר, וכן היא מסקנת הרא"ש ז"ל.
ולענין אי אמרינן לה אחוי מה בידך, מחלוקת היא בירושלמי, דתלמידוי דר' יונה אמרי דאמרן לה אחוי מה בידך ור' יוסי בר בון אמר מכיון שיש לה לישבע בסוף אפילו אחוי מה שבידך לא אמרינן לה, ומדברי הרמב"ם ז"ל שכתבתי למעלה משמע דפסק כתלמידי ר' יונה דאמרי לה אחוי מה בידך, וכן היא מסקנת הר"מ מרוטנבורק ז"ל והרא"ש ז"ל, על כן יעמידו בית דין ויכתבו כל הנכסים ויפסקו לה מזונות לפי כבודה ויחשבו עמה על מעשה ידיה, דאלמנה הנזונת מנכסי יתומים מעשה ידיה שלהם, וישביעוה אחר שתראה שטר כתובתה כמו שכתב הרמב"ם ז"ל בפי"ח מהלכות אישות, וישאר כל מה שתפסה תחת ידה. ואעפ"י שכבר התחילו לחלוק בנכסים לא מפני כך נכריחנה להחזיר מה שתפסה. ואע"ג דבפרק יש נוחלין אפליגו רב פפא ורב פפי משמיה דרבא בבכור שנטל כפשוט אי ויתר בכלהו באותה שדה בלבד, ואמר רב אסי נמי למר זוטרא מדרישנא, דפלג בהדי אחוה בצנה דפלפלי בשוה הואיל וויתרת במקצת ויתרת בכלה, לא דמי להכא שהרי האידנא האלמנה נזונת אף ממטלטלי ואפילו תפסום היורשים, וכן כתב הריא"ף ז"ל והרמב"ם ז"ל בהלכות אישות א"כ דינא קיים על המטלטלין, ולא דמי לירושת בכור דכיון דחלקו בשוה ויתר, אבל זו אפילו נתנה להם המטלטלין זכות מזונות קיים, ואפילו מאן דאמר גבי בכור ויתר בכל הכא מודה דלא ויתרה, ובין תפסה ובין לא תפסה זכותה קיים.
ומענין השטר חוב שכתב שקבל מידה כך וכך זהובים בתורת הלואה, אינה גובה אותם, דאמרינן בפרק חזקת לוה מן האשה ואחר כך גרשה אין לה עליו כלום, וגרשה או נתאלמנה חד הוא שהטעם הוא שכל מה שיש ברשות האשה בחזקת בעלה הוא עד שתביא ראיה מהיכן בא לה, וכן כתב הרמב"ם ז"ל בהלכות מלוה ולוה, ויש לזה ראיות מפורשות בדברי המפרשים במסכת קדושין וכתבם אא"מ הרב ז"ל בתשובותיו. וזאת האשה אם הכל מודים שלא נפלו לה נכסי מלוג, מעות אלו הם או ממעשה ידיה או ממציאתה או גנבתם לבעלה והכל של הבעל ולא נשאר לה אלא טענת שנתנם לה בעלה או אחר, וטענה זו היתה מועלת לה אלו היו הנכסים ההם תחת ידה שתהא נאמנת בשבועתה, אבל כיון שאין הנכסים ההם תחת ידה אלא שבאה לתבוע אותם בשטר חוב אינה נאמנת אלא בראיה ברורה שמעות שהלוה לבעלה היו מנכסים שנתן לה בעלה או אדם אחר כמו שכתב הרמב"ם ז"ל בפכ"ב מהלכות אישות. ואלו לא כתב שנטל וקבל מידה כך וכך זהובים אלא שהוא משתעבד לה בכך וכך זהובים הוה אמרינן אלים כחא דשטרא כדאיתא בפרק הנושא כמו שכתב הרמב"ם ז"ל בפי"ח מהלכות מכירה, אבל בכאן היא בטוענת שנתנה לו מעות והודאת בעל דין כמאה עדים, א"כ מעות אלו של בעל הם ואינה גובה אותם אלא אם יש לה ראיה שנפלו לה נכסים מאמה או מאחותה, ואפילו היו הנכסים מועטים והוסיף עליה הרבה לפי שאין מדקדק עם אשתו בכך, וכ"ש באשה חשובה וניחא ליפוק עליה שם שאשתו ירשה נכסים מרובים מאמה, ושלום על רודפי האמת. וכתב שלמה בן הרב רבי שמעון נ"ן בן החכם ר' צמח זלה"ה.
@שו"ת הרשב"ש סימן תרח
בגאייה, על הענין הנזכר למעלה.
מה שתבע ר' עמרם שתראה לו אשת חמיו הנכסים שהניח אחיו הדין עמו, שאעפ"י שהיא מחלוקת בירושלמי, הרמב"ם ז"ל ור' מאיר מרוטנבורק ז"ל והרא"ש ז"ל הסכימו דאמרינן לה אחוי מה שבידך, כלומר הראי מה שבידך, וכבר כתבתי לכם זה בתשובת שאלותיכם, על כן יעמדו הבית דין ויכתבו כל הנכסים הן מעות הן כסף וזהב ותכשיטין ובגדים ומטלטלי הבית ושמושי ערסא דבר גדול או דבר קטן, וכן אם יש שם כתבי הקדש הכל יכתבו הב"ד, ותראה כתובתה ויפסקו לה מזונות אחר שישביעוה, שכך כתב הרמב"ם בפי"ח מהלכות אישות אלמנה שבאה לב"ד לתבוע מזונות יש מי שהורה שפוסקין לה מזונות ואין משביעין אותה, ואין לסמוך על הוראה זו מפני שנתחלף לו הדבר באשה שהלך בעלה למדינת הים ורבותינו הורו שאין לה מזונות מב"ד עד שתשבע שהרי בא להפרע מנכסי יתומים וכזה דעתי נוטה וכן ראוי לדון. ואעפ"י שהרמב"ן ז"ל והרא"ש ז"ל חולקים עליו, כסברת הרמב"ם ז"ל נהגו לדון. וכיון שהחמיר בה הרמב"ם ז"ל להיות כשבועת המשנה משביעין אותה על דעת המקום ועל דעת היורשים שלא החביאה ולא הבריחה מהנכסים בין בחיי בעלה בין אחרי מותו ושלא נתנה מתנות לבנותיה ולא לקרוביה ולא לאחרים בין רב למעט בין במתנה גמורה בין במתנה על מנת להחזיר ושלא הערימה ושלא הוציאה מהנכסים זולתי למזונותיה ולפרנסתה, ויכתבו שטר מכל הנכסים הנשארים ויתנו אחד בידה ואחד ביד היורשים כדין שמוש ב"ד וישארו כל המטלטלין תחת ידה.
ומה שתובע ר' עמרם שינתן לו חלק אשתו ושהוא יתן ערב במזונותיה אינו מן הדין ואין אצלה אדם נאמן בעצמה, ואחר שהדין נותן שמה שתפסה תפסה אין בנו כח להוציאו מתחת ידה. אמנם מה שטוען שישאו ויתנו בהם וישארו תחת ידה הדין עמו, שאינו מן הדין שתאכל אותם מעט מעט. ודוכתא אמרינן בפרק איזהו נשך אמר ליה רבה לרב יוסף הני זוזי דיתמי מאי עבדינן להו אמר ליה מותבינן להו בבי דינא ויהבינן להו זוזא אמר ליה והא קאכלי ליה קרנא אמר ליה מר היכי עביד אמר ליה מבדקינן גברא דאית ליה דהבא פריכא ונקטינן מיניה ויהבינן ניהליה קרוב לשכר ורחוק להפסד, ובמסקנא אמר רב אשי מבדקינן גברא דמשכו נכסיה ומהימן וכו' כדאיתא התם, אלמא דב"ד חוששין ליתומים עצמם שלא יכלו קרן ממונם כ"ש היורשים הגדולים שיחושו לעצמם שלא תאכל האלמנה כל הקרן, והריא"ף ז"ל כתב בתשובה שהב"ד צריכין להשתדל לשמור ממונם של בני אדם. אלא שאין מוציאין הנכסים מתחת ידה וישאו ויתנו בהם היורשים והם תחת ידה, ואם יספיק השבח למזונותיה מוטב ואם לאו תשלימו לה מהקרן.
ומענין השטר מתנת הקרקע שכתב ר' אברהם לוניל נ"ע לאשתו בת הרב ר' יצחק בר ששת ז"ל, כשר הוא והמתנה קיימת היא ואין בה פקפוק. ומה שרוצה ר' עמרם לבטלה מפני שאין כתוב בה אגב אינה טענה, שאין צריך אגב אלא במטלטלין ובמעות כדאיתא בפ"ק דקדושין ובפרק הספינה ובפרק מרובה ודוכתי טובא, אבל בקרקע לא שייך ביה אגב. ובפרק חזקת ובפ"ק דקדושין אמרו בשטר כיצד כתב לו על הנייר או על החרס אעפ"י שאין בו שוה פרוטה שדי מכורה לך שדי נתונה לך הרי זו מכורה ונתונה, וכן כתב הרמב"ם ז"ל בפ"א מהלכות מכירה. וכן בפרק השולח תניא האומר נתתי שדה פלונית לפלוני הרי הוא שלו, וקאמר בגמרא וכלן בשטר, וכן כתב הרמב"ם ז"ל בפ"ז מהלכות זכייה ומתנה. וכן מה שרוצה לבטלה ג"כ בטענת שהקרקע היתה משותפת בשעת הכתיבה בינו ובין אחר ולא חלקו עד לאחר מותו של הנותן אינה טענה, לפי שבשטר המתנה כתב לה שני אוצרות ושני בתים ושני עליות מכלל ארבעה אוצרות וארבעה בתים וארבעה עליות ולא מצר לה לא למזרח ולא למערב, שאם במשל מצר לה במזרח ונפל חלקו למערב או מצר לה למערב ונפל חלקו למזרח נמצא שלא נתן לה כלום שמה נתן לה נמצא עכשיו שאינו שלו והוברר הדבר שלא נתן לה אלא של חבירו, והדברים בזה עתיקים אי אמרינן יש ברירה או לא, אבל זה לא מצר לה לא למזרח ולא למערב ולא לצפון ולא לדרום וכדאמר רב בפ"ק דמציעא מה מכר לו ראשון לשני כל זכות שתבא לו, ומוכח התם דאפילו בנותן אמרינן הכי. ואעפ"י שהגאון ז"ל כתב בספר המקח דלא קיימא לן כרב, כבר חזר בו בתשובה וכתב דכיון דחזינן דאמוראי בתראי שקלו וטרו אליביה דרב בגמרא משמע דהלכתא כוותיה וכו' כדאיתא בהלכות הריא"ף ז"ל, וכן דעת הרב ז"ל, אלמא דאפילו בנותן אמרינן מה נתן לו ראשון לשני כל זכות שתבא לו. וגם טענתו שלא נתן לה בעלה אלא כדי שיהיה בנה נשמע אליה אינה טענה, לפי שלא כתב לה כל נכסיו שנאמר שלא עשאה אלא אפטרופיא שהרי שייר לעצמו, ואפילו מטלטלין הוו שיור כדאיתא בפרק מי שמת ובפרק יש נוחלין, וכן כתב הרמב"ם ז"ל בפ"ו מהלכות זכייה ומתנה. וטענתו ג"כ מפני שכתוב בה במתנת בריא ולא במתנת שכיב מרע אינה טענה, שלא כתב כך אלא ליפות את כחה, לפי שיש הבדל במתנת שכיב מרע שאם עמד חוזר ועוד הבדלים אחרים רצה בזו ליפות כחה שתהא מעכשיו כמתנת בריא, וכדאמרינן בפרק מי שמת במיפה את כחו. ועל כן מתנה זאת מתנה גמורה היא, והרי האשה מרת פרסיוז"ה בת הרב ז"ל אלמנת ר' אברהם לוניל נ"ע מוחזקת בה ואין ליורשים טענה לבטלה. ומיהו דוקא מה שהיה בנוי בשעת הכתיבה הוא שזכתה בו, אבל אם אחר מותו הוסיפה היא בבנין והעמדת דלתות וזולתן מההוצאות חייבת לשלם, ואעפ"י שכתוב בשטר שנתן לה האוצרות והבתים והעליות בבניינם ובפתחיהם לא יובן ממנו שתבנה ותעמיד דלתות. ואפילו כתב לה כן בפירוש אינו כלום לפי שהוא דבר שלא בא לעולם, ואין אדם מקנה דבר שלא בא לעולם, כדאיתא בפרק האומר בקדושין ובפרק האשה רבה ובפ"ק דמציעא ובפרק נשך ובדוכתי אחריני, וכן כתב הרמב"ם בפכ"ב מהלכות מכירה. ועוד שהוא [דבר] שאינו קצוב, והמחייב עצמו בדבר שאינו קצוב לא משתעבד כמו שכתב הרמב"ם ז"ל בפרק [י"א] מהלכות הנזכרות, ואעפ"י שיש חולקין עליו בזו והרמב"ן ז"ל בראשם, אבל אין אדם מקנה דבר שלא בא לעולם הוא מוסכם מהכל. ואלו כתב בשטר ושעבד עצמו בקנין גמור מעכשיו על כן, חייבת היא לשלם ליורשים כל מה שבנתה ותקנה אחרי מות אשה, וכ"ש אם המלכות לקחה ממנה קנס שאין היורשים חייבים לתת כלום אלא הוא משלה דהויא לה כנשבית דאמרינן בגמרא בפרק נערה שנתפתתה נשבית לאחר מיתת בעלה אין היורשים חייבים לפדותה וכו', וכן כתב הרמב"ם בפי"ח מהלכות אישות, וכן כתב אא"מ הרב ז"ל בתשובה שקנס שנוטלת המלכות מהאלמנה הוי כדין נשבית שאין חייבין לפדותה. ואם יש לה מעות תתן ליורשים כל מה שהוציאה, ואם אין לה ישומו לה הבית דין כנגד מעותיהם שהוציאה מהקרקע שנתן לה בעלה.
ומענין שטר חוב שכתב ר' אברהם לוניל נ"ע לאשתו בת הרב ז"ל הנזכרת, כבר כתבתי להם תשובה על שאלותם ועדיין לא נתבררו העניינים לפי שלא סתמו טענותיהם על כן איני יכול לפסוק הדין. ואם יש לאחד משתי הכתות עדים ואינם רוצים להעיד, יכולים להשביעם כדין שבועת העדות המוזכרת בפרק שבועת העדות, או להחרים עליהם כמו שכתב הרא"ש ז"ל בתשובה גבי סדור בעל חוב שאם הבריח מעות שיטילו בחרם שכל מי שיודע לו עדות שיבא ויעיד כמו שכתובה בספר החשן בסי' צ"ח. והעדים יעידו בפני בעלי דינין לפי שאין מקבלין [עדות] אלא בפני בעל דין כדאיתא בפרק הגוזל וכן כתב הרמב"ם ז"ל בפ"ג מהלכות עדות, ואפילו אם קבלוה בדיעבד אינה כלום כמו שכתב הרמב"ן ז"ל בתשובה לחכמי ההר ז"ל לדחות דברי הרב בעל העיטור ז"ל וכן כתב בספר החשן כדברי הרמב"ן בסי' פ"ח וכן כתב הרא"ה ז"ל בפרק הגוזל והרשב"א ז"ל בתשובה והרב ר' יום טוב אלאשבילי ז"ל בספר חוקות הדיינין.
ומה שתובע ר' עמרם שיטילו חרם על כל מי שתופס כלום מנכסי חמיו הדין עמו, וכן כתב ר' האיי גאון ז"ל בתשובה כתבה הרב בעל העיטור ז"ל באות נאמנות ובספר החשן בסי' (כך) זה לשונו, אבל אם יתומים שבאו בטענת אביהם או אפטרופוסין ואמרו אין אנו יודעין אצל מי למורישנו כלום כותבין פתקא דלוושתא. ואם רצה אחד לצאת מבית הכנסת בשעת שזה מחרים, יש לב"ד לומר לו למה אתה יוצא, ואם לא רצה להתעכב אין מונעין אותו. ואעפ"י שיצא בשעת החרם החרם חל עליו, שכל חרם שב"ד גוזרין אין צריך לבעל דין לענות אמן, ואף אם יהיה במצולות ים החרם חל עליו. והשם יצילנו ויצילכם מעונשו.
ומה שתובע ר' עמרם שיטילו חרם על כל מי שיודעת עדות שמרת פרסיוז"ה חמ"ה מנתה מורשה חותנה ר' חיים סטורה אין לזה מקום, לפי שהאדם יכול למנות מורשה ולבטלו, וכן כתבו המפרשים ז"ל בפרק מרובה וכ"כ הרמב"ם ז"ל בפ"ג מהלכות שלוחין ושותפין. והמורשה אם טען בפני ב"ד טענות שיש לר' עמרם בהן תועלת יכתבו הב"ד זכרון דברים שיהיה בפניהם איך בא ר' פלוני מורשה ממרת פלונית ועמדנו על ההרשאה כתובה וחתומה כדת וכהלכה וטען כך וכך ואין צריך להטיל חרם. ואם לא טען כלום בפני ב"ד אין להטלת החרם מקום בכאן, שלא הועילה ולא הזיקה ההרשאה זו כלום, שאעפ"י שכתבה לו בהרשאה שתבע כתובתה לא מפני כך אבדה מזונותיה אם לא תבעם בבית דין או תבעם המורשה בב"ד, כדאיתא בפרק נערה שנתפתתה ובדוכתי אחריני וכן כתב הרמב"ם ז"ל בפי"ח מהלכות אישות. ומה שכתבה בהרשאה וכשיתבע כתובתה כוונתה כל זמן שתרצה לתבוע כתובתה. ואפילו תבעה כתובתה בפירוש בפני שנים אינו כלום עד שתתבע בב"ד, אלא שאם עמד בבית דין ותבע או טען טענה שמועלת בעל דינו ועתה טוענת האשה שלא הרשתו והבית דין לא דקדקו להראותם ההרשאה, אז יכול להחרים כל מי שיודע שמינתו שליח.
ומה שתובע רבי עמרם שיתנו לו נוסח הפנקס של חמיו, הדין עמו שיעמדו ב"ד על הפנקס, וכל מה שהוא בכתב חמיו יאמרו שהוא כתב ידו ומה שהוא כתב ידי זולתו יבארו בהעתקתם שהוא כתב זולתו, ואם תקשה עליהם ההעתקה וירצו ליתנו ביד שליש יעשו כפי הסכמתם ושלום לכם.
@שו"ת הרשב"ש סימן תרט
לפי שר' דוד בן נתן נרבוני יש לו שטר חוב על ר' מיימון בן נונו שהוא עתה בבגאייה, ובא לפני דוד בן נתן נרבוני להגבות לו מחלק אחד שיש לר' מיימון בחצר אחת בכאן, ואותו חלק ירשו רבי מיימון בן נונו משתי בנותיו שירשוהו מכתובת אמם כפי תקנת הקהל, ואותו חלק ירשו ר' מיימון אחר שכתב שטרי חובות, ולפיכך אמרתי לו שיראני שטרו ואראה ג"כ שטרות הבעלי חובות האחרים וכפי מה שראה מהם אדון, לפי שאפשר שר' דוד יגבה הכל ושאר אנשים לא יגבו כלום, או אפשר שיגבו הם הכל והוא לא יגבה כלום, או אפשר שיחלקו עמו. ור' דוד הביא לי השטר וראיתי שכתוב בו ששעבד לו כל הנכסים שיש לו ושיהיו לו ביד כל אדם, אמרתי לו שזה הלשון אינו כהוגן בנדון הזה, לפי שהלשון שיהיה לו ביד כל אדם אינו נופל על הקרקעות והקרקע אי אפשר שיהיה של בעליו ויהיה ביד אחרים שאינו מטלטלין, ושהלשון ההגון הוא דקניתי ודאקנה, ושאם היה בו דקניתי ודאקנה הוא יותר מובטח מעכשיו שאין בו דאקנה. ולפי שר' דוד לא הורגל בהבנת הלשונות טרחתי עמו הרבה בזה להקל מעלי אמרתי לו אני אדבר עם הרב אבא מארי אבן כספי י"א שהוא אחי אשת ר' דוד, ולערב בצאתנו מתפלת ערבית דברתי עמו והבינותיו הדרכים האלה שהם נעלמים במקומנו זה בעוונותינו שרבו. ואח"כ הנראה עיין הרב אבא מארי י"א בספר הרמב"ם ז"ל והבין הפך מה שאמרתי לו, וכמשתבח לבעל אחותו ר' דוד אמר לו שהוא יש לו לאלוה מלין, ובא אלי ר' דוד ואמר לי אבא מארי י"א אמר שיש לו לדבר עמך ואני תמהתי אמרתי ומה יש עוד בדבר הזה, ובעת מנחת הערב באתי ראשון לבית הכנסת ומצאתי ר' אבא מארי י"א אמרתי לו ר' דוד בן נתן אמר לי שאתה רוצה לדבר עמי, אמר לי כן הוא שאמרת לי שאם היה כתוב בשטר דאקנה היה מועיל ואני עיינתי בדברי הרמב"ם ומצאתי שאינו מעלה ולא מוריד, ובאמת אני נשתוממתי בשעה חדא אמרתי בלבי איך יצא דין זה וכי הרמב"ם ז"ל נטה מדרך הגמרא, אח"כ התבוננתי ואמרתי לו אי אפשר שיגזור כך אלא על כל פנים יש צד שמועיל ויש צד שאינו מועיל, ובין כך ובין כך נתקבצו הקהל ונתפללנו ולא יכולתי לדבר עמו יותר, ובלילה כתבתי לו הדברים האלה להנחותו בדרך אמת, ומי שיש לו עין רואה ואוזן שומעת יראה ויבין הדרך הנכוחה ויקבל הדברים בשמחה.
השורש אצלנו הוא שמי שלוה מחבירו מעות, כל נכסים שיש לו בעת ההלואה נשתעבדו למלוה ואעפ"י שלא שעבדם לו, דנכסוהי דבר איניש אינון ערבין ליה כדאיתא בפרק גט פשוט, ועוד דלא שדי איניש זוזיה בכדי כדאיתא בפ"ה דמציעא ובפרק הנושא. ואם כתב לו דאקנה נשתעבדו לו נכסים שקנה אחר כן, ואע"ג דאין אדם מקנה דבר שלא בא לעולם, בשעבודא מקנה כדמוכח התם בגמרא וכן כתבו המפרשים ז"ל. ואם לא כתב לו דאקנה לא משתעבדי נכסי דהוו ליה אחר הלואה, ואם מכרם והורישם לא טריף מנייהו בעל חוב. ואם לוה ואח"כ קנה יש בזה ד' חלוקות.
האחת, שכתב לכל אחד דאקנה דאמר רב אשי במהדורא בתרא יחלוקו, ואפליגו רבוותא ז"ל בטעמיה דרב אשי, רבוותא אמרי דטעמיה משום דשעבודייהו חייל כחדא, ורבוותא אחריני והרמב"ם ז"ל מכללם סברי דטעמיה משום ספק. ונפק לן מינה דאי משום ספיקא חולקין בשוה, ואי משום דחל שעבודייהו כחדא חולקין לפי ממון, אי נמי משום ספיקא אי קדים חד וגבה מה שגבה גבה, ואי משום דחל שעבודייהו כחדא מה שגבה לא גבה. ולכולהו טעמי אי זבין לאחריני שניהם אין מוציאין מידי הלקוחות.
והשנית, בדלא כתב לחד מנייהו דאקנה וזבין לאחריני שניהם אין מוציאין מידי הלקוחות משום דלא נשתעבדי.
והשלישית, כשכתב לראשון דאקנה ולא כתב לשני דאקנה ראשון גובה והשני אינו גובה, משמע דנכסי אשתעבידו לראשון ולא אשתעבידו לשני.
והרביעית, שכתב לאחרון דאקנה ולא כתב לראשון דאחרון גובה דהא אשתעבידו ליה וראשון לא גבי. וכל אלו הד' חלוקות יוצאים משני שרשים שכתבתי למעלה דלא משתעבדי למלוה אלא נכסי דאיתנהו בההיא שעתא ואי כתב ליה דאקנה משתעבדי אע"ג דליתנהו, ועל כן אם בשטרו של ר' דוד בן נתן כתב בו דאקנה היה מועיל לו בא' מארבעה דרכים: האחד, שאם לא כתב לשני דאקנה היה גובה ר' דוד את הכל. והשני, שמא כתב לשני דאקנה והיו חולקים. והשלישי, שעתה שלא נכתב שמא כתב לשני דאקנה ולא יגבה כלום ר' דוד. והרביעי, שאם כתב לשניהם דאקנה והגבה הלוה לר' דוד מה שגבה גבה. על כן אמרתי אני דכיון שלא נכתב דאקנה שהוא מזיקו הרבה, לא כמו שאמר לי כבודך שאינו מעלה ולא מוריד. ושלום מעלתך יגדל ולעד לא ידל.
@שו"ת הרשב"ש סימן תרי
בענין מכת מרדות אם הוא כעין של תורה
להצריך בה התראה
דבר ברור הוא שבכל מלקיות שבתורה צריך התראה, ובפרק בודקין העדים דרשינן לה מקראי כדדרשינן התראה לחייבי מיתות, וכן השריש הרמב"ם ז"ל בפי"ו מהלכות סנהדרין. ומעתה יש לעיין במכת מרדות אם הוא כעין של תורה להצריך בה התראה או לא. ומצינו לרש"י ז"ל שכתב בפרק זה בורר גבי החשוד על העריות עני מארי ארבעין בכתפיה וכשר, חייב מלקות הוא אעפ"י שאין שם התראה דאמר מר מלקין על לא טובה השמועה וכו'. והרמב"ם ז"ל כתב בסוף הלכות סנהדרין גבי מקלל חבירו בלא התראה שאעפ"י שאינו לוקה אם חרף תלמידי חכמים מנדין אותו ואם רצו הדיינין להכותו מכת מרדות מכין וכו', ומשמע מדברי שני המאורות הגדולים האלה שבמכת מרדות לא בעיא התראה, ואחר דלא בעו התראה נראה שהשוגג והמזיד שוין, שהרי לא ניתנה התראה אלא להבחין בין שוגג למזיד כדאיתא בפרק בודקין את העדים ובפ"ק דמכות.
ואחר הצעה זו לכאורה קשה טובא מה שנמצא כתוב בהלכות איסורי ביאה פ"א ז"ל הבא על אחת מן השניות במזיד מכין אותו מכת מרדות מדבריהם וכו', ובריש פ"ג מהלכות הנזכרות כתב, הבא על אשת קטן אפילו היתה יבמה שבא עליה בן ט' שנים ויום אחד הרי זה פטור וכן הבא על אשת חרש ושוטה ואשת טומטום ואנדרוגינוס על החרשת ועל השוטה אשת הפקח וכו' וכלם פטורים ואם היו מזידין מכין אותן מכת מרדות, ובפ"ג כתב גבי שפחה חרופה, כל מקום שאמרנו בשפחה חרופה שהוא פטור הוא פטור מן הקרבן והיא פטורה מן המלקות אבל מכין אותו מכת מרדות מדבריהם אם היו שניהם מזידין וגדולים ע"כ. ובפ"א מהלכות שבת כתב, כל מקום שנאמר בהלכות שבת שהעושה דבר זה וכו' ואסור לעשות אותו דבר בשבת ואיסורו מדברי סופרים הרחקה מן המלאכה והעושה אותו בזדון מכין אותו מכת מרדות וכל מקום שנאמר אין עושין כך וכך או אסור לעשות כך וכך העושה אותו דבר בזדון מכין אותו מכת מרדות ע"כ. ואמרינן בפרק כירה אמר רבא שמע מינה דר' המבשל במי טבריה חייב והא אמר רב חסדא המבשל במי טבריא פטור חייב נמי דקאמר מכת מרדות מדרבנן, ובפרק שלוח הקן נמי מכת מרדות מדרבנן וכו'. והנה כפי הלשונות האלו הנמצאות בהלכות שבת ובהלכות איסורי ביאה נראה שמכת מרדות אין מכין אותה אלא על המזיד לא על השוגג, וא"כ קשיא דידיה אדידיה, וכ"ש שסברת רש"י ז"ל דבמכת מרדות לא בעי התראה.
ולבאר הענין הזה ולתרצו צריך הקדמה אחת והיא זו, התורה אמרה ושמרתם את משמרתי, ובאה הקבלה ואמר עשו משמרת למשמרתי כדאיתא בפ"ק דיבמות ומוכחי מינה התם שניות לעריות, ובמדרש כגון שניות לעריות ושבות לשבת, ואמרינן התם ביבמות הא דאורייתא היא, ומשני דרבנן וקרא אסמכתא בעלמא. ולהיות שניות לעריות ושבות לשבת כעין של תורה דאסמכוה קראי תקינו בהו מזיד כעין דאורייתא דכל תקון רבנן כעין תקון דאורייתא כדאיתא בפרק אמר להם הממונה ובפרק כל שעה ובפרק ערבי פסחים ובפרק מעשר בהמה. ולפיכך בכל הלכות שבת כתב רבינו ז"ל במזיד במכת מרדות, ובשניות נמי משום דכלהו הוי מתקון משמרת למשמרתי, והנהו נמי דפ"ג מהלכות ביאה דהבא על אשת איש (בעלמא) דבעיא בהו מזיד משום דמחלפי באשת איש דעלמא. והכרח הענין מביא לידי כך שהרי הוא ז"ל אינו מצריך התראה במקלל ומצריך זדון בהני דכתיבנא. והנה רבינו ז"ל כתב בכמה מקומות מכין אותו מכת מרדות, מהן מוזכרים בגמרא ומהן כתבם ז"ל מן ההיקש, ולא כתב בשום אחד מהם במזיד זולתי במקצתן כמו שכתבתי. וזה מרדות היא על ג' דברים נסמכים שהן כעין של תורה. והשנית שהם גדר לסייג. והשלישית שלא נזכר בהם שום עונש לא במשנה ולא בגמרא אלא שהדעת מכרעת לפוטרם כדי שלא יפרצו העם הגדר מעט מעט. והנסמכים למקרא והם כעין של תורה, לפי שצוותה התורה כפי הפירוש המקובל לעשות להם משמרת דין הוא שיהיו כשל תורה להצריך בהם התראה, ואפשר שכזה הוא מכת מרדות שמכין אותו עד שתצא נפשו או עד שיקבל שלא לעשות פעם אחרת אותו עבירה, ובשאר המלקיות כפי ראות עיני הדיינין כנזכר בפי"ח מהלכות עדות. ואעפ"י שנמצא בקצת נוסחאות רבינו ז"ל בכל חיובי מכת מרדות עד שתצא נפשו, לא הסכים עמו א"ז הרמב"ן ז"ל בספר המצות שלו בעיקר הראשון.
ולפיכך בענין הבא על אחת מהשניות שעשאום כערוה של תורה וסמכום לושמרתם את משמרתי אמרינן בהו כל דתקון רבנן כעין דאורייתא תקון, וכן בהבא על אשת קטן ואפילו יבמה, ואשת חרש שוטה ואנדרוגינוס כיון דישנן בכלל אישות דקטן בא לכלל אישות וחרש חכמים תקנו לו נשואין כדאיתא [ביבמות] בפרק, ושוטה דעתים חלים ועתים שוטה אין מקדש בעתים חלים קדושיו קדושין כדאיתא התם, ואגדרונינוס דאפשר שמא זכר הוא ואפשר דמחלפי ושיהיו כאשת איש דעלמא אמטו להכי עשאו כשל תורה באלו מכין אותן עד שתצא נפשן או יקבלו עליהם, ובאלו צריכין התראה, דכיון דמכין אותן עד שתצא נפשן דין הוא שלא נענוש אותן אלא בהתראה. ובשפחה תרופה אם ערה בה ולא גמר או שבא עליה שלא כדרכה כיון דבשאר ביאות הוי חייב, שהמערה חייב כדאיתא בפרק הבא ושלא כדרכה כדאיתא בפרק הערל, ובזו פטר אף כשנחמיר עליו לא נחמיר אלא במזיד. ואמרינן בפרק אמרו לו מודה ר' מאיר לחכמים שאם אמרו לו שנים בעלת שפחה חרופה והוא אומר לא בעלתי נאמן דאי בעי אמר להון לא גמרתי ביאתי, וכיון דמצי משתמיט חייב מכת מרדות בהא ואע"ג דלא גמר ביאתו מכין אותו מכת מרדות וזהו זדונו, ועוד שהרי יש בהן קדושין בכלהו. וכן בשביות דשבת כיון דאסמכינהו אקרא דושמרתם את משמרתי, וגדולה שבת שהיא שקולה כנגד כל התורה כלה, ורבו כמו רבו שבותיה העובר על אחד מהם במזיד מכין אותו עד שתצא נפשו, ואף בשבותיה שאינו לוקה אלא כעין של תורה בשבות שיש בו מעשה, אבל שבות דאמירה לא ענשוהו, וכן אמרו בפ"ק דשבת ובפרק האורג כל פטור שבת יש בו מעשה וכו' צ"ע שם ובפרק האורג. והנה חבור רבינו הגדול ז"ל מלא ממחוייבי מכת מרדות ולא נמצא בהם במזיד זולת אלו שיש בהם טעם נכון, ודברי רבינו ז"ל בחכמה ובהשכל.
וכבר השרישו לנו רבותינו ז"ל בפרק נגמר הדין שב"ד מכין ועונשין כדין ושלא כדין ולא לעבור על דברי תורה אלא למגדר מלתא ורמזה רבינו ז"ל בפי"ד מהלכות סנהדרין, ובשאר כל בעילות אסורות או מעשים אשר לא יעשו שלא נזכר בגמרא ענשם כתב רבינו ז"ל מסברת עצמו שמכין אותם, ששקול הדעת הוא וסברה נכונה היא לייסר העוברים כיון שנמצא שורש בתורה לעושה עבירה מעין אותו הסוג חייב מיתה או מלקות, אם במין אשר תחתיו לא ענשה תורה ראוי הוא לייסר העוברים למגדר מלתא כי זה שרש גדול בייסורין, שאם לא כן יפרצו ויעברו ויבאו לעבור על דברי תורה.
והנה בפ"ט מהלכות איסורי ביאה כתב דין הבא על הזכור ועונשו ופיטורו אם הוא מבן תשע שנים כמו שנזכר בגמרא בפרק ארבע מיתות, ובסוף דבריו כתוב וראוי לב"ד להכות לגדול מכת מרדות לפי ששכב וכו', ובגמרא לא נזכר בזה שום עונש מדרבנן אלא שראה רבינו ז"ל שסייג גדול בדבר המינים מרדים אותנו על זה ואין לך מגדר מלתא גדול מזה, ולא זכר בזה רבינו ז"ל הבא בזדון כאשר זכר בבא על השניות בפרק עצמו. והתם נמי בבא על האנדרוגינוס כתב שבא עליו דרך נקבות מכין אותו מכת מרדות ולא כתב בזדון, ובגמרא בפרק הערל א"ר אלעזר דאנדרוגינוס הבא עליו נסקל בד"א בזכרותו אבל בנקבותו פטור, ולפיכך חייב מכת מרדות אבל לא בעי התראה שלא אמר בו רבינו במזיד, ודין הוא שכיון שלא הכריעו חכמים אם זכר אם נקבה בנקבותו פטור, אלא משום מגדר מלתא שלא יזנו ולא יפרוצו, וכן בטומטום שהרי ספק הוא ושמא נקבה היא, ובכל אלו המזיד והשוגג שוין.
ובפ"ג כתב שהבא על הקטנה יתומה הנשואה שמכין אותו מכת מרדות ולא זכר במזיד כמו שאמר לעיל מניה על אשת קטן, לפי שזו הקטנה לא אתיא לאיחלופי באשת איש דעלמא והרי היא עומדת מחיקו ואוכלת בתרומה כדאיתא בפרק בית שמאי ביבמות לפי שאין מעשה קטנה כלום, והרי אפילו היא אשת כהן היא מותרת לו ואיך תתחלף באשת איש דעלמא אבל מכין אותו משום דרבנן תקינו לה נשואין, וא"כ מה הועילו חכמים בתקנתם שבא עליה אלא יתיסר.
ובפרק י"ב הבא על הגויה דרך זנות מכין אותו מכת מרדות מדברי סופרים, ולא הזכירו במזיד לפי שאינה תקנת נביאים כעין של תורה אלא מתקנת י"ח דבר כדאיתא בפרק אין עומדין ובפ"ק דשבת, ובמכת מרדות לענוש אותו למגדר מלתא יספיק וכדאלקיה ר' שילא לההוא דבעל גויה כדאיתא בברכות בפרק הרואה ולא אתרי ביה כדמוכח התם. והתם נמי בבא על בת גר תושב אין קנאין פוגעין בו אבל מכין אותו מכת מרדות, שבפרק ואלו הן הנשרפין לא נזכר דבר מזה אבל היקשא הוא שסבר רבינו ז"ל וסברא היא לחייבו מכת מרדות, וראה דיוק דבריו שבגויה כתב מכת מרדות מדברי סופרים ובזו לא כתב מדברי סופרים, לפי שהתם מחייב מעיקר דינא וזו מסברא ומהיקשא.
ובפי"ו בענין סרוס הרי שכפת את האדם ושסה בו את הכלב או שאר חיות וכו' אינו לוקה עד שיסרים ביד, ותמהו על הרמב"ם ז"ל מהיכן הוציא דין זה. וכפי עניות דעתי שהוציאו משני מקומות, האחד מפרק שמנה שרצים דאמרינן התם דכי מכוין אסור, ומפרק אלו הן הנשרפין דאמרינן כפתו לפני ארי הושיבו בצנה פטור, ולמד ממנה הרב ז"ל לכל שהוא גרמא בכל איסורין היכא דקא מכוין, ולא התנה בזה גם כן ככאן שיהיה מזיד.
ובפרק י"ז כתב החלוצה אסורה וכו' ומכין אותו מכת מרדות מדבריהם, והחלוצה לא נאסרה אלא מפני דלימא מיחלפה בגרושה, וגרושה עצמה אינה אלא מאיסור קדשה כדאיתא בפ"ב דיבמות, ובשאר נשים נמי דאסורות לכהן אי הוו ספק כתב שם דמכין אותו ולא התנה לא בזו ולא בזו במזיד דכלהו סברא נינהו ומהיקשא ולא נמצא בהם עונש מפורש כדברי חכמים, ועיקר איסורן אינו אלא משום קדשה. והתם נמי נשים המסוללות כתב ואף על פי שמעשה זה אסור וכו' וראוי להכותן מכת מרדות, ובגמרא פרק הבא על יבמתו אמרי פריצותא היא ולא נזכר בה שום עונש, אלא מגדר מלתא היא ואין צריך התראה.
ובפרק כ"א כתב ואסור לאדם לקרוץ בידיו או ברגליו וכו' היא בכתובות ולא נזכר שם שום עונש אלא מהיקשא קא מחייביה רבינו ז"ל. עוד כתב שם ואסור לאדם לבא על אשתו בשווקים וברחובות או בגנות ופרדסים אלא בבית דירה שלא יראה כזנות וכו' והבועל אשתו במקומות אלו מכין אותו מכת מרדות, ודין זה למדו רבינו ז"ל מדאמרינן בפרק נגמר הדין תניא ר' אליעזר אומר שמעתי שב"ד מכין ועונשין שלא מן התורה ולא לעבור על דברי תורה אלא לעשות סייג לתורה, ומעשה באחד שרכב על סוס בשבת בימי יונים והביאוהו לב"ד וסקלוהו ולא מפני שראוי לכך אלא שהשעה צריכה לכך. שוב מעשה באחד שהטיח באשתו תחת התאנה והביאוהו לב"ד וסקלוהו לא מפני שראוי לכך אלא שהשעה צריכה לכך. ובפכ"ד מהלכות סנהדרין כתב יש לב"ד להלקות וכו' מעשה והלקו אדם שבעל אשתו תחת האילן וכו'.
ובפ"ג מהלכות אישות כתב שהמקדש בביאה מכין אותו מכת מרדות כדי שלא יהו בנות ישראל פרוצין. ובפ"ב מהלכות יבום וחליצה כתב גבי הבא על יבמתו קודם שעשה מעשה מכין אותו מכת מרדות מדרבנן. ובפכ"א מהלכות איסורי ביאה כתב וכן המקדש בשוק והמקדש בלא שדוכין מכין אותו מכת מרדות. והשורש בכל אלו דאמרינן בפרק כ"ג ביבמות גבי יבם דאם בעל בלא מאמר מכין אותו מכת מרדות מדרבנן, ומייתי עלה מאי דאמרי' בפ"ק דקדושין דרב מנגד מאן דמקדש בביאה ומאן דמקדש בשוק וכו' נהרדעי אמרי בכלהו לא מנגד רב אלא מאן דמקדש בביאה בלא שדוכין ואיכא דאמרי אפילו בשדוכין נמי משום פריצותא, ואין בכל אחד מאלו התראה ולא התנה רבינו ז"ל באחד מהם שיהיה מזיד.
עוד כתב שם וגרושה שבאה לדין עם המגרש מנדין אותן או מכין אותן מכת מרדות, והמקום שהוציאה רבינו משם הוא פ"ב דכתובות דתנו רבנן לוה הימנה בנכסי אביה אינה נפרעת אלא ע"י אחר א"ר ששת אי אתו לקמן לדינא לא מזדקיקן להו רב פפא אמר שמותי נמי משמתינן להו רב הונא בריה דרב יהושע אמר נגודי נמי מנגדינן להו, לא בעו בחד מנייהו התראה ולא מזיד דמשום מגדר מלתא היא משום שמכרת ברמיזותיו וקריצותיו וכדתניא באבל רבתי וכו' וכדאיתא התם.
ובפרק כ"ב בענין ייחוד דפנויה וייחוד דגויה נמי כתב מכת מרדות, ובייחוד דגויה לא נזכר בגמרא מכת מרדות, ובדפנויה נזכר מלקות, דאמרינן בפרק עשרה יוחסין מלקין על ייחוד דפנויה ואין מלקין על ייחוד דאשת איש, משום מגדר מלתא היא דאי משום איסורא מה לי אשת איש משום דהיא אשת איש פקע איסורא מינה, אלא משום מגדר מלתא לא מפקינן לעז על בניה.
ובפ"ג מהלכות מאכלות אסורות גבי חלב מהלכי שתים כתב שהגדול היונק מן השד מכין אותו מכת מרדות, ולא נזכר בגמרא בפרק אעפ"י עונש בזה אלא שהיא גזרת חכמים, וכדאמרינן התם דמן התורה אפילו מצות פרוש אין בו, ולפיכך התירו לגונח לינק אעפ"י שאין בו סכנה דבמקום צער לא גזרו רבנן כדאיתא ביבמות פ' חרש. עוד כתב שם, אע"פ שחלב בהמה טמאה וביצי עוף טמא אסורין וכו' אין לוקין עליהם שנאמר מבשרם לא תאכלו וכו' והרי האוכל אותם כאוכל חצי שיעור שהוא אסור מן התורה ואינו לוקה אבל מכין אותו מכת מרדות, ודין זה נסתפק לראשונים מהיכן הוציאו וכבר הגיה עליו הר"ם הכהן ז"ל, מ"מ לא נזכר בו עונש כלל ומהיקשא כתב ענשו רבינו ז"ל. עוד כתב שם ביצת עוף שהתחיל האפרוח להתרקם בה ואכלה מכין אותו מכת מרדות, ובפ"ק די"ט שנזכר שם דין זה אמרינן הכי אפרוח נאכל בקליפתו וכו' (אמרינן הכי) עד כאן לא פליגי רבנן עליה דר' אליעזר בן יעקב אלא היכא דיצא לאויר העולם אבל היכא דלא יצא לאויר העולם לא פליגי, פירוש דר' אליעזר בן יעקב פליג היכא דיצא לאויר העולם אבל היכא דלא יצא לאויר העולם לא פליגי, פירוש דר' אליעזר בן יעקב סבירא ליה התם דאפרוח שלא נפתחו עיניו אסור משום השרץ השורץ על הארץ, אלמא אליבא דכ"ע בקליפתו אסור, ולא נזכר שום עונש אלא שרבינו ז"ל למדה מן ההיקש דכיון דהוי איסורא דרבנן חייב מכת מרדות.
עוד כתב שם בחלב שחלבו גוי ואין ישראל רואהו ובגבינה של גוים שהאוכל מהם מכין אותו מכת מרדות, ובפרק אין מעמידין כשהזכירו איסורן לא הזכירו ענשם, ורבינו ז"ל למדם מן ההיקש דחלב שחלבו גוי אסור משום חשש תערובת וגבינה משום גזרת חכמים, וכל גזרות של חכמים ואיסור ספיקות התורה למגדר מלתא ולעשות סייג לתורה הוא ולא נזכר בהלכות רבינו ז"ל בשום חדא מנייהו מזיד.
ובפ"ה כתב גבי עצם שנשבר ואין בשר חופה אותו שהאוכלו מכין אותו מכת מרדות, ואעפ"י שבגמרא בפרק בהמה המקשה אמרינן דאסור משום אבר מן החי, קרא אסמכתא בעלמא הוא, דהא מותר למוכרו לבני נח, ואי הוי דאורייתא אסור למוכרו משום ולפני עור לא תתן מכשול דהם מוזהרים על אבר מן החי.
ובפ"ו גבי דם האדם שפירש שמכין אותו מכת מרדות, והיא כמו חלב האדם שלא פירש, ששם בפרק אעפ"י נזכר דין דם עם דין חלב, וההפרש שביניהם שחלב שלא פירש אסור ואם פירש מותר וההפך בדם.
ובפ"ז שכתב גבי טבח שנמצא אחריו כזית חלב מכין אותו מכת מרדות וכו', בזה שמענו עונשו בגמרא בפרק גיד הנשה איתמר טבח שנמצא חלב אחריו ר' יהודה אומר בכשעורה ר' יוחנן אומר בכזית א"ר פפא ולא פליגי כאן להלקותו כאן לעברו, והלכתא התם להלקותו בכזית לעברו בכשעורה ולא מצינו שחייבו התראה.
ובפ"ח כתב שהאוכל מגיד הנשה הפנימי שעל הכף לוקה ואם אכל מחלבו או משאר הגיד הפנימי או מן החיצון מכין אותו מכת מרדות, ובגמרא כשנזכר שמנו [של] גיד משום דישראל קדושים הם ונהגו בו איסור, ובחיצון הסמוך לבשר אמרו אסור ואין חייבין עליו כלום אסור מדרבנן ואין חייבין עליו, ובשלילת חיוב דאורייתא נתחייב מלקות מדרבנן, אבל לא נזכר שם בפירוש, ולמד רבינו ענשו משאר כל האיסורין דרבנן.
עוד כתב שם כל מאכל שהוא אסור בהנאה אם נהנה ולא אכל כגון שמכר או נתן לגוי או לכלבים אינו לוקה ומכין אותו מכת מרדות והדמים מותרים, ובפרק כל שעה שנזכרו דיני האסור בהנאה, ובפרק האיש מקדש דאם אמרינן מכרם וקדש בדמיהן מקודשת, ואמרו שם שכל איסורין שבתורה לא אסרן הכתוב אלא דרך הנאתן חוץ מכלאי הכרם דלא כתיב ביה אכילה, ומפני זה יקשה לרבינו ז"ל למה אינו לוקה באיסורי הנאה דהא היינו הנאתן, וכבר השיגו הר"ם הכהן ז"ל ג"כ בזו. אבל נראה לי לעניות דעתי דרבינו ז"ל סובר דדרשא דאיסור הנאה הויא מדרבנן ומפני כך אין לוקין עליה. וכן כתב רש"י ז"ל במסכת עבודה זרה דאסור לאיתהנויי מנייהו מדרבנן, ונראה שזה אמת שהרי מכרן וקדש בדמיהן מקודשת דמשמע דלכתחלה לא ימכור ואם מכר שרי, ואי מדאורייתא בין כך ובין כך אסור. (וכן כתבו).
ובפרק י"א כתב גבי סתם יינן שהשותה ממנו מכין אותו מכת מרדות, ולא נזכר בגמרא עונשו אבל הוא מכלל האיסורין דרבנן משום מגדר מילתא או משום חתנות או משום לתא דיין נסך כאשר כתבו המפרשים שם.
ובפרק י"ד כתב ואסור מן התורה לאכול כל שהוא מדבר האסור אבל אינו לוקה אלא על כזית ואם אכל כל שהוא פחות מכשיעור מכין אותו מכת מרדות, ורבינו ז"ל סובר דחצי שיעור אסור מן התורה, וכן כתב למעלה בפ"ג, וכן דעתו בפ"א מהלכות שביתת עשור, דבפרק יום הכפורים פליגי בה ר' יוחנן וריש לקיש דר' יוחנן סבר מדאורייתא וריש לקיש סבר מדרבנן. אבל מצאתי קושיא אחת בדברי רבינו ז"ל שכתב בפ"ה מהלכות שבועות שהנשבע שלא לאכול כזית מנבלות וטרפות שחלה עליו שבועה, וקשיא לי דבפרק שבועות שתים בתרא אמרינן דלא משכחת נשבע שלא לאכול טרפות ונבלות דחיילא שבועה עליה אלא בכולל אליבא דרבי יוחנן, ולריש לקיש דמפרש חצי שיעור אליבא דרבנן ובסתם אליבא דר' עקיבא, אלמא לר' יוחנן לא חיילא שבועה עליה בחצי שיעור כיון דאסור מן התורה, והנה לפי פסק רבינו ז"ל זה משמע שהוא סובר דהלכה כריש לקיש, והוא בזה סותר דבריו בפרקים הנזכרים וסותר כללא דתלמודא דפרק החולץ דר' יוחנן וריש לקיש הלכה כריש לקיש בר מהנהו תלת דמני התם. ואחר שנתקשיתי בה ימים רבים מצאתי כי הרב בעל ההשלמה בסוף הלכות שבועות נתקשה בה ואמר שלא ירד לסוף דעתו של רבינו ז"ל, ואעפ"י שיצאנו מכוונת דרבינו אבל טוב הוא לעורר בזה. ונחזור למה שהיינו עוסקין בו שבפרק יום הכפורים שנזכר זה לא נזכר שום עונש, אבל נראה שפטור מהעונש דמקשינן אמאי דתנן יום הכפורים אסור באכילה ושתיה אסור ענוש כרת הוא ומתרצי לה אליבא דר' יוחנן בחצי שיעור ואליבא דריש לקיש אסור מדרבנן, והנה אליבא דר' יוחנן דאמר שהוא מן התורה פטור הוא מהעונש מן התורה שהרי אין בו כרת, ואליבא דריש לקיש דאמר מדרבנן אפשר דרבנן תקינו בו מכת מרדות, אלא שהשורש בזה שמדתן של חכמים כך היא שכל שיש בו איסור בין מן התורה אעפ"י שאין בו עונש בין שהוא מדבריהם בכל מלקין אותו מכת מרדות, והכל גדר וסייג שנהגו בו הדורות.
ובפ"ה מהלכות שחיטה בתחלתו כתב ישראל שאינו יודע חמשה דברים המפסידין את השחיטה וכו' והאוכל ממנה מכין אותו מכת מרדות, ובפ"ק דחולין אמר ר' יהודה אמר רב כל טבח שאינו יודע הלכות שחיטה אסור לאכול משחיטתו, ולא נזכר שם שום עונש, אלא שכיון שאסור לאכול משחיטתו כיון דאיכא איסורא איכא חיובא דמכת מרדות סייג לדבר שלא יאכל נבלות.
עוד כתב שם בפי"ג נטל האם על הבנים וקצץ אגפיה כדי שלא תעוף ושלחה מכין אותו מכת מרדות, ובפרק שלוח הקן אמרינן ההוא דגזינהו לגפה שלחה והדר תפסה נגדיה רב יהודה אמר ליה זיל הבו לה גדפה ושלחה, ומקשינן כמאן כר' יהודה לוקה ואינו משלח אי כרבנן משלח ואינו לוקה, ומהדרינן לעולם כרבנן ומכת מרדות מדרבנן, ובכאן פירשו העונש ועיקרו שהוא סייג לתורה כדי שלא יבוא לשחיטה ואז הוי לאו שאינו ניתק לעשה כדמוכח התם ובפרק אלו הן הלוקין.
ובפ"ה מהלכות שבועות כתב מי שנשבע שיזרוק איש פלוני צרור לים וכו' וכל מי שנשבע על אחרים שיעשו כך או שלא יעשו וכו' שהרי אין בידו לא לקיים ולא לבטל ומכין אותו מכת מרדות שהרי אין בידו לקיים שבועה זו ונמצא גורם לשבועת שוא, ופטורו מן מלקות מן התורה הוא משום דהוי התראת ספק ואינה התראה כמו שביאר שם רבינו ז"ל בסוף דבריו, ובהלכות סנהדרין פט"ז כתב אין אדם לוקה אלא בעדים והתראה וכו' שאעפ"י שההתראה בספק היא התראת ספק התראה היא, וזה קשה בדברי רבינו ז"ל שדבריו סותרים זה את זה. וגדולה מזו שבהלכות שבועות שכתב שאינה התראה כמו שיתבאר בהלכות סנהדרין, ולא נתבאר אלא הפכו. ובפרק גיד הנשה פליגי תנאי אליבא דר' יהודה אי תנא תני דר' יהודה סבר התראת ספק שמה התראה ואי תנא תני אליביה דהתראת ספק לא שמה התראה. ובפרק גיד הנשה איתא נמי להאי פלוגתא. ובפ"ק דשבועות קא מוכח תלמודא דר' יהודה סבירא ליה דהתראת ספק שמה התראה, ור' יעקב סבירא ליה בכל הני דוכתי ובתמורה פרק קמא ובפרק כיצד צולין דהתראת ספק שמה התראה, ור' יוחנן וריש לקיש אפליגו נמי התם ובפרק שבועות שתים בתרא ובפרק אלו הן הלוקין דר' יוחנן סבירא ליה שמה התראה וריש לקיש סבר לא שמה התראה, וכללין דהלכה כר' יוחנן לגבי ריש לקיש בר מהנהו תלת כדאיתא בפרק החולץ. ולפיכך נראה דפסקיה דרבינו ז"ל בהלכות סנהדרין עיקר, ובהלכות שבועות טעות סופר הוא, ואעפ"י שיצאנו ממה שהיינו בו מ"מ טוב הוא עיון זה. והדבר צריך תלמוד, שהרי ג"כ בפ"ד בנשבע שיאכל ככר זה היום פסק כר' יוחנן משום דלא עשה מעשה ולא אמר משום התראת ספק, ויש שתמהו על רבינו ז"ל למה לא אמר בזו משום התראת ספק שהרי כן הוא סובר בפ"ה, ואני אומר שתמיהתם הוא מהופכת, שהיה להם לתמוה למה כתב כן בפ"ה, אבל דבריו בפ"ד בצדק ובמשפט הם כמו שהוכחתי. ומ"מ לענין מכת מרדות זו לא נזכרת בגמרא, אלא מ"מ מפני שהוציא שבועה מפיו לשוא ולמגדר מלתא חייבנוהו כשאר כל איסורי תורה שפטורין מדין תורה נחייבם אנו למגדר מלתא.
ובפ"ד מהלכות נזירות כתב מי שנדר בנזיר ונדמה שאינו נדר ונהגו היתר וכו' ואם שתה או גילח או נטמא בעשרת ימים אלו מכין אותו מכת מרדות, ובגמרא נדרים בפרק ואלו מותרין שעיקר הדין זה שם לא נזכר שום עונש, אלא משום שאמרו שם שמחמירין עליו שנוהג איסור כימים שנהג בהם היתר היא אצל רבינו ז"ל כאיסורין דרבנן שהעובר עליהם מכין אותו למגדר מלתא.
ובפ"א מהלכות שביתת עשור כתב שהעובר על ארבעה ענויים מכין אותו מכת מרדות, ובפ"ב על האוכל חצי שיעור מכין אותו מכת מרדות, וכבר כתבתי למעלה שבמקומו בפרק בתרא דיומא לא נזכר שום עונש לא בזו ולא בזו.
ובפ"ז מהלכות יום טוב כתב שהעושה מלאכה בחול המועד חייב מכת מרדות מדברי סופרים, ואעפ"י שיש סוברים שהיא אסורה מן התורה ומחלוקתם בזה וראיותיהם אין זה מקומו, א"כ הרי זה ברור שאין כתוב עונש בפירוש אלא מסברת עצמו ז"ל כתבה בכל איסורין דרבנן, וכן הוא האמת שבגמרא בפרק אין דורשין דדרשינן התם מקראי איסור מלאכה בחול המועד לא נזכר שם מכת מרדות, וקשה לרבינו ז"ל שמחייבו מכת מרדות ולא פטרו בנדוי שהרי בפ"ק דמשקין אמרינן רבינא ורבא תוספאה הוו קאזלי באורחא חזייה לההוא גברא דהוה קא דלי דולה אמר ליה רבינא לרב נייתי מר ונשמתיה אמר ליה והא תניא מדלין לירקות, אלמא בר נדוי הוא, וכמו שכתב בהלכות תלמוד תורה המחלל יום טוב שני של גליות בכלל הכ"ד דברים שמנדין עליהם מההיא דבר נתן אסיא דפרק מקום שנהגו הם הכי נמי הוה ליה למיתני הא בכללה ואלמא חייבו מכת מרדות אחר שמצאנו בו נדוי ולא ירדתי לסוף דעתו וצריכא. בכל מקום מההיא דהוה דלי דולה ובעו לשמתיה בלא התראה ורבינו ז"ל דנו במכת מרדות, א"כ במכת מרדות לא בעי התראה וזו היא ראיה מפורשת ג"כ.
ובפ"א מהלכות חמץ ומצה כתב אבל אם היה לו חמץ קודם הפסח ובא הפסח ולא בערו אלא הניחו ברשותו אעפ"י שעבר על שני לאוין אינו לוקה מן התורה מפני שלא עשה מעשה ומכין אותו מכת מרדות, ובפרק מי שהיה אמרינן דלא יראה לך שאור לא לקי דלאו שאין בו מעשה הוא ולא הזכירו שם שום חיוב מדרבנן, אלא שרבינו ז"ל הלך על פי דרכו וכתב בו מכת מרדות למגדר מלתא, וכתב עוד שם שהאוכל חמץ בשעה ששית מכין אותו מכת מרדות ולא נזכר בגמרא שום עונש מדרבנן.
ובפ"ו כתב שהאוכל מצה בערב הפסח מכין אותו מכת מרדות, ונמצא במקצת הנוסחאות עד שתצא נפשו ולא דוקא, ואם איתא כבר מחא ליה מאה עוכלי בעוכלא א"ז הרמב"ן ז"ל בספר המצות, וזו נזכר עונשו בירושלמי וכבר הוא מורגל בפי הכל מפי הלכות הריא"ף ז"ל שם.
ובפי"א מהלכות עבודה זרה וחקות הגוים כתב ואסור לקסום ולשאול לקוסמים אלא שהשואל לקוסם מכין אותו מכת מרדות, וכן בחובר חבר כתב וכן אדם שאמר עליו החובר אותן הקולות והוא יושב לפניו ומדמה שיש לו בזה הנאה מכין אותו מכת מרדות, ובשואל אוב וידעוני כתב ג"כ שבעל אוב וידעוני בסקילה והשואל בהן באזהרה. והטעם בשלשת אלו מבואר דבפרק ארבעה מיתות מחייבין להו משום דאית בהו מעשה, והשואל שאינו עושה מעשה אין עליו שום חיוב מן התורה, ולמגדר מלתא בכלהו פטורי מכין אותו.
ובפי"ב כתב בהעברת שער בית השחי ובית הערוה שאינו מדברי תורה אלא מדברי סופרים והמעבירו מכין אותו מכת מרדות, וזו נזכר עונשו בגמרא בפ"ב דנזיר דאמרינן התם א"ר חייא בר אבא אמר ר' יוחנן המעביר שער בית השחי ובית הערוה הרי זה לוקה, מיתיבי העברת בית השחי ובית הערוה אינה מדברי תורה אלא מדברי סופרים מאי לוקה דקאמר מדרבנן וכו' כדאיתא התם, וזו אינה אלא גדר דלא יהיה כלי גבר על אשה, ולפיכך במקומות שנוהגים האנשים להסירו התירו הגאונים ז"ל להסירו כמו שכתבו המפרשים בפ"ק דעבודה זרה, וכן כתב הרמב"ם ז"ל בפרק הנזכר.
ובפי"ח מהלכות סנהדרין כתב מי שעבר על איסור כרת או מיתת בית דין והתרו בו והרכין בראשו וכו' וכל אלו שלא קבלו עליהם ההתראה מכין אותו מכת מרדות הואיל וחטאו מכל מקום אפילו על איסור של דברי סופרים מכין אותו מכת מרדות. ובפרק הנשרפין שעיקר הדין הזה שם לא נזכר שום עונש מכת מרדות, אלא שרבינו ז"ל למדה מן ההיקש שאפילו באיסור דרבנן מכין אותו, וההתראה הזו שהתרו בו לא היתה אלא למיתה או למלקות מן התורה, ולפי שלא קבלה אינה התראה, ואעפ"כ חייבו מכת מרדות, אלמא דמכת מרדות לא בעיא התראה, דאם איתא דבעיא התראה אף ממכת מרדות היה פטור.
ובפכ"ד כתב וכן יש לבית דין בכל מקום ובכל זמן להלקות אדם ששמועתו רעה והעם מרננין אחריו וכו', וזו היא שאמרו בפרק עשרה יוחסין מלקין על לא טובה השמועה, וכבר פירשה רש"י ז"ל בפרק זה בורר דבלא התראה, והרבה נמשכו אחריו בזה הפירוש.
ובפי"ח מהלכות עדות כתב עדי נפשות שהוכחשו ולא הוזמו אפילו בא הרוג ברגליו אינו לוקה מפני שהוא ניתן לאזהרת מיתת ב"ד ואין לוקין עליו אבל ב"ד מכין אותו מכת מרדות כפי מה שיראו. ובפ"ק דערובין דתני ר' חייא לוקין על ערובי תחומין דבר תורה ומתקיף לה ר' יוחנן וכי לוקין על לאו שבאל, כלומר שבערובי תחומין כתיב אל יצא איש ממקומו, וקא מקשו לר' יוחנן אלא מעתה אל תפנו אל האובות הכי נמי דלא לקי (אלא) וקמהדר ר' יוחנן הכי קשיא ליה לאו שנתן לאזהרת מיתת ב"ד ואין לוקין עליו, ומדמהדר אתרוצי ולא קא מותיב במכת מרדות דרבנן אלמא משמע דדברי רבינו ז"ל מהיקשא קאמר לה ומגדר מלתא הוא. ובפ"ק דשבועות נמי אמרו שלאו שנתן לאזהרת מיתת ב"ד אין לוקין עליו ולא קאמרי נמי דמדרבנן לקי, ובפרק מי שהחשיך נמי גבי מאמר אמרינן דאין לוקין על לאו שנתן לאזהרת מיתת ב"ד ולא קאמרי דמדרבנן לקי.
ובפ"ה מהלכות ממרים כתב בענין כבוד אב ואם, ולא על ההכאה והקללה בלבד הקפידה תורה וכו' ויש לבית דין להכות על זה מכת מרדות ולענוש כפי מה שיראו, ובפרק ארבע מיתות ובפרק הנחנקין שנזכר עונש המקלל והמכה לא הזכירו מכת מרדות כלל אלא שהיא סייג וגדר כמנהג הטוב.
ובפי"ג מהלכות אבלות כתב, מת תופס ארבע אמות שלו לטומאה וכל כהן שנכנס לתוך ד' אמות מכין אותו מכת מרדות, ובפרק משוח מלחמה היא ולא נזכר שם שום עונש, וכן בסוף נזירות. וכתב שם עוד וכן אם נכנס לבית הפרס או יצא לחוצה לארץ או שנטמא בדם התפיסה או בגולל ודופק וכיוצא בהן מכין אותו מכת מרדות מפני שהן אבות של דבריהם, ובפ"ב ממסכת אהלות תנן דדם התבוסה מטמא באהל מדרבנן ומייתו לה בפרק האשה בנדה ובפרק תינוקת ובהגוזל קמא ולא נזכר בשום אחד מהם מכת מרדות, ותנן נמי התם בית הפרס וארץ העמים, ובפ"ק דשבת דמייתו טומאת ארץ העמים לא נזכר בשום אחד מהם שום עונש בטומאתן [ובפרק קמא דגטין ובפרק בכל מערבין לא נזכר שם שום עונש בטומאתן], ובית הפרס נזכר בפ"ב דכתובות ובפרק יוצא דופן ובפ"ק דמועד קטן ובתמורה ולא נזכר שם שום עונש, וגולל ודופק תנן נמי התם ומוכחי לה מקראי בפרק בהמה המקשה ולא נזכר בהם שום עונש, ועוד יש אחרים שם במתניתין כזית רמה ואפר השרופה ועצם כשעורה שאין מטמאין בהם, ולפיכך כתב רבינו ז"ל וכיוצא בהן.
והנה נתברר שבכמה מקומות נזכרה בדברי רבינו ז"ל מכת מרדות ולא נזכר בזדון זולתי בחמשה מקומות, שתים בהלכות שבת ששקולה שבת ככל התורה כלה, ושלשה בהלכות איסורי ביאה בשניות שהן משמרת למשמרת ותקנת שלמה המלך היא וגזרתו, וכעין של תורה היא. ואותן נשים שיש בהן קדושין ושפחה חרופה שיש בה קדושין באלו יש טעם נכון שלא לחייב אלא המזיד מכין אותו עד שתצא נפשו שהיא כעין של תורה, ובאינך אחריני דמשום סייג ומגדר מלתא שהמכות ההן הן כפי ראות ב"ד בלא התראה סגי. ומה שאני רואה כדמות ראיה לזה, דאמרינן בפרק שני נזירים ההוא דאתחייב נגדא קמיה דר' אמי איגלאי בית השחי חזייה דלא מגלח אמר להו ר' אמי שבקוה דמן חברייא הוא, ובשל תורה הוא בהפך, דהא בפרק היו בודקין ובפ"ק דמכות אמרינן דאית תנאי דסבירא להו דחבר לא בעי התראה ואליבא דהאי תנא חבר בלא התראה הוא לוקה ואיך פטרו ענשו ר' אמי מפני שהוא חבר, אלא דהאי נגדא משום מגדר מלתא הוא וכיון דהאי הוי חבר לא ישוב לכסלה.
ומה שצריך לדעת שלא כל שוגג אנו מחייבין במכת מרדות, שיש דברים שנגליהם שהם אסורים בעריות ובזה לא צריך התראה, ולפיכך החשוד על העריות מלקין אותו בלא התראה כפירש"י ז"ל, ומקלל חבירו שהדבר ידוע שהוא אסור ואיסור מפורסם הוא, וכן איסור תחומין בי"ט שני כההיא דבר נתן אסיא, וכבועל גויה וזולתן לרב מאד. ויש מהם שהם נעלמים אפילו מעיני קצת המבינים, כ"ש במי שלא קרא ולא שנה ולא שמש תלמידי חכמים שצריך להודיעם, וכן לענין נדוי. ולפיכך מי שהיה בעיר ושמע תקנה אין צריך להתרות בו בשעת מעשה שבנדר לא בעי התראה, אבל מי שלא היה בעיר כשנעשית ואח"כ בא אנו תולין שהוא בלא יודע. וכבר אפליגו בגמרא שבועות אי ידיעת בית רבו הויא ידיעה או לא. ומה שצריך בנדוי ומכת מרדות היא הידיעה לא ההתראה, שהידיעה היא שידע שזה אסור, ואפילו מופלג למעשה דיכול למימר אשתלאי כדאיתא בפרק ואלו נערות גבי עדים זוממין, וההתראה צריכה להיות סמוך למעשה. ובפרק כלל גדול גבי פלוגתא דמונבז ור' עקיבא בתינוק שנשבה לבין הגוים יש קצת להוכיח לזה.
והנה בפ"ק דנדרים אמרינן השומע הזכרה מחבירו צריך לנדותו ואם לא נדהו יהא בנדוי, וכתב הרמב"ם ז"ל בפי"ב מהלכות שבועות השומע הזכרת השם מפי חבירו לשוא או שנשבע לשקר או שבירך ברכה שאינה צריכה וכו', במה דברים אמורים כשהיה הנשבע הזה או המברך לבטלה מזיד אבל אם היה שוגג ולא ידע שזה אסור אינו חייב לנדות אותו ואני אומר שאסור לנדותו שלא ענש הכתוב שוגג אלא מזהירו ומתרה בו שלא יחזור. והנה בזה הדין יש ג' דברים, הא' שבועת שוא שנשבע על עמוד אבן שהוא של אבן ובזה אין כל בני אדם יודעים שהוא אסור שחושב שבאמת הוא נשבע. והשני שבועת שקר ואף בזו יש לומר ליביה אנסיה כדאמרינן התם דבר קפרא ור' חייא דכל חד אמר שבועה הכי אמר רבי וקאמר ליה רבי לבך אנסך ושמא טועה הוא זה ופטור עד שיודיענו. והשלישי ברכה לבטלה דלא משתמע להו לאינשי דברכה שאינה צריכה הויא בכלל לא תשא, זה נראה לי לתרץ דברי רבינו ז"ל, ועלה בידינו שכר קריאת אותן הלכות. ואלהים אמת הוא יודע האמת והוא בחסדיו ינחני בדרך אמת.
@שו"ת הרשב"ש סימן תריא
ובענין דיינות, דבר ברור הוא שאין להעמיד על הצבור אלא דיין הגון, ועונש המעמידו ברור כמו שהאריכו ז"ל בפ"ק דסנהדרין ובפרק ר' ישמעאל בעבודה זרה, והמספק בזה הוא בער ולא איש ולא בינת אדם לו, וזה אינו נעלם מגמולי מחלב עתיקי משדים, וכל האומר הפך זה לא ימצא בבית המדרש רגלים וידים, אבל זו אינה אלא במעמידן על הצבור שלא ברצונם בראש גולה וכן הוא במשמע כל המעמיד דיין שאינו הגון, אבל אם הצבור קבלו עליהם ברצונם לא דינא ולא דיינא דכשרים ודינם דין. וכך הם דברי הרמב"ם ז"ל, כל סנהדרין או מלך או ראש גולה שהעמידו להן לישראל דיין שאינו הגון ואינו חכם בחכמת התורה וראוי להיות דיין אעפ"י שכלו מחמדים ויש בו טובות אחרות הרי זה שהעמידו עובר בלא תעשה וכו' אמרו חכמים שמא תאמר איש פלוני נאה אושיבנו דיין וכו'. עוד אמרו חכמים כל המעמיד להן לישראל דיין וכו' עד סוף הפרק פ"ג מהלכות סנהדרין. ולכשתתבונן בה תמצא שלא נאמרו הדברים אלא במעמידו על הצבור שלא ברצונם, אבל אם העמידוהו מעצמם יכולים הם. והגע עצמך שהציבור שרצו לעשות תקנה או גדר להפקיר ממון צריך בה ב' תנאים, האחד שיהיה עמהם אדם חשוב ורוב הצבור נסמכים בה, או אין להם אדם חשוב בעיר, וכשיש להם אדם חשוב בלי ספק שלא יעמידנו על הצבור הנותרים שלא ברצונם ואם העמידו הרי בכלל המעמיד דיין שאינו הגון, ואם אין שם חבר עיר שנזכר בגמרא בשם אדם חשוב והוא תלמיד חכם כפירוש המפרשים ז"ל גדול החכמים שבעירם צריך שתהיה התקנה ברצון כלם ומי שלא היה בה לא נתחייב בה, וא"כ אם הקהל כל אחד ואחד נתרצה בזה הפסול והפגום והרשע והעמידוהו עליהם רצו ליזוק בנכסיהם, ולא יהיה אלא מפשר, וכיחידים דמו ואין ביניהם אלא שהיחיד בעי קטן ואלו כיון שנתרצו כלם הוי תחלת דינא כסוף דינא וכאלו נגמר הדין שאינם יכולין לחזור בהן כפי הוראת הרשב"א ז"ל בעדים וכן הרא"ש ז"ל. ואם השבתי לקהל בגאייה שיכולין לקבל עליהם עדות קרובים הרי פתחתי להם וסגרתי, שאמרתי שצריך בזה הסכמת א"א נר"ו עמהם כאשר כתבתי בתשובה ההיא, והיא למעלה בסימן רי"א. והגע עצמך הרי אמרו בגמרא בפ"ק דבתרא דקופה של צדקה מתחלקת בשלשה משום דהוי דין, וצא וראה שבכל ישראל מעמידין גזבר אחד או שנים בין בור בין יודע, ובינינו כמה פעמים נתמנו גבאי צדקה בני נבל גם בני בלי שם, אלא עתה שהאיר השי"ת עינינו וקבלו עליהם, ובכל שנה ושנה מבררין הקהל עליהם דיינים אוהבי בצע אוהבי מצה לפסוק על הקהל יצ"ו ואין לך דין גדול מזה, ואנחנו שומעין ושותקים ומקיימים דבריהם דאחר שעשו מה שעשו נעשה דין כיון שקבלום עליהם, היאמר אדם בידם. כתבתי זה למלאכת שמים ולהגדיל תורה ולהאדיר, ואם יש בדברי הראשונים דברים מסכימים עם מה שכתבתי הנה מה טוב הוא ומה נעים, ואם בהם דברים שאינם מסכימים עם דברי אלה הנני חוזר בי מהראשונים שכל שיש בו טעות הדרי בי, וזה שכתבתי עתה בין במכת מרדות בין במנוי דיינים הוא אצלי הנכון ועליו אין להוסיף וממנו אין לגרוע כפי דעתי, אלא אם אראה דברים ברורים וראיות נכוחות שאפילו מאה פעמים אחזור בי עד שנכוין להלכה, ושלום. שלמה בן הרב ר' שמעון נ"ן בן החכם ר' צמח זלה"ה.
@שו"ת הרשב"ש סימן תריב
זה המשא והמתן שהיה ביני ובין ה"ר אבא מארי אבן כספי י"א על ענין הנזכר בסי' רי"א ורי"ג, וזה אשר כתב לי:
ראיתי תשובותיך האדון החכם י"א וכל ראיותיך הם ראיות ברורות ותשובותיך הם תשובות נכוחות ולשונך צח וקצר רב האיכות ומעט הכמות כי כן ראוי לכל משכיל וחכם יישר כחך והאל יגדיל תורתך ויאדירך ותשאך למעלה אמן.
ועתה אני שואל מכבודך שתברר לי שני דברים (מההיא) שנסתפקו לי בזה. האחת היא בתשובתך של בגאייה, כי לפי הראייה שהביא כבודך מההיא דזה בורר שאמרו שם נאמן עלי אבא נאמן עלי אביך נאמנין עלי שלשה רועי בקר וגו', נראה לפי זה שיכולין הקהל למנות שלשה רקים דיינים בדיני ממונות לפי שכל תנאי שבממון קיים, והדבר הזה קשה מאד, וגם כי נראה שהוא אסור משום כי רבים חללים הפילה, אעפ"י שהבעלי דינין יכולין לעשות זה ורוצין ליזוק בנכסיהם ואף זה לאחר גמר דין או קנין. ועוד שהרי אמרו שם בפרק זה בורר לא מבעיא היכא דקבליה לקרוב שראוי להעיד במקום אחר לו דאינו יכול לחזור בו אלא אפילו קבל עליה פסול דאינו ראוי להעיד במקום אחר אינו יכול לחזור בו ע"כ. והנה עתה לפי שיטה זו נראה כי כשם שיכולין הקהל להתנות להכשיר עדות קרוב כן הם יכולין להכשיר עדות פסול, וזה קשה בעיני דאפשר דנפיק מניה חורבא, מפני שיכול אחד מהבעלי דינין להביא איש אחד חשוד על השבועה או על דבר אחר ויעיד לו כרצונו בשביל טובת הנאה שעשה עמו וצריך להיות מקובל על חבירו מכח קבלת הקהל, וזה דומה למה שאמרו שם על משומד אוכל נבלות לתיאבון כפין ואכיל נבלות כפין נמין ושקיל ארבע זוזי ומסהיד. וגם במה שהסכימו להכשיר עדות קרוב קשה לי, כי אם יתעצמו שנים בדין ויביא האחד קרובו להעיד לו כרצונו שיהא מקובל על בעל דינו על כרחו. וקרובני לומר דלא דמיא הא לההיא דפרק זה בורר, כי שם רצה הבעל דין ליזוק בנכסיו ולפטרו מן השבועה ואומר לו דור לי בחיי ראשך או לקבל עליו קרוב או פסול, ואעפ"כ יכול לחזור בו עד לאחר גמר דין וקבלת קנין, ואיך נאמר זה על קבלת הקהל, וכ"ש בדורות האלו שאינן בני תורה ומסרי לגלותא מלתא.
והדבר השני שנסתפק לי הוא בתשובתך על שאלת העובר על חרמי צבור אם צריך התראה, כי כתב שם כבודך וז"ל אבל במכת מרדות שאינה אלא מדרבנן והיא למגדר מלתא וכן [הנדוי] השוגג והמזיד חייבין וכו', הוקשה לי בזה ג"כ למה נחמיר בדרבנן יותר משל תורה, וכל דכן הוא שאם חרם שהוא מן התורה השוגג פטור והמזיד חייב כמו שמצינו דכתיב ויפדו העם את יהונתן, ותרגם יונתן ארי גלי קדם ה' דבשלו עבד, כ"ש בנדוי מדרבנן. ומה שכתב כבודך כדמוכח בכל מה דכתיבנא לעיל וכו', ואני עיינתי בכל אותם שכתב כבודך ולא מצאתי אחד מהם שוגג, כי ההיא דשדי כיתנא ובר נתן אסיא וההיא דקרי לרב יהודה בר יחזקאל בר שויסקל וזיגוד וההוא דאתא לקמיה דרב נחמן כלהו הוו מזידין. תבאר לי כל זה כי חושב אני כי מה שנסתפק לי אינו אלא ממיעוט סברתי, ודבריך לא דבר רק הוא ואם רק הוא ממני הוא, ושלומך יגדל.
וזו היא תשובתי אליו.
למה שנסתפק לך מההיא דנאמן עלי אבא נאמן עלי אביך נאמנין עלי שלשה רועי בקר שהבאתי ממנה ראיה לתקנת צבור שיכולין לקבל עדות קרובים, ואמר כבודך שהנראה מזה הוא שהצבור ג"כ יכולין לקבל עליהם אפילו שלשה רועי בקר, לפי שאין הפרש בין צבור ליחיד אלא שגדול כח הצבור מכח היחיד דביחיד בעי קנין או גמר דין וצבור לא בעי קנין דהוי לה תחלת דינא כסוף דינא, וכך השיב הרשב"א ז"ל כמו שכתבתי בתשובתי. ולענין תמיהתך אינה תמיהה, שהרי בעלי הגמרא אמרו בריש פ"ק דסנהדרין דבדיני ממונות דבשלשה אפילו יושבי קרנות דאי אפשר דליכא חד מנייהו דגמיר, וכ"ש שהצבור יכולין לקבל עליהם שלשה הדיוטות, הגע עצמך אלו קבלו עליהם שלשה פשרנים או אפילו אחד מי לא הויא קבלתם קבלה, אף בדיינות כן כל שידע שאלו שקבלו אינן בקיאין בדין וקבלו אף במי שאינו דין, אבל אם קבלום בחזקת שהם בקיאין והם הדיוטות קבלתם אינה קבלה משום דהיא בטעות, וכ"כ על כיוצא בזה הריא"ף ז"ל בתשובה. וענין כי רבים חללים הפילה היינו במורה הוראה, והללו אינם מורים הוראה אלא פשרנים שהרי יפה כח פשרה מכח דין כדאיתא בפ"ק דסנהדרין. והשורש בזה הוא כמו שכתבתי בתשובה דהפקר ב"ד הפקר, וכמו שהיחיד רוצה ליזוק בנכסיו כך הצבור. והשתי לשונות שכתב כבודך שהם בפרק זה בורר, אין גם אחד מהם בגמרא אלא לשונות הריא"ף ז"ל הם, ואמת הם אלא שאינם מעלין ולא מורידין במה שאנחנו עוסקים בו. וגם לשאינן בני תורה אין אנו חוששין אלא במלתא דאיסורא כההיא דפרק מקום שנהגו אי נמי דההיא דפרק תולין.
והדבר השני שנסתפק לכבודך במה שכתבתי שאין נדוי צריך התראה וכתבת שכל אותן שהבאתי לראיה שהיו מזידין, אפילו נאמר כן הוא אבל לא היו מותרין ועומדין, ובכל התורה מזיד בלא התראה פטור מדיני אדם, וכ"ש בהא דכי מעיינת בהו שפיר ליכא חד מנייהו מזיד, דההיא דמלקין על לא טובה השמועה אינה מזיד, דאפשר שהוא נקי משמועתם ומחשדם, וכבר אמרו יהא חלקי ממי שחושדין אותו ואין בו [כדאיתא] בפרק כל כתבי, וכן החשוד על העריות אפשר ג"כ שבני אדם חושדין אותו ואין בו, וכן פירש הרז"ה ז"ל ורש"י ז"ל. וההיא דר' שילא דאלקייה לההוא דבעל גויה סבירא ליה דלא אסרה תורה אלא דרך חתנות כדאיתא בגמרא בפרק אין מעמידין, ותקנת די"ח דבר אפשר דלא שמע בה, וכמה בני אדם יש שלא ידעו איזהו מקומן ואינם בקיאים בהם ולא בשמן. וההיא דבר נתן אסיא טועה הוא בהולך ממקום שעושין למקום שאין עושין נותנין עליו חומרי מקום שהלך לשם, והוא ממקום שעושין הוה ואמטו להכי מייתי ההוא עובדא דידיה אפסק דההולך ממקום שאין עושין וכו'. וההיא דזיגוד אפשר דבקושטא קא מסהיד וטעה דאתא ביחיד. וההיא דפתח פתוח, אי משום דחשוד על העריות הוה כפירש"י ז"ל, אי משום דמפיק שם רע הוה כפירוש הריא"ף ז"ל, מ"מ טועה הוא שלא היתה כונתו לכך אלא שבא לב"ד כשאר טועני פתח פתוח. וההיא דבר שויסקל אפשר דסבירא ליה דכיון שלא היה בפניו לא מיחייב, ולא היה מבייש את הזקן כיון שלא היה בפניו. וההיא דשדי (כינתא) [כיתנא] בפוריא סבירא ליה כותין די"ט לא קבלו עליה. וההיא נמי דפ"ק דשבת דאורי כחדתא דארגיז מכוין ההלכה הוה וטעה דהוה אתריה דרב. ועדיין יש לי ראיה אחרת שאפילו שוגג חייב נדוי, מדאמרינן בפרק זה בורר הנהו קבוראי דקבור נפשא בי"ט ראשון של עצרת שמתינהו רב פפא ופסלינהו ואכשרינהו לעדות רב הונא בריה דרב יהושע אמר ליה רב פפא והא רשעים נינהו סברי מצוה קא עבדי וכו', אלמא אע"ג דמוטעים ושוגגים וכשרים לעדות שמותי משמתינן להו, וזו ראיה שאין עליה תשובה.
ומה שכתב שאם בנדוי של תורה צריך התראה וכו', כבר נשמרתי אני מקושיית כל דתקון רבנן כעין דאורייתא תקון וכתבתי טעם ההפרש בתשובתי כמו שהוא שם בארוכה. ומדאורייתא ליכא חרם ולא נדוי, דדיני החרם ונדוי דרבנן נינהו, והכי איפסיקא הלכתא להריא"ף ז"ל בפרק ואלו מגלחין, וכן כתב הרשב"א ז"ל בתשובה צריך עיון. וההיא דיהונתן לא נדוי וחרם בלבד היה שם אלא דיני נפשות היה שם, ומקרא מלא הוא ויפדו העם את יהונתן ולא מת. שומר נפשות חסידיו ישמור את נפשותינו וישים נפשנו בחיים ולא יתן למוט רגלנו אמן ואמן, ושלום.
עוד חזר וכתב על הענין הנזכר.
גבר חכם בעוז ואיש דעת, יאדיר השם כחך אמן. מהודענא לך מלכא כי לא היה בדעתי לכתוב לכבודך לעת כזאת כי עדיין לא נתיישבת ולא רציתי להטריחך, ועתה אחר שקבלתי פתקך האחרון והרשיתני לדבר כדי להגדיל תורה אכתוב לכבודך מה שנשאר בלבי מהספקות, כי תורה היא וללמוד אני צריך.
תחלה על מה שכתב כבודך כי בעלי הגמרא אמרו דשלשה אפילו יושבי קרנות משום דליכא חד מנייהו דגמיר, פשיטא לי כי כבודך היה רוצה לכתוב משום דאי אפשר דליכא חד מנייהו דגמיר, ואגב שטפא דקולמוסא השמיט כבודך אלו השתי מלות. והנה עתה דבר ברור הוא שאם אין בהם חד דגמיר אסור להושיבן דיינים אפילו בדיני ממונות, וכן כתבו כל המפרשים. ומה שאמרו בפרק זה בורר שהבעלי דינין יכולין לומר נאמנין עלי ג' רועי בקר, פשיטא שהם קבלו דיינות לא לעשות פשרה, כי כן אמרו בגמרא ג' רועי בקר למה לי לדינא. והנה השלשה רועי בקר פסולים לדין משני פנים, האחד שאינם יודעים שום דבר דלא שכיחי בישוב והשני שהם פסולי עדות, ועל זה תמהתי אני איך יקבלום הקהל לדיינין אעפ"י שהבעלי דינין יכולין לקבל אותם לדיינין, כי לפי עניות דעתי נראה לי שהוא אסור מן הגמרא ומדברי המפרשים, אמת הוא שהם יכולין לקבל אותם לפשרנים ואפילו שנים מהם כי שנים שעשו פשרה פשרתם פשרה. הרי עתה לפי המשא והמתן הזה עלה בידינו כי יפה כח הבעלי דינין מכח הקהל הזה כי הבעלי דינין יכולין לקבל ג' רועי בקר לדיינין וליזוק בנכסיהם מה שאין בכח הקהל לעשות, כי אינן יכולין לקבל אותן לדיינין הואיל דליכא חד מנייהו דגמיר, ועוד מפני שהם פסולין.
ומה שהקשיתי על ענין קבלת קרובים כמו שעשו קהל בגאייה, עדיין קושייתי במקומה עומדת, כל דבר זה זר מאד שיוכל להביא אחד מהבעלי דינין בנו או אחיו או קרובו להעיד לו, ואם יכולין הקהל לקבל פסולים הוא יותר רע ומר, כי הפסול הוא חשוד להעיד שקר על טובת הנאה כמו שאמר על משומד אוכל נבלות לתיאבון ואכל וכו'. והנה חליתי פניך להרחיב לי ביאור בזה, ומן הנראה עדיין לא נתיישב כבודך, וטוב הוא לקרות מתון בדבר הזה דהא צריכא שמעתא צלותא.
ומענין הנדוי ומכת מרדות שכתב כבודך שהשוגג והמזיד חייבין בהם, כבר כתבתי לכבודך כי הוקשה לי הדבר הזה, והוא כי איך נחמיר במה שהוא מדרבנן יותר משל תורה, ואותם שהביא כבודך אם אינם מזידין גמורין הנה הם מוטעים ופושעים, ואם היו שוגגין גמורים לא היו מנדין ולא מכין אותם. והנהו קבוראי לדעת הריא"ף ז"ל ואחרים הם פסולין לעדות כי הם מחזיקים אותם כפושעים. והנה עתה אם אכל אדם מצה בערב פסח או עשה מלאכה אחר חצות וידענו בו שהוא שוגג היאמר כבודך שמכין או מנדין אותו להחמיר בדרבנן יותר משל תורה, ואם באמת כל דתקון רבנן כעין דאורייתא תקון, לא החמירו בדבריהם יותר משל תורה. ונראה עתה אם יעברו קצת יחידי הקהל על הסכמה שתקנוה הקהל בלא חרם ונודע לנו שהם שוגגים גמורים הנחרים או לקנוס אותם, מעולם לא שמענו זה ולא נעשה כדבר הזה, אבל נאמר עליהם ונסלח לכל עדת ישראל וכו' כי לכל העם בשגגה. ואתה האדון י"א תעיין בדברי ואם יש בהם שגגה או פשע בחסידותך תכסה על פשעי ובענותנותך תעביר על שגגותי ובחכמתך תתקן מעותי וה' הטוב יכפר בעדי, ושלומך ושלום תורתך יגדל.
זאת היא תשובתי אליו.
האדון י"א, חושב הייתי שהרחבתי כל הביאור לסלק כל הספקות, ולפי הנראה שעדיין לא נתישבה דעתך ותלה כבודך זה במיעוט השגחתי מפני הטרדא, ואלו ידעתי בנפשי שיש לה טרדא לא נכנסתי לכתוב דבר אבל נפניתי מכל עסקי וכתבתי מה שכתבתי, ועתה הנני אוסיף להרחיב הביאור בס"ד ואקדים הקדמה תהיה פתח לסלק זה הספק ולהכנס לעיקר הדין והיא זו.
כל מלוה שתבע הלוה בפני שלשה כל שהם אפילו יושבי קרנות צריך הוא הלוה לילך אצלם והם ידינו ביניהם אלא אם יטעון הלוה לב"ד הגדול קאזילנא. ודבר זה מתברר בגמרא דפרכינן התם ואפילו לוה מצי מעכב בתמיה והא א"ר אלעזר לא שנו אלא מלוה אבל לוה כופין אותו ודן בעירו ומהדרינן כדא"ר יוחנן בערכאות שבסוריא שנו, ופירש"י ז"ל בערכאות שבסוריא לא היו בקיאין בדין תורה. וכן נמי גבי זה פוסל דיינו של זה וזה פוסל דיינו של זה פרכינן בגמרא כל כמיניה דפסיל דייני א"ר שמעון בערכאות שבסוריא שאנו, וכתב רש"י ז"ל שאם היו כשרים שאינן קרובים ולא פסולים אעפ"י שהם יושבי קרנות נעשו כמומחין. והנה עתה הדבר הזה נחלק לג' חלוקות.
האחת כשהדיין מומחה שהמלוה יכול לכוף ללוה לדון לפניו ולא מצי לוה אמר לב"ד הגדול קאזילנא, והיינו דאמרינן כופין אותו ודן בעירו.
והשנית כשאין שם מומחה והמלוה תבע ללוה בפני ג' יושבי קרנות בערכאות שבסוריא הלוה מצי פסיל להו, והיינו מתניתין זה פוסל דיינו של זה. ואע"ג דר' מאיר הוא דאמר לה, וחכמים אומרים אימתי בזמן שמביא עליהם ראיה שהם קרובים או פסולים אבל אם היו כשרים או מומחים על פי ב"ד אינו יכול לפוסלן, כבר פירשו המפרשים ז"ל דהיינו כשהמחום רבים עליהם, הא בשלא המחום רבים עליהם אפילו רבנן מודו דמצי פסיל להו אפילו לוה, והני יושבי קרנות אי אפשר דליכא חד מנייהו דגמיר.
והשלישית כששניהן מתרצין בדין ג' רועי בקר דליכא חד מנייהו דגמיר בקנין או לאחר גמר דין לא מצי חד מנייהו הדר ביה ובלאו הכי הדרי, והיינו מתניתין נאמנין עלי ג' רועי בקר. וכדי לסמוך על הקדמה זו אכתוב בכאן מה שכתוב בספר החשן ז"ל, אין ב"ד פחות משלשה וכל שלשה נקראים ב"ד ואפילו הדיוטות, וכתב הרמ"ה ז"ל דוקא דגמירי דינא אע"ג דלא סמיכי וכו', אבל א"א הרא"ש ז"ל כתב דשלשה אי אפשר דליכא חד מנייהו דלא גמיר ששמע או שקרא בספרים ויודע סברות ודינין אבל אי לית בהו חד דגמיר פסילי לדינא, ואלו השלשה כופין אם הנתבע מסרב לירד לדין או שרוצה לילך לעיר אחרת אבל אם רוצה לדין עמו בעירו אלא שאינו רוצה באלו השלשה שבירר התובע וזה בורר [וזה בורר] כדלקמן.
ואחר הקדמה זו יסתלק כל ספק, כי מה שהיה כבודך חושב שאין דיינים אלא מומחין כלומר בקיאין זהו כל שלא הסכימו עליהם שניהם, אבל אם הסכימו עליהם שניהם על פי החלוקה השנית ותנאיה או כפי החלוקה השלישית ותנאיה מי מעכב על ידם. והמשא והמתן שעשה כבודך שהעלית ממנו שיפה כח היחיד מכח הצבור הוא מסתלק כפי החלוקות וההקדמה שהקדמתי, ולא אצטרך להשיב על כל פרט ופרט כי יאריך המכתב ללא צורך, ואיני מדבר אלא עם אדם מבין ויודע, ואיך אאריך ולא עלה מן המשא והמתן ההוא, כבודך במקומו מונח מה שהעלית, אבל לעולם כח הצבור חמור מכח יחיד והפקרם הפקר ואם רצו ליזוק בנכסיהם מי מעכב על ידם התורה נתנה להם רשות, וגבי ערכאות שבסוריא כתבו קצת המפרשים שאינם מומחין אלא שהצבור המחום עליהם וגם זו תסלק כל ספקותיך בזה.
ומה שכתב כבודך שאם אין אחד מהם דגמיר שאסור להושיבם דיינים אפילו בדיני ממונות וכן כתבו כל המפרשים, איני יודע מי הם כל המפרשים, שהרי רש"י ז"ל שהוא קברניטם פירש גבי אי אפשר דליכא חד מנייהו דגמיר ששמע מחכמים ומדיינים הלכות דין מלוה וגם הרא"ש ז"ל כמו שכתבתי למעלה, וגמיר הנזכר בגמרא הוא אצל המפרשים חלוף ממה שכבודך סובר בו, שכבודך סובר דגמיר שבקי בדינין ובהלכות, ואצל המפרשים אפילו אינו יודע אלא ששמע מחכמים יספיק, וזה היה סבה שנתקשה בה הרבה כבודך. ואם קהל בגאייה י"א רצו לקבל עליהם עדות קרובים מה בכך, אלא מפני שלא הורגלו בזה הוקשה זה אל כבודך לציירו. ובאמת שיותר קשה הוא להכשיר עד אחד ולא להכשיר שנים קרובים, דאין שנים מצויין לחטוא בשביל אחד כדאיתא בגמרא דבני מערבא בפ"ב דיבמות, ואעפ"כ הרשב"א ז"ל כתב בתשובה שהצבור יכולים להכשירו כמו שכתבתי משמו בתשובתי.
וכבר כתבתי לכבודך ששתי הלשונות שכתב כבודך שהנראה מדבריך שכבודך סובר שהם לשונות הגמרא שאינם אלא לשון הריא"ף ז"ל, ועדיין חזר כבודך וכתב אחד מהם כאלו הוא לשון הגמרא, שכתב כבודך עתה זה לשונך כמו שאמרו על משומד אוכל נבלות לתיאבון כפין ואכיל וכו' והוא לשון הריא"ף ז"ל, על כן אני חושב שלא התבונן כבודך בדברי יפה יפה וזה גורם לכבודך לכתוב שנית, כי לע"ד הכל הוא מפורש בדברי הראשונים בקצרה וכל מה שכתבתי עתה בארוכה היה בכלל דברי הראשונים, ובאמת דשמעתא בעיא צילותא ודעתא צילתא ולא דעתא קלישתא, על כן אני מבקש מכבודך לעיין בדברי הראשונים והאחרונים ותהפך בהם יפה יפה, כי אני סומך שלכבודך לב מבין ושכל משקיף וצופה.
ומה שכתב כבודך בענין הנדוי ומכת מרדות שכתבתי שאינם צריכים התראה שכל אותם שהבאתי אני לראיה שאם אינם מזידים גמורים הנה הם מוטעים ופושעים ואם היו שוגגים גמורים לא היו מנדים ולא מכים אותם, והנה זה הלשון כבודך במקומו מונח בא שלא בהשגחה שאם אינם מזידים הרי הם שוגגין ואין שם חלוקה שלישית, ועוד איך יהיה אדם מוטעה ופושע כאחד שהרי פושע אצל עבירה חמור הוא ממזיד, על כן אין שם אלא שתי חלוקות בלבד או שוגג או מזיד ומי שאינו שוגג הוא מזיד ומי שהוא מזיד אינו שוגג, ועל כן אותן שכתבתי כיון שלא היו מזידין שוגגין היו, וכפי דבריך שכתבת הם שנים שהן ארבעה שוגג ושוגג גמור מזיד ומזיד גמור ומעולם לא שמענו שוגג גמור ולא מזיד גמור.
ומה שכתב כבודך הנהו קבוראי לדעת הריא"ף ז"ל ואחרים הם פסולים לעדות כי הם מחזיקים אותם [כפושעים], דברי הריא"ף ז"ל שלמים הם אתנו ולא מצאתי בהם זה שכתב כבודך על שלונו, וגם אחרים שכתב כבודך איני מכיר המה, שאני חושב שעמד כבודך על פירוש רבינו יהונתן ז"ל דכתב הנהו קבוראי הוו רשעים, ובאמת כן הוא שהם רשעים ואמטו להכי פסלינהו לעדות והתורה אמרה אל תשת ידך עם רשע עד, ובהנהו קבוראי הוו תרתי מילי קבורה וקבלת שכר, ומשום קבורה דהות בי"ט ראשון שמתינהו, ומשום קבלת שכר דהוו אצל כל עוברי עבירה כיון שלקו חזרו להכשירן הראשון כדאיתא בפרק הלוקין, אבל הכא לא מן השם דשמתינהו הוא השם דפסלינהו, וכ"כ רש"י ז"ל שם, ואני לא מפסול עדותם הבאתי ראיה אל מנודים, ומר תלי לי תניא בדלא תניא אני הבאתי ראיה מנדוים ומר השיב עלי מפסול עדותם.
ומה שכתב כבודך שמי שאכל מצה בערב פסח למה נכה אותו בלא התראה, ולמה לא נכנו אחר שאנחנו רואים סוגיא דתלמודא הכי נניח תלמוד ערוך בפנוי מפני סברת עצמנו, וכ"ש שרש"י ז"ל כתב בפירושיו גבי ההוא דארבעין בכתפיה וכשר משום דלוקין על לא טובה השמועה הזה ובלא התראה, וכן כתבו מפרשים אחרים ז"ל והרשב"א ז"ל הביא לשונו ולא חלק עליו, וגם הרמב"ם ז"ל כן כתב בסוף הלכות סנהדרין, ומי לא ישמע לדברי שני המלכים האלה דהוו מרואתא דכוליה תלמודא.
ומה שכתב כבודך שאם צבור עברו על החרם הנחרים אותם והלא לא ראינו זה מעולם, והנה כבודך רואה שאפילו יחיד שעובר אצלנו על החרם אין אנחנו יכולין לדון בו כ"ש צבור, ואין מזה ראיה על שאין הדין כן, שב ואל תעשה אין מביאין ראיה על קום עשה, אבל הראיה תלקח מהמעשה כמעשה רב כדאיתא בגמרא בפרק יש נוחלין. ושאר התנצלותך אין כבודך צריך לו שאיני כדאי שאין אנחנו אומרים קבלו דעתי אלא נושאים ונותנים ובהכי רוחא שמעתא, ושלום מעלתך יגדל וחן שפתותיך ומתקו לא יחדל.
עוד חזר וכתב על העניינים הנזכרים.
מלכא לעלמין חיי, הנה ראיתי דבריך האחרונים וכל מה שהאריך כבודו בהם כדי לברר דבריך הראשונים ולא היה צריך כבודך לכל זה כי דבריך אינם סתומים כל כך שאצטרך בהם לפירוש. ומה ששאלתי מכבודך להרחיב לי הביאור, לא היתה כוונתי אלא שיחפש כבודך בדברי המפרשים והפוסקים או שאלות ותשובות אם נשאל שום חכם מכיוצא בזה שנסתפקתי אני בו, והוא אם יכולים הקהל למנות עליהם דיינים פסולים או אם יכולין להכשיר פסולים לעדות, כי ש"ל יש לכבודך ספרים רבים שתוכל לעיין בהם למצוא דבר חפץ ועל זה אמרתי לכבודך שצריך פנאי ומתון בדבר הזה, כי יודע אני שיכול כבודך לכתוב כל מה שכתב ויותר מזה כמה פעמים על רגל אחת. ומה שאמר כבודך שאני חושב שאין דיינים אלא מומחין, ואני משיב לכבודך שאיני חושב אלא מה שראיתי בדברי החכמים שאם קבלו עליהם הקהל שלשה יושבי קרנות קבלתם קבלה דאי אפשר דליכא חד מנייהו דגמיר אלא דאי ליכא חד דגמיר אסור להושיבן דיינים, זהו מה שכתבתי ומה שאני חושב, ולא מעצמי אמרתי זה אלא ממה שמצאתי בדברי המפרשים שישנן אצלי. וכבר כתב כבודך מה שכתוב בספר החשן כי לדעת הרמ"ה ז"ל צריך שלשה דגמירי, והרא"ש ז"ל מכשיר בחד דגמיר ואי ליכא חד דגמיר פסילי לדינא, וגם רבינו יהונתן כך היא דעתו, ועל זה אמרתי כי נראה שכן הוא דעת כל המפרשים כי אין חולק בזה, וגם רש"י ז"ל שהביא כבודך כן הוא דעתו כדעת הרא"ש ז"ל, כי ג"כ נראה מדבריו דאי ליכא חד דגמיר שהם פסולין לדין.
ומה שתפס עלי כבודך לאמר כי אני סובר כי דגמיר הוא שבקי בדינין והלכות, חוץ מכבודך לא כתבתי זה, שאין דעתי אלא כמו שאמרו המפרשים, כי הרא"ש ז"ל שהביא כבודך הוא אומר כי גמיר הוא ששמע מן החכמים או קרא בספרים ויודע סברות ודינין ואיך יאמר כבודך אינו יודע, וגם לפי דברי רש"י ז"ל שאמר ששמע מן החכמים ומדיינין הלכות מלוה ולוה ר"ל שיודע אותן, כי אם שמע אותם ולא ידעם מה תועלת יש במה ששמע ולא גמר, ורב נחמן שהיה אומר כגון אנא דגמירנא איך מפרשהו, ואיני יודע מי הוא מהמפרשים שאמרו חלוף מזה.
ומה שכתב כבודך כי כח צבור יפה מכח יחיד והפקרן הפקר אמת הוא, ואני לא אמרתי אלא שאין כח בקהל למנות עליהם פסולין ורשעים לדיינים. ומה שתמה כבודך עלי איך הבאתי ראיה פעם שנית מלשונות הריא"ף ז"ל אחר שהודעתני כי אינם לשונות הגמרא, ומזה חושב כבודך כי לא התבוננתי יפה יפה בדבריך וזה גרם לי לכתוב שנית, לא ידעתי מה יש בדבריך סתום שלא אבינם כי פשוטים הם אפילו לבר בי רב דחד יומא, ובפעם הראשונה שכתב לי כבודך שהרי דברי הריא"ף ז"ל אינם מן התלמוד עיינתי בגמרא ומצאתי כי עיקר אותן הלשונות הם מן הגמרא, כי שם אמרו כל משומד אוכל נבלות לתיאבון שהוא פסול לעדות, אמת הוא כי הטעם כפין ואכיל וכו' הם דברי הריא"ף ז"ל וכוונתי היתה לכתוב כמו שאמר הריא"ף ז"ל, אבל מ"מ דברי הריא"ף ז"ל הם אמת והם ראיה לדברי. ומה שאמר לי כבודך להבין דבריך ולעיין בהם יפה יפה, הנה כי כן עשיתי ובקשתי ולא מצאתי בהם תשובה לשאלתי וראיה לבקשתי, ועדיין אני איני יכול להלום בדעתי שיוכלו הקהל למנות עליהם פסולין ורשעים לדיינין.
ומה שכתב כבודך גבי ערכאות דסוריא כתבו קצת המפרשים שאינם מומחין אלא שהצבור המחום עליהם וגם זו תסלק כל ספקותיך ע"כ, לא ראיתי כאן היתר לספקותי, וגם לדברי אלו כמפרשים צריכין שיהיו כשרים לא פסולים ורשעים. וגבי זה פוסל דיינו של זה וזה פוסל דיינו של זה אמרו חכמים אימתי בזמן שהביא עליהם ראיה שהם קרובים או פסולים, וגם זו ראיה שאסור למנות דיינים וגם כי אסור לקבלן בעדים מן הטעם שאמרתי שהם רשעים ויעידו שקר, וגם כי עד כשר הוא אסור להעיד עמו אעפ"י שמעיד אמת משום אל תשת ידך עם רשע.
וגם ראיתי מה שתפס עלי כבודך על מה שאמרתי כי אותם שהביא כבודך אם אינם מזידים גמורים [הנה] הם פושעים ומוטעים ואמר כבודך שכתבתי זו שלא בהשגחה ועשה כבודך מזה חלוקות שתים שהן ארבע כיציאות שבת, ולא היה צריך כבודך לכל זה, כי אני לא כוונתי למה שחשב כבודך, כי אין כוונתי במה שאמרתי פושעים שיהיו מורדים כי ידוע הוא בלשון חכמים כי פשיעה היא נאמרת על מיעוט שמירה ומיעוט השגחה, דילמא פשע ולא מבטל לה, וכל השומרים חייבים הם בפשיעה שהיא מיעוט שמירה כגון זה שלא שמר שורו וזה לא נזהר ולא השגיח בכסוי בורו וזה לא שמר גחלתו, אעפ"י שאינם מזידים גמורים הם קרובים למזידים וחייבין כמותן. והנה עתה מה שעשו הנהו קבוראי מדעתם אחר שהיו יודעים שאסור לעשות מלאכה ועשו אותה מסברת עצמה ולא שאלו את פי החכמים הנה היתה פשיעה מהם ומיעוט השגחה וזה היה סבה לטעותן, ומאלה נלמד האחרים. ומה שאמרתי אם אינם מזידים גמורים הוא לדבריך שלא רצה כבודך ליתן אותם כמזידין, ואני אמרתי דאם אינם מזידים הנה הם פושעים וחייבין כמזידין. והשתא דאתית להכי יכול אני לקיים הארבעה חלוקות בזה והם מזיד גמור ופושע ומוטעה ושוגג גמור, מזיד גמור הוא מי שיודע שזה אסור ומתכוין לעשותו בזדון, והפושע הוא מי שנעשתה רעה או פסידא בסבת מיעוט שמירתו והשגחתו והוא חייב כמזיד אעפ"י שלא כיון להפסיד ולא עשה הדבר בזדון, והמוטעה הוא מי שהוא עושה עבירה ואינו יודע שהוא אסור לעשותה וזהו מוטעה קרוב לשוגג כמו שכתב הרמב"ם ז"ל בהלכות עדות וז"ל, אבל אם ראוהו עובר על דבר שקרוב העושה להיות שוגג צריכין להזהירו ואח"כ יפסל כיצד ראוהו מתיר או קושר בשבת וכו', והשוגג גמור הוא כגון ששכח שהוא שבת או עשה רציחה בלא כוונה, אמת הוא כי לענין העונש הם חוזרים לשנים, ועל זה אמרתי לכבודך על הנהו קבוראי כי אם מזידים הנה הם פושעים וחייבין כמזידין, ומה שאמרת מוטעים הוא אגב שטפא, אבל לע"ד אמת הוא מה שאמרתי באם היו שוגגין גמורין כמו ששכחו שהוא י"ט או מה שדומה לזה שלא היו מנדין אותם וככה אחרים שהביא כבודך. ומה שתמה עלי כבודך על מה שאמרתי והנהו קבוראי לדעת הריא"ף ז"ל ואחרים הם פסולים לעדות וכו', וחש כבודך כי אני כתבתי זה מסברא, עיין בספר החשן בסימן ל"ד ותמצא כדברי. ומה שכתב כבודך והנהו קבוראי הוו תרי מילי קבורה וקבלת שכר דמשום קבורה דהות ביום טוב שני דרבנן שמתינהו ומשום קבלת שכר דהוו עדי חמס פסלינהו לעדות וכו', לפי מה שנראה לי לעניות דעתי כבודך במקומו מונח דכל מה שכתב מר הכא לא אתי אליבא דהלכתא, חדא דהנהו קבוראי ביו"ט ראשון דאורייתא עבדו ומר כתב בי"ט שני דרבנן. ואם נאמר שכבודך כתב זה אגב שטפא כמו שאני חושב, הנה מה שכתב כבודך דמשום קבלת שכר דהוו עדי חמס פסלינהו אתיא אליבא דרבא דבעי עדי חמס, אבל לאביי דלא בעי עדי חמס אלא כל רשע פסול אע"ג דלא קבילו שכר על הקבורה פסלינהו, דדבר ברור דהלכתא כאביי ולא בעינן עדי חמס.
ומה שאמר כבודך שכתב רש"י ז"ל, נראה שהוא מה שכתב רבינו יהונתן ז"ל וז"ל ופסלינהו לעדות מפני שהשכירו עצמן לאבל כדי לקבור מתו מלפניו הילכך פסלינהו לעדות משום שכר ממון, ואליבא דרב ששת ואביי דלא בעו רשע מחמס אלא כל רשע פסול אעפ"י שלא קבלו ממון על הקבורה פסלינהו משום דארבעין בכתפיה.
ומה שאמר כבודך שאני אמרתי שמי שאכל מצה בערב פסח למה נכה אותו בלא התראה, חס ליה למר למימר הכי, כי אני לא אמרתי אלא שאם ידענו בו שהוא שוגג שאין מכין ואין מנדין אותו כי לא נחמיר במה שהוא מדבריהם יותר משל תורה ואני לא דברתי בענין התראה כלל, והנה כתבתי שהוא אצל כבודך יוכיח ולא היה צריך כבודך לכל זה כי אני לא דברתי כלל כנגד שני המלכים האלה ולא כנגד זולתם.
והנה מצאתי סמך לדברי בתחלת הלכות שבת להרמב"ם ז"ל שכתב שם על הדברים האסורים מדברי סופרים וזה לשונו, העושה אותם בזדון מכין אותו מכת מרדות ע"כ, והנה לא אמר בין בזדון בין בשגגה. וגם מה שתפס כבודך עלי על מה שאמרתי אם יעברו קצת יחידי הקהל על החרם וכו', אין כוונתי על כל הקהל אלא על יחיד ויחידים. וגם מה שאמרתי הנחרים או לקנוס אותם אין כוונתי לומר אם נוכל לעשות זה מעולם אלא אין ראוי לעשותו מן הדין, וכן נראה מדברי בפירוש. ומה שאמרתי כי לא נעשה זה מעולם כוונתי לומר בימי הרב ר' יצחק בר ששת ז"ל, כי כמה פעמים ראיתי שנדו את מי שעבר על חרם הקהל ולא היו מנדין למי שהוא שוגג, ואיך שיהיה הדין דין אמת לע"ד אין ראוי לנדות ולא להכות את מי שאכל מצה בערב פסח או עשה מלאכה אחר חצות בשגגה, ומי שעבר על חרם הקהל ג"כ בשגגה אין ראוי לנדותו. והנה כל מה שכתבתי בכאן כתבתיו כנושא ונותן עם כבודך לא כאומר קבלו דעתי ואתה תבחר ולא אני, ובתבונתך אשר אין לה חקר, תבחין האמת מן השקר, כסיני והרים עוקר, וכל דברי בטוב שכלך תהיה מבקר, ובסקרא אחת אותם תהיה סוקר, והשם יזריח אורך כאור בוקר, בהוד והדר ויקר, וישכן אותך במשכנות מבטחים ויטה אליך כנהר שלום ותפארתך יגדל.
וזו היא תשובתי אליו.
דבריך האדון י"א ראיתי ונפלאתי הפלא ופלא שלא הייתי חושב שדבר כזה יתבלבל בו כבודך אחר אותן הלכות שכתבתי לכבודך עם אותן סברות חשבתי שלא נשאר שום ספק אצל מעלתך, וכפי מה שאני מבין מבין ריסי אותותיך שכבודך כבר סר הספק הראשון מלבו אלא שרוצה לחדש עתה דבר שלא דברנו בו עדיין ולא עלה על לבנו, ואין זה מדרכי מוסרך אשר גדלך כאב להודות על האמת תמיד, ולא ידעתי מה הסבה בזה. וזה שבכתבך הראשון הקשה לי כבודך איך יקבלו עליהם הצבור שלשה רקים והאריך בזה כבודך עד כי רבים חללים הפילה, ואני כתבתי למעלתך שאין זה קשה שהרי בגמרא אמרו דדיני ממונות בשלשה אפילו יושבי קרנות משום דאי אפשר דליכא חד מנייהו דגמיר. ובכתבך השני כתב כבודך בזה הלשון, והנה עתה הדבר ברור הוא שאם אין בהם חד דגמיר אסור להושיבם דיינים ואפילו בדיני ממונות וכן כתבו כל המפרשים ע"כ, וכראותי הלשון הזה אמרתי אם חד דגמיר שכתבתי אני הוא מה שסובר בו למה חזר וכתב לי שאם אין בהם חד דגמיר אסור להושיבם דיינים, ומפני כך חשבתי שכבודך סובר דגמיר ר"ל יודע הלכות הדיינין וכתבתי לכבודך שאין כן סברת כל המפרשים, ורש"י ז"ל שהוא קברניטם לא כך הוא סובר ולא הרא"ש ז"ל, וסברת הרמ"ה ז"ל כבר מחו לה מאה עוכלי בעוכלא. והוספתי לכתוב למעלתך ההיא דערכאות שבסוריא, ועתה הוסיף כבודך לתלות בי בוקי סריקי וכתב כבודך שאין למנות דיינים פסולים ורשעים, ואני לעולם לא כתבתי רשעים אטו ברשיעי עסקינן רשעים מאן דכר שמייהו לא דברנו אלא כשאינן בקיאין, ובתחילה כתב כבודך ג' רקים ואני כתבתי יושבי קרנות וערכאות שבסוריא ומעולם לא הזכיר כבודך רשעים אלא עתה, על כן הבנתי מדבריך שהספק ברקים סר וקם תחתיו רשעים, אטו בשופטני עסקינן שהקהל יקבלו עליהם רשעים זו לא עלתה במחשבה, ומעתה איני רואה שאני צריך להשיב על פרטי דבריך.
כתב כבודך שלא היתה הכוונה לשאול את פי אלא מפני שיש לי ספרים ואבקש בהם אם נשאל שום אדם על כיוצא בזה. ואני אומר דלא הילך ידענא ולא בילק ידענא אנא הלכתא ידענא, וכבר כתבתי לכבודך ההיא דיושבי קרנות ודערכאות שבסוריא ומה שנאמר בפירושיהם שמשמע דלא בעינן שיהיו בקיאים אלא כל שהמחום עליהם, וכתבתי לכבודך הג' חלוקות שיש בדבר שלפי דעתי הן כלן נכנסות על פי דרכי ההלכות, וכבר כתבתי תשובת הרשב"א ז"ל בזה וגם בספר החשן בסימן ל"ג בשם תשובת הרא"ש ז"ל שאם הקהל מנו עדים ופסלו עדות שאר הקהל זולתם יכולין להעיד אף לקרוביהם כיון שקבלום עליהם, וגם הר"ם מרוטנבורק ז"ל כתב כן בתשובה.
ומה שאמר כבודך על מה שכתבתי למעלתך על דאפשר דליכא חד מנייהו דגמיר שאין לך בזה אלא מה שמצאת בדברי המפרשים, והנה כבודך כתב לי בפעם השנית ז"ל, הרי עתה לפי המשא והמתן הזה עלה בידינו כי יפה כח הבעלי דינין מכח הקהל בזה כי הבעלי דינים יכולין לקבל שלשה רועי בקר לדיינין וליזוק בנכסיהם מה שאין בכח הקהל לעשות כי אינן יכולין לקבל אותן לדיינין הואיל וליכא חד מנייהו דגמיר ועוד מפני שהן פסולין. והנה עתה כפי זה הלשון הרי הפריש כבודך בין יחידים לצבור ובצבור אמרת שאינם יכולים לקבלם כיון דליכא חד מנייהו דגמיר א"כ ביחידים אפילו ליכא חד מנייהו דגמיר, א"כ בטלת שלשה יושבי קרנות ובטלת אוקמתא דגמרא ודיני ממונות בג' יושבי קרנות, ואיני יודע מי הם המפרשים או המחברים שאצלך שכתבו חלוקה זו, וחס להו לרבוותא לומר דבר כזה. על כן אני גוזר שכבודך היה סובר דחד דגמיר לומר בקי בדינין, ולא סוף דבר אמרת בכתבך השני בלבד היה סובר כבודך כן אלא אף בפעם השלישית, שהרי כתבת לי ומה שתפס עלי כבודך לומר שאני סובר כי דגמיר הוא שבקי בדינין ובהלכות, חוץ מכבודך לא כתבתי זה ואין דעתי אלא כמו שאמרו המפרשים, כי הרא"ש ז"ל שהביא כבודך הוא אומר כי גמיר הוא ששמע מן החכמים או קרא ספרים ויודע סברות ודינין ואיך יאמר כבודך אינו יודע, וגם לדברי רש"י ז"ל שאמר ששמע מחכמים ומדיינים הלכות מלוה ולוה ר"ל שידע אותן כי אם שמע אותם ולא ידעם מה תועלת יש במה ששמע והוא זה הלשון שכתב כבודך, נראה ממנו שכבודך סובר שלא יספיק מה ששמע אלא עד שידע אם כן הוא הדבר אשר דברתי שהמפרשים סוברים שאינו צריך שיהיה בקי אלא ששמע ואתה רוצה שיהיה יודע ובקי, והנה כמה בני אדם שאינם יודעים הדינין ולא קראום וכשיבא הדין לפניהם נושאים ונותנים ומעיינים בספרים עד שעומדים על עיקר הדין, אבל מפני שיש להם קצת ידיעה בקצת הלכות יש בהם כח לחפש ולבקש במה שלא ידעו עד שידעוהו וקצתם שאינם יודעים לחפש אבל ראו חכמים ודיינים ושמעו הדינים ועל כיוצא באלו דברו רש"י והרא"ש ז"ל, וכל דכן הוא שאם האחד דגמיר הוא ר"ל בקי למה קורין אותן יושבי קרנות היה להם לומר דדיני ממונות בג' וחד מנייהו צורבא מרבנן ותרי אפילו יושבי קרנות, אבל אם חד דגמיר הוא צורבא מרבנן יושבי קרנות קרית חס ושלום, ואיך שיהיה הרי רש"י והרא"ש ז"ל סוברים דבשמיעה סגי, ומה שכתב אח"כ הרא"ש ז"ל או שקרא ספרים אינו תנאי מדובק עם הראשון דאי קאמרו, וזה לא יספוק בו שום אדם.
ומה שכתב לי כבודך איך אפרש מאי דאמר רב נחמן כגון אנא דגמירנא, זה ג"כ יורה על מה שאמרת דחד דגמיר ביושבי קרנות רוצה לומר כבודך שיהיה בקי כרב נחמן, וכבודך רוצה להנצל אבל האמת הוא מורה דרכו ואיני סכל שלא אבין דגמיר בג' יושבי קרנות ובין דגמיר כרב נחמן. ואי בגמיר כרב נחמן ג' למה לי בחד סגי דמדאורייתא בחד סגי כדאיתא התם, אלא משום יושבי קרנות הוא דבעינן שלשה. ומה שאמר כבודך שאינך יודע מן המפרשים אם אמר חלוף מזה, אני אומר שכלם אמרוהו זולתי הרמ"ה ז"ל, ולית דחש ליה.
ומה שאמר כבודך כי כח הצבור עדיף מכח יחיד והפקרם הפקר, אמת הוא ואני לא אמרתי אלא שאין כח בקהל למנות עליהם רשעים ופסולים וכו', וכבר כתבתי למעלה שאני לא דברתי ברשעים דלאו ברשיעי עסקינן ולא בשופטני עסקינן שיהיו הקהל סכלים לקבל עליהם רשעים לאבד ממונם. ובזה הלשון שכתב כבודך יש תמה שאין למנות עליהם רשעים ופסולים, ואלו כתבת פסולים בלחוד הוה משמע תלת מיני דפסולים, או דקורבה או דעבירה או דלא בקיאי בדינא, והיה כבודך יכול להתנצל שכוונתך היתה פסולים דעבירה, אבל כיון שכתב כבודך רשעים לא נשארו פסולים אלא דקורבא או דלא בקיאי בדינא, ואחר שכבודך מודה דיפה כח צבור מכח יחיד, כיון דהיחיד יכול לקבולינהו כ"ש צבור. ועם כל זה אני תמה איך שכח כבודך מה שכתבת לי בפעם השנית זה לשונך, עלה בידינו כי יפה כח הבעלי דינין מכח הקהל וכו', ואיך יאמר עתה כבודך אני [לא] אמרתי אלא שאין כח בקהל למנות עליהם רשעים ופסולים, חס ליה למר למימר הכי וחלילה דלשביק מר לחסידותיה להודות על האמת.
ומה שכבודך מתנצל על לשונות הריא"ף ז"ל שכתבתם כאלו הם לשונות הגמרא, וכתבת שעיינת בגמרא ועיקר אותם הלשונות הם מהגמרא ושאמת הם ושהבאת מהם ראיה לדבריך, כבר אני יודע דלאו קטיל קני באגמא הוא רבינו הגדול הריא"ף ז"ל ודבריו מכח הגמרא הם, אבל אינם ממש לשון גמרא אלא לשון סברתו מכח הגמרא, וכבר כתבתי אני לכבודך שאמת הם אבל חוץ מכבודך לא היו מעלין ולא מורידין לענין הנדון שלפנינו אעפ"י שדבריו לשבח אני מזכיר, אבל ראיתי למה שבסברתך איני מכיר לפי שפסול אוכל נבלות הוא כשבא להעיד בב"ד שאין לקבלו, ואנחנו לא דברנו אלא כשקבלוהו עליהם הבעלי דינים, ואם כן אין דבריו ראיה לדבריך.
ומה שאמר לי כבודך להפך בדבריך ולעיין יפה יפה, כן עשיתי ובקשתי ולא מצאתי בהם תשובה לשאלתי וראיה לבקשתי ועדיין אני אומר שאיני יכול להלום בדעתי שיוכלו הקהל למנות עליהם רשעים ופסולים לדיינין, עכ"ל. והנה לפי דבריך האדון כבר מצאתי שאלתך ובקשתך שלא היתה שאלתך ובקשתך אלא על רקים ר"ל הדיוטות דלא בקיאי בדינא ומדברי מר בהא ומהדר ארשעים משמע שכבר סר הספק של רקים ר"ל הדיוטות וחזרת לרשעים, ובאמת אלו תחפש בנרות נר מנר וחפוש מחפוש לא תמצא תשובה בדברי על זה לפי שלא נפלה השאלה על זה ואיך תבא עליו תשובה והתשובה ממאמר המצטרף.
עוד כתב כבודך זה לשונך, ומה שכתב כבודך גבי ערכאות דסוריא כתבו קצת המפרשים שאינם מומחים אלא שהצבור המחום עליהם וגם זו תסלק כל ספקותיך, לא ראיתי כאן היתר לספקותי וגם לדברי אלו המפרשים צריכין שיהיו כשרים לא פסולין ורשעים, עכ"ל. והנה באמת כפי השאלה הראשונה ההיא בערכאות שבסוריא ופירושה יספיק, שהשאלה היתה איך יקבלו עליהם רקים וההיא דערכאות היא כהדיוטות וכתבת [שכתבו] קצת המפרשים כדהצבור המחום עליהם א"כ הרי למדנו שהצבור יכולין לקבל הדיוטות, אבל כשהספק הזה האחרון שהוא בודאי אין בו תירוץ ולא תשובה, לפי שלא דברתי אלא בהדיוטות לא ברשעים. ואני יודע כי לבך מכיר האמת בזה, ולפי שראה כבודך כי כל שאלותיך מתורצים לא רצה כבודך להודות ובא עלי כבודך בעקיפים לתלות הדבר ברשעים במה שלא דברנו כלל, ואיך יתלה בי כבודך דבר כזה, והלא אני כתבתי לכבודך לשון רש"י ז"ל שכתב גבי ערכאות דסוריא שאם היו כשרים שאינן קרובים ולא פסולין אעפ"י שהם יושבי קרנות נעשו כמומחין ע"כ, ואחר הלשון הזה מה נשאר ספק לתלות בי להכשיר רשעים שאחר שכתב קרובים לא נשאר פסולים אלא פסולא דרשעים, א"כ הריני סובר דרשעים לא מקבלי כשר לדינא ומי לא ידע זה תינוקות של בית רבן יודעים אותה, ולאו משום דאין הצבור יכולין לקבלם עליהם דהרשות בידם כמו שהיחיד יכול לקבל עליו רשע לעדות, שהרי כתבו המחברים דאדם יכול לקבל עליו גוי ואפילו לדין ולאו עלוי יראתם יש דלאו ערכאות הוא וכ"ש צבור נמי דיפה כח צבור, אלא משום דצבור לא נמצא בהם סכלות כזו לאבד ממונם ביד, ונקוט האי כללא בידך דכל מלתא אע"ג דלאו דינא היא בדיני ממונות צבור יכולים להפקיע זכותם.
עוד כתבת גבי זה פוסל דיינו של זה וזה פוסל דיינו של זה אמרו חכמים אימתי בזמן שהביא ראיה עליהם שהם קרובים או פסולים, וגם זו ראיה שאסור למנותם דיינים וגם כי אסור לקבלם בעדים מן הטעם שאמרתי שהם רשעים ויעידו בשקר, וגם כי עד שקר הוא אסור להעיד עמו אעפ"י שמעיד אמת משום אל תשת ידך עם רשע, ע"כ. וכמה דברים יש בכאן אמרם כבודך בלא השגחה כלל, האחת שהבאת ראיה ממה שאמרו חכמים אימתי וכו', והנה הדבר הזה הוא ראיה למה שאמרתי אני דהדיוטות לא מצי פסיל להו מחמת דלא בקיאי אלא אם הביא ראיה שהם קרובים או פסולים, והנה לדברי היא ראיה וכבר כתבתיה בכלל דברי פירוש רש"י ז"ל בההיא דערכאות דסוריא בכתבי השני. והשני שכתב כבודך וגם זו ראיה שאסור למנותם דיינים, איני יודע למי הוא חוזר זה הלשון אם להדיוטות או לקרובים או לפסולים, אם להדיוטות כבר נתברר שאינם יכולים לפסלם, ואם לקרובים או לפסולים אם כוונתך שהוא על צבור תינח, ואם על הבעלי דינין אם רצו ג"כ הבעלי דינין לקבל קרובים מי מעכב על ידם, ומשנה שלימה שנינו נאמנין עלי שלשה רועי בקר אלא כשלא קבלום עליהם אבל כשקבלום עליהם וקנו מידם או לאחר גמר דין לא דינא. והשלישי שכתבת וגם כי לקבלם בעדים, איני יודע גם זה מה הוא מרבה, וגם איני יודע ג"כ מי הוא המקבל הזה אם הדיינים היינו כדייני אטו בדייני עסקינן זה בלא ספק שאסור לקבל פסולי עדות, ואם בעלי דינין מי מעכב על ידן. והרביעי שכתב כבודך וגם כי העד הכשר אסור להעיד עמו אעפ"י שמעיד באמת משום אל תשת וכו', ואם העד הכשר יודע שהעד הפסול שקבלוהו עליהם מעיד באמת למה לא יעיד עמו יעיד ותבא עליו ברכה, ולא נאמר אלא במי שהוחזק אצלנו בכשר ובא להעיד בשקר וחבירו יודע ששקר הוא מעיד שאסור להעיד עמו, והכי אמרינן התם בפרק שבועת העדות מנין ליודע בחבירו שהוא גזלן שאסור להעיד עמו וכו' שאם נודע שהוא גזלן לא יקבלוהו עד. ועוד שהמקרא שהביא כבודך על זה איני יודע שהזכירוהו בגמרא אלא דרשע פסול לעדות אבל להצטרף עם רשע מקרא דמדבר שקר תרחק דרשינן ליה בגמרא, בחסדך יודיעני כבודך היכן הוא אולי ידעתיו ושכחתיו. אבל מה שהטעך בזה הוא לשון ספר החשן וכבר קדמו לזה הרמב"ם ז"ל, ובעל ספר המצות גדול כתב שפשט הכתוב כך הוא, אבל בספר עמודי גולה דחה דבריו. ומלשונך שכתבת שאסור להעיד עמו אעפ"י שמעיד באמת, נראה שאתה סובר שאפילו יודע הכשר שהפסול שמעיד עמו מעיד באמת כגון שהיו שניהם כאחד בעדות זו שאין להעיד הכשר, ואין הדבר מובן כן מדברי הרמב"ם ז"ל שכתב אסור לו להעיד עמו אעפ"י שהיא עדות אמת, והפרש גדול יש בין אעפ"י שמעיד באמת לאעפ"י שהיא עדות אמת, שהעדות אפשר שתהיה אמת שראובן שהוא כשר או העדות לבדו ושמעון מעיד כמוהו אבל לא ראה ולא שמע ובא להעיד שאז ראובן אסור להעיד עמו מפני שמצטרף עמו, אבל אם הוא מעיד אמת שראובן הכשר יודע בודאי ששמעון הפסול העיד באמת למה לא יעיד עמו, והנך רואה כמה הפרש יש בין אעפ"י שהיא עדות אמת שבכתב הרמב"ם ז"ל לאעפ"י שמעיד באמת שכתבת והמשכיל יבין. ואיך שיהיה אינו אסור להעיד עמו אפילו כפי מה שהבנת אלא בשלא קבלו עליהם הפסול אבל אם קבלו עליהם לא דינא ולא דיינא שמעיד עמו, והם השיתוהו עד ולא חבירו, והנה אין לך יותר פסול מגוי, והכשירו עדותו ודיינותו אם קבלוהו עליהם כמו שכתבתי.
ואחר הדברים והאמת האלה דבריך הם מעידים על כל ספקותיך שבארתים לך, אעפ"י שכבודך מבליע זה בנעימה ומרבה עלי חבילות חבילות תשובות כדי להגדיל עלי האשמה במה שלא עלה במחשבה ולבי לא דמה. ואעפ"י שאם הדבר כן ורצו וקבלום עליהם נכון הוא מן הדין, אלא שמרוחק מפאת ההנהגה המדינית, אבל קרוב הוא מהיתר המצוה התורנית. והנה כבודך לא זכר לי כלום על ההקדמה והחלוקות שכתבתי לך בכתבי, ואם טובים הם למה לא שבחתן, ואם רעים הם למה לא סתרת אותם, ואם יש בהם ספק למה לא כתבו כבודך לבאר ספקותיו, לא ידעתי סוף דעתך בהם מה היא, שאם הם טובים ונכוחים יסתלק הספק, ואם אין היה לכבודך לסתור אותם תחלה, כי מן הידוע הוא שכל הקדמה אמתית התולדה ממנה אמתית, ואם שקר שקר. ואחר היות הדבר [כן] אם ההקדמה ההיא שבה אותם חלוקות אמת לשוא הטריח כבודך עצמו לסתור התולדה, ואם ההקדמה שקר יותר היה ראוי לכבודך לסתור ההקדמה תחלה ובסתירתה תהרס התולדה, קנצי למילין לא הבנתי מכתבך, אלא שכבודך מעתה דרך הנצוח לעזוב שהיינו עוסקין בו בקבלת הדיוטות וגלגל עלי קבלת הקהל, והאמת יורה דרכו. וזהו מה שמצינו לבארו בענין הדבר הראשון שנתקשה לכבודך בקבלת הדיוטות לדין, והשלש חלוקות שכתבתי בכתבי השני עליהם אין להוסיף ומהם אין לגרוע, ובזה יש די להשיב שהכרת האמת הכריחני להאריך בכל מה שהארכתי, והקושיא שהיתה ראויה להקשות בזה לא רציתי לגלותה עתה עד תחסרון מלין.
ומה שכתב כבודך בענין מכת מרדות ונדוי שכתבתי דלא בעו התראה אני משיב עתה על אחרון ראשון, לפי שאם הוא מתאחר בזמן הוא קודם בסבה. כתבת זה לשונך, ומה שכתב כבודך ובהנהו קבוראי הוי תרי מלי קבורה וקבלת שכר ומשום קבורה דהות בי"ט שני דרבנן שמתינהו ומשום קבלת שכר דהוי עדי חמס פסלינהו לעדות וכו'. לפי מה שנראה לי לעניות דעתי כבודך במקומו מונח דכל מה דכתב מר הכא לא אתי אליבא דהלכתא, חדא דהנהו קבוראי בי"ט ראשון דאורייתא עבדו ומר כתב בי"ט ב' דרבנן, ואם נאמר שכבודך כתב זה אגב שטפא כמו שאני חושב ראה מה שכתב כבודך דמשום קבלת שכר דהוו עדי חמס פסלינהו אתיא אליבא דרבא דבעי עדי חמס, [אבל לאביי דלא בעי עדי חמס] אלא משום דכל רשע פסול אע"ג דלא קבילו שכר על קבורה פסלינהו ודבר ברור דהלכתא כאביי דלא בעינן עדי חמס, עכ"ל. באמת כי יום טוב ראשון צריך להיות ויתקנה כבודך בכתב הראשון, כי בכך תקנתיו אני קודם בא כתבך, כי כשחזרתי לקרותו מצאתי שכתבתיו בטעות, אבל מפני מה הוא בי"ט ראשון ואי אפשר להיות בי"ט שני משום דאלו בי"ט שני הוו בעו הכרזה ואי אכרוז עלייהו אמאי אמרינן סברי דילמא קא עבדי להו, שזה נעלם ממך שאלו ידעתו היית משיב עלי ממני, שאלולי זה עדיין היה מוצא פתחון פה בעל הדין לחלוק, שהרי בגמרא לא נזכר לא ראשון ולא שני אלא בי"ט סתם, והמפרשים הוא שכתבו בי"ט שני וזהו הסבה.
אמנם לענין מה שכתבתי דמשום קבלת שכר פסלינהו הוא האמת ופסולי עדות דחמס כולי עלמא מודו בהו, אלא דרבא סבר דליכא אלא חד גוונא דפסלות והוא פסול דחמס ואביי סבר דתרי גווני נינהו פסולי דחמס ופסולי דעבירה, ומלשונך משמע דעד חמס הנהו לאביי, ואל תתנצל לומר שלא היתה כוונתך כך דדברים שבלב אינם דברים, והנהו קבוראי אי משום קבורה לא מפסל לסהדותא דשוגגים הוו ולא הוו פסולי דעבירה ואין עדים פסולים לעדות אלא באיסור שהוא מפורסם לכל ישראל ואין לתלות בו שהעדים שוגגים, וכן כתב הרמב"ם ז"ל בהלכות עדות פי"ב, וכן אם ראוהו עדים עושה מלאכה בשבת או בי"ט צריך להודיעו שהיום שבת שמא שוכח הוא, וכן כתוב בספר חקות הדיינים. והנהו קבוראי שוגגין הוו ולמה פסלינהו לעדות אלא איפסילו משום עבירה, וליכא אנפא אחרינא אלא פסולי דחמס, על כן פירש"י ז"ל דמשום קבלת שכר פסלינהו והוו להו עדי חמס, ומה שכתבתי הם הם דברי רש"י ז"ל וכבר כתבתים ונכוחים הם וישרים, ולא כמו שחשב כבודך דהוו דלאו כהלכתא, ומי לא ידע דהלכתא כאביי בהא.
ומעתה אחזור להשיב על דבריך האדון י"א על כל פרט ופרט. כתבת וגם ראיתי מה שתפס עלי כבודך וכו' החלוקות שאמר כבודך שעשיתי כיציאות שבת שתים שהן ארבע לא אותן בלבד יש אלא שבועות שתים וכו' ידיעות הטומאה וכו' מראות נגעים וכו' יציאות שבת וכו'.
עוד כתבת לא היה כבודך צריך לכל זה כי לא כוונתי למה שחשב כבודך וכו', ומזה הוא התימה שתהיה המחשבה בדבר ומעשה בדבר שהכוונה היתה בדבר והכתיבה מורה על דבר אחר. עוד כתבת כי הפשיעה נאמרת בלשון חכמים על מיעוט שמירה ומיעוט השגחה וכו', ואני כבר נשמרתי מזה וכתבתי לכבודך שפושע אצל עבירה, חמורה הוא ממזיד, ולא כתבתי פושע סתם, והנהו קבוראי כבר כתבתי והוכחתי מדברי הרמב"ם ז"ל ופירש"י ז"ל דלאו מזידים היו וכ"ש שלא היו פושעים. עוד כתבת והשתא דאתית להכי יכולני לקיים הארבע חלוקות בזה והם מזיד גמור ופושע ומוטעה ושוגג גמור, ואפילו תוסיף עליהם אלף כיוצא בהם לא תמצאם נכללים אצל עונשים אלא שתים או שוגג או מזיד. ועוד שבכלל דבריך הראשונים לא היה אלא שוגג גמור ושוגג שאינו גמור מזיד גמור ומזיד שאינו גמור, ועתה נוסיף עליהם פושע ומוטעה, וכפי חלוקתך הראשונה יסבול שיהיה פושע גמור ופושע שאינו גמור ומוטעה גמור ומוטעה שאינו גמור, הרי אלו ארבעה, וארבעה הראשונים הם שמונה, וחלילה לך לדבר כדברים האלה, והרמב"ם ז"ל חלילה לו לא כתב מוטעה קרוב לשוגג, אלא שאם אנחנו רואים מעשה ואין אנו יודעים אם מזיד או שוגג אם הדבר הוא מפורסם איסורו חשבינן ליה מזיד ואם לא חשבינן ליה שהוא יותר דשוגג ולא במזיד, וראיה שדבריו שכתב אבל אם ראוהו עדים עובר על דבר שקרוב עושהו להיות שוגג, שלא כתב שהעושהו קרוב לשוגג אלא שקרוב העושהו להיות שוגג כלומר שקרוב הדבר אצלנו להיות העושהו שוגג לא שיהיה העושה קרוב לשוגג, א"כ אין מדבריו ראיה למה שחשב כבודך ובזה ידוקדק הלשון.
עוד כתבת אבל לע"ד אמת הוא מה שאמרתי שאם היו שוגגים גמורים כגון ששכחו שהוא י"ט או מה שדומה לזה שלא היו מנדין אותם וכן האחרים שהביא כבודך עכ"ל. והנה זה תמה מכבודך שבגמרא אמרינן דמאי דאכשרינהו רב הונא בריה דרב יהושע הוה משום דסברי מצוה קא עבדינן ואפילו הכי למאי דשמתינהו רב פפא לא אמר ליה ולא מידי, אלמא אע"ג דמוטעים היו ושוגגים שמתינהו רב פפא ואמטו להכי דהוו שוגגין אכשרינהו לעדות רב הונא בריה דרב יהושע, על כן אני אומר שאלו רצה כבודך להביט בעין האמת לא היה טורח כל כך.
עוד כתבת ומה שתפס עלי כבודך על מה שאמרתי והנהו קבוראי לדעת הריא"ף ז"ל ואחרים פסולים הם לעדות כי הם מחזיקים אותם פושעים עכ"ל. ולמה לא אתפוס על כבודך שהריא"ף ז"ל לא כתב דבר מזה לעולם ולא כתב שהם פושעים אלא רשעים, באמת שבפסול עדות אין צריך התראה וא"כ אלו ג"כ לא הוו מותרין ועיקר הספק לא היה אלא על מה שכתבתי אני בתשובה בנדוי ובמכת מרדות דלא בעינן התראה וכן הוא באמת. ואחר שלא יספיק לך כל אותן שכתבתי לראיה עם מה שהוספתי עליהם ביאור, לא יספיק לך אם לכתוב לך עד כהנה וכהנה, שיכול הייתי להוסיף לך כהנה קמא וכהנה בתרא, אלא שידעתי שלשקר אעשה עט סופר אחר שלא יכולת לציירו בתחלה. ומה שעוררתני לעיין בספר החשן ואמצא כדבריך, חי נפשי שהבהלתני אמרתי זה הדין חדש איך הוציאו בעל הטורים בלא שורש מהגמרא וחשבתי שמא יש טעות בספרינו עד ששלחתי אחר ספריך ולא נמצא בו דבר ממה שכתבת. ובתחילת דבריך תלית הטעות בהלכות הריא"ף ז"ל, וכשהודעתיך שאינו כן חזרת להוסיף עמו ספר החשן, על הראשונים אנו מצטערים ואתה בא להוסיף עליהם, ואיני יודע איך אתה מבין הלשונות שהרי הספרים לפניך פתוחים ואתה כותב מה שלא דברו ולא עלתה על לבם לא היית כך בעיני.
ומה שכתב כבודך עוד בהנהו קבוראי דלאו משום עד חמס פסלינהו אלא משום דארבעין בכתפיה וכשר, כמה התימה מכבודך מזה א"כ למה אכשרינהו רב הונא בריה דרב יהושע אפילו רב פפא נמי אמאי פסלינהו דנדוי במקום נגדא עומד וכיון שנקלה לעיניך הרי הוא כאחיך, אלא שכבודך כותב הדברים בלא השגחה חלילה לך חולין הוא לך, ועוד דההיא דארבעין בכתפיה לא מוסכמת מהכל היא, דהרז"ה ז"ל ואחרים לא סברי הכי.
עוד כתבת, ומה שאמר כבודך שאני אמרתי שמי שאכל מצה בערב הפסח למה נכה אותו בלא התראה, חס ליה למר למימר הכי, וכי אני לא אמרתי אלא שאם ידענו בו שהוא שוגג שאין מנדין אלא מכין אותו וכו', ואיני מבין זה ההתנצלות שאם כבודך אומר שאין מכין אותו שוגג א"כ לא נכין שלא בהתראה שלא נתנה התראה אלא להבחין בין שוגג למזיד וכל מותרה הוא מזיד, וכל מי שאינו מותרה אצל עונשין בידי אדם כשוגג הוא. ואני לא חפיתי על כבודך דברים אשר לא כן עד שנצטרך לומר שכתבך בידי, שאני בכל פעם אומר שנדוי ומרדות אינן צריכין התראה וכבודך שדי בכלהו נרגא, ואם אתה אומר ששוגג פטור ואני אומר שלא בהתראה חייב א"כ מה שאני אומר אינך אומר ומה שאתה אומר איני אומר ואין הדבר תלוי במלות אלא בהבנת הענין, והענין הוא שבכל עונשי תורה צריך התראה להבחין בין שוגג למזיד ובדרבנן ליכא התראה, ואם אני אומר במלות ידועות וכבודך במלות אחרות אבל הכוונה אחת אלא שאני מחייב וכבודך הוא לפטור, ורש"י ז"ל והרמב"ם ז"ל מחייבין, א"כ לא עלי תלונותיך כי אם עליהם.
ומה שאמרת שמצא כבודך סמך לדבריו בפ"א מהלכות איסורי ביאה שכתב, הבא על אחת מחייבי לאוין במזיד לוקה ואם בשוגג פטורין מכלום והבא על אחת מן השניות במזיד מכין אותו מכת מרדות מדבריהם. ובהלכות שביתת עשור פ"א נמי כתב ואין חייבין כרת או קרבן אלא על אכילה ושתיה בלבד אבל אם רחץ וכו' מכין אותו מכת מרדות, בשל תורה בין שוגג למזיד בתחלת הפרק, במכת מרדות לא חלק משמע דשוגג ומזיד חד הוא, והנה בהלכות אישות ובהלכות שבת משמע דמזיד היינו שוגג שהרי שם בשוגג פטר בפירוש ומכת מרדות שבהם לא הזכיר שוגג כלל, וההיא דפ"א דהלכות שביתת עשור ובסוף בתרא ודהלכות סנהדרין עדים בדבר וילמד סתום מן המפורש כנהוג בכוליה תלמודא.
עוד כתבת וגם במה שתפס כבודך עלי על מה שאמרתי אם יעברו קצת יחידי הקהל על החרם הנחרים וכו' ואין כוונתי על כל הקהל אלא על יחיד ויחידים, והנה זה ההתנצלות איני מבינו ג"כ ומה הפרש יש בין יחיד לצבור, וכי קרבן הוא זה שנחלק בין צבור ליחידים עונש החרם הוא אם עבר יחיד יענש ואם צבור יענשו. ומה שברח כבודך שלא כתב צבור, כן הוא שבתחלת דבריך כתבת אם יעברו יחידי הקהל, אבל בסוף דבריך כתבת אבל נאמר עליהם ונסלח לכל עדת בני ישראל וגו' כי לכל העם בשגגה, ואני גמרתי בגמר דבריו אדם נתפס וכיון שאמר כבודך ונסלח לכל עדת בני ישראל וכו' חשבתי על הצבור היתה ג"כ כוונתך עם היות שאין חלוק בזה בין צבור ליחיד.
עוד כתבת, ומה שאמרת כי מעולם לא נעשה זה כוונתי לומר כי בימי הרב ר' יצחק בר ששת ז"ל כי כמה פעמים ראיתי שנדו מי שעבר על חרם הקהל ולא היו מנדין למי שהוא שוגג, ואיך שיהיה הדין דין אמת לע"ד כי אין ראוי לנדות אלא להכות את מי שאכל מצה בערב הפסח או עשה מלאכה אחר חצות בשגגה ומי שעבר על חרם הקהל גם כן בשגגה אין,,, [סוף התשובה חסרה וחבל על דאבדין]
@שו"ת הרשב"ש סימן תריג
קוסמטינה, אל תלמידנו ר' יוסף ב"ר אברהם זמרון נ"ע.
ראיתי כל מה שכתבת בענין מה שאמרו שבריה שאינה בטלה וקצת אמרו שבטלה באלף ולא באלף דוקא אלא בתתק"ס, וכן בענין חתיכה הראויה להתכבד בה לפני אורחים, ורצית לעמוד על דעתי במה שראוי לסמוך על דעתם הלכה למעשה. וכדי שלא להאריך המכתב איני רוצה להשיב על כל פרט ופרט אבל אשיבך דרך כלל וממנו תבין תשובת אותן פרטים ואמת לך לפי דעתי וישמע חכם ויוסף לקח.
שנינו בפרק גיד הנשה, [גיד הנשה] שנתבשל עם הגידין בזמן שמכירו בנותן טעם ואם לאו כלן אסורין וכן חתיכה של נבלה וכן חתיכה של דג טמא שנתבשלו עם חתיכות בזמן שמכירן בנותן טעם ואם לאו כלן אסורות והרוטב בנותן טעם, עכ"ל משנה זו. והוו בה בגמרא ולבטל דאמר את שדרכו למנות שנינו מאי איכא למימר, ומשנו שאני חתיכת נבלה הואיל וראוי להתכבד בה מפני אורחים, ע"כ בגמרא. ואיני רוצה לכתוב ולהאריך בפירושן ומה שנאמר עליהם שאלתך אלא להעירך על הכלל העולה מזה ומה (שאמר) שראוי לסמוך עליו הלכה למעשה. ואומר כי מה שעלה מכלל דבריהם הוא כי בריה צריכה שלשה תנאים, ואם חסר אחד מהם אין לה דין בריה ובטלה היא כדרך שאר האיסורין כל אחד כדינו וכפי מה שהוא.
האחד שיהא איסורא מגופא, כלומר שמיום שנבראת האיסור עמה כמו עוף טמא ונמלה וגיד הנשה, אבל צפור טהורה שמתה כיון ששם נבלה עליה ולא משעת בריאתה היא אסורה אינה קרויה בריה, והיינו דאמרינן בפרק גיד הנשה אכל צפור טהורה בחייה בכל שהוא במיתתה בכזית טמאה בין בחייה בין במיתתה בכזית, וטעמא הוי דכיון דצפור טהורה לא גרים לה ליאסר אלא דבר אחר לא מקרייה בריה להתחייב עליה כזית. וכן נמי שור הנסקל שנתערב בין השוורים אפילו הם רבוא כלן ימותו, ופרכי ולבטל ברובא ומשני בעלי חיים חשיבי ולא בטלי, משמע דוקא משום חשיבות דבעלי חיים אבל משום בריה לא, משמע שאם מת בטל הוא ברוב, אלמא כל שאין איסורו מצד עצמו אלא דבר אחר גורם לו ליאסר אין לו דין בריה, הילכך בהמה או עוף שנתנבלו אינן קרויין בריה לענין דין זה.
והשני שתהיה בריית נשמה כגון צפור טמא נמלה וגיד הנשה ודומיהן, דגרסינן במסכת מכות בפרק ואלו הן הלוקין כמה יאכל מן הטבל ויהיה חייב ר' שמעון אומר כל שהוא וחכמים אומרים כזית אמר להם ר' שמעון אי אתם מודים לי באוכל נמלה כל שהוא [שהוא] חייב אמרו לו מפני שהיא כברייתה אמר להם אף חטה אחת כברייתה, ורבנן (בריתה שמא) [ברית נשמה] חשיבא, פירוש בריה שהיה בה נשמה. ואפילו גיד נמי הרי [היה] נשמה בבהמה ובכל בריה אעפ"י שאין בה עכשיו נשמה כגון צפור טמאה במיתתה, הילכך גיד זה ברית נשמה מקרי וחשיב, אבל חטה וכיוצא בה לא מקרייא בריה לענין זה. ומיהו חלב לא מקרי בריה אעפ"י שהוא ברית נשמה. ודעת בעלי התוספות ז"ל היא שכל דבר ששמו עליו בעודו שלם וכשאינו שלם אבד שמו אותו מקרי בריה כגון נמלה כשהיא שלימה, כל זמן שהיא שלימה שמה עליה וכשנחלקה אין שמה עליה, וכן חטה כשהיא שלימה שמה חטה וכשנחלקה שמה קמח או חלקה וכגריס אלא שהחטה אינה בריאת נשמה, וכן עוף טמא כשהוא שלם נקרא עוף טמא וכשאינו שלם אינו נקרא אלא חתיכת עוף טמא, וכן גיד הנשה כשהוא שלם נקרא גיד הנשה אבל כשנחתך אינו נקרא אלא חתיכת גיד הנשה, אבל נבלה אפילו חתיכה אחת קורין אותה נבלה, וכן חלב בין כלו בין מקצתו קרוי חלב ולפיכך אין דין בריה עליו.
וא"ז הרמב"ן ז"ל הקשה עליהם דאעפ"י שחצי חטה וחצי אגוז לא מקרי חטה ולא אגוז, מ"מ לענין טבל [טבל] הוא נקרא, ומה הפרש יש בין זה לנבלה. ועוד שדבריהם ז"ל אינן ברורין כפי דקדוק הלשון, כי כל האיברים דומה החלקים החלק והכל שוים בשמותם, כי (כשדרך) [בשר] האדם או בשר הבהמה נקרא בשר כלומר בין כלו בין מקצתו חלק ממנו בשר נקרא, וכן העצם בין כלו בין מקצתו עצם נקרא, וכן הגיד בין כלו בין מקצתו גיד נקרא, א"כ מה הפרש יש בין חלב וגיד שהרי מקצת הגיד או כלו גיד נקרא כפי דקדוק הלשון לפי שהוא אבר פשוט ואינו מורכב, וכן החלב בין כלו בין מקצתו חלב נקרא לפי שהוא ג"כ פשוט ולא מורכב, אבל באברים הכליים שהם מורכבים מבשר וגידים ועצמות ועור כגון יד ורגל וראש החלק מהם אינו כמו הכלי שהחלק מהיד והרגל והראש אינו נקרא יד ורגל וראש.
על כן נתן הוא ז"ל בזה שני טעמים להבדיל בין גיד וחלב. האחד שהחלבים אינו אבר בפני עצמו, כלומר שהרי יש חלב המכסה וחלב הכליות ותרבא די על כסתא וחוורא דתותי מותני וכך במקומות מפוזרין, אבל גיד הנשה הוא כמו אבר בפני עצמו, כלומר שאין גיד אחר כמוהו אסור ומטעמו. והשני הוא שהגיד אם אינו שלם אין בו דין בריה, וחלבים אלו מפוזרים ומפורדים ואינן שוים במראה ועניינו של זה אינו כעניינו של זה ואם אכל אחד מהם לא אכל כל הבריה של החלב, ואין כל החלבים בריה אחת דיש חלב מותר וחלב אסור כלומר היא טרפש דלבא וחטי דכרכשא.
והשלישי הוא שתהיה הבריה שלימה, שאם נחתך ממנה אבר או נתרסק אין דין בריה עליה, דאמרינן במסכת מכות בפרק ואלו הן הלוקין רסק תשעה נמלים ואחד חי והשלים לכזית לוקה שש. ובמסכת מעילה פרק קדשי מזבח אמרינן מצטרפין אפילו פחות מכזית נבלה ופחות מכעדשה מן השרץ מטמאין דאמר ר' יוחנן אין לוקין עליהם, פירוש לענין טומאה מטמאין אבל לענין מלקות כיון שאין בהם כשיעור אין לוקין עליהם, ואמר רבא במובדלין, פירוש מה שאמר ר' יוחנן שאינו לוקה על פחות מכשיעור היינו אם השרץ אינו שלם, אלמא אינה קרויה בריה אלא שלימה. וכן כתב הריא"ף ז"ל בתשובה כמו שכתבתי, וכן כתבו רבותינו הצרפתים ז"ל וכן משמע בפרק בתרא דע"ז, וביבמות פרק הערל (ובפ' הערל) ובפר' הניזקין אמרו שאגוזי פרך ורמוני בדן שאמרו שאינן בטלין מפני חשיבותן שאם נתפרדו הרמונים ונתבצעו האגוזים שהם בטלין אלמא אין הדבר אוסר במשהוא אלא כשהוא בעינו וחשיבותו. ואע"ג דבמסכת נזירות איבעיא לן (דנחתך) [בנחתך] ממנו אבר ולא איפשיטא, היינו לגבי מלקות אבל לגבי תערובת דאורייתא בטיל ברובא, וחומרא זו דרבנן היא כלומר שבריה אינה בטלה אין להחמיר בה, וכ"ש אם הוא אבר שהנשמה תלויה בו בודאי שהוא בטל. והרמב"ן ז"ל כתב בחדושיו דשלשה תנאים אלו מוסכמים מהרמב"ם והרשב"א והר"ן ז"ל, ועליהם יש לסמוך שתורתנו שלהם הוא, וכ"ש שמביאין ראיה לדבריהם.
ולענין מה שכתבו קצת רבוותא שבריה בטלה באלף והוכיחו כן מהירושלמי וכן היא בהלכות גדולות, וכתב רבינו שמשון ז"ל בפירוש המשנה במסכת תרומות דלאו דוקא אלף אלא תתק"ס וכן כתב הרשב"א ז"ל, דע שרבינו נסים גאון ז"ל חלק על בעל הלכות גדולות בזה וכתב שאין לסמוך על אותו ירושלמי מפני שהוא חולק על גמרתינו, שהרי בפירוש אמרו בגמרא בפרק גיד הנשה דבריה לא בטלה ומשמע דלא בטלה אפילו ברבוא, וא"ז הרמב"ן ז"ל [סובר] כסברת הר"ן גאון ז"ל. וגם הר"ן גירונדי ז"ל כתב שמה שאמרו בירושלמי הורה רבין בהדין עכברא חד לאלף, וזהו הירושלמי שלמדו ממנו שבריה בטלה באלף, דלאו מתורת בריה אתינן עלה אלא דסבירא להו בירושלמי דפליטת עכבר נותן טעם עד אלף, כלומר שלא בא הירושלמי להקל שבריה בטלה באלף אלא להחמיר בעכבר שאין פליטתו בטלה אלא באלף, מה שאינו כן בשאר בריות דלבטל פליטת הבריה אינו צריך שיעור אלף דבששים סגי כדתנן בהדיא בפרק גיד הנשה דהרוטב בנותן טעם, שאין חשובין בריה אלא שלא תתבטל היא בעצמה אבל לבטל פליטתה בטלה היא כשאר כל האיסורין, וכן אם נמחית הבריה בטלה היא שהרי אם נחתך ממנה אבר היא בטלה כ"ש בשנמחית כלה, וכן אם היה שם ולא נמוחה יסלקנה, אלא טעמא דירושלמי אינו אלא על פליטת העכבר בלחוד, אלו דבריו ז"ל.
ואני אומר מאן יהיב לנא מעפרא דרבינו הר"ן ז"ל ונמלי ביה עיינין, אבל יכולין אנו למצוא צד שבריה תהיה בטלה כדרך מה שהביא מהירושלמי, והוא כגון שהגוף עצמו של הבריה הוא שם ואין אנחנו מכירין אותו, וזה כגון דגים קטנים כגון אותן שקורין בפרק אין מעמידין חילק אומן שיש בהם דג טמא מעורב עם הטהורים, וכל זמן שהוא חי יכול האומן לחלקו ולסלקו משם וכשנתבשלו נשתנית צורתם ואין מכירין הטמא, והרי גוף האיסור שם ולא נימוח אלא שאינו מכירו כדי שיוכל לסלקו, וכן עוף קטן טמא שנתערב עם הטהורים ודומים זה לזה ונתבשלו, וכן גיד הנשה שנתבשל בין הגידין, ומשנה שלימה שנינו גיד שנתבשל בין הגידין בזמן שמכירו בנותן טעם ואם לאו כלן אסורין, אלמא דעסקינן בבריה שהיא שם ולא נמוחה ואינו מכירה, ועל זה הגיד שאינו בטל אמרו בגמרא שהטעם הוא משום שהוא בריה לא בטל, ואפשר שעל זה וכיוצא בו אמרו בירושלמי שבאלף בטל דאם הגיד נתערב עם אלף גידים טהורים בטל א"כ מצינו בריה בטלה באלף וכגון שהגוף שם ולא נמוח אלא שאינו מכירו [שלא] כדברי הר"ן ז"ל.
אבל יש עוד ראיות אחרות לבטל סברא זו שסוברין שבריה בטלה באלף, משום דבמתניתין שנינו גיד הנשה דהוא בריה עם חתיכה הראויה להתכבד בה בפני אורחים, [ובודאי שחתיכה הראויה להתכבד בה בפני האורחים] אינה בטלה באלף ולא ברבוא, דבהדיא תניא בתוספתא חתיכה אסורה שנתערבה בין החתיכות אפילו הן אלף כלן אסורות, א"כ דכוותה נמי גבי בריה דתנא בחדא מחתא מחתינהו ובחד בקתא תנינהו. ועוד דבירושלמי משמע דעכבר צריך [אלף] לבטלו כמו שכתבתי למעלה ובגמרא דילן בפרק בתרא דע"ז משמע דבטל בששים, וכיון שהירושלמי חולק על גמרתינו אין לסמוך עליו [כך] כתבו. ואעפ"י שראיה זו יכולה לידחות שנאמר שאותה שאמרו בירושלמי היא כשהעכבר שלם, [וזו] שבגמרתינו היא כשאינו שלם, מ"מ כתב א"ז הרמב"ן ז"ל שאין לסמוך על הירושלמי הזה. והרבה מהמחברים ז"ל כתבו דין זה דבריה שאינה בטלה ולא כתבו שהיא באלף כגון רבינו ברוך הכהן ז"ל בעל ספר התרומה ורבינו משה מקוצי ז"ל בספר מצות הגדול וכן בספר עמודי גולה ובספר המצות קטן כלם הביאו דבריה אינה בטלה ולא כתבו שהיא בטלה באלף, וכן היא דעת הרא"ש ז"ל והרב בנו ז"ל שאינה בטלה לעולם ונתברר זה.
ולענין חתיכה הראויה להתכבד בה בפני אורחים צריכה גם כן ג' תנאים, האחד שתהיה בינונית כלומר שלא תהיה קטנה ולא גדולה יותר מדאי, והשני שיהא איסורא מצד עצמה, והשלישי שתשאר בשלימותה אחר שנתערבה.
וקודם שאבאר משפטיהם אקדים הקדמה אחת, והיא כי הריא"ף ז"ל סובר שאין החתיכה חשובה ואינה בטלה אלא א"כ יש בה שני תנאים, האחד שתהיה אסורה בהנאה, והשני שתהיה דבר שבמנין, ולפיכך לא כתב דין זה בפרק גיד הנשה וכתבו בפרק בתרא דע"ז דאמרינן התם האי תנא תרתי אית ליה דבר שבמנין ואסור בהנאה. והראב"ד ז"ל השיג עליו בזה, וא"ז הרמב"ן ז"ל רצה להתנצל עליו ולא נתחוורו דבריו להר"ן ז"ל, מ"מ הסכמת הכל הוא כגון הרמב"ם ז"ל בפי"ו מהלכות מאכלות אסורות והרמב"ן והראב"ד והרשב"א ובעל ספר המצות גדול והרא"ש והר"ן זצ"ל היא דחתיכה הראויה להתכבד בה בפני אורחים אעפ"י שאינה מאיסור הנאה אינה בטלה לעולם ואפילו באלף ואפילו ברבוא וכמו שכתבתי למעלה. ומעתה אחזור לפרש הג' תנאים בס"ד.
האחד שלא תהיה קטנה ולא גדולה יותר מדאי (ולא קטנה יותר מדאי), שהרשב"א ז"ל והר"ן ז"ל כתבו שצריכה שתהיה בינונית לא גדולה יותר מדאי ולא קטנה יותר מדאי, שאם היתה קטנה יותר מדאי אינה ראויה להתכבד בה בפני אורחים, ואם היתה גדולה יותר מדאי לחתיכה היא עומדת וכמות שהיא עתה גדולה אינה ראויה להתכבד בה. והביאו ראיה לדבריהם מדפרכינן בזבחים בפרק (התרומות) [התערובות] גבי שור הנסקל ונבטל ברובא ומתרצינן בעלי חיים חשיבי ולא בטלי, משמע דמשום דהוא חי הוא דלא בטיל הא אם מת בטל ואעפ"י שאפשר לחתוך ממנו הרבה חתיכות שהן ראויות להתכבד בטל הוא, הילכך חתיכה בינונית בעינן. ואעפ"י שהרא"ש ז"ל אומר שאותן שאומרין כבש שלם או אווז שלם אינו נקרא ראוי להתכבד שהם דברי הבאי, מ"מ בכבש שלם נראין דברי הרשב"א ז"ל והר"ן ז"ל דשור וכבש להאי דינא חד הוא, שהרי מביאין ז"ל ראיה לדבריהם מההיא דבפרק התערובות וראיה נכונה היא. ומנה דבאווז שלם נראין דבריו ז"ל דראוי הוא להתכבד בפני האורח, שאעפ"י שהוא גדול מ"מ כבוד הוא לאורח כשמניחין לפניו אווז שלם ויאכל ממנו כרצונו ויחזיר המותר לבעל הבית מה שאין כן בכשב ושור, וגנאי הוא לתת לפני האורח עוף שאינו שלם מה שאין כן בבהמה.
(ובזה) [גם במה שדוחה דברי האומרים שתרנגולת בנוצתה ראויה להתכבד בה וכן החתיכת בשר חי], נראין דבריו ז"ל לפי שאין אנחנו משגיחין אלא בתכונת החתיכה עצמה לא בתכונת עשייתה אם מחוסרת מעשה אם לאו, הילכך אם תרנגולת היא בנוצתה וחתיכת הבשר הוא חי אעפ"י שמחוסרין מעשה כיון שיעשה בהם המעשה הראוי המריטה בעוף והבשול בבשר ראויים הם להתכבד, ולא נוסף בעצם גופם שום דבר אלא המעשה בלבד. ובספר עמודי גולה כתוב כי אם אין החתיכה חסרה (בה) [רק] בשול שפיר מתקרי ראויה להתכבד בה, אבל כבש בצמרו ותרנגולת בנוצתה כתב שאין ראויים, וכדברי הרא"ש ז"ל נראין עיקר.
גם במה שכתבו רבותינו הצרפתים ז"ל שקורקבנין ובני מעים וריאה שאינם ראויים להתכבד בהם, ואמרו מקצתם שהוא הדין לכרכשא שקורין טבחיא, והביאו ראיה ממה שאמרו בפרק הנודר מן הירק בני מעים אינם בשר ואוכליהם לאו בר אינש, אבל ברגלים של בהמה בין דקה בין גסה כתבו שהם ראויים, בזה אני אומר שהכל הולך אחר מנהג המקומות והזמנים אם מכבדין האורח בדברים כאלה או לא. ולמדתי זה ממה שכתב הרמב"ם ז"ל בפי"ו מהלכות מאכלות אסורות גבי את שדרכו לימנות ז"ל, יראה לי שכל דבר שהוא חשוב אצל בני מקום מהמקומות כגון אגוזי פרך ורמוני בדן בארץ ישראל באותן הזמנים שהוא אסור בכל שהוא לפי חשיבותו בכל מקום ובאותו זמן ולא הוזכרו אלו אלא לפי שהן אסורין בכל שהוא ובכל מקום והוא הדין לכל כיוצא בהן בשאר מקומות ע"כ. משמע מדבריו ז"ל שהכל הוא לפי חשיבות אותו דבר באותו מקום ובאותו זמן, וחתיכה הראויה להתכבד בה טעמא דאינה בטלה הוא משום חשיבות א"כ הכל הוא טעם אחד והכל לפי הזמן והמקום, ואין אדם יכול לגזור ולומר כך הוא, לפי שהענין משתנה לפי הזמנים והמקומות. ובארצות אלו אני חושב שבני מעים כגון הדרא דכנתא כשהיא שמנה ראוייה להתכבד בהם לפני אורחים שהרי גדוליהם אוכלין אותה, ואולי בארצות הנוצרים לא יהיה שאולי הם בדלים מהם, ולא כל המעים ולא כל האיברים שוים שהרי בקצת המקומות בכרכשא מתכבדין בה ובקצת מקומות אין מתכבדין בה, וכן בקצת מקומות בארץ ישמעאל משליכין ביעי דדכרא ובארצות אדום מתכבדין בהן, וכן קנה וריאה וכבד מתכבדין בהם בארצות הללו, סוף דבר אין לדבר קצבה אלא הכל כפי המקומות ומנהגם וכפי הזמנים כמ"ש הרמב"ם ז"ל ודברים נכונים וברורים הם.
והשני הוא שיהא איסורה מצד עצמה, כגון חתיכת נבלה או חתיכת דג טמא שאיסורן מצד עצמו, אבל חתיכה שנאסרה מחמת דבר אחר כגון חתיכת בשר שחוטה שקבלה טעם מבשר נבלה ונאסרה הכשרה ונפלה החתיכה האסורה שקבלה האיסור עם חתיכות אחרות בטלה היא [ברוב] אם הוא יבש ביבש או בששים אם נתערבו שם דרך בישול, שהרי אין האיסור הבלוע באותה חתיכה ראויה להתכבד בו בפני אורחים ולא חשיב. ומה שאמרו בפרק בתרא דע"ז דחתיכת בשר בחלב הויא חתיכה הראויה להתכבד בה, היינו טעמא דכיון דנתבשלו הבשר והחלב חזרו להיות גוף אחד של איסור והויא לה כחתיכת נבלה שהיא אסורה מצד עצמה שכן כתבו [רבותינו] הצרפתים ז"ל, וכתב א"ז הרמב"ן ז"ל שסברא נכונה היא, וכן דעת הרשב"א ז"ל והר"ן ז"ל. ולכאורה הוא משמע מדבריהם שאם חתיכת נבלה נתבשלה עם חתיכת כשרה ונאסרה אותה חתיכה, וחזרה אותה חתיכה שנאסרה מחמת התערובת ונפלה עם חתיכות אסורות (אסורות) של כשרה אינה בטלה לעולם אם היא חתיכה הראויה להתכבד בה כיון שנתערבה בה דרך בישול, ולא אמרו שחתיכה שבלעה מאיסור לא חשיבא כחתיכת נבלה לענין חתיכה הראויה להתכבד בה אלא כשבלעה שלא בדרך בישול כגון בשר שחוטה כחוש שנצלה עם בשר נבלה שמן בתנור צר דאזיל האי ומפטם להאי, אבל כל שנתערבה דרך בשול הוי כגוף אחד, ולאו דוקא בשר בחלב אלא אף כל דדמי ליה שנתערב מחמת בשול הוה ליה ההיא חתיכה כאלו היא אסורה מחמת עצמה דבטלה, ודוקא בחתיכה שלא נאסרה מחמת בשול (כחתכת) [כחתיכת נבילה] ושחוטה שנצלו כאחת כמו שכתבתי, או כגון צלי אסור שנגע בבשר עוף או בשר בהמה שנמלח עם נבלה שאין האיסור מתערב דרך בשול, שהרי הם ז"ל כתבו בבשר בחלב שכיון שנתבשלו חזרו להיות גוף אחד של איסור, אלמא שאין הדבר תלוי אלא בבשול שאם נתבשלו כאחד הוי גוף אחד של איסור יהיה בשר בחלב או זולתו, ולא אמרו שאינו גוף אחד אלא בשקבל טעם שלא בתערובת בשול, ואפילו חתיכת בשר שנפלה עליה טפת חלב ונבלעה אותה טפה בחתיכה, שלא חשבינן לה אסורה מצד עצמה כיון שלא נתערבה מחמת בשול. אלא שמספר תורת הבית קצר ומספר יורה דעה לא יובן כן, אלא שכל חתיכה שנאסרה מחמת בשר בחלב בין דרך בישול בין שלא כדרך בישול לא בטלה, ואם היא חתיכה שנאסרה מחמת תערובת נבלה בין דרך בישול או שלא כדרך בישול, שהרי כתבו כלשון הזה, ודוקא שאסורה מצד עצמה כמו נבלה ובשר בחלב וכו', והרי דמו בשר בחלב לנבלה, וכן מוכיח לשון רבותינו הצרפתים ז"ל במה שאמרו שאם החתיכה היא בלועה מאיסור ולא חשבינן לא חתיכה הראויה להתכבד בה לפני האורחים לפי שאין האיסור הבלועה בתוכה ראוי להתכבד בה לפני האורחים, וזה הלשון מוכיח שאפילו נתערב דרך בישול כיון שהדבר הבלוע בחתיכה אינו ראוי להתכבד בו ולא חשבינן החתיכה כחתיכה הראויה להתכבד בה, א"כ אין הדבר תלוי בבלוע שיהיה כדרך בישול או שלא כדרך בישול. ודוקא בשר בחלב כיון שהוא איסור בפני עצמו וקורא סם חדש דהוי כחתיכה האסורה מצד עצמה כיון שנתערבו דרך בישול, אבל אם נפלה טפת חלב על החתיכה כיון שיכול לחתוך מקומה אינה כגוף אחד, וכשתתבונן בדבר תמצא שהוא בו כפי טעמם של רבותינו הצרפתים והרמב"ם והרשב"א והר"ן ז"ל שכתבתי.
והשלישית הוא שתשאר החתיכה אחר שנתערבה בשלימותה, אבל אם אחר שנתערבה בחתיכה או נמוחה בטל חשיבותה בין בקדרה בין שלא בקדרה בטלה היא בששים או ברוב כשאר כל האיסורין, דבפרק הניזקין גבי אגוזי פרך ורמוני בדן ושאר המנויין שם אמרו שאם נתבצעו האגוזים ונפרדו הרמונים בטלים, ותניא בתוספתא דמסכת תרומות חתיכה שנתערבה בחתיכות אפילו הן אלף כלן אסורות והרוטב בנותן טעם [אם נמחית הרי הוא בנותן טעם]. ומיהו דוקא בשנמוחה או נחתכה מעצמה, אבל לכתחלה אסורה משום דאסור לבטל האיסורין לכתחלה, ואם עבר ועשה במזיד אסורה לו ומותרת לאחרים, בשוגג מותרת בין לו בין לאחרים דלא קנסינן שוגג אטו מזיד כדאיתא התם בגמרא, וכ"כ הרמב"ם ז"ל. הילכך אם נחתכה אחת מן החתיכות מותרת לאכלה ממה נפשך, דאי משל היתר הרי זו כשרה, ואם האסורה היא שנחתכה כיון שאינו מכירה הרי נתבטלה. והביאו ראיה לזה מדאמרינן בפרק התערובות חבית של תרומה שנתערבה במאה חביות (נפחתה) [נפתחה] אחת מהן נוטל כדי דמע ושותה, פירוש כיון שנפתחה בטל חשיבותה ומותרת ממה נפשך כמו שכתבתי בחתיכה, אלא שצריך ליטול מהחבית כדי דמוע מפני שהיתה של תרומה משום גזל השבט, וכן אמרו במסכת תרומות בפ"ה שכל שמתערבת תרומה עם חולין שעולה באחד ומאתים צריך לסלק אחת משום גזל השבט, אבל בשאר איסורין אין צריך לסלק אחת שהרי לא גזל לשום אדם. וכן אם נאבדה אחת מן החתיכות כלן מותרות דתלינן לקולא דאותה של איסור נאבדה וכדאמרינן בזבחים טבעת של ע"ז שנפלה במאה ונפלה אחת מהם לים הגדול כולן מותרות דאמרינן הך דאיסורא נפל ושל היתר נשאר שם. אלו הן הדרכים שביררתי בנפה שלי בדיני בריה [וחתיכה] הראויה להתכבד במה שראוי לסמוך עליו הלכה למעשה, וישמע חכם ויוסף לקח.
והעולה מזה הוא שאין דין בריה שאמרו שאינה בטלה אלא בג' תנאים, שיהא איסורה מצד עצמה, ושתהיה ברית נשמה, ושתהיה שלימה. וכל שחסר אחת משלשת תנאים אלו בטלה ברוב יבש ביבש ובששים דרך בישול כשאר כל האיסורין, ואם נתחברו שלשת תנאים אלו אינה בטלה לא באלף ולא ברבוא. ובחתיכה הראויה להתכבד בפני האורחים צריכה ג"כ ג' תנאים. האחד שתהיה בינונית כלומר שלא תהיה גדולה הרבה ולא קטנה הרבה אלא בשיעורים שנוהגין לתת לפני האורח באותו מקום בין שתהיה מאיסורי הנאה בין שלא תהיה מאיסורי הנאה בין שתהיה מבושלת או נא, ואווזים הגדולים ג"כ כחתיכה ראויה להתכבד בה הם שכן המנהג לתת עוף שלם לפני האורח ומחזיר המותר וגנאי הוא לתת לפני האורח עוף שאינו שלם, וכן חתיכת בשר חי והתרנגולת אפילו בנוצתה חתיכה הראויה היא שאינה מחוסרת אלא מעשה אבל היא בעצמה ראויה היא, וכבש שלם אינה חתיכה הראויה וכ"ש שור. ולענין הראש והרגלים והקרבים וריאה ומעים הכל כפי הזמן ומנהג המקומות, במקום ובזמן שרגילין להתכבד באותו אבר לפני האורח חשבינן ליה חתיכה הראויה, ובמקום ובזמן שלא נהגו להתכבד באותו אבר לא הוי חתיכה הראויה, ועל זה וכיוצא בו נאמר אין לדיין אלא מה שעיניו רואות. והתנאי השני שיהא איסורה מצד עצמה כגון חתיכת נבלה או חתיכת דג טמא, אבל חתיכה שנאסרה מחמת איסור בישול שבלעה לא חשבינן לה חתיכה הראויה אלא א"כ היא חתיכת בשר בחלב שבלעה דרך בישול שחזרה בגוף האיסור. והתנאי השלישי שתהיה שלימה, אם נחתך ממנה דבר או נמוחה בין מבושלת בין נא בטלה היא שאינה חשובה חתיכה הראויה, הילכך אם נחתכה אחת מן החתיכות שנתערבה זו עמהן יכול הוא לאכלה ממך נפשך אם אסורה הרי נתבטלה ואם מותרת הרי טוב, והוא שלא חתכוה במזיד ואם חתכוה במזיד אסורה לו ומותרת לאחרים ואם בשוגג מותרת בין לו בין לאחרים, וכן אם נפלה אחת מן החתיכות כלן מותרות, ויצאו דברנו בהיתר.
@שו"ת הרשב"ש סימן תריד
מאלקה
לפני כל יודעי דת ודין, יושבים בשבת ברומו של עולם מלמדין ולא למדין, לעומקא דדינא יורדין, יגיש עצומות בתעלומות נפלאות ממני ולא ידעתים, בקשתים ולא מצאתים, ולא ראיתי כהנה ולא שמעתים.
בענין אשה שהלך בעלה למדינת הים ולו אח עמה ונשא אשה אחרת במקום שהלך ונפטר שמה שדינה מבואר בפרק האשה שהלך ובפרק החולץ שלא תחלוץ ולא תתיבם וכדפסקי רבוותא ז"ל, ולא נתעלמה ממני הלכה זו דזיל קרי בי רב היא. מיהו הא קא מיבעיא לי אם יש לדבר פתח היתר בשתדור שלא תנשא לכהן שכל עצמנו לא חששנו אלא מטעמא דהצרכת כרוז לכהונה ואחר שתדור נסתלקה חשש זו, ומצינו רבותינו בעלי המשנה והגמרא מסלקים כל היכא דאיכא חששא דקנוניא או חששא דאיסורא בנדר מהם, בפרק שום היתומים, המקדש נכסיו והיתה עליו כתובת אשה ר' אליעזר אומר כשיגרשנה ידור הנאה ר' יהושע אומר אין צריך כיוצא בו רשב"ג אומר אף הערב לאשה בכתובתה והיה בעלה מגרשה ידור הנאה שמא יעשו קנוניא על נכסיו של זה ויחזיר את אשתו, ומאי דאמר רב יהושע דאין צריך לא דסבירא ליה דלא מהני אלא דלא צריך, ואם איתא דהוה צריך מהני והכי משמע לישנא דאינו צריך. ובגמרא מוקי פלוגתייהו דר' אליעזר ור' יהושע אין אדם עושה קנוניא על ההקדש, ואוקמתא אחריתי בנדר שהודר על דעת רבים אם יש לו הפרה או לא, ואפילו להאי אוקמתא הא קיימא לן דעל דעת רבים לית ליה הפרה. וההיא דרשב"ג מתנו לה נמי בפרק גט פשוט. ובהנהו תרי מסכתי מייתו עלה עובדא דמשה בר עצוראי ומשמע דלית דפליג עליה, ונפקא לה ממיעוטא דחוץ מערב (דאלו) [דלאו] על האי בבא איתמר, ואביי ורבא דאינהו מרוותא דכוליה תלמודא סבירא להו כותיה. ובפרק מומין אלו שנינו הנושא נשים בעבירה פסול עד שידור הנאה, ואמרינן עלה בגמרא תנא נודר (ועובר) [ועובד] ואח"כ מגרש דחזקה דלא עבר על נדריה, וכ"ש אם תדור הנאה מכהן על דעת רבים, וכדאמרינן בפרק אלו הן הלוקין גבי בטלו ולא בטלו קיימו ולא קיימו באונס המגרש אמר רב שימי מנהרדעא הכא במאי עסקינן כגון שהדירה ברבים ופרכינן הא ניחא למאן דאמר וכו' ומסקנא כגון דנדרה על דעת רבים, בין בחששא דממונא בין באיסורא כיון דאית תקנתא בנדר על דעת רבים ולענוש על ידו ולמעבד לאו שנתק לעשה בלאו שלא נתק, א"כ היבמה הזו אם תדור על דעת רבים שלא תנשא לעולם לכהן למאי ניחוש לה.
ואם היבם מתרצה לחלוץ לה שפיר, ואי לא הויא לה כמורדת ביבמה דכופין אותו לחלוץ. ואע"ג דחליצה מעושית פסולה, היינו בשלא אמר רוצה אני כדאיתא בפרק מצות חליצה. ולא קרינן בה נמי כל שאינהעולה ליבום אינה עולה לחליצה, דהא חליצה דהפילה דהויא ספיקא חולץ ולא מיבם, והכא נמי דספק שמא הניח בן או בת או לא, חולץ. ותו דהא זעירי אמר התם דלעצמה שלשה ולחברתה תשעה וחולצת ממה נפשך, ור' חייא ואביי בר אבין ורב חנינא בר אבין דאמרי דלחברתה לעולם לא אתו אלא מטעמא דהצרכת כרוז לכהונה. ואף החולקים במורדת בבעלה שלא לכוף לגרש ואמרינן דמאן דעביד הכי מרבה ממזרים בישראל, הכא ליכא האי חששא. ואע"ג דאפליגו רבוותא ז"ל אי כותבין אגרת מרד על שומרת יבם או לא היינו לענין הפסד כתובתה אבל לענין כפייה ליכא מאן דחש לה, וכ"ש אי חזי דלא מכוין למצוה, ועוד דזו התורה המרידתא עליו שהרי אפילו היתה רוצה אינה יכולה להתיבם.
והא דתנן התם בראשון היו אומרים שלש נשים יוצאות ונוטלות כתובה וכו' וחזרו לומר האומרת טמאה אני לך תביא ראיה לדבריה, ואמאי ידירנה הנאה ויגרשנה, היינו טעמא דכיון דחיישינן דילמא נתנה עיניה באחר, והאי אחר לא ידעינן ליה, אי אפשר למיסרה אכ"ע. ותו דהא אמרי רבוותא ז"ל דמעיקר דינא אינה נאמנת שלא כל הימנא להפקיע עצמה משעבוד בעלה, ומשום דהאי מלתא כסיפא לה אי לאו דקושטא היא לא הוה אמרה לה תקנו במשנה ראשונה להאמינה, וכי חשו רבנן בתראי חששא דשמא נתנה עיניה באחר אוקמוה אעיקר דינא, אבל בנדון הזה מאי דאיכא למיחש ליה הוא להצריכה כרוז לכהונה תדור הנאה מכהן ותחלוץ וליכא למיחש לקלקולא ולא למלתא אחריתי. ואפילו ללמדה לידור הוה משמע לי דשרי, דהרי מיאון דמתרחקין ממנו במקום מצוה מלמדין כ"ש בחליצה דנדבקין בה, ומשום עגונא.
ואעפ"י שדבר זה לא פתחו בו הראשונים אינו תימה שיסתיים בקטנים, ומפני שתיקתם שלא הזכירוהו, לא נאמר נבזה הוא ולא חשבנוהו, ומפני זה לא כתבוהו, אבל הדין הזה אם הוא כהררים התלויים בשערה יש לו על מה שיסמוך במשנה ובגמרא, והתלמוד נמסר לבעלי הסברא, ומה הועילו לו חכמים בתקנתן של עגונות אי מדנפשייהו לא פתחי בבא, ומאי אהנו להו רבנן אי לא שרי עורבא, וכ"ש היכא דלא תפוק חורבא. ומאן דמשכח להא מילתא פתר ומתרגם לה על אתר לאסוקי בה שמעתא אליבא דהלכתא מובילנא מניה לבי (יכולת) מסותא. רבותינו המגדילים תורה ארוכה מארץ מדה ורחבה למצוא בה דברי חפץ כל חפצים לא ישוו בה, יגדל למעלה לשם ולתהלה כנפשכם החשובה והחכמה המעלה והרמה, ונפש תולעת ולא איש חרפת אדם וכלימה, לא חלק לו בבינה ולא ידע עד מה, מתאבק בעפר רגלי החכמים השלמים והתמימים הנשאים והרמים שותה בצמא מליהם, יושב ודן בין רגליהם מנשק ידיהם, קטן תלמידיהם, שלמה בן הרב ר' שמעון נ"ן בן החכם ר' צמח זלה"ה.
@שו"ת הרשב"ש סימן תרטו
דין. הרב ר' חסדאי בר' יהודה הזקן ז"ל כתב במסכת ע"ז בפרק אין מעמידין גבי מילת כותי שכותי שקדש קדושיו קדושין ודן אותו כישראל משומד, ויראה כי כוונתו היא דמדינא דקדושין קדושין. ואני תמה מדבריו ז"ל, שאעפ"י שאמרו כן בישראל משומד ואפילו בגר שחזר בו כדאיתא בפרק החולץ אין הדין כן בכותי לעניות דעתי, לפי שהכותים לא מפני שחזרו ונשתמדו בלבד אנו דנים אותם כגויים אלא גזרת חכמים היא, וכבר היה הדבר במחלוקת אצלם אם גרי אריות נינהו או גרי אמת כדאיתא בפ"ק דחולין ובפרק שור שנגח ובדוכתי אחריני, ומחמת שמצאו להם דמות יונה בהר גריזים ועבדוה גזרו בהם חכמים ז"ל להיות גויים גמורים כדאיתא בפ"ק דחולין, ומלשון עשאום כגויים גמורים משמע שגזרה היא שגזרו בהם בכך ודינייהו לכל מילין כגויים גמורים ולא כישראל משומד וכגוי שחזר בו דאלו הנהו קדושייהו קדושין כדאיתא בפרק החולץ, אבל כותים כיון שמחמת גזרה עשאום כגויים גמורים קדושייהו לאו קדושין.
וראיה לדבר מדאמרינן בסוף פ"ק דיבמות ואיתא בהלכות הריא"ף ז"ל בפרק האומר בקדושין, א"ר יהודה א"ר אסי גוי שקדש בזמן הזה חוששין לקדושיו שמא מעשרת השבטים הוא ואיתאמרי בה תרי לישני וכלישנא בתרא אמרי כי אמריתה קמיה דשמואל אמר לי לא זזו משם עד שעשאום גוים גמורים שנאמר בה' בגדו כי בנים זרים ילדו, ובלא ספק דהאי פסוקא לאו דינא הוא בכל גוי נמי הבא על בת ישראל הולד ליהוי כגוי גמור דליכא מאן דאמר הכי וההיא דשמואל לא אמר אלא על אותו דור בלבד דנשים בציון ענו כדמוכח בפ"ק דיבמות, וכן כתב הרשב"א ז"ל בפ"ב דיבמות גבי מי שיש לו מכל מקום וכו' חוץ ממה שיש לו מן השפחה הנכרית, וכיון דגזרת חכמים היא להיות גוים גמורים וקדושייהו לאו קדושין הכי נמי כותים דלא זזו משם עד שעשאום גויים גמורים.
ואע"ג דמדינא גרים הם, ואפילו הוו גרי אריות דהא אמרינן בפ"ב דיבמות והלכתא כלם גרים, כלומר בין שנתגיירו מחמת יראה או מחמת שלחן מלכים, וגר נמי שחזר בו דינו כישראל שנשתמד א"כ זה שאמרו בכותים לא זזו משם עד שעשאום גוים גמורים משום קנסא הוא ולאו משום דינא, ולישנא דגמרא התם בלשון גזרה הוא נאמר דהא שיילינן מאי טעמא גזור בהו וכן נזכר שם כמה פעמים לשון גזרה אלמא קנסא הוא ולאו דינא, והרי כותים שבהר גריזים שמצאו דמות יונה ועבדוה לאו רובא דעלמא נינהו ולמיעוטא ליכא דחייש בכולי תלמודא אלא ר' מאיר בלחוד ולית הלכתא כוותיה, והכא בכותאי רבן גמליאל ובית דינו עבדי כר' מאיר למיגזר בהו ורב אמי ורב אסי נמי גזור בהו, אלא לאו משום עבדותם לדמות יונה בלחוד הוא אלא משום מעשיהם מקולקלים ולפיכך גזור עלייהו, והכי מוכח בירושלמי בפרק אין מעמידין כתבו הרמב"ן ז"ל בחולין ובפרק איזהו נשך. לאו דוקא בהני בלחוד דהא מקמי גזרת רב אמי ורב אסי לא היו מבטלין רשות, דמשנה שלימה שנינו הדר עם הנכרי או עם מי שאינו מודה בערוב הרי זה אסור, ופירשו בגמרא בפרק בכל מערבין דמי שאין מודה בערוב הוא כותי, ומשנה זו נשנית קודם גזרת רב אמי ורב אסי דאמוראי נינהו וכמה שני בתר המשנה הוו, אלא הכי קאמר דר' אמי ור' אסי באו וגזרו עליהם אפילו בדבר שאיסורו מדברי סופרים ונמצא שהם גויים גמורים שאפילו ביטול רשות דליתיה אלא משום שמא ילמד ממעשיו הוו כגוי נמי, ואין הכוונה שר' אמי ור' אסי גזרי בהו אלא שבאו לדייק הלשון דאמר כגויים גמורים ופירשו שאפילו בדבר שהוא מדבריהם חשבינן להו כגוים גמורים, ועוד ששמועה זו של גזרת כותים היא של ר"ג ור' מאיר שהם גזרו בהם בתחלה ולר"ג ור' מאיר צדוקי אינו אוסר וכותי לדידהו אוסר א"כ הוה ליה כותי כגוי ולפיכך פירשו דילמא חשבינן להו כגוים גמורים לבטל רשות אע"ג דאליבא דר"ג ור' מאיר צדוקי לא מבטל רשות וכותי דיניה כצדוקי ואי לאו גזרה א"כ משום גזרה הוו להו כגוים גמורים, כך פירש הרמב"ן ז"ל בפ"ק דחולין, אלמא כותים גוים גמורים הם וגזרת חכמים היא, הילכך לא הוי דינייהו כגר שחזר בו אלא כגוי גמור, ולפיכך משמע דקדושייהו מדינא לא הוו קדושין, כך נראה לי.
@שו"ת הרשב"ש סימן תרטז
ראיתי לפרש בכאן מה שנזכר בכמה מקומות בשבועות שתים בתרא ובפ"ב דחולין ובפרק ארבעה אחין ביבמות ובפרק עשרה יוחסין ובפרק בתרא דיומא דאין איסור חל על איסור, ובקצת מקומות מאלו מזכירין איסור מוסיף ואיסור בת אחת ואיסור כולל, כיצד הוא אין איסור חל על איסור, ואיסור חמור איך חל על איסור קל, ואיסור מוסיף כיצד הוא, ואיסור בת אחת כיצד הוא, ואיסור כולל כיצד הוא.
אין איסור חל על איסור הוא כגון שהאיסור נכללים בו זה האיש וכל העולם ואין לשון אחד מהם שום היתר בו ואם אח"כ בא איסור אחר לא מצא שום מקום לחול בו, בזה אומרים אין איסור חל על איסור ואם עבר אינו לוקה אלא על הראשון לא על השני, וזה כגון כהן גדול שיש לו אחות ונתאלמנה ועבר ובא עליה אינו חייב אלא משום אחותו לפי שהוא כבר נאסר הוא וכל העולם לישא אחותם ואין שום אדם בעולם שיהא מותר לו לישא אחותו, וכשנתאלמנה ונוסף בה איסור אלמנה לכהן גדול לא מצא זה האיסור מקום פנוי לחול בו שהרי איסור אחותו כל העולם כלו אסורין ואין בו שום צד היתר, הילכך כשבא איסור אלמנות לחול לא מצא מקום מופנה לחול בו, וזהו שאומרים אין איסור חל על איסור. וכן האוכל נבלה ביום הכפורים שנתנבלה באותו יום הרי יום הכפורים כל העולם כלו אסורים לאכול בו ואין בו שום מקום פנוי שיחול בו איסור אכילה אחת, כשאכל נבלה לא חל עליו אותו איסור שהרי לא מצא מקום פנוי לחול בו. שני דרכים אלו האיסור החמור קדם לאיסור הקל, שהרי איסור אחותו החמור קדם לאיסור האלמנה הקל, וכן איסור יום הכפורים החמור קדם לאיסור נבלה הקל לפי שהנבלה שנתנבלה באותו יום איסור יום הכפורים קדם אליה, אבל איסור חמור חל על איסור קל, והוא כגון שנתנבלה קודם יום הכפורים ואח"כ חל יום הכפורים אם עבר ואכלה אליבא דר' חייב שתים לפי שכשקדם איסור נבלה היה קל לגבי יום הכפורים וכשבא יום הכפורים מצא מקום פנוי לחול לפי שהיה הראשון קל וזה השני חמור, אבל אין פטור זה מוסכם מהכל כדמוכח בפרק עשרה יוחסין ובפרק בתרא דיומא.
איסור מוסיף הוא כשהאיסור הזה אינו אסור אלא על זה האיש בלבד והוא מותר לאחרים ואח"כ חזר אותו היתר ונאסר לאיש אחר מאותן אחרים שהיה מותר להם, מתוך שנאסר על השני נוסף בו איסור אחר על הראשון, לפי שזה האיסור לא היה אסור מכל הצדדין לכל העולם ולא נאסר אלא לזה האיש בלבד ואח"כ נאסר לשני ונשאר ג"כ מותר לאחרים וחזר ונאסר על אחד מאותן אחרים הנשארים מתוך שנאסר על השלישי נוסף בו איסור אחר על השני גם על הראשון וכן לעולם, וזה מפני שיש לו מקום לחול בו שהרי לא היה אסור אלא לזה ומותר לאחרים ומתוך כך נוסף בו איסור אחר לאותו שנאסר בו כבר, וזה כגון כהן גדול שבא על אלמנה וגרושה וחללה זונה בסדר זה חייב ארבע מלקיות משום אלמנה ומשום גרושה ומשום חללה ומשום זונה, וזהו לפי שכשהיתה זו אלמנה לא נאסרה אלא לכהן גדול בלבד והיא מותרת לכהן הדיוט, נתגרשה מתוך שנתוסף בה איסור לכהן הדיוט נוסף בה איסור אחר לכהן גדול ונתחייב שתים ועדיין הגרושה הזו מותרת לאכול בתרומה אם בת כהן היא וזרע אין לה מישראל, נבעלה לכהן נתחללה מן הכהונה לפי שהאשה שפסולה לכהונה שנבעלה לכהן נתחללה וכיון שנתחללה נפסלה מן התרומה ומתוך שנתוסף בה איסור תרומה נוסף בה איסור שלישי לכהן גדול ושני לכהן הדיוט ועדיין היא מותרת לישראל, אם נבעלה לישראל והיא אשת איש נאסרה אף לבעלה כיון שיש בה איסור משום זנות נוסף בה איסור רביעי לכהן גדול ואיסור שלישי לכהן הדיוט, בפרק עשרה יוחסין מתברר זה.
ואיסור בת אחת הוא כששני האיסורין חלו שניהם כאחד ולא קדם אחד לחבירו בזמן וכיון שחלו כלם כאחד ואי אפשר לפטרו מאחד מהם נתחייב בשניהם, וזה כגון ראובן שקדש אשה ונאסרה על שמעון אחיו משום אשת איש ומשום אשת אח מפני שאיסור שניהם חל כאחד, וכן זר שאכל מלוקה אחר שקרב דמה וחזיא לכהן דליכא בה איסור מעילה לפי שכיון שקרב דמה נסתלק ממנה איסור מעילה וחלו עליה שני האיסורין כאחד איסור נבלה ואיסור זרות, וזה מתברר בפרק ארבעה אחין בגמרא ובהלכות שם ובכריתות.
ואיסור כולל הוא כגון שנאסר עליו דבר אחד מאיזה טעם ואחר נאסר עליו דבר אחר מאותו מין בעצמו ומתוך שנאסר עליו אותו מין והאיסור הראשון הוא מהמין הזה, א"כ הרי נכללו כלם בזה המין, וכיון שנכלל הראשון עם זה האחרון באותו מין נוסף עליו איסור בראשון מטעם שהוא נכלל עמו וחייב שתים, וזה כגון שלשה אחיות שקדש ראובן אחת מהן כיון שקדש אותה נאסרה על שמעון משום אשת איש ומשום אשת אח כאחת, חזר שמעון וקדש אחת מהן הרי נאסר באחותה הנשארת משום אחות אשתו, ומתוך שנאסר בזו משום אחות אשתו נאסר אף באשת ראובן משום אחות אשתו באיסור כולל אעפ"י שכבר היתה אסורה עליו משמות אחרים. וכן טמא שאכל חלב והוא קדש שמתחלה כשהיה טהור כבר נאסר עליו החלב וכשחזר ונטמא מתוך שנאסרו עליו אף החתיכות המותרות של הקדש משום טומאה נאסרה עליו בכללן אותה חתיכה של חלב וחייב על החלב ועל הטומאה וזהו איסור כולל, ודבר זה מתברר במסכת כריתות ובהלכות הריא"ף ז"ל בפרק ארבעה אחין.
וההפרש שבין איסור כולל לאיסור מוסיף הוא, שאיסור מוסיף הדבר שנוסף אינו אסור לכל אדם כגון האלמנה שחזרה להיות גרושה איסור גרושין אינו כולל לכל אדם שהרי אינה אסורה [אלא] לכהן בלבד, וכן כשנתחללה ונאסרה בתרומה לא נאסרה בכל דבר אלא בתרומה והדומים לה בלבד, ואיסור כולל הוא שהאיסור שנוסף אחר כן הוא כולל לכל בני אדם שהרי כשקדש שמעון אחות אשת ראובן אחיו האיסור שנוסף בה הוא איסור אחות אשתו כולל שאר בני אדם שכל העולם אסורים באחות אשה, וכן טמא שאכל חלב של הקדש כשנוסף איסור טומאה על החלב הוא איסור כולל כל העולם שהרי כל טמא אסור בהקדש, זהו ההפרש ביניהם, והבקי יעיין בהלכות הללו במקומותיהם, ושלום להם.
@שו"ת הרשב"ש סימן תריז
בגאייה
[שאלת. ראובן נפטר לבית עולמו וחיי לרבנן ולכל ישראל שבק, ובאו יורשיו והוציאו שטר בגופן שלהם על שמעון וכתוב בו שכל ממון שיש ביד שמעון הוא של ראובן, וטען שמעון שלא כתבו אלא שלפי שהייתי הולך ובא והייתי מתיירא שמא חס ושלום יקרה לי מקרה מות כתבתיו על דרך שטר אמנה ושלא הייתי חייב לו כלום].
הטענה הראשונה, שהשטר הראשון שמודה שכתבו אלא שלא היה חייב לו כלום ושטר אמנה הוא. אם הדבר יכול להתברר מפנקסו של המיתנא הרי טוב, ואם אינו יכול להתברר לא כל הימנו שנאמין אותו בטענתא גרידתא, ואין לו על היורשים אלא שבועה שאינם יודעים שהשטר ההוא לא היה לאביהם זכות בו כדאיתא בפרק כל הנשבעין וכמו שכתב הרמב"ם ז"ל בפרק [יז] מהלכות מלוה ולוה.
והטענה השנית, שהשטר שנעשה אחרי מות המוריש אינו כלום, לפי שהיתה מלוה על פה ואיך יכתבוה בשטר לחזור מלוה בשטר, וכן מתברר בכתובות ובפרק חזקת שצריך שיאמר להם שיכתבו כיון שאין שם קנין, שאלו היה שם קנין כתבו הגאונים ז"ל שכותבים השטר אפילו אחר כמה שנים, וכן כתב א"ז הרמב"ן ז"ל בפרק האשה שנתאלמנה ובפ"ק דגיטין ובפרק גט פשוט, אבל בלא קנין לא. ואם עשו שלא כהוגן לא מפני כך נשתנה הדין, וישבע הלוה שפרע המלוה ויפטר, ויורשים שרצו ללכת לדיניהם חלילה להם ליטול בדיניהם מה שאין ראוי להם ליטול בדיננו, לפי שדינם מבורר בגמרא גיטין בפרק המגרש וכן כתבו הרמב"ם ז"ל בהלכות סנהדרין, ואיני חושד בכך.
ולענין המחילה שמחלו הבנות היורשות לבן עובידה במעמד דודן המורשה שלהם, אם דודן כשבא בהרשאה הסכימו בהרשאתם בעלי הבנות היורשות וכתבו בין לתקן בין לעוות או שידעו המחילה ושתקו, המחילה קיימת. ואם לא הסכימו בעלי הבנות בהרשאה וטוענים שלא ידעו במחילה זו, ישבעו על זה ויעמדו לדין עם בן עובידה. וכל מה שיזכו בו בדין יקנו בו קרקע או יעשו בו משכונה ויאכלו הבעלים פירות, ואם מתו בחיי בעליהם יטלו הכל בעליהן, ואם נתאלמנו או נתגרשו יחזור הכל לבן עובידה לפי שמה שנותנת או מוכרת האשה הבעל מוציא מיד הלקוחות כדאיתא בפרק נערה שנתפתתה ובפרק החובל, וישאר הדבר תלוי אם מתה האשה הבעל נוטל הכל, ואם נתאלמנה או נתגרשה לוקח נוטל הכל. דבר זה אין בו מחלוקת אלא אם מוציאין עתה הכל מיד הלוקח בין בגוף בין בפירות או דוקא הפירות בלבד, שהרמב"ם ז"ל אומר שאין מוציאין אלא פירות וכן כתב בחבורו הגדול בהלכות אישות ובפירוש המשנה בפרק האשה שנפלו, והרא"ש ז"ל כתב שאף הגוף מוציאין עתה, אבל הכל מודים שהגוף תלוי ועומד עד שאם תמות האשה יחזור הכל לבעל ואם תתאלמן או תתגרש יחזור הכל ללוקח. ובנדון הזה שהם כספים והבעל אין לו דין בהם אלא שיקנה בהם קרקע והוא אוכל פירות כדאיתא התם בפרק האשה שנפלו יוציאו המעות שיתחייב בהם בדין ויקנה בהם קרקע והבעל אוכל פירות וישאר הגוף תלוי ועומד כמו שכתבתי.
ולענין המודעא שמסר, כיון שהוא היה תובע דין ישראל והם מתחזקים בדין האומות אין לך אונס גדול מזה כי יד האומות (בעוונותינו הרבים) תקיפה עלינו ויחזור הכל לענין הדין ועד צדק ישוב משפט כנ"ל, והשם יצילנו משגיאות.
@שו"ת הרשב"ש סימן תריח
איש אחד בא והביא בידו כתובת אמו שמתה ורצה ליטול כתובתה יתר על אחיו ושאלתיו אם יש לאביו קרקע אמר לי הן ושאלתיו על שוויו. עוד שאלתיו אם יש לאביו אשה אחרת ואמר לי שנתגרשה בחיי אביו ולא נשא אחרת. אמרתי לו א"כ אין לו דין כתובת בנין דכרין, חדא לפי שהקרקע אינו שוה אפילו כדי כתובת אמו, ואנו צריכין שיהיה בקרקע כדי הכתובות ומותר דינר עליהם. ועוד שאין שם אשה אחרת, שלדעת הרמב"ם ז"ל אין כתובת בנין דכרין אלא כשמתו שתיהן בחיי הבעל ובאין בניהם לתבוע כתובת אמם, ואפילו לסברת א"ז הרמב"ן ז"ל שאמר שאפילו לא מתה אלא האחת בחייו נוהגת, צריך שתהיה האחרת נשואה עמו בשעת מיתתו ובאה לתבוע כתובתה אחרי מיתתו. א"כ מכל צד אין לו דין כתובת בנין דכרין, ולפי שאמר שאתה אמרת לו שיש לו לפיכך הארכתי לברר הענין, ושלום לכם. שלמה ן' הרב ר' שמעון נ"ן בן החכם ר' צמח זלה"ה.
@שו"ת הרשב"ש סימן תריט
התורה אמרה ביום הראשון שבתון וביום השביעי שבתון, ואין לנו לשני ימים מן התורה, וכן היו נוהגין קודם שקלקלו הכותים משיאין משואות וכל ישראל רואין אותן ביום אחד ולא היו עושין יותר מיום אחד. ואחר שקלקלו הכותים והשיאו משואות יום אחד קודם התקינו שיהיו שלוחין יוצאין לכל גלילות ישראל, וכל אותן המקומות שהיו שלוחין מגיעין עד ט"ו יום עושין יום אחד ושאר כל ישראל עושין שני ימים מספק שמא יום שלשים נקבע החדש או יום שלשים ואחד. וכל זה היה בזמן שהיו מקדשין על פי הראיה, אבל אחר שתקן הלל קבוע ובקיאינן בקבועא דירחא היה לנו לעשות יום אחד בלבד, וזהו שמקשין בפ"ק די"ט והשתא מאי טעמא עבדינן תרי יומי, כלומר כיון דבקיאין בקבועא דירחא, והשיבו דשלחו מהתם הזהרו במנהג אבותיכם בידכם זמנין דגזרי שמדא ואתו לקלקולי, פירוש שאבותיכם נהגו לעשות שני ימים טובים לפי שהיו רחוקים מבית הועד יותר מט"ו יום והיו עושין אותן מספק, אעפ"י שאתם בקיאין בקבועא דירחא אלא תשנו מהמנהג משום זמנין דגזרי שמדא ואתו לקלקולי שמרוב צרות וגזרות שגוזרות עלינו האומות ישכח סודי העבור ולא תעשו אלא יום אחד, ופעמים שהיו נוהגים לקבוע החדש שלשים ותקבעוהו יום שלשים ואחד ותאכלו חמץ בפסח, הילכך שני ימים טובים של גליות נולדה בזה מותרת בזה משום דאנן בקיאין בקבועא דירחא ויום ראשון הוא ודאי מן התורה והשני משום מנהג לבד וגזרה דרבנן, וכן הלכה כדאמר רבא הלכתא כותיה דרב בהני תלת בין לקולא בין לחומרא חדא הא דאמרן ואידך דאיתמר שבת וי"ט נולדה בזה אסורה בזה ואידך דאיתמר ב' ימים טובים של ראש השנה רב ושמואל דאמרי תרווייהו נולדה בזה אסורה בזה.
מיהו שני ימים טובים של ראש השנה דגזרו בהו רבנן דליהוו קדושה אחת וכיומא אריכתא טעמא כדפירש"י בפרק בתרא דראש השנה, דתנן התם בראשונה היו מקבלין עדות החדש בכל יום פעם אחת נשתהו העדים מלבוא ונתקלקלו הלוים בשיר התקינו שלא יהיו מקבלין את העדות אלא עד המנחה ואם באו עדים מן המנחה ולמעלה נוהגים אותו היום קדש ולמחר קדש, והכי איתא בפ"ק די"ט. פירוש שבזמן שבית המקדש קיים והיו מקדשין על פי הראיה היו מקבלין העדות כל היום עד שתחשך, ואותה שעה שהיו מקבלין העדות היו מקדשין את החדש ומקריבין מוסף ראש חדש ואעפ"י שכבר קרב התמיד של בין הערבים, והא דקאמרינן והקריב עליה העולה והקטיר עליה חלבי השלמים עליה השלם כל הקרבנות שלא יהא דבר מתעכב אחר תמיד של בין הערבים הני מילי היכא דאפשר, פעם אחת נשתהו העדים מלבא ונתקלקלו הלוים בשיר תמיד של בין הערבים שאמרוהו שיר של חול או שלא אמרו כל עיקר, ואין לך שבוש גדול מזה כדאיתא התם בפרק בתרא דר"ה שהיו מסופקים שמא יבואו העדים למאן דאמר שיר של חול אמרו, שהיו מסופקים שמא יבואו עדים למ"ד שלא אמרו שירה. ובשיר התמיד של שחר לא היה קלקול אעפ"י שאמרוהו של חול, ואפילו אם באו הוקדש החדש קודם הקרבת התמיד של שחר היו אומרים שיר של חול כדאיתא בפרק בתרא דר"ה תמיד של ר"ה שחרית קרב כהלכתו, במוסף ומהו אומר הרנינו לאלקים וכו', במנחה מהו אומר קול ה' יחיל מדבר וכו', אלמא לא היו משנים השיר אלא במנחה, ולפי שבאותה שנה נשתהו העדים מלבא ונתקלקלו הלוים בשיר לכך תקנו שלא יהו מקבלים את העדים אלא עד המנחה ואם באו מן המנחה ולמעלה נוהגין אותו היום קדש ולמחר קדש, פירוש שליל כ"ט באלול היו נוהגין קדש ובטלים ממלאכתן שמא מחר יהיה יום טוב והיום הולך אחר הלילה ונוהגין אותה הלילה גם מחר קדש עד המנחה ואם באו העדים קודם המנחה הרי נהגו כתקון ואותו היום קדש ולא מחר, ואם באו אחר המנחה אעפ"י שאין ב"ד מקדשין משום תקנה נוהגין בו קדושה בשאר היום ואסור בעשיית מלאכה גזרה שמא לשנה הבאה יבואו עדים קודם המנחה ויאמרו אשתקד מי לא עשינו מלאכה אחר המנחה השתא נמי נעביד הכי, לפיכך אותו היום קדש ולמחר קדש לפי שמחר קובעין אותו, ולפיכך נהגו שני ימים בר"ה כדי שלא יעשו ר"ה פעם יום אחד ופעם שני ימים, וגזרו בהם קדושה אחת דקדושה זו לא היתה מן הספק שהרי בודאי היו נוהגין למחר קדש ואפילו בב"ד היו נוהגין שני ימים, לא כשני ימים טובים של גליות שלא היו נוהגין אותן בב"ד ולא במקומות הקרובות ט"ו יום לב"ד.
וכתב רש"י ז"ל דמן הדין היה לעשות שני ימים יום הכפורים, אלא משום דלא אפשר להתענות שני ימים רצופים ושני לילות. וכתב עוד דכשם שאומר זמן בראשון כך אומר בשני, דעיקר זמן שני הוא, וממנו היו מונין למועדות ליום הכפורים ולסוכה, דבליל כ"ט באלול כשהיו נוהגין קדש בודאי זמן היו מברכין, וכשבאו העדים אחר המנחה דלא נתקדש עד למחר הלילה ההוא זמן היו מברכין ג"כ דהוא העיקר, א"כ אנן נמי חזי לן למעבד הכי ולברוכי זמן בשני לילות של ר"ה. ואעפ"י שיש חולקים על זה, רבינו הרב א"א נ"ן כתב בתשובה לסייע דבריו.
ורבה דאמר דאף בשני י"ט של ר"ה נולדה בזה מותרת בזה, משום דמשחרב בית המקדש התקין רבן יוחנן בן זכאי שיהיו מקבלין עדות החדש כל היום א"כ בבית דין לא היו נוהגין אלא יום אחד והרחוקים להם שני ימים כשאר שני י"ט של גליות וקשיא לרב ושמואל דאמרי תרווייהו שני ימים של ר"ה נולדה בזה אסורה בזה ומשני לא קשיא הא לן והא להו, פירוש הא לבני ארץ ישראל הא לבני גולה דלבני ארץ ישראל מותרת ולבני חוצה לארץ אסורה, לפי שמבני ארץ ישראל איעקרא תקנה ראשונה ובני חוצה לארץ עדיין הם בתקנתם וכדקיימי קיימי. ומתוך משמעות לשון רבא משמע דאף בני ארץ ישראל נוהגין שני ימים של ר"ה אלא שהיה אומר שיום שני דרבנן ונולדה בזה מותרת בזה, ואביי קאמר ליה והא רב ושמואל דאמרי תרווייהו וכו' ומשני רבה הא לן והא להו לבני ארץ ישראל נולדה בזה מותרת בזה ולבני חוצה לארץ נולדה בזה אסורה בזה, משמע דלא פליגי אלא בנולדה בזה אי מותרת בזה לבני ארץ ישראל דלאו קדושה אחת היא כתקנה ראשונה כיון שרבן יוחנן בן זכאי עקר לה אלא כקדושת שני ימים טובים של גליות דנולדה בזה מותרת בזה, אבל מ"מ קדושה היו נוהגין בו. ונראה לי דזהו מה שכתב הר"ן ז"ל בפירוש ההלכות על מה שהשיגו על הריא"ף ז"ל ה"ר אפרים והרז"ה ז"ל שכתב שבני ארץ ישראל נוהגין שני ימים ר"ה, וא"ז הרמב"ן ז"ל קיים דברי רבינו הגדול ז"ל, ואמר הר"ן ז"ל ומה שיש לדקדק על מה שכתב תלוי בסוגיית הגמרא, דזהו דווקא דסוגיין.
ועלה בידינו תהלה לאלהינו דרבא דאמר דאף לבני ארץ ישראל נולדה בזה אסורה בזה כרב ושמואל, דמי לא מודי רבן יוחנן בן זכאי שאם באו עדים מן המנחה ולמעלה דאותו יום קדש ולמחר קדש אלמא קדושה אחת היא, פירוש אע"ג דתקן רבן יוחנן בן זכאי שמקבלין עדות כל היום כלו עדיין תקנה ראשונה במקומה עומדת דאם באו עדים מן המנחה ולמעלה נוהגין אותו היום קדש ולמחר קדש. וא"ת א"כ מה הועיל ריב"ז בתקנתו, י"ל דמהני למנות מיום ראשון לשאר מועדות ולפי תקנה ראשונה לא היו מונין אלא מי"ט שני אם באו עדים מן המנחה ולמעלה. ואפסיקא הלכתא בהדיא כרב ושמואל דבשני ימים טובים של ר"ה נולדה בזה אסורה בזה דאמר רבא הלכתא כרב בהני תלת בין לקולא בין לחומרא לקולא שני ימים טובים של גליות דנולדה בזה אסורה בזה. והרב בעל המכתם ז"ל כתב דחכמי פרובינצייה באו מחדש לארץ ישראל הנהיגום על פי הריא"ף ז"ל לעשות שני ימים טובים של ר"ה. זהו מה שנראה לי לכתוב ותו לא מידי, ושלום.
@שו"ת הרשב"ש סימן תרכ
מליאנה
שאלת. סידי רצי אללה ענכם ואמתענה בחייאחכם גואבכם אלמברקי פי מסאלה פרקין אתנאין עמלו לאלאכרין פטרית לירפטו בהיסאלגיר ענהם ואמנו וחדין פי אוכרין ורדו אלמאלייה לוחד אל גאנב ואלחזקה מה זאלת פי ידהם אלתנין תם בעד מד"ה הדי' אל שטרות שלכו אלאנפצאל בעטהם מן בעץ ונאן בייניהם שי מל ועא לאן כל האדם קרוב אצל עצמו ואתכאלצו וכתבו שטרות ואת עיין לכל ואחיד מנהם סהמהו וכתבו שטרות ואשהדו עלי אנפוסהם אן כל שטרות אקסבקו ביינהם אנהם שקר גמור ובטלו אל מודעות כיף ינב וכתבו כל חיזוקין שבעולם אן מה הוא אלעמאל אלא עלי' האר אלשטר אלאברי ומא סבק פהו שקר גמור כמה דכרנא וואחיד מן האדא אל עדים אלדי פי אל שטר אלאכרי הוא מן אלדי פי אלשטר לוול וואחיד מן אלפרקין אלדי פי ידהו אלשטר אלאוולי הוא יחיב ינוע ביה הל אלשטר אל אכרי הוא פוסל את שטרות אלדי שבקת, מאחר שזה שבידו השטר הראשון פסל ופגם אותו והעיד שהוא שקר גמור הל יעביה כהאד אלשטר וי לתפת אליה אם לא והאד אלעד אל וואחיד אדא ישהיד כשי אן בזעמהו יפסך אלשטר אלאכרי ממהסבק בינהם האל יוקב אל קולה' אם לא אן פי האדא אלשטר אלאכרי מכמו' אן שם אונס כלל וכל כחות אן יחתאנו פי אלשטרות פהם פיהא ופי אלשטר אלמכתוב אן מהיטיקו יקולו אן האדא אלכחות הם שופרי דשטרי בל עלמו בסאדי אל כחות ואתביינו עליהם ורצאו בהם גואבכם שאפיי' ולכם אלאגר.
תשובה. השטר האחרון כשר והשטרות הראשונים בטלים, ואעפ"י שאחד מן העדים הראשונים חתום בשטר זה האחרון, שהוא לא אמר שהעדים פסולים אלא כל מה שבשטרות הוא שקר גמור, אפשר להתפרש שכל מה שהעידו על עצמן הבעלי הדבר הוא שקר גמור, אבל העדים מה ששמעו מהם כתבו ולא ידעו אם אמת אם שקר ע"כ השטר האחרון קיים ובהתקיים האחרון נתבטלו הראשונים. וחתמתי שמי שלמה בן הרב ר' שמעון נ"ן בן החכם ר' צמח זלה"ה.
@שו"ת הרשב"ש סימן תרכא
מעשה בא לידינו, והמעשה שהיה כך היה, שיוסף ויהודה בני ר' שלמה נ"ע אלשוייך חלו בחולי המגפה וצוו בפני עדים שכל מי שימות מהם, אחיו יירשנו ויזכה בשלו זכייה גמורה, ר"ל שאם ימות יהודה הנזכר אין שום יורש יירשנו כי אם אחיו יוסף הנזכר ואם ימות יוסף הנזכר לא יירשנו כי אם יהודה הנזכר. ועוד צוו ואמרו שניהם יוסף ויהודה הנזכרים שאם ימותו שניהם שינתן כל עזבונם וכל נכסיהם הכל להקדש וסלקו כל יורש מעל כל עזבונם בשני דינרי זהב לכלם, זהו תורף לשון הצואה של שניהם. ועוד אמרו העדים בצוואה זהו לשון העדים הכתוב בה, והעידו על עצמם בפנינו כל הכתוב לעיל על הדרך הנזכר שבתחילה התנו ביניהם בתנאי מי שימות מהם אחיו יטול את שלו ויירשנו ואם מתו שניהם שינתן כל עזבונם וכל נכסיהם כנזכר להקדש כראוי ויעשו להם שני ספרי תורה בשני תפוחים והשאר ינתן להקדש כמו שכתוב לעיל וכו' ומסרו לנו אנו העדים יוסף ויהודה הנזכרים המפתח של הארגז שלהם בשלישות ובנאמנות וחומר וחוזק צוואה זו וכו'. ומת תחלה יהודה הנזכר. ואח"כ כשהיה בחוליו וסף הנזכר אמר לעדים זהו לשונו, דעו שאני ואחי יהודה כבר צוינו במה שצוינו והצוואה קיימת ובמה שצוה אחי חלקו להקדש כמו שצוה קיים ועתה הוכרחתי אני בשלי והראוי לי להורישו לבן אחי אהרן שהוא כהקדש ולכן אני מצוה בפניכם שכל מה שצוינו הוא קיים להקדש וכל חלק אחי יהודה וכל עזבונו וכל נכסיו הרי הוא להקדש קיים וחלקי אני ומה שראוי לי תעשו ממנו ס"ת כראוי וכהוגן כמו שצויתי בצוואה הראשונה והנשאר מחלקי אחר כן לפי שהוכרחתי ליתנו לבן אחי אהרן הנזכר לכך ינתן לו ואם יארע בו שום דבר ומת הרי כל עזבוני הכל במתנה אחריו ואין לשום יורש שום ירושה כלל והרי הפסקתיה הפסקה גמורה כמו שצוינו בצוואה הראשונה הכל במתנה להקדש בהקדש גמור. אחר כן נפטר יוסף הנזכר מגו חוליו וכו'. זהו תורף צוואת יוסף הנזכר אחר שמת אחיו יהודה הנזכר וחיי לרבנן ולכל ישראל שבק.
ועתה אנו צריכים לדון אם זכה ההקדש בהקדש הנזכר או בחלק ממנו, או לא זכה כלל אלא היורשים ולא נעקרה נחלת התורה. לזה אני משיב ואומר שעם היות שאינו יכול השכיב מרע לעקור הנחלה מהיורשים, אבל אמנם אם היו לו יורשים מרובים וריבה לזה ומיעט לזה דבריו קיימים, במה דברים אמורים אם אמר בלשון ירושה שיאמר פלוני יירש הכל או יירש כך וכך, ואם אמר פלוני לא יירש אינו כלום, וגם אם אמר לא יירש שמעון אלא ראובן לאו כלום הוא, וג"כ אם אמר פלוני יירש חלקו וחלק שמעון כמ"ד לא יירש שמעון דמי, וזה הכל נתבאר בבבא בתרא בפרק יש נוחלין ובפרק מי שמת, והפוסקים הסכימו בזה הדין. ואיני חושש להאריך בזה, מפני שבענין הצוואה הראשונה שצוו שניהם יש לעיין בה בדברים מרובים, ולזה די במה שהקדמתי בזה הפרט.
ועתה אחר שהדין הוא כן האמת שכתב כל מי שימות מהם אחיו יירש לו, ובזה נראה כאלו אמר פלוני יירש ודבריו קיימים, ולא עוד אלא שאמר ויזכה בשלו זכייה גמורה, ויזכה לשון מתנה הוא, דאמרינן בגמרא יטול יחזיק יזכה יקנה אינן אלא לשון מתנה, וכתבם הרמב"ם ז"ל בפ"ט מהלכות זכייה ומתנה, א"כ אם כתב בין בתחלה בין באמצע בין בסוף לשון מתנה דבריו קיימין, ולא די שהירושה קיימת אלא זכה הזוכה מדין מתנה. אבל אמנם מה נעשה שביטל אחר כן לשון הצוואה כל זה ואין כאן זכייה לשום אח מן האחים לא בלשון ירושה ולא בלשון מתנה ומזה הצד יראה שאין שום ממש בצוואה זו הראשונה עם היות שאכתוב להלן טעמים אחרים, אבל אמנם כתוב כל מי שימות מהם אחיו יירשנו ויזכה בשלו זכייה גמורה ר"ל שאם ימות יהודה הנזכר אין שום יורש יירשנו כי אם אחיו יוסף הנזכר ואם ימות יוסף הנזכר לא יירשנו כי אם יהודה הנזכר, עכ"ל הצוואה בזה החלק לא פחות ולא יותר, וכל ר"ל הוא פירוש הדבר שאמר תחלה על דרך אין בכלל אלא מה שבפרט שפרט הוא פירושו של כלל כמו שפירש"י בפרק ראשון משבועות ובסנהדרין. ואם כן הרי פירש לשון הראשון באופן שאין בו לא זכייה בלשון מתנה ולא זכייה בלשון ירושה, שהרי נכנס בשלילה שאמר ר"ל שאם ימות יהודה הנזכר אין שום יורש יירשנו כי אם אחיו יוסף הנזכר וא"כ הוה ליה כאומר לא יירש שמעון אלא ראובן וכבר הקדמנו דלאוכלום הוא, וג"כ אמר אם ימות יוסף הנזכר לא יירשנו כי אם יהודה הנזכר נכנס בשלילה לא יירש שמעון אלא ראובן ולאו כלום הוא כמו שהקדמתי, וא"כ זו הצוואה היה כלא היה ואין לכל אחד מהם אלא דין יורש כאלו לא היתה צוואה בעולם. ולאומר שיאמר הרי כתוב למטה מי שימות מהם אחיו יטול את שלו ויירשנו ע"כ, וזה הלשון הוא ירושה בחיוב וזכייה בלשון מתנה ואחד מהם די שהרי יטול לשון מתנה הוא ואזלינן בתר בתרא כדקאמר לן בפרק גט פשוט וא"כ זכה כל אחד מהם בכח מתנה זו או ירושה זו שהיא בחיוב, לא אמר כלל בנדון הזה שכך הוא לשון הצוואה והעידו על עצמם בפנינו כל הכתוב לעיל על הנזכר שתחלה התנו ביניהם וכו', שבכאן לא נאמר ניזיל בתר לישנא אחרינא שאדרבא אומר בפירוש שלשון האחרון היה על הדרך הנזכר, והדרך הנזכר הוא מה שאמר למעלה ר"ל שאם ימות יהודה הנזכר אין שום יורש יירשנו כי אם אחיו יוסף הנזכר ואם ימות יוסף הנזכר לא יירשנו כי אם יהודה, דאי לא תימא הכי אין זה הדרך הנזכר שכתבו בתחלה. ואם תאמר שהוא סותר לגמרי א"כ ראוי לבטל צוואה זו שיש אלו הסתירות ולא יפול כאן ניזיל בתר לישנא בתרא. ולפי האמת דברי השטר מבולבלים בלבולים מרובים ומאן דיישר חיליה לבטיל שטרא דנא, וזה לא היה אלא שהסופר אינו בקי כלל לא בדין ולא בשטרות, והעדים שחתמו לא דקדקו וחשבו כי רישא וסיפא הכל אחד שכך כתבו, ובודאי פליגא רישא אסיפא וראוי לבטל השטר בטול גמור והרי השטר הראשון בטל ומבוטל.
ועוד ודאי לא זכה ההקדש מכח צוואה זו כשמת יהודה הנזכר חלה הירושה שלא ליוסף המת ולבן אהרן אחיו, ועדיין לא חלה בשום צד קדושת ההקדש ולא הצוואה של ההקדש שהרי הם צוו אם ימות אחד מהם יהיה להקדש אלא אם ימות אחד מהם יירשנו אחיו הנשאר ואחר כן אם ימות אחיו שיהיה להקדש, נמצא כשמת יהודה זכה בו אחיו מכח ירושה ומכח צוואתו אף אם תהיה קיימת, ואח"כ מאחר שחלה תחלה ירושה דאורייתא ליורשים לא היה כח בצוואה למעקרה שלא ישכח לצוואה של שכיב מרע לעקור ירושת התורה אחר שחלתה, כההיא דאמרינן בפרק יש נוחלין ההוא דהוה שכיב מרע אמרו לו נכסיך למאן וכו' אמר ליה רבא מי גרע השתא ומה ירושה דאורייתא וכו' מתנה דרבנן לא כ"ש, פירוש מתנת שכיב מרע אינה אלא מדרבנן כדאמרינן לקמן בפרק מי שמת אמר רבה א"ר נחמן מתנת שכיב מרע מדרבנן בעלמא היא שמא תטרף דעתו עליו וכו'.
ומעתה מאחר שמת יהודה אם תהיה הצוואה קיימת זכה בו יוסף ועדיין ההקדש לא זכה כלל ואין כח בהקדש כלל שהרי עדיין לא היה חל ההקדש, ואין כח למתנה דרבנן לעקור נחלת התורה אחר שחלתה תחלה כשמת המת. ועוד לא זכה ההקדש כלל, שהרי ההקדש בזמן הזה אינו אלא כהקדש דמים שאין בו גוף, וכתב הרשב"א ז"ל זה לשונו, המקדיש בזמן הזה שטר חוב לסתם הקדש לעניים לא קנה ההקדש אלא בכתיבה ובמסירה כמו הדיוט עכ"ל, א"כ נמצא שזה הנדון הוא כמו נכסי לך ואחריך לפלוני אם הראשון ראוי ליורשו אין לשני כלום וירושה אין לה הפסק וכל לשון מתנה ליורש אינה אלא לשון ירושה כמו שנכתוב להלן, א"כ מאחר שאמר נכסי לך ואחריך לפלוני יזכה ההקדש א"כ אין להקדש כלום והוה ליה כאלו לא צוה להקדש כלום וזכו היורשים בירושה הזו ואין כח לצואה זו כלום.
ואם מצד הצואה השנית שצוה יוסף הנזכר שכל חלק אחיו יהודה וכל עזבונו וכל נכסיו הרי הוא להקדש קיים וא"כ אחר שזכה וירש חלק אחיו א"כ הרי הוא קיים להקדש, הרי באותה צואה אמר שבחלקו יעשה ממנו ספר תורה כראוי וכהוגן כמו שצוה בצואה הראשונה והנשאר מחלקו אחר כן שינתן לבן אחיו אהרן ואם אירע בו שום דבר ומת הרי כל עזבונו הכל במתנה אחריו ואין לשום יורש שום מתנה כלל והרי הפסקתיה הפסקה גמורה וכו', לזה נאמר שזה הדין תלוי בההיא דאמרינן בפרק יש נוחלין שלח רב אחא בריה דרב ענא לדברי ר' יוחנן בן ברוקא נכסי לך ואחריך לפלוני וראשון ראוי ליורשו אין לשני במקום ראשון כלום שאין לשון מתנה אלא לשון ירושה וירושה אין לה הפסק אמר ליה רבה לרב נחמן והא אפסקא אמר ליה הוא סבר יש לה הפסק ורחמנא אמר אין לה הפסק, ופירושו והא אפסקה כלומר הרי בעל הנכסים הפסיק הירושה והדר איהו סבר יש לה הפסק וכו'. וזאת ההלכה פסוקה ואין שום פוסק חולק בה, אלא בהא פליגי הפוסקים, יש מי שסובר שזהו דוקא כשאמר נכסי לך ולא הזכיר לשון מתנה אבל אם הזכיר לשון מתנה יש לה הפסק, ויש מי שסובר דאפילו אם הזכיר לשון מתנה אין הפסק לירושה דלשון מתנה ליורש הרי הוא כלשון ירושה. והרמב"ם ז"ל דעתו היא כמי שסובר דלשון מתנה לגבי יורש הרי היא כירושה ואין לה הפסק, וז"ל בהלכות זכייה ומתנה בפי"ב בספר קנין, שכיב מרע שאמר נכסי לפלוני ואחריו לפלוני אין לשני אלא מה ששייר הראשון ואם היה הראשון ראוי ליורשו כגון שהיה בן מכלל הבנים א"כ אין לשני כלום שכל לשון מתנה ליורש הרי היא כלשון ירושה וירושה אין לה הפסק ואעפ"י שאמר ואחריו לפלוני אבל הבריא וכו', הרי בבירור בלשונו שאעפ"י שכתב לשון מתנה בפירוש הרי היא כירושה וירושה אין לה הפסק.
וכן כתבו הראשונים ז"ל בפסקים בבתרא בפרק מי שמת זהו לשונו, לגבי יורש לשון ירושה ולשון מתנה חד טעמא הוא כדאמרינן במתניתא וכו' ואמרינן נמי שלח רב אחא בר רב ענא וכו', וכתב בסוף לשונו ושמעת מינה דלשון מתנה ולשון ירושה לגבי יורש חדא מילתא היא ומכאן אמר רבא מתנת שכיב מרע כירושה שויוה רבנן עכ"ל. וכן כתב הרשב"א ז"ל בתשובת שאלה ז"ל, אמר ליה הוא יש לה הפסק ורחמנא אמר אין לה הפסק ומה ששנינו בברייתא נכסי לך ואחריך לפלוני מת ראשון קנה שני מת שני קנה שלישי ההיא כשאין הראשון ראוי ליורשו אבל כל שנתן נכסיו לראוי ליורשו בין בלשון ירושה בין בלשון מתנה אין לה הפסק עכ"ל. וכן הסכימו רוב הפוסקים, ואין לה הפסק בשום צד אם לא שיאמר ככה אני נותנו לראשון משום מתנה ולא משום ירושה, אבל אמנם אם לא פירש ככה בפירוש מאחר דלשון מתנה ליורש הוי כלשון ירושה וירושה אין לה הפסק אין בדבריו כלום שאין בידו לעקור נחלה דאורייתא אלא בדברים מבוררים שהיא מתנה בלא ירושה. וכן כתב הרמב"ם ז"ל בפרק הנזכר וז"ל, שכיב מרע שאמר נכסי לך ואחריך לפלוני והיה הראשון ראוי ליורשו ופירש ואמר לא משום ירושה אני נותן לך שאין לה הפסק והרי הפסקתיה השני קנה מה ששייר הראשון עכ"ל, הרי כאן בבירור שאם לא אמר בפירוש לא משום ירושה אני נותן אלא משום מתנה והרי הפסקתיה שאינה אלא ירושה וירושה אין לה הפסק.
ואם משום דאמדינן דעתו שזו היא כוונתו לא אמרינן בכאן אומדן הדעת לתקן דבריו, כי כל עוד שלא פירש לא משום ירושה אני נותנו ירושה בשום צד וענין אין לה הפסק, שכך אמרו הוא סבר פסקה ורחמנא אמר אין לה הפסק, כלומר הוא סבר שהיה בידו כח לפוסקה מסתמא ורחמנא אמר אין לה הפסק שאין בידו כח לבטל ולעקור נחלה דאורייתא אלא בלשון מתנה, ומתנה ליורש הוי כמו ירושה ואין לו כח למעקר נחלה דאורייתא עד שיאמר בפירוש לא משום ירושה אני נותן שאין לה הפסק כאלו אמר שיודע אני שאין הפסק לירושה אלא לשון מתנה והרי הפסקתיה, כלומר והרי המתנה שאני נותנה לזה הראשון הפסקתיה לאותה מתנה מעל יורשה שיהיו כל נכסי אחריו לפלוני ולא ליורשיו, אבל אמנם בלשון מתנה או ירושה ליורש בסתם אין כח ליורש לעקור כ"ש במקום שפירש בפירוש הרי הפסקתיה הפסקה גמורה ליורש שהרי עיקר ירושה דאורייתא בפירוש שלא אמר כלום דירושה אין לה הפסק, ואדרבה יותר הפסק יש בזה מאומר סתם הוא סבר פסקה וכו' שהרי כאן כשאמר בפירוש והרי הפסקתיה דמי למי שאומר לא יירש שמעון אלא ראובן דלא אמר כלום דעיקר ירושה דאורייתא בידים ובלשון מפורש שעוקר הירושה ולשון מתנה ליורש הוה ליה כירושה.
ואם כן יצא הדין כאן בנדון שלפנינו שמאחר שלא אמר לא משום ירושה אני נותן לבן אחי אהרן שירושה זו אין לה הפסק ואין להקדש כלל. ואם מלשון שאמר בצוואה והרי הפסקתיה הפסקה גמורה שיראה בפירוש שהיה פוסק הירושה והיה עוקר נחלת התורה ולא אמר לא משום ירושה אני נותן וכו', שהלשון שכתב והרי הפסקתיה הפסקה גמורה אין בו קיום אלא אדרבה יותר ויותר היא בטלה מחמת אותו לשון ומי יתן ולא היה כתוב, עם כל זה בטל ההקדש דלשון מתנה סתם בשלא שלל ואמר לא משום ירושה אני נותן אלא משום מתנה כלשון ירושה דמי וירושה אין לה הפסק, הא אם שלל ואמר לא משום ירושה אני נותן אלא משום מתנה הויא מתנה מעליא והפסק המתנה שלא תעבור ליורשי הראשון אלא אותו פלוני שהוא אומר עליו ואחריך לפלוני. אבל אמנם בנדון שלפנינו עם היות שכתב לשון מתנה לזכות בן אהרן אחיו שהרי כתב לכך ינתן לו, כל עוד שלא אמר לא משום ירושה אני נותן אלא משום מתנה ולשון מתנה ליורש הוי כלשון ירושה וירושה אין לה הפסק. אם כן מהנמשך שאין להקדש כלל אלא ליורשים, כ"ש ואדרבה הוא שכתב והרי הפסקתיה הפסקה גמורה וכו' וחוזר הפסקתיה לירושה הפסקה גמורה והיה עוקר נחלת התורה (הוא שכתב) [ודמי ללא] יירש פלוני.
ואם יאמר האומר אי משום טעמא דירושה אין לה הפסק לא נתבטלה לא הצוואה הראשונה ולא הצוואה השניה, שהרי אפילו למאן דסבר דירושה אין לה הפסק אפילו בלשון מתנה אם נתנו הנכסים ביד שליש יודה שיעשה השליש מה שהושלש בידו, וכן דעת הרמב"ם ז"ל. וכאן הרי בצוואה הראשונה כתוב שנתנו מפתחות הארגז שלהם בשלישות ונאמנות לעדים, וכאן רוב הירושה היתה קרקעות לא יתנו ביד שליש. ועוד אפילו אותם נכסים שהיו בנאמנות של אלו המפתחות לא נתנו ביד שליש שלא נתנו בשלישות אלא שמירת המפתחות, כדאמרינן בע"ז בפרק השוכר כי להיות ניתן בשלישות מה שתחת המפתחות היה צריך לומר הרי המפתחות וכל מה שבארונות של מפתחות הללו יהיו בשלישות וכו', וכך השיב הרשב"א בתשובה, א"כ בצוואה הראשונה לא ניתנו הנכסים ביד השליש, כ"ש שיש טענות אחרות לבטלה כמו שכתבתי. וג"כ במה שכתוב בצוואה השנייה של יוסף הנפטר שנשבע ר' ביבי שאם מת נינו בן אהרן שיקיים דבריו ויתן הכל להקדש לא אמר שיוסף הנזכר השליש כלל בידו ולא נתן לו שום דבר בשלישות, א"כ אין כאן שום זכות להקדש ונשאר הממון ברשות היורשין ולעולם אוקי ממונא בחזקת מאריה והיורש הוא בחזקתו ולא מפקינן מניה אם לא בראיות ברורות כשמש, וכלל גדול אמרו בדין המוציא מחבירו עליו הראיה ומשנה היא, ובמקומות מרובות אמרו דין זה בתלמוד ואינו חולק עליו, אלא נעמיד הממון בחזקתו ואוקי ממונא בחזקת מאריה עד שיודע לך בודאי בראיות ברורות שאינו שלו, כ"ש בנדון שלפנינו שהממון הוא בחזקת היורשים ואין בזה ספק.
ועוד אני אומר שהצוואה תחלתה וסופה ואמצעה הכל יראה ממנה שהיה זה יוסף המצוה שהראשונה קיימת, ואמנם נתברר שהראשונה בטלה אין בדבריו שום ממש, שהרי הוא הקדש בטעות ותנן בית הלל אומרים הקדש בטעות אינו הקדש, וכך פסק הרא"ש ז"ל במציעא בפרק איזהו נשך. ואף אם יהיה בו ממש, הרי במה שנתן לבן אהרן אחיו זכו בו היורשים ולא ההקדש כדכתיבנא דירושה אין לה הפסק אף בלשון מתנה הכל כמו שכתבנו. ולא עוד אלא שלא זכה ההקדש כלל אלא היורשים זכו בכל עזבונם, לפי שהרי בפרק מי שמת אמרו דחזרה במקצת הוי חזרה בכולה והרי זה המצוה יוסף הנזכר חזר ממה שצוה בצוואה הראשונה וגם כן ממה שצוה בצוואה השנית שהוא צוה ואמר אני מצוה בפניכם שכל מה שצוינו הוא קיים להקדש וכל חלק אחי יהודה וכל עזבונו וכל נכסיו הרי הוא להקדש וכו', אחר כן אמר אחר שצוה שכל מה שצוה קיים להקדש חזר ואמר שהיה נותן נכסיו זולת ספר תורה לבן אחיו אהרן ואמר שזה הרי הוא כהקדש, ואמנם זה הבן אינו כהקדש, שההקדש סתם הוא לעניים ואין ליורשיו בו כלום אפילו יהיו עניים וגרעי משאר עניים, שאם היתה כוונתו לתת להם מצד שהם עניים והם כהקדש היה לו לצוות זה מתחלה ויאמר בן אחי יהיה בכלל ההקדש שהרי הוא וההקדש שוים, וכך השיב הרשב"א ז"ל שהמקדיש סתם אין אומרים ינתן לקרוביו הצריכים שהם ראויים להקדש אלא לשאר עניי העיר לפי שאם היתה דעתו לתת לעניים וקרוביו הם עניים היה לו לפרש אותם ויאמר תנו זה הקדש לקרובי העניים ומדלא פירש לא ינתנו ההקדש שהקדיש לקרוביו העניים אלא לשאר עניי העיר, וכן כתב בעל הטורים ז"ל בחשן משפט גבי נכסי לטוביה וכו'.
ואנו יש לנו שאפילו בענין הקדש יש בידו יכולת לחזור, דבעיא היא בפרק מי שמת וסלקא בתיקו, וגרסינן התם איבעיא להו שכיב מרע שהקדיש כל נכסיו והפקיר כל נכסיו מהו חלק כל נכסיו לעניים מהו תיקו, ויש מהם שפסק בזה לקולא ויש מי שפסק לחומרא, והרשב"א ז"ל פסק לקולא וכן כתב בתשובותיו אחר שהביא ראיה ואמר יש מי שפסק לקולא ויש מי שפסק לחומרא ומ"מ אני נוטה דעתי כדברי מי שפוסק להקל והאריך בראיות, וכל מי שהדין אצלנו שאם עמד חוזר יכול לחזור בצוואתו אף אם הוא חולה והרי בדין ההקדש אם עמד חוזר. ואפילו למ"ד תיקו דאיסורא לחומרא ה"מ במקדיש סתם ועמד והוא הדין לענין חזרה, אבל אמנם זהו בסתם ונימא גמר והקדיש הכל בלב שלם בין יחיה בין ימות וג"כ גבי חולה שחוזר נימא ודאי מתחלה הקדיש הכל בלב שלם שלא יחזור בו זהו בסתם, אבל כאן לא הקדיש סתם אלא לאחר מיתה וכ"ש שלא הקדיש לאחר מיתתו אלא לאחר מיתתו ומיתת אחיו א"כ מצי למהדר אליבא דכ"ע, כך כתב המרדכי בשאלה ותשובה לה"ר מאיר ז"ל והאריך בראיות מרובות אין צורך להזכירם. והיוצא מכלל דבריו בנדון זה דלכ"ע יכול לחזור, וכ"ש שאין אנו צריכים לכל זה שהרי הרמב"ם ז"ל כתב בפירוש שהוא סובר שתיקו זה הוא לקולא כמו שכתב הרשב"א ז"ל ושאר הפוסקים, וכך כתב בהלכות זכייה ומתנה בפ"ט זה לשונו, שכיב מרע שהקדיש כל נכסיו ולא שייר כלום או הפקיר או חלקם לעניים אם עמד חוזר בכל, וא"כ יכול היה לחזור וקיימא לן בפרק מי שמת חזר במקצת הוי חזרה בכלה וכן כתב הרא"ש ז"ל בפסקיו והרבה פוסקים אחרים, ובפרט הרמב"ם ז"ל שיש לנו כאן באלגזאייר תקנה שלא נדון על שום פסקן אלא על פיו, ואמר בפרק הנזכר שכיב מרע שכתב לזה וחזר וכתב לזה האחרון קנה שיש לו לחזור עד שימות בין בכל בין במקצת וכו' ושכיב מרע שחזר במקצתן חזר בכל.
וכתב הרא"ש בפסקיו ז"ל, איבעיא להו חזרה במקצת הויא חזרה בכלה או לא. תא שמע כלם לראשון ומקצתן לשני השני קנה והראשון לא קנה מקצתן לראשון וכלן לשני ראשון קנה ושני לא קנה. פירוש וכלם מה ששייר ולא נתן לראשון ומשכחת לה רישא בין בשמת בין כשעמד ראשון לא קנה דחזרה במקצת הוי חזרה בכלה ושני קנה אפילו עמד דהוה ליה מתנת ש"מ במקצת בקנין וסיפא לא משכחת לה [אלא בשעמד דאי כשמת שני נמי קנה].
@שו"ת הרשב"ש סימן תרכב
מסתגאנים
בענין אלמון זקן שרצה לישא אלמנה זקנה בימי העומר מותר או אסור.
מנהגן של ישראל תורה היא ואין לפרוץ גדר בין זקן בין בחור, שאם כן בא ונתיר להם גם כן משנכנס אב, ולא נמצא חלוק כזה לחכמים.
@שו"ת הרשב"ש סימן תרכג
שאלת. ראובן ושמעון נזדמנו לפונדק אחד ועמד ראובן ונתן לשמעון כסף בתורת קדושין על דינה בתו הקטנה ונתקבל אביה קדושיה לפני שני עדים והלך שמעון לעירו ונשארו העדים והמקדש ועמד המקדש וכתב שטר במעשה שהיה והחתים בו עדים ובאו המקדש והעדים לפני לוי והראו לו השטר והעידו העדים בפני לוי וספרו לו כל המאורע ואח"כ הלכו העדים לדרכם ולוי כתב עדותו על הספר ולאחר זמן המקדש עלה בים ונשבה וטוען שמעון שלא היה שם קדושין אלא שדוכין בלבד, ורצית לדעת שורת הדין בזה.
תשובה. בפרק בתרא דגיטין שנינו יצא שמה בעיר שהיא מקודשת הרי זו מקודשת מגורשת הרי זו מגורשת, פירוש הרי זו מקודשת ולא תנשא לאחר עד שיגרשנה הראשון, פירוש הרי זו מגורשת ולא תנשא לכהונה, ואמר עולא עלה בגמרא לא שישמעו קול הברה אלא כדי שיהו נרות דולקות ומטות מוצעות ובני אדם נכנסין ויוצאין ונשים טוות לאור הנר ושמחות ואומרות פלונית נתקדשה היום וכן תני לוי במתניתיה וכן אמר רבה בר בר חנה לא שישמעו קול הברה אלא כדי שיהו נרות דולקות וכו', ואמר ר' אבא אמר רב הונא אמר רב לא שישמעו קול הברה אלא כדי שיאמרו פלוני מהיכן שמע מפלוני ופלוני מפלוני והלכו להם למדינת הים, זהו מה שנאמר על זה בגמרא בדרך קצרה. ובנדון הזה כפי הנראה מהשאלה לא היה שם מטות מוצעות ולא חד אנפא מהנהו אנפי דאדרינו בגמרא. ומיהו הא דא"ר הונא משמיה דרב אלא כדי שיאמרו פלוני מפלוני שמע וכו', פירשוה המפרשים שאפילו באחד יוחזק הכל כל שיאמרו שנים ששמעו מאחד שנתקדשה בפני שנים, ורצו להוכיח כן מלשון הרמב"ם ז"ל שכתב בפ"ט מהלכות אישות זה לשונו, האשה שיצא עליה קול שהיא מקודשת לפלוני הרי זו בחזקת מקודשת אעפ"י שאין שם ראיה ברורה וכל קול שלא הוחזק בב"ד אין חוששין לו וכיצד הוא הקול שהוחזק זו שהיא מקודשת כגון שבאו עדים והעידו שהיו נרות דולקות וכו' וכן אם באו שנים ואמרו ראינו כמו שמחת אירוסין ושמענו קול הברה מפלוני ששמע מפלוני שנתקדשה פלונית בפני פלוני ופלוני והלכו להם למדינת הים או מתו הרי זה קול שמחזיק אותה כמקודשת, עכ"ל.
ובאמת שמדברי הרמב"ם ז"ל ליכא למשמע הכי, אבל יראה שהוא מצריך שנים ששמעו מאחד ואחד מאחד ששמע משנים, שלא יספיק באמצע אחד בלבד אלא שנים יבואו לב"ד ויעידו ששמעו מאחד ואותו אחד שמע מאחד ששמע משנים, ולפי זה לא יספיק באמצע אחד בלבד שכל שאתה מוסיף אמצעיים הכל מתחזק. או אפשר שיתפרש ששנים באים לב"ד וכל אחד יעיד ששמע מאחד ששמע כל אחד מן האמצעיים משנים שראו הקדושין. אבל הדרך הראשון שכתב המפרש שהבין מדברי הרמב"ם ז"ל אי אפשר שיתפרש כן. ויראה עוד מדבריו שיצטרך עם קול הברה זו שמחת אירוסין, ותהיה כוונתו של ר' אבא אמר רב הונא אמר רב לא שישמעו קול הברה אלא כדי שיאמרו פלוני מהיכן שמע, אינו חולק על מאן דאמר עד שיראו נרות דולקות וכו' אלא מוסיף על דבריהם. ובנדון הזה אין שם אלא עד אחד ששמע מפי שנים, הילכך לא אתחזק קלא. ואעפ"י שהרמ"ה ז"ל סובר דבחד ששמע משנים אתחזק קלא, הרא"ש ז"ל דחה דבריו ואמר דלא אתחזק קלא אלא בתרי דשמעו מתרי כגון ראובן ששמע משמעון ולוי ששמע מיהודה והביא לזה ראיה. וגם הרשב"א [ז"ל] כך היא דעתו ורבוותא דמשמעי' לן הכא הוא שהעדות היא מצטרפת שאעפ"י שראובן לא שמע אלא משמעון ולוי לא שמע אלא מיהודה וליכא תרי דשמעי מתרי כחדא אתחזק קלא. וכפי הפירוש הראשון שפירשתי בלשון הרמב"ם ז"ל הוא מיקל יותר מהרשב"א והרא"ש ז"ל, וכפי הפירוש האחרון הוא מסכים עמהם אלא שהוא מצריך עם זה שמחת אירוסין, וכפי זה בנדון הזה לא אתחזק קלא כלל. ועוד שלוי לא בא לב"ד להעיד ולא חקרו על הדבר, וכבר אתמר התם בגמרא דכל קלא דלא אתחזק בבי דינא לאו קלא הוא ויכולה היא לינשא לכתחלה, וכל זה לפי השאלה הכתובה למעלה.
אמנם אחר זה קבלתי כתב אחר ממך והודעתני כי אחד מן העדים בא, ויראה שלפי זה יש שם קול, אעפ"י שזה עד אחד הוא ואפילו שניהם מודים אינו כלום כדקיימא לן בפרק האומר בקדושין דהמקדש בעד אחד אין חוששין לקדושיו ואפילו שניהם מודים, כיון שלוי ששמע משניהם הוא בכאן מעיד עם אחד מעידי הקדושין שבא עתה הרי לוי הוא אחד ששמע משניהם, והעד שראה הקדושין לא גרע מאחד ששמע מאחד א"כ הוה ליה כראובן ששמע משמעון וזה העד לא גרע מלוי ששמע מיהודה, שאם כששמע עד אחד מפי אחד הויא עד מפי עד מחזיקין קלא אפומיה כ"ש כשבא הוא בעצמו, והרי יש שנים שהיו בשעת הקדושין ושנים עתה ששמעו משנים ונתחזק קלא כפי סברת הרשב"א והרא"ש ז"ל וכפי הפירוש האחרון שפירשתי בלשון הרמב"ם ז"ל, וכ"ש לדעת הרמ"ה ז"ל. ומיהו ה"מ אם לא נתקדשה לאחר, אבל אם נתקדשה וכ"ש אם נשאת מבטלין קלא כדאיתא התם בגמרא. וכ"ש שאם הקול לא נבדק שאין בודקין אותו אחר הקדושין, אעפ"י שקודם הקדושין של השני כל מה שהיה אפשר לנו לבדוק היו בודקין, אם נשאת קודם בדיקה שוב אין בודקין אותו, וכן כתב הרמב"ן ז"ל בחדושיו והרשב"א ז"ל תלמידו.
והעולה מזה הוא, שאם העדים האלו העידו בב"ד הוחזק הקול ואינה יכולה לינשא עד שיבוא המקדש הראשון, ואם לא העידו בב"ד לא הוחזק הקול ואין מעכבין על ידה, וכן אם נתקדשה וכ"ש אם נשאת אין בודקין יותר ואין מוציאין אותה מרשות האחרון. זהו הנראה לי בזה, והשם יצילנו משגיאות אמן.
@שו"ת הרשב"ש סימן תרכד
שאלת. מי שיש לו שתי נשים ומנהג הארץ לדור עם כל אחת מהן לילה אחד אם חייב לדור עמהן בין טמאות בין טהורות.
תשובה. המנהג שנוהגין באלה הארצות לתת לכל אחת לילה אחד הוא ממנהג הישמעאלים, אבל נראה מהתלמוד שמנהגן היה לדור שבוע אחד עם כל אחת, ולפי זה אמרו בפרק החולץ שאסור לישא יותר מארבעה נשים כדי שתבוא עונה אחת בחדש לכל אחת, ולא חלקו בגמרא בין טמאה לטהורה לפי שמותר להתיחד עם אשתו טמאה כמו שאמרו בסנהדרין בפרק אחד דיני ממונות סוגה בשושנים, וכן בעירובין בפרק הדר אמרו שהישן בקעילה אחת איש ואשתו עליו הכתוב אומר נשי עמי תגרשנה מבית תענוגיה, ואפילו אשתו נדה כדאיתא התם. ולפי זה כיון שהנושא שתי נשים אינו נושא אותן אלא על פי מנהג זה לתת לילה אחד לכל אחת, נראה שאם הנשים מקפידות על זה שחייב לקיים המנהג, דבקפידה דידהו תליא מלתא. ואם השבוע שזו טמאה זו טהורה, היה טוב לפשר ביניהם ברצונם שידור עם הטהורה ויניח הטמאה, דזה נהנה וזה אינו חסר הוא, ובלבד שלא יוסיף דירה עם האחת יותר מהאחרת. והנה בארצות אדום לסלק כל זה נוהגין חדש עם אחת וחדש עם האחרת, ובחדש יש טומאה וטהרה לכל אחת, ואין קנאה לאחת על האחרת.
@שו"ת הרשב"ש סימן תרכה
עוד שאלת. מי שהוא מבזה את החכם לאחר מותו אם נדהו בנו של חכם אם יש לחוש לנדויו.
תשובה. המבזה את החכם לאחר מותו הוא חייב נדוי כמו שאמרו בגמרא בפרק מי שמתו וב"ד חייבים לנדותו, ועל זה אמרו מנודה לעירו מנודה לעיר אחרת כמו שפירש הרמב"ם ז"ל בהלכות תלמוד תורה. וכמו שהחכם לעצמו מנדה לכבודו בחייו כן בני עירו מנדין לכבודו לאחר מותו כמו שהם עושין בחייו, ואין הבדל בזה בין החכם עצמו לבני עירו אלא שהחכם עצמו אינו צריך עדים משום דצורבא מרבנן עביד דינא לנפשיה במילתא דפסיקא ליה, ואם אחרים מנדין לכבוד החכם אין מנדין אותו אלא על פי עדים. ואם בנו של חכם מנדה למבזה אביו יש לחוש לנדויו אם הוא ממלא מקומו [של] אביו כיון שנדה לכבוד אביו, ואתה שלום. אחיך שלמה בן הרב ר' שמעון נ"ן בן החכם ר' צמח זלה"ה.
@שו"ת הרשב"ש סימן תרכו
לתלמידנו המשכיל הר' יוסף זוראפי.
גרסינן בפרק אחרון ממסכת נדה אמר רבא אשה לא תחוף לא בנתר ולא באהל נתר דמקטף קטיף אהל סריך, כלומר שהנתר הוא מחתך השער וכשהוא מחתכו נקשרת שערה אחת והיא מעכבת בטבילה, שכך אמרה תורה ורחץ במים את כל בשרו ודרשו בגמרא בפרק החובל ובפרק ראשון של מסכת סוכה ובפ"א מעירובין את כל בשרו את הטפל לבשרו [וביארו שם שהטפל לבשרו] הוא שערו, ואמרו שם בגמרא סוכה ובגמרא נדה ועירובין ששערה אחת מעכבת שאם נקשרה היא חוצצת לטבילה, על כן הזהיר רבא שהאשה לא תחוף בנתר. וחפיפה היא רחיצת השערות. ונתר המוזכר בלשון הכתוב כתבו בו בעלי הלשון בשם הגאונים הרבה פירושים, האחד שהוא של ש"ב, והשני [שהוא] אלנטרו"ן, והשלישי שהוא אלטפ"ל, ורבינו שלמה ז"ל גדול המפרשים פירש שהוא מין עפר, ובמקום אחר במסכת תענית בפרק אחד פירש שהוא קרקע או אבן כעין אלטפ"ל, ורבינו סעדיה ז"ל פירש בו גאסו"ל. ועל פי דרכנו למדנו שאין נתר מוסכם שהוא אלטפ"ל, ולא ג"כ אחד מאותם עניינים שנאמרו בו, ואין לנו אמתות דבר איזהו נתר אמתי, על כן אין לבוא על זה מצד השם אך מצד פעולתו בגוף האדם, ואז נדע איזהו שמותר לחוף בו ואיזהו שאסור לחוף בו.
ואנחנו רואים שיש מיני עפר או קרקע שכשחופפין בו מרכך השער וכ"ש שאינו מחתכו וזהו נקרא בכאן טפל והוא מובא מטוליטל"ה, ויש עפר או קרקע שכשחופפין בו מחתך השער [ומסבכו] והוא דומה לאלטפ"ל ונקרא בכאן גאסו"ל, ולזה נוטים דברי רבינו סעדיה ז"ל ורבינו שלמה ז"ל שזהו נתר שאסר רבא לחוף בו, שרבינו סעדיה ז"ל פירש שהוא גאסו"ל, ורבינו שלמה ז"ל פירש שהוא קרקע או אבן דומה לאלטפ"ל, וזה הקרקע בלא ספק הוא גאסו"ל, א"כ לדברי שני המאורות הגדולים האלה יראה שנתר הוא אלגאסו"ל ואסור לחוף בו ומעשיו מוכיחין עליו, והנסיון הראה זה שהוא מסבך השער ומחתכו. אבל אלטפ"ל האמיתי המובא מטוליטל"א שאמת אותו הנסיון נראה שאינו נתר שהזהיר ממנו רבא שהוא נתן טעם לדבריו ואמר נתר מקטף קטיף, וכיון שאנו רואין בעפר אחד שהוא מקטף השער והאחר שמרכך ומחליק אותו, שהמקטיף ומחתך ומשיר השער אסור לחוף בו, והאחר שמרכך ומחליק מותר לחוף בו.
ועל כן א"א מורינו הרב ז"ל התיר לחוף באלטפ"ל תקרא אותו [נתר] או בורית או באיזה שם תקראנו, כיון שמצד פעולתו נראה שאינו מקטיף השער אבל הוא מחליקו מותר לחוף בו. ואסרתי אני לחוף באותו עפר שדומה לאלטפ"ל שקורין אותו גאסו"ל, לפי שמצד פעולתו נראה שהוא אסור כטעמו של רבא בעל המאמר הנזכר. ואל תתמה שיהיה הכל מין עפר וזה דומה לזה יהא מותר לחוף בזה ואסור לחוף בזה, שהרי שנינו במסכת נדה בפרק האשה שבעה (סימני') [סממנין] מטהרין את הכתם ומנו מכללם הנתר, ואמרו שם בגמרא נתר אלכסנדרי ולא נתר אנטפסי, א"כ לפי המקומות משתנים הפעולות ואלטפ"ל המובא מטוליטל"א הוא מותר מחמת שהוא מחליק ומרכך השער, וזולתו ממנו האלטפ"ל המובא משאר הארצות יהיה אסור מחמת פעולתו שהוא מקטיף השער, ואם יש מין טפ"ל שאינו בא מטוליטל"א ומחליק השער ומרככו כמוהו יהא מותר לחוף בו ג"כ שאין אנו הולכים אחר השם והמקום אלא אחר הפועל העושה [שהוא עושה], ואם מקטף או מסבך או מחתך אסור ואם מחליק ומרכך מותר. ואעפ"י שנהגו לחוף (בו) [באל גאסו"ל], (והמנהג) [המנהג] שהוא באיסור ראוי לבטלו שאין המנהג אלא לאסור את המותר אבל להתיר את האסור אין אומרים בו מנהג מבטל הלכה, וכן נזכר בגמרא בפ"א של ראש השנה וכן כתב הרמב"ם ז"ל בהלכות שביתת עשור. עד כאן לשונו.
[נאם מורנו הרב ר' שלמה נר"ו בן מרנא ורבנא הרב הגדול ר' שמעון נ"ן].
@שו"ת הרשב"ש סימן תרכז
תונס, לה"ר חסדאי נגאר ז"ל.
שאלת. על אודות ראובן שהשאיל משמעון חלוק ללכת בו לעיר אחרת וכן עשה וכשחזר יצאו עליו לסטים ושללוהו והפשיטוהו והפסיד כל אשר היה בידו ובא ערום, ושמעון תבעו שיפרע לו החלוק, וראובן טוען אחר שלא התנה עליו שאם יאבד שיהא חייב באחריותו שאינו חייב לפרוע לו שלא עבר מצותו וכבר היה יודע שמעון שראובן עתיד לעבור בו הדרך, הדין עם מי.
תשובה. השואל חייב בכל בגניבה ואבדה ואונסין גדולים שמפורשים בפרק השואל, ויהבינן טעמא בגמרא ההנאה שלו, ואע"ג דבעיא מזונות ונטירותא איכא למימר דקיימא באגם ואינו מטפל במזונותיה ואי נמי קיימא בנטר מתא ואינו מטפל בשמירתה, או שהם כלים, ולפיכך כל ההנאה היא שלו ולכן הוא חייב. וכ"כ הרמב"ם ז"ל בתחלת פרק ראשון מהלכות שאלה ופקדון, השואל כלי או בהמה וכיוצא בהן משאר מטלטלין מחבירו ואבד או נגנב אפילו נאנס אונס גדול כגון שנשבר או שנשברה הבהמה ומתה חייב לשלם הכל שנאמר כי ישאל איש מעם רעהו וכו' בעליו אין עמו שלם ישלם ע"כ. ואם מתה הבהמה בשעת מלאכה או נשבר הכלי בשעה שהוא עושה בו מלאכה ששאל אותו כלי בשבילה לעשותה בו פטור השואל מלשלם, כך מתבאר בפרק הנזכר בגמרא, ששאלו שם על השואל בהמה לעשות בה מלאכה וכחשה הבהמה מחמת מלאכה אם חייב לשלם או לא, והכי אמרינן התם כחש בשרה מחמת מלאכה מהו אמר להו ההוא מרבנן ורב חלקיה בריה דרב אויה שמיה מה לי קטלא כלה מה לי קטלא פלגא, והוה שמיע להו מהאי לישנא דכי מתה מחמת מלאכה חייב ולימא ליה לאו לאוקומא בכילתא שאילתא, כלומר יכול לומר לו השואל כששאלתי הבהמה לא להעמידה תחת הכילה שאלתיה ולמה אתחייב לך, אלא אמר רבא לא מיבעיא כחש בשרה מחמת מלאכה פטור אלא אפילו מתה מחמת מלאכה נמי פטור, לפיכך השואל בהמה ומתה מחמת מלאכה פטור ואין להאריך. וכן הדין אם שאל כלים ונפסדו באותה מלאכה פטור אם לא שינה, וכהנהו עובדי דמייתו התם בגמרא דאמרינן התם ההוא גברא דשאיל נרגא מחבריה ואתבר אתא לקמיה דרבא אמר ליה אייתי סהדי דלא שנית ביה ואפטר. ואמרינן תו ההוא גברא דשאיל דולא מחבריה ואבזע אתא לקמיה דרב פפא אמר ליה זיל אייתי סהדי דלא שנית ביה ואפטר. לפיכך אם נשבר הכלי באותה מלאכה ששאלו לעשות בו פטור מלשלם כמו שומרין דבהמה. וכן פסק הרמב"ם ז"ל בפרק הנזכר, וכן השואל בהמה מחבירו לילך בה למקום פלוני ומתה תחתיו באותה דרך או ששאל דלי למלאות בו ונקרע בבור בשעת מלוי או ששאל קרדום לפצל בו עצים ונשבר בעת שפצל בו מחמת הבקוע וכן כל כיוצא בזה הרי זה פטור שלא שאל אלא לעשות בה מלאכה זו והרי לא שינה, עכ"ל.
ואחר שנתבאר זה יש לעיין בחלוק זה אם הוא דומה לשואל דלי למלאות בו וקרדום לבקע בו ונתבזע הדלי בעת שמלא בו ונשבר הקרדום בעת הבקוע, על כן זה החלוק ששאלו ממנו ללבשו לילך בו למקום פלוני כל זמן שהוא עליו והוא בדרך הוא כמו הדלי בבור והקרדום שמבקיע בו, וכשם שהוא פטור אם נקרע הדלי ונשבר הקרדום כך הוא פטור מלשלם זה החלוק כשבאו לסטים ולקחוהו מעליו, או דילמא אדרבא אינו דומה שאלו נקרע החלוק או פחת מדמיו מחמת הלבישה הוא שיהיה פטור שלא שאל אותו אלא ללבשו, ובזה הוא דומה לדלי ולקרדום שלא שאל אותם אלא למלאות בדלי ולבקע בקרדום, אבל לסטים ולקחוהו הרי הוא חייב שהשואל חייב בכל ואינו כנשבר מחמת מלאכה ששאל אותו בשבילה שיהא פטור.
והנראה לי שהדמיון האחרון הוא האמתי ולפיכך הוא חייב, שלא השאיל לו חלוק זה אלא ללבשו ואלו נקרע מחמת הלבישה או פחת דמיו היה פטור, אבל כשבאו לסטים ולקחוהו הוי כמו היה ממלא בדלי או מבקע עצים בקרדום ובאו לסטים ולקחוהו שהוא חייב, והמקום ימלא חסרונו, ואם יש הכחשה ביניהם ישבע השואל כמה היה שוה הכלי שנגזל ממנו, ושלום.
@שו"ת הרשב"ש סימן תרכח
ומענין האלזאלביי"ה אם היא אסורה או מותרת.
הרב הגדול הרב ר' יצחק בר ששת ז"ל וא"א הרב ז"ל הם מתירים. ואני הנני מעתיק לך מה שכתבתי בגליון תשובת ה"ר יצחק בר ששת ז"ל זה לי ימים. ענין האלזאלביי"ה לא סיימוה קמיה דמר, והיה הרב זלה"ה חושב שלשין הקמח בדבש ואח"כ מטגנין אותו, ואלו היה כן היתה מותרת, אבל אין מעשיה כך אלא בוללין הקמח במים בלילה רכה ועושין האלזאלביי"ה ומטגנין אותה בשמן, ואחר שמטגנין אותה בשמן על האור ותהיה ראויה לאכילה מכבין אותה בדבש, ובלי ספק שאחר שהדבר כן שיש בה משום בשולי גויםואין הפרש ביניהם ובין הסופגנים, שאיך יעלה על דעת שאחר שנתבשלה והיא אסורה, מחמת שמערבין אותה בדבש תהא מותרת, זה לא עלה על דעת והמשכיל יבין, ע"כ. והרצתי דברים אלו לפני א"א הרב ז"ל כשהיה בחיים חייתו והודה לדברי ואסרתי אותם עלי בעודו בחיים, ופשט איסורם בכל הקהל לאחר מותו ז"ל. אחיך נאמן בריתך שלמה בן הרב ר' שמעון נ"ן בן החכם ר' צמח זלה"ה.
@שו"ת הרשב"ש סימן תרכט
בגאייה, לתלמידנו ה"ר דוד בקרי הכהן יצ"ו.
שנינו בפרקא דחסידי על הארבה והחסיל מתריעין, ואמרינן בברייתא בגמרא התם ארבה וחסיל אפילו לא נראה אלא כנף אחד בארץ ישראל מתריעין עליו מיד, ואמרינן תו בברייתא בריש ההוא פרקא מתריעין על הגובאי בכל שהוא ר' אלעזר בר שמעון אומר אף על החגב. ובפרק מרובה אמרינן על החגב ועל היתוש והצרעים ושלח נחשים ועקרבים לא מתריעין ולא מתענין אלא צועקין.
והרמב"ם ז"ל כתב בפ"ב מהלכות תענית שעל הארבה והחסיל אפילו לא נראה אלא כנף אחד בארץ ישראל מתענין ומתריעין עליהן ועל הגובי בכל שהוא אבל על החגב אין מתריעין אלא צועקין בלבד, ע"כ. ומשמע מדבריו ז"ל לכאורה שעל הארבה אין מתריעין ומתענין אלא בארץ ישראל בלבד ושהוא תפס ההיא ברייתא כפשטה, ואע"ג דבמתניתין סתמא קתני, מדלא מקשו עלה דברייתא ממתניתין משמע דפרושי קא מפרשה למתניתין ומאי דלא פרישו במתניתין פירשו בברייתא. והגובי כיון דלא מפליג משמע דאפילו בכל שהוא מתריעין עליו בכל מקום אף בחוצה לארץ, ועל החגב צועקים בלבד אף בארץ ישראל.
והרב בעל הטורים לא כתב מזה כלום, ונראה שטעמו הוא דכיון דאין אנו בקיאים בהם ולא בשמותיהם שאין אנו יודעים איזהו ארבה ואיזהו חסיל ולא איזהו גובאי ולא איזהו חגב אין [לנו] עסק בהם להתריע ולהתענות עליהם, שאם ממין הראוי להתריע אנו צועקין מיחזי כי חוכא, ואם ממין (שראוי) [שאין ראוי] להתריע אלא לצעוק מתריעין הויא תפלת שוא וברכה לבטלה, וכ"ש במה שאין ראוי לא להתריע ולא לצעוק, זהו הנראה לי בטעמו ז"ל שהשמיט כל זה ששב ואל תעשה שאני. ונראה שעל זה סמכו הראשונים ז"ל, שלא שמענו ולא ראינו שהתענו ולא צעקו מעולם על זה המין הבא אצלנו.
ומיהו תמיהא לי טובא אמאי לא נגזור תענית על הארבה בחוצה לארץ, שהרי בגמרא בפרקא דחסידי אמרינן אמרו ליה לרב יהודה אתא קומצא גזר תעניתא אמרו ליה לא מפסידי אמר להו וכי זוודין אייתו בהדייהו, ופירש"י ז"ל דקומצא היינו ארבה, ורב יהודה בבבל הוה וגזר תעניתא על הארבה. ועל מאי דאמרינן ועל הגובי מתריעין מיד, פירשו ז"ל שאפילו לא נראה מהגובי אלא קצת בידוע שעתיד לבוא הארבה, אבל החגב מקצת מצוי הוא, כלומר וכיון שהוא מצוי בידוע שאין בא אחריו הרבה. ומשמע לפום הכי דדוקא באותו מין שאם נראה ממנו מעט אין דרכו לבא אחריו הרבה, הא אם נראה מעט ועתיד לבא אחריו הרבה מתריעין מיד, וכ"ש אם כבר בא הרבה וכ"ש אם הזיקו ניכר לעין, והכי משמע ההיא דרב יהודה דגזר תעניתא אקומצא, וכן הדעת מכרעת שכל שההיזק ניכר מתריעין עליו דומיא דגובי.
והמין הזה הבא אצלנו ידוע הוא כשנראה ממנו מעט בא הרבה, א"כ כשנראה ממנו מעט מתריעין עליו מיד, כ"ש אם כבר נראה ממנו הרבה ומזיק, ואי אפשר שיבוא הרבה ולא יזיק דאטו זוודין אייתו בהדייהו. ועוד שזה המין אינו מצוי אצלנו כמו החגב שהיה מצוי אצלם, ומלתיה דרב יהודה דגזר תעניתא אקומצא בבבל לא פליגא אמתניתין, דמאי דאיתניא ועל הארבה ועל החסיל אפילו לא נראה אלא כנף אחד בארץ ישראל מתריעין עליו מיד, נראה דרבותא אשמועינן דאפילו לא בא בבבל אלא בארץ מתריעין עליו בבבל דגבירה לוקה שפחה לא כ"ש כדאמר רב יהודה התם במותנא דהוה בארץ ישראל וגזר תעניתא בבבל, אי נמי דבארץ ישראל אפילו לא נראה אלא כנף אחד מתריעין עליו מיד משום דאורחיה למיתי טובא כי מתחזי מקצת, אבל בשאר מקומות אין מתריעין עד דאתי טובא, והיינו ההיא דר' יהודה דגזר תעניתא. ומה שמסייע זה הפירוש הוא דאמרי ליה לרב יהודה אתא קומצא ולא אמרי ליה איתחזי קומצא, משמע דבח"ל עד דאתי ובארץ אפילו לא אתחזי אלא כנף אחד. ודברי הרמב"ם ז"ל אפשר לפרשם על דרך זו ולא תקשי ליה ולא מידי, אבל לרב בעל הטורים ז"ל קשה לי אמאי השמיט כל זה, דאע"ג שאין אנו בקיאין בהן ובשמותיהן לא מפני כך לא יהא לנו עסק בהן להתענות על המין שאנו רואין שמזיק, שהרי רב יהודה אע"ג דלא הוו מזקי (דאי לא מזקי טובא) גזר תעניתא דהא אמרי ליה דלא מזקי והוא אמר להם דלא אפשר דלא מזקי דאי לא מזקי טובא מזקי מעט דאטו זוודין אייתו בהדייהו, וכ"ש במין הנראה אצלנו שהוא מזיק הרבה, ולא הרבה אלא אף כשנראה מעט כיון שדרכו לבוא אח"כ הרבה. אין לעשותו ידי מגעת. והמלמד לדעת יתן לנו לב מבין ועין רואה ואוזן שומעת ויורנו מדרכיו ונלכה באורחותיו הוא יעשה עמנו כל נפלאותיו אמן וכן יהי רצון. אחיך נאמנך שלמה בן הרב ר' שמעון נ"ן בן החכם ר' צמח ז"ל.
@שו"ת הרשב"ש סימן תרל
שאלוני נאמני הקהל יצ"ו של עיר אלגזאייר.
סיידנא רטי אלאלה ענכם ואמתענא בטוול עמרכם ואייאמכם אלסעידה תעלם כאן מן פסדאד אלזמן פטר אלמתגר וטועפת בעונות תגאר האדאל קהל ולא תם מן יחגר פי אל בחר פי האד אלומאן אלא אלקליל מן אלנאס ובאל קליל מן ראץ אלמאל וצאר מהמא יוטלאב סלף אוו גיירה מן אלמכזן יעלב בלסאן אלמתגר ואל תגאר ולא יומכאן אין יכון דאלך אלדרך כלה על ראוואלאיך אל הלאל לאן לקלתהם ולקלה' ראן מאלהם פי אלקליל מן אלזמן יציע מא בין איידיהם ואין קצר פי שלב אלמכזז חגמל באסם אלתגארי פאל קצד בהו גמיע בם וגהה' צוו הל יומכאן לכל מן פי וגה צוו יעמי פי דאלך אלטליבא אל די יטלב אל מכזן ומהמא אדטלא בת בלסאן אלתגאר אם לא פנטלבו מן אלל' ומנך אן תסתפתי לנא פי דאלך לאנך, אנת מורה הוראותינו ולסראנך נחו וכל הקהלו' מאשיין שוול אללה לנא פי עמרף.
והשבתי להם. פדעותכם האדי למה עטאנה אללה מן חק היא מואפקא ועלי דאלף מהמי אן וקעת רמייה או אסמיית סלף מן אלמכזן עלי וזה מגמל פאן תכון לתגאר ולכל מן פי וגה צוו ואן תכון אלקצמא פיה לפי ממון.
סיידנא רשי אללה ענכם פנחן אנטרנה אדא כאן אל אמר כדאלף פקד יוכתר אל מלשינות ואל מחלוקת אלתי אלשריעה תזרב עליהא אן לא תכון בל תתבע אלישריקא אלה תכון פיהא אחדואלי אלשלום הל יומכן או נבזדו דאלף עלי' כל מין יביע וישתריפיעטי עלי' כל מא ישתרי שי מעלום.
והשבתי להם. אבקאכם אללה אדא ואפק אלרוב עלי' דאלף פלמה בדאלך פלמא מן אצדאר ואל צלאח פי דאלך ואן אכיתרהם עדדא' ואבתדהם מגרס ותתואפקו מע אל רוב פי דאלך נואפקתם אנא עליה, ולכם שלום. שלמה בן הרב הגדול ר' שמעון נ"ן בן החכם רבי צמח זלה"ה.
@שו"ת הרשב"ש סימן תרלא
למליאנה לש"ץ אשר שם.
סיידי רטי אללה' ענכם ומתענא בחיאתכם גואבכם אלמבארך כי ראובן חלף אן תא יביע לשמעון ולא ישאריה אלא חדא חלה מורינו הרב נר"ו אבקא אללא עוהו אמן תם אנהו לסאעא אוכרא חלף ראובן אל מדכור עלי' שמעון אל מדכור אן מא יבאיעו וישאריה אלא חתי' יחולה מורינו הרב הגדול ה"ר יצחק בר ששת זלה"ה סיידי אמא שבועה תתבת אל אולייא וא אלאכרייא ואדא תתבת אל אולא אן כאן לית להו התרה אלא במחצרכם אשריף ואן כאן יטיהו יתלוה ג' הדיוטות אחר חרטה ואן כאן אל אררוא תתבת אן לים ליה להו התרה כי אינו בחיים הרב ז"ל ואיציאיא סידי תם נאם יחלפו בשעא הכעס אן טא יחולוה אלא אליהו זכור לטוב או רב פלו' ויהיה נפטר כבר או בארץ רחוקה ועוד אחרים יקולו פא יחולני אלא דאד אלא חאייט ואוכרין יקולו מא יחולני אלא הקב"ה ובעד דאלך יוקע אל נדם אן כאן יגוז אל התרה אם לא פי דא אל אחואל כלהא גאובני בפצלכם על כל דבר ודבר.
תשובה. השבועה הראשונה קיימת היא והנשבע על דעת פלוני אותו פלוני יכול להתירו, וכ"כ א"ז הרמב"ן ז"ל באגרת משפטי החרם, ואם נשבע על דעתי הריני מתיר אותו ומותר הוא. והשבועה האחרונה שהיא על דעת הרב ז"ל שהוא בגן עדן צריך ג' הדיוטות להתירו במה שתלה אותו במי שאינו בעולם, ואחר שיתירוהו מזה יתירוהו פעם אחרת אותן ג' ממה שנשבע שלא ישא ויתן עם חבירו ויהיה מותר. וכן הדין במי שנשבע על דעת אליהו ז"ל או צדיק אחר צריך ב' התירים, ההיתר הראשון על שתלה התירו באותו צדיק, והשני על מה שנשבע, והכל בחרטה. והנשבע על דעת הכותל אינו כלום ויתירוהו ג' הדיוטות. והנשבע על דעת המקום, האחרונים ז"ל הם מחמירים ואומרין שאין לה התרה, ויש להתירו במקום מצוה. ושלום לך, כנפשך ונפש אחיך שלמה ן' הרב ה"ר שמעון נ"ן ן' החכם ר' צמח זלה"ה.
@שו"ת הרשב"ש סימן תרלב
להחכם הגדול המקובל ה"ר יעקב הכהן האשכנזי כשהיה בכאן באלגזאייר.
שאמר שתפלין של ראש אם נכתבה פרשה אחת מהם שלא כסדר שהבית כלו הוא פסול ורצה להוכיח זה מלשון אורח חיים, וכתבתי לו זה.
מלשון אורח חיים ליכא הוכחה כלל למיפסל של ראש, אלא של יד לפי שהם בקלף אחד, לא כמו שהבין כבודך לפסול אף של ראש. ואותה לשון שכתב הרב בעל הטורים ז"ל היא כתובה בספר המצות הגדול בסימן כ"ב. וראיה לדברי שהריא"ף ז"ל בהגהות בספר עמודי גולה כתב כלשון הזה, ובשל ראש שהם ארבעה קלפים אמר הרב ר' שמחה החזן מראות בשם מורינו הרב ר' יחיאל ב"ר יוסף דאין לחוש בסדר כתיבתן, ומיהו גם שם נהגו להקפיד כותבי תפילין, ע"כ. ואף לדברי רבינו ברוך כל שנכתב כסדרן אין להקפיד אם הניחן בבתים שלא כסדר כתיבתן. אעפ"כ הרי רבינו יחיאל חלק עליו דבתפלין של ראש כיון שהם בד' קלפים אין להקפיד בכתיבתן שלא כסדרן, וכדבריו משמע שהרי לשון הברייתא הוא כתבן שלא כסדרן יגנזו, ואם איתא ראשונה שנכתבה כסדר למה תגנז, אלא משמע דוקא בתפלה של יד לפי שארבעתן צריך לכותבן לכתחלה בקלף אחד. ומעשים בכל יום שמי שבדק תפליו ומצא פרשה פסולה בין בראשונה בין באמצעיות מחליף אותה פרשה בלבד, ולפי דברי רבינו ברוך צריך להחליף כל הארבעה הפרשיות, אלא אם נמצא פסול באחרונה, שאז אין ראוי להחליף אלא אותה פרשה בלבד. ונראה לי דמנהג זה אליבא דהלכתא הוא, מדאמרינן בגמרא רמי בר תמרי דהוא רמי בר דקולי אפסיקא ליה וי"ו דויהרוג בנוקבא אתא לקמיה דר' זירא אמר ליה זיל אייתי ינוקא דלא חכים ולא טפיש אי קרי ליה ויהרוג כשר אי לא ייהרג הוא ופסול, מדקאמר כשר ופסול ולא קאמר כשרות ופסולות משמע דאי פסיל לא מפסלי' אלא ההוא פרשה בלחוד ויהרוג מהאמצעיות הוא, וזה נראה לי ברור והמשכיל יבין.
עוד חזר וכתב לי בכתב ידו על הענין הנזכר.
שלמא למר יהיבנא, והורמנא דמלכא שקילנא, כי לא לדון קאתינא, אלא למתבע אולפך בעינא.
פתח כבוד תורתך יאיר וזה לשונו, מלשון אורח חיים ליכא הוכחה כלל למיפסל של ראש אלא של יד לפי שהם בקלף אחד לא כמו שהבין כבודך לפסול אף של ראש, עד כאן לשון כבודך. אדוני מורי צדק, מריש הוה אמינא אעפ"י שאין ראיה לדבר זכר לדבר מתוך צורך נוסח אורח חיים שפוסל אפילו בשל ראש אם לא נכתבו פרשיותיה כסדר שהם כתובים בתורה, דלשון נוסחו כך הוא, ומיהו גם לרבינו תם צריך לכתבם כסדר שהם כתובים בתורה שהוא קדש והיה כי יביאך וכו' דתניא כתבן וכו' הילכך של יד שהם בקלף אחד יכתוב קדש והיה כי יביאך ויניח חלק לפרשת [והיה] אם שמוע ויכתוב שמע ואח"כ יכתוב והיה אם שמוע, עכ"ל. מדסתם בתחלת דבריו וכתב סתם צריך לכתבן ולא פירש לא על של ראש ולא על של יד משמע דקאי לעיל על מאי דסליק מניה, ובסוף כתב לפיכך של יד וכו', ואם איתא דמתחלה לא דיבר אלא על של יד בלבד מה היה צריך תו לחזור ולומר לפיכך של יד, יאמר סתם ולפי שהם בקלף אחד יכתוב קדש והיה כי יביאך ויניח חלק וכו'. וכי תימא הוא רוצה לפרש דבשל יד קאי א"כ הוה ליה לפרש תחלת דבריו, אלא ודאי משמע צריך לכתבן דקאמר בתחלת דבריו אתרווייהו דסליק מנייהו קאי דלעיל מניה איירי בתרוייהו לענין הנחתן בבתים, ומה שחזר שוב ואמר לפיכך של יד וכו' זה לא עשה אלא לחדש דבר בשל יד מה שאין כן בשל ראש דהיינו להניח חלק לפרשת והיה אם שמוע. ראיה זו יותר ברורה על נוסח ספר המצות הגדול דקאמר וז"ל, ומכל מקום צריך לכותבן כסדר הכתוב בתורה כדתניא במכילתא, ובתפילין של זרוע שכותב בחתיכת קלף אחד וכו' עכ"ל, ומדכתב בתחלת דבריו סתם מכל מקום צריך לכותבו ולא פירש למי, צריך לומר אמאי דסליק מניה קאי ולעיל מניה לא הזכיר של יד כלל אלא של ראש בלבד, ואעפ"י שכוונתו גם על של יד מכל מקום לא נוכל לומר דקאי דוקא על של יד שלא הזכיר בהדיא ולא קאי נמי על של ראש שהזכיר בהדיא.
והראיה שהביא כבוד תורתך לדבריך מספר עמודי גולה שכתב וז"ל, ובשל ראש שהם בארבעה קלפים אמר הה"ר שמחה החזן בשם מורינו הרב ר' יחיאל בר יוסף דאין לחוש בסדר כתיבתן וכתב ה"ר פרץ ז"ל ומיהו המתיר כמו ששמע ה"ר שמחה החזן ממנו אדרבה מאחר שיש דעות לאסור ודעת אחר להתיר נלך אחר המנהג.
ומה שכתב כבוד תורתך וזה לשונו, ואף לדברי רבינו ברוך ז"ל כל שנכתבו כסדר אין להקפיד אם הניחן בבתים שלא כסדר, עד כאן לשון כבוד תורתך.
אדוני מורי צדק נר"ו, זה שבאתי ללמוד מכבוד תורתך קרוב לודאי הוא שמעולם לא נכתבו כסדרן מאחר דגופא דעובדא הכי הוה, האנשים הללו כתבו ארבע זוגות של תפילין שהם ל"ב פרשיות בל"ב קלפים כמו שתפסו להם המנהג לכתוב לד' תחלה אף של יד בארבעה קלפים, אעפ"י שבספר המצות הגדול לא התיר לכתוב של יד לכתחלה בארבעה קלפים אלא דאי עבד עשה, וכן מוכח ומובן בברייתא דפרק הקומץ, ורבינו ברוך כתב כלשון הברייתא ההיא, וכן מוכח ג"כ מלשון הרמב"ם ז"ל, ואותן ל"ב פרשיות היו בלולות וטרופות אלו באלו ולא היו מכירין באחת מהם איך היה סדר כתיבתה אם היא מארבעה פרשיות שנכתבו בראשונה או מד' פרשיות שנכתבו בשניה או מאותן פרשיות שנכתבו בפעם ששית או בשמינית, הילכך כשהם מסדרין את התפילין היכי מתרמי מלתא שיזדווגו כל ארבעה וארבעה פרשיות מכל סדר וסדר אשה אל אחותה מאחר שאינם מכירים אותם. ועל כן לאחר שיתקנו התפילין אני בא לשאול על כל תפלה ותפלה בפני עצמה, ואומר שמא פרשת קדש שלה היא מאותן סדר של ארבעה פרשיות שנכתבו בפעם ששית או שמינית, ופרשת [והיה] כי יביאך מסדר ארבעה פרשיות הראשונות או השניות, ועל דרך זה ג"כ בפרשת שמע עם והיה אם שמוע, נמצא שארבעה פרשיות של תפלה זו מעולם לא נכתבו כסדר שכתובים בתורה מאחר שפרשה והיה כי יביאך או שמע קדמה לפרשת קדש.
ומה שכתב כבוד תורתך וזה לשונו, ואעפ"כ ה"ר יחיאל חולק עליו וכו' וכדבריו משמע שהרי לשון הברייתא הוא כתבן שלא כסדר יגנזו ואם איתא ראשונה שנכתבה כסדר למה תגנז אלא משמע דוקא בתפלה של יד לפי שארבעתן צריך לכתבן לכתחלה בקלף אחד, עד כאן לשון כבוד תורתך.
אדוני מורי צדק נר"ו, הכא מחוי כאלו יש להשיב כלפי סנאיה דמר, ואלא מאי לדברי כבוד תורתך בתפילין של יד בלבד עדיין הקושיא במקומה עומדת ולא זזה ממקומה בפרשה ראשונה של יד למה תגנז, יחתך אותה מן הקלף ויוסיף עליה שלשה פרשיות אחרות בג' קלפים ויעלה בקדש ויעשה אותם של ראש, אלא לעולם אתרווייהו קאי. והאי דקתני יגנזו דמשמע אפילו הראשונה, איכא למימר משום דרוב פעמים צריך לגנוז כלם ואפילו הראשונה כי לא תוכל למצא בכתיבתם הפך סדר התורה בתפלה אחת שלא תגנז הראשונה אלא בה' פנים דהיינו כשכותב קדש בראשונה ומהפך שלשה פרשיות האחרות, אבל בי"ח פנים הנותרים אין תקנה אפילו הפרשה הראשונה כי אם גניזה, לפיכך קתני יגנזו.
ומה שכתב כבוד תורתך וז"ל, ומעשים בכל יום שמי שבדק תפילין ומצא פרשה פסולה בין בראשונה בין באמצעיות מחליף אותה פרשה בלבד, עד כאן לשון תורתך.
אדוני מורי צדק נר"ו, באשכנז לא ראיתי אלא שאם נפסלה פרשה אחת מג' הראשונות שגונזין את כלן.
ומה שכתב כ"ת וז"ל, ונראה לי דמנהג זה אליבא דהלכתא הוא מדאמרינן בגמרא רמי בר תמרי דהוא רמי בר דקולי וכו' עד ופרשת ויהרוג מהאמצעיות היא, עכ"ל כ"ת.
אדוני מורי צדק נר"ו, גם במקום הזה אני בא ללמוד מקמי כבוד תורתך על אותה פרשה לחודה קאי, עדיין קשה למה נקט כשר ופסול בלשון זכר, כשרה ופסולה מבעי ליה דהא פרשה לשון נקבה היא כדתניא פרשה פתוחה לא יעשנה סתומה וכי האי גוונא בכמה דוכתי, אלא כשר ופסול דקאמר לאו אפרשיות קאי אלא על אותה פרשה ולא על האחרות, אלא על הוא"ו לבדו קאי שנולד בו הספק והיו דנין עליו, ולאחר שדנו על הוא"ו ממילא היו יודעין דין הפרשיות אם כשרות ואם פסולות, וכי האי גוונא אשכחן דקרי לוא"ו בלשון זכר כדאמר אביי בפרק המגרש לורכיה לוא"ו דוכדו. וכן הרבה שם ובשאר דוכתי, ושלום למר ולתורתו ושלום לאוהבי תורתו וישליו אוהביו.
וזאת תשובתי אליו.
גופא דעובדא הכי הוה, שכותבי תפילין כתבו הרבה פרשיות וכלן כסדר הכתובות בתורה ואח"כ נתחלפו וכשמניחין אותם בבתים מניחין אותם כסדרו של רש"י ז"ל, וכבודך אמר להם שהם פסולות לפי שכבר נתערבו ואינו יודע איזו נכתבה ראשונה ואיזו נכתבה שניה. ורצה כבודך להוכיח כן מלשון ארח חיים, ואני כתבתי לכבודך דליכא הוכחה מדבריו ז"ל לפסול בדבר זה, וזה הלשון שכתב כבר קדמוהו רבוותא קמאי ז"ל ואין לתלותו בו בלחוד ואעפ"כ אין הכוונה כמו שהבין כבודך, וכתב כבודך דברים להתנצל על זה ולחזק דבריו. ואני איני בא להשיב על כל דבר ודבר כי יאריך המכתב ללא צורך, אך הכוונה מדברי כלם היא לבאר שאפילו לדברי ר"ת שסבר הנחתן אינה כסדר הכתובים בתורה אך בכתיבתן צריך לכתבן כסדר, ובשל יד שהם בקלף אחד צריך לדלג ולכתוב פרשת שמע ולהניח מקום חלק ויחזור ויכתוב פרשה והיה אם שמוע, ובשל ראש לא הקפידו בכך שידלג אלא שיכתבם כסדר ויניח הפרשה שלא כסדר הכתוב בתורה, אם כן לפי דברי ר"ת ז"ל שפוסל סדרו של רש"י אם נכתבו של יד שלא כסדר פסולות לפי שהם בקלף אחד ולפיכך צריך לדלג בכתיבה, אבל של ראש שהם בד' בתים אין הקפדה בכך, א"כ כל שנכתב כסדר הכתוב בתורה אעפ"י שבהנחה נתחלפו אין בכך כלום וזה ברור. ולפי זה מלשון בעל ארח חיים ולא שאר רבוותא ז"ל שכתבו אותו לשון ליכא שום הוכחה למיפסל של ראש אם נכתבו שלא כסדרן לא דברו בזה כלל, אך רבינו ברוך ז"ל פסל, וכל מחברי הספרים אחריו ואפילו תלמידו הר"מ מקוצי ז"ל לא כתב פיסול זה, ומדלא משתמיט שום מחבר וכתב דין זה משמע דליכא מאן דחש ליה ומצינו מר שחלק עליו מן הגדולים ז"ל כמו שכתבתי לך, וכל היכא דלא נהיגו איסורא לא חיישינן לדבריו, ואם אתם נוהגים בארצכם לפסול יש לכם על מי לסמוך, ובמקומות שלא נהגו לפסול יש להם על מי לסמוך, וכיון דלאו מילתא פסיקתא היא אין לפסול. וכ"ש מדברי ארח חיים ליכא לאוכוחי למפסל כמו שחשב כבודך שעליו היית בתחלה סומך לפסול, ואח"כ נזדמן לך ספר רבינו ברוך ז"ל, וזאת היתה הכוונה לבאר לך ושדברי רבינו ברוך ז"ל אינם מוסכמים מהכל. ועוד יראה לי מלשון הרמב"ם ז"ל דלא פסלינן אלא בשל יד כדרך רבינו יחיאל ז"ל שהוא כתב בפ"ג מהלכות תפילין זה לשונו, כיצד סדר הפרשיות בתפלה של ראש מכניס פרשה אחרונה וכו' ובתפלה של יד כותב ד' דפין בעור אחד ארוך על סדורן כגון זה וכו', הרי שבשל ראש לא התנה שום תנאי בכתיבתן אלא בהנחתן ובשל יד התנה שיכתבו כסדרן כגון זה וכו' הוא סדר הכתוב בתורה.
ומה שכתבת שמנהג מקומכם אם נמצא טעות בפרשה אחת מחליף הכל הוא נמשך אחר המנהג הראשון שכתבת, ובכל הארצות האלו לא ראינו ולא שמענו מאן דחש להכי, וכבר היו כאן רבנים גדולים מקטלוני"א וארגו"ן ולא שמענו מי ששמע מהם מי שינהוג חומרא בכך.
ומה שכתבת על אותה שכתבתי מדרמי בר תמרי וכו' כשר ואי להפסיל דלאו על הפרשה קאמר אלא על האות שהוא לשון זכר, אטו אנא לא ידענא בין זכר לנקבה והא בגמרא מדכר ליה להאי וא"ו בלשון נקבה דקאמר אפסיקא ליה וא"ו דויהרוג בנוקבה, ואי כדבריך הוה ליה למימר איפסיק ליה וא"ו דויהרוג, וההיא דגיטין לא מוכחא דלא קאמר לארוכיה אלא לאורוכי ובקצת נוסחאות כתוב לארוכה בה"א, ובאמת שלפעמים נמצא לשון זכר, ואם איתא דוא"ו בלחוד קאמר לא הוה ליה למנקט לישנא קיטא והוה ליה לברר דבריו ולומר פסולות שאם בפיסול אות אחת היו כל הפרשיות פסולות לא הוה ליה לסתומי למלתיה, אלא ודאי מדקאמר כשר ופסול משמע דאי פסול אותו אות אין לפסול אלא אותה פרשה בלחוד, וזה ברור לחכם כמוך ותו לא מידי, ושלום שלום לך ולתורתך.
עוד חזרתי וכתבתי לו על הענין הנזכר.
שח לי יקרנו וקרובינו ואהובינו ה"ר שאול הכהן יצ"ו ואמר לי משמך ב' דברים, האחד שאמרת לו שלא תירצתי קושייתך, והשני שאני כעסתי עליך בכתבי. אמנם עלי דבריך שלא תירצתי קושיתך אני אומר שלא ראיתי בדבריך שום קושיא שאצטרך לתרצה, אלא שבתחלת דבריך הם התנצלות על דקדוק לשון ארח חיים, על כן לא חששתי להשיב על זה אם הדבר חוזר למאי דפתח ביה או למאי דסליק מניה, שאחרי שביררתי כוונת דבריו על מה נאמרו לא הייתי צריך להשיב על זה שהוא אורך ללא צורך, שאפילו היה המובן מלשון ארח חיים כמו שהבנת אין לפסלם מתרי טעמי, חדא שהרי יש מהגדולים שמכשירים של ראש אפילו לא נכתבו כסדרן, ואם בארצכם נהגו לפסול בכאן לא נהגו וסמכו על המכשירים. ועוד שמדברי כלם יראה שאם נכתבו כסדרן ולא סדרם בבתים כסדר כתיבתם כשרים, וכבר ביררתי זה ומה יש עוד להוסיף, ואתה לא כתבת בזה כלום ויפה עשית שדבר ברור הוא.
ועל מה שכתבתי לך דאם איתא דעל של ראש נמי אמרה המכילתא יגנזו ראשונה מיהת שנכתבה כסדר למה תגנז, אלמא לא נאמרה הברייתא אלא על של יד כדברי רבינו יחיאל ז"ל, ואתה אמרת אף בשל יד נמי יקצוץ ויכתוב, ולא חששתי להשיב על זה, לפי שאתה התנצלת בפתק הקטן ששלחת לי אחר כתבך הראשון שכל מה שכתבת היה קודם שהתבוננת בדברי, אך אחר שראית שאני כתבתי דבשל יד צריך לכתבם בתחלה בקלף אחד נחמת על מה שכתבת, על כן אמרתי בלבי שאין צריך להשיב דבר על טענתך זו שאחר שלכתחלה צריך לכתבם בקלף אחד איך נתן לו עצה לקצוץ ולכתוב פרשה אחרת ויחזור מה שהוא בדיעבד לכתחלה זה לא עלה על דעת, ולפיכך לא חששתי להשיב על זה שלא תהיה שפת יתר, וכל שכן שרציתי לקצר שהרי לא רציתי להשיב על דבריך שהדברים הנאמרים בגמרא בפ"י בלי חולק כתבתם בשם הרמב"ם ז"ל ובעל אתו רבותא לממני גברי, אלו היה הדבר מחלוקת בגמרא היה לכתוב סברת הפוסקים כחד מתרי לישני או כחד מתרי תנאי או כחד מתרי אמוראי, ועוד שאף בזו היה לך להקדים לשון ההלכה ואח"כ דברי הפוסקים, לא לעשות מהענף שרש ומהשרש ענף כאשר עשית שאחר שכתבת דברי המחברים כתבת דברי הגמרא, וראיתי לקצר בזה לכבודך.
ועל אודות הכעס, חלילה וחס לא תהיה כזאת בישראל כעס בחיק כסילים ינוח, וכבר נפלו ממך עניינים ראוי לכעוס עליהם ולא כעסתי שאיך אכעוס במה שהוא משא ומתן של הלכה לא באלה חלקי ולא זו דרכי וחוקי, אלא כוונתי היתה לברר לך שלא מלשון זכר ונקבה ראוי לדקדק בזה דזו תינוקות של בית רבנן יודעים אותה ולאו וא"ו דכתיבה אאופתא קאמינא, ואם הכוונה היא שבפיסול אותו אות נפסלו כלהו בתי לא הוה ליה לסתומי למלתיה ולימא כשר ופסול דעדיין לא היה השואל יודע אם דוקא הפרשה ההיא בלחוד או כלהו בתי, ואם איתא דכלהו בתי היו פסולות הוה ליה לברר ולומר פסולות ומאחר שאומר כשר ופסול הכוונה אינה אלא על ההיא פרשה, שאף אם אמר לו פסולה עדיין לא היה מתברר אם על הוא"ו אם על הפרשה לפי דבריך שאף הוא"ו לשון נקבה היא נקרית, וכן היא התם דאפסיקא לוא"ו דויהרוג הילכך בודאי משמע דלא פסיל מפסולה דאותה וא"ו אלא ההוא ביתא בלחוד. ואפשר דכשר ופסול על הבית קאמר ליה שהוא לשון זכר דאם האות כשרה הבית כשר ואם לאו פסול, וכדאמרינן בעלמא תפילין דקודשא בריך הוא כתיב ביה מי גוי גדול בחד ביתא וכו' ולא קאמרינן בחדא פרשתא כתיב בה, אלמא אפשר למימר דכי אמר כשר ופסול דאביתא קאמר ליה ונכון הוא ואריך. ושוב לכתוב בזה יותר, ולא בדברים ללא הועיל להאריך, וכבר נכתב ונאמר בזה כל הצורך. ושלומך יגדל, כנפשך וכנפש נאמן אהבתך שלמה בן הרב הגדול ר' שמעון ז"ל בן החכם ר' צמח זלה"ה.
@שו"ת הרשב"ש סימן תרלג
עוד לו. על ענין קטן היודע לאמן את ידיו ויודע הלכות שחיטה, שאמרתי אני אם גדול עומד על גביו יכול לשחוט ומוסרין לו לכתחלה וכתבתי ושלחתי והראיתי לו איך יכול לשחוט, וחזר וכתב לי בכתב ידו זה לשונו.
אדוני מורי צדק נר"ו, אעפ"י שלא שמעתי מפי כבוד תורתך שחלקת בפירוש בין קטן מומחה ויודע לאמן את ידיו לשחוט ובין קטן שאינו מומחה או שאינו יודע לאמן את ידיו, מכל מקום אין ספק אצלי כי ודאי דקים לי בגויה דמר שכוונת כבוד תורתך לא היתה אלא דווקא על קטן מומחה ומוחזק. ואפשר שכבוד תורתך חלק בפירוש ולא שמעתי מאחר שכבוד תורתך היה משתעי בלשון ערבי. ולפי שראיתי אחד מהנערים שהיה מצוי אצל שחיטה וע"י מעשיו ודבריו נודע לי שלא היה מומחה כפי כל הצורך ובעינא לארצויי הדברים קמי כבוד תורתך, ועל כן שלחתי המשכיל הנבון כבוד רבי נתן גזע ישי יצ"ו לשאול מקמי כבוד תורתך לפי משמעות הלשון אשר שמעתי מכבוד תורתך בלשון סתמא קטן שגדול עומד על גביו מותר לשחוט לכתחלה, ורש"י ז"ל פירש דאפילו באחרים רואים אין מוסרים לחרש שוטה וקטן לכתחילה לשחוט. ומה שכתב כבוד תורתך וזה לשון כבודך, לא נזכרתי אלא לשון ההלכה שהיא בראש הגמרא של חולין וכולן ששחטו וכו' עכ"ל, הלואי שיהיה זה מסכים לאמת כי יודע אני בעצמי שאין בינת אדם לי ואין בידי לא קבא ולא קפיזא כי אם לוגא ברמיזה.
ומה שכתב כבוד תורתך וזה לשונך, ומוכח שם בגמרא שאפילו אקטן קאי ואין מוסרין לו לכתחלה ולא היה לך להזכיר בשם רש"י ז"ל מה שהוא בגמרא, עכ"ל כבוד תורתך.
אדוני מורי צדק נר"ו, זו אינה צריכה לפנים כי לא תמצא שום מקום בגמרא לא בריש פרקין ולא באמצעיתו ולא בסופו שתוכל להוכיח דדיעבד דסיפא דוכלן ששחטו וכו' קאי אחרש שוטה וקטן, אלא דדוקא אליבא דאביי ואליבא דרבא ואליבא דרב אשי משום דלדידהו לא קאי וכולן אלא אחרש שוטה וקטן בלבד, אבל אליבא דרבא בר עולא ואליבא דרבינא ליכא הוכחה כלל מאחר דלדידהו קאי וכלן על שני ענינים למר כדאית ליה ולמר כדאית ליה, לרבה בר עולא על חש"ו שוחטין אפילו לכתחלה, ועל טמא במוקדשין, ולרבינא על חש"ו ועל אין מומחין או אין מוחזקין, ועל כן נוכל לדחות ולומר לעולם חש"ו שוחטין אפילו לכתחלה אם אחרים רואים אותם, והאי דקתני לשון דיעבד היינו משום טמא במוקדשין או משום אין מומחין או אין מוחזקין. וכיוצא בסברות הללו תמצא בתוספות בדבור חוץ מחש"ו שמא יקלקלו. ומה שפירש רש"י ז"ל לקמן דהא דאמרי בגמרא שמא קלקלו קתני אלא שמא יקלקלו אמר רב זאת אומרת מוסרין להם לכתחלה לשחוט, והתם ליכא פלוגתא דאמוראי, ועלה פירש רש"י ז"ל ואפילו אחרים רואים אותם. ואעפ"י שהתוספות מקשים על פירוש רש"י ז"ל, מ"מ מסתמא הגאון ז"ל ג"כ נמוקו עמו, או סבירא ליה כיש מפרשים דגרסינן לקמן רבה כמו שאומרים התוספות בדבור הנ"ל, או טעם אחר.
ומה שכתב כבוד תורתך וזה לשונו, ושכחת מה שאמרו בגמרא סוכה קטן היודע לאמן ידיו מוסרין לו לכתחלה לשחוט, הילכך ההיא דריש חולין היא בשאין יודע לאמן את ידיו, וההיא דסוכה היא בשיודע לאמן את ידיו, וכן היא מסקנת כל המחברים, עכ"ל כבוד תורתך.
אדוני מורי צדק נר"ו, כבוד תורתך יודע דההיא ברייתא דשלהי פרק לולב הגזול דקתני קטן היודע לנענע חייב בלולב וכו' עד והיודע לשחוט אוכלין משחיטתו, ואיתמר עלה אמר רב הונא והוא שגדול עומד על גביו, ופירש רש"י ז"ל והיודע לשחוט יודע לאמן את ידיו לשחוט אעפ"י שאינו בקי בהלכות שחיטה מותר לאכול משחיטתו כדפירש רב הונא והוא שגדול עומד על גביו עכ"ל, ושם לא הוזכר לשון מוסרין לו לכתחלה בקטן היודע לאמן את ידיו כשגדול עומד על גביו ואעפ"י שאינו בקי בהלכות שחיטה, א"כ לפי דברי כבוד תורתך למה כתב בעל הטורים ז"ל וזה לשונו וקטן מומחה ויודע לאמן ידיו לשחוט לא ישחוט לכתחלה בינו לבין עצמו ואם גדול עומד על גביו שוחט לכתחלה עכ"ל, משמע דלכתחלה צריך מומחה אפי' באחרים רואים אותו ויודע לאמן ידיו. ושלום למר ולתורתו ולאוהביו.
וזה מה שהשבתי לו
מה שכתבת דאיכא לאוקמי וכולן ששחטו אחרש שוטה וקטן אלא אאוקמתא דאביי ורבא ורב אשי אבל אאוקמתא דרבא בר עולא לא מתוקמא הכי, ליתא, דלפום סוגיא דגמרא אליבא דכולהו מתוקמא אחרש שוטה וקטן וכן כתבו המפרשים ואין להאריך בזה, ולזה אין אנו צריכין לתלות סברא זו ברש"י ז"ל דהכי רהטא דשמעתין. וסברת רש"י ז"ל מלתא אחריתי היא דאפילו אחרים רואין אותם אין מוסרין להם לכתחלה ורבינו תם ז"ל סובר דדוקא בשאין אחרים רואים אותם, וכבר דחו האחרונים ז"ל דבריו בזה ואינו ענין לנדון הזה.
ומה שאמרתי לך שבמסכת סוכה אמרו שמוסרין לו לשחוט לכתחלה בשיודע לאמן את ידיו ואמרת שאינו שם, ואני אומר ששם הוא ואי לא איתמר בפירוש מכללא איתמר, דכיון דאמרינן קטן היודע לאמן את ידיו אוכלין משחיטתו, אם איתא דהאי קטן דוקא בדיעבד הכי הוה ליה למימר קטן היודע לאמן את ידיו אם שחט אוכלין משחיטתו, וכיון דלא קאמר הכי אלא קטן היודע לאמן את ידיו (אם שחט) [אוכלים משחיטתו, בודאי דאפילו לכתחילה משמע, וכן כתבו המפרשים ז"ל קטן היודע לאמן את ידיו] אוכלין משחיטתו כלומר מוסרין לו לכתחלה לשחוט, ע"כ.
ואתה הידיד ברישא לאו מהכי אתית עלה, אלא שחשבת שאני טעיתי בהוראתי שאמרתי שאם הוא קטן היודע הלכות שחיטה ויודע לאמן את ידיו שאם גדול עומד על גביו מוסרין לו לכתחלה לשחוט, ואמרת לחברינו ר' נתן גזע ישי יצ"ו שדין זה אינו מצוי ורש"י ז"ל כתב הפך מזה ושאין מוסרין לו לכתחלה לשחוט, ולפיכך כתבתי לך מה שכתבתי ושלחתי לך ספר תורת הבית וספר יורה דעה לומר דלאו קטלי קני באגמא אנן, ורש"י ז"ל מיקל הוא יותר ממה שאמרתי אני, שהוא אינו מצריך שיהא יודע הלכות שחיטה אלא לאמן את ידיו, ואני חששתי לדברי האחרונים ז"ל דמחמרי טפי ומצרכי שיהא יודע הלכות שחיטה ויודע לאמן את ידיו, א"כ דברי רש"י ז"ל הם הפך דבריך, ואתה רצית לומר שרש"י ז"ל היה מחמיר יותר, וליתא, ואתה רוצה להתנצל ולא הועלת כלום לפי שאי אפשר מחד מתרי או ששמעת דברי כראוי, או שלא שמעת דברי כראוי. ואם שמעתם כראוי לא היה לך להשיב על דברי בדברי טעות, ואם לא שמעתם כראוי היה לך לשאול אותי איך היו דברי וממדות החכם אינו נבהל להשיב, אבל מחפצך להשיב על דברי לא התבוננת בהם וקלקלת השורה, וגם במה שאמרתי לךהשבת בכתבך דברים דלאו כהלכה דאמרת דליכא לאוקומי וכולן ששחטו דחרש שוטה וקטן אליבא דכולי עלמא, והדבר ברור בגמרא דאליבא דכולי עלמא ואיני רוצה להאריך, אבל אם תשוב ותעיין תראה האמת וכבר הוא מבואר בדברי המפרשים ז"ל שם. ולולי אהבתך אצלי לא הייתי כותב לך דבר מזה, אבל השם יודע כי אהבת נפש אהבתך ועל כן על פשעים תכסה אהבה, ואין האוהב שונא, אבל אתה רוח סערה עברה לפניך ונהפך לך אוהב באויב, ולא כן אנכי עמך, ואתה שלום.
נתאחרה התשובה עד עתה להיותי טרוד להשיב הרבה תשובות למערב, ואמש התבוננתי בכתבך והשבתי לך זה. ואעפ"כ לא רציתי לשלחה עד ששמעתי שאתה מקפיד על מה שכתבתי לך בענין התפילין שאין לכתוב יותר, שכבר נאמר בהם כל הצריך, ולא כוונתי לסתור טענותיך אם יש בהם טעם, אלא שכפי דעתי שכל מה שתוסיף לדבר בנדון ההוא הוא טורח ויגיעה, שמאחר שכתבתי לך סברת ר' יחיאל ובמקומות אלו נהגו כמותו שאין להוסיף עוד לדבר בזה, מ"מ אני אומר לך אם יש מלין השיבני בין בענין התפילין בין בנדון הזה, אבל תן טעם בדבריך במלח ותבלין דלא לדמי האי צורבא מרבנן כמאן דלא טעים תבשילין, ושלום.
@שו"ת הרשב"ש סימן תרלג (א)
עוד לו, על מה שהיה מחמיר על עצמו ללון תחת האויר ולצאת דרך גגות אם יש מת בבית הסמוך לו מחשש חורין וסדקין.
אני אומר שאין לחוש לחורין וסדקין שהחור שלא נעשה בידי אדם צריך להיות שעורו מלא אגרוף, ומשנה שלימה שנינו בפי"ג ממסכת אהלות אכלה מים או שרצים או שאכלת מלחת שיעורן מלא אגרוף, כלומר שחור שעשאוהו שרצים כגון חולדה ואישות או עכברים או נמלים או שהיתה ארץ מליחה ונפתחה, שיעור אותו חור הוא מלא אגרוף. ובמסכת כלים פי"ז ובמסכת בכורות בפרק על מומין אלו אמרינן שהוא אגרופו של בן אבטיח שהוא כראש גדול של אדם גדול, אם כן חור כזה שהוא בראש גדול של אדם נגלה הוא לעינים, ואלו היינו חוששין לחור קטן שהוא במלא מקדח היה אפשר לחוש לדבר הזה, אבל כל שלא נעשה בידי אדם אינו מביא הטומאה אלא א"כ הוא כראש גדול של אדם. ובנעשה בידי אדם ג"כ אם הוא עשוי לתשמיש אינו מביא את הטומאה אלא א"כ הוא פותח טפח על טפח, וכדתנן בסיפא דההיא מתניתין חשב עליו לתשמיש שיעורו בפותח טפח. ובחלון כזה נגלה הוא לעינים ולחור קטן שיהיה כמלא מקדח אין לחוש לו, לפי שזה החלון אינו מביא את הטומאה אלא א"כ הוא עשוי לאורה או לאויר וכדתנן התם הנעשה מאור שעורו כמלא מקדח של לשכה, ובבבה אחרונה תני נמי חלון שהוא עשוי לאויר כמלא מקדח. והעשוי לאורה והוא שאין מקום להכניס אורה לאותו בית אלא מאותו חלון כמו שכתבו המפרשים בפרק חזקת גבי מאי דאמר שמואל ולאורה הוי חזקה, וכן פירש הרמב"ם ז"ל בפירוש המשנה. וחלון העשוי לאויר הוא לשמור ממנו גנתו או חורבתו כפי קצת הפירושים, או הוא חלון העשוי לאורה שנזכר במשנה הקודמת כפי קצת הפירושים. והנה שני החלונות האלו ששיעורן קטן לא אפשר שנעשית לאורה או לשמור גנתו ולא ידע בהם, א"כ מה בדיקה צריך בזה. ועוד ששתי חלונות אלו לא נזכרו אלא כל שהן תחת האויר, כלומר שאינן בין שני בתים אלא שהם לאויר ומאהיל עליהם דבר אחר, אבל כל חלון שהוא בין שני בתים אינו מביא את הטומאה אלא א"כ הוא פותח טפח על טפח, כדתניא בתוספתא חלון שבין שני בתים שעורו בפותח טפח, וכתבו הרמב"ם ז"ל ורבינו שמשון ז"ל בפירושי המשנה שלהם לפסק הלכה.
והנה שיעור החלונות הוא על ד' דרכים: הא' שאינו בידי אדם וזהו כראש גדול של אדם גדול. קטן ממנו העשוי בידי אדם ועשוי לתשמיש שיעורו טפח על טפח. קטן ממנו רום אצבעיים על רוחב גודל, והוא מה ששנינו שיירי מאור רום אצבעיים על רוחב הגודל איזהו שיירי מאור חלון שסתמה ולא הספיק לגומרה. קטן ממנו העשוי לאורה או לאויר והוא כמלא מקדח גדול של לשכה. ובשלש חלונות האלה, כלומר מאור והעשוי לאור והעשוי לאויר, ליכא למיחש כלל, דהנהו ליתנהו הלא כד הוו תחת האויר. והב' החלונות האחרים שהם כראש גדול של אדם וכפותח טפח על טפח לא יעלמו אלא ממי שאין לו עינים לראות, וכל שכן שהדבר נודע שבין הבית דאיכא ביה שכבא וביתא דעייל ביה כהן ליכא חלון ובפותח טפח דליכא שום חששא דחורין. וכך הם דברי הרמב"ם ז"ל בפי"ד מהלכות טומאת מת שכתב שבחלון שיש בו טפח על טפח מרובע שמכניס הטומאה ומוציא הוא כשהוא בין שני בתים, וחלון העשוי לאורה הוא הגלוי תחת האויר. ואף מה שכתב בספר עמודי הגולה בשם הרב בר מאיר הכל הוא עולה לסגנון אחד עם מה שכתבתי. והדבר ברור דכל שהוא קטן כפונדיון שהוא שיעור מקדח גדול של לשכה אם הוא בין שני בתים שאינו מביא אלא אורה ואינו יכול לשמור ממנו גנות ופרדיסים. וטפח על טפח שלשה הזכירו המפרשים בפי"ג ממסכת אהלות כפירושיו דדוקא מרובע, אבל אם הוא ברחבו טפח ויותר ואין גבוה כי אם במשל פחות מטפח ומצאנו שיש ברחבו בתשברתו טפח על טפח שלא יביא את הטומאה אלא עד שיהיה גם בגבהו טפח. ולפי זה יראה לי שאם הוא אינו מביא את הטומאה אלא א"כ יוכל לרבוע בתוכו טפח על טפח.
והצער הגדול הזה לך שאתה מצטער לישן לאויר ולצאת דרך גגות, וכל אותן דברים שאתה נוהג ואפילו בבית שהדבר ברור שאין חלון פותח טפח היא חומרא יתירא, ולא עוד אלא שאתה מוציא לעז בכך על הכהנים ועל כל חכמי ארצנו והרבנים שקדמונו, ובכל גלילות קטלוניי"א וספרד לא שמענו מאן דחש להאי ולא ניחא למריהו להוציא עליהם לעז כזה. ואם אתה כשואל אעפ"י שאני כדאי להשיב אף אתה עשה אזנך כאפרכסת וציית מאי דקאמינא לך משמייהו דרבוותא ז"ל. ואם רבותינו שבארצכם ישמרם צורם נוהגין כן, אפשר שבארצכם פתוחין זה לזה, אם יש חלונות בין ד' הבתים שהם גדולים כמו שיש בהרבה בתים, אבל כל שהדבר ברור שבין הבית שאתה בו והבית דשכיב ביה שיכבא ליכא חלון פותח טפח על טפח אין לך לנהוג בזה חומרא, ודייך מה שאסרה עליך תורה ועדיף כחה דהתירא, וכל שכן דהלכות ברורות שכתבתי לך.
ומודינא דאם יש בדבר ספק שאתה צריך ליזהר כל שהוא ברשות היחיד, וכדתנן בפ"י ממסכת טהרות כל שאתה יכול לרבות בספקות וספקי ספקות ברשות היחיד טמא ברשות הרבים טהור. ואע"ג דבדאורייתא ספק פסיקא שרי כדאיתא בפ"ק דכתובות חוץ מעבודה זרה כדאיתא בפרק התערובת, הכא בטומאה אחמור רבנן דחומרא זו מדרבנן היא כמו שכתבו המפרשים ז"ל, וברשות הרבים ספקו טהור דגמרא גמירי לה מסוטה כדאיתא בפ"ק דנדה ובדוכתי אחריני. ובתוספתא דמסכת טהרות כתבו טעם בזה, דתניא התם רשב"ג אומר מפני מה רשות היחיד טמא ורשות הרבים טהור מפני שאפשר לישאל ליחיד ואי אפשר לישאל לרבים, על כן ברשות היחיד כל שאתה מסופק בו ראוי לך ליזהר. וכל שאומרים לך שאין בין החצרות חלון פותח טפח או שאתה יודע כן אין לחוש לחורין ולסדקין, וכל שהוא ברשות הרבים כשאתה עובר במבוי מפולש והוא מקורה אין לחוש שיש חלון בין העליות, שהקרוי שביניהם ברשות הרבים ספקו טהור. ובפ"ד ממסכת טהרות שנינו כזית מן המת כפי העורב ספק האהיל על האדם ועל הכלים ברשות היחיד ספק אדם טמא ספק כלים טהור, עורב חשיב מקום כדתנן התם חשיבי לטומאה מקום אפילו בגנה, משמע דדוקא ברשות היחיד הוא דהוי ספקו טמא אבל ברשות הרבים כל שמאהיל ספקו טהור ויצאו דברינו בטהרה. ואתה הידיד שלום שלום לך כנפשך ונפש נאמן אהבתך שלמה ן' הרב הגדול ר' שמעון זלה"ה.
@שו"ת הרשב"ש סימן תרלד
ואהלות הואיל ואתו לידן נימא בהו מילתא.
בזמן שעבר זה לו יותר מן שנה תמימה דברנו על הא דתנן המת בבית ולו פתחים רבים וכו', ואמרתי לכבודך שהיא בכלים אבל באדם לא, והיה זה ביום שנסעת מכאן והלכתי ללוותך ובקש ממני כבודך שאבאר לך הדבר באר היטב, ומחמת המרדה וההתעסק בדברים אחרים אם מענין המשא והטורח הכבד שאני בו ממשא הקהל וההתעסק בכל ענייניהם, גם תשובות הקיפוני סבבוני ממזרח וממערב ונתוסף עלי משאם על משא הקהל לא יכולתי לעיין בה. ועתה ראה המשנה בצורתה בפי"ג מהלכות אהלות, המת בבית ולו פתחים הרבה כלן טמאים אם נפתח אחד מהם הוא טמא וכולן טהורות חשב עליו להוציאו באחד מהם או בחלון שהוא ארבעה על ארבעה טפחים הציל על כל הפתחים כולן וכו', והביאוה בפרק קמא ובפרק בתרא דיום טוב, ופירש"י ז"ל בפרק קמא דמאי דאמרינן כלן טמאים היינו כלים וגזרת רבנן, וקצת פירשוה להאי מתניתין באדם נמי, והיינו טעמא דכיון שכל הפתחים סתומים הוי דינא דהאי ביתא כקבר שהוא תופס ארבע אמות. והאי פירושא לא נהיר לרבוותא ז"ל דלא חשבינן לבית סתום כקבר אלא כשפרץ את פצימיו כדאיתא בפ"ק דבתרא. ורבינו שמשון ז"ל פירשה בשתי לשונות, האחד דדוקא במאהיל, וכתב שכך מוכח מהתוספתא, וזה לשון התוספתא בפ"א, המת בבית ולו פתחים הרבה כלן טמאין נפתח אחד מהם אעפ"י שלא חשב עליו טיהר את כלם היו חלונות הרבה וכולן מוגפות כלן טהורות נפתחו כלן טמאות ולא הציל על הפתחים פתח קטן בתוך פתח גדול המאהיל על שניהם טמא וכו' חשב להוציאו בקטן הציל הקטן את הגדול היו שניהם מותאמים המאהיל על גבי שניהם טמא, ומדקתני המאהיל וכו' משמע דבמאהיל היא. והלשון השני פרשה כרש"י ז"ל בכלים וגזרה דרבנן. והרמב"ם ז"ל ג"כ בפ"ג פירשה בשתי לשונות האחד בפתחים סתומים דדינינן ליה כקבר וכבר דחו דבריו, והשני הוא שהבית שיש לו פתחים הרבה מכל הצדדין והיה משקוף הבית יוצא על השערים כמו המשקופים היוצאים חוץ מהבתים כל מי שישב חוץ לבית תחת זה המשקוף היוצא מן הבית הנה הוא טמא מפני השער אעפ"י שהשער נעול, ואם פתח אחד מהם כלם טהורים ואפילו היושבים תחת המשקופים.
ועל פי דרכנו למדנו שלכל הפירושים אם יש מת באמצע החצר באויר ואעפ"י שצריכים להוציא המת מפתח הבית שיכולין הכהנים להכנס לאותה חצר כיון שאין שם אהל ולא חיישינן למידי ולא אמרינן ביה כיון שסוף טומאה לצאת ממנו שאין הכהנים רשאין ליכנס דרך אותו פתח, דאם כפירש"י ז"ל וכחד מלישני ר' שמשון ז"ל ליתא אלא בכלים וחומרא דרבנן, ואם בתרי לישני דהרמב"ם ז"ל ג"כ ליכא למיחש למידי שאין שם פתח סתום ואינו עומד תחת אהל המת, וכן ללישנא אחרינא דר' שמעון ז"ל דאינה אלא במאהיל. וכ"ש שאין לחוש לצאת מפתח העיר לפי שהם עתידים להוציא המת ממנו ושרי להו לכהנים לצאת ממנו. וזה נראה לי ברור כפי הפירושים שכתבתי, והמחמיר עליו להביא ראיה ויצאו דברינו בהיתר, ושלום שלום.
@שו"ת הרשב"ש סימן תרלה
שאלת חלום ששאל החכם האשכנזי על ענין בתים הדבוקין שאינם בדוקין נחודין ומסדקין.
התשובה. הכהנים הנכנסים כשרים וצדיקים.
צדקת ה' עשה ומשפטיו עם ישראל, אמת עדי לספר תהלות ה', מאד בפי ומשירי אהודנו, ובתוך רבים אהללנו ומהוני אכבדנו, לשבח לפאר לרומם ולעלה על כל שיר המעלות, לנורא תהלות, אשר עד כה עזרני, ומטובו גמלני, ובדרך היושר הדריכני, ובמעגלי צדק הנחני, ובפתח שערי חכמת הספר היקר הזה הביאני, וזיכני להתחיל ולגמור הספר הזה שהוא ספר תשובות שאלות לאדוננו מורינו הרב הגדול רבינו שלמה נ"ן בן מורינו הרב הגדול ר' שמעון בר צמח זלה"ה. אני הכותב סעדיה ס"ט בן לא"א יקר ונעלה זקן ונשוא פנים כהה"ר ר' דוד בן הזקן הנכבד הכשר הישיש כהה"ר סעדיה נ"ן בן החכם הנבון כהה"ר יוסף זלה"ה תלמיד הרב המחבר זלה"ה כנראה במקומות רבים מזה הספר בר יעקב נ"ע בן החכם הנבון כהה"ר יוסף זלה"ה המכונה זראפא מן הק"ק המגורשים מקטלוני"ה לברצלונ"א ולאי מאיורק"א ונתגרשו עוד פה אלגזאייר והם הק"ק בעלי הקפרו"ן יצ"ו אמן, והיתה השלמתו בחדש אב יה"ל שנת חמשת אלפים ושלש מאות ושמונים שנים לבריאת עולם וסימנהון וכל אשר יעש"ה יצליח, בבעו ובמטו מן קדם מארי שמיא וארעא יקיים בי ובצאצאינו ובצאצאי צאצאינו מקרא שכתוב ואני זאת בריתי אותם אמר ה' רוחי אשר עליך ודברי אשר שמתי בפיך.
@שו"ת הרשב"ש תשובות מכתב יד סימן א*
הכונס אשה סתם ונמצא בה מום ממומי אשה והוא לא ידע ולא שמע בו תצא בלא כתובה עיקר ותוספת, ואין לה אלא מה שנמצא תחת ידה מנדוניתה, ולא מה שאבד או נפחת. ואם ראה וידע ושמע ונתפייס אין לו טענה, ואם רצה לגרש חייב בכל. ואם בא עליה ושהה כמה ימים ולאחר מכאן טען שמום זה לא נראה לו עד עתה, אפילו היה בתוך הקמטים או בתוך הרגל אין שומעין לו, חזקה אין אדם שותה בכוס אלא אם כן בודקו יפה יפה.
ולפי זה האיש שבא על אשתו ושהה עמה עד שילדה חזקתו שנתגלתה לו מראש ועד סוף, ואם רצה לגרש יתן לה כתובתה משלם. וזה מתברר מדברי הרב ז"ל בהלכות אישות פרק ז' ופרק כ"ד. ומה שטוען שמום זה הוא צרעת וטמאה היא ואין לו לישב עמה, מי הגיד לו או מי הסגירה או מי החליטה עד שתהיה טמאה, וגם אם היה אמת שהיא טמאה מאי אכפת לן והלא כלנו טמאי מתים. ואף בזמן הטהרה תלה הכתוב טומאה וטהרה בדיבור הכהן, וגם המצורעת אינה אסורה בתשמיש המטה דהלכה פסוקה היא שהמצורע מותר בתשמיש המטה כל ימי נגעו, ואינו אסור אלא בשבעת ימי תגלחתו, והמצורעת מותרת בכלן כמו שכתב הרב ז"ל פרק י"א מהלכות צרעת, הילכך אם בא לגרש אשה זו יפרע לה כל כתובתה משלם.
@שו"ת הרשב"ש תשובות מכתב יד סימן ב*
השיב הר' שלמה בן הר"ש ז"ל שהוא טעות מה שנמצא בקצת ספרי הרב כל אשה שראתה כשתבעוה לינשא וכו', אלא כל אשה שרצתה כשתבעוה לינשא וכו', פירוש אפילו שלא ראתה. ונמצא בגליוני הצרפתים ז"ל שהמחזיר גרושתו צריך להמתין ז' נקיים, והוא מובן מדברי קדמונינו ז"ל.
@שו"ת הרשב"ש תשובות מכתב יד סימן ג*
מתנת שכיב מרע שכתוב בה מעכשיו ובמקצת בלא קנין, יותר טוב היה שלא נכתב מעכשו כיון שאין בה קנין שאם מת המצוה היה המקבל זוכה לפי שלא גמר להקנות אלא לאחר מיתה ודבריו ככתובין ומסורין, וכשאמר מעכשו גמר להקנות מחיים והרי לא קנו והכל בטל. ואפילו עד אחד אומר לא אמר מעכשו אוקמינן ממונא בחזקת היורשים ואין המקבל זוכה כיון שאחד אמר שאמר מעכשו. ואפילו יש עדים אחרים שאמרו שלא שמעו מעכשו, אין לא ראינו ראיה, דלא יהבי אדעתיהו כיון שלא הוזמנו להיות עדים, והכי מוכח במסכת שבועות. ואפילו היה ממש בעדותן כנדון זה אינו כלום כיון שזה שאומר שלא אמר מעכשו הוא חתום בשטר כתב ידו יוצא ממקום אחר אינו יכול לחזור בו, ולא חשבינן ליה רשע כיון שטעה במה שבני אדם טועין בשופרא דשטרא.
נאם שלמה בר' שמעון בר צמח ז"ל
@שו"ת הרשב"ש תשובות מכתב יד סימן ד*
שטר שליחות שנכתב בלשון הרשאה. כתב שהשיב הר' שלמה רבו בן הר"ר שמעון ז"ל שהוא כשר כי ההרשאה הוא שליחות וגדולה משליחות, ובלשון ארמי נקראת אורכתא מלשון ארכן שהוא שלטון שהשליטו על דבר פלוני, ואעפ"י שלשון שליחות נופל יותר בגיטין וקידושין מכל מקום אין לפסול השטר מפני זה.
ומי שגרש אשתו בגט פסול או היתה ספק מגורשת ורצה להחזירה אינו צריך לכתוב כתובה אחרת עד שתתגרש גירושין גמורין.
@שו"ת הרשב"ש תשובות מכתב יד סימן ה*
על מי ששדך,,, והוציא במאכל ומשתה ואח"כ חזרה בה אמרינן במסכת בתרא גבי סבלונות הדרא ביה איהי אפילו ככישא דירקא הדר ושמין להם דמי בשר בזול, ופירשו הגאונים שליש מדמיו דמציא למימר אלו היינו יודעים שסופינו לחזור לא היינו אוכלים אלא אם היינו מוצאים בזול. ורש"י ז"ל פירש בההיא דהגוזל דמשלמי דמי בשר בזול, גבי כסבורין של אביהן היא וטבחוה דדמי בשר בזול נתפרש בבתרא שהוא פחות משליש, ותפסו עליו המפרשים שלא נתפרש כך בגמרא אלא פירוש רב יהודאי ז"ל וכתבו שהפירוש הנכון שמשלמין לו דמי פרפרת שהיו אוכלין אלו לא היתה שלהם.
שלמה בן הר' שמעון ז"ל
@שו"ת הרשב"ש תשובות מכתב יד סימן ו*
הנשבע בחלום כתב הרשב"א ז"ל שצריך התרה, אבל הרא"ש ז"ל כתב שאינו צריך. ושמע שהר"ן ז"ל חולק על הרשב"א ולענין מעשה היה מחמיר, וכן ראה לרב אביו הר' שמעון ז"ל נוהג והיה אומר שכן היה נוהג הריב"ש ז"ל שראה רבו הר"ן ז"ל נוהג כך.
@שו"ת הרשב"ש תשובות מכתב יד סימן ז*
טבח שחט בהמות רבות ולא יצאו כשרות אלא מועט והיה ערב שבת ונתירא שיקחום הלוקחים ולא יהיה לו בשר לשבת ובא ועשה סימן בכבש אחד שיהיה נראה שהוא טרפה והיה אומר שהוא טרפה כדי שלא יקחו אותו. אותה הבשר מותר כיון שנתן אמתלא לדבריו למה אמר עליו שהוא טריפה, כההיא דאשה אחת שקפצו עליה אנשים שאינם מהוגנים ואמרה מקודשת אני וכו' וכן כתב הריא"ף ז"ל וכל מי שנותן אמתלא לדבריו אין עליו דין, ע"כ.
נאם שלמה בר הר' שמעון בר צמח ז"ל
@שו"ת הרשב"ש תשובות מכתב יד סימן ח*
מתנת קרקע בקנין יש מחלוקת בין הפוסקים אם קנה אם לא קנה ולכן אין להוציא קרקע מחזקת היורש, כ"ש שסברת הרמב"ם ז"ל שהמתנה היא בטלה, ואם היא בקנין ומעכשו או אם אין שם קנין ולא מעכשו אלא בדיבור בעלמא כשאר צוואות של שכיב מרע קנה. ולענין טענת האלמנה שלקחה מטלטלין ביותר מכדי דמיהן בשביל שהיה בנה חי והיתה חושבת שיגדל, כיון שזכה בו הבן שעה אחת ומת זכו היורשין ואינה יכולה לחזור אלא א"כ התנה בפירוש תנאי כפול ככל דיני תנאין, וכיון שנתן אדם או מחל אינו יכול לחזור בו אלא אם כן היה בטעות, ובכאן אין שום טעות שטענה שאומרת שהניחה בשביל בנה החיים יודעים שימותו והיה לה להתנות. וכתב שלמה בן הר' שמעון ז"ל.
@שו"ת הרשב"ש תשובות מכתב יד סימן ט*
מי שמת והניח בנים ובת קטנה והניחו פרנסת הבת ביד הבן הגדול והוא בזבז נכסיו ועכשו גדלה הבת ותובעת פרנסתה, יכולה לגבות מהאח האחר, דאחין ששעבדו מוציאין לפרנסה ומאחר שנפסקה הלכה דמוציאין מיד הלקוחות הבת הזו מוציאה מה שבזבז זה מיד האחר דהא קי"ל פ"ק דבתרא ופרק המוכר את הבית דאחין שחלקו לקוחות הן, וכן כתב הרמב"ם ז"ל פ"ב מהלכות שכנים. והדין הזה הוא ג"כ באשה בכתובתה.
נאם שלמה
@שו"ת הרשב"ש תשובות מכתב יד סימן י*
על שמעון נק"ש שאבד זכרו אם יכולה אשתו להנשא ואם היורשין יורדין לנחלה. שנינו פרק כל הגט ג' דברים אמר ר' אלעזר בן פרטה וכו' על עיר שהקיפה וכו', וכן פרק אחרון מיבמות ראוהו מגוייד וחיה אוכלתו וכו' נפל למים שאין להם סוף וכו', כל אלו ראו שנפל למקום סכנה, ובנדון זה אין רואה ואין יודע מה נעשה. ומה ששנינו אפילו שמע מן הנשים איש פלוני מת דיו, בנדון זה לא אמרו לא נשים ולא שום אדם שמת בבירור אלא שחושבין שמת ובמחשבה זאת לא תנשא, וכ"ש לענין ירושה דתנן אין האחין נכנסין לנחלה על פיה וכו'. ודין נכסיו הוא שישארו ביד מי שהן תחת ידו עד שיבא או עד שיהיה נודע שמת, והאשה תזון מנכסיו ואין מחשבין עמה על מעשה ידיה כמו שכתב הר"מ ז"ל.
נאם שלמה בן הרשב"צ ז"ל
@שו"ת הרשב"ש תשובות מכתב יד סימן יא*
מי שהולך ובא ורוצה להניח גט לאשתו על תנאי שאם ישהה ו' חדשים חיש נא (?) תתגרש ואם ילך ויחזור תוך הזמן וחוזר והולך ומתעכב לשם הזמן קצוב שיועיל הגט להליכה השניה או השלישית ולא יצטרך כל פעם לכתוב לה גט ע"מ. כתב דשנינו בגיטין תנן הרי זה גיטיך כל זמן שאעבור מכנגד פניך ל' יום והיה הולך ובא וכו' הואיל ולא נתיחד וכו'. ובגמרא מי קתני הרי זו מגורשת הרי זה גט קתני דלא הוי גט ישן ולכי מלו תלתין הוי גיטא וכו', משמע דאינה מגורשת עד שישהה הזמן שקבע כל זמן שלא נתיחד, וכמו שכתב הרמב"ן [הרמב"ם] ז"ל פ"ט מהלכות גיטין, ולשמא פייס אותה לבטל התנאי לא חיישינן כדאיתא התם. העולה מזה שכל שנתיחד בטל הגט אפילו נתקיים התנאי אח"כ או עבר הזמן אפילו בפעם אחרת. וכשכותבין גט על תנאי צריך ליזהר שלא יזכיר שום תנאי בעולם בשעת כתיבת הגט אלא שיאמר לסופר לכתוב ולעדים לחתום ואחר כתיבת הגט כשיתן אותה ביד האשה יתנה מה שירצה, וכמו שכתב הרמב"ם ז"ל פ"ח מהלכות גירושין כיצד מגרש אדם על תנאי וכו'.
וקבל מרבו הרב ר' שלמה בר שמעון בר צמח ז"ל, במי שמקניט אשתו שנותן לה גט לזמן והוא בא בתוך הזמן וחוזר והולך ומעגנה, שיש לגדור בדבר זה שמכריחין האיש עד שיצוה לסופר ולב' עדים שכל זמן שיתעכב ל' יום או יותר מזה ולא יבא שהסופר יכתוב גט כשר לאשתו ויחתמו העדים וימסרוהו לה, ושיהיו העדים נאמנים שלא בא בתוך הזמן, וכל מי שיעיד בביטול השליחות של הסופר והעדים עדותו תהיה בטלה מעכשו, ושתהיה היא נאמנת שלא פייסה לבטל השליחות כשנתיחד עמה. ובדרך זה אפילו יבא מאה פעמים ויתיחד עמה וילך כל זמן שלא יתעכב הזמן שקבע היא אשתו, ואם יתעכב יותר יכתבו הגט ויתנוהו לה הסופר והעדים בעצמם ואם יבטל השליחות בפני הסופר והעדים יחזרו ויכריחו אותו כבראשונה.
נאם יוסף בן זמרון יצ"ו
@שו"ת הרשב"ש תשובות מכתב יד סימן יב*
אשה שפירש בעלה מן הספינה ליבשה ללכת לעיר שהיתה י"ב מיל ותעה בהם ולא נודע מה היה לו אם הגוי שהורהו הדרך הרגו ונשארה אשתו באלמנות, ועמדה והשיאה בת אחת שהיה לו בלתי נשואה ומתה וזרע אין לה, והאשה הנזכרת תפסה כל הנכסים במזונותיה ואין מי שמחשב עמה ויש לה בת אחרת נשואה ותובעים הירושה. השיב כי אשה זו אלו היתה רוצה לינשא לא היינו מתירין אותה, ואינו דומה למים שאין להם סוף ולא לראוהו מגוייד, לפי שאלו ראום במקום סכנה ובנדון דידן לא ראוהו שנפל למקום סכנה. ואינו דומה גם כן לעיר שכבשה כרקום ולספינה שאבדה בים וליוצא ליהרג שאלו ראינום במקום סכנה. ואפילו שהיינו מדמים אותו להם הרי נותנים עליהם חומרי חיים וחומרי מתים. וגם כי הכל חושבים עליו שהוא מת במחשבה הזאת לא תנשא וכ"ש שלא יכנסו היורשים לנחלה, שמשנה שלימה שנינו שאין האחים נכנסים לנחלה על פי אשה שאמרה שמת בעלה, ואינה נוטלת כתובתה בבית דין, ואפילו שהיא מותרת לינשא אין היורשים נכנסין לנחלה, ובנדון זה אין שום היתר לנישואין שלא אמר שום אדם שמת אלא חושבין בני אדם שכיון שירד מן הספינה לבוא דרך ישרה לתוניס ולא בא שמת, וזו אינה שמועה אלא מחשבה ואם כשנשאת בעדות שמועה אין היורשין נכנסין לנחלה ק"ו במחשבה זו. ואפילו יביאו כמה עדים גוים שמת אין מקבלין אותן אלא במסיחין לפי תומן להשיאה ולא שירדו האחים לנחלה, ואפילו בתורת אריסות אפילו לדעת הרמב"ם ז"ל שיורדין בתורת אריסות הינו כששמעו בו שמת אבל בנדון דידן לא. ואין מוציאין הנכסים מיד האשה אפילו הבת הנשואה ובעלה כל שכן בעל הבת שמתה שזה יוצא לדעת הוא ולא שמעו בו שמת ומסלקין היורשים והאשה הזאת תיזון מנכסי בעלה כל זמן שהיא בחיים, ואם לא יספיקו המטלטלין ופירות הקרקע תמכור קרקע ותיזון ממנו ואין מחשבין עמה על מעשה ידיה כמו שכתב הרמב"ם ז"ל, ואעפ"י שהרא"ש ז"ל חולק הרמב"ן ז"ל מסכים עם הרמב"ם ז"ל, ולא מחייבין אותה להראות כתובתה, ואף להשביעה אין יכולים כמו שכתב הרמב"ם ז"ל בשם הגאונים ז"ל.
@שו"ת הרשב"ש תשובות מכתב יד סימן יג*
שאלת. מי שאנסתו מלכות ליטול ממנו ממון ומכר ביתו וקבל בחרם שלא יערער על הלוקח ואחר כך ערער עליו וטען שבאונס מכר ומכירתו בטלה ונתלה במלכות עד שנאנס הלוקח להחזיר לו שטר המכר ולקבל מעותיו.
תשובה. טענתו שבאונס מכר אינה טענה שזה לא אנסו למכור לו וגם המלכות לא אנסתו למכור לזה ולא למכור כלל אלא שהיו תובעין ממנו ממון והוא מכר ביתו לזה ואין דבר זה נקרא אונס. ואפילו היה אונס כיון שלא מסר מודעא המכר אינו בטל כדאיתא בפרק חזקת דתלוה וזבין זביניה זביני וכן כתב הרמב"ם ז"ל בפ"י מהלכות מכירה דתלוה וזבין זביניה זביני. וכל זה הוא אפילו לא קבל עליו בחרם, וכיון שקבל עליו בחרם עבר על קבלתו ולא נפטר מן החרם מפני החזרת השטר אלא אם כן פטרו בפירוש, שמפני החזרת השטר בלבד לא נתבטל המכר, דאמרינן בפרק גט פשוט גמרא מי שנמחק שטר חובו וכו' וכן היה רשב"ג אומר הנותן מתנה לחבירו והחזיר לו השטר חזרה מתנתו וחכמים אומרים מתנתו מתנה קיימת, ואף בזו כתב הר' יוסף אבן מאגש ז"ל שלא אמר רשב"ג אלא בשטר שאין בו קנין אבל בשטר שיש בו קנין רשב"ג מודה דלא חזרה מתנתו. ובפרק קמא דמציעא גבי המוצא שטר הקנאה כתב א"ז הרמב"ן ז"ל שאף בשומא הדרא לא מהני חזרת השטר עד דכתב לוה שטרא אחרינא, ואע"פ שהר"ן ז"ל מפקפק בדבר דוקא בשומא הדרא הוא דאמר הכי משום דהדרא בעל כרחיה ונמצא ששטר השומא אינו כלום אבל כל שעושה שטר מתנה או מכר (?) כראוי,,, והוא מחזיר לו ממכרו כולי עלמא מודו דבעי למכתב ליה שטרא אחרינא כנ"ל. אלא שאם החזיר לו השטר בכתיבה ומסירה כלומר שכתב לו קנה אותו וכל שעבוד שיש בו ומסרו לו בפני עדים,,, קנין, וכן כתב א"ז הרמב"ן ז"ל בחדושיו ובפרק גט פשוט. ואע"פ שהר' יוסף הלוי ז"ל כתב דאליבא דרבנן דאם יש בשטר קנין לא מהניא חזרתו בכתיבה ומסירה א"ז הרמב"ן ז"ל חלק עליו, ואף על פי כן הצריך עיון למה מועיל השטר בכתיבה ומסירה בין יש בו קנין בין אין בו קנין. ותלמידי ה"ר יצחק קרקושא ז"ל כתבו דמהניא חזרת השטר בכתיבה ומסירה אפילו בשטר שיש בו קנין, וכן כתב הרא"ש ז"ל בתשובה שבחזרת שטר לא הוי קנין והיא כתובה בספר החשן בסי' רמ"ז. ואל תחוש לדברי בעל העיטור ז"ל שכתב בשמות הבעלים דבחזרת השטר חזרה מתנתו, לפי שהוא סובר דאותיות נקנין במסירה כמו כתובה ואנן לא קימא לן הכי אלא דצריכין כתיבה ומסירה. הילכך בנדון הזה המכר הראשון קיים והשני שהחזיר לו השטר ולא כתב לו שטר מכירה לא מהני בזה ולא כלום, והרי הבית של הקונה הראשון והמוכר הראשון עובר על קבלת החרם שקבל עד שיחזיר הקרקע לבעליו שמכרו אליהם ולא נפטר מהחרם בהחזרת השטר ולא בקריעתו שאם הנייר נקרע החרם לא נקרע.
ואי אפשר אלא על אחד משלשה דרכים. [ואין תקנה לכתוב שום שטר פעם אחרת אלא על ג' דרכים]. האחד, אם הוא הולך לימחק הראשון דמעמיד עליו עדים וכותבין לו קיומו כדאיתא בפרק גט פשוט וכותבין בשני שקרעו הראשון שאין לכתוב שני שטרות כדי שלא יגבו בשניהם, וכן כתבו הרמ"ה ובעל העטור זכר כלם לברכה. והשני, אם הוא שטר של מכר ונאבד כותבין בטופס שטר זה לא לגבות בו לא ממשעבדי ולא מבני חרי אלא כדי להעמיד שדה זה ביד הלוקח כדאיתא נמי התם בפרק גט פשוט. והשלישי, אם הלוה הוא במדינת הים ורוצה המלוה להוליך שם השטר או לשלחו שם כדי לגבות בו ומתירא שמא יאבד לו כותבין לו טופס וישאר השטר הראשון בבית דין וכשיגבה מבעלי חובו יודיעו הבית דין לבית דין שבעירו של לוה ויקרעו השטר ואם נאבד לו הטופס בעדים יבא לבית דין ויחזירו לו שטרו, כן כתבו בעל העטור ובעל התרומות ובעל החשן בסי' מ"א זכר כלם לברכה. אבל בזולת שלשה דרכים אלו אין כותבין טופס ואפילו בעל דין שתבע טופס השטר אין כותבין טופס כמו שכתב הרשב"א ז"ל בתשובה וה"ר יום טוב אלאשבילי תלמידו משמו בספר חקות הדיינין. ומה שאמר שכותבין טופס אינו תמה אם לא ידע זה לפי שהן הלכות נעלמות וקצתם תמצא בהלכות מלוה ולוה להרמב"ם ז"ל בפי"ג עם מה שהוסיפו בהם ביאור רבואתא ז"ל שכתבתי לך תן לחכם ויחכם עוד.
@שו"ת הרשב"ש תשובות מכתב יד סימן יד*
בענין המחצלאות של בית הכנסת כשבלו אם יכול לשנותם בחדשות ולהפקיע קדושתם על החדשות מותר הוא בחלופי, וזבוני שרי אפילו בבית הכנסת עצמה כדאיתא בפרק בני העיר בשבעה טובי העיר במעמד אנשי העיר. ואם יש להם ממונה בפירוש על עסקיהם אין צריך שבעה טובי העיר במעמד אנשי העיר שלא הצריכו לכך אלא בסתם אבל בפירוש לא צריך, והכי איתא בירושלמי כתבוהו המפרשים ז"ל במגילה בפרק בני העיר.
@שו"ת הרשב"ש תשובות מכתב יד סימן טו*
וכן הקורא בעפולים בצבור כאשר הוא כתוב בספר תורה ולא חייש לקרי לא יצא ידי קריאתו, ואין לחוש לקריאת מלה אחת על פה.
@שו"ת הרשב"ש תשובות מכתב יד סימן טז*
ובענין העמודים של ספר תורה כיון שהוא בלוי אינו ספר תורה, ואם החזרתם לספר תורה אחר כבר הוספת בהם עלוי וכל שכן בדבר שכבר נעשה אין לחוש לו.
וכתב מה"ר שלמה נר"ו
@שו"ת הרשב"ש תשובות מכתב יד סימן יז*
שאלת. ראובן היה חייב לשמעון מעות ונתן לו כלים למכרם ולהשתלם מדמיהם ובהולכתם בדרך נאבדו לו אם ראובן חייב לתת לשמעון חובו או לא.
תשובה. בפרק האומנין פליגי בה מלוה על משכון (או) אי הוי שומר שכר או לא והגאונים והריא"ף והרמב"ם זכר כלם לברכה פסקו דהוי כשומר שכר לא שנא משכנו בשעת הלואתו ולא שנא משכנו שלא בשעת הלואתו. וזה כיון שלהשתלם מחובו לקח כלים מיד ראובן הוי כאלו משכנם אצלו שלא בשעת הלואתו ונעשה עליהם שומר שכר, לפיכך אם נאבדו בליסטים מזויין פטור הוא שמעון מלשלם דמי הכלים וראובן חייב לשלם לו כל חובו. ואם נגנבו או אבדו שלא בלסטים מזויין חייב הוא שמעון לשלם לראובן דמי כליו ואם היו שוים יותר מכדי החוב ינכה לו חובו וישלם השאר לראובן, ואם אינם שוים כדי חובו ינכה לו עד כדי דמיהם ומה שחסר לשמעון מחובו ישלמנו לו ראובן, דלא קימא לן כשמואל דאמר בפרק שבועת הדיינין ובפרק האומנין האי מאן דאוזיף לחבריה אלפא זוזי אקתא דמגלא אבד מגלא אבד אלפא זוזי אלא מחשב לו דמי המשכון וישלם לו השאר וכן פסקו הגאונים והריא"ף ז"ל. ואם יש ביניהם כפירות ששניהם תובעים זה את זה שראובן אומר יותר מחובך היה שוה וחייב אתה להחזיר לי מידך ושמעון אומר לא כי אלא פחות מחובי היה שוה וחייב אתה לשלם לי, שורת הדין בזה היא כך שישבע שמעון תחלה שאבדו הכלים ושלא היו שוים אלא כך וכך וישבע ראובן היסת שכך וכך היו שוים ושהיה בהם כדי החוב ויפטרו שניהם ולא יהיה לאחד מהם על חברו כלום, והכי מוכח בפרק שבועת הדיינין ובפרק המפקיד ובפרק שנים אוחזין וכן כתוב בספר החשן.
וכתב מה"ר שלמה נר"ו
@שו"ת הרשב"ש תשובות מכתב יד סימן יח*
עוד שאלת מי שקדש אשה בפני נשים והיא מודה בדבר אלא שהיא אומרת משטה הייתי בך כיון שהייתי יודעת שעדות נשים אינו כלום מהו לחוש לקדושיו.
תשובה. זו שאלתן של נשים היא שהדבר ברור שאין נשים בתורת עדות כלל כדאיתא בפרק שבועת העדות מדכתיב ועמדו שני האנשים ולא נשים ובעדים הכתוב מדבר כדאיתא התם, וכן בירושלמי דיומא פרק שני שעירי ילפינן לה בגזירה שוה שני שני דכתיב על פי שני עדים, ולא מצינו עדות אשה כשרה בדבר שבערוה אלא להתיר אשה לינשא כשאומרת מת בעליך והתם קולא דרבנן היא משום עגונא, אבל בשאר עדות ערוה לא דהא קי"ל דאין דבר שבערוה פחות משנים כדאיתא בפרק האשה רבה ביבמות ובריש גטין ובדוכתי אחריני. ושמא נסתפקת בזה משום דקי"ל כל מקום שהאשה נאמנת מאה נשים כעד אחד דמי כדאיתא בכתובות וביבמות ובסוטה, וכיון דאיכא מאן דאמר בפרק האומר בקדושין שהמקדש בעד אחד חוששין לקדושיו הכא נמי חוששין. והא ודאי ליתא, חדא דלא קי"ל הכי אלא כמ"ד שאפילו שניהם מודים אין חוששין לקדושיו, וכן פסקו הגאונים ז"ל והסכימו עמהם האחרונים ז"ל, שהרי שטה מפורשת היא בכל התלמוד דאין דבר שבערוה פחות משנים. ועוד שאפילו לדברי בעל ספר המצות שחושש לעד אחד, לעדות נשים לא חייש כלל דעד אחד עדיף טפי מעדות נשים דחזי לאצטרופי בהדי אחר וקם הוא לשבועה אבל נשים לא. ועוד דאפילו בעד אחד לא חשש החושש אלא כששניהם מודים אבל אם יש הכחשה ביניהם אין חוששין לקדושיו וכ"כ הרשב"א ז"ל, וכיון שהאשה טוענת שלא בתורת קדושין לקחה אותן ומשטה היתה בו ליכא מ"ד חוששין לקדושיו אפילו כנגד עד אחד המכחישה וכ"ש בעדות נשים.
עד כאן תשובת א"א מ"ה ז"ל אל החבר הותיק ר' שמואל חלאיו נ"ע, והיא מספקת לשאלתך. ושאר טענות שבאו בכתבך יש בהם משא ומתן שאם מפני חמת (?) הדבר שנתן לה בו קידושין שהיה דבר מועט שהוא פת הבא בכיסנין,,, או כעכין היינו חוששין שמא שוה פרוטה במדי. ולענין טענת השכרות אינה כלום דשכור כל שלא הגיע לשכרותו של לוט כל מה שעשה עשוי, ולענין אונס שינה אינו כלום שהישן אינו מדבר, ואי נים ולא נים תיר ולא תיר מעשיו קיימין. אבל מחמת שלא היו שם אלא נשים נתבטלו הקידושין ואין בדבר בית מיחוש.
וחתמתי שמי פה נאמן אהבתך ש"ב ה"ר שב"ץ ז"ל
