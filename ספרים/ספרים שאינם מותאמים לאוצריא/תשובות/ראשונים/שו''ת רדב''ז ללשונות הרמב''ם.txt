שו"ת הרדב"ז (ללשונות הרמב"ם) הלכות יסודי התורה פרק א 
 
הלכה א 
[א] על מה שאמר הרב שהעולם חדש אמר המגיה [מהר"ם פאדווה] הרב המורה וכו' מה שכתב אמת הוא אבל אני מסופק אם נתכוון הרב לזה במשנה תורה לפי שחברו אפי' למתחילים וספר המורה חבר אותו לחכמים והכא נתכוון לפסוק בראשית ברא אלהים כי לא כל אדם ישיג המופתים. ויפה כתב מפרש דברי הרב וז"ל והעיקר הד' והוא שהעולם חדש לא נמצא עליו מופת אמתי ולפיכך אנו מחוייבים שנאמין בו מדרך הקבלה קבלת הנבואה שהנבואה למעלה מן המופת וכו'. וזה הלשון שכתב המגיה לא נמצא מפורש אבל נלמד מדבריו שהעולם חדש ולא ידעתי למה אמר בסוף העמוד והלא בראש העמוד מפורש יותר שכתב והוא ממציא כל נמצא: 


הלכה ה 
[ה] שאלת ממני ידיד נפשי אודיעך דעתי במה שכתב הרב בתחלת ספרו ז"ל המצוי הזה הוא אלהי העולם אדון כל הארץ והוא המנהיג הגלגל וכו' מה נתכוון בזה הלשון דקשיא טובא כיון שהוא אלהי העולם מה צריך עוד כי מלת עולם כולל כל המציאות. ותו למה יחס אלהות לעולם ואדנות לארץ והנהגה לגלגל. ותו שינה הסדר שהגלגל נברא תחלה לארץ וכן מסדר הוא ז"ל בפרקים של אחר זה. 
תשובה ודאי ראית מה שכתוב בפי' אשר בדפוס ואיברא שאינו מספיק אפילו למקצת ספקותיך גם אני ראיתי מה שכתב אחד ממפרשי דברי רבינו שהוא ר' יהודה ן' תבון ז"ל וגם דבריו אינם מספיקים ואעתיקם לך אף על פי שלא נתחוורו אצלי. [וז"ל] ידוע הוא לכל יודעי  דעת ומביני מדע כי מלת עולם משותפת תאמר על חלקי המציאות בכלל ועל כל אחד מהם בפרט והוראות אחרות זולתי אלו. ונראה שכוונת משה הנאמן בבית החכמה באומרו אלהי עולם החלק האחד העליון מן המציאות כי החלקים האחרים זכר אחריו בלי אמצעות דבר אחר וכן באופנים באומרו אדון כל הארץ וחלק החיות באומרו המנהיג הגלגל והקדים העליון להיותו עילה להם והקדים האופנים לחיות לסבת הקדימם בסדר הלימוד עכ"ל ועתה ראה גם ראה איך תהיה מלת עולם פרטית כאן כיון שהיא מורה שהיא משותפת (כללות) [כללית] ותו למה קרא לאופנים ארץ ולחיות גלגלים אין אלו אלא דברי נביאות. ומה שנראה אלי בכוונת רבינו כי מלת עולם כולל כל חלקי המציאות כולם עליונים ותחתונים ועיקר בריאתם בשביל בעלי השכל שיש בהם כח המדבר דכתיב ויהי האדם לנפש חיה ומתרגמינן לרוח ממללא והם המכירים אלהותו וזהו שאמר אלהי העולם ולהוציא מדעת הכופרים האומרים עזב ה' את הארץ שאע"פ שהם מודים באלהותו אומרים עזב את הארץ להנהגת מערכות השמים אמר אדון כל הארץ כאדון הזה המשגיח על עבדיו. ואמר כל הארץ להורות שהשגחתו אפי' על בעלי חיים לשמירת מינם ועל כל מה שיש בארץ שיש השגחה פרטית ויש השגחה כללית ויש השגחה מינית ואין כאן מקום להאריך בדרוש זה מ"מ מלת אדון כל הארץ מורה שהוא משגיח על מה שבארץ כאדון המשגיח על עבדיו ולא שייך הכא לומר אלהי הארץ דאיכא כמה מינים בארץ שאינם מכירים אלהותו אבל אדנותו והנהגתו נכרת ונראית בכל פרטי הדברים והמינים הנמצאים בארץ ונתן מופת לזה כי הוא מנהיג הגלגל וכל הדברים ההווים למטה הוא ע"י תנועת הגלגלים כי דבר זה התעה אותם לומר שעזב ה' את הארץ וזה שקר גמור שכיון שהוא מנהיג הגלגל הכל מאתו יתברך והם כחומר ביד היוצר אל כל אשר יחפוץ יטנו. את זה ראיתי מספיק לשאלתך ותן לחכם ויחכם עוד: 


הלכה י 
[י] כתב באותו הפרק מהו זה שבקש משה רבינו להשיג כשאמר הראני נא את כבודך. אמר המגיה ברוב הנוסחאות מצאתי כן אכן בספר ישן מדוייק כתב וזהו שבקש ותהיה א"כ בקשת משה רבינו לידע אמתות ועצמות הבורא וכן כתב וכו' [עד כאן דבריו]. ואני אומר כי הלשון של הספרים שלנו הוא יותר מדויק לפי שבא אחריו התשובה והרי ביאר הרב כוונת השאלה הכא באר היטב ומה צריך להביא לשון ספר המורה. ומה שכתב שהמפרש הוא מחלק בין אמיתת הדבר לאמיתת המצאו אינו נכון כלל שהרי הוא העתיק לשון הרב ומהו הפי' שהוסיף. ותו כיון שהוא ומציאותו ואמתתו הכל דבר אחד כיון שזה נמנע גם זה נמנע. והקושיא היא קדומה ועמוקה ורבו הפירושים בה ולא נחה דעתי בכל מה שראיתי אלא על דרך הסוד וצריך הקדמות להבין הדבר וכבר ידעת כי ראיה זו אינה ראיית עין אלא ראיית הלב דכתיב ולבי ראה וכו' והענין בקוצר כי משה היה שומע הקול יוצא מפי הכבוד העליון אל פי התורגמן והתורגמן היה מפרש לו כוונת הקול והיתה שאלתו שלא יצטרך לתורגמן וזה לא היה נמנע אצל מדרגת משה רבינו והיתה התשובה לא תוכל לראות את פני כי לא יראני האדם וחי כלומר לא ישיג האדם למדרגה זו וישאר בחיים כי מיד כהשיגו מדרגה זו תדבק נפשו שם ולא תפרד כי עזה כמות אהבה זו וישראל היו צריכים למשה וכבר הארכתי בזה בתשובת שאלה ואין כאן מקום להאריך יותר כי המשכיל יבין מדעתו שנאמר תן לחכם ויחכם עוד: 


שו"ת הרדב"ז (ללשונות הרמב"ם) הלכות יסודי התורה פרק ב 
 
הלכה יא 
[יא] העתיק [מהר"ם פאדווה] לשון רד"ק לפרש מלת מרכבה ואם לא היה בלבו זולת מה שכתב רד"ק לא ידע במעשה מרכבה כלום כי יש מרכבה למעלה ממרכבה שנאמר כי גבוה מעל גבוה שומר וגבוהים עליהם ואמת הוא כי הרב קורא לעולם המלאכים מעשה מרכבה אבל ראיתי שפי' בספר מורה הנבוכים מראות יחזקאל פירוש זר מאד ע"ש כי לא ראיתי להעתיקו לבל ימשכו אחרים אחר כוונתו וגם אתה תהיה מן הנזהרים: 


שו"ת הרדב"ז (ללשונות הרמב"ם) הלכות יסודי התורה פרק ג 
 
הלכה ה 
[ה] עוד שאלת בהלכות הנזכרות שמנה הרב ז"ל י"ח גלגלים מקיפין את הארץ ואתה קבלת מזקיניך וגם רז"ל מנו ז' רקיעים וז' ארצות הן. 
תשובה אין אני בקי בחכמת התכונה שאוכל לקיים דברי הרב מתוך החכמה שהוא היה בקי בה מכל הבאים אחריו כאשר נראה מהל' קדוש החדש. אבל להשיבך ריקם משאלתך לא יכולתי. דע כי ז' רקיעים שמנו רז"ל הם חוץ מג' אחרים שיש למעלה מהם וזה כי לז' כוכבי לכת ז' רקיעים ורקיע אשר בו קבועים כל שאר הכוכבים ורקיע תשיעי הוא המקיף את כולם וכולם בתוכו כגרגיר חרדל והוא המקיף ממזרח למערב ומוליך עמו כל שאר הגלגלים ממזרח למערב והגלגל העשירי הוא גלגל השכל אשר בו כסא הכבוד וכמו שאתה צריך להודות שיש יותר מז' אפשר שיש יותר מעשרה כפי החכמה ולא מנו אלא אותם שיש בהם כוכבים או משמשים ואותם ח' היתרים אין בהם כוכבים ולא משמשים תדע שהרי גלגלי יוצאי מרכז לא מנו אותם אעפ"י שהוא מוכרח להיותם כפי מופתי החכמה ההיא ואנכי לא ידעתי: 


שו"ת הרדב"ז (ללשונות הרמב"ם) הלכות יסודי התורה פרק ה 
 
הלכה ד 
[ד] עוד שאלת כיוצא בזה בלשון הרב ז"ל שכתב פ"ה מהלכות יסודי התורה וכל מי שהיה הדין יעבור ואל יהרג ונהרג ולא עבר הרי זה מתחייב בנפשו וכופל זה הלשון ולא ידעת למה. 
תשובה רישא איירי בעכו"ם המתכוין להנאתו ולפיכך אם נהרג ולא עבר הוי מתחייב בנפשו. אבל סיפא בעכו"ם המתכוין להעבירו ואין בדבר חלול ה' דאמרי יעבור ואל יהרג וסד"א כיון דעכו"ם מתכוין להעבירו מצוה קא עביד ליהרג ולא יעבור קמ"ל דאפילו בכה"ג מתחייב בנפשו. והוי יודע שיש חולקים על הרב ואומרים דמדת חסידות היא ובכלל קדושי ישראל נחשבים וכן היא דעתי. ועליהם אמר הכתוב אמר ה' מבשן אשיב אשיב ממצולות ים: 


שו"ת הרדב"ז (ללשונות הרמב"ם) הלכות יסודי התורה פרק ו 
 
הלכה ב 
[ב] שאלת ממני אודיעך דעתי בלשון הרמב"ם ז"ל הלכות יסודי התורה שכתב ושבעה שמות הם השם הנכתב וכו' ומנה בכללם אל ולא מנה שם יה ומאי שנא. ותו דלא מנה שם אהיה ובברייתא איתיה. ותו דמה מקום יש להשגות הראב"ד ז"ל שכתב [בהל' ד'] א"א זה אינו כלום שלא אמרו אלא בא"ד וכו' והלא (הראב"ד) [הרמב"ם] כן כתב. ותו צריך ליישב לי לשון ההגהות עם לשון התוס' דשבועות דמשמע שח' הם ועיקר השאלה שכתב הרב בזה מקצת שם המפורש משמע דשם ההויה הוא שם המפורש ובמקום אחר משמע כי שם המפורש הוא שם בן מ"ב ויש אומרים שם בן ע"ב האם זה מחלוקת או לא. 
תשובה הנה בדקנו בספרי הרב ז"ל כתיבת יד ונמצא כתוב בהם שם אהי"ה כלשון הברייתא וא"ת פשו להו והוא ז"ל מנה שבעה לא קשיא כי שם אלו"ה הוא גזור משם אלהי"ם אבל שם א"ל אינו גזור משם אלהי"ם שהרי חסר הה"א והוא מלשון תקיף דכתיב ואת אילי הארץ לקח הילכך נהי דהמוחק אותם לוקה אבל אין למנות אלו"ה ואלהי"ם בשני שמות שזה לשון יחיד וזה לשון רבים וברור הוא. עוד מצאתי בספר מדויק כתב אלף למד מאלהי"ם ואו הא מהשם וכו' והיינו דמשיג עלה הראב"ד ז"ל דלא מצינו אלא אלף למד מאלהי"ם וי"ה מהשם אבל ו"ה לא מצינו והשתא אתי שפיר לשון הרב ז"ל שכתב ואצ"ל י"ה שהוא שם בפני עצמו ואי גרסינן ברישא כתב יו"ד ה"א מהשם היא היא ונ"ל שהרב ז"ל כך היה גורס בברייתא וא"ו ה"א ור"ח גריס אלף דלת מאדנות וכמה שתירצו התוס' הקושיא לדעת ר"ח תירצו ההגהות השגת הראב"ד ז"ל לדעת הרמב"ם ז"ל וא"ת בשלמא לגרסת הרב משני שפיר לפי שוא"ו ה"א הוי מקצת שם המפורש אבל לגרסת ר"ח אלף דלת לא הוי מקצת שם המיוחד ומה מתרצים התוס' וי"ל דשם האדנות הוי כינוי לשם המיוחד וראוי להחמיר בו יותר משאר השמות וא"ת מאי דוחקייהו דר"ח והרמב"ם ז"ל לשנות גרסת הספרים שלנו שכתוב כתב אלף למד מאלהי"ם יוד הא מהשם וכו' וי"ל דא"כ הויא מתניתין זו ואצ"ל זו דשם יה אית ביה תרתי שהוא שם בפני עצמו ועוד שהוא חצי שם המפורש ולדעת הראב"ד ז"ל צ"ל דזו ואין צריך לומר זו היא וא"ת למה לא הזכירו בברייתא שם יה שהוא שם בפני עצמו וי"ל שהרי הוא בכלל שם יו"ד ה"א ואף על פי ששם א"ל הוא בכלל שם אלהי"ם אינו בכלל משמעותו כדפרישנא לעיל וראיתי מי שכתב (כדעת) [בדעת] הרב ז"ל כי שם אדונ"י הוא בכלל שם ההויה לפי שהוא כינויו והששה הם אל אלוה אלהי"ם אהיה שדי צבאות וא"ת לדעת הרב ז"ל שהזכיר שם אלוה שהוא בכלל שם אלהי"ם וגם בכלל משמעותו למה לא הזכיר בהדיא שם יה וי"ל שהרי הזכירו למטה וכתב ואצ"ל יה שהוא שם בפני עצמו. והנכון בזה כי שם יה הוא כפול בכלל שם ההויה לגמרי במשמעותו והוייתו והכל לשון יחיד מה שאין כן בשם אלוה ואלהים ודעהו. 
ולענין מה שהוא עיקר השאלה איזה מן השמות נקרא שם המפורש דע שהשאלה זו ארוכה מארץ מדה וצריך אתה לדעת עיקר השמות וסדר יציאתם מן הפסוקים וסדר קבלתם ומקום יניקתם וזה צריך אריכות וכ"ש שהם כבשונו של עולם אבל בדרך קצרה אומר לך מה שדעתי מסכמת בו אחר שחקרתי בספרים המחוברים בסוד הפנימיות גרסינן בעשרה יוחסין א"ר יוחנן שם בן ד' אותיות חכמים מוסרין אותו לתלמידיהם פעם בשבוע ואמרי לה פעמים בשבוע אמר רב נחמן בר יצחק מסתברא כמ"ד פעם א' בשבוע דכתיב זה שמי לעלם לעלם כתיב וכו' ת"ר בראשונה היה שם בן י"ב אותיות היו מוסרין אותו לכל אדם משרבו הפריצים היו מוסרין אותו לצנועים שבכהונה והצנועים מבליעים אותו בנעימה עם אחיהם אמר רב יהודה אמר רב שם בן מ"ב אין מוסרין אותו וכו' וכתב רש"י ז"ל כשהיו מושכים את קולם בנעימה היו ממהרין להבליע את שם בן מ"ב ולא יהיה נשמע לרבים הרי לך בהדיא כי שם בן ד' ושם בן י"ב ושם בן מ"ב כולם שם המפורש וגם אני ראיתי בספר חיי העולם הבא כי שם בן ע"ב הוא שם המפורש וגם ראיתי בס' הקבלה כי שם בן כ"ב יוצא מברכת כהנים והוא היה השם המברך את ישראל וסי' בך יברך ישראל. 
והקרוב אצלי כי אין בזה מחלוקת ח"ו כי איך יפול מחלוקת בדבר שהוא יתד שהכל תלוי בו אלא אלו ואלו דברי אלהים חיים והוא כי שם בן ד' הוא יתד שהכל תלוי בו ויתחלפו פעולותיו כפי התחלף נקודו והוא סתום וצריך פירוש כפי ניקודו ופעולותיו ולכן היה שם י"ב שהוא פי' שם בן ד' והוא פי' קצר וקבלתי שהוא שם בן ד' בצירוף שבונה י"ב בתים וכולם לשון הויה ושם בן כ"ב אותיות הוא ג"כ פירוש לשם המפורש כפי ניקודו ופעולתו ולא קבלתי סדר יציאתו מבוררת אבל הוא פי' שם בן ד' וכן שם בן מ"ב הוא פי' יותר ארוך כפי נקודו ופעולתו וקבלתי שיוצא מבי"ת בראשית עד בי"ת ובוהו ע"י אלפא ביתות ותחילתו אב"ג ית"ץ וכן כולם ששה שמות של ששה אותיות ועולים מ"ב וכן שם בן ע"ב הוא פי' לשם בן ד' אותיות יותר ארוך לפי ניקודו ופעולתו וקבלתי שיוצא מג' פסוקים של ויסע ויבא ויט אחד ישר ואחד מהופך ואחד ישר והם ע"ב שמות כל שם בן ג' אותיות ועולים רט"ז אותיות וכולם שם המפורש נקרא לפי שהם פירוש לו לפי ניקודו ופעולתו כפי מה שפועלים מכחו כללות הדברים כי לדעתי לא נפל בזה מחלוקת והכל ענין אחד והוא יאיר עינינו במאור תורתו וסוד שמותיו לא לפעול בהם שום פעולה ח"ו אלא לדעת בלבד דכתיב אשגבהו כי ידע שמי. שוב מצאתי סיוע למה שכתבתי לשון רש"י ז"ל פרקא קמא דע"ז ההוגה את השם באותיותיו דורשו במ"ב אותיות ועושה בו מה שהוא חפץ ומכאן תלמוד לכל שאר השמות: 


הלכה ד 
[ד] שאלת ממני על מה שפירש אחד מן החכמים בשם הרבנים נ"ע על לשון הרב ז"ל הלכות יסודי התורה כתב אל"ף למ"ד מאלקי"ם יו"ד ה"א מיי' אינו נמחק וא"צ לומר י"ה שהוא שם בפני עצמו מפני שזה השם מקצת שם המפורש הוא ע"כ. וקשיא מאי וא"צ לומר היא היא ותריץ דרישא איירי כשנתכוון לכתוב כל השם וכתב יו"ד ה"א דסד"א כיון שלא נתקיימה כל כוונתו [אינו קדוש] ואין צ"ל בזמן שלא נתכוון אלא לכתוב י"ה שהוא שם בפני עצמו. 
תשובה פירוש זה אינו נכון חדא שעיקר טעם האצ"ל חסר מן הספר והכי הוה ליה למימר ואצ"ל אם לא נתכוון לכתוב אלא יו"ד ה"א שהוא שם בפני עצמו. ותו אדרבא איפכא מסתברא. בזמן שנתכוון לכתוב שם ההוי"ה [עדיף] דאית ביה תרתי שהרי נתקדשו האותיות לשם המפורש ותו שהוא שם בפני עצמו אבל אם כתב שם י"ה אין בו אלא חדא שהוא שם בפני עצמו א"כ אפילו מבעי ליה ואיך יצדק לשון ואצ"ל. ותו קשה על גרסת הספרים דיהיב הרב טעמא מפני שזה השם מקצת שם המפורש אפילו יהיה מקצת אחד משאר השמות אינו נמחק לפי שהוא שם בפני עצמו דומיא דכתב אל"ף למ"ד מאלהים. הילכך הנכון מה שנמצא כתוב בקצת נוסחאות וז"ל כתב אל"ף למ"ד מאלהים וא"ו ה"א מהשם ואצ"ל יו"ד ה"א שהוא שם בפני עצמו והשתא יהיב שפיר טעמא מפני שזה השם מקצת שם המפורש הוא אף על פי שאינו בפני  עצמו מפני קדושת שם המפורש אינו נמחק. והיכי משכחת לה כגון נתכוון לכתוב את השם וטעה וחשב שכבר כתב יו"ד ה"א א"נ כגון שרצה לכתוב את השם שלא על הסדר דלא בעינן כסדרן אלא בתפילין. וא"ת כיון דתלי טעמא מפני שהוא מקצת השם המפורש מאי איריא וא"ו ה"א אפילו ה"א וא"ו נמי או יו"ד וא"ו או ה"א ה"א כל שהוא מקצת שם המפורש אסור למחקו ובשלמא יו"ד וא"ו ה"א ה"א אין שם שתי אותיות של שם על הסדר אבל ה"א וא"ו הרי יש שם שתי אותיות של שם על הסדר. וי"ל כיון שהם באמצע השם ואינם לא ראש ולא סוף אין בהם קדושת השם אבל וא"ו ה"א הם חצי השם ממש שהרי יו"ד ה"א הוא חצי השם הראשון וא"ו ה"א הוא חצי השם אחרון ולפיכך יש בו קדושת השם ואינו נמחק. ומסתברא לי שאם נתכוון לכתוב את השם וכתב יו"ד ה"א וא"ו דאינו נמחק דעיקר השם יה"ו. 
וא"ת שלא נמצא זה לא בברייתא של מסכת שבועות ולא במסכת סופרים ואפשר דהכי הוה גריס בברייתא וא"ו ה"א משום דקשיא ליה דכתב אל"ף למ"ד מאלהים אינו נמחק מפני שהוא שם בפני עצמו כ"ש כתב יו"ד ה"א מהשם דאית ביה תרתי שהוא שם בפני עצמו והוא מקצת שם המפורש ולא הוה ניחא לפרש זו ואין צריך לומר זו ולפיכך הוה גריס וא"ו ה"א מהשם כי היכי דתהוי לא זו אף זו. וקרוב אני לומר שנוסחא זו נזדמנה להראב"ד ועליה השיג זה אינו כלום שלא אמרו אלא באל"ף למ"ד מאלהים ויו"ד ה"א מהשם אבל ש"ד משדי וצ"ב מצבאות נמחקין ווא"ו ה"א מהשם לצ"ב מצבאות דמי שהרי אינו שם במקום אחד דבהכי תלי טעמא דתניא במסכת סופרים הכותב אלף למ"ד מחמש אותיות יו"ד ה"א מארבע אותיות אינם נמחקים מפני שיש שמות כיוצא בהם ש"ד משדי צ"ב מצבאות אל"ף ה"א מאהי"ה הרי אלו נמחקין מפני שאין שמות כיוצא בהם ע"כ. וסובר הראב"ד ז"ל דכי היכי דאל"ף ה"א מאהי"ה נמחק אף ו"ה מיי' נמחק ורבינו ז"ל סובר דאיכא טעמא אחרינא נמי מפני שהוא מקצת השם המפורש אבל אהיה לא נקרא שם המפורש תדע שהרי מותר להגות אותו ככתבו מה שאין כן בשם ההוי"ה יתברך. והשתא ניחא דאי לפי הספרים שלנו אין שם השגה ואין לומר שנזדמן לו ספר שכתוב בו ואין נמחקין דהא בלשון אבל כתבה ז"ל ותו היכי טעו במה שהוא מפורש בברייתא אלא במה שכתבתי אתי שפיר ודוק ותשכח וכתבו בעלי הסוד שהכותב את שם ההוי"ה לא יפסיק בין יו"ד לה"א ולא בין הוא"ו ה"א משמע דשתי אותיות אלו של שם המפורש יש בהם קדושה יתירה אף ע"פ שאינם שם במקום אחר והטעם כתוב בזוהר פרשה אחרי מות ע"ש: 
שין דלת משדי הרי זה נמחק. והקשה [מהר"ם פאדווה] ממה שכתב ר"ח א"ד מאדני אינו נמחק ותירץ ושמא משום דשם המיוחד הוא יש להחמיר בו משם התוספות קושטא הוא דרבינו סובר דשם אדני חמיר משאר השמות שכן כתב לענין המגדף והטעם הוא לפי שהוא כינוי לשם העצם אבל נ"ל שאין כן דעת רבינו לענין זה דכתב אלף למד מאלהים יו"ד ה"א אינו נמחק ואין צ"ל יה שהוא שם בפני עצמו מפני שזה השם מקצת שם המפורש הוא ואי איתא עדיפא מינה היה לאשמעינן כתב א"ד מאדני שאע"פ שאינו מקצת שם המפורש הוא מקצת שם כנויו ומגברא אגברא לא תרמי ודע שיש טעות סופרים בספרים שלנו שכתוב י"ה מיי דאם כן לא שייך לומר ואין צריך לומר יה והרי הוא הוא אלא הנוסחא הנכונה וא"ו ה"א מיי ולזה נתן טעם שזה השם מקצת שם המפורש הוא ותמהתי על המגיה איך לא הרגיש בזה ודומה למי שחוזה בכוכבים ולמה שבין רגליו אינו חושש וכן היה גורס הרב בברייתא וא"ו ה"א מיי וכן נמצא בספרים מדוייקים של הרב וכן נראה שהיה בספרו של הראב"ד ולכן השיגו ואין צורך למה שכתב בעל מגדל עוז וכבר הארכתי בזה בתשובת שאלה: 


הלכה ו 
[ו] שאלת ממני על מה שכתב הרמב"ם ז"ל פרק ו' מהלכות יסודי התורה וכן אם היה כתוב שם על בשרו וכו' נזדמנה לו טבילה של מצוה וכו' שלא אמרו לכרוך עליו אלא מפני שאסור לעמוד בפני השם ערום וקשיא לך דהא עובר בלאו דכתיב לא תעשון כן לה' אלהיכם. 
תשובה ראיתי מי שכתב בתשובת דבר זה כי טבילת מצוה היא עשה ודחי עשה לא תעשה כיון דאי אפשר לקיים את שתיהן. ואני קשיא לי עלה דאין המצוה לטבול דהא אם רצה לעמוד בטומאתו ולא יכנס למקדש ולא יאכל קדש וכן האשה שרצתה לעמוד בטומאתה ולא תזקק לבעלה אינם עוברים על עשה דנהי דאסור לאדם להשהות עצמו בטומאה אבל שיהיה עובר בעשה לא מצינו ומה שמנה הרב ז"ל מצות עשה הוא שהטובל יהיה טובל במים חיים כשיעור שכל גופו עולה בהם. וכן מוכיח לשונו שכתב להיות הטהרה מכל הטומאות בטבילה במי מקוה שנאמר ורחץ במים את כל בשרו מפי השמועה למדו שרחיצה זו במים שכל גופו עולה בהם בבת אחת ע"כ. והרי מצוה זו דומה למצות עשה של שחיטה וא"כ היכי אתי מצוה שאפשר לאדם ליפטר ממנה וידחה לא תעשה לפיכך נראה לי בטעמו של הרב ז"ל דאין כאן דחיית לאו כלל שהרי אינו מוחק בידים אלא ממילא הוא נמחק ע"י המים ומשום הכי בטבילת רשות אסור לפי שהוא גורם למחיקת השם אבל בטבילת מצוה מותר כיון שאין שם אלא גרמא בעלמא. 
ולענין אשר שאלת עלה דאמרינן כל מלכיא האמור בדניאל חול חוץ מאנת מלכא מלך מלכיא והלא מלכיא חול הוא כדאמרינן מלך המלכים והכי ה"ל למימר כל מלכא האמור בדניאל חול חוץ [ממלכא] מלך מלכיא. הוי יודע כי מלכיא קדש ומלך הוא קדש קדשים וכן מלך מלכי המלכים כולם קודש אלא שזה למעלה מזה וזה למעלה מזה וכן כתיב כי גבוה מעל גבוה שומר והבן זה מאוד. הנלענ"ד כתבתי: 


הלכה ט 
[ט] שאלת ממני ידיד נפשי על מה שכתב הרמב"ם פ"ו מהלכות יסודי התורה וז"ל כל השמות האמורות במיכה חול אם שמות ההויה בכלל או לא. ותו אם השם הנזכר בסוף הפרשה בכלל דכתיב כל ימי היות בית האלהים בשילה או לא דכיון דסתם הרב ז"ל משמע דהכל בכלל וקשה הדבר וצריך טעם. 
תשובה גרסינן בפרק שבועת העדות כל שמות האמורים בנבות קדש ובמיכה חול ר' אליעזר אומר בנבות קדש במיכה יש מהם קדש ויש מהם חול אל"ף למ"ד חול יו"ד ה"א קדש חוץ מזה שהוא אל"ף למ"ד והוא קדש כל ימי היות בית האלהים בשילה פשטא דהא מלתא משמע דפליגי בתרתי ת"ק ס"ל דכולם חול אפילו ההויות ור' אליעזר ס"ל דשם יו"ד ה"א קדש וגם כל ימי היות בית האלהים בשילה אף על פי שהוא אל"ף למ"ד קדש הוא וסתם הרב ז"ל דבריו  כת"ק וכן הם דברי רש"י ז"ל שכתב במיכה חול כגון לו בית אלהים וכגון הקדש הקדשתי הכסף לה' מידי לבני יו"ד ה"א קדש וה"ק הקדש הקדשתי וגו' הרי הוא אסור עלי כהקדש גמורים שהם להשם עד שאתננו מידי לבני לעשות פסל ומסכה וכן נכח ה' דרככם כלפי שכינה אמר ע"כ. הרי לך בהדיא דלדעת ת"ק אפי' שמות ההויה חול וכן נראה ממה שנחלקו ר' אליעזר ור' יהושע על השמות האמורים בגבעת בנימין ואין כתוב שם אלהים אלא אחד והשאר כולם שם ההויה ודוחק הוא לומר דאגב דנקט בהנך דלעיל כל השמות נקט נמי הכא כל השמות אף על פי שאין שם אלא אחד אלא ודאי בכל השמות נחלקו וכן דעת הרא"ש ז"ל דכתב עלה  דהך דגבעת בנימין ז"ל נ"ל דהאי כל לאו דוקא דהא דכתיב וישאלו בה' לאמר על כרחין בשם ממש שאלו אלא אהא דכתיב ויאמר ה' יהודה יעלה בתחלה ויאמר ה' עלה אליו אהא קאמר ר' אליעזר חול כדמפרש טעמא וכי מבטיח ואינו עושה ע"כ. וכן נראה דעת הר"ן ז"ל שכתב במיכה חול כגון בית אלהים וכגון הקדשתי הכסף לה' מידי לבני ע"כ וא"ת מאי טעמיה דר' אליעזר דגבי מיכה מחלק בין השמות ולגבי גבעת בנימין אמר שכולם חול וי"ל דלגבי מיכה איכא לפרושי שמות ההויה הכי והכי ולהכי מוטב לפרשם כפשטן שהם קדש אבל גבי גבעת בנימין אי אפשר לפרש שהם קדש מטעמא דאמר וכי מבטיח ואינו עושה. 
והרב ז"ל פסק כת"ק דרבי אליעזר שמותי הוא וטעמיה דת"ק דעובדי עכו"ם כדי להעלות יראתם היו (מכניסים) [מכנים] לה שם המיוחד שבשמות (התורה) [המורה] על המציאות וכן ראיתי שכתבו מקצת מפרשים על פסוק אז הוחל לקרוא בשם ה' אז התחילו לכנות שם עכו"ם ולקרוא לה שם ה'. עוד יש מחלוקת שניה בין ת"ק ורבי אליעזר דלת"ק קרא דכל ימי היות בית האלהים בשילה אינו בכלל השמות האמורים במיכה אלא סיפור הכתוב הוא דפשיטא דהוי קדש דמי הכניסו בכלל עד שנצטרך להוציאו ור' אליעזר סבר דתני הטעם שלא יטעו לומר שגם זה בכלל פרשת מיכה צריך להוציאו בהדיא והיינו דקתני חוץ מזה וכו'. 
ויש כאן שיטה אחרת שלא נחלקו בשמות ההויה כלל אלא בשמות המשותפים כגון אדני אלהים ולא נחלקו בגבעת בנימין אלא בשם הראשון כגון וישאלו באלהים לאמר ואל תתמה על אמרו כל השמות ואין שם אלא אחד דהכי נמי אמרינן כל השמות האמורים בלוט ואין שם אלא אחד דהכי איתא בגמ' כל השמות האמורים בלוט חול חוץ מזה שהוא קדש ויאמר לוט אליהם אל נא אדני אם נא מצא עבדך חן וגו' מי שיש בידו להמית ולהחיות זה הקדוש ברוך הוא  ואין בפרשה זולת שני שמות. וא"ת כיון דת"ק מודה לרבי אליעזר בשמות ההויה למה הוצרך הוא לומר אל"ף למ"ד חול יו"ד ה"א קדש וי"ל משום דבעי לפלוגי באל"ף למ"ד ולומר חוץ מזה כל ימי היות בית האלהים בשילה אגב זה אמר גם כן אל"ף למ"ד חול יו"ד ה"א קדש אף על גב דת"ק נמי מודה בה ושיטה זו דחוקה מאוד והשיטה הראשונה נכונה מאד ועולין דברי הרמב"ם ז"ל כהוגן. 
כללא דמלתא דלת"ק דקי"ל כוותיה אם היה [צורך] למוחקן מוחק ואינו נמנע ואם לא היה צריך למחקן ומחקן אין לוקה עליהם וללא צורך אסור למוחקן דלא גרע מכל שאר כתבי הקדש דאסור למחקן וכתבתי זה לאפוקי מדעת הרד"ק ז"ל שכתב בפי' המקרא דמספיקא אין נמחקין וזה אינו נכון דאי משום דפליג רבי אליעזר הא לא קי"ל כוותיה דשמותי הוא ואם מפני הספק פי' המקרא אנו אין לנו אלא מה שקבלו הם ז"ל בפי' הכתובים ואפי' שיראה בתחלת העיון שהוא נגד פשט הכתובים כי מפיהם וקבלתם אנו חיים וכ"ש הכא דמתפרשי קראי שפיר וכדכתיבנא אבל כל ימי היות בית האלהים בשילה קדש הוא לכ"ע ואינו נמחק ואם מחקו לוקה עליו כשאר השמות: 
והרי הוא כשאר הכנויין. נפקא מינה למשביע או המקלל בהם שחייב [עכ"ל מהר"ם פאדווה]. יפה כתב בזה ופשוט הוא וכן כתבו בעלי החדושין: 
שם ישוב על לשון הרמב"ם ז"ל שכתב כל שלמה האמור בשיר השירים קודש וכו' והרי הוא כשאר הכנויין ולמאי הלכתא והרי שאר הכנויין מותר למחקן וי"ל משום דאמר הרב למעלה כל שמות האמורים אצל אברהם ואצל מיכה ואצל פלגש בגבעה ואותם שהם קדש אסור למוחקן מפני שהם שם ממש אבל הני אף על גב דאינון קדש דעל קב"ה נאמר הרי  הם כשאר הכנויין ומותר למוחקן כיון שאינם שם ממש ולא עדיפי מרחום וחנון ונפקא מינה למשביע את חבירו בשלמה האמור בשיר השירים או במלכיא האמור בדניאל שהוא קדש דהוי כמשביעו בשאר שמות שהם קדש וכן כתב הר"ן ז"ל: 


שו"ת הרדב"ז (ללשונות הרמב"ם) הלכות דעות פרק ד 
 
הלכה יט 
[יט] שאלת ממני אודיעך דעתי עלה דהא דאמר רבא אין אונס לעריות שאין קישוי אלא לדעת ומייתי לה פרק הבא על יבמתו וקשיא לך דאמרינן המקשה עצמו לדעת יהא בנידוי משמע דאיכא קישוי שלא לדעת וכן כתב הרמב"ם ז"ל בהלכות דעות והוא ז"ל כתב בהלכות סנהדרין הך דרבא דאין קישוי אלא לדעת. 
תשובה הדבר ברור שיש קישוי שלא לדעת אפילו כשאדם ניעור כאשר ירבה הזרע באיברי המשגל וזה מפורסם מאוד והיינו הך דכתב הרב בהלכות דעות ולפיכך יתקשה האדם כשהוא ישן אף על פי שלא הרהר בשום אשה ושני דרכים אלו לא שייך למימר בהם איסור שהרי אין הדבר לדעתו שהרי באונס הדבר בא. ויש דרך אחרת והוא הבא ע"י הרהור באשה וכיוצא בזה ועל זה אמרו המקשה עצמו לדעת יהא בנידוי לפי שיבוא להוציא שכבת זרע לבטלה א"נ כגון אלו המנאפים ביד ומביא עצמו לידי קישוי. עוד יש דרך אחרת מורכב מאונס ורצון כגון שאנסוהו ואיימו עליו לבוא על הערוה והוא מתקשה ע"ז אמר רבא אין קישוי אלא לדעת ולפיכך אין אונס לערוה והיינו דאמרינן עלה דמתני' הבא על יבמתו בין במזיד בין באונס וכו' אונס דמתניתין היכי דמי אילימא שאנסוהו עכו"ם ובא עליה והא אמר רבא אין אונס לערוה לפי שאין קישוי אלא לדעת ואוקמינן למתניתין בישן כלומר שנתקשה כשהוא ישן ואנסוהו עכו"ם ובא על יבמתו ודחינן להאי אוקימתא ומוקמינן לה כגון שנתקשה לאשתו ותקפתו יבמתו ובא עליה למדנו דהא דרבא קושטא היא וליכא מאן דפליג בה. וכתבו התוספות אין לפרש במאיימין עליו להרגו אם לא יבוא מעצמו על הערוה דא"כ אפילו יש קישוי שלא לדעת תיפוק ליה דג"ע יהרג ואל יעבור כדאמרינן בפרק בן סורר ומורה אלא איירי כגון שהעכו"ם מדביקין אותו על הערוה ואי אפשר לו להשמט אם לא ע"י שיהרג וקאמר רבא דיש לו ליהרג אם יודע שאי אפשר לו אם לא יתקשה דאין קישוי אלא לדעת וחשיב כעושה מעשה אבל וכו' והרי אתה רואה כמה פי' זה דחוק. ותו קשה (דילמא) [דלמה] ימסור עצמו ליהרג על הספק שמא יתקשה או לא והאיך אפשר שידע שוודאי יתקשה כדי שימסור עצמו הלכך הנדון דברים כפשוטן כגון שאיימו עליו להרגו אם לא יבא על הערוה ודקא קשיא להו לתוס' תיפוק ליה דגילוי עריות הוא לא קשיא דרבא תרתי קאמר אין אונס לעריות ואם אנסוהו לבוא על הערוה יהרג ואל יעבור אבל אם עבר ולא נהרג לא ידענו מה דינו אם חייב מיתת בי"ד או לא ולפיכך אמר רבא אין קישוי אלא לדעת ונהרג עליה כאלו לא היה שם אונס כלל והרי זה נכון ולכן נראה דעת הרמב"ם ז"ל פ"כ מהל' סנהדרין וז"ל איש שאנסוהו עד שבא על הערוה חייב מיתת בי"ד שאין קישוי אלא לדעת ע"כ. ומדכתב שאנסוהו עד שבא על הערוה משמע שאנסוהו שיבא מעצמו על הערוה לא שהדביקוהו על הערוה ועלה מייתי אין קשוי אלא לדעת אבל לענין יהרג ואל יעבור לא אצטריכינן להאי טעמא וברור הוא שזהו דעתו ז"ל. אבל אם הדביקוהו על הערוה ונתעורר הטבע מפני קירוב הבשר ונתקשה ועשה מעשה קרוב אני לומר שהוא פטור ממיתת בי"ד דאנוס הוא דקי"ל דאפי' באותן עבירות שאמרו יהרג ואל יעבור אם עבר ולא נהרג פטור ממיתת בי"ד: 


שו"ת הרדב"ז (ללשונות הרמב"ם) הלכות דעות פרק ז 
 
הלכה ב 
[ב] שאלת על מה שהשיג הראב"ד פ"ז מהלכות דעות וז"ל לא אלא קשה הראשון מן השני שהראשון הוא תליתאי והשני תניין ואינו הורג נפשות אלא עצמו ע"כ. 
תשובה מ"ש במגדל עוז לתרץ זה אינו מתיישב והנכון אצלי לפי שהשני חוטא ולא לו ואין לו בזה הנאה כלל ולפיכך אמר הרב יש עון גדול מזה דאלו הראשון טוען דברים מזה לזה לאיזה תגמול או גדולה שהרי דואג האדומי היה מקוה משאול גדולה וכבוד על רכילותו ועליו אמר דוד מה תתהלל ברעה הגבור וכן הזיפים כדי שיחזיק להם שאול טובה כאשר מפורש בכתובים. ולפיכך אף על פי שהוא חמור מצד אחד איננו גדול כיון שעושה להנאתו  אבל בעל לשון הרע הוא יותר גדול כיון שאין לו הנאה שנאמר ומה יתרון לבעל הלשון: 


שו"ת הרדב"ז (ללשונות הרמב"ם) הלכות תלמוד תורה פרק א 
===== 
הלכה ג 
[ג] שאלת ממני אודיעך דעתי אם חייב אדם ללמד את בן בנו תורה בשכר דדילמא בנו דוקא חייב ללמדו בשכר אבל בן בנו בחנם דוקא ולא בשכר או דילמא כיון דבני בנים הרי הם כבנים חייב ללמדו אפי' בשכר. 
תשובה לשון הרב בזה קשיא רישיה לסיפיה שכתב וחייב לשכור מלמד לבנו תידוק הא לבן בנו אינו חייב אימא סיפא ואינו חייב ללמד בן חברו אלא בחנם תידוק הא בן בנו חייב לשכור לו מלמד וכבר ידעת כי כל מקום שנמצא כיוצא בזה במשנה או בברייתא אנו רגילין לתרץ רישא דוקא וסיפא נעשה וה"פ לבנו דוקא חייב לשכור לו מלמד ובן בנו נעשה לענין זה כאלו הוא בן חברו ואינו חייב לשכור לו מלמד ואף על פי שזה התירוץ דחוק קצת  בלשון הפוסק י"ל דלהכי נקט בן חברו לאשמעינן דבחנם חייב ללמדו ואף על גב דכתב בראש הפרק  ולא בנו ובן בנו בלבד אלא מצוה על כל חכם וחכם וכו' הכא אשמעינן דחיוב נמי איכא א"נ רישא בתורה שבעל פה וסיפא בתורה שבכתב. ומ"מ מסתברא לי דאין חייב לשכור מלמד לבן בנו כדמשמע רישא דמלתיה. וטעמא דעיקר הדין בבנו מן התקנה ולא מן הדין ואין לנו אלא כענין התקנה בלבד והכי אמרו מתקנות יהושע בן גמלא ואילך אם אינו יודע ללמדו בעצמו שוכר לו מלמד: 


שו"ת הרדב"ז (ללשונות הרמב"ם) הלכות תלמוד תורה פרק ד 
===== 
הלכה ג 
[ג] עוד שאלת בהלכות עצמן על השגת הראב"ד וז"ל דבר זה מקרה חדש היה (והא) [והוא] רב שעמד תורגמן לר' שילא ושינה והוסיף מפני שהיה גדול ממנו עכ"ל. 
תשובה מה שכתב בזה בעל מ"מ לא תסמוך עליו דכבודו במקומו מונח לא דק מקום תפיסתו של הרב והוא שהרב כתב אין התורגמן רשאי לפחות ולא להוסיף אלא א"כ היה אביו של חכם או רבו תידוק מינה שאם לא היה רבו אף על פי שהוא גדול ממנו אינו רשאי להוסיף ועל  זה השיגו הראב"ד ז"ל והלא רב עמד תורגמן לר' שילא ושינה והוסיף מפני שהיה גדול ממנו אף על פי שלא היה רבו. והר"ם ז"ל יתרץ שאני רב שהיה רבן של כל בני הגולה ודברים פשוטים הם: 


שו"ת הרדב"ז (ללשונות הרמב"ם) הלכות תלמוד תורה פרק ה 
===== 
הלכה ה 
[ה] שאלה ששאלת ממני אודיעך דעתי במה שכתב הרמב"ם ז"ל פרק ה' מהלכות תלמוד תורה וז"ל ואסור לו לתלמיד לקרות לרבו בשמו והוא שיהיה השם שכל השומע ידע שהוא פלוני ואפילו שלא בפניו ולא יזכיר שמו בפניו וכו' וקשיא לך טעמא שהוא שם שכל השומע ידע שהוא פלוני אבל אם השומע אינו יודע שהוא פלוני מותר לקרות לאביו בשמו ואיך אפשר שיקרא לאביו או לרבו ויאמר לו אברהם תעשה דבר פלוני או אתה רוצה לאכול או לשתות ואיה כבודו ומוראו. 
תשובה הפירוש אשר עליו בנית שאלתך אינו נכון כלל כי חשבת שמה שכתב הרב ז"ל ואסור לקרות לרבו בשמו הוא שקורא אותו לעשות דבר פלוני ומש"ה קשיא לך אבל אין זה פי' הלשון אלא הוא לשון הזכרה כלומר אסור להזכיר את רבו בשמו לומר כך אמר רבי פלוני ועלה קאמר והוא שיהיה השם שכל השומע ידע שהוא פלוני אבל אם אינו יודע שהוא פלוני לית לן בה שהשומע חושב שאומר בשם אחרים לא בשם רבו או אביו והיינו דקאמר ואפי' שלא בפניו ואם איתא שהוא כאשר פירשת לא שייך למימר אפי' שלא בפניו וקל להבין. אבל לקרוא את אביו או רבו בשמו לומר לו פלוני עשה דבר זה וכיוצא בזה לא אמרה אדם מעולם ולא שאני לן בין אם יהיה השם שכל השומע ידע שהוא פלוני או לא ומה שיאמת לך פי' זה שכתב ז"ל בהלכות ממרים פ' ו' ז"ל ולא יקרא בשמו לא בחייו ולא במותו אלא אומר אבא מרי וזה ברור מאד. ויש לדקדק בלשון הרב שכתב בהלכות ממרים יראה לי שאין נזהר בכך אלא בשם שהוא פלאי שאין הכל דשין בו אבל השמות שקוראין בהם את העם כגון אברהם יצחק ויעקב משה וכיוצא בהם בכל לשון ובכל זמן קורא בהם לאחרים שלא בפניו ואין בכך כלום ע"כ וקשה אמאי לא כתב כן בהלכות ת"ת. וי"ל שאחר כך נתן אל לבו בסוף החבור טעם זה שהוא מסברתו ז"ל. א"נ נטה לה לבסוף לכלול את אביו ואת רבו וכן כתב בהדיא היה שם אביו או שם רבו כשם אחרים וכו'. א"נ משום דכבוד אב ואם הוי מן התורה וכבוד הרב אתיא מדרשא ולרבותא כתבה אצל כבוד אב ואם וכלל עמה כבוד הרב. והנראה לענ"ד כתבתי: 


שו"ת הרדב"ז (ללשונות הרמב"ם) הלכות עבודה זרה פרק ב 
==== 
הלכה ה 
[ה] שאלת ממני אודיעך דעתי במה שכתב הרמב"ם ז"ל פ' ב' מהלכות עכו"ם ישראל שעבד עכו"ם וכו' וכן המינים מישראל אינם כישראל לדבר מן הדברים ואין מקבלים אותם בתשובה לעולם ע"כ וקשה דהא נביא קאמר לישראל שובו אלי ואשובה אליכם אף על פי שעבדו עכו"ם בני אותו הדור בפרהסיא ואין לך דבר שעומד בפני התשובה והוא ז"ל כתב בפי"ג מהלכות תשובה בד"א שכל אחד מאלו אין לו חלק לעה"ב בשמת בלא תשובה אבל אם שב מרשעו ומת וכו' כל הרשעים והפושעים והמומרים וכיוצא בהם שחזרו בתשובה בין בגלוי בין במטמוניות מקבלים אותם שנאמר שובו בנים שובבים וכו'. 
תשובה יפה שאלת וכבר נבוכו בה רבים ודעתי הוא כי אין לך דבר עומד בפני התשובה ואפי' מין כל ימיו וחזר מקבלין אותו ויש לו חלק לעוה"ב אבל יש חילוק בין שאר עבירות למינין שבשאר עבירות אפי' עבד עכו"ם כל ימיו וחזר בתשובה מקבלין אותו ומחזיקים אותו בבעל תשובה וחוזר לחזקתו הראשונה כאלו לא עבד כלל אבל המינין נהי דמקבלים אותם בתשובה אבל אין מחזיקים אותם בבעלי תשובה ואינו חוזר לחזקתו לעולם וטעמא דמלתא כיון שהם תרים אחר מחשבות לבם ועוברים על דברי תורה בשאט נפש לפי שהמצות בזויות בעיניהם היום אומר לו לבו לשוב בתשובה ולמחר אומר לו מה בצע בתשובה ויחזור לסורו ונמצא כיון שהוא תר אחר מחשבות לבו אין אנו בטוחים בו. והמקרא אשר הביא הרב ז"ל לראיה מעיד על כונתו שנאמר כל באיה לא ישובון ולא ישיגו ארחות חיים כלומר לא ישובון בתשובה שלימה ולכן לא ישיגו ארחות חיים. ומה שכתב אין מקבלין אותם בתשובה לעולם ה"ק אין מקבלין אותם להחזיקן בבעלי תשובה ואפשר שלזה כיון הרב ז"ל במלת לעולם כלומר אין מקבלין אותם להיות תשובתם לעולם. הנראה לענ"ד כתבתי: 


הלכה י 
[י] שאלת ממני אודיעך דעתי על מה שכתב הרב פ"ב מהל' עכו"ם כל השומע ברכת השם חייב לקרוע ואפי' על ברכת הכנוי חייב לקרוע ומשמע דפסק כר' חייא והשומע אזכרה מפי העכו"ם משמע דפסק כשמואל דאמר השומע אזכרה מפי העכו"ם אינו חייב לקרוע וקשיא לך היכי פסיק בחדא כשמואל ובחדא כר' חייא. 
תשובה לא ידענא מאי קושיא ואי מסתבר בחדא כשמואל ובחדא כרבי חייא אמאי לא פסקינן הכי והשומע אזכרה מפי העכו"ם אינו חייב לקרוע מדפריך תלמודא וא"ת רבשקה ודחיק לתרוצי רבשקה משומד היה מדשקיל וטרי תלמודא אליבא דשמואל משמע דהלכתא היא וטעמא רבה איכא דבשלמא ישראל שיודע קדושת השם ומברכו איכא חלול השם הילכך אפילו על הכינוי חייב לקרוע אבל עכו"ם שאינו יודע קדושת השם ליכא חילול כולי האי ואינו חייב ולפיכך לא חלק רבינו בין הזמן הזה לזמן שעבר דהשומע מפי ישראל בכל זמן חייב לקרוע והשומע מפי עכו"ם בכל זמן אינו חייב לקרוע ובחדא פסק כר' חייא דמסתבר טעמיה דאע"ג דליכא בכינוי חיוב מיתה מ"מ איכא חלול השם והמזכיר לוקה הילכך השומע חייב לקרוע. ואיכא מאן דפסק בכולה מילתא כרבי חייא ולכאורה משמע שכן הוא דעת הריא"ף שכתב השומע אזכרה מפי העכו"ם בזמן הזה אינו חייב לקרוע משמע הא בזמן שעבר השומע מפי העכו"ם חייב לקרוע ודלא כשמואל אבל כד מעיינת בה תשכח שאין דרכו של הרב לכתוב הדברים שאינם נוהגים בזמן הזה ולפיכך העתיק מימרא דרבי חייא ולא חשש שנדקדק מדבריו מה שהיה בזמן שעבר ומ"מ למדנו מדבריו שהשומע אזכרה ממש מפי העכו"ם אינו חייב לקרוע להוציא מדעת הפוסקים שאמרו השומע אזכרה ממש מפי העכו"ם אפילו בזמן הזה חייב לקרוע ולא חלק רבי חייא אלא בכנוי שאם אתה אומר כן נתמלא כל הבגד קרעים אבל על האזכרה כיון דלא בקיאי בה לא שייך האי טעמא דנתמלא כל הבגד קרעים. הילכך אי איכא חד דבקי בה והזכירה חייב השומע לקרוע אפי' בזמן הזה ונכון להחמיר: 


שו"ת הרדב"ז (ללשונות הרמב"ם) הלכות עבודה זרה פרק ג 
==== 
הלכה א 
[א] שאלת ממני אודיעך דעתי על לשון הרב בתחלת ע"ז ושבת ויוה"כ כתב ברצונו בזדון חייב וכו' וקשיא לך בתרתי מאי רצון ומאי זדון ומ"ש דכתב כן באלו המקומות ולא כתב כן בשאר מקומות שיש מיתה או כרת. 
תשובה רצון למעוטי אנוס זדון למעוטי שוגג ואפשר לתרץ שכתב הרב כן בשלשה מקומות הראשונים שיש בהם מיתה או כרת דהיינו ע"ז ושבת ויוה"כ ולא הוצרך לפרש יותר דבתלת הוי חזקה. והנכון בזה דלגבי ג' עבירות החמורות צריך לכתוב ברצון למעוטי אונס משום דאמרינן בהו יהרג ואל יעבור וסד"א שאם עבר ולא נהרג עונשין אותו ב"ד קמ"ל ולנערה לא תעשה דבר הילכך בכל שאר העבירות לא הוצרך הרב לכתוב ברצונו למעוטי אנוס דפשיטא הוא ומה שכתב כן בהלכות שבת ויוה"כ אף על גב דלא הוו מג' עבירות החמורות מ"מ חמירי להו לאינשי דאמרינן כל המחלל את השבת ככופר בכל התורה כולה וה"ה ליום הכפורים והא דלא כתב גבי עריות כך אף על פי שהיא מן החמורות משום דקי"ל אין קישוי אלא לדעת  והאונס והרצון שוין בו וחייב מיתה וכן כתב הרב ז"ל בהדיא וגבי שפיכות דמים לא הוצרך לכתוב ברצונו למעוטי אנוס לפי שפי' הדין שם בהדיא פרק עשרים מהל' סנהדרין וז"ל כל מי שעשה דבר שחייבין עליו מיתת בית דין באונס אין ב"ד ממיתין אותו ואף על פי שהיה מצוה שיהרג ואל יעבור ואף על פי שחלל את השם והוא אנוס אינו נהרג שנאמר ולנערה לא תעשה דבר זו אזהרה לב"ד שלא יענישו את האנוס ע"כ ולא הוצרך לבאר שהוא פטור מן הכרת שאם מפני המלקות שיש בו פשיטא דפטור מכ"ש מהמיתה ואם מפני הכרת בוחן לבות יודע אם במרד ואם במעל זה נ"ל נכון בכוונת הרב ז"ל: 


הלכה ז 
[ז] ישוב על לשון הרמב"ם ז"ל אשר שאל כמה"ר אליה קפשאלי מקאנדייא פ' ג' מהלכות עכו"ם ישב לו קוץ ברגלו וכו' נתפזרו לו מעות וכו' וז"ל השואל תמהני מאי טעמא לא הביא הרב ההיא דמעיין המושך לפני עכו"ם ומדוע השמיט החילוק הזה (מחבירו) [מחבורו] כיון שבא להזכיר הברייתא ואל תשיבני כיון שכתב הרב ז"ל ישב לו קוץ ממילא שמעינן מעיין המושך דחד טעמא הוא דא"כ מה הוצרך הרב להזכיר נתפזרו לו מעות ומאי שנא זה מזה. ותו דבהדיא עושה התלמוד צריכותא בכל אלו ד' חלקים וקאמר וצריכא דאי תנא קוץ משום דאפשר למיזל קמיה ומשקליה אבל מעות דלא אפשר אימא לא ואי תנא מעות הו"א משום דממונא אבל קוץ דצערא אימא לא ואי תנא הני תרתי משום דליכא סכנתא אבל מעיין דאיכא (ספק) [סכנה] דאי לא שתי מיית אימא לא צריכא הא קמן שהוצרך ללמדנו דין המעיין משום דאיכא סכנתא ע"כ. עוד תימה על הראב"ד שלא השיג עליו. וגם נפלאתי על בעל מגדל עוז איך לא שת לבו גם לזאת ואמר אולי משגה הוא ובדק בספרים ומצא שאין שינוי והעלה הדבר בצריך עיון. 
תשובה איני רואה מקום לתמיהא זאת ולא להעלות בצ"ע דכיון דכתב הרב ז"ל הנך תרתי ישב לו קוץ ונתפזרו מעות וכתב להא דפרצופות תו לא צריך מידי דאי לאשמועינן דאפי' במקום סכנה הרי למדנו מפרצופות ואי לאשמועינן אם אינו נראה מותר מכ"ש הוא הנך תרתי דלית בהו סכנה אם אינו נראה כמשתחווה מותר כ"ש מעיין דאפשר שיבא לידי סכנה ומפרצופות נמי איכא למילף דקתני מפני שנראה כמנשק לעכו"ם טעמא דנראה הא אם לא נראה מותר והא דתני פרצופות ולא תני מעיין אפשר לומר אף על גב דאינו חמור כ"כ מנשק כמשתחוה והא דלא עביד תלמודא צריכותא מהא משום דס"ל כיון דתרווייהו איסור תורה מה לי איסור קל מה לי איסור חמור והכי איתא בתוספתא ומ"מ נהי דלא מצי למעבד מינה צריכותא מדקאמר תלמודא אבל מעיין ופרצופות חדא הוא דהא לא משכחת לה תלמודא צריכותא אלא משום דקא בעי למתני כיוצא בה וכו' ומשום הכי השמיטה הרב ז"ל ודברים ברורים הם וכבר השיג עליו כה"ר עזריה הכהן: 
אלא דאכתי איכא למידק עלה דברייתא לפי גרסאות הנמצאות בספרים (שלו) [שלנו] דקתני פרצופות המקלחים מים בכרכים אל יניח פיו וכו' ואי פרצופות היינו עכו"ם ממש מה שנראה כמנשק ממש הוא ואם משום דאין כוונתו אלא לשתות מים וקי"ל כר' שמעון הא ניחא למאן דאמר דקי"ל כר' שמעון לכל האיסורים שבתורה אבל למאן דלא פסיק כוותיה אלא באיסור שבת מאי איכא למימר. ותו דהא מודה ר' שמעון בפסיק רישיה ולא ימות והכא אי אפשר להניח פיו על פיו אם לא על ידי נשיקה. ותו דאי עכו"ם ממש לא הוה קרי להו פרצופות ומשום הכי הגירסא הנכונה היא פרצופות המקלחות מים בפני עכו"ם וכן כתבוה הרי"ף והרמב"ם ז"ל ואפשר כי לפי הגירסא שלנו נמי הכי מפרשא וארישא דקתני בפני עכו"ם סמך וכן נראה מדברי רש"י ז"ל דפרצופות לאו עכו"ם נינהו ולפי גירסא זאת נמי קשיא לי מאי לפי שנראה כמנשק לעכו"ם לפרצוף הוא מנשק ולא לעכו"ם דבשלמא בהנך שייך למתני מפני שנראה כמשתחוה אבל הכא לא שייך כיון שהפרצוף אינה עכו"ם. ותו אמאי לא תני בה כדתני בכל הנך ואם אינו נראה מותר. ותו מאי איריא מפני שנראה כמנשק תיפוק ליה משום סכנת עלוקה והני תרתי חדא מתרצא בחברתה דלהכי לא תני ואם לא נראה מותר דלאו קושטא הוא דאכתי איכא איסור סכנתא דחמירא מאיסורא והשתא ניחא דנקט הרב ז"ל פרצופות דלית בה התירה כלל (נ"א ההיא כללא) ותנא אשמועינן מפני שנראה כמנשק ונפקא מינה להיכא דלא שכיחא עלוקה ולא תני בה ואם אינו נראה מותר דאיכא למטעי לומר בכל גוונא מותר א"נ להכי לא תני בה ואם אינו נראה מותר משום דלא תני לה גבי מעיין והך דפרצופות לא צריכא אלא משום דקא בעי למתני סיפא כיוצא בה ולקושיא הראשונה איכא לתרוצי כיון שהפרצופות מקלחין לפני עכו"ם ודאי לכבודה עשו אותה וזה שמנשק להם נראה כמכבד לעכו"ם ומנשק לה והיינו נמי דלא שמעינן האי חידושא נקיט הרב פרצופות ושביק למעיין. ואכתי איכא למידק כיון דתני שנראה כמשתחוה אמאי אצטריך למתני ואם אינו נראה דהא מדיוקא שמעינן ליה וי"ל דאי מדיוקא הוה אמינא טעמא דנראה כלומר שהוא במקום רואים הא אם אינו במקום רואים מותר והא ודאי ליתא דקי"ל כרב דאמר כל מקום שאסרו חז"ל מפני מראית העין אפילו בחדרי חדרים אסור להכי תני ואם אינו נראה שפירושו ואם אינו נראה כמשתחוה מותר דתלמוד שקיל וטרי בה לפירושא. והנראה לענ"ד כתבתי: 


שו"ת הרדב"ז (ללשונות הרמב"ם) הלכות עבודה זרה פרק ד 
==== 
הלכה ב 
[ב] שאלת ממני אודיעך דעתי במה שכתב הרמב"ם ז"ל פ"ד מהלכות עכו"ם וז"ל אבל אם הודח רובו של שבט דנין אותם כיחידים ובפ' ה' מהלכות סנהדרין כתב ואין דנין לא את השבט שהודח כלו ולא את נביא השקר וכו' אלא בבי"ד הגדול וקשיא דבכל דוכתא אמרינן רובו ככולו ומאי שנא הכא וכ"ת ה"נ והא דקאמר דנין אותם כיחידים לענין שאין מיתתן בסייף אלא בסקילה אבל לעולם בי"ד של ע"א דנין אותם ולא בי"ד של כ"ג הא לישנא דכתב בהלכות סנהדרין לא משמע הכי דקאמר לא את השבט שהודח כלו משמע שהודח כלו דנין אותו בבית דין הגדול אבל הודח רובו לא. 
תשובה תנן בפ"ק דסנהדרין אין דנין לא את השבט ולא את נביא השקר ולא את כהן גדול אלא עפ"י בי"ד של ע"א ושקלי וטרו בה אילימא בשבט שהודח למימרא דבדינא דרבים דיינינן ליה כמאן לא כר' יאשיה ולא כר' יונתן דתניא עד כמה עושין עיר הנדחת מעשרה ועד מאה דברי ר' יאשיה ר' יונתן אומר ממאה ועד רובו של שבט ואפי' ר' יונתן לא קאמר אלא רובו אבל כולו לא ואסקא רבינא לעולם בשבט שהודח ודקשיא לך בי דינא דרבים דיינינן ליה אין אף על גב דקטליה כיחיד בי דינא דרבים דיינינן ליה מי לא אמר ר'  חמא בר יוסי א"ר הושעיא והוצאת את האיש ההוא וגו' איש ואשה אתה מוציא לשעריך ואי אתה מוציא כל העיר לשעריך הכא נמי איש ואשה אתה מוציא לשעריך ואי אתה מוציא כל השבט כולו לשעריך ע"כ. נמצאת למד דהלכתא כותיה דר' יונתן לגבי ר' יאשיה כדאמרינן נהוג עלמא כתלת סבי וחד מינייהו ר' יאשיה משמע דבשאר דוכתי לא נהוג אלא כר' יונתן והיינו דפסק הרב ז"ל בהלכות עכו"ם דעד רובו של שבט ולא עד בכלל דנין בו עיר הנדחת אבל אם הודח רובו של שבט דנין אותם כיחידים מיתתן בסקילה ובב"ד של כ"ג אבל אם הודח כל השבט נהי דדנין אותם כיחידים לענין דלא דיינינן להו בסייף אלא בסקילה כשאר עובדי ע"ז אבל אין דנין אותם אלא בבי"ד של ע"א וזה מ"ש בהל' סנהדרין והיינו כי אוקמתיה דרבינא וגזירת הכתוב הוא דעיר כולה או שבט כולו לא יהיה נדון בשעריך אלא בבי"ד של ע"א ואף על גב דאמרינן רובו ככולו כולו כרובו לא אמרינן וזהו שכתב  הרב ז"ל בפירוש המשנה שבט שהודח כולו אין דנין אותו אלא בבי"ד וכו': 
אבל נ"ל דרש"י ז"ל חלוק בזה דפריך עלה דמתני' רוב השבט משמע דלא שני ליה בין רובו לכולו דאי לא תימא הכי לא פי' במשנה לא הס"ד ולא המסקנא אלא לעולם עד רובו של שבט דנין אותו כעיר הנדחת אבל רובו או כולו דנין אותם כיחידים אבל בבי"ד הגדול ודייק רש"י ז"ל מדקאמר והוצאת את האיש ההוא וגו' משמע יחידים אתה מוציא לשעריך אבל מרובים לא ורוב השבט מרובים הוו והרמב"ם ז"ל דייק מסיפא ואי אתה מוציא את השבט כולו משמע דלא מפקינן אלא בזמן שהשבט כולו הודחו וצריך לתרץ לפי שטת רש"י ז"ל דה"ק איש ואשה אתה מוציא אבל רובו של שבט נעשה כאלו הוא כולו כדאמרינן בכל דוכתא רובו ככולו ואי אתה מוציאן לשעריך. והנראה לענ"ד כתבתי: 


הלכה ד 
[ד] שאלת ממני אודיעך דעתי על לשון הרמב"ם ז"ל פ"ד מהלכות עכו"ם ואין בי"ד אחד עושין ג' עיירות הנדחות זו בצד זו אבל אם היו מרוחקות עושין ע"כ. וקשיא בתרתי דמשמע דשתי בתי דינין עושין ג' עיירות נדחות סמוכות זו לזו והא איכא קרחה. ותו דמשמע דבי"ד אחד עושין ג' עיירות נדחות אם הם מרוחקות אפי' שיהיה שלשתן בגליל או בארץ יהודה ובתלמוד לא משמע הכי. 
תשובה כבר השיגו הראב"ד ז"ל וכתב לעולם אין עושין ג' עיירות נדחות לא בב"ד אחד ולא בג' ולא במקום אחד ולא מרוחקות אלא יהודה וגליל ע"כ וכן נראה מסוגית הגמרא אלא דקשיא לי דמשמע שעושין ג' עיירות ב' ביהודה ואחת בגליל או אחת ביהודה ושתים בגליל ולא משמע הכי מהברייתא דמייתי לסיועי לר' יוחנן דגרסינן בשלהי פ"ק דסנהדרין אמר ריש לקיש לא שנו אלא במקום אחד אבל בשנים וג' מקומות עושין ר' יוחנן אומר אין עושין משום קרחה תניא כותיה דר' יוחנן אין עושין ג' עיירות מנודחות בא"י אבל עושין שתים כגון אחת ביהודה ואחת בגליל אבל שתים ביהודה וב' בגליל היינו ארבעה אין עושין אבל ב' ביהודה ואחת בגליל או להפך עושין דא"כ קשיא רישא לסיפא דברישא קתני אבל עושין שתים כגון א' ביהודה וא' בגליל משמע אבל ב' ביהודה ואחת בגליל אין עושין אימא סיפא שתים ביהודה ושתים בגליל אין עושין אבל שתים ביהודה ואחת בגליל עושין וקשיא רישא לסיפא אלא או או קתני סיפא אבל ב' ביהודה או ב' בגליל אין עושין ומפני שראיתי מי שפירש כך דדוקא קתני הוצרכתי לבאר לך דאינו נכון כלל אלא או או קתני ואי לאו דמסתפינא אמינא דאיכא טעותא בלשון ההשגה וכך היא ולא יהודה וגליל כלומר לא מבעיא מרוחקות ביהודה דאין עושין אלא אפי' יהודה וגליל אין עושין ג' עיירות אבל שתים עושין אחת ביהודה ואחת בגליל והיינו כתנא דמסייעינן מינה לר' יוחנן ור' יוחנן נמי ה"ק לעולם אין עושין בא"י ג' עיירות משום קרחה אבל שתים עושין ואותן השתים אחת ביהודה ואחת בגליל אבל אם שתיהן ביהודה ושתיהן בגליל לא והיינו דמסייעינן לר' יוחנן מינה וכן פירש אחד מהגדולים ואמרו שהוא הר"ן ז"ל: 
אלא שראיתי לבעל מגדל עוז שכתב לשון ההשגה כאשר כתובה בספרים שלנו והשיג על הראב"ד ז"ל וזה לשונו ואם כדברי הראב"ד למה התיר ביהודה וגליל והלא הן מרוחקות דשמעתין ע"כ. ואפשר לי לתרץ דריש לקיש אתא לפרושי מתני' דקתני אין עושין עיר הנדחת בספר ולא שלש אבל עושין אחת או שתים ולא שנו אלא במקום אחד אבל בשנים ושלשה מקומות עושין ומשמע אפי' שלשתם ביהודה או בגליל כיון שאינם סמוכות זו לזו ופליג ר' יוחנן ואמר אין עושין משום קרחה כיון דשלשתם ביהודה אפי' שאינם במקום אחד מחזי קרחה אבל ביהודה וגליל עושין ג' עיירות שתים ביהודה וא' בגליל או להפך ולמ"ד שתים הוי קרחה עושין שתים ביהודה מרוחקות ואחת בגליל ולא מסייעין ליה מברייתא לכוליה מלתיה אלא במאי דפליג עליה דריש לקיש דאמר בשנים ושלשה מקומות עושין דהא תנא דברייתא ס"ל דאין עושין ג' עיירות מנודחות כלל [ו]במאי דאמר ר' יוחנן דעושין שתים ביהודה וא' בגליל לא אתיא ברייתא כותיה דר' יוחנן וא"ת א"כ ר' יוחנן וריש לקיש דלא כתנא דברייתא י"ל דאה"נ דסברי דתנא דמתני' פליג עלה דקתני אין עושין ג' עיירות אבל א' או שתים עושין וס"ל דלעולם ב' עושין לר"ל אפי' סמוכות ולר' יוחנן מפוזרות למ"ד ב' הוי קרחה ופליגי נמי בג' לר"ל עושים אם הם מפוזרות אפי' שלשתן ביהודה ולר' יוחנן לעולם אין עושין ג' אפילו מפוזרות אבל שתים ביהודה ואחת בגליל עושין ובתרתי פליג תנא דמתני' אתנא דברייתא ופסקינן הלכתא כסתם מתני': 
כל זה כתבתי ליישב הסוגיא לפי שטת הראב"ד ז"ל אבל לפי שטת הרמב"ם ז"ל קשיא טובא וצריך לישב לדעתו ז"ל דאיהו סבר דליכא משום קרחה וכיון דר"ל ור' יוחנן פליגי בפירושא דמתניתין ולא בדנפשייהו ומסתבר טעמיה דריש לקיש. ותו דרב בתרי לישני קאי [כ]ר"ל מדקא מפליג בין ב"ד אחד לשלשה בתי דינין משמע דס"ל דעושין ג' עיירות מנודחות בא"י ודלא כר' יוחנן הילכך אף על גב דקי"ל הלכתא כר' יוחנן לגבי רב ולגבי  ר"ל שאני הכא דאיכא תרי כנגד ר' יוחנן ומסתבר טעמייהו ומשום הכי פסק דעושין ג' עיירות מרוחקות דליכא קרחה וא"ת אמאי פסק כלישנא קמא דרב ולקולא ותו דאיכא טעמא דקרחה כאשר כתבתי. וי"ל דמשום חומרת עכו"ם אית למיפסק לחומרא ובשתי בתי דינין ליכא למיחש לקרחה לפי שקודם שבא ב"ד השני לעשות עיר הנדחת סתמא כבר נעשית הראשונה גנות ופרדסין וליכא קרחה. ויש מי שפסק כפשטא דברייתא דלעולם אין עושים ג' עיירות אלא שתים אחת ביהודה ואחת בגליל קצרו של דבר הרב ז"ל פסק כלישנא קמא דרב להחמיר וכריש לקיש דקאי כותיה ופשטא דסתמא דמתני' כותיה ולהחמיר משום חומרת דעכו"ם והנראה לענ"ד כתבתי: 


שו"ת הרדב"ז (ללשונות הרמב"ם) הלכות עבודה זרה פרק ה 
==== 
הלכה א 
[א] שאלת ממני אודיעך דעתי על מה שכתב הרמב"ם ז"ל פ"ה מהלכות עכו"ם וז"ל המסית אחד מישראל וכו' בין שהיה המסית הדיוט בין שהיה נביא בין שהיה המוסת וכו'. ומשמע דמשוה מסית לנביא המדיח ואלו בשלהי הנחנקין משמע דבין לרב חסדא בין לרב המנונא יש חילוק בין מסית לנביא המדיח. 
תשובה יפה שאלת וכבר קדמך אחד מן הראשונים נ"ע וז"ל והתימה מהרמב"ם ז"ל שכלל נביא המדיח עם המסית לפי שמיתתו בסקילה דהלכה כדברי חכמים נמצא שאין חילוק בין נביא המדיח להדיוט המסית וקשה דודאי לא שוו מסית הדיוט לנביא המדיח שהמסית אינו חייב אלא על עכו"ם בלבד והנביא המדיח חייב אפילו על שאר מצות (כעוקר) [בעוקר] גוף המצוה לדעת רב המנונא דהלכה כמותו משום דרבא סבר לה כותיה ואפילו אליבא דרב חסדא דנביא המדיח לא מיחייב אלא בעכו"ם בלחוד אכתי לא שוו אהדדי שהמסית אינו חייב אלא על עיקר עכו"ם והנביא המדיח חייב אפילו על לא תעשה ועל עשה שבה ואפי' אונתצתם את מזבחותם ואף הראב"ד לא השיג עליו והוא מן התימא עכ"ל: 
ואני אומר דאי אפשר לומר דפסק הרב ז"ל כרב המנונא דאמר מחלוקת בעוקר הגוף בין דעכו"ם בין דשאר מצות דלרבנן בסקילה ולר' שמעון בחנק וקי"ל כרבנן דהוא ז"ל כתב דנביא המדיח בשאר מצות בחנק שכתב פרק ט' מהלכות יסודי התורה וז"ל ואם אמרו שהדבר נעקר לעולם מיתתו בחנק שהתורה אמרה לנו ולבנינו עד עולם. וליכא למימר דפסק כר' שמעון דא"כ נביא שהדיח אפי' בעכו"ם לר' שמעון בחנק והוא ז"ל כתב שהוא בסקילה. ותו דלא שביק רבנן ופסק כר' שמעון וזה ברור. אלא ודאי דכרב חסדא דאמר מחלוקת בעוקר הגוף דעכו"ם וקיום מקצת וביטול מקצת דעכו"ם דרחמנא אמר מן הדרך אפילו מקצת הדרך אבל עוקר הגוף דשאר מצות דברי הכל בחנק. ואף על גב דרבא דקי"ל כותיה לגביה דאביי  קאי כר' המנונא לא קשיא דלא אמרינן אביי ורבא הלכתא כרבא אלא היכא דפליגי בסברא דנפשייהו אבל הכא בסברת דרב חסדא ורב המנונא פליגי ולפיכך פסק ז"ל כרב חסדא. ומה שהקשו עליו דאכתי לא שוו אהדדי דמסית אינו חייב אלא על עיקר עכו"ם לא ידענא מנא להו דכיון דגמרינן גז"ש לחייב נביא המדיח סקילה ממסית אמאי לא ילפינן נמי מסית מנביא המדיח מה נביא המדיח חייב אפי' אקיום מקצת וביטול מקצת דכתיב מן הדרך אפי' מקצת דרך אף מסית נמי חייב אפי' אקיום מקצת וביטול מקצת וזו קושיא רבה למי שרוצה לעשות חילוק בין מסית דעכו"ם לנביא המדיח בעכו"ם אלא שניהם שוין ולפיכך השוה אותם הרב ז"ל. וא"ת בשאר מצות נמי יהיה חייב הדיוט המסית מהאי גז"ש. וי"ל דהאי גז"ש דהיינו כי דבר סרה להדיחך ובמסית כתיב כי בקש להדיחך בעכו"ם משתעי דכתיב ובא האות והמופת וגו' נלכה ונעבדה היינו עקירת הגוף וביטול מקצת דעכו"ם נמי התם כתיב כי דבר סרה על ה' להדיחך מן הדרך ואפי' מקצת דרך וכן כתב רש"י ז"ל הא למדת כי לכל ענין עכו"ם הוקש מסית לנביא המדיח ולא לשאר דברים ונמצאו דברי הרב ז"ל מחוורין והיינו דלא השיג עליו הראב"ד ז"ל. א"נ איכא לתרוצי דהתם בפרק ט' איירי באומר כך צוה לי האל ואם תעשו ואם תחדלו ולפיכך מיתתו בחנק כשאר נביא השקר והכא איירי במדיח ממש. וזה נראה לי נכון. והנראה לענ"ד כתבתי: 


הלכה יא 
[יא] הגיה [מהר"ם פאדווה] על בעל מגדל עוז שכתב ולא הוזכר ר' יהודה בגמרא לגבי הנודר בשמה דהא בפרק ארבע מיתות אמרינן בהדיא דדוקא אליבא דר' יהודה לוקין על הנודר ועל הנשבע בשמו [עד כאן הגהתו] ואם באנו להשיג על דברי בעל מ"ע צריך לחבר ספר גדול מהחבור ולכן לא משכננו נפשנו מימינו לתרוצי מילתיה. ומ"מ לא היתה כוונתו לומר שלא הוזכר כלל בסוגיא אלא שלא הוזכר בהדיא שיאמר ר' יהודה על הנודר והמחייב בשמה שיהיה לוקה כדי שנאמר שסמך הרב פסקו על ר' יהודה אלא אנן הוא דדחינן ההוא כר' יהודה דאמר לאו שאין בו מעשה לוקין עליו ולגבי כל שאר הלאוין לא קי"ל כותיה אבל גבי נודר ומקיים בשמה פסקינן כתנא דברייתא דתלי טעמא משום ושם אלהים אחרים לא תזכירו ולא משום דהוי לאו שאין בו מעשה זה דרכו של בעל מגדל עוז אבל עדיין ההשגה במקומה עומדת דמאי שנא לאו דושם אלהים אחרים לא תזכירו משאר לאוין. ותו שהרי הרב בעצמו כתב בהלכות סנהדרין פי"ח כל לאו שאין בו מעשה אין לוקין עליו חוץ מנשבע וממר ומקלל חברו בשם ולמה לא הוציא הנודר והמקיים בשמה מן הכלל. ואני כשפרשתי הלכות עכו"ם כתבתי שם וז"ל וי"ל דהאי לאו דלא תזכירו הוי בכלל נשבע וכולל נשבע לשקר או נשבע בשם ע"ז שהרי הכל שקר והא דאוקימנא כר' יהודה כפירוש דעת המקשה תירץ לי דאתיא כר' יהודה אבל קושטא דמילתא הוא דאתיא כרבנן מטעמא דאמרן א"נ משום דעקר חיוב הע"ז הוא על פי דבור לבד שיאמר אלי אתה מתחייב נמי מלקות אדבור גרידא וכדכתיבנא לעיל גבי האומר לחברו לעשות לו ע"ז ומשום הכי לא הוצרך להוציאם מן הכלל כיון שעיקר איסורן על ידי דבור ע"כ: 


שו"ת הרדב"ז (ללשונות הרמב"ם) הלכות עבודה זרה פרק ו 
==== 
הלכה ג 
[ג] שאלת ממני ליישב לך לשון הרמב"ם ז"ל שכתב פרק ו' מהלכות ע"ז וז"ל כיצד היו עושין מדליק אש גדולה וכו' ואבי הבן הוא שמעביר בנו על האש ברשות הכומרים ומעבירו ברגליו מצד זה לצד אחר בתוך השלהבת לא שהוא שורפו למולך וכו'. וקשיא לך דגרסינן בגמ' פ' ד' מיתות אמר רב יהודה אינו חייב עד שיעבירנו דרך העברה היכי דמי אמר אביי שרגא דליבני במיצעי נורא מהאי גיסא ומהאי גיסא רבא אמר כמשוורתא דפוריא תניא כוותיה דרבא אינו חייב עד שיעבירנו דרך העברה העבירו ברגל פטור ע"כ משמע דפסק כאביי במקום רבא דתניא כוותיה: 
תשובה כרבא פסק שצריך להעבירו על האש ממש וכן כתב ז"ל ואבי הבן הוא שמעביר בנו על האש וכו' מצד זה לצד זה בתוך השלהבת לאפוקי דאביי דאמר שרגא דליבני ונורא מהאי גיסא ומהאי גיסא והבן עובר ברגליו על שרגא דליבני ולא על האש בתוך השלהבת והיינו דתניא כותיה דרבא העבירו ברגל כדרך העוברים פטור כיון שלא עבר על האש ממש ולא נשנית הברייתא לאפוקי היכא שהעבירו ברגליו דרך האש ממש בתוך השלהבת דאדרבא זהו דרך עבודתו ולאביי לא משכחת לברייתא פתרי אבל לרבא ניחא וכדפרישית ומה שכתב הרב ז"ל ומעבירו ברגליו לא שיעבירנו דרך שרגא דליבני אלא לאפוקי שלא יגביהנו ויעבירנו על האש בתוך השלהבת אלא שיעבירנו ברגליו על האש ממש או דרך קפיצה על האש בתוך השלהבת כדכתב רש"י ז"ל א"נ שהוא ז"ל חולק על רש"י וצריך שיעבור ברגליו על האש ממש לא דרך קפיצה והוא ז"ל היה בקי בדרך עבודות המולך כי למד בכל הספרים המחוברים בעבודת ע"ז ומאי דאמר רבא כי משוורתא דפוריא היינו לאפוקי דאביי שצריך שיעבור באש ממש אבל לא שיהיה ממש דרך קפיצה כי משוורתא דפוריא שהנערים קופצים על האש בפוריא ואפשר שדקדק הרב ז"ל מדאמר רבא כי משוורתא ולא אמר משוורתא דפוריא ומשמע ליה דומה למשוורתא דפוריא אבל לא כמוה ממש דאלו משוורתא דפוריא הוי בקפיצה ואלו הכא הוי דרך העברה ברגליו כלישנא דקרא דכתיב להעביר למולך. וא"ת למאן דמפרש דמעביר למולך היינו ששורף אותו ממש היכי שייך למתני העביר עצמו פטור וי"ל בדוחק פטור מעונש העולם הבא משום ע"ז וחייב משום מאבד עצמו לדעת א"נ העביר עצמו ונשרף עד שנעשה טרפה שכבר עתיד למות ונתקיימה עבודת המולך סד"א שידונו אותו בי"ד משום דעבד ע"ז קמ"ל פטור דכתיב כי מזרעו נתן למולך ואפשר נמי דמאן דאית ליה הכי ס"ל דבכל גוונא הוי דרך עבודתו או בהעברה או בשריפה והשתא ניחא. והנראה לעניות דעתי כתבתי: 


שו"ת הרדב"ז (ללשונות הרמב"ם) הלכות עבודה זרה פרק ז 
==== 
הלכה י 
[י] וששאלת על לשון הרב ז"ל בפ' ז' מהלכות עכו"ם כיצד כוס של עכו"ם שנפל באוצר וכו' עד נפלו הששים לטבעות אחרות כולן אסורות. דקשיא טובא חדא דסוגיא השנויה בזבחים אתיא אליבא דר' אליעזר ורבנן פליגי עלה ולא קיי"ל כרבי אליעזר ותלמודא קאמר בהדיא רב דאמר כר' אליעזר ואם כן היכי שבקי רבנן ופסקי כר' אליעזר וכבר השיגו הראב"ד ז"ל בזה. ותו דכתב הרב פירש כוס מן התערובות ונפל לכוסות שנים אם כתב כן לאפוקי דלא בעינן ג' והוא אלא שנים והוא כתירוצא קמא דגמרא הכי איבעי ליה למימר ונפל לב' כוסות. ותו כיון דאיכא פלוגתא אמאי אזיל לקולא דהא תירוצא בתרא ואי בעית אימא סבר לה כר' אליעזר ושלשה דוקא. ותו קשה דבברייתא קתני בהדיא ומג' למקום אחר ומשמע שהאחרונים הם מותרים לא השלשה הראשונים וכן השיג הראב"ד ז"ל וטעמא דמסתבר הוא דאם התערובות הב' מותר שלישי מבעיא ואמאי תני לה עוד השיג הראב"ד דהא דאמרינן איסורא ברובא איתא ליתא דשמואל ור' יהודה פליגי עלה והיכי פסיק לה הרב ז"ל: 
תשובה גרסינן בפ' התערובות בברייתא ספק עכו"ם אסורה וספק ספיקא מותרת כיצד כוס של עכו"ם שנפל לאוצר מלא כוסות כולן אסורין פירש אחד מהם לריבוא ומריבוא לריבוא מותרין ע"כ ומוקמינן לה כר' שמעון דפליג עלה דר' יהודה דתניא ר' יהודה אומר רמוני בדן אוסרין בכל שהוא כיצד נפל אחד מהם לתוך ריבוא ומריבוא לריבוא אסורין ר' שמעון בן יהודה משום ר' שמעון אומר לריבוא אסורין מריבוא לשלשה ומשלשה למקום אחר מותר ע"כ ולר' יהודה לא שאני ליה בין ע"ז לרימוני בדן הכל אסור אפי' ספק ספיקא ולר' שמעון הכל מותר אם הוא ספק ספיקא ושמואל סבר לה כר' יהודה בחדא ופליג עליה בחדא סבר לה כר' יהודה בעכו"ם דאפי' ספק ספיקא אסורה משום חומרת עכו"ם ופליג עליה בשאר איסורין דספיקא אסור ספק ספיקא מותר ורב ס"ל כר"ש דאפי' בעכו"ם ס"ס מותר וכסתם ברייתא דקתני ספק אסור ספק ספיקא מותר ואף על גב דר' יהודה ור' שמעון הלכה כר'  יהודה הרי פסיק רב כר' שמעון דאמרה למילתיה אליביה וקיי"ל הלכתא כרב באיסורי וזה הדין הראשון שכתב הרב ז"ל ונקט כלישנא דסתם ברייתא ומה שכתב פירש כוס א' מן התערובות ונפל לכוסות שנים הגרסא הנכונה היא ונפל לכוסות (שנים) [שניים] והיינו דקתני פירש אחד מהם לריבוא וכמלתיה דר' שמעון ומריבוא לג' ולא נחית הרב אי נפל לתוך ג' או לתוך שנים אלא הכונה לתערובת שני דאיכא ספק ספיקא אבל מדלא פירש אלא סתם משמע ליה דאפי' לא נפל אלא לשנים והוא מותרין כתירוצא דגמרא והא דאמרינן בגמרא ואי בעית אימא סבר לה כר' אלעזר אדשמואל קאי ולא אדר' שמעון. ורש"י ז"ל כתב שתי הלשונות וכתב שזה עיקר דאדשמואל קאי והתוס' כתבו דאדר' שמעון קאי עיקר אפי' תימא דסברת רבינו דאדר' שמעון קאי מ"מ תירוצא קמא עיקר דשנים והוא קאמר חדא [דהא] דמוקמינן לר' שמעון כר' אלעזר דאמר לא התיר ר"א אלא שנים שנים הילכך בעינן דליהוי ארבעה כדי שיהנה מהם שנים שנים. ותו דאי משום הא לא איריא דהא מצי ליהנות מהם בב"א הילכך [לא] בעינן דלהוו ארבעה ומ"מ סברת הרב ז"ל כסברת רש"י ז"ל כמו שאוכיח לקמן בע"ה. 
הילכך אם פירש א' מן התערובת שלישי דקתני נפל א' מהם לתוך ריבוא ומריבוא לריבוא מותרין וכן באידך קתני ומשלשה למקום אחר (לא) משמע אבל תערובת ב' לא כדעת הראב"ד ז"ל הא לא קשיא דשתי התערובות מותרין ונפקא מינה דתערובת ב' אסור ליהנות בכולו יחד אבל תערובת שלישי מותר ליהנות בכולו יחד וכן כתבו התוס' והיינו דתני ומריבוא לריבוא ובאידך נמי קתני ומשלשה למקום אחר ולדעת הראב"ד ז"ל קשיא לי שאסר תערובת שני כיון דאיכא ספק ספיקא אמאי אסור לדעת תנא דברייתא דהיינו ר' שמעון. ותו דהכי הול"ל פירש א' מהם לריבוא אסורין מריבוא לריבוא אסורין [ומריבוא לשלשה] מותרין ולדעתו ז"ל צל"ע אבל פשטא דברייתא משמע דבין תערובת שני בין תערובת שלישי מותרין דבכל חד מינייהו איכא ספק ספיקא. 
ומדלא כתב הרב ז"ל אלא תערובת שני לבד אני לומד שאין דעתו לחלק בדין התערובת כאשר חלקנו לדעת התוס' אלא כדעת רש"י ז"ל דכתב דבין תערובת שני בין תערובת שלישי מותר ליהנות בכולו יחד אפי' בספק האמצעי דספק ספיקא בטיל וטעמא דמלתא כיון שאחר שנתערב הוי ספק ספיקא הרי הוא מתבטל לגמרי. וא"ת א"כ אמאי אצטריך למתני תערובת שלישי כיון דליכא נפקותא וי"ל לאשמועינן דאפי' בתערובת שלישי אוסר ת"ק וגם זה מיסוד התוס' וקשיא לי עלה דבמלתיה דת"ק גופיה הו"ל למיתני האי רבותא ותו דבברייתא קמייתא לא תני בה חולק וקתני מריבוא לריבוא. ומשום הכי אני רואה דלהכי קתני תערובת ג' דאלו בתערובת שני אינו יכול ליהנות ממנו אלא או כולו ביחד או שנים שנים כיון דבכל זוג איכא חד דהיתירא אמרינן אידך נמי דהיתירא דהכי אמרינן בגמרא דלא התיר ר' אליעזר אלא שנים שנים אבל בתערובת שלישי מותר ליהנות אפי' חד חד והשתא ניחא הא למדת דתערובת ראשון אסור דליכא אלא חד ספיקא ותערובת שני מותר אפילו כולו ביחד וזהו שסתם הרב ז"ל לומר דאפי' לשנים והוא מותר ולומר דאפי' ביחד מותר ולא הוצרך להזכיר תערובת שלישי דמלתא דפשיטא הוא זו היא הבבא הראשונה ונקט לשון כוסות כלישנא דברייתא ממש. 
ותו גרסינן בגמרא אמר רבה בר אבוה אמר רב נחמן אמר רב טבעת של עכו"ם שנתערבה במאה טבעות ונפלה אחת מהן לים הגדול הותרו כולן דאמרינן הך דנפל היינו דאיסורא איתיביה רבא לרב נחמן אפי' אחת בריבוא ימותו כולם אמאי נימא דמיית איסורא מיית אמר ליה רב דאמר כר' אליעזר דתנן ר' אליעזר אומר אם קירב הראש של אחד מהם יקרבו כל הראשים כולם והא אמר ר' (אליעזר) [אלעזר] לא התיר ר"א אלא שנים שנים אבל אחד אחד לא אמר אמר ליה אנא נמי תרתי תרתי קא אמינא וגרסינן אמר ריש לקיש חבית של תרומה שנתערבה במאה חביות ונפלה אחד מהם לים המלח הותרו כולן דאמרינן הך דנפל דאיסורא נפל ומצרכינן (לנו) [להו] התם ומכאן קושיא גדולה למה שפסק הרב ז"ל בבבא שנייה כרב נחמן דאתיא אליבא דר' אליעזר ושביק סתם מתני' דקתני אפי' אחת בריבוא ימותו כולם כדאותיב רבא אמאי נימא האי דמיית דאיסורא מיית ונ"ל לתרץ דכו"ע אית להו הא דרב נחמן ודריש לקיש היכא דנפל לים הגדול שאינה בעין כלל תליא איסורא בהאי דאזיל לאיבוד אבל היכא דמית חד מנייהו לא תליא ביה דאע"ג דמית הא איתיה קמן והא דלא משני רב נחמן הכי לרבא היינו משום דבעי לשנויי ליה כפי שיטתיה דסבר דמה לי מית מה לי נפלה לים הגדול אבל קושטא דמלתא דיש חילוק ביניהם דהאי אזיל לאיבוד לגמרי וליתיה קמן והאי דמית לא אזיל ליה ולא תלינן ביה והיינו דבתר דמוקי תלמודא רב כר' אליעזר מייתי הך דריש לקיש דדמיא לה ממש ומצריך להו ואי לאו דהלכתא נינהו אמאי טרח תלמודא לאצרוכינהו ואפי' אם תרצה לומר דדמיין אהדדי הרי רבה בר אבוה ורב נחמן ורב וריש לקיש ס"ל כר' אליעזר והכי קי"ל כוותיהו א"כ יפה פסק אותה הרב ז"ל ונקט לשון טבעות כלשון רב נחמן אמר רב גופיה והא דלא נקטו לה בלשון כוסות כלישנא דברייתא איכא למימר דאפילו טבעת דלא מנכרא נפילתה ככוס אפ"ה מותרין השאר והרי זה נכון. 
תו גרסינן התם אמר רב טבעת של עכו"ם שנתערבה במאה טבעות ופירשו מ' למקום אחד וס' למקום אחר פירשה אחת מארבעים אינה אוסרת אחת מהששים אוסרת ופרכינן מאי שנא אחת מארבעים דלא דאמרינן איסורא ברובא איתיה אחת מששים נמי אמרינן איסורא ברוב איתיה אלא דאי פירשו מ' כולם למקום אחד אין אוסרות ס' למקום אחד אוסרות כי אמריתא קמיה דשמואל [א"ל] הנח לעכו"ם שספיקא וס"ס אסורה עד סוף העולם ומותבינן לשמואל מהברייתא דלעיל ומוקמינן כתנאי ושמואל כר' יהודה ופסיק הרב ז"ל כרב באיסורי וכסתם ברייתא דספק עכו"ם אסור וספק ספיקא מותר ומ"מ נ"ל דלא יתהנה מן הכל כולם ביחד דליכא אלא חד ספיקא אלא שנים שנים או אחד אחד שהרי בכל אחד שנוטל בידו איכא ספק ספיקא שמא האיסור בס' הוא ואת"ל במ' הוא שמא אינו זה שאני תופס בידי וכן לכל הארבעים וא"ת אפילו בששים יוכל לעשות כן ויהיה ספק ספיקא ליתא שהרי הספק האחד הוא קרוב לודאי דהא איסורא ברוב איתא ויותר טוב הוא שיתהנה מהם שנים שנים מטעמא דאמרן לעיל והנ"מ בזמן דליכא אלא תערובת ראשון כי הכא אבל היכא דאיכא תערובת שני משמע לי שלדעת רבינו ז"ל מותר ליהנות בכל התערובת שני (לשלישי) [ושלישי] וכדכתיבנא לעיל והמחמיר בדעתו תבוא עליו ברכת טוב והנראה לענ"ד כתבתי: 


שו"ת הרדב"ז (ללשונות הרמב"ם) הלכות עבודה זרה פרק ח 
==== 
הלכה ג 
[ג] שאלת ממני אודיעך דעתי במה שכתב הרמב"ם ז"ל פ"ח מהלכות עכו"ם וז"ל השתחוה לחצי דלעת וחצי האחר מעורה בו הרי זה אסור מספק שמא זה החצי כמו יד לחצי הנעבד ע"כ. 
תשובה הראב"ד השיג עליו שלא אמרו יד אלא לענין טומאת עכו"ם אבל לענין איסור לא אמרו ולא אסרו משום יד ע"כ. ואיברא דפשט סוגיית העור והרוטב משמע כדברי הראב"ד ז"ל שהרי כל הבעיות שלפני זאת ושלאחריה כולן לענין טומאה קא בעו להו ומה שכתב בעל מגדל עוז כי רש"י ז"ל פירשה לענין איסור ליתא כלל שהרי כתב ז"ל מהו שתעשה יד לחבירתה לענין טומאה דאורייתא לקבל טומאה מן הספק וכו' ובלישנא אחרינא נמי פירשה לענין טומאה אלא שהרב ז"ל סובר דתרתי קא מיבעיא ליה לר' ירמיה אם יש לע"ז יד ליאסר כמוה דלא גרעה מתשמישי עכו"ם או מבסיס דעכו"ם או דילמא אין לה יד כלל שלא הזכירו יד אלא לטומאה ולהכשר. ותו מיבעיא ליה לענין טומאה והיינו דקבעי תלמודא גבי הנך בעיא משום דשייכא נמי לענין טומאה וא"ת מי דחקו לרב ז"ל לומר דמבעיא ליה נמי לענין אסור עכו"ם משום דאי כפי' ראשון של רש"י ז"ל הוי בעיין דלא כהלכתא דהוי אליבא דר' שמעון ואנן קי"ל כרבנן ואי כפי' השני של רש"י ז"ל דמבעיא ליה אם נעשה האוכל יד לאוכל אחר אי לא. קשיא דכולא סוגיא דהעור והרוטב ריהטא דאוכל נעשה יד לאוכל אחר כמו שכתבו התוספות. ותו קשה דמאי איריא דנקט עכו"ם וצריך לתרץ לפי שיטת רש"י ז"ל דבטומאה דאורייתא פשיטא ליה דעושה יד לאוכל אחר אבל בטומאת עכו"ם דהוי מדרבנן דלמא אין לה יד וזה נראה לרב דוחק וסבר דעיקר בעייתו של רבי ירמיה הכי הוא עכו"ם יש לה יד ומינה תלמוד שני דינין שהיד אסורה בהנאה ואם נגע אדם טהור ביד נטמא כאלו נגע בעכו"ם עצמה או דילמא אין לעכו"ם יד כלל לא לאיסור ולא לטומאה וסלקו בתיקו. 
וא"ת מי דחקו לומר השתחוה לחצי דלעת סתם הו"ל למיבעי יש יד לעכו"ם או אין יד לעכו"ם. וי"ל דלרבותא בעי ליה הכי הרי אמרו המשתחוה לחצי דלעת אסרה כלומר אסר אותו החצי שהשתחוה לו והשאר אינו עכו"ם אף על גב דאיכא למימר כיון שהכל גוף אחד  ויאסר הכל אפ"ה יש צד לומר שהחצי האחר אפי' יד לא הוי. א"נ ה"ק המשתחוה לחצי דלעת אסר אותו החצי דהוה אמינא כיון שלא נאסר כלו לא נאסר מקצתו קמ"ל דנאסר מקצתו ואפ"ה יש צד לומר לחצי זה יד לאיסור ולטומאה. וא"ת אכתי מאי טעמא קבע בעייתו באוכלין לימא המשתחוה לחצי אילן ובשלמא לפי' קמא דרש"י ז"ל ניחא דבעיין לר' שמעון אבל לרבנן דס"ל דאיסורי הנאה מטמאין טומאת אוכלין מאי איריא דלעת וי"ל דלהכי נקט דלעת שהוא אוכל לאשמעינן דאפי' בכה"ג איכא למיבעי לרבנן דסברי איסורי הנאה מטמאין טומאת אוכלין דנהי שהצד השני מטמא מחמת שהוא נוגע בעכו"ם למאן דאמר טומאת בית הסתרים הוי טומאה א"נ בשעה שפורש מאביו נטמא מ"מ האדם הנוגע בו לא נטמא דאין אדם וכלים מקבלים טומאה אלא מאב הטומאה אבל אם יש יד לעכו"ם אדם הנוגע ביד הוי כאלו נגע בעכו"ם עצמה שהיא אב הטומאה מדרבנן. 
כללא דמלתא כי לדעת הרב ז"ל איסור וטומאה תליין בהדדי אם יש יד לטומאה יש יד לאיסור ואם אין יד לטומאה אין יד לאיסור ותרווייהו סלקו בתיקו. ולענין מה ששאלת כי בחלוקה זו כתב הרב ז"ל הרי זה איסור מספק וכו' משום דהוי בעיא ולא איפשיטא ולעיל מינה כתב ז"ל וכן אם זקף ביצה ובא עכו"ם והשתחוה לה אסרה והויא נמי בעיא בגמרא ולא איפשיטא ואמאי לא כתב הרי זה ספק כדרכו בכל מקום דהוי בעיא ולא איפשיטא. נ"ל ליישב כי בכלל זה הלשון יש שני דינים ישראל שהשתחוה לביצה והוי פלוגתא דחזקיה ור' יוחנן בירושלמי ופסק הרב בה הלכה כר' יוחנן ואף על גב דחזקיה  רביה דר' יוחנן הוא מ"מ מדקא מבעיא ליה לתלמודא דידן אם בא עכו"ם והשתחוה לה מכלל דפשיט להו דאם השתחוה לה ישראל אסרה ועוד כולל דין שני שאם זקף ישראל ביצה ובא עכו"ם והשתחוה לה אסרה דזקיפתה הויא מעשה אף על גב דלא מנכרה זקיפתה כולי האי  ומפני שיש בכלל זה דין אחר שיוצא מזה בק"ו דהיינו אם השתחוה לה ישראל נקט לשון איסור דשייך שפיר לתרווייהו אם השתחוה לה ישראל אסרה ודאי ואם השתחוה לה עכו"ם אסרה מן הספק שאם היה כותב הרי זו אסורה מן הספק היה מקום לטעות שגם אם השתחוה לה ישראל הוי ספק והא וודאי ליתא דהוי פלוגתא בירושלמי וקי"ל כר' יוחנן דאמר אסור בודאי ודוק ותשכח עומק תיקון לשון הרב ז"ל: 


הלכה ד 
[ד] שאלת ממני ידיד נפשי אודיעך דעתי בלשונות הרב דקשו אהדדי דכתב בהלכות ע"ז פ"ח וכן המשתחוה לבית בנוי הרי זה אסור בהנאה. משמע דס"ל תלוש ולבסוף חברו הוי תלוש. וכן כתב בהלכות ערכין פ"ו המשכיר בית לחברו וחזר והקדישו הרי זה קדש ופקעה השכירות ואם דר בו השוכר מעל ע"כ. ואלו בהלכות מעילה כתב להפך בפ"ה וז"ל אין מעילה אלא בתלוש מן הקרקע אבל הנהנה מן הקרקע עצמה או במחובר לה לא מעל עיין שם. וכן המקדיש בית בנוי הדר בו לא מעל ע"כ ונתברר אצלכם שיש טעות בלשון הרב ונפל הספק אי זה מהם הוא המוטעה. 
תשובה אין בלשון הרב נפתל ולא עקש כי כל ד' לשונות תלמוד ערוך הם דהך דע"ז מימרא דרב היא דאמר המשתחוה לבית אסרו ומהאי לישנא ליכא קושיא כלל דקא סבר רב תלוש ולבסוף חברו לענין ע"ז כתלוש דמי דבית אין לו שרשים בקרקע ולא בטיל לגבי קרקע אבל אילן יש לו שרשים בקרקע והוי כמחובר מעיקרו וכן דעת התוס' הא למדת דמשום חומרת ע"ז אמרינן כתלוש דמי אבל בעלמא תלוש ולבסוף חברו כמחובר דמי והיינו מה שכתב הרב בהלכות מעילה והרי היא בפרק הנהנה מן ההקדש דגרסינן התם לימא מסייע ליה הדר בבית של הקדש כיון שנהנה ממנה מעל התם כשהקדישו ואחר כך בנאו אבל בנאו ולבסוף הקדישו מאי לא מעל מאי איריא רהיט ותני הדר בבית של מערה לא מעל לימא הדר בבית של אבנים שבנאו ולבסוף הקדישו לא מעל אמרי הא פסיקא ליה הא לא פסיקא ליה פי' בית של מערה פסיקא ליה דלא מעל בית [של אבנים] לא פסיקא ליה דאם הקדישו ולבסוף בנאו מעל ואם בנאו ואח"כ הקדישו לא מעל. וג' דינים אלו כתבם הרב באותו פרק וגם אותה שכתב בערכין תלמוד ערוך היא דגרסינן בפ' האומר משקלי עלי המשכיר בית לחברו ונתנגע וכו' הקדישו הדר בו מעלה שכר להקדש וקס"ד שהקדישו שוכר ומש"ה פריך היכי מצי מקדיש ליה איש כי יקדיש את ביתו אמר רחמנא ומשני ה"ק הקדישו משכיר הדר בו מעלה שכר להקדש והדר פריך הקדישו משכיר היכי דייר ביה במעילה קאי. ותו מעלה שכר להקדש כיון דמעל ביה נפק שכר לחולין. ומשום הני פירכי מוקי לה כר' מאיר דאמר אדם מקדיש דבר שלא בא לעולם. ומדפריך תלמודא להדיא הקדישו משכיר היכי דייר בה במעילה קאי משמע דהלכתא היא וקשו הלכתא אהדדי והתוספות כתבו דהך דרב והא דהכא דערכין פליגאן אהך דמסכת מעילה דפרק הנהנה מן ההקדש. ומ"מ לדעת הרב שכתב את כולם להלכה קשיא טובא ולפיכך מסתברא לי דבעלמא ס"ל לרב דתלוש ולבסוף חברו הוי כמחובר כפשטא דסוגיין דמעילה וההיא דע"ז כדכתיבנא משום חומרת ע"ז עשו אותה כתלוש ונאסרה בהנאה והך דערכין צריך לתרץ דהתם משכיר ושוכר נחתו לתורת דמים וכיון שהשכיר את הבית ואח"כ הקדישו חשיב כאלו הקדיש את הבית לדמי שכירותו דחייל ההקדש על דמי השכירות אף על פי שעדיין לא  באו לעולם כי ההיא דאמרינן יקדשו ידי למעשיהן דחייל ההקדש על מעשה ידיו אף על פי  שעדיין לא בא. וכן השוכר אדעתא דשכירות נחית ולפיכך מעל ומה שכתב הרב ופקעה השכירות לא אתי למימר דהוי כאלו לא שכר אותו אלא לומר שההקדש מפקיע השכירות וחייל כדאמר רבא הקדש חמץ ושחרור מפקיעין מידי שעבוד לאפוקי ממאן דפסק דלא אמרה רבא אלא בקדשי מזבח וכבר הארכתי בזה בתשובה. הילכך כל שעה ושעה שהוא דר בבית מועל בדמי השכירות ולא בהנאת הבית והשתא ניחא הא דפריך תלמודא בפשיטות היכי דייר בה במעילה קאי. והך דמעילה איירי בהקדיש את ביתו ודר בו הוא או אחר בלא שכירות ומש"ה לא מעל דתלוש ולבסוף חברו הוי כמחובר לענין מעילה. 
וא"ת אמאי לא מתרץ תלמודא בהך סוגיא דמעילה דפריך וכיון דבני לה מיהת מעל לימא מסייע ליה לרב דאמר השתחוה לבית אסרו אמר רב אחא בריה דרב איקא הנאה הנראית לעינים אסרה תורה הוה ליה לתרוצי שאני איסור ע"ז דחמיר. וי"ל דלפי שיטתו תירץ לו דהוה ס"ל דלא שאני לן חומרא דע"ז והכי אורחיה דתלמודא בכמה דוכתי. וליכא לאוקמה בבית המיטלטל ולא בהנאה הנראית לעינים כדמוקי תלמודא בסוף הנהנה מן ההקדש מתניתין דבנאה בתוך ביתו הרי זה לא מעל עד שידור תחתיה בשוה פרוטה דא"כ הו"ל לרב ז"ל לפרושי. ותו דמאי דוחקיה דתלמודא לאוקומה כר' מאיר דאמר אדם מקדיש דבר שלא בא לעולם לימא דהכא מיירי בסתם בית ומש"ה לא מעל והדר בה מעלה שכר להקדש (וכתב) [וכ"ת] משום פירכא בתרייתא ליתא דאי מוקמינן לה בבית סתם ותלוש ולבסוף חברו הוי כמחובר וליכא מעילה לא שייך לאקשויי תו לא קמייתא ולא בתרייתא ושפיר מתניא הדר בה מעלה שכר להקדש כיון דליכא מעילה לא נפיק לחולין לא שכר הבית לפי גרסת הספרים שלנו ולא הבית כפי גרסת רש"י ז"ל אלא ודאי קושטא דמילתא הוא דבסתם בית שבנאו והשכירו ואח"כ הקדישו איירי וטעמא כדכתיבנא לעיל. ובהכי ניחא טפי מלומר שהם סוגיות המתחלפות וגם כי לדעת הרב אי אפשר לומר כן כיון דפסק לתרווייהו כנ"ל: 


שו"ת הרדב"ז (ללשונות הרמב"ם) הלכות עבודה זרה פרק י 
==== 
הלכה א 
[א] שאלת על מה שכתב הרמב"ם פ"י מהלכות ע"ז ואסור לרחם עליהם שנאמר ולא תחנם ובקשת דרשה זו בגמרא ולא מצאתה ורבינו תופס אותה עיקר. 
תשובה גרסינן עלה דמתניתין דאין מוכרין להם במחובר לקרקע מנה"מ אמר ר' יוסי דאמר קרא לא תחנם לא תתן להם חנייה בקרקע האי לא תחנם מבעי ליה דה"ק רחמנא לא תתן להם חן ופירש"י ז"ל שלא יאמר כמה נאה עכו"ם זה והוא ז"ל גרם לך שלא מצאת הדרשה. וקשה לי עליה דרש"י דהכי הו"ל לאקשויי האי מבעי ליה שלא לרחם עליהם דהכי משמע פשטיה דקרא. ותו קשה דאמרינן קמן ד"א לא תחנם לא תתן להם חן מסייע ליה לרב דאמר רב יהודה אמר רב אסור לאדם לומר כמה נאה עכו"ם זה ואי פי' לא תתן להם חן הוי אסור לומר כמה נאה עכו"ם זה כדמשמע מלשון רש"י מאי מסייע ליה היא היא. הילכך מאי דפריך תלמודא מבעי ליה דה"ק רחמנא לא תתן להם חן היינו שלא לרחם עליהם כמו לא (אתן) [תתן] להם חנינה. והא דקאמר לא תתן להם חן לפי שרצה לכלול מימרא דרב דתרתי משמע לא תתן להם חנינה ולא יהיה להם חן בעיניך ולתרץ קושיא זו כתב רש"י ז"ל שלא יאמר כמה נאה עכו"ם זה אבל פשיטא דמשמעותיה דקרא שלא לרחם עליהם. וכן כתב רבינו בסימני הלאווין שלא לחון עליהם וכן בספר המצות כלל בכלל הלאו שני הדברים סימן נ' וז"ל הזהירנו מחמול כלל עליהם ומליפות דבר מכל מה שמיוחד להם והיא אומרו ולא תחנם ובאה הקבלה לא תתן להם חן עד שאם האיש הזה יפה הצורה אסור לנו לומר זה יפה תואר כמו שנתבאר בגמרא דילן ובגמרא ירושלמי אמרו לא תתן להם חן בלא תעשה. הא למדת שעיקר המצוה שלא לרחם עליהם ואם עשה מעשה לוקה. ואף על גב דהוי לאו שבכללות שהרי כולל לא תתן להם חנייה בקרקע ושלא לתת להם מתנת חנם ושלא לומר כמה נאה עכו"ם זה. איכא למימר מדרבנן הוא ואסמכוה אקרא. ואפי' אם תרצה לפרש דאיסורא דאורייתא הוא מ"מ אין לוקין אלא על פשטיה דקרא דהיינו שלא לרחם עליהם דאע"ג דלאו שבכללות אין לוקין עליו אפשטיה דקרא לוקין: 


שו"ת הרדב"ז (ללשונות הרמב"ם) הלכות עבודה זרה פרק יא 
===== 
הלכה א 
[א] על ולא יבנה מקומות כבנין היכלות. הגיה [מהר"ם פאדווה] על הראב"ד ובעל מגדל עוז איך נעלם מהם לשון ספרי ובחקותיהם לא תלכו לא תלכו בנמוסים שלהם ובדברים החקוקים להם כגון תרטריאות וקרקסיאות. ואני תמהתי על תמיהתו דאי משום לשון הרב בספר המצות שמא עדיין לא הגיע לידם העתקתו כי בלשון קדר חברו ואי משום ספרי לא משמע שלא יבנה כאותם המקומות אלא שלא ילך למקום קבוצם החקוקים להם. אבל קושטא דמילתא דעל אותה דספרי סמך וכן נראה מפורש מלשונו: 


הלכה ט 
[ט] שאלת ממני ידיד נפשי אודיעך דעתי במה שכתב הרמב"ם ז"ל פ' י"א מהל' ע"ז וחקות העכו"ם וז"ל וכן האוחז את העינים ומדמה בפני הרואים שעשה מעשה תמהון והוא לא עשה הרי זה בכלל מעונן ולוקה ובאותו הפרק עצמו כתב אבל האוחז את העינים והוא שיראה (מעשה) [שעשה] והוא לא עשה לוקה מכת מרדות וכו'. 
תשובה דבר זה כבר נשאל לפני מהרר"י קולון ז"ל ומפני שלא נתחורו אצלי לא כתבתים והנם כתובים בתשובותיו שורש ע"ז עיין עלה. אבל אכתוב לך מה שהעליתי מתוך עיון הסוגיא והמפרשים. ותחלה אודיעך כי לא על הרב לבדו תלונתך כי אם על התלמוד שהביא הברייתא דתניא בפרק ד' מיתות ת"ר מעונן זה המעביר ז' מיני זכור על העין וחכ"א זה האוחז את העינים ר' עקיבא אומר זה מחשב עיתים ושעות ואומר היום יפה לצאת למחר יפה ליקח וכו'. ותנן במתניתין העושה מעשה חייב ולא האוחז את העינים ר"ע משום ר' יהושע אומר שנים לוקטין קשואין אחד לוקט ופטור ואחד לוקט וחייב העושה מעשה חייב האוחז את העינים פטור ע"כ. הרי דתנא דברייתא מחייב מלקות ותנא דמתני' פוטר וליכא לפרושי דהאי פטור פטור ממיתה דאמרינן עלה בגמרא אמר אביי הלכות כשפים כהלכות שבת יש מהם חייב ויש מהם פטור אבל אסור ויש מהם מותר לכתחלה. העושה מעשה בסקילה האוחז את העינים פטור אבל אסור. הילכך האוחז את העינים דמתני' פטור אבל אסור הוא ואין לוקין עליו. וליכא למימר נמי דפליג תנא דברייתא אמתני' דכל כי האי הוה ליה לתלמודא לפרושי. ותו דר"ע איירי בתרווייהו. ומיהו איכא דמפרש לברייתא דתנאי דידה פליגי הילכך ר"ע לא עייל בכלל מעונן האוחז את העינים אלא מלשון עונה ממש וכן פי' רש"י ז"ל בפי' החומש בשני מקומות גבי לא תנחשו ולא תעוננו וגבי לא ימצא בך מעביר וכו' מעונן וכו' ובהכי אתי שפיר פשטיה דקרא וא"כ אין מלקות באוחז את העינים אלא מכת מרדות כדקאמר ר"ע במתניתין משום ר' יהושע. ויש לזה קצת דוחק דרישא משמע דאתיא ככ"ע דקתני העושה מעשה חייב ולא האוחז את העינים ר"ע משום רי"א שנים וכו'. משמע דרישא לאו ר"ע היא אם לא שתאמר דכולה ר"ע היא וה"ק שהיה ר"ע אומר משום ר' יהושע וכו' ובודאי כי זה דוחק דאם איתא הוה ליה לתלמודא לפרושי אלא משמע דרישא לכ"ע היא ומדר' עקיבא משמע דהא דקתני ולא האוחז את העינים שאין בו משום חיוב ואפילו מלקות ובין כך ובין כך לדעת הרמב"ם ז"ל דפסק כחכמים ור"ע דברייתא ודאי קשה. וא"ת היכי פסק כתרתי וי"ל דס"ל דמר אמר חדא ומר אמר חדא ולא פליגי וא"ת הו"ל למיפסק נמי כר"ש דאמר מעונן זה המעביר שבעה מיני זכור על העין. וי"ל דסבירא ליה ז"ל דתרי תנאי פליגי אר' שמעון דהמעביר ז' מיני זכור על העין אין זה הכנה לעשות הכישוף הילכך אם עשה הכישוף הרי הוא בכלל מכשף ואם לא עשה הכישוף לאו מידי עבד הילכך ס"ל לרבנן ור"ע דאין זה בכלל מעונן. וכן יש לדקדק מלשון רש"י ז"ל שכתב ז' מיני זכור שכבת זרע משבע בריות ומעביר על עיניו ועושה כשפים ע"כ. וא"ת אכתי אמאי לקי דהא הוה לאו שבכללות שהרי לא תעוננו כולל שלא יאמר שעה פלוני טובה או רעה וכולל שלא יאחוז את העינים. וי"ל כיון דתרווייהו משתמעי שפיר בלישנא דקרא לא הוי לאו שבכללות ולא דמי ללאו דלא תאכלו על הדם דכולל עניינים הרבה שאינם במשמעות פשטיה דקרא ודוק ותשכח. 
ולענין עיקר שאלתינו כך הן הצעתן של דברים שיש שלשה מיני אוחז את העינים אחד לוקה ואחד מכין אותו מכת מרדות ואחד אסור מדברי סופרים. יש מי שאוחז את העינים ע"י עישונים והקטרות או ע"י נרות דולקות ואין בהם צד כישוף. ואני ראיתי מי שלוקח השעוה ומערב עמה דברים אחרים ועושה ממנה נר ומדליקה והעומדים נאחזים עיניהם ורואים דברים משונים מה שלא היה ולא נברא וזה וכיוצא בו הוי בכלל מעונן ואם התרו בו משום מעונן לוקה שהרי עשה מעשה לאחוז את העינים אף על פי שמעשה התמהון לא עשה  מ"מ הרי עשה מעשה לאחוז את העינים ואם התרו בו משום מכשף פטור שהרי לא עשה מעשה הכישוף שלא אחז את העינים על ידי כישוף. ומזה המין איירי תנא דברייתא והרמב"ם ז"ל בתחלת הפרק. 
עוד יש מי שאוחז את העינים ע"י כישוף בהשבעת שדים או במלאכה אחרת ממלאכת הכישוף וזה עושה מעשה לאחוז את העינים אבל אין בו לא מיתה ולא מלקות. אין בו מיתה שהרי לא עשה מעשה שהרואים מדמים שעושה שהרי לא לקט את הקישואין שלא זזו ממקומן ומשום מעשה כשוף שעשה לאחוז את העינים אין לחייבו מיתה שהרי לא התרו בו למיתה אלא למלקות מקרא דלא ימצא בך מעביר. אבל מ"מ היה ראוי לחייבו מלקות משום מעשה הכשוף שעשה כדי לאחוז את העינים שהרי התרו בו משום מכשף. תירץ הרב ז"ל קושיא זו דלאו לא ימצא וכו' ומכשף הוי לאו שניתן לאזהרת מיתת ב"ד שהרי מכשף יש בו מיתה דכתיב מכשפה לא תחיה וכל לאו שניתן לאזהרת מיתת ב"ד אין לוקין עליו ואף על גב דשאר הפרטים  הנזכרים בכתוב דלא ימצא בך הוא למלקות כגון מנחש וקוסם ומעונן ושואל אוב וידעוני מ"מ לגבי מכשף שהוא במיתה הוי לאו שניתן לאזהרת מיתת ב"ד ולא איירי קרא אלא בשואל בבעל אוב או בבעל ידעוני שהוא בלאו לבד דאלו בעל אוב וידעוני גופיה הם במיתה ואזהרתיה מאל תפנו אל האובות דפרשת קדושים וכן כתב רש"י ז"ל. ומין זה לא הוי בכלל מעונן כלל אלא בכלל מכשף והיינו דאיירי ביה תנא דמתני' והרמב"ם ז"ל בסוף הפרק. וכן דקדקתי מדקאמר אביי הלכות כשפים כהלכות שבת העושה מעשה בסקילה האוחז את העינים פטור אבל אסור הרי שכלל אותו בכלל הלכות כשפים. והכי דייקא נמי לישנא דמתניתין המכשף העושה מעשה חייב ולא האוחז את העינים משמע דתרווייהו בכלל מכשף אלא שזה עושה מעשה וזה אין עושה מעשה. וכ"כ רש"י ז"ל שנים מלקטין קישואין במכשפות לפנינו. וז"ל המאירי ז"ל האוחז את העינים עד שידמה כאלו עושה והוא לא עשה הרי הוא בכלל לאו זה אלא שאינו לוקה שהרי כישוף גמור להמיתו אין כאן ומלקות אין בו שהרי לאו שניתן לאזהרת מיתת ב"ד הוא ע"כ כל זה כתב על המשנה. הרי לך בהדיא דתנא דברייתא קיימי לפרושי מעונן ותנא דמתניתין לפרושי מכשף, ולפיכך אני אומר שהאוחז את העינים ע"י כישוף והתרו בו משום מעונן שהוא פטור שהרי אין התראה מענין המעשה שהרי הוא אומר אין אני מעונן אלא מכשף. א"נ דכולה בחד גוונא ובראש הפרק איירי כשהתרו בו משום מעונן ובסיפא איירי כשהתרו בו משום מכשף וזה תירוץ נכון וקצר ליישב דברי הרב ז"ל. 
והמין השלישי שעושין דברים זרים על דרך תחבולה או מהירות או קלות ידים וכיוצא בו שנראה כאלו אחז את העינים והוא לא אחז אותם בזה איני רואה שיש בו איסור תורה אלא שהוא גונב דעת הבריות ואף על פי שנראה מלשון הרמב"ם ז"ל בספר המצות שכל האוחז את העינים אינו אלא מהירות הידים ותחבולות וז"ל ובכלל לאו זה איסור פועל החרטומים ולשון חכמים אלו האוחזי העינים והוא מין מן התחבולה מחובר אל קלות התנועה ביד עד שידמה לאנשים שיעשה עניינים אין אמיתתו בהם כמו שנראה אותם עושים תמיד יקחו חבל וישימו אותה בכנף בגדיהם ויוציאו נחש ולוקחים טבעת וישליך לאויר ואח"כ יוציאוהו מפי אחד מן העומדים שם ומה שידמה לזה מפעולת החרטומים המפורסמים אצל ההמון כל פועל מהם אסור ומי שעושה זה נקרא אוחז את העינים והוא מין ממיני הכשוף ומפני זה לוקה והוא עם זה גונב דעת הבריות ע"כ. זהו הלשון הנמצא בספרים שלנו וא"כ הוא חולק עם מ"ש בחבור שאם הוא ממיני הכישוף לא יתחייב מלקות שהרי הוא לאו שניתן לאזהרת מיתת ב"ד. אבל ראיתי בספר החנוך שדרכו להעתיק לשון הרב ז"ל כתב וז"ל וכל אחד מהמעשים הרעים הללו הוא אסור והרי הוא בכלל לאו של מעונן ולוקין עליו ואף על פי  שאמר מעונן אצל מכשף בכתוב אחד [אינו] מין כישוף ממש שאלו היה האיסור משום לאו דמכשף לא היינו מלקין עליו משום דלאו דמכשף ניתן לאזהרת מיתת ב"ד שנאמר מכשפה לא תחיה וקיי"ל לאו שניתן לאזהרת מיתת בית דין אין לוקין עליו עכ"ל. משמע שטעות סופרים הוא או שמא חזר בו. ומ"מ הוא ז"ל אזיל לשיטתיה דס"ל שהכל הבל ואין שם לא אחיזת עינים ולא כישוף אלא הכל תחבולה אבל האמת הוא שיש מעשה כשפים ומעשה שדים ומעשה אחיזת עינים בפועל שאם לא כן לא היה הכתוב מחייב מיתה למכשף מפני מעשה (החבל) [ההבל] ולא היה מחייב מלקות מפני קלות ומהירות ידים ותחבולה. ומ"מ מודה אני שיש איסור גניבת הדעת. ואפי' מדבריו נראה שיש בזה מעשה חרטומים אלא שמתחבר אליו קלות התנועה בידים וכי יעלה על הדעת שמה שהיו עושים החרטומים לפני פרעה היה תחבולה וקלות ידים אין הדעת סובלתו אלא שהיו עושים מעשה כישוף ע"י שדים ומעשה שדים וכשפים מפורסם אצל רז"ל גם אצל ההמון ולכן אני אומר הג' חלוקים אוחז את העינים שכתבתי למעלה. והנראה לענ"ד כתבתי: 
על והאוחז את העינים ומדמה וכו' ולוקה. הגיה על זה [המהר"ם פאדווה] שיש שני מיני אוחז את העינים והמין הראשון לוקין עליו והוא נעשה ע"י תחבולה והמין השני והוא שיראה שעושה ואינו עושה אין לוקין עליו וכוונתו להשיג על הרב על מה שכתב בפירוש המשנה וז"ל אמרו פטור הוא פטור אבל אסור כגון פטורי שבת וחייב מלקות ע"כ. ומשמע דבמתניתין דאיירי במין השני וכן הוא האמת אבל אם היה מעיין עיון מי שבא להשיג לא היה כותב כן שהרי המין הב' של מעונן לא מפני קולתו פטר אותו ממלקות שהרי ע"י כישוף אוחז את העינים שנראה כאלו מעשה ואינו עושה כלום אלא מפני שהוא לאו שניתן לאזהרת מיתת ב"ד ואין לוקין עליו. תדע והלא דברים ק"ו אם ע"י מעשה התחבולה חייב מלקות וכ"ש על העושה מעשה כישוף שהיה ראוי לחייבו מלקות אלא חייב היה אלא דנפטר משום שניתן לאזהרת מיתת ב"ד והיינו דתנן במתני' המכשף העושה מעשה חייב פירוש חייב מיתה ולא האוחז את העינים אף על פי שהוא בכלל מכשף פטור פי' פטור ממיתה משום שלא עשה מעשה וזהו שכתב הרב פטור אבל אסור כגון פטורי שבת שאין פירושו פטור ומותר הכא נמי פטור ממיתה וחייב מלקות אלא שבא לו הפיטור ממקום אחר משום שהוא לאו שניתן לאזהרת מיתת ב"ד. וכבר הארכתי בתשובת שאלה ובפי' הלכות עכו"ם לתרץ מה שהקשה בלשון הרב עיין שם: 


שו"ת הרדב"ז (ללשונות הרמב"ם) הלכות עבודה זרה פרק יב 
===== 
הלכה יד 
[יד] שאלת ממני על מה שכתב הרמב"ם ז"ל פי"ב מהלכות עכו"ם וז"ל ומכלל אזהרה זו שלא יהיו שתי בתי דינין בעיר אחת זה נוהג במנהג זה וזה נוהג במנהג אחר שדבר זה גורם למחלוקת גדולה שנאמר לא תתגודדו לא תעשו אגודות אגודות ע"כ וקשיא לך דהיכי פסק כאביי לגבי רבא דגרסינן פ"ק דיבמות ומאן דאמר עשו ב"ש כדבריהם קרי כאן לא תעשו אגודות אביי אמר כי אמרינן לא תתגודדו כגון שתי בתי דינין בעיר אחת הללו מורין כדברי ב"ש והללו מורין כדברי ב"ה אבל שתי בתי דינין בשתי עיירות לית לן בה א"ל רבא והא ב"ש וב"ה כשתי בתי דינין בעיר אחת דמו אלא אמר רבא כי אמרינן לא תתגודדו כגון ב"ד בעיר אחת פלג מורין כב"ש ופלג מורין כדברי ב"ה אבל שתי בתי דינין בעיר אחת לית לן בה ואלו אנן קי"ל כל היכא דפליג אביי ורבא הלכתא כרבא בר מיע"ל קג"ם. 
תשובה אפשר לומר דפסק הרב ז"ל כאביי בהא משום דמסתבר טעמיה שלא ירבו מחלוקת בישראל דכיון שהם בעיר אחת אף על גב שהם שתי בתי דינין אי אפשר להנצל מן המחלוקת  שהרי הציבור הנגררים אחריהם זה מיקל וזה מחמיר זה פוטר וזה מחייב זה מטמא וזה מטהר והעם פוסחים על שתי הסעיפים וירבה ביניהם השנאה והמחלוקת וזה דבר נראה לחוש העין אבל שתי בתי דינין בשתי עיירות לית לן בה דכל עיר ועיר ימשך אחר בית דינו ומה שהקשה רבא לאביי והא ב"ש וב"ה כשתי בתי דינין בעיר אחת דמי לא קשיא ליה לאביי כולי האי דשאני ב"ש וב"ה כיון שיש בכל כת מהם כמה וכמה בישראל כשתי בתי דינין בשתי עיירות דמי וכ"ש שכבר היה מחלוקותם מפורסם ואף על פי שכל כת היה עושה כסברתו דהכי מסקינן בגמרא לא נמנעו אלו מאלו מפני שחסידים גמורים היו והיו מודיעים לחבריהם כדאיתא בגמרא גבי צרת הבת שהרי כל מחלוקותם לשם שמים תדע שהרי כשהקשה רבא לאביי לא הקשה והא ב"ש וב"ה בעיר אחת הוו אלא כשתי בתי דינין בעיר אחת דמי משמע דאביי לא מדמי להו. ואפשר לתרץ נמי דב"ש וב"ה בשתי עיירות הוו דיירי אבל בעיר אחת אפי' בתי דינין כב"ש וב"ה קרינן בהו לא תתגודדו ויש לחוש למחלוקת ואף על גב דקי"ל כרבא לגבי דאביי הא אמרינן דהני מילי היכא דפליגו בסברא דנפשייהו אבל בסברא דאחריני לית לן האי כללא והכא נמי איכא למימר דלא פליגי במימרא דנפשייהו אלא בתרוצא דקושיין אפליגו ובכי האי ס"ל לרב ז"ל דלא הדרינן לכללין. א"נ י"ל דאפילו לדעת רבא אמרינן דעד כאן לא אמר רבא [כו'] אבל שתי בתי דינין בעיר אחת לית לן בה אלא בתי דינין חשובים כב"ש וב"ה שלא ימשך מהם מחלוקת מהטעמים שכתבתי למעלה אבל שתי בתי דינין בעלמא אפי' בעיר אחת מודה רבא שיש לחוש למחלוקת וקרינן ביה לא תתגודדו והשתא ניחא ממה שהקשו בתוספות דמגילה דבעיר אחת היו קורין לבני העיר בי"ד ולבני הכפרים מקדימין ליום הכניסה ומתוך קושיא זו אמרו כי בעירם היו קורין בני הכפרים ובעירם היו מתכנסין ובמה שכתבתי יתיישב שכיון שהיה הדבר מפורסם שבני הכפרים מקדימין ליום הכניסה ובני העיר קורין כדרכם בארבעה עשר לא ימשך מזה מחלוקת ולא קרינן ביה לא תתגודדו כדאמרינן גבי פלוגתא דב"ש וב"ה. והנראה לעניות דעתי כתבתי: 


שו"ת הרדב"ז (ללשונות הרמב"ם) הלכות תשובה פרק ג 
 
הלכה ה 
[ה] שאלת ממני ליישב לשון הרמב"ם פ"ג מהל' תשובה בשעה ששוקלין עונותיו של אדם וכו'. דקשיא טובא דמחלק בין ציבור ליחיד ולא משמע הכי ביומא שילהי יום הכפורים. 
תשובה איברא דקשיא וכבר השיגו הראב"ד ז"ל. ותו קשיא שמביא ראיה ליחיד מדכתיב הן כל אלה יפעל אל פעמים שלש עם גבר ומקרא משמע דאפי' ליחיד מעבירין על שלשה ראשון ראשון והכי משמע נמי מדתניא ר' יוסי ברבי יהודה אומר אדם עובר עבירה פעם ראשונה מוחלין לו שניה מוחלין לו [שלישית מוחלין לו] רביעית אין מוחלין לו וכו' והא הכא ביחיד משמע וקתני שלישית מוחלין לו ואם גרסת רבינו היא כגרסת הספרים שלנו צריך לתרץ דמלת אדם מתפרשת על היחיד או על הציבור ומייתי תנא ראיה שנאמר כה אמר ה' על שלשה פשעי ישראל ועל ארבעה לא אשיבנו ואומר הן כל אלה יפעל אל פעמים שלש עם גבר ובעי תלמודא מאי ואומר וכי תימא הני מילי בציבור כלומר בציבור נוהג מדה זו אבל ביחיד אין נוהג מדה זו כלל ואפי' ראשון אין מעבירין ת"ש הן כל אלה יפעל אל פעמים שלש עם גבר נוהגת בו מדה זו שמעבירין לו אבל ציבור כדאית להו שלשה מעבירין לו ויחיד כדאית ליה שנים מעבירין לו ודייק לה רבינו מדכתיב פעמיים שלש דהוה ליה למיכתב שלש פעמים עם גבר ומדכתב פעמיים שלש משמע שיש חילוק בין פעמיים לשלש פעמיים מעבירין שלש אין מעבירין אבל ציבור אינו כן דכתיב על שלשה פשעי ישראל וגו' והא דתני ר' יוסי שלישית מוחלין לו היינו בציבור ואדם דקתני היינו ציבור דכתיב ואתנה צאני צאן מרעיתי אדם אתם ובכמה מקומות מצינו מלת אדם על הכלל והנראה לי בדעת רבינו כתבתי: 


שו"ת הרדב"ז (ללשונות הרמב"ם) הלכות תשובה פרק ח 
 
הלכה ב 
[ב] שאלת על מה שהשיג הראב"ד ז"ל פרק שמיני מהלכות תשובה וז"ל דברי האיש הזה קרובים בעיני למי שאומר אין תחיית המתים לגופות אלא לנשמות בלבד וכו'. ושאלת מהיכן למד זה מדברי רבינו ז"ל. 
תשובה דע כי הראב"ד סובר שלא נקרא עולם הבא אלא הבא אחר התחייה דאילו העולם הבא אחר המות נקרא גן עדן או גיהנם כל אדם כפי דינו. ולפיכך היה קשה עליו לומר שכל אותם המאמרים יהיו דרך חידה ומשל כיון שהתחייה היא בגוף ונפש למה לא יהיו הדברים כפשוטן ולפיכך לא גמר אומר לומר שדעת רבינו זה אלא קרובים דבריו לזה. ואני שמעתי ולא אבין איך יצוייר תחיית המתים לנשמות ולא לגופות והלא אין הנשמות מתות אלא חיות ולא שייך לומר תחיית המתים אלא לגופות שהם מתים ונהפך כל יסוד ליסודו וא"כ מי שמאמין בתחיית המתים ובהשארות הנפש אי אפשר שיאמר שאין התחייה אלא לנשמות ולא לגופות ושני עקרים אלו רבינו בקי בהם ובסודותם וכתב אותם בכל חבוריו וא"כ תמהתי [איך] יאמר עליו דבר כזה ודעתו ז"ל כי עוה"ב נקרא עוה"ב לאדם אחר המיתה ובזה העולם הוא מדבר שהרי אנו רואין הגוף מוטל לפנינו כאבן דומם בלתי הרגשה וא"כ אין העונש והשכר אלא לנפש וכיון שאין שם אלא הנשמות ואין שם ממאורעי הגוף על כרחנו לומר שהם דרך חידה ומשל ועל זה דבר רבינו בזה הפרק אבל בעולם הבא אחר התחייה לא דבר כיון שיש שם גוף וגויה לא יקשה אם יהיו הדברים כפשוטן כאשר כתב הראב"ד וכן אמרו ז"ל מתים שעתיד הקדוש ברוך הוא להחיות הקדוש ברוך הוא עושה להם כנפים ושטין  מסוף העולם ועד סופו ואפילו לדעת האומר חוזרין לעפרן בעוד שלא חזרו מ"מ יחיו חיים ארוכים ויהיו הדברים כפשוטן וכמשמען ואין רבינו מכחיש זה ח"ו וכבר שבחוהו על זה חכמי לוניל ואחרים ועיין במה שכתב הרמב"ן בשער הגמול וכבר העתיקו דבריו מפרשי דברי רבינו ועיין בדבריהם ואני לא באתי אלא לומר שאין דבריו אלא בעולם הבא לאדם אחר המיתה מיד: 


הלכה ה 
[ה] שאלת ממני אודיעך פירוש לשון הרב בהלכות תשובה שכתב והנקמה שאין גדולה ממנה שתכרת הנפש וכו' וראית כל מה שכתבו הראשונים לתרץ כוונת הרב ז"ל בלשון ובפרט מה שכתב הרב הגדול הרמב"ן ז"ל אבל קשה עליך להלום סוף לשונו על דרך זה וז"ל האבדון הוא שקורין אותו הנביאים דרך משל באר שחת ואבדון ותפתה ועלוקה וכו' וכל זה הלשון מורה שאין שם גיהנם ולא עונש זולת הכרת. 
תשובה ח"ו לומר על הרמב"ם דבר כיוצא בזה וכבר למד עליו הרמב"ן ז"ל זכות כאשר כתבת וכן מורה לשונו ז"ל שכתב הנקמה שאין נקמה גדולה ממנה וכו' משמע שיש לנפשות נקמה אחרת אלא שזו גדולה מכולם ואין אחריה נקמה ואם היתה כוונתו למה שחשדוהו אחרים היה כותב נקמת הנפש שלא תזכה לאותם החיים וכו' וכן כתב הוא לעיל בפ"ג שכל הרשעים דנין אותם כפי חטאם וכו'. וכן כתב הרב הגדול לראיה ודברים ברורים הם ומבוארים מתוך לשונו. ומה שאמר הרב וזה האבדון הוא שקורין אותו הנביאים דרך משל וכו' לא היתה כוונת הרב להכחיש מציאות גיהנם ומקומותיו ופתחיו וחדריו והפרש העונשים אשר לנפשות הנכנסות שם כפי משפטו הצדק כאשר מבואר בדברי רז"ל אשר מנו שעריו והיכן הם ומדדו ארכו ורחבו ואם אין שם מקום מוכן לענוש את הרשעים ולדון אותם כפי רשעם מהו זה שכתב שכל הרשעים דנין אותם כפי חטאם אלא הענין מה שאגיד לך שלא אמר על מקום המשפט והעונש שהוא משל ח"ו אלא על קריאת השמות אמר שהם משל על הכרת הנפש וזהו שאמר וזה האבדון הוא שקורין אותו הנביאים דרך משל באר שחת שמורה על סוף השחתת הנפש וכן אבדון מורה על אבדן הנפש וכן תפתה שנאמר בו אש ועצים הרבה יש עד שתכלה הנפש ותאבד. וכן עלוקה שנאמר בה הב הב עד אבדן הנפשות אשר שם וזהו שסיים לשונו וכל לשון כלייה והשחתה קורין לו לפי שהיא הכלייה שאין אחריה תקומה והפסד שאינו חוזר לעולם ע"כ. נראה מפורש שאין דעתו וכוונתו אלא על סוף כליית הנפש ואחרית העונש ולזה התכלית והסוף מביא המשל לא על תחלת העונש ומקומו. סוף דבר אין לנטות ממה שכתב הרב הגדול בפי' דברי הרב ופוק חזי מלכותא דארעא מכין ועונשין ואחר כך הורגין והכל לפי חומר העון ודעהו: 


שו"ת הרדב"ז (ללשונות הרמב"ם) הלכות קריאת שמע פרק א 
==== 
הלכה ב 
[ב] עוד שאלת על מה שכתב הרמב"ם ז"ל וז"ל ואחריה והיה אם שמוע שיש בה צווי על זכירת שאר כל המצות ואח"כ פרשת ציצית שגם היא יש בה צווי על כל המצות וקשיא לך עלה דלא נקיט ז"ל לא טעמא דמתניתין שזה נוהג בין ביום ובין בלילה ויאמר אינו נוהג אלא ביום ולא טעמא דברייתא שזה יש בה ללמוד ולעשות ויאמר אין בה אלא לעשות בלבד ונקיט ז"ל טעמא אחרינא שלא הוזכר כלל ומתוך קושיא זו אמרת דלא יהיב ז"ל טעמא לקדימה אלא יהיב טעמא למה קבעוה בק"ש ונקיט חד טעמא מהנך דאתמרו עלה בסוף פ"ק ושביק אחריני ולא חש להאריך ואיברא דאין זו כוונת רבינו ז"ל דנקיט לישנא דמתניתין ויהיב טעמא למה נקבעה בק"ש וגם אתה מודה שלא אמרת זה אלא מתוך הדוחק ואילו דקדקת בלשון הרב ז"ל כראוי לכמותך לא דחקת עצמך בזה שהוא ז"ל כתב שיש בה צווי על זכירת שאר כל המצות ואחר כך פרשת ציצית שגם היא יש בה צווי על כל המצות ולא כתב שאר וכוונת הרב ז"ל כי בפרשת והיה אם שמוע יש בה מעין פרשה ראשונה דהיינו אהבתו ותלמודו עם צווי על זכירת כל המצות משא"כ בפרשת ציצית שאע"פ שיש בה צווי על זכירת כל המצות אין בה אהבתו ותלמודו דרך פרט והשתא נקיט טעמא הכי ומקדימין פרשת שמע מפני שיש בה יחוד ה' ואהבתו ותלמודו ואחריה והיה אם שמוע שאע"פ שאין בה יחודו יש בה אהבתו ותלמודו כמו פרשה הראשונה וזכרון שאר מצות מלבד אותם שיש גם בפרשה ראשונה דאיתנהו נמי בפרשה שנייה והיינו טעמיה דתנא דברייתא דקתני והיה אם שמוע לויאמר שזה יש בה ללמוד ולעשות וזה אין בה אלא לעשות בלבד ועיין עלה דאנא דלאי לך חספא ואת תשכח מרגניתא שלא היתה כוונת הרב ז"ל לתת טעם לקביעות הפרשיות כאשר חשבת. 


הלכה ז 
[ז] שאלת ממני ידיד נפשי אודיעך דעתי במה שכתב הרמב"ם ז"ל וז"ל כללו של דבר כל המשנה ממטבע שטבעו בברכות הרי זה טועה וחוזר ומברך במטבע ובפ"א מהלכות ברכות כתב וז"ל וכל המשנה ממטבע שטבעו בברכות וכו' ואם שינה את המטבע הואיל והזכיר הזכרה ומלכות וענין הברכה אפי' בלשון חול יוצא ע"כ וקשיין אהדדי. 
תשובה לא קשה כלל דבהלכות קריאת שמע איירי בשינוי מטבע פתיחת הברכה וחתימתה ולפיכך כיון ששינה בדבר שהוא עיקר הברכה הרי זה טועה וחוזר וכן מורה תחלת לשונו מקום שהתקינו שלא לפתוח אינו רשאי לפתוח מקום שהתקינו לפתוח אינו רשאי שלא לפתוח כללו של דבר כל המשנה וכו' ובהלכות ברכות איירי בסגנון נוסח הברכה וכן מורה לשונו שכתב ונוסח כל הברכות עזרא ובית דינו תקנום ואין ראוי לשנותם ולא להוסיף על אחת מהם ולא לגרוע ממנה וכל המשנה וכו' משמע דלא איירי אלא בנוסח הברכות וכיון שהזכיר ענין הברכה יצא. וכן יש לדקדק מדקאמר לעיל הרי זה טועה ובהלכות ברכות אמר אינו אלא טועה כלומר אינו חוזר אלא טועה. ודברים ברורים הם לא היה כדאי לישאל עליהם. 


שו"ת הרדב"ז (ללשונות הרמב"ם) הלכות קריאת שמע פרק ב 
==== 
הלכה ב 
[ב] שאלת על השגת הראב"ד וז"ל ויותר טוב אם ישכב וצריך לעשות כן אם יוכל ע"כ. 
תשובה בעל מגדל עוז כתב שאינו מבין לשונו שגם הרב ז"ל כתב כן. ואני אומר לפי שראה בדברי הרב ז"ל שלא כתב ואינו יכול להתהפך על צדו אלא על החלוקה הראשונה דהיינו בעל בשר אבל מי שהיה חולה אף על פי שיכול להתהפך נוטה מעט לצדו וקורא ועל זה השיג עליו ויותר טוב אם ישכב על צדו וצריך לעשות כן אם יוכל, וכן הוא דעת הרב נמי דסיפא ארישא קאי או שהיה חולה על התנאי הראשון שאינו יכול להתהפך על צדו נוטה מעט על צדו וקורא ואתרווייהו קאי אבעל בשר ואחולה ולכן תמהתי על הראב"ד כי זה פשוט הוא שכן הוא כוונת הרב ז"ל ואפשר שלא בא להשיג אלא לפרש שלא נטעה בלשון הרב ז"ל ויש כיוצא בזו בהשגותיו של הראב"ד ז"ל. 


שו"ת הרדב"ז (ללשונות הרמב"ם) הלכות קריאת שמע פרק ג 
==== 
הלכה טז 
[טז] שאלת ממני אודיעך דעתי במה שכתב הרמב"ם ז"ל אסור לקרות כנגד הערוה עד שיחזיר פניו אפי' עכו"ם או קטן לא יקרא כנגד ערותן ובפ"ג מהל' מילה כתב המל אדם גדול צריך לכסות ערותו עד שיברך משמע הא קטן אין צריך לכסות ואין לחלק בין ק"ש לברכה דתרווייהו דבר שבקדושה נינהו. 
תשובה איברא דתרווייהו דבר שבקדושה נינהו אבל קריאת שמע בעיא כוונת הלב טפי משאר ברכות ובעינן שלא יהרהר בדבר אחר הילכך בין בשל גדול בין בשל קטן איכא הרהור ואסור אבל בשאר ברכות נהי דבעינן והיה מחנך קדוש ולא יראה בך ערות דבר ואפי' מכוסה בזכוכית כיון שנראה מתוכה איכא משום ולא יראה בך ערות דבר מ"מ של גדול הוי ערוה של קטן לא הוי ערוה ולהרהור לא חיישינן חדא דלא בעינן כונת הלב וכדכתיבנא. ותו דכיון שהיא של קטן שהוא רגיל בה תדיר ובמלאכתו טריד לא יבוא לידי הרהור. ותו דברכה קצרה היא מה שאין כן בק"ש הילכך גבי גדול נמי היה מותר אי לאו משום דכתיב והיה מחנך קדוש ולא יראה בך ערות דבר הא למדת דאפילו שהיה ערות הגדול מכוסה בזכוכית לא יברך עד שיכסה שלא יראנה דבעינן ולא יראה בך ערות דבר והא איכא אבל ערות קטן אינה ערוה ומותר לברך כנגדה אף על פי שאינה מכוסה כלל וכן נהגו כל ישראל. 


שו"ת הרדב"ז (ללשונות הרמב"ם) הלכות תפילה ונשיאת כפים פרק י 
====== 
הלכה ז 
[ז] שאלת ממני אודיעך דעתי על מה שכתב הרמב"ם ז"ל וז"ל מי שטעה והתפלל של חול בשבת לא יצא. ויש ספרים מדוייקים שכתוב בהם יצא ולא ידענא אמאן נסמוך. 
תשובה שתי הנוסחאות אמת מאן דגריס לא יצא איירי כשלא הזכיר של שבת כלל ומאן דגריס יצא איירי כשהזכיר של שבת וליכא למימר דאפי' כשלא הזכיר יצא דלא גרע מראש חודש וחול המועד דקי"ל דאם לא הזכיר מחזירין אותו. ולענין ברכת המזון בשבת כתב הוא ז"ל פ"ב מהלכות ברכות ואם נזכר אחר שהתחיל בברכה רביעית פוסק וחוזר לראש שהוא ברכת הזן ע"כ וא"כ מאי שנא תפלה מברכת המזון הילכך ודאי מאן דגריס יצא כשהזכיר של שבת קאמר וא"ת היכי סתים לה כולי האי הו"ל למימר ובלבד שיזכיר של שבת. י"ל דאורחיה ז"ל להעתיק לשון התלמוד דגרסינן בירושלמי התפלל ומצא עצמו טועה של חול בשבת יצא ואם נזכר בתוך התפלה גומר הברכה שהתחיל בה וחוזר ומתפלל של שבת ע"כ. וא"ת היכי משכחת לה אם נזכר בתוך התפלה צריך לחזור ולהתפלל של שבת ואם לא נזכר כלל האיך יצא הרי לא הזכיר של שבת כלל. י"ל שהזכיר את השבת קודם שיעקור רגליו אי נמי שהזכיר את השבת בברכה אחרונה והא דקאמר ואם נזכר בתוך התפלה היינו קודם שיתחיל ברכה אחרונה. אי נמי איכא לפרושי הירושלמי הכי התפלל ומצא עצמו טועה והזכיר של שבת בתוך אחת מהברכות ולא רצה לחזור יצא ואם נזכר בתוך התפלה ורוצה לחזור כיצד יעשה גומר הברכה שהתחיל בה וחוזר ומתפלל של שבת ואין צריך לחזור לראש התפלה אבל לעולם אימא לך שאם לא הזכיר של שבת כלל לא יצא ואם עדיין לא עקר רגליו חוזר לשל שבת ואם עקר רגליו חוזר לראש ונמצאו שתי הנסחאות הולכות אל מקום אחד. 


שו"ת הרדב"ז (ללשונות הרמב"ם) הלכות תפילה ונשיאת כפים פרק יא 
======= 
הלכה ג 
[ג] שאלת ממני אודיעך דעתי במה שכתב הרב ז"ל וז"ל וכשמעמידין התיבה שיש בה ספרי תורה מעמידין אותה באמצע וכו' וכתב בסמוך עד שיהיו פני כל העם כלפי הקדש וכלפי הזקנים וכלפי התיבה ע"כ. ואם התיבה באמצע איך אפשר שיהיו פני כל העם אליה. ועוד תיבה זו למה אם להניח בה ס"ת הרי ס"ת בהיכל הוא מונח ואם לקרוא עליה בתורה הרי על הבימה היה קורא כדי שישמעו וכן כתב הוא ז"ל. 
תשובה מנהגם היה להעמיד תיבה ובתוכה ספר תורה כדי שיהיה מוכן להעלותו משם לבימה לקרוא בתורה גם כדי שיהיה מוכן ליחידים לקרוא בו שנים מקרא ואחד תרגום שהוא מצוה בס"ת יותר משאר החומשים גם למי שאין לו ולא יצטרכו כל העם לטרוח ולהוציא הס"ת מן ההיכל ומוציאו מן התיבה ומניחו עליה וקורא ובזמן שהיה קורא ש"צ להשמיע לרבים מעלהו לתיבה וקורא. ומה שאמר מעמידין באמצע לא באמצע הבית קאמר שהרי הבימה באמצע הבית היתה אלא באמצע בין צפון לדרום אבל לעולם סמוכה להיכל היו מעמידין אותה ופני כל העם אליה וזהו שלא כתב הרב באמצע הבית כאשר כתב גבי הבימה והחזן יורד לפניה בארץ ולא היה מנהגם שיתפלל ש"צ בבימה משום ממעמקים קראתיך. 


שו"ת הרדב"ז (ללשונות הרמב"ם) הלכות תפילה ונשיאת כפים פרק יג 
======= 
הלכה ד 
[ד] שאלת ממני אודיעך דעתי במה שכתב הרמב"ם ז"ל וז"ל ואם חל ראש חודש להיות בשבת מוציאים שני ספרים בשחרית באחד קורין בו סדר אותה שבת ובב' קורא בו המשלים ובראשי חדשיכם והמפטיר קורא ענין ר"ח ע"כ. משמע מלשונו שהמשלים קורא חובת היום והמפטיר חוזר וקורא ענין ר"ח וקשיא לך דטורח זה למה. ותו לא נהגו כן ותו דמלשון הרב ז"ל נראה באותו פרק דמשמע איפכא וז"ל בכל יום ויום וכו' והקורא ענין הקרבן הוא מפטיר בנביא ע"כ. 
תשובה כבר קדמך אחד מהמגיהים על דברי רבינו מהאחרונים והעלה הדבר בצריך עיון ולדידי כגון דא לא צריכה רבה כי מה שכתב הרב ז"ל ובשני קורא בו המשלים ובראשי חדשיכם הכי פירושו אם רוצה להיות מפטיר כי המפטיר עולה למנין שבעה וזהו שכתב והמפטיר קורא ענין ר"ח כלומר לעולם בין שיהיה משלים בין לא יהיה משלים. 
ומפטירין והיה מדי חדש וכו'. שנראה שהמפטיר לא יקרא בתחלה חובת היום רק המשלים יקראנו ובאותו הפרק עצמו כתב והב' קורא בו קרבן היום האמור בתורה והקורא ענין הקרבן הוא המפטיר והעלה הדבר בצ"ע. וזו שאלה היא אבל לא היה כדאי לבוא בצ"ע כי הרב ז"ל כתב המנהג שהמשלים קורא ענין ראש חודש והמפטיר חוזר וקורא אותו הענין. וכן המנהג עד היום במצרים ובירושלם והטעם לפי שהיו נוהגים להעלות קטן למפטיר וכיון שהוא חובת היום צריך גדול ואין הכי נמי שאם רצה הגדול להיות משלים ומפטיר דעדיף טפי ומה שכתב והקורא ענין הקרבן הוא מפטיר בנביא אינו מבטל מה שכתב למעלה אלא בא לומר שלא יהיה אחר קורא הענין ואחר מפטיר ולמעלה השמיענו שאע"פ שקרא המשלים ענין ר"ח חוזר המפטיר וקורא ענין ר"ח והכא השמיענו שאם רצה משלים פרשת היום להיות מפטיר צריך שיקרא גם ענין הקרבן ואם קרא ענין הקרבן צריך שיהיה הוא המפטיר אי נמי אחר ויחזור ויקרא ענין הקרבן כאשר כתב לעיל ולא קשיא מדידיה אדידיה וכבר נהגו כן שאחד משלים פרשת היום ואחד קורא ענין הקרבן והוא המפטיר ואם יש קטן מפטיר חוזר וקורא ענין הקרבן והלשון הראשון לאפוקי ממנהג ר"ת והלשון השני ממנהג שנהגו בקצת מקומות שעולה גדול למפטיר וקורא ענין היום וקטן מפטיר ואין ראוי לעשות אלא אם כן קורא עמו ההפטרה מלה מלה וגם הברכות. ומסתברא לי דמה שהצריך הרב לחזור המפטיר לקרוא ענין הקרבן אם קרא שלשה פסוקים מן הפרשה סגי בהכי כיון שכבר קרא המשלים כל ענין קרבן היום. 


שו"ת הרדב"ז (ללשונות הרמב"ם) הלכות תפילה ונשיאת כפים פרק יד 
======= 
הלכה ט 
[ט] לט שאלת ממני ידיד נפשי על מה שכתב הרמב"ם ז"ל הלכות ברכת כהנים כיצד ברכת כהנים במקדש הכהנים עולין לדוכן ובאותו פרק עצמו כתב באין ועומדין על מעלות האולם. וכי תימא היינו דוכן היינו מעלות האולם ליתא שהוא ז"ל כתב בהלכות בית הבחירה פ"ו ועולה ממנה לעזרת כהנים במעלה ועליה דוכן יש בו ג' מעלות וכו' ועולה משם לאולם בי"ב מעלות הרי שיש בין הדוכן ומעלות האולם כמה אמות באורך וגובה. 
תשובה תנן עשר קדושות בירושלים ומונה והולך עזרת כהנים מקודשת מעזרת ישראל שאין ישראל נכנסים לשם אלא בשעת צרכיהם לסמיכה ולכפרה ולשחיטה ולתנופה בין האולם ולמזבח מקודש ממנה שאין בעלי מומין ופרועי ראש וקרועי בגדים נכנסים לשם ההיכל מקודש מן בין האולם ולמזבח שאין נכנס לשם אלא רחוץ ידים ורגלים. הא למדת שיש כהנים שאין יכולין לעלות על מעלות האולם ואלו היו עומדין על הדוכן לברך את העם לקיים מצות עשה דכה תברכו שאע"פ שהם פסולים לעבודה לא נפסלו לברכה ושאר הכהנים היו עומדים על מעלות האולם לברך את העם ולפיכך קבע להם משה רבינו שני מקומות ומה שאמרנו שבעלי מומין מברכין היינו חוץ מאותן המומין שמנה רבינו שפוסלין את הכהן לישא את ידיו וזה נ"ל ברור ונכון. 


שו"ת הרדב"ז (ללשונות הרמב"ם) הלכות תפילה ונשיאת כפים פרק טו 
======= 
הלכה ד 
[ד] לח שאלת ממני אודיעך דעתי במ"ש הרמב"ם ז"ל וז"ל השנים כיצד כהן נער לא ישא את כפיו עד שתתמלא זקנו ע"כ ומשמע אפי' אקראי בעלמא ואילו בפרק הקורא את המגילה אמרינן קטן קורא בתורה ואינו פורס על שמע ולא יורד לפני התיבה ואינו נושא את כפיו משמע הא אם הביא שתי שערות אף על פי שלא נתמלא זקנו נושא את כפיו. 
תשובה תוספות הקשו קושיא זו בפ"ק דחולין דתניא התם נתמלא זקנו ראוי לעשות ש"צ ולירד לפני התיבה ולישא את כפיו ותירצו דברייתא איירי להיות נושא את כפיו בקבע והכי דייק לישנא דראוי ליעשות ראוי למנותו ש"צ ולהיות נושא את כפיו והתם מיירי באקראי בעלמא שיכול לישא את כפיו ולירד לפני התיבה אם הביא שתי שערות אף על פי שלא נתמלא זקנו והא דאמרינן בסוף לולב הגזול קטן היודע לישא את כפיו מחלקין לו תרומה בבית הגרנות התם יודע לישא את כפיו קאמר אבל לא שיהא מותר לישא את כפיו. והתוספות תירצו דקטן נושא את כפיו עם הגדולים כדאמר גבי שיר בין רגלי הכהנים היו עומדים וצוערי הלוים היו נקראים אבל בפני עצמו אינו נושא את כפיו עד שיביא שתי שערות וכן העלו התוספות והרשב"א והר"ן ז"ל וכן כתב הרב נטרונאי ומ"מ מלשון הרב ז"ל משמע דאפי' אקראי בעלמא אסור מדכתב בראש הפרק ששה דברים מונעים נשיאות כפים ומני להו ואזיל השנים כיצד וכו' וכן בדין שלא יהיה נער שלא נתמלא זקנו עומד ומברך את הקהל ותפס ז"ל לשון הברייתא דבפ"ק דחולין כפשטה אי ראוי לישא את כפיו אבל קודם לכן אין ראוי ופסול. והא דפרק הקורא את המגלה לא תידוק הא אם הביא שתי שערות נושא את כפיו אלא הכי תידוק הא אם נתמלא זקנו נושא את כפיו. וא"ת לשמעינן אם הביא שתי שערות וכ"ש קטן ואמאי נקט קטן זה לא קשיא דאשמעינן דאפי' קטן ממש קורא בתורה. ותו אשמעינן דקטן הוא דאינו פורס על שמע אבל אם הביא שתי שערות פורס על שמע וכן כתב הוא ז"ל נמצאת אומר דהדיוק הוא לצד דין לגבי פורס על שמע דייקי הא אם הביא שתי שערות פורס. ולגבי נושא את כפיו דייקי הא נתמלא זקנו נושא את כפיו. ולענין לירד לפני התיבה קטן שהביא שתי שערות אקראי בעלמא מותר אבל קבע לא וכן משמע מלשון הרב ז"ל ומי שלא נתמלא זקנו אף על פי שהוא חכם גדול לא יהיה ש"צ מפני כבוד הצבור אבל  פורס הוא על שמע משהביא שתי שערות אחר י"ג שנים ע"כ. 
כללא דמלתא דהך דיוקא דדייקי התוספות להקשות עלה דהך ברייתא אינו מוכרח שבקינן לברייתא כפשטה ועלו דברי רבינו כהוגן כנ"ל. ולענין אם יעלו הקטנים לדוכן עם הגדולים אפילו קטנים ממש מותר וכן נהגו ואף רבינו לא יחלוק בזה שאינן עולים אלא לחנכם במצות ואפי' שיברכו אין מונעין אותם מידי דהוה אאשה שאם הניחה תפילין או ציצית מברכת ואפילו לדעת האומרים שאינן מברכות שאני קטנים דאתו לכלל חיוב. 


שו"ת הרדב"ז (ללשונות הרמב"ם) הלכות תפילין ומזוזה וספר תורה פרק ג 
============ 
הלכה יד 
[יד] שאלת ממני אודיעך דעתי בלשון הרמב"ם ז"ל בהלכות תפילין וז"ל ולא יהיה אחורי הרצועות לעולם אלא כעין הקציצה אם ירוקה ירוקים ואם לבנה לבנים ונוי הוא לתפילין שיהיו כולם שחורות הקציצה והרצועה כולה וקשיא לך כיון דקאמר ולא יהיה אחורי הרצועות וכו' משמע דמדינא הכי הוא והיכי קאמר אחר כך ונוי הוא לתפילין משמע דמשום נוי לבד הוא. 
תשובה אם כן לפי דבריך לא קיימו ישראל מצות תפילין שהרי אין צובעין אחורי הרצועות שחור אלא שיעור לשונו ז"ל כך הוא ולא יהיה אחורי הרצועה לעולם אלא כעין הקציצה אם עשה הקציצה ירוקה או לבנה אבל אם עשה הקציצה שחורה אפילו שיהיה אחורי הרצועה לבנה לית לן בה ומיהו נוי הוא לתפילין שיהיו כולם שחורות הקציצה והרצועה כולה ותרתי נוי קאמר שתהיה הקציצה שחורה ולא משאר גוונים ושתהיה אחורי הרצועה ג"כ שחורה ונמצאו ישראל מקיימים מצות תפילין אף על פי שאין מקיימין נוי מצוה ברצועות. תדע  שכן הוא דאי האי דקאמר ולא יהיה [אחורי] הרצועות וכו' בכל הגוונים קאמר מה הוצרך לפרש אם ירוקה ירוקים ואם לבנה לבנים אלא ודאי באלו הגוונים וכיוצא בהם בעינן שתהיה הרצועה כעין הקציצה אבל בקציצה שחורה לא בעינן אלא פני הרצועה שחורה לבד משום הלכה למשה מסיני. הא למדת שכל הגוונין כשרים בקציצה אבל אדומות הם גנאי ואם רצועות אדומות גנאי כ"ש הקציצה עצמה והקציצה שחורה מצוה לנוי וכן הרצועות ואם הקציצה שחורה אף על פי שיהיה גוון אחורי הרצועה משאר גוונים חוץ מאדומות שפיר דמי [ואם] הקציצה משאר גוונים צריך שיהיה אחורי הרצועה מגוון הקציצה והטעם כיון לשנות הקציצה מהנוי שלה להיות שחורה אין ראוי שיעשה שני שינויים לעשות אחורי הרצועה שלא מעין הקציצה אבל בזמן שהקציצה שחורה נאה לית לן בה אם יעשה אחורי הרצועה משאר גוונים חוץ מאדום ומיהו נוי התפילין שיהיה הכל שחור. 
ויש ספרים שכתוב בהם וגנאי הוא לתפילין שיהיו כולם שחורות הקציצה והרצועה כולה ולפי גרסא זו אם הקציצה שחורה צריך שיהיה אחורי הרצועה שלא מגוון הקציצה וטעות הוא שנפל בספרים דהשתא ומה אם הקציצה משאר גוונים צריך שתהיה הרצועה כעין הקציצה בזמן שהקציצה שחורה נהי דלא בעי שיהיה כגוון שלה אבל שיהיה גנאי אם עשה אותה שחורה לא אמרה אדם מעולם. ותו דאי הכי לא הוה ליה למימר אלא גנאי הוא לתפילין שתהיה הרצועה כולה שחורה שהרי אפי' לפי גרסא זו מודים שאין גנאי לקציצה שתהיה שחורה ודבר ברור הוא לא היה ראוי להטריח הקולמוס עליו. 
ומ"מ למדנו שמי שרוצה לקיים נוי המצוה יצבע גם אחורי הרצועה שחור והכי משמע מדברי הרא"ש ז"ל שכתב יש שעושים בתים של תפילין מעור לבן דלא נאמר שחורות אלא ברצועות מ"מ נויי תפילין הוא שיהיה הכל שחור ומדקאמר הכל שחור משמע דאחורי הרצועה נמי קאי דאי אקציצה הכי הו"ל למימר ומ"מ נויי תפילין שיהיו שחורות דאי לאשמעינן דפני הרצועות שחורים לא משום נוי היא אלא הלכה למשה מסיני הוא. והא דאמרינן בגמרא פרק הקומץ את המנחה אמר רב נחמן ונוייהן לבר רב אשי הוה קאי קמיה דמר זוטרא אתהפכא ליה רצועה דתפילין אמר ליה ולא סבר לה מר ונוייהן לבר א"ל לאו אדעתא ומשמע לכאורה דאחורי הרצועה היה לבן. לא קשיא דלעולם אחורי הרצועה שחור היה ג"כ אבל ניכר הוא פני הרצועה מאחורי הרצועה שזה שחור ומבהיק וזה שחור ואינו מבהיק וזה דבר נראה לעין וזהו שאמרו ונוייהן שהנוי הוא שחור מבהיק וצריך שיהיה לצד חוץ ולא אמרו ושחרותן לבר אלא נוי השחרות לבר ומכאן למדו שנוי התפילין הוא שיהיה הכל שחור וטעמא דמסתברא הוא כיון שהלכה למשה מסיני הוא שיהיה פני הרצועה שחור ממילא ידעינן שהשחור מובחר לתפלין א"כ נוי הוא שיהיה הכל שחור אפילו אחורי הרצועה ואיך יעלה על לב לומר שהלבן ברצועה עדיף מהשחור עד שתאמר שהוא גנאי שיהיה שחור. 
וכן יש לדקדק מלשון רש"י ז"ל שכתב לישנא אחרינא נוייהן של רצועות שהם חלוקות מצד אחד וצבועות שחור והוא נוייהן ומדלא קאמר שצד אחד לבן וצד אחד שחור אי נמי שחלוקות מצד אחד שצבועות שחור משמע דהאי וצבועות שחור אכולה רצועה קאי אלא שצד פנים חלוק מצד אחר שזה משחיר טפי מפני שהוא חלק ומבהיק. ואף על פי שידעתי שיש  חולקין שאומרים דאפילו לנוי לא בעינן שיהיו אחורי הרצועות שחורות מ"מ מודים הם דאינו גנאי ומה שאין מדקדקין לעשות אחורי הרצועה שחורות סומכים על האומרים דלא אמרינן נוי תפילין אלא לענין הקציצה שתהיה שחורה כמו פני הרצועה אבל אחורי הרצועה לא איכפת לן אבל מי שרוצה להתנאות במצוה לדעת הרמב"ם ז"ל יצבע גם אחורי הרצועה שחור ואפ"ה ידקדק שלא תתהפך הרצועה לא של ראש ולא של יד אלא שתהיה פני הרצועה לבר וזהו פי' נוייהן לבר ואם נתהפכה הרצועה יש בתשובת הגאונים ז"ל שצריך לישב בתענית יום אחד. ומה שכתב הטור וז"ל כתב הרמב"ם ז"ל שאם לא יעשה הבתים שחורים יעשה הרצועה מצבע הבתים ע"כ לאו למימרא שאם יעשה הבתים שחורים לא יעשה הרצועה שחורה אלא ה"ק אינו מחוייב לעשותה שחורה אבל נוי הוא שיעשה הכל שחור וק"ל. 


שו"ת הרדב"ז (ללשונות הרמב"ם) הלכות תפילין ומזוזה וספר תורה פרק ד 
============ 
הלכה יא 
[יא] שאלת ממני אודיעך דעתי במה שכתב הרמב"ם ז"ל וז"ל וכל המניח תפילין לכתחלה אחר שתשקע החמה עובר בלאו שנאמר ושמרת את החקה הזאת וכו' מימים ימימה ע"כ. וקשיא לך אם הוא לאו הבא מכלל עשה כדמשמע פשטיה דקרא הוה ליה למימר עובר בעשה דלאו הבא מכלל עשה עשה ואם עובר בלאו ממש כדמשמע פשט לשונו אמאי לא לקי וכי תימא הכי נמי דלקי הוה ליה לפרושי כדמפרש בכמה דוכתי. ותו דלא מני ליה בכלל המצות. 
תשובה דע דלא אמרינן לאו הבא מכלל עשה עשה אלא שהוציאו הכתוב בלשון עשה ממש ולא הוזכר בכתוב הלאו כלל. אבל הכא הוציאו הכתוב בלשון לאו כדקיי"ל השמר פן ואל הרי זה לא תעשה והכא הוי כאילו כתב לא תלבש תפילין אלא מימים ימימה והכי פירושו דקרא ושמרת את החקה הזהר שלא תהיה חוקה זו אלא מימים ימימה ולא בלילה ולפיכך כתב הרב ז"ל עובר בלאו והא דלא כתב דלוקה עלה כשאר לאוין משום דקיי"ל שכל המכוין לעשות מצוה אף על פי שעבר על לאו אינו לוקה לפי שהוא סבור שעושה בטוב לקיים מצות תפילין וטעמא דמסתבר הוא דהיכי מלקינן ליה והוא אומר לעשות מצוה נתכוונתי ואף על פי  שהתרו בו הרי הוא אומר לעשות מצוה אני מכוין. ותו דאין זה כשאר הלאוין כיון דאם היו עליו מבעוד יום מותר להניחם עליו בלילה והיינו שלא מנה הרב לאו זה בכלל מנין המצות. 
מב שאלת ממני אודיעך דעתי על מה שכתב הרמב"ם ז"ל וכל המניח תפילין לכתחלה אחר שתשקע החמה עובר בלאו שנאמר ושמרת את החקה הזאת למועדה מימים ימימה. וקשיא לך דהוא ז"ל כתב בספר המצות דהשמר פן ואל ולא כולן לשון הזהרה הן וא"כ אמאי לא מנה אותה בכלל מנין המצות ואמאי אינו לוקה עליה. ועוד אם אסור להניח תפילין בשבתות ובימים טובים לדעת הרב או אין בהנחתן איסור כמו שכתב רש"י ז"ל והתוספות ז"ל עלה דהאי דכל שנאותין בו משלחין אותו ביום טוב. וכי תימא הרב ז"ל ס"ל דאסור  וכמו שכתב בפי' המשניות עלה דההיא ביום טוב וכן בפרק בתרא בעירובין איך מתפרשא הך סוגיא דיו"ט. ועוד שהוא ז"ל כתב עלה דהך דעירובין אין הלכה כר' גמליאל ומשמע הלכה כת"ק דידיה ומסקינן בגמ' דת"ק סבר שבת זמן תפלין הוא ור"ג סבר שבת לאו זמן תפלין הוא ואיהו פסק באותו פרק הנזכר דשבת ויו"ט לאו זמן תפילין הוא. ועוד כתב בפ' הנזכר זמן הנחת תפילין ביום ולא בלילה שנאמר מימים ימימה חוקה זו מצות תפילין ואתיא כת"ק וכתב וכן שבתות ויו"ט אינם זמן תפלין שנאמר והיו לאות שבתות ויו"ט הן עצמן אות. ואתיא כר' עקיבא דאפליגי בהכי בפרק הקומץ רבה. ועוד מה הפסד יש אם יהיו לו שני אותות ועוד דבלאו הכי נמי אית לן שני אותות דהא אית לן ברית מילה דנקרא אות ועוד דקיי"ל כרב אשי דבתרא הוא. ותו דעבד עובדא בנפשיה ואנח תפלין משחשיכה וס"ל דהלכה ואין מורין כן כדאיתא בפרק הקומץ בהדיא וכיון דהוי הלכה אין כאן לאו. 
תשובה כבר כתב הרב ז"ל בס' המצות בשורש ט' שכל דבר שבא דרך אסמכתא אין ראוי למנותו והכא אסמכתא בעלמא הוא דפשטיה דקרא בפסח מיירי כר' עקיבא ועלה כתיב מימים ימימה כלומר משנה לשנה אלא שר' יוסי הגלילי דריש ליה נמי למאי דסליק מיניה והיה לך לאות וכו' משום דס"ל לילה לאו זמן תפילין הוא ואסמכיה אהאי קרא מדאפליגי ר' אלעזר ור' יוחנן בה משמע דהלכתא היא וקיי"ל כר' יוחנן דעובר בלאו אבל אינו בכלל המנין ואין לוקין עליו ולא עדיף מלאו שבכללות דאמר ר"י אין לוקין עליו ולא מנה אותם הרב בכלל הלאוין ולא דמי להשמר בנגע הצרעת ולא להשמר לך פן יהיה דבר וכו' ולא להשמר לך פן תעזוב את הלוי וכיוצא באלו דבכלהו פשטיה דקרא בהכי משתעי וס"ל לר"י דאפילו השמר דעשה הוי לאו ולוקין עליו. אבל היכא דהוי אסמכתא כי הכא אף על גב דהוי לאו אין לוקין עליו ומזה הטעם לא מנה אותו הרב במנין הלאוין וס"ל ז"ל דעובדא דרב אשי לא פליג עלה אלא שהיו על ראשו ולא חלץ אותם כששקעה החמה דאמר רבינא זימנא חדא הוה יתיבנא קמיה דרב אשי וחשיך והניח תפילין ואמינא ליה וכו' והאי והניח לא שהניחם לכתחלה אלא שהניחם בראשו ולא חלץ אותם ובהכי מסקינן הלכה ואין מורין כן וכ"כ הרב ז"ל בפ' הנזכר מי שהניח תפילין וכו'. ויש קצת סיוע לפי' זה שהרי לפי הפשט משמע שהיה רב אשי בלא תפילין ועתה בא להניחם לכתחלה והלא אסור לילך ד' אמות בלא תפילין או שמא גורס וחשיך ושבק תפילין וכו' מ"מ סובר הרב דרב אשי לא פליג אדר' יוחנן. 
ולענין אם אסור להניחם בשבתות ויו"ט הנה כתב הרב ז"ל בפי' המשנה שני פעמים שאסור להניחם וטעמא דמילתא דכיון דאית לן שני אותות אות של ברית ואות של שבת או יום טוב הרי הם שני עדים כשרים וכל המוסיף אות שלישי גורע כאילו הוא נותן גרעון ופסול בשני האותות עד שהוא צריך לשלישי וכן אני מדקדק מלשון הרב ז"ל שכתב בפרק הנזכר זמן הנחת תפילין ביום ולא בלילה וכו' וכן בשבתות ויו"ט וכו' ומדקא משוה להו וקאמר וכן משמע דכי היכי דבלילה איכא איסורא בהנחתן כן גם בשבתות ויו"ט והוה מצינא לפרושי דלעולם ס"ל כת"ק דר' גמליאל דשבת זמן תפלין הוא ומה שאסר להניח אותם הוא דילמא מפסקא ליה רצועה ואתו לאיתויינהו ד' אמות ברה"ר ואפילו בבית אסור אליבא דרב דאית ליה דכל שאסרו חכמים לצאת לרה"ר אסרו ג"כ לצאת בחצר. וזה הפי' אינו נכון כלל חדא דהא כמה פסקו הלכתא כרב פפי דס"ל דלא אסרו אלא לצאת בו לרה"ר ובמבוי אבל בחצר מותר. ותו דאפילו לרב ע"כ לא קאמר אלא בשאר כלים דלא ממשמש בהו אבל בתפילין דבכל שעתא צריך למשמש בהו מדכר דכיר ולא נפיק בהו. ודכוותה אמר שמואל יוצא אדם בתפילין סמוך לחשיכה מ"ט כיון דאמר רבה בר אבוה חייב אדם למשמש בתפילין כל שעה ושעה הילכך מדכר דכיר להו ותו דכתב בפי' המשנה ולפיכך מותר לשלוח תפילין ביום טוב ואף על פי  שאסור ללובשן בשבת ויו"ט כמו שנתבאר בסוף עירובין ע"כ. וכיון דתלי לה הרב כהאי סוגיא משמע מדינא הוא ולא משום גזרה. 
אלא נראה לי דלעולם כר' גמליאל ס"ל לענין דשבת לאו זמן תפילין הוא אבל במה דשרי ר"ג להכניסן שני זוגות לא פסיק כוותיה אלא כסברת דמאן דפריך אי הכי זוג אחת אין טפי לא ומאי דמשני רב שמואל בר יצחק דמקום יש בראש וכן בזרוע להניח שני זוגות תפילין נראה לו דוחק ולפיכך לא פסק כר"ג והלכתא כוותיה בטעמא ולא בדינא. וא"ת לימא דתרווייהו ס"ל שבת לאו זמן תפילין הוא ובהכי פליג ת"ק זוג אחת התירו טפי לא התירו ור"ג ס"ל תרי נמי מותר. וי"ל דאורחיה דתלמודא לאוקמי פלוגתא דתנאי כפלוגתא דתנאי אחריני והיינו דמהדר תלמודא לאשכוחי תנא דס"ל דשבת זמן תפילין הוא ודוק. 
ולענין הא דנקט קרא ימים ולא לילות כר' יוסי הגלילי ונקיט קרא והיו לאות כר' עקיבא י"ל (דאיהו נקיט כולא) [דאי הוה נקיט כולו כר"י הגלילי] היה משמע דמאן דמנח תפילין בשבתות ויו"ט לוקה דהא מחד קרא נפקי וכי תימא הכי נמי ליתא חדא דר' אלעזר ור' יוחנן דקיימי כוותיה דר' יוסי לא אמרו אלא במניח תפילין בלילה אבל המניח תפילין בשבת אף על גב דאיכא איסורא לדעת הרב מ"מ לית בה לא עשה למר ולא לאו למר ומשו"ה מייתי לה הרב ז"ל מקרא דוהיו לאות דליכא התם לא לאו ולא עשה ואפילו תימא דס"ל לר' יוסי הגלילי דהמניח תפלין בשבת או ביום טוב איכא עשה למר או לאו למר אנן כר' עקיבא אית לן למיפסק דהלכתא כר' עקיבא מחבירו דאנן לא פסקינן כוותיה בימים ולא לילות אלא משום דר"א ור"י איירו אליביה. ואפשר לומר דאפילו לר' יוסי הגלילי המניח תפילין בשבתות ויו"ט אין בהם עשה ולא לאו כיון דאתי ליה מימים מקצת ימים והוי דרשא כל דהו ולא דמי לימים ולא לילות דהוי דרשא גמורה אף על גב דהוי אסמכתא כדכתיבנא לעיל ואעפ"כ לא רצה הרב ז"ל להביא ראיה אלא מוהיו לאות על ידכה שהוא מבורר טפי אי נמי משום דהוה ראיה בטעמא כדכתיב והיו לאות יצאו שבתות ויו"ט שהן עצמן אות וכל המוסיף גורע וכדכתיבנא לעיל. והנראה לענ"ד כתבתי. 


שו"ת הרדב"ז (ללשונות הרמב"ם) הלכות תפילין ומזוזה וספר תורה פרק ה 
============ 
הלכה א 
[א] שאלת ממני על מ"ש הרמב"ם ז"ל וז"ל ס"ת שבלה ותפילין שבלו אין עושין מהם מזוזה כו' לפי שאין מורידין מקדושה חמורה לקדושה קלה. וקשיא לך מאי איריא מהאי טעמא תיפוק לי שהם שתי פרשיות מרוחקות זו מזו ומזוזה שכתבה בשני עורות ותפרה פסולה. וכ"כ הוא ז"ל בסמוך. 
תשובה ברייתא היא בפ' הקומץ כלשון רבינו וה"ג התם לימא מסייע ליה כיוצא בו ס"ת שבלה ותפילין שבלו אין עושין מהם מזוזה לפי שאין מורידין מקדושה חמורה לקדושה קלה הא מורידין עושין ואמאי הכא סתומות והכא פתוחות דילמא להשלים ע"כ. והקשו בתוספות דאמרינן בירושלמי בפ"ק דמגילה דתפילין ומזוזות אין נכתבין אלא על עור אחד ההיא כשלא תפר העורות זה בזה. ויש עוד לפרש כגון דפרשת שמע (בסוף) [בתחלת] העמוד והוסיף פרשת והיה אם שמוע בגליון שלמטה [או] פרשת והיה אם שמוע (בתחלת) [בסוף] העמוד [והוסיף] פרשת שמע בגליון של מעלה ע"כ. וזה התירוץ האחרון לא אתי למאן דבעי המזוזה כסדרן וכן דעת רבינו הילכך לא משכחת לה לדעתו ז"ל אלא כגון שהיה שמע (בסוף) [בתחלת] עמוד והוסיף והיה אם שמוע סמוכה לה בגליון ולדידי נמי משכחת לה כגון שבלה סמוך לפרשת שמע עד שאין רישומו ניכר וכותב שם פרשת והיה וברור הוא ואינה צריכה לפנים. והנראה לענ"ד כתבתי. 


שו"ת הרדב"ז (ללשונות הרמב"ם) הלכות תפילין ומזוזה וספר תורה פרק ז 
============ 
הלכה ב 
[ב] שאלת ממני אודיעך דעתי בישוב לשון הרמב"ם ז"ל שכתב והמלך מצוה עליו לכתוב ספר תורה לעצמו לשם מלך יתר על הספר שהיה לו כשהוא הדיוט שנאמר והיה כשבתו וגו' ובפ"ג מהל' מלכים כתב בעת שישב המלך על כסא מלכותו כותב לו ס"ת לעצמו יתר על הספר שהניחו לו אבותיו ומגיהו וכו' אם לא הניחו לו אבותיו או שנאבד כותב שני ס"ת אחד מניחו וכו' וקשיא שאם לא היה [לו] ס"ת כשהיה הדיוט היה צריך לכתוב ג' וא"כ היכי פסיק ותני כותב ב' ס"ת והלא לפעמים היה צריך לכתוב ג' ואמרת שיש מי שסובר שכך הוא האמת שצריך לכתוב ג' ושיעור לשון הרב ז"ל בהלכות מלכים כך ומגיהו מספר העזרה אם לא הניחו לו אבותיו או שאבד פי' שאם הניחו לו אבותיו מגיה ממנו ואינו צריך להגיה מספר העזרה ואח"כ כתב ענין אחר בפני עצמו כותב שני ס"ת וכו' אלה השנים הם של מלך אם לא הניחו לו אבותיו ומכל מקום ספר אחד הוא כותב לשם הדיוט קודם אלה השנים. 
תשובה זה הפי' שיבוש הוא מצד הענין ומצד הלשון ואין צורך להאריך בראיות לבטלו כי הוא בטל ונופל מאיליו כי אין המלך צריך לכתוב אלא שני ספרים אם לא הניחו לו אבותיו ולא היה לו כשהוא הדיוט אבל אם הניחו לו אבותיו או שהיה לו כשהוא הדיוט אין צריך לכתוב אלא אחד לשם מלכות ואם היו לו שנים אחד של הדיוט ואחד שהניחו לו אבותיו עדיין היה צריך לכתוב אחר לשם מלכות ובהלכות ס"ת השמיענו שאע"פ שיש לו ס"ת שכתב אותו לעצמו משלו אפי' הכי צריך ס"ת לשם מלכות ובהלכות מלכים השמיענו שאפי' יש לו ס"ת שנכתב לשם מלכות של אביו אפ"ה צריך לכתוב אחר לשם מלכות שלו ושיעור הלשון כך אם לא הניחו לו אבותיו ולא היה לו כשהוא הדיוט או שהיה לו ונאבד כותב שני ס"ת וכו' ולא הוצרך לפרש לפי שכבר פירש בהלכות ס"ת. 
שוב ראיתי שכתב המאירי ז"ל וז"ל תכף שהומלך כותב או מכתיב ס"ת לשמו יתר על הספר שהניחו לו אבותיו או שכתב לעצמו מקודם שהרי מצוה על כל אדם לכתוב ס"ת וכו' עוד כתב זה שמוליך עמו מגיהו מספר העזרה ומניח זה שהניחו לו אבותיו או שכבר כתב לעצמו בבית גנזיו כשאר כל ישראל ע"כ וזה ברור כמו שכתבתי. 


הלכה טז 
[טז] שאלה על מה שכתב הרמב"ם ז"ל וז"ל ומותר לכתוב שלש תיבות בלא שרטוט יתר על זה אסור ובפ"ד מהלכות חליצה כתב שאסור לכתוב שלש תיבות בלא שרטוט ע"כ. 
תשובה יפה שאלת ליכא למימר דאיכא טעות סופר שהרי בעל הגהה כתב עלה דההיא דפ"ז וז"ל גרסינן פ"ק דגטין במתניתא תנא ג' כותבין ד' אין כותבין אך (סמ"ג) [בה"ג] פסק כר' יצחק דאמר שנים כותבין שלש אין כותבין וכן מוכח גבי גט חליצה דאסור לכתוב ג' תיבות בלא שרטוט ובהלכות חליצה כתב וז"ל שאסור לכתוב ג' תיבות וכו' וכן פי' ר"י ז"ל והסמ"ג והתוספות כר' יצחק דאמר הכי בפ"ק דגטין ולא כמתניתא דתני ג' כותבין ד' אין כותבין ע"כ. הילכך ליכא טעותא ולא ניחא לן למימר שחזר בו הרב ז"ל כיון שלא הזכירו זה הראשונים ז"ל. ותמהתי על בעל הגהה שכתב שתי הלשונות וראה דפליגי דידיה מדידיה ולא דבר בו כלום ולפיכך צריך טעם [א"ה. בהדפוס שלפנינו בהג"מ מביא שט"ס יש כאן, וצ"ע]. 
גרסינן בפ"ק דגטין אמר ר' יצחק שתים כותבין כלומר בלא שרטוט שלש אין כותבין במתניתא תנא ג' כותבין ארבע אין כותבין ואף על גב דאין דרך האמורא לחלוק על  הברייתא יודע היה שאינה עיקר כך תירצו התוספות. ומ"מ הרב ז"ל סובר שאין לנו להניח דברי הברייתא מפני האמורא ופסק הלכה כותיה והיינו הך דהלכות ס"ת וטעמא דמלתא שראה דברי הברייתא משום דסתם כותבי כתבי הקדש בקיאין הם וכותבין שלש תיבות ישרות בלא עקום כלל אפילו בלא שרטוט אבל יתר משלש לא. אבל כתיבת גט יבמין מסורה לכל אדם אפילו היבם בעצמו ואפי' שאין יכול לאמן ידיו לכתיבה ולפיכך ראה הרב ז"ל דבריו של ר' יצחק גבי גט יבמין דשתי תיבות יכול כל אדם לאמן את ידיו בלא שרטוט אבל שלש לא דהא ליכא אלא ג' תיבות לא חפצתי לקחתה אפי' הכי בעי שרטוט מטעמא דאמרן שאין כל אדם יכול לאמן ידיו ומשום הכי פסק כר' יצחק. כללא דמלתא אם הוא אומן מותר לכתוב ג' תיבות בלא שרטוט ואם הוא הדיוט אין כותב אלא שתי תיבות בספרי הקדש. אבל גט חליצה אפי' שהוא אומן בקי אינו כותב בלא שרטוט שלש תיבות כדי שלא יבא גם ההדיוט לעשות כן ונמצא כותב כתיבה עקומה וכל פסוקי כתבי הקדש צריך שתהיה כתיבה ישרה ולכן נקראת אשורית שהוא מאושר בכתבו ולא תחוש לדברי האומר שהוא טעות סופר בהלכות ס"ת שהרי בדקנו בכל הספרים הישנים ובכולן הוא כספרים שלנו. וכבר ראיתי אחד ממפרשי הרמב"ם ז"ל בלשון ערב ונראה שהוא קדמון והקשה קושיא זו והעלה אותה בצ"ע וכמעט שסגר הדלת בפני התשובה ואני כתבתי מה שנ"ל וסיעתא דשמיא היא. והנראה לענ"ד כתבתי. 


שו"ת הרדב"ז (ללשונות הרמב"ם) הלכות ציצית פרק א 
 
הלכה ד 
[ד] שאלת ממני אודיעך דעתי במה שכתב הרמב"ם ז"ל וז"ל והתכלת אינו מעכב את הלבן והלבן אינו מעכב את התכלת כיצד הרי שאין לו תכלת עושה לבן לבדו וכן אם עשה לבן ותכלת ונפסק הלבן ונתמעט עד הכנף ונשאר התכלת לבדו כשר ע"כ. ומדקאמר עד הכנף משמע שלא נשאר בו כדי עניבה ואילו למטה בסוף הפרק כתב הציציות אפי' שלא נשתייר בהם אלא כדי עניבה כשר ואם נפסק החוט מעיקרו אפי' חוט אחד פסולה ע"כ וקשיא מדידיה אדידיה. ותו קשה דבגמרא משמע להדיא דבעינן דאשתייר בהו כדי עניבה. ותו דאמאי לא אמר הרב וכן אם עשה לבן ותכלת ונפסק התכלת ונשאר הלבן לבדו כשר דהוי רבותא טפי דמהאי טעמא לא הוצרך הרב לומר החלוקה האחרת דהיינו שאין לו לבן עושה תכלת לבדו דעיקר מצוה בתכלת וליכא למימר דדוקא היכא דאיגרדום לבן וקאי תכלת הוא דכשר אבל איפכא לא דהא כתב ז"ל התכלת אינו מעכב את הלבן. 
תשובה דברים רבים ראיתי בתיקון לשון הרב ז"ל ואת כולם ישא רוח והריני אסדרם לפניך ומה שקשה לי עליהם יש מי שפירש דמה שכתב ז"ל ונפסק הלבן וכו' ונשאר התכלת לבדו כשר היינו טעמא לפי שנשאר המין האחד שלם ורבותא קמ"ל שאע"פ שלא נשאר אלא חוט אחד כשר וכ"ש היכא דנפסק התכלת ונשארו שבעה חוטי לבן והא דבעינן כדי עניבה היינו במין אחד ואם נפסק החוט מעיקרו אפילו חוט אחד פסולה כולה האי סיפא מיירי במין אחד אבל בשני מינין אם נשאר המין האחד שלם כשרה זה תורף פירושם וקשיא לי עלה דמכשרי בחוט אחד של תכלת או בחוט אחד של לבן והתורה אמרה ועשו להם ציצית וחוט אחד לא מיקרי ציצית דכתיב ויקחני בציצת ראשי והתם שערות הרבה משמע. ותו דלא הוי החדוש מעין הדין דקאי עליה כיצד דעיקר חדוש הדין הוא דאין אחד מעכב את חברו והחדוש לפי פירוש זה הוא שאפי' לא נשאר אלא חוט אחד כשרה ואינו מעין הדין ודוק ותשכח. ותו דזה החילוק לא אמרו ר"ת אלא להחמיר דלא מכשרינן גרדומי אלא כשנשאר אחד מהמינים שלם ואנן ניקום ונימא להקל אפילו שלא נשאר בהם כדי עניבה. ותו דזה החלוק אין לו רמז בדברי רבינו ז"ל. ותו דאמרינן בגמרא דאיגרדום לבן וקאי תכלת ועלה בעי תלמודא וכמה שיעור גרדומים ומסיק דאשתייר כדי עניבה. ותו לישנא דגרדומי לא משמע דנפסקו לגמרי עד הכנף אלא שנתמעטו ומשום הכי בעי תלמודא וכמה שיעור גרדומים דפשיטא ליה דלא נפסקו לגמרי אלא שיעורא הוא דלא ידעי. 
עוד פירשו דאיירי הכא דנשאר בלבן כדי עניבה דהא דקאמר איגרדום לבן וקאי תכלת או איגרדום תכלת וקאי לבן היינו בדאשתייר בהם כדי עניבה וכדבעי ר' חייא דאילו איגרדום לגמרי פסול הוא וכדאמר רב אדא בר אהבה אם נפסק החוט מעיקרו פסול והרב כתב בראש הפרק דרך כלל שאם נפסק מין אחד ונשאר השני כשר ובסוף הפרק פירש דהיינו דוקא בשנשאר כדי עניבה ע"כ ולדידי האי בורכא היא דאי בנשתייר בהם כדי עניבה ציצית כשר הוא של לבן ותכלת והיכי שייך לומר אין הלבן מעכב את התכלת והלא איכא לבן דכשר בעלמא כיון דאית בהו כדי עניבה ולא נשאר התכלת לבדו ואיך יאמר הרב ונשאר התכלת לבדו. ותו דלשון עד הכנף לא משמע דנשאר כדי עניבה ואין דרך הפוסק לכתוב לשון דמשמע היפך כוונתו ויסמוך על מה שעתיד לכתוב בסוף דבריו. 
עוד פירשו דאיירי הרב ז"ל הכא כשנפסק מין האחד אפי' נשתייר בו פחות מכדי עניבה כשר מאחר שהמין האחד קיים בכל דהו שישתייר מהמין השני כשר ודייק לה מדכתב הרב ז"ל נפסק הלבן ונתמעט ולא כתב ונפסק מעיקרו וה"ק נפסק הלבן ונתמעט משיעור עניבה ומ"מ קצתו נשתייר ומה שכתב עד הכנף עד ולא עד בכלל כלומר שבמקום שתלוי בכנף נשאר כל שהוא ע"כ. ואני אומר כי פשרה זו סברת הכרס היא שלא נמצאת לאחד מהמפרשים וקא תלי בוקי סריקי ברבינו ז"ל דמה נפשך אם המעט הזה מגין או לא אם הוא מגין הא איכא לבן ותכלת כדאקשינן לעיל ואם אינו מגין הוי כאילו נפסק מעיקרו והדרן קושיין לדוכתא ואם משום דמין השני קיים לא אמרה ר"ת אלא להחמיר ולא להקל כדאקשינן לעיל. ותו דלישנא דעד הכנף לא משמע עד ולא עד בכלל. ותו דתרי גווני גרדומי לא אשכחנא בתלמודא ומנא ליה לרב לעשות תרי גווני גרדומי ולא ראיתי ממשות בכל אלה הדרכים כי הם רחוקים מדרך הרב ז"ל. 
ועתה הט אזנך ושמע מה שאני סובר בדבריו ז"ל דכולה האי רישא לא מיירי אלא לאשמועינן דאין התכלת מעכב את הלבן ולא הלבן את התכלת כיצד הרי שאין לו תכלת עושה לבן לבדו וכש"כ אם אין לו לבן עושה תכלת לבדו דעיקר המצוה הוא התכלת וגם כי הלבן מצוי ולא מבעיא היכא דמעיקרא לא נתכוון אלא לעשות מין אחד דפשיטא דאין אחד מעכב את חברו אלא אפילו היכא דנתכוון לעשות הציצית משני המינים אין אחד מעכב את חברו וכגון שהטיל בה ד' חוטי לבן כפולים וד' חוטי תכלת כפולים דהא קי"ל שיכול להטיל בה ט"ז חוטין דאין לחוטין מנין מן התורה ונפסקו ונתמעטו עד הכנף ממש כשרה בשמונה חוטין של תכלת וכן איפכא והא דנקט לה הכי משום דלישנא דגמרא הוא דאגרדום של לבן וקאי תכלת אבל הוא הדין איפכא ומשום דאורחיה לסדר לשונו אחר לשון הגמרא נקיט לה הכי ומשום דאיגרדום משמע דנשאר מהם כדי עניבה לפיכך הוצרך לפרש שנפסק החוט ונתמעט עד הכנף שלא נשאר מהם כלום ולא נחית הרב לפרש אם מן הגדיל אם מן הכנף ולכן פסיק ותני אפילו נפסק ונתמעט עד הכנף כשרה דאין הלבן מעכב את התכלת אפי' היכא דנתכון לעשות ציציותיו מב' מינים. 
וליכא לפרושי כגון שעשה ד' של לבן וד' של תכלת ונפסק הלבן וקאי אארבעה של תכלת משום דנהי דכשרה מן התורה אבל מדרבנן בעינן שמונה ואי לאשמועינן דסגי בד' של תכלת או של לבן כיון שנשאר המין האחד כלו קיים ואתי מכח ציצית שלם לא הוי הכיצד מעין עיקר הדין כדאקשינן לעיל. כללא דמילתא לא איירי הרב אלא כשנשאר מנין החוטין שלם ועיקר חדושיה דסד"א כיון שנתכוון לעשות ציצית משני מינים יעכבו זה את זה קמ"ל דלא מעכבין, ואם תרצה לפרש דאיירי שהטיל בה ח' חוטין מקצתם תכלת ומקצתם לבן צריך לומר דאיירי מדינא דאורייתא דאין להם מנין מן התורה וכשרה מן התורה קאמר ולא נחית הרב השתא אלא לענין שאין הלבן מעכב את התכלת ולא לענין מנין החוטים ומ"מ מה שכתבתי למעלה מתיישב דאתי שפיר לישנא דכשרה לגמרי משמע. ובמה שכתבתי יתורצו כל קושיותיך עיין בה. 


שו"ת הרדב"ז (ללשונות הרמב"ם) הלכות ציצית פרק ב 
 
הלכה ה 
[ה] שאלת ממני אודיעך דעתי במה שכתב הרמב"ם ז"ל כיצד בודקין וכו' ורואין אותה אם כהתה ממה שהיתה פסולה ואם הוסיף עינה והושחרה יותר ממה שהיה אחר האפייה כשרה ע"כ. וקא מיבעיא לך לא כהתה ולא הושחרה מאי. 
תשובה יכילנא לשנויי דלא שכיח דמטבע הבדיקה השנייה להוסיף בגוון או לגרוע דאי הוי תכלת ודאי מוסיף ואי הוי קלא אילן ודאי גורע אבל שנויי דחוקי לא משנינן דדבר זה הוי כהלכתא בלא טעמא וצריך ראיה או סמך דמאי שנא סימנין של בדיקה קמא מסימנין של בדיקה בתרא. ולפיכך אני אומר כי הסברא אומרת שכיון שהגוון עמד בעינו כשר ומנא אמינא לה כמו בדיקה הראשונה אם עמד בעינו כשר גם הבדיקה השנייה אם עמד בעינו כשר. וא"ת מה לבדיקה השנייה שכבר כהתה עינו מהבדיקה הראשונה ולפיכך אם הוסיף כשר ואם עמד בעינו כאשר היה קודם בדיקה זו לעולם אימא לך דפסולה. וי"ל שיש גוון תכלת שהוא שחור הרבה ויש שאינו שחור כל כך ולפיכך מהבדיקה הראשונה ירד משחרותו ועמד על גוון הנמוך ולכן אנו עושים הבדיקה השנייה לראות אם יעמוד בעינו נדע שתכלת הוא ומה שירד בתחלה הוא מפני שהיה גוונו עמוק הרבה ואם יכהה ממה שהיה בתחילה נדע דקלא אילן הוא ומה שירד בתחלה הוא מפני שאינו תכלת. 
תדע שהרי אם לא כהה הנגע בין בהסגר ראשון בין בהסגר ב' אלא שעמד בעינו אין זה סימן טומאה אלא הרי הוא כאשר בתחלה כיצד הרי שכהה הנגע בהסגר ראשון ולא כהה למטה מד' מראות נגעים אלא שאם היה בהרת חזר להיות כשאת עדיין אינו טהור עד שיכהה הנגע עד מראות הנזכרות אז הוא טהור דבוהק הוא אבל אם לא כהה מד' מראות טעון הסגר שני ואם עמד בעינו הרי הוא כבתחלה ואם פשה הנגע או נולד בו שער לבן או מחיה טמא ואם לא נולד בה אחד מכל אלו אף על פי שלא נעשית לבנה כאשר היתה בתחילה אלא שעמד בעינו  הרי זה טהור הא למדת שהעמדת הדבר בעינו ממש בלא מגרעת הרי הוא כבתחלה ואין חלוק בין פעם ראשונה לשנייה. 
ותו איכא ראיה דגרסינן במנחות פ' התכלת ר' יצחק בריה דרב יהודה בדיק ליה מייתי מגבייא גילא וכו' ותרי לה בגוייהו מאורתא ועד צפרא איפרד חזותיה פסולה לא איפרד חזותיה כשרה ורב אדא קמיה דרבא משמיה דרב עוירא אמר מייתי חמירא וכו' אשתני למעליותא כשרה לגריעותא פסולה וקס"ד דהני שמעתתא כל חדא באנפי נפשה אתאמרה כלומר כל בדיקה באנפי נפשה ומסקינן דשמועתא גבי הדדי אתמר היכא דבדקינא כדרב יצחק בריה דרב יהודה ולא איפרד חזותיה כשרה איפרד חזותיה בדקינן ליה בדר' אדא אשתני למעליותא כשרה לגריעותא פסולה. וכי היכי דלפי הקס"ד דבדיקה דרב אדא בלחודא הוי סגי והתם בעל כרחך אם עמד בעינו כשר לפי המסקנא נמי דגבי הדדי אתמר אם עמד בעינו כשר דבפירושא דלישנא דרב אדא לא חדית תלמודא מידי. 
ותו איכא ראיה ממה שהפך הרמב"ם ז"ל לישנא דגמרא וכתב אם כהתה ממה שהיתה פסולה ואם הוסיף וכו' הוא לאשמעינן הא מלתא אם כהתה פסולה ואם לא כהתה נעשה כאלו נשתנית למעליותא וכשרה וא"ת אמאי לא אמרה רבי יהודה כלישנא דרב יצחק אי איפרוד חזותא פסולה ואי לא איפרוד חזותא כשרה. ובשלמא אם טבע בדיקה זו שאין מעמיד התכלת בעיניו ניחא אבל לפי מה שפירשנו קשה. וי"ל דאי אמר הכי הוה משמע אי איפרוד חזותיה פסולה אי אכתי איפרוד חזותיה כאשר היה בתחילה פסולה אבל אי לא איפרוד חזותיה אלא שחזר לגוונו הראשון כשרה. ומהאי טעמא נמי לא הוה מצי למימר אי אישתני לגריעותא פסולה ואי לאו כשרה דהו"א מאי אישתני לגריעותא ממה שהיה בתחלה קודם בדיקה ראשונה אבל השתא דקאמר אשתני למעליותא כשרה לא איפשר לפרושי דקאי אמאי דהוה בתחלה קודם בדיקה ראשונה דאי איפשר שישתנה למעליותא ממה שהיה מקודם שהבדיקה לא יעלה הגוון יותר ממה שהיה בתחלה וכ"ש בדיקה שנייה שכבר ירד התכלת מגוונו שהדבר ברור שלא יעלה גוונו יותר ממה שהיה קודם בדיקה ראשונה וכיון דהוה צריך למימר אשתנאי למעליותא כשרה איכא למיטעי א"כ אם עמד בעינו יהיה פסול משום הכי אצטריכא למימר לגריעותא פסולה למידק מינה הא אם עמד בעינו כשרה ודוק. 
וא"ת אכתי לימא אי אשתנאי לגריעותא ממה שהיה בבדיקה שנייה פסולה ותידוק מינה הא אם עמד בעינו כמו שהיה בבדיקה שנייה כשרה ותו ליכא טעותא. וי"ל דדינא בטעמא קאמר דכיון שהיה בו כח לעמוד בבדיקה ועמד בעינו הוי כאילו אשתנאי למעליותא וכשר כי מכאן והלאה יעלה בגוון ולא ירד כיון דידעינן דודאי תכלת הוא. וא"ת לפי הגרסא הנמצאת בספר הריא"ף ז"ל יצא הדין להיפך שכתוב אשתני למעליותא כשרה ואם לאו פסולה. י"ל כי לפי הגרסא הזאת האמת הוא שיצא הדין שאם עמד בעינו פסולה אבל אי אפשר לגרוס כן ברישא דקס"ד דכל חדא באנפי נפשא אתאמרא דהא כו"ע מודו דבבדיקה ראשונה אם עמד בעינו כשר ולשנות הגרסא מן הקס"ד למסקנא אין דרך התלמוד וכן נמצא בספר הריא"ף ז"ל גם בקס"ד אי אשתני למעליותא כשרה ואם לאו פסולה. וכי היכא דאתה צ"ל בקס"ד דלאו דוקא אלא ה"ק ואם לאו אלא דאשתני לגריעותא פסולה גם לפי המסקנא צריך אתה לפרש כך ונמצאו שתי הגרסאות עולות לענין אחד ואין מחלוקת בין הפוסקים שהרי הרמב"ם אין גורס כגרסת הריא"ף ז"ל הילכך מסתברא שאם הדבר מצוי שע"י בדיקה שנייה יעמוד בעינו כשר. הנראה לענ"ד כתבתי. 


שו"ת הרדב"ז (ללשונות הרמב"ם) הלכות ברכות פרק א 
 
הלכה יח 
[יח] סייע דברי רבינו שכתב ואין עונין אמן אלא אחר ברכה אחרונה שקדמה לה ברכה אחרת ומה שכתב למעלה ואחר ברכה אחרונה של ק"ש היינו של ערבית כי בספרים שלנו אינו מפורש בהדיא של ערבית. ולדידי הא לא מכרעא כלל דהא נקט בונה ירושלם לאשמעינן דאע"ג דאיכא ברכה אחרת אחריה מ"מ סוף ברכות היא דהטוב והמטיב ביבנה תקנוה וחדא דאית בה תרתי קאמר ומ"מ רוב הפוסקים הסכימו לדעת הרב ז"ל. 


שו"ת הרדב"ז (ללשונות הרמב"ם) הלכות ברכות פרק ב 
 
הלכה יג 
[יג] שאלת ממני אודיעך דעתי במה שכתב הרמב"ם ז"ל וז"ל בראשי חדשים שכח ולא הזכיר יעלה ויבא וכו' ואם נזכר אחר שהתחיל ברכה ד' גומר אותה ואינו חוזר וכן בחולו של מועד ובחנוכה ובפורים שכח ולא הזכיר הענין בברכת המזון אינו חוזר ע"כ. וקשיא לך דאם ר"ח וחול המועד הוו מן התורה מאי שנא משבתות ומועדים ואי הוו מדרבנן מאי שנא מחנוכה ופורים. 
תשובה דעת הרב ז"ל דחולו של מועד הוי מדרבנן וכן כתב בהדיא פ"ז מהל' שביתת יום טוב וז"ל והעושה בו מלאכה האסורה מכין אותו מכת מרדות מפני שאיסורו מדברי סופרים ע"כ וכן הוא סובר דר"ח קדושתו מד"ס והכי משמע מהכא שהשוה ר"ח לחול המועד והכי משמע נמי ממה שכתב בהלכות תעניות וז"ל וכן אין גוזרין תעניות בתחלה בראשי חדשים או בחנוכה ופורים או בחולו של מועד ואם התחילו להתענות על הצרה ואפי' יום אחד ופגע בהם יום מאלו הימים מתענין ומשלימין היום בתענית ואילו בשבתות ויו"ט אין מתענין כלל אלא דאיכא תרי גווני דרבנן ר"ח וחולו של מועד יש לה אסמכתא מן התורה חולו של מועד הואיל ונקרא מקרא קדש עד שמטעם זה איכא מאן דאמר שהוא מן התורה והכתוב מסרו לחכמים לדעת איזו מלאכה אסורה ואי זו מותרת וגם כי הוא זמן חגיגה וכן ר"ח הקישו הכתוב למועדים דכתיב וביום שמחתכם ובמועדיכם ובראשי חדשיכם ומהאי טעמא איבעיא להו בגמרא אי מזכירין בו שמחה משום דר"ח לא שייך ביה שמחה או דילמא כיון דכתיב וביום שמחתכם ובמועדיכם ובראשי חדשיכם אלמא איתקש ר"ח למועד ולא אפשיטא משמע דס"ל דלאו הקש גמור הוא אבל מ"מ הרי יש לו אסמכתא מן התורה ומשום הכי לא הוו כשבתות ומועדים ולא כחנוכה ופורים דהוו מדרבנן ממש ואין להם עיקר מן התורה ובכמה דוכתי מפלגינן במילתא דאית לה עיקר מן התורה לדבר שאין לו עיקר מן התורה. וא"ת א"כ גבי תעניות אמאי לא חילק הרב בין הנך דאית להן עיקר בקרא כגון ר"ח וחוה"מ ובין הנך דלית להו דהיינו חנוכה ופורים כי היכי דמחלק לענין יעלה ויבא וי"ל דלגבי חזרת ענין המאורע לא אטרחוה רבנן כיון דלית לחנוכה ופורים עיקר מן התורה אבל גבי תעניות אין גוזרין בהם תענית לכתחלה דימי משתה ושמחה נינהו וק"ל. 
ובמאי דכתיבנא מתיישב לשון הרב פ"ג מהלכות נדרים וז"ל הנודר שיצום בשבת או ביום  טוב חייב לצום שהנדרים חלים על דבר מצוה כמו שבארנו וכן הנודר שיצום יום ראשון או יום ג' כל ימיו ופגע בו יום זה והרי הוא יום טוב ערב יום הכפורים הרי זה חייב לצום  ואין צריך לומר ראש חדש פגע בו חנוכה ופורים ידחה מפני הימים האלו הואיל ואיסור הצום בהם מדברי סופרים הרי הם צריכים חיזוק וידחה נדרו מפני גזרת חכמים ע"כ. פי' לא מבעיא ר"ח דהוי מדרבנן אלא שיש לו עיקר מן התורה דפשיטא דנדר חייל עליו אלא אפי' ערב יוה"כ דכתיב ועניתם את נפשותיכם בתשעה לחדש וכי בתשעה מתענין וכו' דס"ל ז"ל דמצוה מן התורה לאכול בערב יום הכפורים אף על פי שאינה בכלל מצות עשה מ"מ דרשא  גמורה מן התורה היא כלל אותה הרב ז"ל עם יום טוב ואפ"ה הנדר חל עליהם וכיון דאית להני  עיקר מן התורה אינם צריכין חיזוק אבל חנוכה ופורים שאין להם עיקר מן התורה צריכים חיזוק וידחה נדרו מפני גזרת חכמים וא"ת א"כ היה לנו לומר שאפי' אם התחילו להתענות על הצרה ופגע בהם חנוכה שלא ישלימו כיון שהם מדרבנן צריכין חיזוק י"ל דשאני תעניות של צרת ציבור דחמירי טפי ודיינו לומר שלא יתחילו להתענות בהם אבל לענין הפסקה אין לנו תדע שהרי היחיד אינו מתענה בחנוכה ופורים כלל על צרתו וכן כתב הרב ז"ל באותו פרק עצמו וזה מספיק לשאלתך. 
אלא דאכתי קשיא לי היכי מצינן לדחות נדר בקום אכול מפני גזרה דרבנן וליכא למימר שמתירין לו הנדר דא"כ אין זה נדר דחוי וי"ל דהוי כנדרי טעות דכיון דקדמה גזרה דרבנן שלא להתענות בחנוכה ופורים לא חל נדרו על הימים הללו וא"ת א"כ לגבי שבת ויו"ט נמי להוו כנדרי טעות וי"ל דשבת ויו"ט דהוו מן התורה גם ר"ח וחולו של מועד דאית להו עיקר מן התורה אסקינהו אדעתיה ואפ"ה נדר ולא הוו כנדרי טעות ודמיא למי שהיה זכור את התנאי ואפ"ה נדר דבטל נדרו את התנאי אבל חנוכה ופורים לא אסיק אדעתיה שלא יחול עליהם הנדר ולפיכך הוו כנדרי טעות. 
אי נמי איכא לתרוצי בעיקר קושיין כאשר כתבו התוספות בפ' ג' מינין וז"ל אף כי אין כח ביד חכמים לעקור דבר מן התורה בקום עשה במקום שיש פנים וטעם בדבר ודאי לכו"ע יש כח לעקור ע"כ והכא איכא טעמא שעשו חיזוק לדבריהם. וא"ת בכל גזרות דרבנן נאמר שעשו חיזוק לדבריהם ויעקרו כל דבר תורה אפי' בקום עשה וי"ל דבשני מצות אלו רצו לעשות חיזוק לדבריהם מפני הנסים שנעשו בהם. כל זה כתבתי ליישב לשון הרמב"ם ז"ל ואח"כ ראיתי שהאריך הרבה בבית יוסף באורח חיים סימן תי"ח עיין שם ותראה דעת הפוסקין החולקין על הרב ז"ל ובדרך כלל אני אומר שאין דעתו ז"ל לפרש הא דאמרינן ידחה נדרו מפני גזרת חכמים דע"י פתח והתרה קאמר עוד אפשר לתרץ בעיקר קושיין דנדר קיל כיון דאיתיה בשאלה ומשום הכי יש כח ביד חכמים לעקור אותו אפי' בקום עשה וכיוצא בזה חילקו התוספות במסכת ברכות ועל תירוץ זה אני סומך בקושיא זו. 


שו"ת הרדב"ז (ללשונות הרמב"ם) הלכות ברכות פרק ג 
 
הלכה ח 
[ח] ישוב על לשון הרמב"ם ז"ל הפת שפיתת אותה פיתים ובשלה בקדרה או לשה במרק אם יש בפתיתין כזית או שניכר בהם שהם פת ולא נשתנה צורתו מברך עליו בתחילה המוציא ואם אין בהם כזית או שעברה צורת הפת [בבישול] מברך עליו בתחילה בורא מיני מזונות ע"כ והרי זה הלשון קשיא רישיה לסיפיה. ואפשר לומר שהרב ז"ל עושה חילוק בין נשתנה צורת הפת ובין עברה צורת הפת והיינו דברישא נקט ולא נשתנה צורתו ובסיפא נקט או שעברה צורת הפת והכי פירוש דבריו אם יש בפתיתין כזית אף על פי  שנשתנה צורתו מברך עליו המוציא [או שניכר שהם פת ולא נשתנה צורתו אף על פי שאין בפתיתין  כזית מברך עליהם המוציא] ואם אין בהן כזית ונשתנה צורתו דאיכא תרתי לגריעותא מברך עליהם בורא מיני מזונות או שעברה צורתו לגמרי אף על פי שיש בו כזית אין זה פת כלל ומברך עליו מיני מזונות ומינה לא תזוז. 
שאלת ממני אפרש לך לשון הרב הפת שפתת אותה פתים ובשלה בקדרה או לשה במרק אם יש בפתיתין כזית או שניכר שהם פת ולא נשתנה צורתה מברך עליה בתחלה המוציא ואם אין בהם כזית או שעברה צורת הפת בבישול מברך עליה בתחלה בורא מיני מזונות ע"כ. והלשון הזה קשה רישיה לסיפיה דמרישיה משמע דבחדא מינייהו מברך המוציא ולא נסתלק שם לחם מיניה עד דאיכא תרתי לריעותא ובסיפא משמע דבחדא מינייהו נסתלק מיניה שם לחם ומברך בורא מיני מזונות. 
תשובה איברא דקשיא טובא וכבר נתחבטו בו כל חכמי הדור שעבר גם בדור הזה ואכתוב לך מה שתירצו ומה שקשה עליהם ואח"כ אכתוב לך מה שעלה במצודתי כדי שיהיה הכל מסודר לפניך ואתה תבחר ולא אני. אחד מבני בניו של הרב ז"ל השיב שמה שכתוב או שעברה צורת הפת פירושה אם עברה צורת הפת כי נמצא בכתוב או במקום אם או נודע כי שור נגח הוא או נודע אליו חטאתו וקשה על זה שלא מצינו לרבינו שהוא רגיל לכתוב או במקום אם ולישנא דקרא לחוד. ותו מה ראה לתקן הסיפא יתקן הרישא ולימא או שניכר צורת הפת היינו אם ניכר צורת הפת. 
עוד תירצו שיש לחלק בין שינוי להעברה דשינוי הוא שינוי מה והעברה משמע העברת הצורה מכל וכל והיינו שדקדק בלשונו שכתב ברישא או שניכר שהם פת ולא נשתנה צורתה והכי פירושו אם יש בפתיתין כזית אף על פי שיש בהם שינוי מה או שניכר שהם פת ולא  נשתנה אף על פי שאין בהם כזית ולזה כפל לשונו שניכר שהם פת ולא נשתנה ר"ל שניכר היטב  שהוא פת מברך המוציא. אבל אם אין בהם כזית אף על פי שלא עברה צורתו לגמרי אלא שנשתנה  צורת הפת קצת או שעברה צורת הפת לגמרי אף על פי שיש בה כזית מברך מיני מזונות והא דנקט בבישול משום דבבישול שייך העברה ולא בלישה כי בבישול אם נתבשל מעט שייך שינוי צורה ואם נתבשל הרבה שייך העברה ולפי' הזה הסכימו כל גדולי ספרד וכן אני רגיל לפרש לפי שזה מדוקדק בלשון הרב אלא דקשה שלא מצינו בגמרא עיקר לאלו החלוקים שלא הזכירו אלא אם יש בהן כזית ואי אית בהו תוריתא דנהמא. 
ותו קשיא לי שעדיין הקושיא במקומה עומדת דבשלמא אם לא היה כותב או שניכר שהם פת משמע דהא דאמר אם יש בפתיתין כזית אף על גב דלא ניכר שהם פת מברך המוציא אימא  סיפא או שעברה צורתה דהיינו שאין ניכר שהוא פת אף על גב דיש בהם כזית מברך מיני מזונות. 
עוד ראיתי מי שמחלק בין לישה לבישול דבלישה בחדא לטיבותא סגי ומברך המוציא אבל בבישול בעינן תרתי לטיבותא וברישא מפרש למאי דסליק מיניה דהיינו לשה במרק וכתב דאם יש בהם כזית או שלא נשתנה צורת הפת מברך המוציא דבחדא לטיבותא סגי כיון שלא נתבשל אלא שלשה. ובסיפא מפרש מאי דפתח ביה דהיינו הפת שבשלה וכיון שנתבשלה בעינן תרתי לטיבותא הילכך בחדא לטיבותא לא סגי לברך עליה המוציא אלא מיני מזונות. וקשה לי על פירוש זה שהרי רבינו השוה בישול ללישה ומנין לנו לחלק ביניהם. ותו דכל כה"ג דרכו של רבינו לומר בד"א ע"י לישה אבל ע"י בישול אם יש בפתיתין כזית או שעבר צורת הפת וכו'. 
ומה שנראה לי בכוונת הרב ז"ל דאיכא תרי גווני חביצא כגון שבשל או שלש הפת עצמו בלא תערובת אחר אי נמי כגון שבשל הפת עם תבשיל אחר כגון דייסא וכיוצא בה והדבר נראה לעין דאפי' יבשל אותו אם הוא לבדו לא תעובר צורתו ואם יבשל אותו עם דברים אחרים תעובר צורתו ותתהפך לדבר שנתבשל עמו ורישא איירי בשבשל את הפת בעצמו או לש אותו במרק ואפי' אם יש בהן פתיתין כזית אף על פי שנשתנה צורתו או שלא נשתנה צורתו אף על גב דלית בהו פרורין כזית לא נשתנה שם פת מעליו שהרי פת הוא שבשל או לש הילכך בחדא לטיבותא סגי והיינו דתניא הכוסס את החטה מברך עליה בורא פרי האדמה טחנה אפאה ובשלה בזמן שהפרוסות קיימות בתחלה מברך עליה המוציא ומפרש דפרוסות היינו כזית הרי לך דבחדא לטיבותא סגי וכ"ש אם לא נשתנה צורתה אף על גב דלית בהו כזית דסגי תדע דהא לרב ששת ולרבא עדיף להו תוריתא דנהמא מפירורין כזית זו היא הבבא הראשונה של רבינו. 
והשניה איירי בסתם חביצא שנתבשל עם דייסא וכיוצא בה וכפירוש רש"י ז"ל שמפררין בתוך האלפס לחם וכיון שנתבשל עם דברים אחרים והפת אינו עיקר התבשיל בעינן תרתי לטיבותא לברך עליו המוציא וזהו שכתב רבינו ואם אין בהם כזית או שעברה צורתו כלומר אם נתבשל באופן שעברה צורתו דהיינו עם דברים אחרים אם אין בהם כזית אף על פי שלא  עברה צורתו או שעברה צורתו אף על פי שיש בהן כזית מברך מיני מזונות כיון שעיקר התבשיל  אינו פת אלא שפתת בתוכו הפת אין מברך המוציא עד דאיכא תרתי לטיבותא שיש בהם כזית ולא עברה צורתו ולא הוצרך הרב לומר בד"א בשבשל הפת לבדו כיון שכתב או שעברה צורתו ממילא ידעינן שנתבשל עם דברים אחרים עד שעברה צורתו דאי לבדו לעולם לא תעובר צורתו. וסיפא דמלתיה דרבינו היינו דאמר רב יוסף האי חביצא דאית בה פירורין כזית בתחלתה מברך המוציא וקי"ל כרבא דאמר והוא דאיכא עליה תוריתא דנהמא. ואם חסר אחד מאלו שני תנאים מברך מיני מזונות וסתם חביצא היינו שמפררין לחם בתוך האלפס כדפרש"י ז"ל והא דאמר רב ששת האי חביצא אף על גב דלית בה פירורין מברך עליה המוציא אפשר דלית הלכתא כותיה אי נמי איירי בפת שאפאה שגם זו קרי חביצא וכגון דאיכא תוריתא דנהמא כדאמר רבא והיינו כי רישא שכתב רבינו דבחדא לטיבותא סגי ותנא דברייתא דפת שאפאה נקט חדא דהיינו פרוסות קיימות שהם כזית ורבא נקט חדא דהיינו דאית בהו תוריתא דנהמא ומיהו הנכון דלא פסק הרב כרב ששת. 
כללא דמילתא אם בשל הפת לבדו או שלש הפת במרק לבדו בחדא לטיבותא סגי לברך עליו המוציא ואם בשל אותו או שלשו עם דברים אחרים בעינן תרתי לטיבותא לברך עליו המוציא ומה שכתב ואם אין בהם כזית וכו' הוי כאילו אמר ואם נתבשל באופן שעברה צורתו דהיינו עם דברים אחרים בחדא לריעותא סגי לברך עליו מיני מזונות והיה ראוי שיכתוב רבינו ואם עברה צורת הפת או שאין בהם כזית אלא סדרא דרישא נקיט ואתי. הנה כתבתי לך כל מה שיש אצלי בתירוץ קושיא זו ואתה תבחר ולא אני ועם כל זה מה שאני מאמין כי טעות נפל בספרים וכתבו במקום אם או ואם אין בהם כזית אם עברה צורת הפת וכו' והכי משמע כולה סוגיין דבחדא לטיבותא סגי לברך עליו המוציא ומזה הטעם תיקן החכם אשר זכרנו למעלה הסיפא ולא תקן הרישא גם כי היה צריך להגיה השי"ן של או שניכר ולתקן אם ניכר. 


שו"ת הרדב"ז (ללשונות הרמב"ם) הלכות ברכות פרק ד 
 
הלכה א 
[א] שאלת ממני אודיעך במה שכתב הרב ז"ל וז"ל ואם היה מזיד חוזר למקומו ומברך ואם בירך במקום שנזכר יצא ידי חובתו וקשיא לך כיון שהוא מזיד היכי שייך למימר במקום שנזכר. ותו מה שכתב לקמיה ולכתחלה לא יברך ברכת המזון ולא ברכה שמעין שלש אלא כשהוא יושב ובמקום שאכל ע"כ. וזה משמע מיותר לגמרי דהא קאמר בראש הפרק כל המברך ברכת המזון וכו'. עוד שאלת מהו דעת הרב במי שאכל פירות מז' המינין אם צריך לחזור למקומו ולישב כמו הפת עצמו דדילמא מה שכתב ברכה אחת מעין שלש היינו כשאכל מיני מזונות דהיינו מעשה קדרה. 
תשובה הריני משיב על אחרון ראשון וממנו מענה לשון. דע כי ראיתי ג' דעות בזה ויש מי שכתב פת לבד אבל שאר דברים אפי' מעשה קדרה אינו צריך לחזור ולא לישב אלא מברך במקומו ויש מי שכתב פת וכל מיני דגן אבל שאר מיני פירות אפילו אותם שנשתבחה בהם ארץ ישראל אינו צריך לחזור. ויש מי שכתב על כל שבעת המינין צריך לחזור ולברך וזה דעת הרב שכתב או ברכה מעין שלש ולא כתב בהדיא כל האוכל משבעת המינין לתת טעם לדבר דכיון שתקנו ז"ל לאלו הפירות ברכה מעין שלש דוגמת ברכת המזון משמע דחשיבי ואית להו קבע כפת ממש הילכך צריך לחזור ולישב כפת עצמו. ומאי דקשיא לך כיון שהוא מזיד איך שייך למימר במקום שנזכר דעתי הוא כי מה שכתב ואם בירך במקום שנזכר קאי נמי אדלעיל אנזכר קודם שיתעכל המזון מברך במקום שנזכר אבל אם נסתפק אם נתעכל המזון או לא צריך לחזור ועלה קאי נמי ואם בירך במקום שנזכר כלומר בין שהיה מזיד ובירך בין שהיה שוגג ובירך במקום שנזכר אף על פי שהדין היה בשתי החלוקות שיחזור למקומו כיון שבירך אין מחייבין אותו לחזור למקומו ולברך. וא"ת ולאו ק"ו הוא השתא אם היה מזיד אם בירך יצא כ"ש שוכח דפשיטא דיצא. וי"ל דאצטריך שפיר דהא דקאמר ואם היה מזיד חוזר למקומו קאי אקודם שיתעכל המזון במעיו ואי לא כתב ונזכר הו"א אף על גב דהוא  מזיד כיון שעדיין לא נתעכל המזון אם בירך יצא ידי חובתו אבל היכא דנסתפק אם נתעכל המזון או לא אף על פי שהוא שוכח הו"א דלא יצא קמ"ל דבכל גוונא אם בירך יצא ודוק ותשכח. ולענין מה ששאלת יתור לשון הרב ז"ל אתא לאשמעינן דאע"ג דפסק הרב ז"ל כבית הלל ולא כבית שמאי מ"מ הנך עובדי דמייתי בגמרא מסייען לב"ש והוה לן למפסק בה כב"ש כמו שפסקו מקצת הפוסקים. אמר הרב אף על גב דהלכתא כב"ה מ"מ כל היכא דאפשר לו לחזור בלא טורח טפי עדיף דלכתחלה לא יברך בהמ"ז ולא ברכה מעין שלש אלא כשהוא יושב ובמקום שאכל אפילו שהוא צריך לחזור שמא יקרהו נזק כי הך עובדא דאכלו ארי. 


הלכה ח 
[ח] שאלת ממני לתרץ לך השגת הראב"ד ז"ל על מה שכתב הרב היו שותין ואמרו בואו ונברך או בואו ונקדש קידוש היום נאסר עליהם לשתות וכו' וז"ל ערבובי דברים יש כאן דהפסקת קידוש אף על פי שלא אמרו בואו ונקדש כיון שקדש היום חייב  להפסיק מה שאין כן בהבדלה שאע"פ שחשכה אינו מפסיק מ"מ אם אמרו בואו ונבדיל הרי סליק נפשיה משתייה ואסיר למשתי בלא ברכה ע"כ. 
תשובה ראיתי מי שפירש דהכא איירי הרב ז"ל במי שאמר בואו ונקדש מבעוד יום או מי שאמר בואו ונבדיל מבעוד יום כמו שכתב הרב ז"ל פ' כ"ט מהלכות שבת ואינו נכון אצלי חדא דמוקי הא דהכא בפלוגתא שהרי הדין שכתב בהלכות שבת יש חולקין וכמו שכתב בעל מ"מ ותו דאי איירי בהכי הוה ליה לפרושי. וליכא לפרושי דהכא איירי בשתיה כלשון הרב ממש והתם איירי בשהיו יושבין לאכול דכיון דטעמא הוי משום היסח הדעת מה לי אכילה ומה לי שתייה אלא נקט הרב לישנא דגמרא דאמר שמואל אין הלכה וכו' ולא כר' יוסי דאמר גומר סעודתו ואח"כ מקדש אלא פורס מפה ומקדש והיינו הך דכתב הרב בהלכות שבת. ובהך דהכא כתב היו שותין והיינו דרב ברונא ורב חננאל תלמידי דרב ואמרי הב לן ונבריך והדר אמרי הב לן ונשתי ובלאו הכי אין סברא לחלק בין אכילה לשתייה בענין זה וא"כ הדרא קושיין לדוכתה. 
והנכון אצלי דמה שכתב הרב הכא בואו ונקדש הוא לחדש לנו שע"י המלכתו אם עברו ורצו לשתות קודם שיברכו או יקדשו אף על פי שאינם רשאין צריכין לחזור ולברך תחלה בורא  פרי הגפן לפי שהם נמלכים והוי כהתחלת שתייה. אבל לענין אם קדש היום ולא רצו להפסיק אינם צריכין לברך בפה"ג או המוציא דאין כאן המלכה כלל אלא שהשבת הוא שבא עליהם להפסיקם והם עברו ולא הפסיקו וזה חילוק נכון למבינים. והכי משמע נמי מלשון הריא"ף ז"ל דכתב עלה דהך דאמר להו הב אמר רב כיון דאמריתו הב לן ונבריך איתסר לכו למשתי פי' משום דקא עקרי דעתייהו ממשתיא הילכך אי בעו למהדר ולמשתי צריכי לברוכי בפה"ג ע"כ. משמע משום דקא עקרי דעתייהו הוא. אבל שבת מפסק פסקא אבל עקורי לא עקרא הילכך אי לאו בעו למפסק לא בעו למהדר ולברוכי וא"ת א"כ דבעקירה תליא מילתא הבדלה נמי אם אמרו הבו ונבדיל הא סליק נפשיה כמו שמשיג הראב"ד ז"ל וי"ל דהב לן ונבריך או הב לן ונקדש הויא עקירה חשובה והא סליק נפשיה שכן שבת מפסיק כדאמרינן פורס מפה ומקדש אבל הבדלה לא הויא עקירה חשובה שכן בשבת אם חשכה עליו אינו מבדיל אלא אוכל והולך עד שיגמור סעודתו הילכך אם אמר הב לן ונבדיל לא סליק נפשיה ואין צריכין לחזור ולברך. והוי יודע דלדעת הרב יש חילוק בין גמר בדעתו שלא לאכול דהתם לא מיתסר עלייהו לאכול אלא אם ירצה לאכול מברך ואוכל. אבל אם אמר הב לן ונבריך מיתסר עלייהו לאכול משום דהוי כאילו התחילו לברך. 


שו"ת הרדב"ז (ללשונות הרמב"ם) הלכות ברכות פרק ו 
 
הלכה ג 
[ג] שאלת ממני ידיד נפשי אודיעך דעתי לבאר לך לשון הרמב"ם ז"ל כל פת שהמלח בו צריך נטילת ידים באחרונה שמא יש בו מלח סדומית או מלח שטבעו כמלח סדומית ויעביר ידיו על עיניו ויסמא מפני זה חייבים ליטול ידים בסוף כל סעודה מפני המלח ע"כ וכתב עליו הראב"ד ז"ל עשה זה כנגד מה שאמרינן בגמרא כייל מיכל מהו ואמר ליה כ"ש וחיי ראשי קלקל עלינו את הלשון ע"כ. וצריך אתה להבין כונת המחבר והמשיג. 
תשובה גרסינן בפרק כל הבשר אמר רב יהודה בריה דרב חייא מפני מה אמרו מים אחרונים חובה שמלח סדומית יש שמסמא את העינים אמר אביי ומשתכחא כי קורטא בכורא אמר ליה רב אחא בריה דרבא לרב אשי כל מלחא מאי אמר ליה לא מבעיא ע"כ ופירש"י ז"ל כל מלחא מדד מלח כמו וימודו בעומר וכלו בעומרא מאי צריך ליטול אחריו או לא. וכן נראה דעת הריא"ף ז"ל שכתב (פ"ד) [פ"ח] אלו דברים ואי כייל מלחא בעי נטילת ידים ולפיכך צריך לומר שמודה הרב בדין זה שאם מדד המלח צריך נטילה דמכ"ש הוא ומשום הכי לא הוצרך הרמב"ם ז"ל לכותבו לפי גרסת הספרים שלנו אבל גרסת בעל מגדל עוז כך הוא כל המלח צריך נטילת ידים וכו' והבין בהשגת הראב"ד ז"ל שני דברים למה שינה הלשון שהיה ראוי שיאמר מדד המלח כלישנא דגמרא כייל מיכל שכך היתה גרסתו של הראב"ד ז"ל בגמרא ולזה תירץ דנקט לישנא דקרא דכתיב וכל בשליש עפר הארץ ולרמוז מקום מוצאו בהלכה. וזה לא נתיישב אצלי כלל דאין דרך הרב בחבורו למינקט לשון הכתוב כלל אלא לשון המשנה וכן כתב בהקדמתו. ותו אי גרסתו היתה בגמ' כגרסת הראב"ד ז"ל לא ידעתי איך למדנו מקום מוצאו בהלכה. ואם גרסתו כגרסת הספרים שלנו כל המלח מאי עדיפא הוה ליה למימר דנקט לישנא דתלמודא. 
עוד הבין בהשגת הראב"ד ז"ל דמנא ליה להביא או מלח שטבעו כמלח סדומית ולזה תירץ דלאו דוקא מלח סדומית אלא שנקראת כן על שם חזקה ורוע טבעה וגם זה אינו מתיישב וכי לא יודה הראב"ד ז"ל דהאידנא דלית לן מלח סדומית (לא ינהוג) [דינהוג] נטילת ידים באחרונה ובזה איפשר לתרץ דאח"כ קבעוה חובה משום דמים אחרונים הרגו את הנפש וכן כתב הריא"ף ז"ל פרק כל הבשר. הילכך אם גרסת ספרי הרב היא כל מלח צריך נטילת ידים וכו' אפשר לקיים דברי בעל מגדל עוז על הדרך שכתבנו אבל (אני) [איני] רואה שזו גרסת הרב חדא שכל הספרים לא נמצא בהם גרסא זו וגם יש בידינו השגת הראב"ד כתיבת יד וכתב בהם כל שהמלח בו וכו'. ותו דא"כ השמיט הרב עיקר הדין מי שאוכל מלח או דבר שיש בו מלח וכתב דין המודד את המלח. 
ולפיכך אני אומר לקיים גרסת הספרים שלנו שהיא כל שהמלח בו וכו'. שהרב ז"ל גורס הכי מפני מה אמרו מים אחרונים חובה מפני שאדם אוכל אחר סעודתו מלח ויש בה מלח סדומית שמסמא את העינים אמר אביי ומשתכחא בי קורטא בכורא וכן כתבה הריא"ף ז"ל בשני מקומות ופי' רבינו דלאו דוקא מפני שאוכל אחר סעודתו מלח אלא אפי' שלא אוכל מלח ממש כיון שאכל דבר שיש בו מלח צריך נטילה באחרונה שמא יש בו מלח סדומית וגרסינן תו כל מלחא מאי וכן היא גרסת רש"י והריא"ף ז"ל וכן היא בספרים שלנו ולא ניחא לרבינו ז"ל לפרש מלשון מדידה דלאו אורחיה דתלמודא לומר תיבה אחת כלישנא דקרא ואחת כלישנא דתלמודא. ולתרץ זה כתב רש"י ז"ל דהוי לשון תרגום וימודו בעומר וכלו בעומרא ולא אמר דהוי לישנא דקרא דכתיב וכל בשליש עפר הארץ ולפיכך סובר הרב ז"ל דהכי קא מיבעיא ליה הא תינח היכא דאיכא מלח סדומית אבל כל מלחא דידעינן בודאי שאין שם מלח סדומית או האידנא דליכא מלח סדומית מאי ואמר ליה לא שנא וזהו שכתב הרב או מלח שטבעו כמלח סדומית הילכך בכל שאר מיני המלח איכא למיחש להכי ואפילו אי גרסינן אמר ליה לא מיבעיא (בגרסת) [כגרסת] הספרים שלנו הכי פירושו לא תיבעי לך דהיא היא כן הבין הראב"ד לשון רבינו ועל זה משיג עליו עשה זה כנגד מה שאמרו בגמרא כלומר סוף הלשון שכתב או מלח שטבעו כמלח סדומית הוא כנגד מה [שאמרו] בגמרא מיכל כייל מאי ואמר ליה כ"ש וחיי ראשי קלקל עלינו את הלשון שהוא לשון מדידה והוא עשה אותו מלשון כ"ל ולא השיג עליו בדין כי שני הדברים אמת שאם מדד מלח או אכל כל מין ממיני המלח צריך נטילה ואין ההשגה אלא על הלשון ודוק ותשכח. והנראה לענ"ד כתבתי. 


שו"ת הרדב"ז (ללשונות הרמב"ם) הלכות ברכות פרק ז 
 
הלכה י 
[י] שאלת ממני אודיעך דעתי במה שכתב הרמב"ם ז"ל וז"ל לא ישלח אדם לחבירו חבית יין ושמן צף על פיה שמא ישלח לו אדם חבית שכולה שמן וידמה שהוא יין ושמן הוא שעל פניה בלבד ויזמן אורחים ויתבייש ע"כ ונראה שהוא זימן אורחים לשתות יין ובגמרא משמע איפכא שזימן אורחים לסעודה והוא היה צריך לשמן. 
תשובה איברא הוא דהכי איתא בגמרא פרק גיד הנשה בברייתא לא ישלח אדם לחברו חבית יין ושמן צף על פיה ומעשה באחד ששיגר לחבירו חבית של יין ושמן צף על פיה והלך וזימן אורחים ונכנס ומצאה שהיא של יין וחנק עצמו ומת ופרש"י ז"ל כסבור שהכל שמן ומזמן עליו אורחים ובטוח היה שיש לו שמן הרבה לצורכם ע"כ משמע להדיא כי לשמן היה צריך ונמצאו בספרים רבים בזה שתי נוסחאות לא ישלח אדם לחבירו חבית יין ושמן צף על פיה שמא ישלח לו אדם חבית שכולה יין ושמן הוא שעל פניה בלבד ויזמן אורחים ויתבייש ע"כ ולפי נוסחא זו יתיישב הענין כדמשמע בגמרא דלשמן היה צריך אלא שקשה מצד הלשון כי לא היה צריך לומר שמא ישלח לו אדם וכו' הכי הוה ליה למימר לא ישלח וכו' משום שידמה שכולה שמן ויזמן עליה אורחים וכו'. ויש ליישב נוסחא זו לא ישלח אדם לחברו חבית של יין ושמן צף על פיה אף על פי שהודיעו שהיא של יין שמא ישלח לו אדם אחר  חבית שכולה יין סתם וידמה שהוא שמן כיון שלא הודיעו שהוא יין כמו שעשה חבירו ושמן הוא שעל פניה בלבד ויזמן אורחים ויתבייש. ונוסחא זו נ"ל היותר נכונה בלשון רבינו לפי שהיא מסכמת עם פשט הברייתא. 
וא"ת וכי אורחא דמלתא לזמן אורחים על השמן יש לומר דדרכם היה לטבל פת בשמן וזה היה רוב מאכלם וכן המנהג היום ברוב עיירות בא"י אי נמי היה צריך שמן לתקן המאכל והראשון נראה עיקר וכן משמע מתוך פירוש רש"י ז"ל כסבור שהכל שמן ומזמן עליו אורחים משמע שעל השמן בעצמו היה מזמין אורחים. ותו דלתקן המאכל דבר מעט מן השמן היה מספיק ולא בשביל כך היה חונק עצמו. ולפי הנוסח אשר בא בשאלה יש לישב דקושטא הוא דעובדא דברייתא בשמן היה ולשמן היה צריך אבל קשה ליה ז"ל דאורחיה דעלמא לזמן על היין ולא על השמן ולפיכך למד ז"ל מדין הברייתא בשמן לדידן ביין וכתב לא ישלח אדם וכו' שמא ישלח לו אדם אחר חבית שכולה שמן והוא ידמה שכולה יין ואינו אלא שמן הוא שעל פניה בלבד כאשר שלח לו חבירו ויזמן אורחים על היין ויתבייש ולמדנו ז"ל כי בשני דרכים איפשר יבא לידי בושה בין אם צריך לשמן או ליין כי מי שהוא צריך לשמן ידמה שהוא שמן ומי שהוא צריך ליין ידמה שהוא יין והשמן על פיה ואינו כן אלא כולה שמן ויתבייש. הנראה לענ"ד כתבתי. 


שו"ת הרדב"ז (ללשונות הרמב"ם) הלכות ברכות פרק ח 
 
הלכה ה 
[ה] שאלת ממני אודיעך דעתי על מה שהשיג הטור על הרמב"ם ז"ל שכתב וז"ל שלא יהיה דבש אלו הקנים שנשתנה ע"י האור גדול מדבש תמרים שלא נשתנה ע"י האור ומברכין עליו שהכל ע"כ והשיג עליו הטור שאינו דומה לדבש התמרים שהם פרי ונטעי להו אדעתא לאכלם הילכך כשנשתנו נשתנית ברכתו מידי דהוה אכל הפירות שמברכין על המשקין היוצאין מהם שהכל חוץ מן היין והשמן אבל אלו הקנים שאינם ראוים לאכילה ועיקר נטיעתן על דעת הדבש ודאי זה פריין ומברכין עליהם בורא פרי העץ ע"כ. 
תשובה בעל הטורים לא ראה מימיו הקנים שלא היו נמצאים בארצו והרב ז"ל חבר חיבורו במצרים אשר שם גדלים אלו הקנים יותר מכל העולם ונטעי להו לדעת הדבש ולמוץ אותם כאשר הם וזורקין את הקליפות כאשר עושין בכל הפירות שזורקין את הפסולת ואוכלין את האוכל ובין כך ובין כך לדעת המים היוצאים מהם נטעי להם ופשיטא דמברך עליו שהכל ולא הוצרך הרב ז"ל לטעם זה אלא לאחר שנתייבש ונעשה סוכר כעין פרי ולזה נתן טעם שלא יהיה זה שעיקרו מים וסופו דבש גדול מתמרים שעקרן פרי והיה ראוי ללכת אחר עיקרו ולברך בורא פרי העץ ואפילו הכי מברכין עליו שהכל וכ"ש זה שתחלתו משקה. ולענין מחלוקת הגאונים יש מקומות שהקנים מחליפין שנה ראשונה ושנייה ולא עוד ולפיכך מברכין עליהם בורא פרי האדמה ויש מקומות שמחליף הגזע שלהם עד ג' שנים וכן הוא במצרים ולפיכך מברכין עליהם בורא פרי העץ והרב ז"ל נסתלק מזה המחלוקת כי תחילתו מים צלולים וסופו מים קרושים ע"י האור. ולענין אם נוהג בהם ערלה כבר הארכתי בתשובה אחרת עיין שם. 


הלכה יא 
[יא] שאלת ממני אודיעך דעתי על מה שכתב הרב וז"ל לקח כוס של שכר וכו' שבשעה שהזכיר את השם והמלכות שהם עיקר הברכה לא נתכוון אלא לברכה הראויה לאותו מין והואיל ולא היה בעיקר הברכה טעות אף על פי שטעה בסופה יצא ואין מחזירין אותו ע"כ. ובהלכות קריאת שמע פרק ראשון כתב בשחרית פתח ביוצר אור וכו' שכל הברכות הולכין אחר חתימתן. 
תשובה וכי לא שאני לך בין הברכות שיש להם חתימה ובין הברכות שאין להם חתימה ומה שיש לדקדק בלשון הרב שכתב יצא ואין מחזירין אותו ופשיטא שאם יצא אין מחזירין אותו. וי"ל דאי לא אמר אלא יצא הוה משמע יצא ידי חובתו אבל אם רצה לחזור ולברך כמטבע שטבעו חכמים הרשות בידו קמ"ל דאינו חוזר ומברך דהויא ברכה לבטלה והא דלא קאמר אינו חוזר וקאמר אין מחזירין אותו לאשמעינן שאם היו אחרים עמו מכוונים לצאת בברכתו אף על פי שהם לא הוציאו ברכה מפיהם אין מחזירין אותו שכבר נפטרו בברכתו של  זה אף על פי שהיתה בטעות וזה לא נקרא משנה ממטבע שטבעו חכמים כיון דבשעת עיקר הברכה  שהוא השם והמלכות נתכוין לברכה של אותו המין כמו שכתב הרב ז"ל ומה שכתב למעלה אם ברך על פירות האדמה בורא פרי העץ לא יצא היינו היכא שמתחלת הברכה היה בטעות ודברים פשוטים הם שזה דעתו של הרב. 


שו"ת הרדב"ז (ללשונות הרמב"ם) הלכות ברכות פרק ט 
 
הלכה ד 
[ד] עוד שאלת על מה שכתב הביאו לפניו יין ושמן אוחז היין בימינו וכו' וזה הלשון כבר כתב אותו סוף פ"ח ולא ידעת למה כפל אותו כאן. 
תשובה איצטריך דהתם איירי בברכת המזון דמשום כבוד המסובים הביאו כוס של ברכה אפילו לדעת הרב דס"ל ברכה אינה צריכה כוס מ"מ הידור מצוה איכא והו"א דמשו"ה יין עיקר ואוחז הכוס בימינו ומקדים לברך על היין לפיכך חזר ושנה אותו אצל שאר הברכות לומר שטעם חשיבות היין מצד עצמו לא מפני שבא על ברכת המזון. 


שו"ת הרדב"ז (ללשונות הרמב"ם) הלכות ברכות פרק יא 
= 
הלכה טו 
[טו] עוד שאלת לבאר לך כוונת הראב"ד ז"ל בהשגתו על דברי הרב ז"ל סוף הלכות ברכות וז"ל נטל את הלולב מברך על נטילת לולב שכיון שהגביהו יצא ידי חובתו. 
תשובה איברא שלשונו של הראב"ד ז"ל קשה ההבנה מאוד כי מה שהבין בו בעל מגדל עוז אינו מיושב כלל כי איך אפשר ששכח הראב"ד מה ששנה הרב באותו פרק בעצמו או בספרו השמיט הסופר כל זה הלשון הארוך גם לשון ההשגה אינו מורה על מה שהבין בו בעל מ"ע במחילה מכבודו. ולכן אני אומר שהוא משיג עליו על טעם הדין ולא על הדין בעצמו שכתב הרב שכיון שהגביהו יצא ידי חובתו ולדבריו מי שנתעטף או הניח תפילין ולא בירך תחילה היה לו לברך בעל שהרי כבר יצא ידי חובתו ואינו כן שאינו מברך אלא בלמ"ד והטעם שהרי מצותו כל היום לפניו אבל בנטילת לולב כיון שהגביהו נפטר ממנו כל היום וא"כ היה לומר הטעם מפני שנגמרה מצותו שכן כתב הוא בעצמו וכן הוא מברך על ביעור חמץ בין שבדק לעצמו בין שבדק לאחרים שמשגמר בלבו נעשית מצות ביעור וכן גבי לולב היה לומר שכיון שהגביהו נעשית המצוה ולא היה לו לומר יצא ידי חובתו דמשמע לא נעשית המצוה כתקנה ולא נגמרה כן נ"ל ליישב הראב"ד אם הלשון הוא מתוקן כאשר הוא בספרים שלנו אבל אני חושד שיש טעות בלשון ההשגה. 
שאלה שאלת ממני ידידי אודיעך דעתי במה שכתב הרמב"ם ז"ל וז"ל נטל את הלולב מברך על נטילת לולב שכיון שהגביהו יצא ידי חובתו אבל אם בירך קודם שיטול מברך ליטול לולב כמו לישב בסוכה. ובהלכות סוכה ולולב פ"ז כתב היפך וז"ל וכשהוא נוטלן לצאת מברך תחלה על נטילת לולב הואיל וכולן סמוכים לו ואח"כ נוטל האגודה וכו'. 
תשובה הנה בדקתי בכל הספרים ויש בידי הספר שהוא מוגה מספר הרב ז"ל וכן כתוב בו ולפיכך אין לשבש הלשון מפני הקושיא ולכן אני אומר כי מה שכתוב בהלכות סוכה ולולב מיירי באדם שהביא לולבו ואתרוגו מביתו לבית הכנסת דהגביהו כבר ויצא ידי חובתו ועתה רוצה לצאת ידי הנענועים עם הקהל. ומה שכתב הרב ז"ל לצאת בהן ר"ל כדרך כל העם שעושים המצוה בביהכ"נ כתקנה דהיינו להוליך ולהביא ומעלה ומוריד וכן לד' רוחות ומנענע הלולב דאז היא יציאת עשיית המצוה אף על פי שכבר יצא ידי חובתו מדאגביה ועל  דרך זה תפרש לשון מברך תחלה. וראיתי מי שפירש שלא בא לומר אלא שיברך על הלולב ולא על שאר המינים. ואינו נכון אצלי שהיה יכול לכתוב ומברך ליטול והוה משמע נמי שמברך על הלולב ולא על שאר המינים ותו שכתב באותו פ' ובכל יום ויום מברך עליו אשר קדשנו במצותיו וצונו על וכו'. ויש קרובה לזו בדברי הרב ז"ל בהלכות תפלה פרק י' וז"ל טעה וחתם בשתים עשרה מלך אוהב צדקה ומשפט חוזר כו' וברכת השיבה שופטינו אינה אלא אחת עשרה וכן מנה אותה הרב ז"ל באחד עשר ונשאל הריב"ש ז"ל על זה והשיב דאפשר מפני שהיום הראשון שחותם המלך המשפט הוא תענית שהוא צום גדליה ושליח צבור אומר עננו ברכה לעצמה וא"כ השיבה שופטינו היא שנים עשר. ויותר זר הוא זה ממה שכתבתי למעלה בכוונת הרב ז"ל. ומ"מ אני בדקתי בספר המוגה וכתוב בו טעה וחתם באחד עשר וכו'. ואחרים ז"ל השיבו דאמצעיות קרי להו שתים עשרה דברכת המינים ביבנה תקנוה וכל זה דוחק ובמקצת ספרים נמצא שתים עשרה. אבל בנדון דידן אין צריך לשבש הספרים דאפשר לישבו על דרך שכתבתי. 



   
שו"ת הרדב"ז (ללשונות הרמב"ם) הלכות מילה פרק א 
 
הלכה ד 
[ד - ה] שאלה מדמשק לאחד מן התלמידים יורינו רבינו מאור עינינו צור ישראל יצ"ו על מ"ש הרמב"ם ז"ל וז"ל יש מקנת כסף שנימול לח' עד ואם טבלה אמו אחר שילדה נימול לח' נראה מדבריו שהלכה כת"ק דר' חמא שלא חילק בין טבלה ואח"כ ילדה לילדה ואח"כ טבלה וכתב בסמוך כשם שמילת הבנים וכו' חוץ מיליד בית שאע"פ שנימול לח' אינו דוחה את השבת וזה ההפרש לא ידעתי מה הוא וכ"כ הראב"ד ז"ל בהשגות והאמת מ"ש מגדל עוז לא ירדתי לסוף דעתו וזה ודאי לחסרון הבנתי והשגתי ורבינו יורה הדרך אשר נלך בה. 


הלכה יג 
[יג] שאלה נולד ספק בן שבעה ספק בן שמונה מהו למולו בשבת ולטלטלו והוצרכנו לשאול זה לפי שדברי הרמב"ם ז"ל נראין כסותרין זה את זה שכתב אבל אם נולד ושערו לקוי כו' הרי בן שמונה ודאי וכו' ולפיכך הוא חשוב כאבן ואסור לטלטלו ולקמן כתב ספק בן שבעה ספק בן שמונה מלין אותו על כל פנים וכו' ואם בן שמונה הוא הרי זה שמל כמחתך בשר בעלמא הוא והרי למעלה אמר דבן שמונה אסור לטלטלו ומינה נמי דאסור למולו דכן משמע לשון אבל אם נולד וכו'. 
תשובה לא שני לכו בין נולד לשמונה ודאי לספק בן שבעה ולספק בן שמונה דכיון שהוא ספק בן שבעה מהלינן ליה שלא העמידו איסורי טלטול במקום ספק מילה בזמנה וכי תימא עושה חבורה הוא דאיכא איסור תורה לזה נתן הרב ז"ל טעם דכמחתך בשר בעלמא הוא וזה ברור הלכך ספק בן שבעה ספק בן שמונה מהלינן ליה ומטלטלינן ליה. ואף על פי שלא גמרו שערו וצפרניו עיין בטור יורה דעה סי' רס"ג וגדולה מזו כתבו בתוספות דאפילו בן שמונה ודאי מותר לטלטלו ומותר למולו אם אין ריעותא בשערו וצפרניו. והנראה לענ"ד כתבתי. 


הלכה יד 
[יד] זית רענן יפה פרי תואר החכם כה"ר יוסף יצ"ו שאלת ממני אודיעך דעתי במה שכתב הרמב"ם ז"ל וז"ל ספק בן ז' ספק בן ח' מלין אותו בשבת על כל פנים. וקשיא לך שכתב בעל הטורים שיראה מדבריו דאיירי שגמרו שערו וצפורניו וכיון שכן בלא מה נפשך מלין אותו שהוא ז"ל כתב למעלה שאם גמרו סימניו אפילו בן שמונה ודאי מלין אותו כמו שכתב הרב בעצמו לעיל בהאי בבא וכ"ש בן ז' וכי תימא דאיירי הרב ז"ל בשלא גמרו סימניו וכמו שכתב בעל מגיד משנה פ' א' מהלכות יבום שזה דעת הרב ז"ל וקשיא טובא מאי האי דקאמר אם בן ז' הוא ושלם הוא הא קא חזינן ליה דלא שלם הוא ותו דממה נפשך לא ניחא כלל דאי איירי בשגמרו סימניו מדינא צריך למימלה בין יהיה בן ז' או בן ח' ואם לא גמרו סימניו בין שיהיה בן ז' או בן ח' לא מהלינן ליה בשבתא דודאי נפל הוא. 
תשובה צריך שתדע כי מה שכתב בעל הטורים אינו מחוור אצלי בלשון הרב ואיני יכול להולמו וכלל גדול יש לי כל מקום שאני רואה מחלוקת בדברי הרב ז"ל אני סומך על דברי בעל מגיד משנה שהיה אדם גדול ובקי ורוב שיטתו הוא כשיטת הרשב"א ועוד שכיון שהוא בא לפרש דבריו דקדק בהם כל הצורך ומעתה אבאר לך כוונתי אחר שאקדים לך שהסכמת חכמי הטבע ובעלי התכונה ובעלי הקבלה כי הנולד לז' כלומר שנגמר זמן עיבורו ותולדתו הרי זה ולד של קיימא אפילו שלא גמרו סימניו כמו שנולד לט' שהוא ולד גמור אף על פי שלא גמרו סימניו ומי שנולד לח' חסר הוא ונפל הוא וחיו לא יחיה ואם יש קצתם שיחיו אמרינן בן ז' הוא אלא שנשתהא וכן אם גמרו סימניו אמרינן בן ז' הוא אלא שנשתהא שאין לך בן ח' של קיימא כלל ובהקדמה זו יתבארו דברי הרב ז"ל כפשטן ספק בן ז' ספק בן ח' בשלא גמרו סימניו איירי וכמו שכתב בעל מ"מ ואין כאן חילוף נוסחאות ומלין אותו על כל פנים אם בן ז' הוא ושלם הוא כלומר שלם בזמן עיבורו ותולדתו שפיר מהלינן ליה אפילו שלא גמרו סימניו הרי זה כבן ט' גמור ואם בן ח' הוא כלומר שראוי להולד לח' מחתך בשר בעלמא הוא ומלת שלם מתפרשת לפי ענינו שלם בסימניו ומתפרשת שלם בזמן תולדתו. 
וא"ת הרי כתב הרב ז"ל מי שנולד בחדש השביעי לעיבורו אם נולד שלם הרי זה ולד של קיימא ומלין אותו בשבת ומאי איריא מפני שנולד שלם אפילו לא נולד שלם מלין אותו ממה נפשך אם בן ז' הוא כלומר שראוי להולד לח' שפיר מהיל ואם לא מחתך בשר בעלמא הוא והאי שלם דהכא שלם בסימניו הוא על כרחך דאי שלם בזמן תולדתו קאמר אי אפשר לדעת זה אלא ע"י סימניו או ששהא ל' יום אבל יודע הנסתרות יודע הדבר ובשלמא לעשות אותו מה נפשך איפשר לעשותו אבל שנאמר אנחנו אם שלם הוא בזמן תולדתו אי אפשר לנו לדעת זה הילכך על כרחך האי אם נולד שלם היינו שלם בסימניו וא"כ הדרן קושיא לדוכתא י"ל דאין ה"נ וה"ק אם נולד שלם מלין אותו ממה נפשך אי נמי כגון שפירש ממנה סמוך לוסתה דידעינן בודאי שנולד לז' והשתא פי' שלם בהאי גוונא אם שלמו ז' ולא יותר מלין אותו מדינא אם הוא ספק מלין אותו ממה נפשך וכי תימא מאי נפקא מינה אי מדינא אי מספיקא י"ל דנפקא מינה אי מדינא מטלטלין אותו להדיא ומלין ואי מספיקא מטלטלין אותו בשעת המילה אבל אח"כ אמו שוחה עליו ומניקתו דהא ספק נפל הוא ואסור בטלטול. 
וא"ת א"כ נפלוג וליתני בדידה בד"א כשנולד שלם אבל אם לא נולד שלם מלין אותו על כל פנים וי"ל דהא מיתרצא בקושיא אחריתי דאם בן ח' ונפל הוא אסור לטלטלו ואי אפשר למולו אם לא יזיז בו אבר אלא מאי אית לך למימר דאיסור טלטול מדרבנן הוא ובמקום ספק מצוה דאורייתא לא העמידו דבריהם והשתא לרבותא נקט ספק בן ח' אפילו שבן ח' לאו ולד של קיימא הוא אפילו הכי מחללין שבתא בטלטול דאיסור דרבנן היא וכ"ש בן ז' שלא נולד שלם דמהלינן ליה ממה נפשך אי נמי איכא לתרוצי דה"ק אם נולד שלם הרי זה ולד של קיימא טעמא שנולד שלם הוי ודאי ולד של קיימא אבל אם לא נולד שלם הוי ספק ומלין אותו ממה נפשך ותפוס לשון ראשון א"כ איכא לפרושי מלת שלם שאין בו לא מכה ולא חולי שאם יש בו אחד מאלה מחמתם נולד בזולת זמן והרי נפל ודאי ונפל ודאי אין מטלטלין אותו למולו. 
שאלה לא יפול העץ ולא יבול עלהו ולא יתום פריו לחדשיו יבכר להוציא פרי יפה תואר כאור היום שואל כענין ומשיב כהלכה חכם בני ושמח לבי. הריני משיב על שאלתך על ראשון ראשון על מ"ש הרמב"ם ז"ל וז"ל ספק בן ז' ספק בן ח' וכו'. 
תחלה אודיעך כי הקדמה ידועה היא כי הנולד לז' כלומר שנגמר זמן עבורו ותולדתו לז' הרי זה ולד של קיימא אבל מי שנגמר זמן עבורו לשמנה הרי זה נפל ודאי. ובזה תירצו קושיא אחת דמאי איכא בין נולד לז' לנולד לח' לפי דעת הרב ז"ל אם גמרו סימניו הכא והכא ולד של קיימא ואם לא גמרו סימניו הכא והכא נפל הוא אלא היינו דאיכא בינייהו אם נגמר עבורו ותולדתו לז' הרי זה יחיה ואם נגמר עבורו ותולדתו לשמנה הרי זה נפל. עוד יש לדקדק בלשון הרב ז"ל מה נפשך אם גמרו סימניו מדינא צריך למימהלי בין שיהיה בן ז' או בן ח' ואם לא גמרו סימניו בין שיהיה בן ז' או בן ח' ודאי לא מהלינן ליה. אלא מאי אית לך למימר דהכא בשלא גמרו סימניו איירי וכמ"ש בעל מגיד משנה בהלכות יבום ואין כאן חילוף נוסחאות. ועם מה שהקדמתי יתיישב לך לשון הרב ז"ל דה"ק ספק בן ז' ספק בן ח' מלין אותו בשבת על כל פנים אם בן ז' הוא ושלם הוא כלומר שלם בתולדתו ובזמן עבורו שלא היה ראוי להשהות יותר בדין הוא שידחה שבת למה הדבר דומה למי שנולד לתשעה ודאי דמהלינן ליה אף על פי שלא גמרו שערו וצפרניו הכא נמי כבר נשלמו חדשים הראויים לו. ואם בן ח' הוא הרי זה כמחתך בשר בעלמא הוא. הא למדת כי מלת שלם מתפרשת לפי מקומו ועניינו מתפרשת שלם בסימניו ומתפרשת שלם בתולדתו. 
וא"ת כבר כתב הרב ז"ל מי שנולד בחדש הז' לעיבורו אם נולד שלם הרי זה ולד של קיימא ומלין אותו בשבת עכ"ל. ומאי איריא מפני שנולד שלם נמהליה ממ"נ אם בן ז' הוא שפיר קא מהיל ואם נפל הוא מחתך בשר בעלמא הוא. וי"ל דסוף סוף הא קא מחללין שבתא מדרבנן דאסרו טלטול ונפל הרי הוא כאבן ואין מזיזין בו אפילו אבר אחד. אלא מאי אית לך למימר דלא העמידו דבריהם במקום ספק מילה דאורייתא וכיון דאפשר דשפיר מהלינן ליה לא חיישינן לספק טלטול דאתי ספק מילה בזמנה ודחי ספק דבריהם ואף על גב דהעמידו  דבריהם במקום כרת ספק דבריהם לא העמידו הילכך גבי ספק בן ז' ספק בן ח' אית ביה תרי ספיקות לטיבותא ספק בן ז' והוא של קיימא ואם תימצי לומר נולד לח' שמא בן ז' הוא אלא שנשתהא ולפיכך מהלינן ליה ודחינן טלטול דרבנן אבל נולד לז' ודאי ולא נולד שלם ליכא אלא חד ספיקא ספק לא נשלם עיבורו ספק נשלם ולא דחינן טלטול דרבנן דקרוב הדבר שהוא נפל כיון שנולד לז' ולא גמרו סימניו בן ששה הוא או בן ח' ונפל הוא. ודעת מ"ש רבינו יעקב בסברת הרמב"ם ז"ל אינו מחוור אצלי כלל ולא יכולתי להלום דבריו על לשון הרמב"ם ז"ל וכלל זה יהיה בידך כל מקום שתמצא מחלוקות בהבנת דברי הרמב"ם ז"ל תפוס לשון מגיד משנה שהוא היה בקי בכוונתו יותר מזולתו. 


שו"ת הרדב"ז (ללשונות הרמב"ם) הלכות חמץ ומצה פרק ב 
=== 
הלכה ב 
[ב] ולענין מה שכתב פ"ב ושאינו ידוע מבטלו בלבו וקשיא כל אריכות לשון זה למה משום דאמרינן בגמרא היכי מבטל דאמר הכי וכו'. אמר ז"ל דלאו דוקא שצריך להוציא בשפתיו אלא מבטל בלבו ודיו וכ"ש איך יוכל לעשות מן היש אין דבשלמא הדבר הנעשה ע"י דבור כגון שליחות וגט יכול לבטל אבל החמץ היכי מצי מבטל ליה לכך כתב ויחשוב אותו כעפר ועדיין קשה שדבר שהוא אוכל איך יעשה אותו כעפר לכך כתב וישים בלבו שאין ברשותו חמץ ועדיין קשה הרי אנו רואין שיש ברשותו חמץ לכך כתב ושכל חמץ שברשותו הרי הוא כעפר. ועדיין קשה קושיין דלעיל הרי אנו רואין שיש ברשותו חמץ ולא עפר לכך כתב וכדבר שאין בו צורך כלל. וכל זה כתב ז"ל לתרץ מימריה דרב יהודה דאמר הבודק צריך שיבטל היכי מבטל דאמר הכי כל חמירא דאיכא ברשותי ליבטיל וליהוי כעפרא דארעא ובכמה דוכתי אמרינן מבטלו בלבו ודיו ומאיזה טעם מועיל הביטול ואפשר דס"ל דלאו מדין הפקר נגעו בה כדעת מקצת מפרשים: 


שו"ת הרדב"ז (ללשונות הרמב"ם) הלכות אישות פרק ג 
 
הלכה יג 
[יג] שאלת ממני אודיעך דעתי במה שכתב הרב ז"ל פ"ג מהלכות אישות וז"ל נתקדשה קודם שתבגר שלא לדעת אביה אינה מקודשת ואפילו נתרצה האב אחר שנתקדשה וכו' ובין היא ובין אביה יכולין לעכב. וקשיא טובא כיון דכתב דאפילו אם נתרצה האב אינה מקודשת מה שייך לומר ובין היא ובין אביה יכולין לעכב דלא אמרינן הכי אלא לרב דאמר אם נתרצה מקודשת וכיון שעדיין לא נתרצה האב יכולה לעכב לאפוקי מרב אסי דאמר אביה ולא היא: 
תשובה כגון דא צריכה רבא וכבר קדמך הר"ן בפירוש ההלכות פרק האיש מקדש והעלה אותה בצ"ע. ועוד יש לדקדק בלשון הרב ז"ל שכתב ואפילו אם נתאלמנה או נתגרשה מן הקדושין אינה אסורה לכהן וגם דין זה פשוט כיון דאין שם קדושין כלל. ומה שנ"ל לתרץ אחר בקשת המחילה מהרב ז"ל דלא אצטריך אלא היכא דבגרה דסד"א דקדושיה גדלי עמה כדאמרינן גבי קטנה שהשיאוה אמה ואחיה שאם גדלה שוב אינה יכולה למאן דקדושיה גדלי עמה אף הכא נמי כיון שנתרצה האב והיא גדלה הו"א דאינה יכולה לעכב קמ"ל ולפיכך כתב הרב בין היא ובין אביה יכולין לעכב להשוות היא לאביה מה אביה יכול לעכב בכל זמן אף על  פי שהיא עתה גדולה שהרי נתקדשה בעודה ברשותו אף היא יכולה לעכב בכל זמן אף על פי שהיא בוגרת עתה ונתרצה האב כיון דבשעה שנתקדשה היתה ברשות האב ונתקדשה שלא מדעת האב ומהאי טעמא אצטריך לאשמעינן דאינה אסורה לכהן אף על פי שהיא בוגרת לפנינו. 
עוד למדנו מדבריו ז"ל שאפילו נתרצה האב אחר שגדלה יכולין שניהם לעכב דהו"א דהא דאמרינן אפילו נתרצה האב אינה מקודשת הנ"מ שנתרצה בזמן שרשותו עליה דכיון שלא נתרצה קודם הקידושין ונתקדשה שלא מדעתו אף אם נתרצה אינו מועיל כיון שעדיין היא ברשותו אבל אם בגרה שכבר יצאת מרשותו ואיכא רצונה ורצונו הו"א שאין אחד מהם יכול לעכב קמ"ל בין היא ובין אביה יכולין לעכב. עוד למדנו שאפילו נשאת מכח קדושין הללו יכולין שניהם לעכב לעולם ותצא בלא גט ואם נפלה לפני יבם תצא בלא חליצה שהרי אין שם קדושין וכל אחד מהם יכול לעכב ולכן אל תתמה על מה שכתב ובין היא ובין אביה יכולין לעכב. והנראה לעניות דעתי כתבתי: 


שו"ת הרדב"ז (ללשונות הרמב"ם) הלכות אישות פרק ד 
 
הלכה א 
[א] שאלת ממני אודיעך דעתי במ"ש הרמב"ם ריש פ"ד מאישות וכן הסכימו רוב הפוסקים מי שאנסוהו לקדש אשה קידושיו קידושין וקשיא לך בשלמא תליוה וזבין אגב אונסיה וזוזי גמר ומקנה הילכך זביניה זביני אבל מי שאנסוהו לקדש הוא יהיב זוזי ואמאי גמר ומקני: 
תשובה הרב בעל העיטור ז"ל כתב שאין קידושיו קידושין דתליוה וזבין אמרו אבל תליוה וקני לא אמרו וכתב עליו הרשב"א ז"ל דאי אגב אונסיה גמר ומקנה כ"ש דגמר וקני עכ"ל ומכאן למדתי תירוץ לקושיתך דכיון דקונה את האשה אף על גב דיהיב לה פרוטה הרי הוא  קונה כנגד הפרוטה אשה לשמשו ואגב אונסיה והאי הנאה דאית ליה שקונה אשה לשמשו ולזכות במעשה ידיה ומציאתה וירושתה גמר וקני והכי נמי אם אנס אשה וקדשה מדינא הויא מקודשת דאגב אונסיה וזוזי גמרא ומקניא נפשה אלא דאתא רב אשי ואמר שהוא עשה שלא כהוגן לפיכך עשו לו שלא כהוגן והפקיעו קידושין וקי"ל כרב אשי ואינה מקודשת. כללא דמילתא אנס וקידש אינה מקודשת אנסוהו וקידש קידושיו קידושין. הנראה לענ"ד כתבתי דוד בן זמרא: 


הלכה ט 
[ט] על מה שכתב הרב ונותן גט והיא מותרת לבעלה החרש והשיג עליו הראב"ד ז"ל שאינה מותרת לחזור לבעלה החרש שמא יאמרו גירש זה ונשא זה וכו' ובעל מגיד משנה תירץ יפה דעת הרב וכתב המגיה ואני מצאתי און לדברי רבינו בירושלמי וכו' ואני לא ידעתי מה מציאה מצא והלא הראב"ד ז"ל הזכיר זה הירושלמי הל' גירושין פרק י"א וזה המגיה השמיט סוף הלשון של הירושלמי דגרסינן עלה הדא היא דתני רבי חייא אשתו של חרש שגרשה החרש והלכה ונשאת לחרש או פקח קורא אני עליה לא יוכל וכך היא גרסת הספרים ולפי גירסא זו צריך לומר דהא דקתני ברישא דמילתא גירש מותר לינשא לראשון לא שגרשה הפקח שתהיה מותרת לחזור לחרש וכן אם נשאת לפקח וגרשה והלכה ונשאת לחרש וגרשה אינה חוזרת לראשון שאני קורא בה לא יוכל בעלה הראשון ולפי גרסא זו בכל גוונא אסורה לחזור לראשון והא דאמרינן הדא היא דתני רבי חייא בתמיה גרסינן לה. וקי"ל כדתני ר' חייא וזו שטתו של הראב"ד ז"ל אבל הרב ז"ל גריס בסיפא אינו קורא עליה לא יוכל וטעמא כדמפרש בעל מגיד משנה והיינו דפלגינהו בתרתי בבי הילכך הא דאמרינן ברישא גרש מותרת להנשא לראשון דעל כרחך בחרש שנשא וגרש איירי ומותרת לחזור לבעלה הראשון הפקח הילכך לא מצי לאתויי סייעתא מהאי ירושלמי לדעת הרב. 
וקשיא לי על האי גירסא בשלמא והלכה ונשאת לחרש איני קורא עליה לא יוכל מטעמא דכתב בעל מגיד משנה שלא תקנו לחרש נשואין להורעת כחו של פקח אבל אם הלכה ונשאת לפקח אחר איך אפשר לומר אין אני קורא בה לא יוכל וכו' והלא בהכי איירי קרא דלא יוכל בעלה הראשון לשוב לקחתה וי"ל דהא דקאמר או פקח ברישא ובסיפא פירושו וכן פקח שנשא חרשת ואין פירושו פקח שנשא אשת החרש ופשוט הוא. ואכתי קשיא לי דברי הרב מדידיה לדידיה דבהלכות גרושין אמר בהדיא אסורה לחזור לבעלה החרש ובהלכות אישות אמר ונותן גט והיא מותרת לבעלה החרש ולא ראיתי לאחד מן הראשונים שהרגיש בזה ולפיכך אני אומר דבהלכות אישות איירי בשלא נתן לה החרש גט הילכך ליכא שמא יאמרו גרש זה ונשא זה כיון שיצאה בלא גט ידעו שפיר דטעמא הוי משום דאין קידושי חרש כלום. אבל בהלכות גירושין איירי כשנתן לה החרש גט וזהו שכתב חרש שגרש ברמיזה וכיון שהוציאה בגט יש לחוש שמא יאמרו והשתא אתי שפיר טפי. אלא שהראב"ד סובר דאפילו בשלא גרש איכא למיחש שמא יאמרו גרש זה ונשא זה וכו'. 
כללא דמילתא שטר זה שמצא המגיה כתוב עליו תברא לפי הגרסאות והוי יודע שהגירסא שכתב בעל מגדל עוז וז"ל אלא ודאי הגירסא הנכונה כך היא אשתו של פקח שגרשה פקח והלכה ונשאת לחרש או לפקח אין אני קורא בה וכו' וזה ודאי אי אפשר שכיון שנשאת לפקח וגרשה ונשאת לפקח וגרשה הרי אני קורא בה לא יוכל בעלה הראשון וכך צריך להיות או פקח כלומר או פקח שנשא חרשת כדפרישית לעיל וכך היא הגירסא בירושלמי וכך צריך לתקן גם במגיד משנה: 
הגיה על זה הענין וכתב כי הלשון אשר העתיק בעל מגדל עוז אי אפשר וכך הוא האמת כדכתיבנא לעיל. אבל תמהתי על כולם איך לא הרגישו מה שהקשיתי לעיל והיה להם לפרש דלעיל איירי בשיצאה מן החרש בלא גט ובהלכות גרושין איירי בשיצאה בגט: 


הלכה יט 
[יט] שאלת ממני אודיעך דעתי במ"ש הרמב"ם ז"ל פ"ד מהל' אישות הל' י"ט וז"ל אם קדשה בתבשיל או בירק שאינו מתקיים וכיוצא בהם אם לא היו שוים פרוטה באותו מקום אינה מקודשת כלל שהרי דבר זה אינו מגיע למקום אחר עד שיפסד ויאבד ולא יהיה שוה פרוטה ודבר של טעם הוא זה וראוי לסמוך עליו עכ"ל וכתב עליו הרמב"ן ז"ל והדברים נראים ומתקבלים ויש חולקים וקשיא לך דמשמע דטעמא דהוי ספק קידושין הוא מפני שיכול להוליכו למדי ואיך יוציא מנה על פרוטה להוליכה למדי וכיון דאי אפשר להוציא עליו מנה אינו שוה פרוטה ולא די זה אלא שקלסוהו: 
תשובה צריך לתרץ לדעת הרב ז"ל דאם יזדמן לו דרך למדי יוליכנה עמו ונמצא שוה פרוטה במדי ולפיכך הוו קידושין ומטעם זה אפילו ידעינן בוודאי ששוה פרוטה במדי אין כאן ודאי קידושין כי שמא לא ילך למדי וכן העלו המפרשים ז"ל לפי שיטת התוס' שלא חלקו ממתקיים לשאין מתקיים שהם פירשו דהא דשמואל מדרבנן היא כדי שלא יבא הדבר להקל במדי פירוש לפירושם כי שמא אחד ממדי ראה כאן שמקדש בתמרה לא חיישינן לקידושין יבא להקל במדי שאם יקדש בתמרה יאמרו לשם לא חששו הכא נמי לא ניחוש לפיכך אמרו ספק מקודשת. 
ותו הקשה על הרב ז"ל דהא דאקשינן עליה דשמואל ממתניתין דתנן בפרוטה ובשוה פרוטה הו"ל לשנויי שקדשה בדבר הנפסד ותירצו דקושטא דמילתא קאמר דאפילו בדבר המתקיים קידושי ספק הוו ולא ודאי הילכך שפיר קלסוהו דמסתבר הוא דטעמא משום שמא יזדמן לה דרך למדי מקודשת ששוה פרוטה והא דמקדש בפחות משוה פרוטה והיא אומרת לדידי שוה לי פרוטה והעלה הר"ן בספק התם הל' י"ט משום דודאי לא שוה פרוטה בשום דוכתא אבל הכא דספק שוה פרוטה הוי ספק מקודשת ואפילו ידעינן דשוה פרוטה במדי אכתי מידי ספק לא נפק כדכתיבנא והך חששא דחששו לה שמא הרואה שלא חששנו לה יבא להקל במקום אחר לא חשש לה הרב ז"ל דכו"ע ידעי דאין לקידושין אלא מקומם ושעתם ולא יבואו לטעות ממקום למקום הילכך אם הוא דבר שאינו מתקיים אין חוששין לקידושין והא דאמרינן בגמרא ולאו משום דס"ל כשמואל דמשמע דאין הלכה כשמואל הכי פירושו ולאו משום דס"ל כשמואל לבד פרישו מיניה אלא משום דס"ל כאביי ורבא ונפקא מינה אם קידשה בדבר שאינו מתקיים דאע"ג דליכא לדשמואל איכא דאביי ורבא ודוק ותשכח אי נמי לאותה אשה עצמה קי"ל כשמואל אבל לאסור משפחתה צריכין נמי לטעמייהו דאביי ורבא וזה יותר נכון. הנראה לענ"ד [כתבתי] דוד בן זמרא: 


שו"ת הרדב"ז (ללשונות הרמב"ם) הלכות אישות פרק ז 
 
הלכה ג 
[ג] שאלת ממני אודיעך דעתי במ"ש הרמב"ם ז"ל פ"ז מהל' אישות הל' ג' וז"ל הרי את מקודשת לי על מנת שיש לי מאתים זוז או בית כור עפר במקום פלוני אם יש לו באותו מקום מקודשת ואם אין לו באותו מקום שאמר הרי זו מקודשת מספק שמא יש לו והוא מכוין לקלקלה עכ"ל וקשיא לך בשלמא גבי זוזי איכא למימר ספק מקודשת שמא יש לו באותו מקום מוצנעים אבל גבי קרקע כיון דסיים מקום נחקור אם יש לו או אין לו ונצא מן הספק ובשלמא היכא דלא סיים מקום איכא למימר שמא יש לו במדי וכן מה שהשוה הרב דין זוזי וקרקע יש להקשות בשלמא קרקע איכא למימר אם לית ליה באותו מקום לא קיים תנאו אבל גבי זוזי מצי למימר אנא טרחנא ומיתינא להו התם והא דלא אמרינן הכי גבי קרקע משום דנהי דפירות מצי למיטרח ולאתויינהו אבל קרקע לא ניחא לה שיהיה אלא במקום שאמר. ותו מנא ליה לרב ז"ל דספק הוא הא לא אמרינן בגמרא חיישינן שמא יש לו אלא היכא דלא מסיים דוכתא אבל היכא דמסיים דוכתא אם יש לו מקודשת ודאי ואם אין לו אינה מקודשת כלל שכן דעת המפרשים ז"ל: 
תשובה דע שיש להרמב"ם ז"ל גירסא במשנה שאינה בספרים שלנו דגרסינן נמי גבי זוזי הרי את מקודשת לי על מנת שיש לי מאתים זוז במקום פלוני אם יש לו באותו מקום מקודשת ואם לאו אינה מקודשת ע"מ שאראך מאתים זוז וכו' וכן היא במשניות מדויקות ומעתה נסתלקה קושיתך מעל הרב ז"ל וחזרה על התנא וטעמא דמילתא דכי היכי דזוזי איכא למימר דילמא אצניעינהו באותו מקום והוא אומר שאין לו כדי לקלקלה הכי נמי בקרקע איכא למימר יש לו ונתנו במתנה ע"מ להחזיר או דילמא קנה קרקע בשם אחר וכתב השטר על שמו כדי שלא יחזיקו אותו בני אדם שיש לו קרקע שלא להשביע את עצמו הילכך אי אפשר לעמוד על אמיתות הדבר מצד החקירה שעושין כמה מיני תחבולות להצניע את עצמן והויא ספק מקודשת כי טעמא דזוזי ממש וכי היכי דבקרקע הוי ספק מקודשת ולא ודאי הכי נמי לגבי זוזי הוי ספק מקודשת דהא תנא תני להו גבי הדדי לומר דשוין הן ממש מה התם יש לו באותו מקום ודאי אין לו באותו מקום ספק אף על גב דאית ליה בדוכתא אחריתי לא מצי למימר טרחנא ומייתינא להו התם דדילמא לא סמכה דעתה אלא על אותם שיש לו באותו מקום שהיא יודעת שהוא מקום בטוח אבל על מה שיש לו במקום אחר לא סמכא דעתה שמא יגנבו או יאבדו ולא יוכל הוא להביאם הילכך הויא ספק מקודשת. ומקשינן ארישא דמתני' וניחוש שמא יש לו ומתרצינן הא בקידושי ספק ובתר דמוקמינן לרישא כרב הוא הדין סיפא ולא צריך תלמודא לפרושי דהא פריש ברישא ומכאן למד הרב דהך בבא נמי הוי ספק מקודשת שלא כדעת המפרשים שאומרים דהא דאמרינן בגמרא מהו דתימא מצי אמר אנא טרחנא ומייתינא קמ"ל דלא מצי אמר הכי ואינה מקודשת כלל. 
ואיכא לסיועי לרבינו ממה ששנינו בתוספתא על מנת שיש לי ביד פלוני אף על פי שאמר  אין לי מקודשת שלא עשו קנוניא עכ"ל והאי מקודשת ע"כ ספק מקודשת קאמר מדתלי טעמא בשמא עשו קנוניא. ולדעת המפרשים קשיא יאמר אני יש לי במקום אחר ואביאם ליד פלוני ותהיה מקודשת בודאי. ויש לתרץ לפי שיטתם ז"ל דבשלמא כשהמעות במקום אחר יוכל להביאם למקום אשר התנה שאין מי יעכב על ידו ולפיכך הויא ודאי מקודשת אבל גבי ע"מ שיש לי ביד פלוני ואין לו אין יכול לומר אני אביאם אצל פלוני דדילמא לא ירצה לקבלם ולפיכך הויא ספק מקודשת. וא"ת בשלמא לשיטת המפרשים ולגירסת הספרים שלנו היינו דלא מצריכינן להו דלא תנינן להא בבא אלא גבי קרקע ולא גבי זוזי אבל לפי גרסת הרב ז"ל דתנינן להו לתרווייהו תרתי למה לי. וי"ל דאי תני גבי זוזי הו"א משום דמצי למימר אנא מייתינא להו התם הויא ספק מקודשת אבל גבי קרקע הוי קפידא טובא ולהוי מקודשת בודאי קמ"ל דספק מקודשת ואף על גב דלא תנא בהדיא ספק מקודשת מ"מ כיון דתנא להו גבי הדדי משמע דשוו בדיניהו. 
תדע דבסיפא איכא נמי חידושא ולא מפרש לה תלמודא דמוקמינן לה בדסתורא דהיינו אריס ומהך בבא דזוזי לא שמעינן הא דבשלמא התם זוזי דעיסקא בכל יום יכול בעל העיסקא לחלוף ואף על גב שיש ריוח הרבה בעיסקא שמגיע לחלקו יותר ממאתים זוז אינה מקודשת  דהאי שעתא לית ליה מידי דרווח לקרנא משתעבד אבל הכא מוקמינן לה אפי' באריסי בתי אבות דלא מסלקי להו וסד"א כמי שיש לו חלק בקרקע דמי קמ"ל והיינו דנקט תלמודא דנקיט ארעא בדסתורא ולא אמר באריס שלשון זה היה רגיל אצלם לאריסי בתי אבות וטעמא דאינה מקודשת דכל קרקע שאינו יכול להקדישו אינו שלו לא שני לן אם נתנוהו לו ע"מ להחזיר או מושאל או מושכר או ממושכן מ"מ לא כוונה זו אלא לראות משלו והיינו לישנא דרישא דקתני ויש לו כלומר משלו: 
ולענין אם יש לו קרקע יותר קרוב מהמקום שסיים יש מחלוקת ודעתי מסכמת שאם פירות הבקעה שוים והמקום שוה בריחוק וכ"ש אם הוא יותר קרוב שהיא מקודשת בודאי שאין כאן קפידא של כלום ואף על גב דלגבי מרחץ אמרינן דהוי קפידא שאני התם דאיכא טעמא  כדאמרינן בירושלמי מטרפסא ואזלא מטרפסא ואתיא אבל הכא הא לא אזלה היא לאתויי פרי אלא הבעל וכי ניחא לה לאשה שיטרח בעלה יותר להביא ממקום רחוק. גם לפי הטעם שאמרו לגבי מרחץ לא ניחא לה שיהיה קרוב לבית מפני העשן וההבל שקשה לבית אבל הכא לא שייך האי טעמא. וא"ת אכתי איכא למימר דניחא לה בקרקע רחוק יותר מקרוב לעיר מפני עין הרע כי השדות הקרובים שולטת בהם יותר דשכיחי אינשי כדאמרינן אסור לעמוד על שדה חבירו בשעה שעומדת על קמותיה וי"ל דאדרבא מהאי טעמא גופיה ניחא ליה לאיניש פירוש לנשים דשחצניות הן כדאמרינן בשבת והיא מתפארת שידעו העולם שיש שדה לבעלה: 
ולענין אם יש נקעים או סלעים גבוהים י' אסיקנא בגמ' אם הם ראוים לזריעה מצי למימר אנא טרחנא וזרענא להו ומקודשת בודאי שהרי נתקיים תנאו ואם אינם ראוים לזריעה כגון שיש בהם מים והסלעים קשים אם יש שם בית כור זולתם מקודשת ואם לאו אינה מקודשת כלל שהרי אין שם בית כור עפר ועפר הראוי לזריעה קאמר ואם אינם עמוקים עשרה וגבוהים עשרה אף על גב דאינם ראוים לזריעה מצטרפים עם השדה להשלים בית כור דאגני דארעא  מקרו ואם הבית כור הוא מחולק לחלקים לגמרי אף על פי שיש בין כולם בית כור אינם מצטרפין ואינה מקודשת עד שיהיה בית כור עפר במקום אחד ואיכא קפידא בהכי אבל בנקעין או סלעים אף על פי שאינם ראוים לזריעה ונראין כשנים או שלשה מקומות אף על גב דלגבי  מכר הויא קפידא לגבי קידושין לא הויא קפידא כיון דאיכא בית כור מלבד אלה הנקעים והכי אסיקנא בקידושין פ' האומר. הנראה לענ"ד כתבתי דוד בן זמרא: 


הלכה יד 
[יד] שאלת ממני אודיעך דעתי במ"ש הרמב"ם ז"ל פ"ז מהל' אישות הנותן שתי פרוטות לאשה ואמר לה הרי את מקודשת לי היום באחת ובאחת לאחר שאגרשך הרי זו מקודשת וכשיגרש אותה תהיה מקודשת עד שיגרש אותה פעם שניה מן קדושי פטורה שניה עכ"ל. וקשיא לך דבעיא היא דר' אושעיא ולא איפשיטא והו"ל למימר ספק מקודשת: 
תשובה זו כבר עמדו עליה הראשונים ז"ל וכתב הרשב"א ז"ל דאע"ג דלא נפשטה במקומה נפשטה במקום אחר מההיא דתניא האומר לחבירו שדה זו שאני מוכר לך לכשאקחנה ממך תהיה קדושה מי לא קדושה ומדאמר דרך תימה שמע מינה דמילתא דפשיטא היא לכולהו דקדשה והכא נמי לא שנא וכ"כ גם בעל מגיד משנה ז"ל אבל מה שצריך עיון בדברי הרב ז"ל דמשמע מקודשת בעל כרחה ומאי שנא מהא דאמרינן הרי את מקודשת לי מכאן ועד ל' יום שניהם יכולים לחזור בהם וכי תימא דהכא במאי עסקינן דאמר לה מעכשיו הו"ל לפרושי. ותו דהך ברייתא דפשטינן מינה בעיין לא מתניא במעכשיו כשאגרשך שהרי אי אפשר לחול מעכשיו לפי שכבר היא אשתו ובעיא דר' אושעיא נמי לא משמע דאמר מעכשיו והר"ן ז"ל כתב דלא מפשטא בעיין מהך ברייתא עיין עליו. 
ונראה לתרץ דהרב ז"ל סובר דנפשטה בעיין כדכתב רשב"א ז"ל וכתב הבעיא התם וסמך על הכלל שאם אמר לה מעכשיו חלו ב' הקדושין מעכשיו וקדושין האחרונים מחלא חלו וקיימי דאי משכח דוכתא כגון דגרשה חיילי למפרע משעת נתינה שעדיין לא היתה אשתו בשעת חלות הקדושין השניים למפרע ואם נתן לה סתם לא הוי כאומר מעכשיו וכן הסכימו הראשונים וחלו הקידושין לענין שאם גרשה ורצונה לשוב לו אינו צריך לקדשה פעם אחרת והוי כההיא דהרי את מקודשת לי לאחר ל' יום דאע"ג דיכולים לחזור בהם כל עוד שלא חזרו והגיע זמן חלו הקידושין ואין צריך לקדשה פעם אחרת. ומ"ש הרב ז"ל וכשיגרש אותה תהיה מקודשת הכי פירושו אם אמר מעכשיו מקודשת גמורה ואם לא אמר מעכשיו מקודשת מדעתה ואם נתרצית צריכה גט מקדושי פרוטה שניה דמשמע שנתרצית הוי בהגעת זמן וחלו הקידושין דבזמן שנתן לה השתי פרוטות עדיין לא היתה אשתו ולא דמי לאומר לאשתו הרי את מקודשת בפרוטה לאחר שאגרשך דאין קידושין תופסין באשתו ואחר שגירשה לא מידי יהיב לה אלא בנדון דידן בשעת נתינה עדיין לא היתה אשתו. הנראה לענ"ד כתבתי דוד בן זמרא: 


שו"ת הרדב"ז (ללשונות הרמב"ם) הלכות אישות פרק ט 
 
הלכה ב 
[ב] שאלת ממני אודיעך דעתי במ"ש הרמב"ם ז"ל פ"ט מהלכות אישות הל' ב' וז"ל קדש נשים רבות כאחת וכו' ואם אמר הראויה מכם לביאה מקודשת לי הרי כלן מקודשות חוץ מאחיות וכו'. וקשיא לך דלא מוקמי הכי בגמרא אלא לתרוצי לאביי אי סבירא ליה כרב ששת דאמר קני את וחמור לא קנה אבל לרב נחמן דקי"ל כוותיה קני את וחמור קנה מתני' כפשטא ולא צריכה לאוקמיה בדאמר הראויה מכם לביאה וכן פסק הרב פכ"ב מהל' מכירה: 
תשובה כבר דברו הראשונים בזה הרשב"א והריטב"א ז"ל העלו הדבר בצ"ע ובעל מגיד משנה ז"ל כתב ב' טעמים יעו"ש אבל כפי הנראה לא נתיישבה דעתך וגם הר"ן ז"ל כתב טעם והעלה דאכתי לא מחוור רצית לדעת דעתי בזה. דע דקושטא דקי"ל כרב נחמן דאמר קני את וחמור קנה אבל קנה מחצה ותו לא ולא שני לן בין מכר לקידושין והילכך תרווייהו צריכא דאי מטעמא דקנה את וחמור בעינן שיהיה במחצית הכלכלה של התאנים שוה פרוטה לכל אחת מהנשים דאל"כ הו"ל מקדש ב' בפרוטה אחת דאין אחת מהן מקודשת דהא קני את וחמור לא קנה אלא מחצה ומשו"ה מוקמי לה כגון שאמר הראויה מכם מקודשת לי לאשמועינן דבהאי לישנא נסתלקו האחיות מן הקידושין ולא הוי את וחמור הילכך אפי' אין בכל הכלכלה אלא פרוטה לכל אחת מהנשים נכריות מקודשות דהא אחיות לא קנו כלום כיון שאינן ראויות לביאה והנכריות מקודשות אם יש לכל אחת פרוטה ופרושי קא מפרש למתני' בד"א בזמן דאמר כלכם מקודשות צריך שיהיה במחצית הכלכלה שיעור לקדש הנכריות אבל אם אמר הראויה מכם לביאה מקודשת אפי' אין בכל הכלכלה אלא פרוטה לכל אחת מהנשים הנכריות הרי הן מקודשות וכיון דלרב ששת צריך לאוקמה בהכי ולרב נחמן נמי נפקא מינה להא דאמרן נקיט לה הרב ז"ל דהא קושטא היא וליכא מאן דפליג. וכדעת הרמב"ם ז"ל כתב בעל הלכות גדולות שאמר ואוקימנא למתני' דאמר דנכריות מקודשות כדאמר הראויה מכם לביאה וכ"כ הרמב"ם ז"ל בפי' המשנה שלו. 
כללא דמילתא שלא היתה כוונת בה"ג והרמב"ם ז"ל לחלק בין מכר לקידושין ולא בין האומר קנה את וחמור לאומר כלכם מקודשות לי ויש בהם שתי אחיות דשני העניינים שוים ושתי הלשונות ומשו"ה פריך תלמודא בפשיטות אי לימא דאמר כלכם קנה את וחמור הוא לא קנה ומשום האי פירכא מתרץ לה רבא לטעמיה ואביי לטעמיה ותרווייהו מחסירי לה למתני' ומתרצי ואם איתא דיש חילוק בין מכר לקידושין הו"ל לתרוצי מכר אקידושין קא רמית שאני קידושין דמשום חומרת אשת איש אמרינן דנכריות מקודשות אף על גב דמכר בעלמא את וחמור לא קנה דאוקי ממונא בחזקת מאריה ומדלא משני תלמודא הכי ודחיק וחסור ותריץ משמע דמכר וקידושין שוין הם ומ"ש הרב ז"ל הוא לאשמעינן דאי אמר הראויה מכם לביאה ליכא קני את וחמור ונתקדשו הנכריות אף על גב דליכא אלא פרוטה לכל אחת מהן אבל אי  לא אמר להן הכי הוי את וחמור ולא קני נכריות אלא מחצה וצריך שיהיה בכלכלה כדי שתי פרוטות לכל אחת מן הנכריות כדי שיזכו כל אחת בפרוטה דהיינו מחצה. הנראה לענ"ד כתבתי דוד בן זמרא: 


שו"ת הרדב"ז (ללשונות הרמב"ם) הלכות אישות פרק טו 
= 
הלכה ה 
[ה] שאלה שאל החכם המעולה כה"ר יוסף אלפלח יצ"ו וז"ל רבה דעמיה ומדברנא דאומתיה מגדל עוז במעוז עוז התורה ארי בחבורה במקרא במשנה ובגמרא ולו זרוע עם גבורה בסברא ברה לו משפט הבכורה בר אבהן ובר אוריין כרכא דכלא ביה בשפירות ניביה וטוביה ריש מתיבתא בקי באגדתא ומסיק שמעתתא אליבא דהלכתא החכם השלם נר"ו יורנו מורנו מלכי צדק ביאור לשון הרמב"ם פט"ו מהלכות אישות וז"ל בני בנים הרי הם כבנים במה דברים אמורים כשהיו בני הבנים זכר ונקבה והיו באים מזכר ונקבה אף על פי שהזכר בן בתו  והנקבה בת בנו הואיל והם מב' בניו הרי קיים מצות פריה ורביה ע"כ משמע בהדיא שאם היו בני הבנים שניהם זכרים וכ"ש שתיהן נקבות לא קיים מצות פריה ורביה ואלו ביבמות פ' הבא על יבמתו משמע דשתי נקבות הבאות מזכר ונקבה סגי וכ"ש שני זכרים דגרסינן התם בני בנים הרי הם כבנים סבר אביי למימר ברא לברא וברתא לברתא וכ"ש ברא לברתא אבל ברתא לברא לא אמר ליה לשבת יצרה בעינן והא איכא דכו"ע מיהא תרי מחד לא. הרי לך בהדיא דלפום מאי דסבר אביי שני זכרים מזכר ונקבה סגי ולדעת רבא אפילו שתי נקבות מזכר ונקבה סגי והכי קיי"ל דאפילו אביי קיבלה מניה מדקאמר סבר אביי למימר. וא"ת מ"ש מתחילה דבעינן זכר ונקבה לבסוף דהיינו בני בנים סגי בב' נקבות וי"ל כיון דבתחילה היו לו זכר ונקבה ואלו באין מכוחם סגי אפילו בב' נקבות וכן העלו הר"ן והריטב"א והסמ"ג והתוספות ז"ל ומעתה צריך אתה לדעת מנין יצא להרב ז"ל ואיך יתפרש הסוגיא לדעתו ז"ל וכי תימא דגרסא אחרת יש לרב ז"ל קשה לי דלא לשתמיט אחד מהמפרשים לגלות לנו גרסא זו: 
תשובה שתי קושיות דחקו לרב ז"ל לפרש פי' חדש בהלכה זו אחת מה שהקשו המפרשים לפי שיטתם מה שאמר בנים ומה שאמר בני בנים דאדרבא אפכא מסתברא דבניו שהם קרובים אליו לא סגי אלא בזכר ונקבה כ"ש בבני בנים שהם רחוקים ממנו וכי תימא מפני שכבר היו לו בנים מה נפשך אם קיים מצות פריה ורביה למה אנו צריכים לבני בנים הרי קיים ואם לא קיים לפי שמתו בחייו בני בנים עומדים במקום המתים ואיך נוכל לומר יפה כח הבן מכח האב. ותו קשה דטעמא מאי בעינן זכר ונקבה משום דהוי בתחילת הבריאה ואי אפשר לעולם להתקיים [אלא] ע"י אלו לא תהו בראה לשבת יצרה דאם לא נתנה התורה היה אפשר לזה לישא אחותו ויתקיים העולם בו לבדו אבל בב' זכרים ושתי נקבות אי אפשר למימר היכי דא"כ היכי יאמר רבא דבשתי נקבות סגי ויהיב טעמא לשבת יצרה בעינן והא איכא. ומשו"ה אני אומר שהרב ז"ל מפרש דרבא חדא דאית בה תרתי קאמר ליה לאביי מבטל הוראתו ומתרץ קושייתו דסבר אביי למימר כ"ש ברא לברתא דאיכא ב' זכרים דעדיפי טפי אבל ברתא לברא אף על גב דאיכא ברא לברתא לא משום שנתבטל כח הזכר הראשון ואמר לו רבא איפכא הוא  דהא דאמרת וכ"ש ברא לברתא ליתא דלשבת יצרה בעינן וליכא דהוו ליה כב' זכרים ולא חזו ליצירה ולא ליישוב העולם וקיומו ומאי דאמרת דברתא לברתא אף על גב דאיכא ברא לברתא  לא ליתא דלשבת יצרה בעינן והא איכא וחדא דאית בה תרתי קאמר ליה ודכותא בתלמודא טובא ובהכי סלקא סוגיין שפיר דוק ותשכח. והיותר נכון דהכי קאמר רבא לאביי מדאפשרת בב' זכרים משמע דלא ילפת מברייתו של עולם כדילפי בית הלל וא"כ אפילו שתי נקבות נמי איכא שבת ואפילו באחד נמי אלא משום דאביי איירי בב' נקבות נמי רבא הכי אבל קושטא דמילתא דרבא אית ליה כב"ה דבעינן זכר ונקבה בין בתחילה בין בסוף דומיא דברייתו של עולם ומהרר"י סי' רס"ב תפס לו דרך אחרת: 


שו"ת הרדב"ז (ללשונות הרמב"ם) הלכות אישות פרק טז 
= 
הלכה ד 
[ד] שאלת ממני אודיעך דעתי על מה שכתב הרמב"ם ז"ל פט"ז מהלכות אישות וז"ל וכן התקינו כשתבא לגבות אחר מותו וכו' ולא מכרה לו ולא מחלה לו וכו' והגיה עליו הטור וז"ל הרמב"ם כתב שצריכה לישבע ג"כ שלא מחלה לו ושלא מכרה לו ונראה שאם כתובתה בידה אינה צריכה לישבע על זה שאלו מחלה לו או מכרה לו היתה מחזרת לו הכתובה עכ"ל: 
תשובה דעת רבינו שאפילו כתובה בידה צריכה לישבע כך שלא נחלק בין שבאה לגבות מתנאי בי"ד או שכתובתה בידה בסגנון אחד משביעין לה ונ"ל טעמו של רבינו דבשלמא מלוה שבא בשטר שבידו אין משביעין אותו אלא שלא נפרע כיון דמכירה או מחילה ללוה לא שכיחא לא טענינן ליתמי מילתא דלא שכיח אבל גבי אשה לבעלה מחילה ומכירה שכיחא ואין השטר ראיה דגבי אשתו לא קפיד דכל מאי דאית ליה מנח גבה הילכך טענינן ליתמי מלתא דשכיח. וקשיא לי על דעת הטור אם היות הכתובה בידה ראיה שלא מחלה תהיה ראיה שלא נפרעה ואמאי משביעין לה כלל אלא מאי אית לך למימר דחיישינן שמא צררי אתפסה ונשארה הכתובה אצלה מחילה נמי איכא למימר מחלה ונשארה הכתובה אצלה הילכך בין שבאה ליפרע מנכסי יורשים או שבאה ליפרע מנכסים משועבדים טענינן ליתמי או ללקוחות מילתא דשכיח ומשביעין לה בסגנון אשר כתב רבינו ומיהו יראה לי שלא אמרה רבינו אלא בנפרעת אחר מותו אבל הנפרעת בחייו ושלא בפניו אף על גב דמשביעין לה דתנן והנפרעת שלא בפניו לא תפרע אלא בשבועה לא משביעין לה שלא מחלה ושלא מכרה דכיון דגירשה אם איתא דמחלה לא היה מניח בידה שטר הכתובה וא"ת א"כ מאי טעמא משביעין לה כלל דדילמא צררי אתפסה סמוך להליכתו אבל טענת מחילה או מכירה לא טענינן ליה אלא יבא הוא ויטעון דלא טענינן אלא ליתמי וללקוחות: 


הלכה כג 
[כג] שאלת ממני אודיעך דעתי במ"ש הרמב"ם ז"ל פט"ז מהלכות אישות וז"ל ועד כמה תגבה האלמנה העיקר במקום שאין כותבין כתובה וכו'. וכתב עליה הטור וז"ל ויראה מדברי הרמב"ם שאין הוכחת השתיקה מחילה אלא לעיקר אבל התוספות לא ע"כ ולא נתברר לך מאי שנא: 
תשובה בוקי סריקי תלה הטור ברבינו לפי שראה מלת העיקר מיותרת ומשמע ליה דוקא עיקר מחילה אבל לא תוספת וטעמו של דבר לפי מה שהבין ז"ל כי התוספת הוא חוב גמור ואינו נמחל בשתיקה אפילו אחר כמה שנים וזה אינו נכון כלל דחוב כזה שהוא מתנה שכתב לה הבעל נמחל הוא בשתיקת כ"ה שנים. ואגב שטפיה לא עיין בלשון רבינו שכתב למטה אין לה כלום ובעל מגיד משנה כתב וז"ל ואינה גובה לא עיקר ולא תוספת כיון ששתקה כ"ה שנים והיא בבית אביה ודאי מחלתן ע"כ. ואם לא היה זה דעת רבינו לא הוה שתיק מיניה. ותו דשוי פלוגתא בין הפוסקים בכדי. ומה שכתב רבינו ועד כמה תגבה האלמנה העיקר משום דבמקום שאין כותבין כתובה אין לה תוספת כלל אבל במקום שכותבין כתובה וכתב לה תוספת ושתקה כ"ה שנים בבית אביה ודאי מחלה הכל ולא נפל בזה מחלוקת אבל הנדוניא כדין חוב בעלמא ואם שטר כתובה יוצא מתחת ידה גובה וזה ברור אצלי שהוא דעת רבינו וז"ל סוף פרק י"ח וכל המוכרת או המוחלת סתם מכרה ומחלה התוספת עם העיקר ששניהם כתובה שמם בכל מקום עכ"ל: 


שו"ת הרדב"ז (ללשונות הרמב"ם) הלכות גירושין פרק ג 
== 
הלכה יט 
[יט] ולענין מה ששאלת לשון הרמב"ם ז"ל בהלכות גרושין הנה בדקתי בספרים המדוייקים ויש בידי שני אבן העזר כתיבת יד וכתוב בכולם הכותב גט בשבת או ביוה"כ וכו' כתבו וחתמו ביום טוב בזדון ונתנו לה אינה מגורשת שהרי העדים פסולין מן התורה כתבו וחתמו ביום טוב בזדון ונמסר לה בפני עדים כשרים הרי זה גט פסול כתבו בשבת וכו' אף על גב  דאיסור סקילה [כיון] דבשוגג הוא הגט ועדים כשרים כתבו ביום טוב בזדון אף על גב דאיסור  לאו הוא כיון שנמסר בפניהם אינה מגורשת שהרי העדים פסולים מן התורה וקמ"ל דלא בעינן עידי חמס אלא כל העובר על איזה לאו שיהיה פסול לעדות מן התורה כתבו ביום טוב בזדון  ונמסר בפני עדים כשרים הרי זה גט מן התורה דעידי מסירה כרתי אבל מדרבנן פסול דהוי כמזוייף מתוכו וקצת קשה ביוה"כ למה לי אם משום שוגג שבת עדיף ואי משום מזיד יום  טוב עדיף וי"ל דאורחיה למתני יוה"כ בהדי שבת כדתנן השוחט בשבת וביום הכפורים ובדין הוא דלא לתנייה לסיפא בבא באנפי נפשה אלא דליתני בד"א שלא מסרו בפני עדים אבל אם מסרו בפני עדים כשרים הרי זה גט פסול ולא דק והנראה לענ"ד כתבתי: 


שו"ת הרדב"ז (ללשונות הרמב"ם) הלכות גירושין פרק ד 
== 
הלכה טו 
[טו] קשיא עליה דהרמב"ם ז"ל. דגרסינן בפ' האומר איתמר בעל אומר לפקדון ושליש אומר לגירושין רב הונא אמר בעל מהימן ור' חסדא אמר שליש מהימן. ומותבינן עלה דר"ח מדתנן האשה שאמרה התקבל לי גיטי צריכה שתי כתי עדים שנים שיאמרו בפנינו אמרה ושנים שיאמרו בפנינו קבל וקרע ואמאי ולהימניה לשליש ומתרצא מי קא נפיק גיטא מתותי ידיה דלהימניה. ופי' רש"י ז"ל מי קא נפיק גיטא מתותי ידיה בפנינו להראותו לנו דנהימניה הא קרעו ואף על פי שהקרעים בידו אין שליש נאמן אלא א"כ השלישות בידו דמגו דאי הוה בעי הוה עביד ביה מאי דקאמר נאמן נמי על אמירתו אבל זה שקרעו אין בידו למוסרו בידו ע"כ. וכ"כ הר"ן ז"ל וז"ל התוס' ומשני [מי] נפיק גיטא מתותי ידיה דהנך קרעים שבידו שמא מצאן באשפה דדוקא היכא שהגט שלם בידו דהמניה הבעל ומסרו לו נאמן וכן כתב הרא"ה ז"ל בתוספתא ע"כ. וז"ל הריטב"א ז"ל ומפרקינן מי קא נפיק גיטא מתותי ידיה דלהימניה הלא נקרע והלך לו לאיבוד ואפילו היכא דנקיט ליה בידיה נמי כיון דקרוע הוא לא מהימן דכי אמרינן שליש מהימן היכא דיכול למימסריה בשלישות לבעל הדבר אבל הכא אי נימא מסר לה לאשה כשהוא קרוע מאי מהני ע"כ. ואי איתיה שיכול לגרש בגט קרוע בעידי מסירה הרי יכול השליש לעשות שלישותו שימסרנה לה בעידי מסירה ויועיל. ולדעת הרב ז"ל צריך לדחוק דהכי פריך תלמודא מי קא נפיק גיטא וכו' הלא הלך לאיבוד ואינו יוצא מתחת ידו כלל. ומ"מ למדנו שרש"י ז"ל והתוס' והריטב"א והר"ן ז"ל כולם חולקים בדינו של הרב ז"ל וכן נראה סברת הריא"ף ז"ל שלא כתב התוספתא וכן אני אומר בכל פוסק שלא כתב הדין הזה סתם סברתו לפסול לגרש בגט קרוע שמי שמכשיר חדוש גדול הוא ופשטא דתוספתא הכי משמע נמי לפסול וגם המגיד משנה כתב שאין דברי הרשב"א ז"ל מוכרחים ולא כתב שאינן מחוורין: 


שו"ת הרדב"ז (ללשונות הרמב"ם) הלכות איסורי ביאה פרק א 
 
הלכה ח 
[ח] עוד שאלת ממני בזה הפרק הבא על אחת מהשניות במזיד מכין אותו מכת מרדות אבל הבא על אחת מחייבי עשה אינו לוקה ואם הכו אותו בי"ד מכת מרדות כדי להרחיק מן העבירה הרשות בידם. וקשיא לך דמשמע דאינו חייב מדינא אבל אם רצו בי"ד להכותו הרשות בידם וכי השניות יותר חמורות מחייבי עשה של תורה. ותו דהא על חצי שיעור מכין אותו מכת מרדות כ"ש אם עבר עשה של תורה. 
תשובה פשיטא דחייב מכת מרדות אם בא על אחת מחייבי עשה ואם קבל עליו לפרוש פוטרין אותו ואם לא קבל עליו מכין אותו עד שתצא נפשו כגון האומר סוכה איני עושה לולב איני נוטל דקי"ל מכין אותו עד שתצא נפשו ובהכי איירי רבינו. וזהו שאמר ואם הכו אותו בי"ד מכת מרדות הרבה הרשות בידם כדי להרחיק מן העבירה ואם בא על אחת מהשניות נהי דמכין אותו מכת מרדות אבל לא עד שתצא נפשו. 


הלכה יב 
[יב] שאלת ממני על לשון הרמב"ם הבא על הערוה מן העריות כמתעסק ואף על פי שאין כוונתו לכך חייב וכן בחייבי לאוין ובשניות ועל כרחך חייב קרבן קאמר ובחייבי לאוין ושניות אין בהם קרבן. 
תשובה זו היא השגתו של הראב"ד ז"ל וכתב המגיה ואי אפשר ליישב לשון זה בשום פנים ע"כ. ואני בעניי אומר שלא היתה כוונת רבינו במה שכתב וכן בחייבי לאוין ושניות לומר שיתחייב בקרבן שכבר כתב למעלה בסמוך ואם בשוגג פטורין מכלום אלא כוונתו לומר וכן בחייבי לאוין יש בו איסור שכן נהנה ויש לו לידאג שנהנה מביאה אסורה ויעשה תשובה. 


הלכה טו 
[טו] עוד שאלת ממני אחד הבא על הזכר או הבא על אנדרוגינוס דרך זכרותו חייב וקשיא מה הוצרך רבינו לומר אחד הבא על הזכר והרי כבר הזכיר לעיל דיני הבא על הזכר. וי"ל דכתב הכי לתת טעם אמאי פסק דלא כר' סימאי דאמר חייבין משני מקומות אלא כרבנן דפליגי עליה דאע"ג דאית ביה שתי משכבות זכר כתיב וזהו שכתב אחד הבא על הזכר וכו' להשוות לביאת הזכר ביאת אנדרוגינוס דלא הקפידה תורה אלא על הזכר הילכך במקום זכרותו חייב במקום נקבותו פטור. 


שו"ת הרדב"ז (ללשונות הרמב"ם) הלכות איסורי ביאה פרק ב 
 
הלכה ב 
[ב] עוד שאלת ממני לפיכך הבא על אמו שהיא אשת אביו חייב שתים בין בחיי אביו בין לאחר מיתת אביו אחת משום אמו ואחת משום אשת אביו. וקשיא לך אמאי לא מחייב נמי משום אשת איש. 
תשובה תנן פרק ד' מיתות הבא על אמו חייב עליה משום אם ומשום אשת אב ר' יהודה אומר אינו חייב עליה אלא משום אם בלבד הבא על אשת אב חייב עליה משום אשת אב ומשום אשת איש בין בחיי אביו בין לאחר מיתת אביו ע"כ במשנה. והתוס' הקשו קושייתך ותירצו דאיירי אחר מיתת האב ולפ"ז פשיטא דבחיי האב מחייב תלת משום אמו ומשום אשת אביו ומשום אשת איש והא דקתני סיפא בין בחיי אביו בין לאחר מיתת אביו ע"כ אחיובא דאשת אביו קאי דמרבינן ליה בגמרא אפילו לאחר מיתה אבל אחר מיתת אביו פשיטא דלא מיחייב משום אשת איש. וא"ת בשלמא במתני' איכא לפרושי דאיירי אחר מיתת אביו אבל דברי רבינו [קשה] שכתב בין בחיי אביו בין לאחר מיתת אביו ומשמע דבכל גוונא לא מחייב אלא תרתי וכי תימא ה"נ ליתא דהא קתני סיפא דחייב משום אשת אביו ומשום אשת איש וכ"כ רבינו בעצמו בהלכות שגגות ואין לחלק בין היכא שהיא אמו להיכא שאינה אמו דאין לזה טעם וכ"ש הוא דבשלמא לר' יהודה דדריש ערות אביך היא על אשת אביו אתה מחייבו ואין אתה מחייבו משום אשת איש אבל רבנן אית להו דמחייב נמי על אשת איש והאי ערות אביך היא דרשי ליה לחייבו אפילו לאחר מיתת אביו. וי"ל דרבינו לא כתב בלשון שלילה אין חייב אלא שתים וכל כוונתו ז"ל לאפוקי מדר' יהודה שאמר שאינו חייב אלא משום אמו קמ"ל דחייב נמי משום אשת אב אפילו אחר מיתת אביו אבל אין ה"נ דבחיי אביו חייב נמי משום אשת איש והא דקאמר בין בחיי אביו בין לאחר מיתת אביו אחיוב אשת אב קאי דוק ותשכח. 


הלכה ו 
[ו] שאלת ממני על שהשיג הראב"ד ז"ל על רבינו שכתב הבא על בתו מנשואתו חייב שתים משום בתו ומשום בת אשתו וכתב הראב"ד אלו השתים לקוברו בין רשעים חמורים ע"כ. והקשה עליו המגיד לא הבנתי דבריו שהרי זו מן הנשרפין (הוא) [היא] וכבר נתבאר פרק נגמר הדין שקבר אחד היה לנסקלין ולנשרפין א"כ אפילו לא היה חייב אלא אחת היה נקבר בקבר זה ומה הוסיף כשיש שם שתים ע"כ ואיך נעלם זה מדברי הראב"ד ז"ל. 
תשובה ודאי לא נעלם זה מעיני הראב"ד ז"ל דמשנה שלימה היא פרק נגמר הדין ולא היו קוברין אותו בקברות אבותיו אלא שתי קברות היו מתוקנים לבי"ד אחת לנהרגין ולנחנקין ואחת לנסקלין ולנשרפין ואקשינן בגמרא וליתקין ארבע קברות ומשנינן שתי קברות גמרא גמירי לה ולא היתה כוונת הראב"ד ז"ל אלא משום דתנן נתעכל הבשר מלקטין את העצמות קוברין אותם במקומם ואם עבר עבירה שהיה מתחייב עליה תרתי ממיתין אותו בקלה וקוברין אותו בקברות שתקנו להם בי"ד ואפילו נתעכל הבשר לא היו מלקטין את העצמות אלא מניחין אותם קבורים בין רשעים גמורים אי נמי דהא דקאמר אלו השתים לאו דוקא אלא דומיא דאלו השתים וכגון הבא על בתו והיא אשת איש נדון בחנק ונקבר בקבורת הנסקלים והנשרפים. 


שו"ת הרדב"ז (ללשונות הרמב"ם) הלכות איסורי ביאה פרק ג 
 
הלכה י 
[י] עוד שאלת כתב באו עדים אחר שבגרה או אחר שבעלה בעלה אף על פי [שהעידו] שזנתה בבית אביה כשהיתה נערה בבית אביה הרי זו נסקלת בבית הסקילה והשיג עליו הראב"ד ז"ל וכן המגיד וכתב יש לתמוה שהרי בפרשת מוציא שם רע שהיא אחר שבעל כנזכר פ"ג מהלכות נערה בתולה נאמר בה והוציאו את הנערה אל פתח בית אביה וסקלוה. ושאלת אם יש תירוץ לדברי הרב. 
תשובה איברא קושיא חזקה היא ויש לחלק על צד הדוחק דהפרשה איירי בשהוציא הבעל שם רע והביא עדים התם נסקלת על פתח בית אביה שהרי הבעל אומר ראו גדולין שגידלתם ורבינו איירי בשבאו העדים בעצמם ואיהו לא הוה ניחא ליה להוציאה ולא שייך טעמא דראו גידולין שגידלתם וכיון שבי"ד הם שמוציאין אותה ממנו סוקלין אותה בבית הסקילה המוכן לבי"ד. ואף על פי שהראיתי פנים לדברי הרב מ"מ הנכון דאין חלוק בין שהוציא  שם רע הבעל או שבאו עדים מעצמם לעולם סוקלין אותה על פתח בית אביה כפשטיה דקרא ולא דמי לבגרה דכיון דאשתני גופה אשתני מקום קטלה אבל נערה אף על פי שנבעלה לא אשתני גופה. 


הלכה יז 
[יז] עוד שאלת על מה שהשיג הראב"ד שלא מצינו קטן בר עונשין וכו'. 
דעת רבינו שאין הקרבנות לעונש אלא לכפרה וקטן נמי כפרה בעי וכל היכא דאיכא היקישי לחומרא מקשינן ולא לקולא הילכך כי היכי דאיהי דגדולה חייבת מלקות אף הבא עליה חייב קרבן אף על גב דקטן הוא. ותו דקרא הכי מוכח דכתוב בקורת תהיה והביא את אשמו  משמע כל שהיה לוקה הבועל מביא אשם דאי לפי שיטת הראב"ד ז"ל הכי הו"ל למכתב והביא את אשמו וגו' בקורת תהיה אלא ודאי לחומרא מקשינן וכיון שהוא לוקה אף הוא מביא אשם אף על גב דקטן הוא ועלו דברי הרב כהוגן. 


שו"ת הרדב"ז (ללשונות הרמב"ם) הלכות איסורי ביאה פרק ד 
 
הלכה ד 
[ד] כתב הנכריות אין חייבים עליהם וכו' לענין טומאה וטהרה משמע דלענין הבא עליה לא גזרו וקשיא דהא אמרינן בכמה דוכתי דגזרו על הנכריות משום נשג"ז וי"ל דלא גזרו עליה משום נשג"ז אלא בזמן שמיחד אותה לזנות אבל הבא עליה אקראי בעלמא לא גזרו עליה משום נדה וכן כתב הרב פי"ב וז"ל ולא אסרה תורה אלא דרך חתנות אבל הבא על הנכריות דרך זנות מכין אותו מכת מרדות מדברי סופרים שמא יבא להתחתן בהם ואם יחדה לו בזנות חייב עליה משום נדה ומשום שפחה ומשום גויה ומשום זונה ואם לא יחדה לו אלא נקראת מקרה אינו חייב אלא משום גויה ומשום זונה וכל חייבים אלו מדבריהם ע"כ. 
[מהגה: מידי היותי בעה"ק ירושלים תוב"ב נשאלתי לבאר מ"ש פסקי התוספות קידושין אות ל"ח ד"ה הבא על הנכרית וכו' ותיכף נעניתי דע"פ מ"ש הרב ז"ל פ"ה מהלכות יסודי התורה הלכה א' בשם תשובת הגאון הרא"ם ז"ל דאיסור ביאה הרי הוא בכלל גילוי עריות דלאו דוקא ג"ע אלא אפילו פנויה משום דאביזרא דידיה הוא והשתא דבריהם מבוארים דכיון דאיסור ביאה בפנויה נכרית ג"כ הרי אית בה עשה דלאו דוקא נכרית נשואה דאפילו פנויה נמי אית בה עשה משום דאביזרא דידיה הוא ועיין להרב נמוקי יוסף שלהי פ' סורר ומורה ודוק (מאי"ן)]. 


שו"ת הרדב"ז (ללשונות הרמב"ם) הלכות איסורי ביאה פרק יב 
= 
הלכה א 
[א] שאלת ממני על מה שכתב הרמב"ם ז"ל וז"ל אחד שבעה עממין ואחד כל העכו"ם באיסור זה וקשיא לך דר' שמעון הוא דדרש כי יסיר לרבות כל המסירין ולא קיי"ל כר"ש. 
תשובה כבר קדמך הטור בקושיא ואמר שאינו נוהג אלא בז' עממים ונ"ל דלהכי הביא רבינו הכתוב ע"י עזרא ואשר לא נתן בנותינו לעמי הארצות וגו' להסתייע ממנו לפסוק הלכה כר"ש דאמר לרבות כל המסירין ואית בהו מלקות מן התורה דאי [לאו] מקרא דעזרא לא מלקינן ליה ובהכי ניחא לי קושיא אחריתי דהא קיי"ל אין מלקין מן הרבויין אלא ודאי נסתייע מפסוק עזרא לחייב מלקות גם על שאר עממים וטעמא דמסתבר הוא כיון דטעמא דקרא משום לא יסיר כל האומות שוין. 


הלכה ג 
[ג] עוד שאלת ממני כתב אחד נכרית ואחד זונה ישראלית ובבעילה בלבד לוקה שהרי אינה בת קידושין וזונה ישראלית בת קידושין היא שהרי אין בה אלא לאו וקידושין תופסין בחייבי לאוין. 
תשובה יכילנא לתרוצי לך דאנכרית לבד קאי אבל תירוצי דחיקי לא ניחא לי. אבל קושטא דמילתא דתרווייהו לאו בני קדושין בהיתר לכתחלה נינהו אף על גב דאי עבר וקידש זונה ישראלית תפסי בה קדושין. תדע דלא אמר הרב שהרי לא תפסי בה קידושין אלא אינה בת קידושין. והוי יודע דאע"ג דקיי"ל בת גר תושב אין קנאין פוגעין בו ואין בה לאו של תורה לפי שקבל עליו שלא לעבוד ע"ז מ"מ יש בה כרת מדברי קבלה דכתיב יכרת ה' לאיש אשר יעשנה ער ועונה וגו' ואף על גב דכתיב ובעל בת אל נכר ומשמע בת עכו"ם הא כתיב  כי חלל יהודה קדש ה' אשר אהב. 


הלכה י 
[י] עוד שם כיון שבא על הנכרית בזדון הרי זו נהרגת מפני שבא לישראל תקלה על ידיה כבהמה וקשיא לך בשלמא בהמה איכא תקלה שהרי נהרג עליה אבל הבא על הנכרית ליכא תקלה שהרי אינו נהרג ועד כאן לא אמרינן תקלה בלא קלון אלא בבהמה אבל בנכרית לא אשכחן. 
תשובה בעל מגיד משנה העלה דבר זה בצ"ע ומה שנראה לי בדעת רבינו דתקלה דאמרינן לאו דוקא מיתה אלא הוא הדין חייבי מלקות דמלקות פלגי דמיתה הוא ואפילו הנך דחייבי מכת מרדות תקלה היא ואיכא נמי קלון שאומרים זו היא הנכרית שנכשל בה פלוני. וק"ו דמה בנות מדין שלא נבעלו אלא מפני שהיו ראויות לביאה אמרה תורה וכל אשה יודעת איש למשכב זכר הרוגו וכ"ש זו שנבעלה ואיכא תקלה וקלון. 


הלכה כא 
[כא] עוד שאלת על מה שכתב הרב וז"ל גר עמוני שנשא מצרית הולד עמוני ולא חלק הרב בין זכר לנקבה וכן קשה באידך בבא. 
תשובה על כרחין רישא איירי כגון שהולד זכר ולפיכך הוא עמוני ואיסורו איסור עולם כיון שנתגיירו הלך אחר הפגום אבל אם הולד נקבה הרי היא מצרית מה טעם דהלך אחר הפגום. וכן באידך בבא [גר] מצרי שנשא עמונית הולד מצרי על כרחך כשהולד נקבה שאם הוא זכר הלך אחר הפגום והרי הוא עמוני שאיסורו איסור עולם. אבל כיון שהיא נקבה אף על פי שאמו מותרת מיד הלך אחר המצרי שהוא הפגום ואף על גב דעמונית לא פגומה  כלל מ"מ יש צד פגימה שהרי אסורה לכהונה ואף על גב דרישא הולד זכר וסיפא הולד נקבה מ"מ סמך  רבינו על מה שכתב בסמוך נתגיירו הלך אחר הפחות ולא כתב רבינו אחר הפגום כלישנא דתלמודא משום דעמונית לא פגומה כלל אלא פחותה היא שהרי פסולה לכהונה היא וכבר ביאר זה בעל מגיד משנה ז"ל. עוד אני אומר שלא הוצרך לבאר זה לפי שעתא לא נפקא מינה מידי שכבר בא סנחריב ובלבל את העולם ואפילו בזמן בית שני לא היה נוהג דין זה ואף על פי שהוא  ז"ל העתיק הנוהג והבלתי נוהג הרי כתב כללות הדברים ולא הוצרך לבאר כיון שאין בביאור נפקותא. 


שו"ת הרדב"ז (ללשונות הרמב"ם) הלכות איסורי ביאה פרק טו 
= 
הלכה ה 
[ה] שאלת ממני על מה שכתב הרב מי שחציו עבד וחציו בן חורין וכו' מפני שצד ממזרות וצד עבדות מעורבין בו ולפיכך אסור בשפחה וכו' וקשיא לך מה נפשך הרי ממזר ועבד מותרין בשפחה. 
תשובה אני חושב שיש טעות סופר לכך צריך להיות מפני צד ממזרות וצד חירות מעורבין בו אלא שטעו לומר מי שחציו עבד וחציו בן חורין וא"כ חלק העבדות שבו להיכן הלך וזה טעות כי חלק עבדות שבו נטהר בישראלית דקי"ל עכו"ם ועבד הבא על בת ישראל בין פנויה בין אשת איש הולד כשר ואם הלשון הכתוב בספרים אינו טעות כך צריך לפרש מפני צד ממזרות שהרי חלק בן חורין נשתמש באשת איש והרי הולד יש בו חלק ממזרות וצד עבדות כלומר צד עבדות שנשתמש בישראלית שהולד בן חורין כשר ולפיכך אינו מותר לישא ישראלית מפני חלק ממזרות שבו ולא שפחה מפני חלק חירות שבו שהוא עבד הבא על בת ישראל שהולד כשר ובן חורין ופשוט הוא. שוב בדקתי בספרים וכתוב בהם מפני צד ממזרות וצד כשרות מעורבין בו. 


הלכה יד 
[יד] שאלת ממני על מה שכתב הרמב"ם ז"ל וז"ל ויראה לי שחוששין לדבריה וכו' ואם אותו פלוני ממזר אינה נאמנת [להיות] הבן ממזר ודאי על פיה כמו שבארנו אלא יהיה ספק ממזר ולקמיה [הל' י"ט] כתב אשת איש שהיתה מעוברת ואמרה עובר זה אינו מבעלי אינה נאמנת לפוסלו והרי הבן בחזקת כשרות שלא האמינה תורה אלא לאב. 
תשובה ולא שאני לך בין פנויה לאשת איש גבי פנויה שאין לו חזקת אב והוא הנקרא שתוקי אמרי בגמרא תבדק אמו וכיון שהדבר תלוי בבדיקת אמו נהי דאינה נאמנת לעשותו ממזר ודאי אבל חוששין לדבריה והוי ספק ממזר אבל נשואה שהיא מעוברת והרי העובר בחזקת בעלה אינה נאמנת להוציאו מחזקתו שהרי לא תלו הדבר בבדיקותה והתורה לא האמינה אותה הלכך אפילו ספיקא ליכא והיה לך לדקדק (שדברי) [שדברינו] הראשונים הם על בת שתוקי ובפנויה ודבריו האחרונים הם באשת איש וטעמו של רבינו כיון שאם היתה שותקת הולד שתוקי והוא ספק ממזר אם נבדקה ואמרה לממזר נבעלתי ראוי לחוש לדבריה ויהיה ספק ממזר. והוי יודע שאפילו אותו ממזר מודה שבא עליה וזה בנו אינו נאמן שיהיה ממזר ודאי שהרי אינו יכול לידע הדבר בודאי כי שמא זנתה עם אחרים והוא לא ידע ואין זה אב שיהיה לו היכר ודברים פשוטים הם. 


שו"ת הרדב"ז (ללשונות הרמב"ם) הלכות איסורי ביאה פרק יט 
= 
הלכה ה 
[ה] שאלת ממני אודיעך דעתי במ"ש הרמב"ם ז"ל כהן הבא על אחת מן העריות חוץ מן הנדה או על אחת מחייבי לאוין השוין בכל עשאה זונה וכו' משמע הא מחייבי עשה לא עשאה זונה וקשיא טובא דמי גרע מישראל הבא על אחת מחייבי עשה השוין בכל דקי"ל שעשאה זונה וכ"כ הוא ז"ל באותם ההלכות וכן נמצא בכל הספרים וכי בכל הספרים השמיטו או על אחת מחייבי עשה. 
תשובה ודאי לא גרע כהן מישראל וסמך על מ"ש בפרק שלפני זה והשמיט חייבי עשה משום דהוה משמעו דוקא חייבי עשה דשוין בכל עשאה זונה אבל עשה של כהונה לא פסלה והא ודאי ליתא דאפי' דלא עשאה זונה משום דאינו שוה בכל מ"מ חללה היא והולד מביאה ראשונה חלל דקי"ל כר' אליעזר בן יעקב דאמר יש חלל מחייבי עשה של כהונה משא"כ בשאר חייבי עשה דשוין בכל דמביאה ראשונה עשאה זונה ובביאה שניה חללה אבל הדבר פשוט דכל כהן הבא על אחת מחייבי עשה דשוין בכל עשאה זונה דלא גרע מישראל ודוק. הנראה לענ"ד כתבתי דוד בן זמרא. 


שו"ת הרדב"ז (ללשונות הרמב"ם) הלכות איסורי ביאה פרק כ 
 
הלכה ד 
[ד] על לשון מגיד משנה פרק כ' מהלכות איסורי ביאה וז"ל ועוד על פי עד אחד וכו' אמר המגיה כוונת המגיד משנה היא דמאחר דמשמע בתלמוד וכו' אמנם הלשון הוא מגומגם ואיני יכול להלמו ע"כ. וודאי דכוונתו כאשר כתב המגיה ואין גמגום בלשון אלא שחסר מלת ומסקינן וזה המשך הלשון ועוד על פי עד אחד כבר כתבתי למעלה דמשמע התם דעל פי עד אחד לא מסקינן ליוחסין ומסקינן להנך מילי משמע ודאי וכו' פי' לפירושו ועוד ראיה דלא מסקינן ליוחסין מחד מהני כיון דמעלין לכל הני על פי עד אחד אם מעלין מכל הני ליוחסין נמצא אתה מעלהו על פי אחד ואנן קיימא לן דאין מעלין ליוחסין על פי אחד ופשוט הוא. 


הלכה יא 
[יא] שאלת ממני ידיד נפשי על מה שכתב הרמב"ם ז"ל וז"ל שנים שבאו למדינה זה אומר אני כהן וחברי כהן וזה אומר אני כהן וחברי כהן אף על פי שנראין כגומלין זה  לזה הרי אלו נאמנין ושניהם בחזקת כהנים. ובפרק י"ב מהלכות מעשר שני כתב החמרים שנכנסו לעיר ואמר אחד מהם פירות אלו אינם מתוקנים ופירות חבירו מתוקנים אינו נאמן שמא קנוניא עשו ביניהם ע"כ והני תרתי סתרן אהדדי ובפרק האשה שנתארמלה רמי להו אהדדי ומתרצינן כדאמר רב חמא בר עוקבא בשכלי אומנותו בידו הכא נמי בשכלי אומנותו בידו. והרב ז"ל לא פירש דבר וכתב תרווייהו סתם. 
תשובה מצדה דאותה דמעשר נמי תברא דכתב הנכנס לעיר ואמר מי כאן מוכר מעשר אמר לו אני אינו נאמן אמר לו איש פלוני הרי זה נאמן ולוקח מאותו פלוני אף על פי שאינו  מכירו ואוכל על פיו. הלך ולקח ממנו ושאל לו מי כאן מוכר יין ישן אמר לו זה ששלחך אצלי אף על פי שהם כגומלים זה את זה הרי אלו נאמנין והרי זו כאותה של איסורי ביאה. אבל דקדקתי בלשון הרב וראיתי דבתרתי הני כתב נראין כגומלין זה את זה משמע שאינם גומלין ממש ומשו"ה נאמנין כת"ק דמתניתין דפרק האשה. ומדקאמר האי לישנא משמע דס"ל דרבנן ור' יהודה בגומלין פליגי כאוקמתא קמייתא דגמרא ואפילו לפום לישנא בתרייתא לתרוצי דר' יהודה אדר' יהודה אייתינן אבל דרבנן אדרבנן לעולם צריכינן לתירוצא קמייתא בשכלי אומנותו בידו וכן כתבו התוספות. ובהך דמעשר כתב הרב שמא קנוניא עשו ביניהם ובלשון הזה רמז ז"ל תירוצא דבכלי אומנתו בידו איירי שאז נכרת הקנוניא דסתם חמרים למכור מביאין התבואה וכלי אומנותם בידם והכי פירושו שאני חמרים דכלי אומנותם בידם והדבר ידוע דלמכור הם באים והקנוניא נכרת ומבוארת ולפיכך אין נאמנין כן נ"ל ליישב לשון הרב ז"ל. 


שו"ת הרדב"ז (ללשונות הרמב"ם) הלכות איסורי ביאה פרק כא 
= 
הלכה יח 
[יח - [יט]] שאלת ממני ידיד נפשי אודיעך דעתי בלשון הרמב"ם ז"ל אבל אלו שמנאפין ביד ומוציאין שכבת זרע לא די להם שאיסור גדול הוא אלא שעושה זה בנדוי הוא יושב ועליהם נאמר ידיכם דמים מלאו וכאלו הרג נפש. וכן אסור לאדם שיתקשה עצמו לדעת או יביא עצמו לידי הרהור. וקשיא עליה בתרתי חדא דמשמע מלשון הרב ז"ל שהוא מעצמו בנדוי שחכמים נדו כל מי שיעשה כן וכן כתב בעל מגיד משנה ובהלכות תלמוד תורה כתב שמקשה עצמו לדעת בי"ד מנדין אותו משמע שאינו מנודה מעצמו. ותו קשה דתלי תניא בדלא תניא שהרי לא הזכירו בגמרא נדוי גבי המנאפים ביד והזכירו אותו על המקשה עצמו לדעת והוא ז"ל כתב וכן אסור לאדם שיתקשה עצמו לדעת ומשמע אסור ותו לא. 
תשובה הדבר ידוע כי המנאף ביד ומוציא שכבת זרע הוא ראוי לעונש יותר ויותר מהמתקשה עצמו לדעת ומי שהוא מנודה בעצמו הוא יותר עונש מאותו שבי"ד מנדין אותו השתא ניחא לשון הרב ז"ל לפי שלא מצא עונש (מעונש) מפורש במנאפין ביד כתב ז"ל כיון שהמקשה עצמו לדעת ענשו אותו שבי"ד מנדין אותו אותם מנאפים ביד ראויים לעונש גדול ממין העונש בעצמו שהזכירו חז"ל והוא שיהיה בנדוי מעצמו שהוא עונש יותר חמור ולא הוצרך הרב ז"ל לבאר עונש המקשה עצמו לדעת שכבר ביאר אותו בהלכות ת"ת ומפני שרצה לכלול בכלל האיסור מי שיביא עצמו לידי הרהור שאין עונשו קשה כמי שמקשה עצמו לדעת כתב אסור לאדם שיתקשה עצמו לדעת ועונש שמקשה עצמו לדעת כבר מבואר בהלכות תלמוד תורה. נמצאת למד ג' דינים הם המנאף ביד בנדוי הוא יושב מעצמו. המתקשה עצמו לדעת אינו מנודה עד שינידוהו בית דין. והמביא עצמו לידי הרהור אסור הוא ונמצא הרב ז"ל מסכים למה שכתבו התוספות והרמב"ן והרשב"א ז"ל שהמקשה עצמו לדעת יהא בנדוי פירושו חייבין בי"ד לנדותו וראיה לדבר מדאמרינן הקורא לחבירו עבד יהא בנדוי ואמרינן עלה בקדושין באומר לו עבדי אתה משמתינן ליה אלמא אף על גב דקתני יהא בנדוי אינו בנידוי עד דמשמתינן ליה אנן ואף על פי שכתב בעל מגיד משנה מדברי רבינו נראה מה שאמרו יהא  בנדוי שחכמים נדו כל מי שיעשה כן וזהו שכתב בנדוי יושב ע"כ אני מודה לו במנאף ביד וכו' אבל במקשה עצמו לדעת לא משמע הכי בהלכות ת"ת. ואיפשר ליישב לפי שיטתו שאם ראו בי"ד שאינו נוהג בעצמו נדוי בי"ד חייבים לנדותו וזהו שכתב בהלכות ת"ת ומ"מ מה שכתבתי למעלה נ"ל נכון לתרץ לשון הרב ז"ל. 


שו"ת הרדב"ז (ללשונות הרמב"ם) הלכות איסורי ביאה פרק כב 
= 
הלכה ח 
[ח] שאלת על מה שכתב הרב וז"ל לא תתיחד אשה אחת אפילו עם אנשים הרבה עד שתהיה אשתו של אחד מהם שם. והשיגו הטור וז"ל איני מבין דבריו כיון שאוסר אשה אחת עם אנשים הרבה מאי נפקא מינה היכא דאשתו של אחד מהם שם אכתי איכא למיחש לאחריני. 
תשובה אני לא הבנתי השגתו והלא נשים הרבה עם אנשים הרבה אין כאן יחוד והרי יש כאן ב' נשים ואנשים הרבה. ותו כיון דאיכא אשה של אחד מהם היא משמרת את בעלה ובעלה משמרה ואחרת בושה ליבעל בפני זו שהרי מגלה את סודה. ותו כיון דאיכא חד מינייהו דלא מצי לבעול אותה מפני שאשתו משמרתו הרי הוא משמר את השאר והדבר ברור מאד עד שכתב בעל מגיד משנה וז"ל ופשוט הוא שכל שיש שם אשתו של אחד מהם מותר עכ"ל. ולפיכך לא ראיתי מקום להשגה זו ודברי הרב נכונים בטעמם. 


שו"ת הרדב"ז (ללשונות הרמב"ם) הלכות מאכלות אסורות פרק א 
== 
הלכה ב 
[ב] על מה שכתב בעל מגדל עוז פרק א' מהלכות מאכלות אסורות וז"ל וכי מפני שהכלל הזה וחברו וכו' והגיה עליו שלא ירד לסוף דעתו של הראב"ד ז"ל כבר כתבתי למעלה שלא משכנתי נפשי לתרץ דברי בעל מגדל עוז דכהנה רבות עמו דודאי כוונת הראב"ד כאשר כתב המגיה וכן נראה להדיא מלשון מגיד משנה ולפיכך כלל שתי לשונות הרב ושתי ההשגות כי כוונה אחת להן ודרך אחת לתרצם ובספרים שלנו טעו במקום הראב"ד כתבו הרשב"א ודברים פשוטים הם לא היו כדאי להעלותם על ספר ולחקוק אותם בעט ברזל. 


הלכה ח 
[ח] שאלת ממני אודיעך דעתי במה שכתב הרב שור הבר והמריא מין השור הם והקשה עליו המגיד ז"ל דמשמע מאותה סוגיא דתאו הנזכר בכלל החיות היינו שור הבר דמתרגמינן תורבלא והיינו שור היער וא"כ אם הוא מונה שור הבר בכלל הבהמות הלא אין החיות אלא ששה ואיך כתב שבעה מיני חיה ואפילו לפי הספרי דגרסינן מינא דזמר הוא קשה. 
תשובה הרב הנזכר אשר קטנו עבה ממתני כתב בסוף דבריו ואיני יודע לתרץ לפי גרסת ספרינו ע"כ. אבל אודיעך דעתי ושמא מקום הניח לי דסובר רבינו דאיכא תרי גווני שור הבר אחד ממין השור ואחד ממין החיות ואותו שהוא ממין החיות קרניו נוטין לקרני העזים רחבים קצת כמי שלקח גוף פשוט שיש לו גובה שיהיו קרנותיו זויות נצבות ושזר אותו ופתלו כמו שעושין צמיד של אזרוע כאשר כתב בפירוש המשנה ואם תהיה צורתו כך מודה הרב שהוא חיה והוא התאו הנזכר בכתוב ואף על פי שצורת פניו דומים לפני השור  אין קרנותיו דומים לקרני השור ולפיכך אמרו שהוא הנקרא תורבלא ואני ראיתיו וקורין אותו בערבי בקר יוחש ויש מין אחר שהוא גדל ביניהם וקרנותיו דומים לקרני המריא אלא שהם עגולים קצת וכיון שאין בקרנותיו ג' סימנין הנזכר דהיינו כרוכות חדוקות והדורות ולא מפוצלות על כרחן מין שור הוא כמו המריא וכמה פעמים שמעתי שבורחים שוורים ופרות מהישוב ליערות ומולידין שם וכפי השתנות מקומם ומאכלם תשתנה צורתם וקרניהן וצדין אותם כאשר צדין שאר החיות וקורין אותו שור הבר ואין ספק כי זה מין בהמה הוא וחלבו אסור ובזה דבר רבינו ופסק כרבנן ודלא כר' יוסי אף על גב דנמוקו עמו דס"ל ז"ל דלא אמרי הכי אלא היכא דיחיד פליג עליה. 


הלכה יב 
[יב] עוד שאלת למה חזר וכתב שור הבר מין בהמה הוא והלא כבר כתב למעלה כגון שור הבר והמריא שהם ממין השור. 
תשובה לפי שלא ראינו מימינו שוורים בקרן אחד ואמרו רז"ל שור שהקריב אדם הראשון קרן אחת היתה לו במצחו דכתיב מקרין מפריס מקרן כתיב ולפיכך הייתי אומר קרש היה שאין לו אלא קרן אחת והיינו שור הבר אמר רבינו שור הבר מין בהמה הוא שלא הקריב אדם הראשון אלא הראוי לקרב ע"ג המזבח ואם [היא] חיה לא היה מקריבו. והשתא דאמרת דיש בהמה שיש לה קרן אחד דהיינו שור שהקריב אדם הראשון אם כן נאמר דקרש נמי מין בהמה זהו שאמרו קרש אף על פי שאין לו אלא קרן אחד הרי הוא חיה. 


הלכה יד 
[יד] שאלת ממני אודיעך דעתי במה שכתב הרמב"ם ז"ל זרזיר הוא מין עורב שכן נאמר בעורב למינו להביא את הזרזיר משמע דפסק כר' אליעזר דתני הכי בברייתא באלו טרפות. ועוד כתב באותו פרק [הל' כ'] וכל השוכן עם הטמאים ונדמה להם הרי זה טמא ע"כ. ומשמע דפסק כרבנן דפליגי עליה דר' אליעזר דגרסינן התם אחרים אומרים שוכן עם טמאים טמא שוכן עם טהורים טהור ופרכינן כמאן כר' אליעזר דתניא ר' אליעזר אומר לא לחנם הלך זרזיר אצל עורב אלא מפני שהוא מינו ומתרצינן אפילו תימא רבנן שוכן ונדמה קאמרינן משמע דלר' אליעזר בשוכן לבד סגי. 
תשובה דע כי הך תנא לאו ר' אליעזר הוא אלא ר' אליעזר בן יעקב הוא דקיימא לן משנתו קב ונקי ואפילו בברייתא אמרינן הכי כדמוכח בפ' החולץ. ומשום הכי פסק הרב ז"ל כותיה. ותו דמותיב תלמודא לרב נחמן דאמר והוא שיכיר עורב עורבותו לא והתניא ר' אליעזר אומר למינהו להביא את הזרזיר ואיצטריך לשנויי אלא עורב וכל מין עורב משמע דהלכתא כר' אליעזר והיינו דמני הרב ז"ל בכלל כ"ד עופות טמאים זרזיר דהוי מין עורב ואנשי תמרתא שהיו אוכלין אותו עתידין ליתן את הדין. והא דפריך תלמודא כמאן כר' אליעזר לאו משום דלאו הלכתא כותיה אלא מהדר לאוקומי מלתיה דאחרים ככולי עלמא ובדין הוא דמצי למימר אין כר' אליעזר דהלכתא כותיה אלא קושטא דמילתא משני אפילו תימא רבנן שוכן ונדמה קאמרינן וקושטא הכי הוא דבכל העופות שוכן ונדמה בעינן לדעת רבנן. אבל לגבי זרזיר פסקינן הלכתא כר' אליעזר דמרבה ליה מכל עורב למינו דודאי מין עורב הוא וזהו שכתב הרב ז"ל זרזיר שהוא מין עורב ולא תלה טעמו מפני שהוא שוכן עמו. אבל בשאר עופות פסקינן כרבנן דאם הוא שוכן ונדמה הרי הוא טמא שוכן ולא נדמה נדמה ולא שוכן איפשר שהוא טהור. אבל ר' אליעזר ס"ל שוכן עם הטמא טמא שלא לחנם הלך אצלו מפני שהוא מינו ואף על פי שר' אליעזר כלל הוא לכל השוכנים עם הטמאים בהא לא קיי"ל כותיה וזהו שכתב הרב וכל השוכן עם הטמאים ונדמה להם הרי זה טמא. וא"ת דהוי כהלכתא בלא טעמא דמאי שנא זרזיר מכל שאר עופות. וי"ל דעורב וכל עוף שנאמר בו למינהו בשוכן עמו לבד או בנדמה לו ידעינן בודאי שהוא מינו וטמא אבל בשאר עופות שלא נאמר בהם למינהו אם שוכן עמו ונדמה לו ודאי טמא שהוא בעצמו ממינו אלא שאין אנו בקיאים בו. אבל אם נדמה לו או שלא שוכן עמו הרי הוא טהור שאינו אותו עוף, ולא ממינו שהרי לא נאמר בו למינהו. 


הלכה כב 
[כב] עוד כתב ואף על פי שראשו ארוך ויש לו זנב אם היה שמו חגב טהור. ונסתפקת אי שמו חגב קאי אכלהו או דוקא אאותו שראשו ארוך ויש לו זנב ואיברא דאע"ג שהלשון מורה דלא קאי אכולהו מ"מ אין לנו לעשותו חולק על מה שכתב בפירוש המשנה על מנת ששמו חגב והכי משמע מהאי מתני' שלא נזכרו בה אלא ג' סימנים ועלה קאמר ר' יוסי והוא ששמו חגב. 
ומה שכתב ז"ל ג' סימנים ולא כתב ד' סימנים לפי שאלו הג' הם בגופו והם שנויים במשנה ומזה הטעם הפסיק רבינו וכתב הרי זה מין טהור ואף על גב שלא היה ראוי לכתוב כן עד לבסוף לישנא דמתני' נקט. 


הלכה כד 
[כד] ומה שכתב ו קשקשת היא הדבוקה בכל גופו ר"ל הרגילה להיות דבוקה בכל גופו אבל אין הכי נמי שאם לא נמצא לו אלא קשקשת אחת דבוקה בו סגי בהכי א"כ הדבוקה בכל מקום בגופו קאמר ולא כדעת הפוסקים דבעינן שתהיה תחת לחיו או תחת סנפירו או תחת זנבו ומ"מ מודה רבינו שצריך לדקדק שלא נדבקה בו מדגים אחרים. 


שו"ת הרדב"ז (ללשונות הרמב"ם) הלכות מאכלות אסורות פרק ב 
== 
הלכה ג 
[ג] עוד בפרק השני על בשר האדם שהוא בעשה של תורה והא קי"ל כל היוצא מן הטמא טמא כאשר השיג הראב"ד ז"ל התורה אסרה בשרו וחלבו של אדם כדי שלא יאכלו קצתם את קצתם כאשר עושין הכושיים ולא רצה לאסור היוצא ממנו כדי שיהיה הולד ניזון מדבר המותר והחלב הוא דם שנעכר ואם היה אוסר הדם גם החלב היה אסור ולפיכך התירה את שניהם והכלל שאמרו היוצא מן הטמא טמא ה"מ בדבר שאיסורו בלאו אבל דבר שהוא בעשה גרידא אינו בכלל זה וטעמא כדאמרן. 


הלכה יב 
[יב] עוד באותו פרק האוכל כזית מבשר השרץ וכו' הרי כלל בלאו זה וכו'. וקשיא דהא אין לוקין על לאו שבכללות ובקושיא אחריתי מתרצא האי דהא כתב למעלה לשרץ העוף ולשרץ הארץ לכל אחד פסוק בפני עצמו הילכך האי קרא לא אצטריך לא לשרץ העוף ולא לשרץ הארץ אלא לשרץ המים ולא הוי לאו שבכללות. ומה שכתב רבינו הרי כלל בלאו זה וכו' לאשמעינן שאם היה אוכל שרץ העוף או שרץ הארץ או שרץ המים והתרו בו מהאי קרא הויא התראה ולוקה וטעמא משום דכתיב בכל השרץ השורץ ולא מפורש בו באיזה שרץ והויא התראה שהרי בכל אחד מהם אתה קורא שרץ השורץ ומזה הטעם לא רצה רבינו להביאם מן הרבויים אלא מהדר לאשכוחי קראי לכל אחד לענין ההתראה. ובזה תירצו מה שהשיג עליו הרמב"ן בספר המצות כאשר כתב המגיד. 


הלכה כד 
[כד] עוד שאלת על מש"כ הרב ריסק נמלות והביא אחת שלימה וצרפה לאלו שנתרסקו ונעשה הכל כזית ואכלו לוקה שש מלקיות חמש משום הנמלה האחת ואחת משום כזית מנבלת הטמאים וקשיא לך דהא קי"ל אין איסור וכו'. (א"ה חסר סוף השאלה ומתוך התשובה יתבאר לך כל השאלה). 
תשובה כבר קדמך הרב בעל מגיד משנה פרק רביעי והעלה הדבר בצ"ע ואני בעניותי אחר בקשת המחילה מהרב הנזכר אומר דלא אמרו אין איסור חל על איסור אלא בזמן שהם שני איסורין ומשני שמות כגון בהמה טמאה שנתנבלה דלא אתי איסור נבלה וחייל אאיסור טמאה וכן כל כיוצא בזה אבל גבי רסק נמלות שני האיסורין באין עליו משם אחד משום אוכל שרץ טמא אלא שבתחלה לא היה בו כזית להתחייב עליו מלקות אבל מ"מ נבלת שרץ טמא נקרא וכשצרף לאלו אחת שלימה לא הוסיף באיסור אלא בשיעור ולמה לא יחול. ואפילו אם תרצה לפרש דאין חלוק בין היכא שהאיסורין משני שמות או משם אחד אין קושיא על רבינו שמתחלה לא היה מתחייב מלקות ועתה כשצרף לו נמלה שלימה באו לו שני האיסורין כאחת משום אוכל בריה שחייב עליה ה' מלקיות ומשום אוכל כזית מנבלת הטמאים. והוי יודע דאע"ג דכתב רבינו ואחת משום כזית מנבלת טמאים לאו דאיכא נבלה בטמאים אלא פרושי קא מפרש דהא דאמרינן פרק אלו הן הלוקין ואחת משום כזית נבלה לאו נבלת הטהורים קאמר אלא נבלת השרצים וקרי להו נבלה לפי שאינם חיים. 
והתוס' הקשו קושיא זו שם ותירצו דאתיא כמ"ד איסור חל על איסור אפילו שאין בו מוסיף ולא כולל ולא בת אחת וקשיא לי עלה כיון דהוי מימרא דרבא בר רב הונא דלא כהלכתא היכי קבעה רב אשי סתם ולא פירש דאתיא דלא כהלכתא. ויש להביא ראיה לתירוץ הראשון אשר כתבתי דתנן פ' קדשי מזבח כל הנבלות מצטרפות זו עם זו וכל השקצים מצטרפין זה עם זה ואמר רב לא שנו אלא לענין טומאה אבל לענין אכילה טהורים בפני עצמן וטמאים בפני עצמן וטעמיה דרב משום דאית ליה אין איסור חל על איסור ולא אתי איסור נבלה וחייל אאיסור טמאה ואפ"ה מודה בשרצים דמצטרפי אפילו לאכילה ועל כרחך טעמא [בכאן חסר ג' מילות והדבר מובן מעצמו] טומאת שרץ אחד הוא וכי היכי דלענין צירוף שם טומאה אחת היא לענין לחייבו מלקיות הרבה שם איסור שרצים אחת היא ובזה עלו דברי הרב כהוגן דלא מצינן לתרוצי אליביה כתירוץ התוס' לפי שהוא כותב שתיהן להלכה וזה ברור. 


שו"ת הרדב"ז (ללשונות הרמב"ם) הלכות מאכלות אסורות פרק ד 
== 
הלכה ב 
[ב] שאלת ממני ידיד נפשי על מה שכתב הרמב"ם ז"ל אין אסור משום נבלה אלא מינין טהורים בלבד מפני שהן וכו' וכתב עלה מגיד משנה וכבר ביאר רבינו דעתו שאין איסור חל על איסור אלא באיסור בת אחת או כולל או מוסיף כנזכר פי"ז מהלכות איסורי ביאה ואין כאן אחד מג' דרכים הללו ולפיכך אין איסור נבלה חל על איסור טמא וזה מבואר אלא שקשה ליה מימרא שבפרק אלו הן הלוקין וכתבה רבינו סוף פרק ב' רסק נמלות והביא אחת והשלימה לכזית לוקה שש חמש משום הנמלה ואחת משום כזית מנבלת הטמאים וצריך לעיין. 
תשובה דבר ברור הוא דאין איסור חל על האיסור אלא באחד מג' דרכים אשר הזכיר הרב והוא ז"ל תפס לשון המימרא ממש רסק נמלות וכו' ואחד משום נבלת הטמאים ולא היתה כוונתו ז"ל לומר דמחייב משום נבלה אלא כוונתו לומר משום כזית מבשר הטמאים ונקט נבלת הטמאים למעוטי שאינה בריה שלימה אבל לעולם משום שאר הטמאים מתחייב ולא משום נבלה. תדע דאי איסור נבלה חייל על איסור טומאה לוקה שבע מיבעי ליה חמש משום הנמלה ואחת משום אוכל כזית מבשר הטמאים ואחת משום אוכל נבלה אלא ודאי נבלת הטמאים לאו דוקא אלא בשר הטמאים ומשום דרסוקות נינהו קרי לה נבלה. 


שו"ת הרדב"ז (ללשונות הרמב"ם) הלכות מאכלות אסורות פרק ו 
== 
הלכה א 
[א] שאלה לימא לן מר מה שכתב המגיד משנה על מה שכתב הרמב"ם ז"ל דם דגים וחגבים טהורים מותר ואפי' כנס וכו' וכתב המגיד משנה שלדעת הרמב"ם ז"ל מאי דמתרצינן בגמרא הא דלית ביה קשקשים וכו' הכי פירושו הא דקאמר רב דם דגים שכנס אסור דלית ביה קשקשים כלומר טמאים. ומאי דתני בברייתא דמותר משמע אפילו לא כנס היינו דאית ביה קשקשים כלומר טהורים. וקשיא לי עלה דאי הכי דרב איירי בדגים טמאים דוקא מאי איריא כנס אפי' לא כנס נמי לתסר משום שהוא תמצית גופן דבשלמא לאידך פירוש דרב איירי בטהורין ולית בה קשקשים היינו בתוך הדם היינו טעמא דאסור בשכנס משום מראית העין אלא אי רב איירי בטמאים מאי איריא כנס. ותו אי הרב קא מפרש הכי אמאי לא קאמר כלישניה דרב. ואיכא מנייהו דחבריא דבעי לפרוקי האי קושיא ולא ס"ל פירוקיה ולהכי לימא לן מר פירוקא דהאי קושיא מילתא דתינח בה דעתין. וה' יאיר אור מעלת כבוד רבינו. מאת תלמידך גבריאל אליהו. 
תשובה דע ידידי שיש בפרק דם שחיטה שתי מימרות לרב אמר רב יהודה אמר רב האוכל דם שרצים לוקה עליו בכזית ומוקמינן לה בגמרא כשהתרו בו משום שרץ והאי מימרא כתבה הרב ז"ל בפרק ב' מהלכות מאכלות אסורות. ומה שלא פירש רב פירש הרב ז"ל דם שרצים שפירש וכנסו לוקין עליו משום שרץ וכתב כן לרבותא דלא מבעיא אם מצץ אותו מן השרץ דפשיטא דלוקין עליו אלא אפי' כנסו דהא אי משום דם אין בו חיוב דם שהרי אין חייבים משום דם אלא דם בהמה חיה ועוף. ואי משום שרץ הרי אין אוכל שרץ אלא דם קמ"ל דאפ"ה לוקין עליו משום אוכל שרץ דאין דמן חלוק מבשרם דכתיב וזה לכם הטמא. תו גרסינן התם אמר רב [דם] דגים שכנסו אסור ונקט שכנסו לרבותא כדכתיבנא. ומה שלא פירש רב בקמייתא פירש בבתרייתא וכתבה הרב ז"ל בפ"ו ומה שלא כתב הרב ז"ל שכנסו כלישניה דרב חדא דסמיך אמאי דכתב גבי דם שרצים בפ' ב'. ותו דאדלעיל קאי דכתב אפי' כנסו בכלי ושתהו מותר. 
ומה שיש לדקדק אם מצץ את דם הדג הטמא מעל הדג בעצמו והתרו בו משום דג טמא אם לוקה עליו. והנראה לפי פשט הסוגיא דלעולם אין בדם דגים מלקות כלל לא מבעיא אם כנסו אלא אפי' מצץ אותו מן הדג איסורא איכא מן התורה אבל מלקות ליכא דדוקא בשרצים אמרינן אין דמן חלוק מבשרם דכתיב וזה לכם הטמא אבל דגים דמן חלוק מבשרם ואין לוקין וכי היכי דיונק מבהמה טמאה והתרו בו משום בהמה טמאה אינו לוקה כך ג"כ המוצץ דם מהדג אינו לוקה. וכן משמע מלשון הרב ז"ל שדמה אותו לחלב בהמה טמאה אבל דם שרצים כבשרן. והשתא ניחא דנקט רב גבי שרצים מלקות וגבי דם דגים איסורא משמע איסורא ולא מלקות ונקט שכנס לרבותא. וכל זה לפי שטת הרב ז"ל דאיירי רב בדם דגים טמאים אבל רוב המפרשים הסכימו דאיירי רב בדם דגים טהורים והלשון מסכים לדבריהם. ומ"מ יש לדקדק אם אכל פחות מכזית דג טמא ודם המעורב בתוכו משלימו לכזית אם לוקה. וי"ל כיון שהוא מחובר בו חבור גמור ולא פירש כלל אלא כברייתו מצטרף להשלימו לכזית ללקות עליו. ואתה בני תתענג על רוב שלום. דוד בן אבי זמרא. 


הלכה כ 
[כ] שאלת ממני על לשון הרמב"ם ז"ל סכין ששחט בה וכו' וישבתי הלשון בתשובה אחרת ועתה נתחדש שראיתי מה שכתב החכם השלם כה"ר נסים נר"ו אחר שבירר כי סברת הרמב"ם ז"ל שהסכין ששחט בה אסור לאכול בה רותח בין לכתחלה בין בדיעבד ומה שאמר ואם חתך בה רותח מותר לא בא להורות בדיעבד כמו שהבנתם אתם אלא לפי שאמר תחלה להכשיר הסכין ששחט בה שילבן אותה או ישחיזנה כולה או ינעצנה עשר פעמים בקרקע קשה שבאחד משלשה דברים הוכשרה הסכין ששחטו בה לאכול רותח. אמר עוד יש דרך רביעי להכשירה שאם חתך בה רותח הוכשרה הסכין ששחט בה ומותר לאכול בה רותח אחר לפי שהאיסור שהיה בלוע בסכין נפלט ע"י שחתך בה רותח ומותר לאכול בה רותח אחר ע"כ. 
ואני השבתי עליו כלשון הזה ושמעתי שכתב מפרש ואם חתך בה רותח הוכשר הסכין ומותר לחתוך בה רותח אחר ולא האמנתי לדברים פה קדוש איך יאמר דבר זה דאי מדין הגעלה איתמר עלה אין לך דבר שמפליט הבלוע אלא המים ואפילו בשאר משקין הנגרים לא הסכימו שתועיל בהם הגעלה ואיך תועיל להכשיר הסכין חתיכת רותח פעם אחת. ואי מטעם הכשר איתמר עלה ואפילו לנועצה כמה פעמים בקרקע שאינו קשה או תשע פעמים בקרקע קשה אינו מכשיר את הסכין, מפני שחתך בה רותח פעם אחת הוכשר והלא כף חולבת שהכניסה לקדרה כמה פעמים אוסרת בכל פעם. ולדעת החכם הנזכר בפעם הראשונה פלטה מה שבלעה ושאר הפעמים לא תאסור. ותו אם היה סכין ארוכה וחתך הרותח בצד זה במה יוכשר הצד השני וכ"ש שהלשון קצר וחסר לפי דרך זה. 
וז"ל החכם הנזכר על השגתי ומה שהשיג על האדון איך יועיל חתיכת רותח פעם אחת להכשיר הסכין ששחט בה כמה פעמים הגעלת כלים במים רותחין תוכיח שהכלים שבלעו איסור כמה פעמים בכמה שנים יוכשרו בהגעלת מים רותחין פעם אחת. ומה שהשיג כבוד תורתו עוד אם היתה הסכין ארוכה יש לומר כבולעו כך פולטו כמו שבלע על ידי שחיטה בהולכה והובאה כך פולט על ידי חתיכת הרותח כיון שהוא מתכוין להכשיר הסכין אין ספק כי יחתוך בה כולה על ידי הולכה והובאה. ומה שאמר כ"ת שהלשון קצר וחסר לפי דרך זו נ"ל לפענ"ד שאלו היה יתר אפילו אות אחת הייתי אומר עליו כל היתר כנטול דמי ועם כל זה דעת האדון רחבה ונסבה למעלה וכתב פלוני ע"כ. 
ואני אומר כי תשובה זו בלתי נוצחת דאי מטעם הגעלה הא אין הגעלה אלא במים ואי מטעם הכשר אין הוכחה מהגעלת כלים ובשלמא הגעלת כלים כיון שמשהה אותם בתוך המים רותחין כפי אומד יפה איכא למימר שפולט כל מה שבלוע בתוך הכלי אפילו מכמה שנים אבל סכין ששחט בה איך תוכשר בחתיכת [רותח] פעם אחת אפילו לדעתו דמדמה לה להגעלת כלים הילכך הדרא קושיין לדוכתא דאי מטעם הגעלה אין הגעלה אלא במים ואי מטעם הכשר הדבר ברור דלא סגי בהכי. ומה שכתב דכבולעו כך פולטו אגב שטפיה אשתמיט ליה למר דלא אמרינן הכי אלא לענין ניצוצות מה בולעו בניצוצות אף פולטו בניצוצות אבל כלי ארוך כגון שפודין וסכינין צריך להכשיר את כולו משום דקי"ל חם מקצתו חם כולו. ומה שכתב כיון שמכוין להכשיר את הסכין ע"י חתיכת הרותח יחתוך בהולכה והובאה לשון חתך לא משמע הכי. ותו דלשון אם חתך בה רותח משמע דלא מתכוין להכשיר את הסכין דהכי הו"ל למימר או יחתוך בה רותח כמו שכתב בשאר הכשרים. ותו דהו"ל למימר ואם חתך בה רותח הוכשר ולא שייך לומר מותר וק"ל. ותו דשוטה הוא זה שרוצה להפסיד האוכל לתקן את הסכין שאיפשר לתקנו בדרך אחרת ולכן איני רואה טעם לסמוך על פירוש זה. 
שאלת על מה שכתב הרמב"ם ז"ל וז"ל סכין ששחט בה אסור לאכול בה רותח עד שילבן וכו' ואם חתך בה רותח מותר ע"כ וכתב עלה המגיד ז"ל דס"ל כמאן דאמר בית השחיטה צונן הוא ומשום הכי כתב ואם חתך בה רותח מותר והשוה ז"ל בין סכין בלוע מרותח ובא לחתוך בה צונן לסכין הבלוע מצונן ובא לחתוך [בה] רותח. 
תשובה איברא דקשה טובא לשיטה זו של מגיד משנה. חדא דלמה שינה הרב לשונו של שמואל דאמר סכין ששחט בה אסור לחתוך בה רותח דהוה משמע שפיר בדיעבד. ותו אי ס"ל בית השחיטה צונן הוא אמאי צריך הכשר גדול דהיינו ליבון או השחזה, בהדחה או בקינוח סגי ליה. ותו דנהי דבית השחיטה צונן אי איפשר שלא יהיה שום דם דבוק בדופני הסכין וכשחתך הרותח נבלע בו ואמאי מותר בדיעבד וכי תימא דע"י הדחה או קנוח קאמר לא היה לו לסתום אלא לפרש ומהאי טעמא נמי ליכא לפרושי דהאי דקאמר מותר ע"י קליפה קאמר דא"כ הוה ליה לפרושי. ותו דכל מקום שנאמר אסור סתם אפילו בדיעבד אסור וכן העלה הר"ן ז"ל. ותו דאפילו לדעת האומרים דבית השחיטה צונן אם חתך בה רותח אסור אפילו בדיעבד וטעמא דאגב דוחקא דסכינא בלע וכן העלו הרשב"א והרמב"ן ז"ל. ותו דמשוה (לרב) [להרב] ז"ל חולק על כל הפוסקים שאסרו אפילו בדיעבד. ותו דמלשון הרב בעצמו משמע דס"ל בית השחיטה רותח הוא שכתב בפ' י"ז וז"ל הלוקח סכין מן העכו"ם מלבנה וכו' די לו אם נעצה וכו' ואוכל בה צונן ואם היו בה פגימות או שהיתה יפה ורצה לאכול בה חמין או לשחוט בה מלבנה או משחיזה כולה ע"כ הרי שהשוה שחיטה לחמין ולא לצונן. 
ולפיכך אני אומר אחר בקשת המחילה מהרב בעל מגיד משנה כי דעת הרב ז"ל דבית השחיטה רותח הוא ואם חתך רותח בדיעבד אסור כדעת הפוסקים ולהכי שני בלישניה ומ"מ אסור לאכול בה רותח אפילו אם חתכו בדיעבד ומה שכתב ואם חתך בו רותח מותר לאו אכולא מלתא קאי אלא אסיפא דקאמר או ינעצנה בקרקע וכו' לומר שאם נעץ אותה בקרקע קשה עשר פעמים אף על גב דאין זה הכשר גמור סגי בהכי בדיעבד וטעמא דמילתא דאע"ג דאמרינן בית השחיטה רותח הוא לאו דרותח גמור אמרינן אלא בערך צונן רותח הוא ומשום הכי סגי ליה בהכשר גרוע כי האי לענין שאם חתך בו רותח יהיה מותר בדיעבד ושיעור לשונו כך ואם נעץ אותה וכו' וחתך בה רותח מותר בדיעבד והוא הדין סכין ששחט בה אסור לאכול בה רותח אפילו בדיעבד ואם רוצה לאכול בה רותח לכתחילה ילבן אותה או ישחיזנה במשחזת או ינעצנה בקרקע וכו' אם רוצה שיהיה מותר אם חתך רותח בדיעבד ואף על פי שידעתי  שהלשון דחוק קצת בהכי ניחא טפי מלתלות בוקי סריקי בהרב ז"ל. כללא דמלתא דאם חתך בה רותח בלא שום הכשר אסור והדחה וקינוח לא הוו הכשר ואפילו אם קלף מקום החתך אסור שע"י הרותח נבלע הדם בבשר ואם הכשיר אותה ע"י נעיצה בקרקע קשה עשר פעמים וחתך בה רותח בדיעבד מותר אבל לכתחלה צריכה הכשר (וכולי) דהיינו ליבון או השחזה. 


שו"ת הרדב"ז (ללשונות הרמב"ם) הלכות מאכלות אסורות פרק ז 
== 
הלכה ג 
[ג] שאלת ממני אודיעך דעתי במה שכתב הרמב"ם ז"ל וז"ל השוחט בהמה ומצא בה שליל וכו' ואם שלמו לו חדשיו ומצאו חי אף על פי שלא הפריס ע"ג קרקע ואינו צריך  שחיטה חלבו אסור וחייבין עליו כרת וקשיא טובא דתרווייהו פלוגתא דר' יהודה ור' מאיר נינהו והיכי פסק בשחיטה כרבי יהודה ובחלבו כרבי מאיר. 
תשובה כבר תמהו עלה הראשונים ואחרונים ובעל מגיד משנה פתר בה כמה פתרי אבל מתוך דבריך משמע דאכתי לא מישבה דעתך ומי אני אשר אבוא אחר דבריהם ומ"מ להוציאך חלק אי אפשר ואודיעך דעתי בקוצר כי הספרים מצויים אצל הכל. גרסינן בפרק בהמה המקשה הטילה נפל ר' יוחנן אמר חלבו כחלב בהמה ור"ל אמר חלבו כחלב חיה ומסקינן לפלוגתייהו הכי הושיט ידו למעי בהמה ותלש חלב של בן ט' חי ואכלו ר' יוחנן אמר חלבו כחלב בהמה חדשים גרמי ור"ל סבר חלבו כחלב חיה חדשים ואוירא גרמי ופירש"י ז"ל וקצת מפרשים דאליבא דר' יהודה פליגי ודחקו לתרץ מאי שנא תולש דסבר רבי יוחנן דהוי חלב ומאי שנא שוחט ומצא בה בן ט' חי דסבר רבי יהודה דחלבו מותר אבל הרב ז"ל סובר דהאי פלוגתא שייכא בפלוגתא דרבי יהודה ורבי מאיר ומשום דאיכא לדחויי דתרווייהו אליבא דרבי יהודה וכדפירש רש"י ז"ל לא קאמר תלמודא לימא כתנאי אבל קושטא דמילתא דשייכא בפלוגתא דהני תנאי ופסק ר' יוחנן בשחיטה כר' יהודה ובחלבו כר' מאיר דקי"ל ר' יהודה ור' מאיר הלכה כר' יהודה ה"מ דלא פסקו אמוראי דבתר אמוראי אית לן למפסק הלכתא וטעמא דהאי פסקא דבשלמא גבי שחיטה ד' סימנים אכשר ביה רחמנא או דאימיה או דידיה. אבל גבי חלב חדשים גרמי ואין חדשים בלא חיות וסימנים דאימיה דומיא דסימנים דידיה מה סימנים דידיה לא שרו תרבא אף סימנים דאימיה לא שרו תרבא. וא"ת הא א"ר אלעזר מחלוקת בבן ט' חי והלך ר' מאיר לשיטתו ור' יהודה לשיטתו משמע דחד טעמא הוא לשחיטה וחלב וגיד גברא אגברא קא רמית ר' יוחנן פליג עליה וס"ל דלאו הא בהא תליין ואפילו תימא דהא בהא תליין לר' יהודה מסתבר טעמיה דר' יהודה בשחיטה ולא בחלב דיו לולד להיות כאמו דאין שחיטה מתרת חלבה. 
וראיתי להרשב"א ז"ל שהקשה על הרב ז"ל ממתני' דקתני מצא בה בן ח' חי או מת או בן ט' וליכא מאן דפליג עלה ואי חדשים לבד גרמי ואסור ואמאי לא אקשי מינה לר' יוחנן דאמר אסור חדשים גרמי ליה ע"כ. וקושיא זו צל"ע שהרי מודה הרב ז"ל דשוחט את הבהמה ומצא בה בן ט' מת דשחיטת אמו מתרת כל מה שבתוכה אפילו חלב בן ט' מת מכל בבהמה תאכלו וכן כתב הוא ז"ל בהדיא ואם שלמו לו חדשיו ומצאו חי אף על פי שלא הפריס וכו' משמע אם מצאו מת חלבו מותר וכן העיד עליו בעל מגיד משנה וטעמא דמילתא דחדשים דחיות גרמי לאסור חלבו אבל חדשים דמת לא גרמי דלאו חדשים נינהו והרי הוא כשאר נפלים דעלמא דחלבן מותר ושמא לא היה הנוסחא של הרשב"א ז"ל כנוסחת שלנו. וא"ת לפי שיטה זו דשייכא האי פלוגתא בפלוגתא דר' יהודה ור' מאיר לימא מר הלכה כפלוני ומר הלכה כפלוני. ותו אמאי לא פליגי כלישנא דברייתא בשוחט את הבהמה ומצא בה בן ט' חי י"ל דרבותא אשמעינן בהאי פלוגתא לריש לקיש דאתי כר' יהודה דלא מיבעיא היכא דשחט את אמו דפשיטא דחלבו מותר דכל בבהמה תאכלו אלא אפילו היכא דהושיט ידו אפ"ה אין בו דין חלב אף על גב דאית ביה איסור נבלה אבל לר' יוחנן אפי' מה שבפנים אסור כיון  שכלו לו חדשיו והרי הוא חי אבל לגבי שחיטה אית לן למפסק כר' יהודה חדא דר' יהודה ור' מאיר הלכה כר' יהודה. ותו דרבי שנה אותה בלשון חכמים דתנן וחכמים אומרים שחיטת אמו מטהרתו. 


שו"ת הרדב"ז (ללשונות הרמב"ם) הלכות מאכלות אסורות פרק ט 
== 
הלכה ג 
[ג - ד] שאלה אחרת כתב הרמב"ם ז"ל בשר וחלב אינו אסור מן התורה אלא דוקא בשר בהמה טהורה בחלב בהמה טהורה אבל בשר בחלב חיה ועוף אין איסורו אלא מדברי סופרים והנה הוא כתב בהלכות עדות ובהלכות ממרים היפך זה בעדויות פ"י כתב עוברי עבירה שחייבין עליהם מלקות מן התורה הרי זה פסול מן התורה ואם היה החיוב שבה מדבריהם הרי זה פסול מדבריהם כיצד אכל בשר בחלב וכו' הרי זה פסול מן התורה אבל אם אכל בשר עוף בחלב הרי זה פסול מדבריהם והנה לא הזכיר בכאן חיה לא בכלל איסור תורה ולא בכלל איסורי סופרים ובהל' ממרים פ"ב כתב ז"ל מפי השמועה למדו שאסור לבשל ולאכול בשר בחלב בין בשר בהמה בין בשר חיה אבל בשר עוף מותר בחלב מן התורה ואם נרצה לומר דמפי השמועה ר"ל מדברי סופרים כמו שכתב בעל מגיד משנה על הרמב"ם ז"ל בהלכות אישות שכתב דקדושי כסף מדברי סופרים כתב עליו שלדעתו כל מילתא דאתיא מגזירה שוה מדברי סופרים קרינן ליה ומפי השמועה נמי היינו מדברי סופרים קשיא בשר בהמה בחלב שאיסורו מן התורה ורבינו יורינו הדרך ישכון אור. 


הלכה ד 
[ד] שאלת ממני על מה שכתב הרב פ"ט מהלכות מאכלות אסורות דבשר חיה בחלב מדרבנן ובהלכות ממרים כתב בהדיא שהיא מן התורה. 
תשובה קושיא קדומה היא ומפורשת וכבר נשאלתי עליה אבל איני זוכר מה העליתי בה אבל אודיעך דעתי דבמאכלות אסורות אשר שם עיקר הדין פסק כרבי עקיבא דאמר חיה ועוף אינם מן התורה וכרב אשי דמוקי סתמא דמתני' כרבי עקיבא. אבל רבי יוסי הגלילי ס"ל חיה מן התורה כדאיתא פ' כל הבשר אבל עוף לכו"ע לא הוי מן התורה ואיכא פלוגתא אי איכא איסורא דרבנן או לא ורבי עקיבא ס"ל דאסור מדרבנן הרי לך מבואר כי מה שכתב בהלכות ממרים אליבא דרבי יוסי הגלילי הוא ולא בא לפסוק כרבי יוסי הגלילי אלא בא לומר שמי שאמר חיה מן התורה לא עבר על בל תוסיף דאיכא קראי דמסייעי לרבי יוסי הגלילי אבל אם בא לומר שהעוף מן התורה הרי זה עבר על בל תוסיף. ומה שאמר רבינו מפי השמועה למדו וכו' היינו דתנן רבי יוסי הגלילי אומר נאמר לא תאכלו כל נבלה ונאמר לא תבשל גדי בחלב אמו את שאסור משום נבלה אסור לבשל בחלב עוף שאסור משום נבלה [יכול] יהא אסור לבשל בחלב ת"ל בחלב אמו יצא עוף שאין לו חלב אם. ואם יצא בי"ד ויתיר בשר חיה בחלב הרי זה גורע לדעת רבי יוסי הגלילי ואם יאסור בשר העוף וכו' הרי זה מוסיף לדעת הכל. וא"ת למה עשה רבינו המשל דלא כהלכתא אליבא דר' עקיבא היה יכול לעשות המשל כיצד אם יבא בי"ד ויאסור בשר חיה מן התורה עבר על בל תוסיף לרבי עקיבא וי"ל דלא משכחת לה מוסיף וגורע דאם יתיר בשר חיה אין זה גורע אבל לפי דעת ר' יוסי משכחת לה מוסיף וגורע שאם יתיר בשר חיה גורע ואם יאסור העוף מוסיף ואף על גב דבשאר מצות משכחת בל תוסיף ובל תגרע מ"מ בבשר בחלב היה צריך רבינו לעשות המשל בשביל מה שכתב בסמוך ולא חשש שנטעה בדבריו שכבר ביאר הדבר במקומו ודוק ותשכח. 
ולענין מה ששאלת על ענין בשר חיה בחלב אם הוא מן התורה או מדרבנן לדעת הרמב"ם ז"ל ולתרץ מה שהקשה מדידיה אדידיה כבר נשאלתי על זה הענין ובדקתי בספרים המדוייקים בספר שהוגה מספרו של הרב ז"ל (שהיה בחלב) וכך כתוב בו בהלכות ממרים מפי השמועה למדו וכו' בין בשר השור בין בשר השה אבל בשר העוף וכו' אם יבא בי"ד ויתיר בשר שה בחלב הרי זה גורע וכו' ויאמרו העוף מותר מפני שלא נתפרש בתורה כך החיה מותרת שהרי לא נתפרשה ויצא אחר לומר אף בשר בהמה מותר חוץ מן העז וכו' והרי זה מסכים את האמת. ומה שלא תפס הרב ז"ל בשר חיה כאן בהלכות ממרים ולא בהלכות עדות ונקט עוף מילתא פסיקתא נקט דהוי מדרבנן אבל בשר חיה בחלב איכא פלוגתא אי הויא מן התורה או מדרבנן ופסקו כמ"ד בשר חיה בחלב מדרבנן כמו שפסק בהלכות מאכלות אסורות ואפילו את"ל דקשיא מדידיה אדידיה אפסקא דהלכות מאכלות אסורות סמכינן שהוא עיקר והתם אגב גררא ולא דק בה ואתיא אליבא דמ"ד בשר חיה בחלב מן התורה ולא כתבתי זה אלא אם תמצא כיוצא בו ולא תדע לתרץ שתדע על איזה משני הלשונות תסמוך להלכה אבל בנדון דידן כבר כתבתי לך לשונו של הרב ז"ל. 
והמעתיקים טעו במה שכתב הרב ז"ל ויאמרו העוף מותר וכו' כך החיה מותרת שהרי לא נתפרשה בתורה ואי אמרת בשלמא שהיא מן התורה אלא שלא נתפרשה בתורה כשאר תורה שבעל פה היינו דכתב כמו שיאמרו שזה מותר דהיינו העוף יאמרו שהחיה ג"כ מותרת אלא אי אמרת דחיה אין איסורה אלא מדרבנן אם כן היינו עוף ומאי כך החיה וכו' דכתב ומשום הכי שבשו הלשון וכתבו בין בשר בהמה בין בשר חיה ואם תבין בה לא קשיא כלל וה"ק ויאמרו העוף מותר מפני שלא נתפרש בתורה כך חיה מותרת שהרי לא נתפרשה בתורה אף על  גב דבעלמא חיה בכלל בהמה ודמיא טפי לבהמה וע"י כך יבא לטעות ולהתיר בשר שאר בהמה חוץ מן העז וכו' ומשום הכי הוצרך הרב להזכיר חיה אף על גב שהיא מדרבנן שאין לך טועה  ומדמה בהמה לעוף אבל לחיה טועה ומדמה דחיה בכלל בהמה והרי זה נכון וברור. 


הלכה ו 
[ו] שאלת ממני אודיעך דעתי במה שכתב הרמב"ם ז"ל וז"ל המבשל בשר מתה או חלב וכיוצא בהם בחלב לוקה על בישולו ואינו לוקה על אכילתו משום בשר בחלב שאין איסור בשר בחלב חל על איסור נבלה או איסור חלב שאין כאן לא איסור כולל ולא איסור מוסיף ולא איסור בת אחת. משמע דס"ל דאיסור הנאה לא הוי איסור מוסיף כדעת מקצת מפרשים. והוא ז"ל כתב דאיסור הנאה הוי איסור מוסיף בפרק י"ד וז"ל יש אוכל כזית אחד ולוקה עליו חמשה מלקיות וכו' כיצד כגון טמא שאכל חלב שנותר מן המוקדשים וכו' ולמה חל כאן איסור על איסור שבהמה זו חלבה אסור באכילה ומותר בהנאה הקדישה נאסר חלבה בהנאה ומתוך שנוסף בו איסור הנייה נוסף עליו איסור קדשים ע"כ. הרי שאיסור הנאה חשיב ליה איסור מוסיף הכא נמי אמאי לא אמרינן מגו דאיתוסף על החלב איסור הנייה משום בשר בחלב נוסף עליו נמי איסור בשר בחלב וילקה על אכילתו משום חלב ומשום בשר בחלב. 
תשובה ודאי שהרב ז"ל סובר דאיסור חל על איסור באיסור מוסיף ואיסור הנאה איסור מוסיף הוא ואם היינו באים לדון עליו אסור הנאה ולומר מגו דאיתוסף על הבישול הזה איסור הנאה איתוסף נמי על החלב לאוסרו בהנייה אין הכי נמי דאסור בהנייה. אבל אנו באים לדון עליו לחייבו מלקות משום אוכל בשר בחלב ובאכילה אין בו לא איסור מוסיף (אלא) [ולא] כולל ולא בת אחת. הילכך אין לוקה על אכילתו משום בשר בחלב ולית לן למימר מגו דאיתוסף עליו איסור הנאה ניתוסף עליו איסור אכילה דהוי מגו מענין לענין. ואפילו את"ל דאמרינן מגו כהאי גוונא דיו לבא מן הדין להיות כנדון מה איסור הנאה אין בו מלקות אף איסור אכילה אין בו מלקות אבל בהקדש הוי איסור מוסיף ממש החלב מותר בהנאה ואסור באכילה הקדישה נאסר חלבה בהנאה מגו דנאסרה בהנאה ניתוסף עליה איסור קדשים. וא"ת מי דחקו לרב ז"ל לומר כן משום דהוא ז"ל פסק כלישנא בתרא דאמרינן בפרק כל הבשר ואי בעית אימא מר אמר חדא ומר אמר חדא ולא פליגי פירש מאן דאמר לוקה אבישול ומ"ד אינו לוקה אאכילה ולא מצינן למימר דמ"ד לא לקי לאכילה ס"ל אין איסור חל על איסור אפילו באיסור מוסיף דא"כ הוי דלא כהלכתא דקי"ל איסור חל על איסור באיסור מוסיף וכיון דלא פליגי הוו תרווייהו דלא כהלכתא ומשום הכי אמרינן דהני אמוראי ס"ל בעלמא איסור מוסיף אבל הכא בבשר בחלב לא הוי איסור מוסיף כדאמרן. ויש מי שסובר דאיסור הנאה לא הוי איסור מוסיף ואתיא סוגיא דפרק כל הבשר כפשטה וליכא לפרושי בדברי הרב ז"ל דבבשר בחלב איסור הנאה לא הוי איסור מוסיף משום דחדוש הוא ואין לך בו אלא חדושו ודי לנו שיהיה בשר בחלב אסור בהנאה אלא שנעשה אותו איסור מוסיף לחייב מלקות על אכילתו. דא"כ לא הוה ליה למימר שאין כאן לא איסור כולל ולא איסור מוסיף שהרי יש בו איסור מוסיף אלא דלא אמרינן ליה בבשר בחלב ומדקאמר שאין כאן משמע דאיסור הנאה דהכא לא חשיב ליה איסור מוסיף מטעמא דאמרן כיון דאיסור אכילה גופיה לא חייל כיון דלא הוי לא כולל ולא מוסיף ולא בת אחת. 
שוב ראיתי שהרב בעצמו הקשה קושיא זו בפירוש המשניות כריתות פרק שלישי ותירץ אותה עיין שם. והעולה מדבריו ז"ל דאיסור הנאת דבשר בחלב אין שום כתוב שיאסור אכילתו וכתוב שיאסור הנאתו אלא הכל יוצא מהכלל המסור לנו כל שאסר הכתוב באכילה איסור הנאה במשמע עד שיפרט לך הכתוב הילכך לא אתי איסור הנאת בשר בחלב וחייל אחלב. ודבריו צריכים לי עיון שהרי לא הוציא הכתוב בשר בחלב בלשון אכילה אלא בלשון בישול ואין הנאה במשמע תדע דאצטריך קרא אחרינא לאסור הנאה וא"כ הוי כמאן דכתיב קרא לאסור אכילה וקרא לאסור הנאה והדרא קושיא לדוכתא. 


שו"ת הרדב"ז (ללשונות הרמב"ם) הלכות מאכלות אסורות פרק יא 
=== 
הלכה יח 
[יח] שאלה אחרת כתב הרמב"ם ז"ל פי"א מהלכות מאכלות אסורות וכן כוס של חרס וכו' במה דברים אמורים שהיה מצופה באבר אבל של חרס צריך הדחה והראב"ד השיגו ועד השתא לאו בהדחה עסקינן. 
ואם יראה למעלת כבוד תורתו מורינו ורבינו אגיד לפני כ"ת מה שיראה לי בתירוץ השאלה הראשונה שנראה שהרמב"ם ז"ל מעולם לא נסתפק אם הלכה כת"ק או כר' חמא דודאי הלכה כת"ק אלא שלדעת הרמב"ם ז"ל כשנחלקו רב הונא ור' חייא בר רב ביוצא דופן אם מחללין עליו את השבת דוקא בזה נחלקו אבל נימול לשמונה לעולם כמו שסובר המקשה שהקשה לר' הונא מזה המחלוקת כמו שמפורש בגמרא ומה שדחה התלמוד דהא בהא תליא לדעת המקשה לאו דחיה הוא כלל דאי הכי אדמפלגי בחלול שבת ליפלגו במילה עצמה ומינה לחילול שבת דהא הא בהא תליא אלא ודאי לאו הא בהא תליא ולכו"ע נימול לח' ולא חשש המקשה לחזור ולהקשות זו הקושיא כי היא מפורשת ועוד שמה שאמר רב אסי אתי כיחידאה דהיינו ר' חמא וכשאמר התלמוד כתנאי לאו אפלוגתא דרב הונא וחייא בר רב קאי אלא הכי קאמר האי פלוגתא דרב אסי ורב הונא וחייא בר רב דר' אסי סבר אינו נימול לשמונה ורב הונא וחייא בר רב סברי דנימול לח' דהא לא אפליגו אלא בחילול שבת כדפרישית אתיא כתנאי וא"כ הוו להו תרי אמוראי דסברי כת"ק ור' אסי דסבר כר' חמא הו"ל חד והלכה כתרווייהו וזו השיטה כפי הנראה מופרכת שהרי מי שהקשה מתחלה והא איתמר יוצא דופן וכו' הוא שחזר ואמר כתנאי וא"כ בחילול שבת אפליגו אפילו אליבא דת"ק והוה ליה ספיקא דאורייתא ואזלינן לחומרא שאע"פ שנימול לח' אפ"ה אין מחללין עליו את השבת ומה שלא הצריך טבילה למקנת כסף לענין חלול שבת משום דאפילו לר' חמא לא בעינן טבילה כפי גרסת השאלתות דגרסינן דכי אמרינן בגמרא בשלמא לר' חמא משכחת לה וכו' במקנת כסף לא הצריך טבילה והכא (נ"א וא"כ) הויא לה מילה [בזמנה] סתם ודוחה את השבת כן נ"ל לפי קוצר דעתי. וכל זה איננו שוה לי כי אם הדרך אשר יורה לנו רבינו והנה אחלה פני כבוד תורתו שלא ישליכני אחרי גוו כי רבים מצפים לתשובת מורינו ורבינו. הצעיר מתאבק בעפר רגלי מעכ"ת מנשק ידיו ומתפלל בשלום מכ"ת הצעיר גבריאל אליהו. 
תשובה מתוך דבריך אני מכיר שלא ראית מה שכתב הר"ן ז"ל בפי' ההלכות אחר שכתב שתי הסברות שיש מי שפוסק כת"ק ויש מי שפוסק כר' חמא וז"ל והריא"ף לא הכריע בהלכות כדברי מי משמע דמספקא ליה מילתא הילכך מטילין אותו לחומרא נמול לשמונה ואין מחללין עליו את השבת וכן דעת בעל ההלכות והרז"ה ז"ל וכן כתב הרמב"ם ז"ל בפ"א מהלכות מילה ע"כ. וכן כתב הראב"ד ז"ל בעצמו אלא שהקשה א"כ במקנת כסף שנמול לח' נמי איכא לספוקי כי האי עכ"ל וכן כתב הרשב"א ז"ל שהרמב"ן ז"ל פסק כת"ק ורבינו יונה פוסק כר' חמא והריא"ף ובעל ההלכות ורז"ה ז"ל מספקא להו ואזלינן לחומרא ואין מחללין עליו את השבת וז"ל הרא"ש ובעל הלכות נסתפק בדבר הילכך נימול לח' ואין מחללין עליו את השבת ע"כ וכיון דכל גאוני עולם אמרו דיש להחמיר מפני הספק גם סברת הרמב"ם (נ"א הר"ם) ז"ל כך היא וא"ת בשלמא כולהו איכא למימר דהשוו מדותיהם לא שנא יליד בית הנימול לח' לא שנא מקנת כסף הנימול לח' כולם אין דוחין את השבת מספיקא אבל הרמב"ם ז"ל שחילק בין מקנת כסף ליליד בית מנא ליה וזו היא השגת הראב"ד ז"ל. 
ונ"ל לתרץ דהרב ז"ל תפס לו פשטא דסוגייא דגרסינן בשלמא לר' חמא משכחת לה יליד בית דנימול לאחד יליד בית נימול לח' כדקתני וכו' מקנת כסף נימול לח' כגון שלקח שפחה ועוברה עמה מקנת כסף נימול לאחד כגון שלקח זה שפחה וזה עוברה אלא לת"ק וכו' ומדלא מפליג רב חמא במקנת כסף בין ילדה ואח"כ הטבילה ובין הטבילה ואח"כ ילדה כדמפליג ביליד בית משמע דמודה לת"ק בלוקח שפחה ועוברה עמה שנימול לח' לא שנא לבסוף הטבילה אחר שילדה לא שנא אם טבלה (אחר) [קודם] שילדה לעולם נימול לח' וטעמא דמילתא דיליד בית קרוב לישראל כיון שנולד בבית ישראל בעינן דומיא דלכם ממש ומה לכם כל שאין אמו טמאה לידה כגון יוצא דופן ואינו נימול לח' ואינו דוחה את השבת אף יליד בית אם אמו טמאה לידה כגון שטבלה ואח"כ ילדה נימול לח' ודוחה את השבת אבל במקנת כסף דלא הוי דומיא דלכם ממש הנימול לח' דוחה את השבת לא שנא אם אמו טמאה לידה או לא דלא הוי דומיא דלכם וגמרא (נ"א ונמצא) דפוסק במקנת כסף ככו"ע וביליד בית מספקא ליה ואזיל הכא לחומרא והכא לחומרא ונימול לח' ואינו דוחה את השבת. 
ורש"י והר"ן ז"ל הרגישו בקושיא זו ותירצו אותה וז"ל דהוא הדין דמצי לפלוגי במקנת כסף בין ילדה ואחר כך הטבילה ובין הטבילה ואח"כ ילדה אלא רבותא אשמעינן דאפילו בהטבילה ואח"כ ילדה משכחת לה דלא הוי דומיא דלכם ע"כ. ולדידי לפי שיטת הרב ז"ל זו אינה רבותא כל כך דכיון דלקח זה שפחה וזה עוברה ואין לו חלק בשפחה פשיטא דהוי מקנת כסף דנימול לאחד ועדיפא הוה ליה לאשמועינן דאם לקח שפחה ועוברה דהוי דומיא דלכם ממש אם ילדה ואח"כ הטבילה נימול לאחד ומדלא מפליג הכי משמע דדוקא גבי יליד בית מפלגינן הכי ולא לגבי מקנת כסף ומטעמא דפרישנא לעיל ואף על גב דנמצא בספרי  הדפוס מקנת כסף שנימול לח' כגון שלקח שפחה מעוברת והטבילה ואח"כ ילדה נוסחא משובשת היא וכך היא הגירסא כגון שלקח שפחה מעוברת וילדה וכן כתוב בכל הספרים ובהריא"ף והסופרים טעו ותקנו הלשון אחר פירוש רש"י ז"ל, ולפירוש רש"י ז"ל וגרסתו הקשו בתוספות דלעיל נמי הו"ל למנקט הך רבותא וכו' אלא ודאי לקח זה שפחה וזה עובר הוי שפיר דומיא דלכם ובגרסת שאלתות דרב אחאי נראה לר"י דגרסינן כגון שלקח שפחה וולדה עמה ע"כ. וזו גרסתו של הרב ז"ל ואם כן לפי גרסא זו משמע דלא הוי טעמא דר' חמא במקנת כסף משום דאין אמו טמאה לידה דהא לקח שפחה ועוברה עמה אין אמו טמאה לידה דהא ילדה ולבסוף הטבילה הוא ואם איתא מאי איריא נולד קודם שלקחה אפילו נולד משלקחה נמי ולר' חמא נימול לאחד וכן כתב רש"י ז"ל להכריח גרסתו וא"כ למאן דגרס כר' אחאי צריך לומר דבמקנת כסף מודה ר' חמא לת"ק דאין חילוק בין ילדה ואח"כ טבלה לטבלה ואח"כ ילדה מטעמא דפרישנא ומשום הכי לא משכחת לר' חמא מקנת כסף נימול לאחד אלא בלוקח שפחה ועוברה עמה אבל אם לקח שפחה מעוברת וילדה בכל גוונא נימול לח' ודוחה את השבת לפי שיטת הרב ז"ל. 
כל זה להלכה לתרץ דברי הרב ז"ל אבל למעשה ראוי להחמיר וכל מי שאין אמו טמאה לידה אף על פי שנימול לח' אין מחללין עליו את השבת לא שנא מקנת כסף ולא שנא יליד בית  וכן נראה מדברי הרי"ף ובעל הלכות דמספקא להו ואזלינן לחומרא כר' חמא לענין חילול שבת ולפי שיטת רוב המפרשים דאמרו והוא הדין דהוי מצי לפלוגי במקנת כסף בין ילדה ואח"כ הטבילה ובין הטבילה ואח"כ ילדה וכדכתיבנא לעיל. 
ומעתה אשא ואתן עמך במה שכתבת להעמיד שהרב ז"ל פסק כת"ק וצללת במים אדירים וכו' שהרי גדולים וטובים כמו הרמב"ן והר"ן והרשב"א ז"ל פסקו כת"ק ולא הוצרכו לשום דוחק ממה שכתבת דהא הו"ל יחיד ורבים הלכה כרבים והילכך הו"ל כת"ק דר' חמא ואי משום רב אסי דס"ל כר' חמא אם לא היה עליו שום חולק הדין עמו לפסוק כר' חמא אבל כיון דאיכא חד מהנך תרי דאמרי יוצא דופן מחללין עליו את השבת אף על גב דאיכא חד דאתי כר' אסי וכר' חמא לא שבקינן רבים דתנאי משום רבים דאמוראי ועוד דרבה ורב משרשיא ור' ירמיה שקלי וטרו אליבא דת"ק משמע דהלכתא כוותיה אבל רבינו יונה והריטב"א ז"ל תפסו להם דרך אחרת לפסוק כר' חמא משום דרובא דאמוראי דהיינו רב אשי אחד מהנך דקא בעי כיחידאה עדיף טפי מרובא דתנאי וא"כ לפי שיטה זו יש לומר דלא אמרינן הכי אלא היכא דאין הרבים מפורשים במשנה או בברייתא אלא סתם דאע"ג דסתמא היא רבים כמה מקומות מצינו שאע"פ שהיא סתמא הוי כיחידאה וכי האי אמרינן דרבים דאמוראי עדיף אבל היכא שהרבים מפורשים במשנה ואמורא אחד פסק כרבים ושני אמוראים פוסקים כיחיד צריך לי עיון אם רבים דתנאי עדיף מרבים דאמוראי אפילו לפי שטה זו, ומעתה אין אתה צריך לדחוק הסוגיא לפסוק כת"ק אלא מניח הסוגיא כפשטא ותפסוק הלכה כת"ק אבל הנכון הוא לחוש לדברי כולם ונימול לח' ואין דוחה שבת. 
ומה שכתבת דהא דדחה תלמודא דהא בהא תליא לדעת המקשה להו דחיה היא אינו נכון דלכולי עלמא שפיר דחי דהא בהא תליא דכי כתיב וביום השמיני דילפינן מניה ואפילו בשבת דנימול לח' כתוב וכדפרש"י ז"ל. 
ומה שהקשית דא"כ ליפליגו במילה עצמה אינה קושיא כלל דשבת עדיפא ליה לאשמועינן דמחללין עליו את השבת אף על פי שאין אמו טמאה לידה וכ"ש דנימול דכחה דההיא עדיפא  ליה וזה ברור. ותמהתי עליך אפילו כפי דבריך שהמקשה לא הודה בתירוץ איך נניח מסקנא דתלמודא דאמר הא בהא תליא ונפסוק הלכה כפי סברתו של מקשה והיא סברא חלושה אין זה כי אם רוע העיון ומיעוט שקידה כל שכן דסתם תלמודא ומקשה ומתרץ כדי לפרש הדבר כי ארחיה בכמה מקומות. 
עוד כתבת ועוד שמה שאמר רב אשי אתי כיחידאה דהיינו כר' חמא עכ"ד. וזה לא ידעתי מהו דבין הכי ובין הכי לעולם רב אשי כיחידאה וכן כתבת בסמוך. 
עוד כתבת כשאמר התלמוד כתנאי היינו דרב אשי והנך תרי דפליגי ביוצא דופן אין צריך לזה דבלאו הכי נמי תנא קמא ור' חמא הלכה כרבנן דרבים נינהו. ומה שהכרחת שהרי מי שהקשה מתחלה והא איתמר יוצא דופן וכו' הוא שחזר ואמר כתנאי. אין זה הכרח דאפילו תימא דהוי סתם תלמודא מעיקרא פריך דהני תרי אמוראי דלא כרב אשי ודחה דהא בהא תליא ורב אשי דאמר כחד מינייהו והשתא מסיק תלמודא דהא דרב אשי כתנאי ומינה נמי דהנך אמוראי כתנאי וכ"ש לספרים דגרסי אמר ליה הא בהא תליא והם דברי רב אשי והקושיא היא לאביי שהקשה בראשונה משמע דקבלה מניה וכן כתב הריטב"א וז"ל והלכה כר' חמא דבטבילה תליא מילתא דכל שאמו טמאה לידה נימול לח' וכל שאין אמו טמאה לידה אין נימול לח' דהא רבה ורב אשי וחד מהני אמוראי רב הונא ור' חייא בר רב קיימי כותיה ואף על גב  דר' חמא יחיד הוא כיון דאמוראי קיימי כותיה הלכה כמותו ואף על גב דאמר אביי דורות הראשונים יוכיחו בדרך משא ומתן היה אומר אבל כר' אסי ס"ל וזה ברור ע"כ הרי אתה רואה עין בעין דהא דמסיק תלמודא הא בהא תליא קושטא הוא לכו"ע הילכך מה שכתבת א"כ ליפליגו בחלול שבת אפילו אליבא דת"ק אינו נמשך יפה ואינו מתיישב לפי סוגיית ההלכה והנכון בזה מה שכתבו בשם הראשונים ז"ל דהרמב"ם נמי מספקא ליה ואזיל לחומרא כדעת הגאונים ז"ל ומה שלא נסתפקו במקנת כסף הוא לפי גרסתו ז"ל שגם ר' חמא לא חלק מטעמא דכתיבנא וגם אתה כתבת קרוב לזה ומינה לא תזוז. 
ולענין מה ששאלת בכוס של חרס ששתה בו עכו"ם על מה שהשיג עליו הראב"ד ז"ל אין אני רואה שבוש בלשון (רבים) [רבינו] לפי שיש ב' דינין בכוס שאין מכניסו לקיום א' כוס של חרס המצופה באבר ושתה בו עכו"ם ורוצה לשתות אחריו ישראל מיד צריך הדחה משום צחצוחי יין נסך ואם אינו רוצה לשתות אחריו מיד [אפי' הדחה] אינו צריך שכבר כלו צחצוחי יין נסך מאליהן אבל של חרס שאינו מצופה בכל גוונא צריך הדחה בין אם רוצה לשתות אחר העכו"ם מיד בין אם אינו רוצה לשתות מיד אלא לאחר זמן צריך הדחה קודם שישתה בו משום צחצוחי יין נסך שנדבקו בדופני הכלי דכיון שלא הכניס בו היין לקיום אינו נבלע בדופני הכלי ומה שיאמת לך שזו היא כוונת הרב ז"ל שכתוב בסמוך כלי חרס השועים באבר וכו'. ויראה לי שאין הדבר אלא כשכנסו בהם לקיום וכו' משמע דכלי חרס השועים לא בלעי כלל ואפילו כשכנסו בהם לקיום סגי להו בהדחה ואם לא הכניסו לקיום אם יש לחוש לצחצוחי יין צריך הדחה ואם אין לחוש לא צריך מידי אבל שאר כלי חרס שאין שועין באבר לעולם צריך הדחה מפני היין הנדבק בדופני הכלי ובזמן שמכניסו לקיום מסקינן להו דרגא אם הם שועים סגי להו בהדחה ואם אינם שועים צריך מילוי ועירוי (ועירוי) ג' ימים מעת לעת או לישנן י"ב חדש וא"ת הא כתב הרב וז"ל אבל אם לא כנסו בהם לקיום מדיחן ומותרין ואפילו הם של חרס משמע דאפילו שועים ואפילו שאין מכניסו לקיום בעי הדחה מיהא הא לא קשיא כלל דהכא בכלים שנשתמשו בהם יין נסך מיירי אף על פי שלא הכניסו לקיום וכן כתב בהדיא, אבל כוס שהיין כשר הוא אלא ששתה בו  העכו"ם ונאסר היין או ששתה העכו"ם מיינו דרך מקרה אם יש צחצוחי יין וכגון שרוצה לשתות מיד אז צריך הדחה אבל אם לא היו בו צחצוחי יין וכגון שאינו רוצה לשתות מיד אפילו הדחה לא צריך מה שאין כן בכוס של חרס שאינו שוע באבר דלעולם צריך הדחה. 
או יש לפרש דברי הרב דארישא קאי דכתב הלוקח כלים חדשים מן העכו"ם שאינם מזופתים נותן לתוכן יין מיד ואינו חושש שמא נתנו בהן יין נסך ע"כ. וטעמא דמילתא שאם היה נותן בהם יין היה ניכר ועלה קאי הנ"מ בכלי עץ או עור שמיד ניכר בהם אבל של חרס אינו ניכר בהם יפה ולפיכך צריך הדחה ולפי שיטה זו כל כלי חרס צריך הדחה בין מצופה בין בלתי מצופה בין רוצה לשתות מיד בין אינו רוצה לשתות מיד אם אין מכניסין בו לקיום וכן ראיתי (בסמוך) [בספר התרומה] שחילק בין כלי עץ לכלי חרס וז"ל ופי' ר"ת דכסין שנתן בהם יין נסך אין צריך רק שכשוך כשאר כלים שאין מכניסין לקיום ועלה קאמר אם הדיחן שני פעמים אסורין עד שידיחם ג' פעמים ודוקא של חרס אבל של עץ לא בעו הדחה כי אם נותן בהם מים פעם אחת וכן כתב בהגהה במיימוני הא למדת דכלי עץ קלי טפי מכלי חרס וזהו שכתב הרב ז"ל אבל של חרס צריך הדחה וארישא קאי וכדכתיבנא ועל זה הפי' האחרון אני סומך שהוא להחמיר דכל כלי ששתה בו העכו"ם צריך הדחה אפילו שאין אני רואה בו צחצוחי יין ומחמיר ג"כ להצריך הדחה לכלי חרס החדשים לפי שאין ניכר אם שתה בהם העכו"ם או לא. 
והוי יודע שהרב מפרש למימרא דפ' אין מעמידין כפי' ר"ת ז"ל ובפי' של רבינו תם יש מחלוקת כי בתוספות של ר' יהודה כתוב ונראה לר"ת דה"פ כסין בין חדשים בין ישנים וכו' כמו שכתוב במרדכי אבל בסמ"ג כתוב בשם ר"ת דדוקא בחדשים בעינן שיתן בהם שלש פעמים אבל בישנים שנתן בהם מים תחילה ושהו שם ואחר כך נתן בהם יין נסך מותר בהדחה פעם אחת אפי' לפי' ר"ת וממה שלא חלק הרמב"ם ז"ל משמע דס"ל דבין חדשים בין ישנים בעו הדחה שלש פעמים כמו שכתוב בתוס' וקשיא לי בשלמא ישנים לא בלעי כיון שאין מכניסו לקיום אלא לפי שעה ובהדחה שלש פעמים סגי להו אבל חדשים ונתן בתוכן יין נסך הא בלעי טובא והיכי סגי להו בהדחה אפילו כמה פעמים ומה תועיל ההדחה להוציא מה שהוא בלוע בתוך דופני הכלי וכי תימא מפני שלא הכניס בו היין נסך לקיום אלא לפי שעה וכבולעו כך פולטו מה בליעתו לפי שעה אף פליטתו לפי שעה על ידי הדחה והלא הדבר נראה לעין כי חרס חדש מה שנותנין בו בראשונה הוא בולע בדופני הכלי ומה שנותנין בו אח"כ אינו בולע ממנו כל כך שכבר הוא שבע וי"ל דקים להו לרבנן דאין הכלי שבע מלבלוע עד ג' פעמים וזה שלא נתן בו יין נסך אלא פעם אחת לא נגמרה בליעתו ולא כדי שבעו ומשום הכי הצריכו ג' פעמים כדי שיבלע הכלי מהתר וידחה זה האיסור וכיוצא בזה מצינו בזבחים פ' התערובות חרסן של זב וזבה פעם הראשונה ושנייה אסור שלישית מותר ובהדחה שלש פעמים במים נפקי כל מי רגלים שבו וכן כתב ר"ת ז"ל ומכאן אתה למד שאפילו נתן בו יין נסך שלש פעמים והוא חדש נפיק על ידי הדחה דומיא לחרסן של זב וזבה ולבי מהסס בה להחמיר ולא דמי כולי האי לחרסן של זב וזבה דטומאה בלעי ולא איסורא אבל בפעם ראשונה שעדיין לא שבע הכלי ודאי סגי בהדחה והבו דלא לוסיף עלה. 


שו"ת הרדב"ז (ללשונות הרמב"ם) הלכות מאכלות אסורות פרק יג 
=== 
הלכה כ 
[כ] שאלת ממני אודיעך דעתי על מה שכתב הרמב"ם ז"ל וז"ל אומני ישראל ששלח להם עכו"ם חבית של יין בשכרם מותר ובלבד שיאמרו לו תן לנו את דמיה ואם משנכנסה לרשותם אסור. וקשיא לך אמאי מותר ומאי שנא מהך בבא ואם אמר לו קודם שימכור המתן לי עד שאמכור הע"ז או יין נסך שיש לי ואביא לך אף על פי שהיא סתם יינו ומכר והביא לו אסור מפני שהישראלי רוצה בקיומו כדי שיפרע ממנו חובו. 
תשובה הכי תנן לה מותר שיאמר לו תן לנו את דמיה וכן צריך להגיה לשון הרב ז"ל ולפי מה שכתב ר"י בעל התוספות ז"ל לא יקשה לך כלל שהוא ז"ל פירש הך ברייתא בפרק השוכר דאיירי בשאין לו לעכו"ם ערב ולא נכסים להתפרע מהם זולת ע"ז או יין זה דאז רוצה בקיומו שאם יאבד יפסיד חובו אבל אם יש לו ערב או נכסים אחרים מותר שיכול ליפרע ממקום אחר אין אמירתו של עכו"ם מועלת כלום דאל"כ כל עכו"ם יוכל להפקיע חובו מיד ישראל ודייק לה מדקתני המתן כלומר אינך יכול ליפרע ממקום אחר וצריך אתה להמתין עד שאמכור אז הוא ודאי אסור דרוצה בקיומו. אבל הך דאומני ישראל איירי בשיש לו נכסים אחרים ואינו רוצה בקיומו. ולפי שיטה זו לא תקשה, אבל כל כהאי גוונא היה לו לרב ז"ל לפרש ולא לסתום. ותו דאפילו יש לו נכסים אחרים או ערב אכתי ניחא ליה שתמכר ע"ז או יין כדי שיפרע לו מיד ולא יצטרך לתבוע את הערב ושאר נכסים יבריח אותם הילכך רוצה בקיומו הוי. ומה שכתב ז"ל דכל עכו"ם יוכל להפקיע חובו לא ידעתי היאך יפקיע לא יקבל ממנו ויכריח אותו שיתן לו ממקום אחר ואם רואה שבכל פעם אומר לו ככה הרי זו הערמה ומותר לקבל שאין זה רוצה בקיומו. 
ומה שנ"ל בישוב לשון הרב ז"ל דרישא איירי באומנין שהמלאכה שעשו תחת ידם ואין רוצה בקיומו של יין שלא יקח העכו"ם מלאכתו עד שיתן לו שכירותו וכ"ש דקי"ל אומן קונה בשבח כלי והכי דייק לישנא דשלח להם נכרי חבית משמע דשלח להם כדי לקחת מלאכתו ותו מדנקט (אומרים) [אומנים]. 
והר"ן ז"ל כתב דיש מפרשים דברייתא איירי בדשויה ניהליה אפותיקי ורוצה בקיומו להנאתו אבל בדלא שוייה ניהליה אפותיקי לא מיקרי רוצה בקיומו ואין זה מחוור דא"כ למה לי למיתני היתירא במכר והביא, לפלוג וליתני בהמתן גופיה דבדלא שוייה אפותיקי שרי אלא ודאי כל היכא דאמר ליה המתן אסור ומתני' שאני דאינהו לא אמרו ליה מכור אותה ותן לנו את דמיה ואיהו נמי לא אמר להו המתינו עד שאמכור אלא הכי אמרו ליה עד שאתה נותן לנו חבית שוה עשרה תן לנו עשרה שהן דמיה הילכך אין כאן רוצה בקיומו כלל ע"כ. וגבי מתניתין כתב וז"ל ומיהו לאו דוקא דמיה דהו"ל רוצה בקיומו דאסור כדאמרינן לעיל בהמתן לי עד שאמכור יין נסך ואביא לך אלא כך הוא מותר שיאמרו לו עד שאתה שולח לנו חבית של יין זו תהא שלך ותן לנו דמיה כנגדה וכהאי גוונא אין רוצה בקיומו כלל ע"כ. הרי אתה רואה בעיניך כמה דחק אותו לשון דמיה. ותו דמאי קמ"ל מתניתין אם אמרו לו תן דמים וטול אתה היין פשיטא דמותר. ואי משום סיפא נמי פשיטא שאם בא יין לרשותו אסור שהרי נעשה כאלו הוא שלו. ותו אקשינן עליה כי קושיא דיליה ליפלוג וליתני בדאמרו ליה הבא לנו דמי החבית עצמה כברייתא עצמה וליתני הכי ישראל שהוא נושה בעכו"ם מנה מכר ע"ז והביא יין נסך והביא לו מותר אבל אם הביא לו יין וא"ל ישראל הבא לי דמיו אסור וכתב בשאמר העכו"ם בעצמו ע"פ עדיפא ליה ליפלוגי א"כ לא הו"ל למיתני המתן עד שאמכור וכו' ובשלמא לדידי אתא לאשמעינן דאפילו אם יש לו נכסים אחרים או ערב כיון דאמר לו המתן רוצה הוא בקיומו. אבל אם לא אמר לו המתן אפילו אמר אלך ואמכור ואביא לך מסתברא לי דמותר דהא אינו רוצה בקיומו כיון שיש לו נכסים או ערב ואיהו לא אמר ליה ולא מידי וגם העכו"ם לא אמר לו המתן מותר. 
כללא דמילתא שאם אין לו נכסים אחרים ולא ערב אפילו לא אמר לו המתן אסור דרוצה בקיומו הוא ואם יש לו נכסים אחרים או ערב אם אמר לו המתן אסור שרוצה בקיומו כדי שיפרע לו מהרה. ואם אמר לו הישראל מכור ע"ז או יין והבא לי דמים אסור אפילו יש לו נכסים וערב דניחא ליה בהכי ואם היה אומן ומלאכתו בידו מותר שיאמר לו מכור והבא לי דמיה ממש. ואם משנכנסה לרשותו אסור. הנראה לענ"ד כתבתי. 


שו"ת הרדב"ז (ללשונות הרמב"ם) הלכות מאכלות אסורות פרק יד 
=== 
הלכה ט 
[ט] שאלת על ענין הממחה את החמץ ושותה אם שיעורו בכזית כמי שאוכל או שיעורו ברביעית כשיעור השותה שאר איסורים. הדבר ברור שהשיעור הוא בכזית דהא מקרא דונכרתה הנפש האוכלת ילפינן ליה לרבות השותה ויש בדבר להקל ולהחמיר. כיצד להחמיר אם המחה אותו עב שיש כזית בפחות משיעור רביעית חייב אף על פי שלא שתה רביעית. כיצד להקל אם המחה אותו צלול שאין כזית כשיעור רביעית אף על פי ששתה רביעית פטור כיון שעדיין לא שתה מן החמץ כזית וכן לענין השוהה יש בו להקל כגון ששתה ושהה וחזר ושתה אם יש בין תחילת השתיה עד סוף השתיה יותר מכדי שתיית רביעית אין מצטרף ופטור. וכן הדין בשאר מאכלות אסורות שהמחה אותם ושתה אותם כאשר כתב הרב פרק י"ד מהלכות מאכלות אסורות וז"ל וכן השותה רביעית של סתם יינם מעט מעט או שהמחה את החמץ בפסח או את החלב וגמעו מעט מעט אם שהה מתחילה ועד סוף כדי שתיית רביעית מצטרפין ואם לאו אין מצטרפין עכ"ל. ונ"ל טעמא דמילתא דבאכילה אזלינן בתר שיעור האיסור שהוא כזית ובשהייה אזלינן בתר הפעולה ושותה הוא ולא אוכל ובע"כ בשתה שיעור המחייבו עסקינן דאי לאו אמאי חייב. וא"ת דבשלמא הדברים הנאכלים כגון חמץ וחלב שהמחה אותם עבים ניחא דאיכא כזית בכדי שתיית רביעית אבל השותה סתם יינם השיעור הוא רביעית ושיעור השהיה עם השתיה היא רביעית וא"כ היכי משכחת לה וי"ל דשיעור השהיה היא רביעית בשתיית בני אדם ששותה בנחת וזה היה גומע במהרה אלא שהיה שוהה בין כל גמיעה וגמיעה. וכבר נשאלתי על זה פעם אחרת וראיתי מי שפירש דמתחילת השהיות עד סוף השהיות קאמר ואינו נכון כלל שהרי בהלכות שביתת עשור כתב אם יש מתחילת שתייה ראשונה עד סוף שתייה אחרונה וכו' וברור הוא. 


שו"ת הרדב"ז (ללשונות הרמב"ם) הלכות שחיטה פרק א 
 
הלכה כב 
[כב] שאלת ממני אודיעך דעתי על מה שכתב הרמב"ם ז"ל ליבן סכין באור ושחט בה שחיטתו כשרה משמע דפסק כר' זירא דבית השחיטה מרווח רווח ולדידיה אין צריך לבדוק הסכין מג' רוחותיה והוא ז"ל פסק באותו הפרק דצריך לבדוק הסכין מג' רוחותיה. 
תשובה בזה הלשון נפל מחלוקת בין הראשונים כי רבינו יעקב היה כתוב בספרו ליבן סכין באור ושחט בה שחיטתו פסולה. והר"ן ז"ל היה כתוב בספרו שחיטתו כשרה וכן אני אומר שהיא סברת הרמב"ם ז"ל מדלא השיג עליו הראב"ד ז"ל שהוא ז"ל סובר שחיטתו כשרה ואם איתא דבספרו היה כתוב שחיטתו פסולה היה משיגו כדרכו. והכי משמע נמי כיון דמימרא דר' זירא ליכא מאן דפליג עלה בהדיא אף על גב דאסיקנא דצריכה בדיקה אתלת קרנתא מ"מ תירץ הראב"ד ז"ל דעד כאן לא קאמר ר' זירא אלא בדיעבד אבל לכתחילה לא משום הכי אסיקנא דלכתחילה צריכה בדיקה אתלת רוחותיה ורב יימר הוא שהיה לומד לכתחילה מדיעבד דר' זירא ואנן לא סבירא לן כותיה הילכך כיון דאית לן תירוץ מרווח לא שבקינן מימרא דר' זירא. ותו דשמואל נמי משמע דס"ל דבית השחיטה מרווח רווח ולזה הסכים הרא"ש ורבינו יונה ז"ל דכשרה בדיעבד ולפיכך אין לשבש הספרים שלנו ורבינו יעקב ספר מוטעה נזדמן לו. הנראה לענ"ד כתבתי. 


שו"ת הרדב"ז (ללשונות הרמב"ם) הלכות שחיטה פרק ד 
 
הלכה ח 
[ח] שאלת ממני אודיעך דעתי במה שכתב הרמב"ם ז"ל וז"ל אבד לו גדי או תרנגול ומצאו שחוט בבית מותר וכו' מצאו בשוק אסור שמא נתנבל ולפיכך הושלך וקשיא עליו ז"ל בתרתי דמשמע מסוגיית הגמרא בריש חולין דבאשפה שבבית מותר דאסיקנא התם דפלוגתייהו דר' יהודה ור' חנינא באשפה שבבית דר' יהודה אוסר ור' חנינא מתיר ומשמע דהלכתא כר' חנינא מדאמרינן פרק אלו מציאות ר' חנינא אשכח גדי שחוט בין טבריא לצפורי והתירוהו לו משום שחיטה כר' (חנינא) [חנניא] בנו של ר' יוסי הגלילי ומהאי נמי קשיא עליה ז"ל דהא בשוק אשכחיה והתירוהו לו ומעשה רב. 
תשובה איברא דהכי פסקו הפוסקים ולא (אסרו) [אמרו] אלא אשפה שבשוק כו"ע מודו וכבר תמהו רבים על דברי רבינו ז"ל מהטעם אשר כתבת ולא ראיתי מי שיתרץ דברי הרב ז"ל ומשום הכי (אם) אומר שלא רצה הרב ז"ל לפסוק הלכה כר' חנינא ולא כההיא עובדא דבאותו הזמן לא היו הנכרים שוחטין אלא נוחרים או חונקין ומשום הכי ליכא למיתלי אלא בישראל וכיון דרוב מצויין אצל שחיטה מומחין הם לא אסרינן אלא באשפה שבשוק דודאי נבלה היא אבל אם מצאה בשוק מותרת דאיכא למימר מישראל נפל וכן אם מצאה באשפה שבבית איכא למימר לאו נבלה היא אלא אדם החביאה לשם כיון שלא הוליכוה לאשפה שבשוק. אבל בזמנו של הרב ז"ל הורגלו כל העולם בשחיטה וכ"ש הישמעאלים שאסור להם לאכול אלא שחוטה (אין) ראוי לפסוק כר' יהודה לחומרא דאם מצאה בשוק דאע"ג דרוב הנמצאים אצל שחיטה מומחין הם סמוך מיעוטא אנכרים דשחטי נמי ואסורה. וכן אם מצאה באשפה שבבית אתרעאי רובא כיון שנמצאת באשפה דאיכא למימר אחד מן הנכרים השליכה שם וכיון דאיתא תרתי לריעותא חדא דהושלכה באשפה ותו דאיכא למימר אחד מן הנכרים שחטה והשליכה תלינן בכל אחת מהני ואזלינן לחומרא באיסורא דאורייתא דבהמה בחייה בחזקת איסור עומדת. 
והוי יודע כי מה שנמצא כתוב במקצת ספרי הדפוס בטור בשם הרשב"א ז"ל שהתיר אפילו באשפה שבשוק וכן העתיקו בהגהה במיימוני אשר הדפיסו מחדש טעות סופר הוא ולא כתבו בעל הטור כלל לפי שאי אפשר לשום פותח ספר שיאמר כך דהא אמרינן בהדיא בהך סוגיא במסקנא באשפה שבשוק כולי עלמא לא פליגי דאסור אלא ודאי טעות סופר הוא. 


שו"ת הרדב"ז (ללשונות הרמב"ם) הלכות שחיטה פרק ו 
 
הלכה ג 
[ג] מעשה היה בקרום של מוח שנקב התחתון ולא נקב העליון ויש מי שרצה להכשירה לדעת הרמב"ם ז"ל לפי שמצא כתוב בספר יורה דעה ור' אליעזר כתב שמותר עד שינקבו שניהם וכן יראה מדברי הרמב"ם ז"ל. ואני בדקתי וראיתי שלשון הרב ז"ל הוא היפך זה שכתב אם ניקב העליון הסמוך לעצם בלבד כשרה ואם נקב התחתון הסמוך למוח טריפה ואי איתא הכי הו"ל למיכתב נקב אחד מהם כשרה עד שינקבו שניהם ותו כיון שהוא מודה שדעת הריא"ף ז"ל מתיר בעליון ואוסר בתחתון אמאי משוה ליה חולק על הריא"ף והלא לא ראינו שהוא חולק על הריא"ף ז"ל אלא במקומות מעט מן המעט ונער יכתבם. ונראה שהכריח אותו לפרש כן בדברי הרמב"ם ז"ל לפי שכתב אם נקב העליון הסמוך לעצם בלבד משמע הא אם ניקב גם התחתון טריפה אבל ניקב התחתון כשרה ואי משום הא לא איריא דמצית לפרושי דהא דקאמר בלבד היינו למעוטי שאם נקב עצם הגלגולת עם הקרום העליון וניקב גם המוח עצמו טריפה אף על גב דקרום התחתון קיים טרפה דקרום התחתון רך ודק הוא ואינו מגין לבדו אי נמי לפרושי למתני' דקתני נקב קרום של מוח טרפה ומשמע באיזה קרום משניהם משו"ה כתב שאם נקב העליון בלבד כשרה ובהכי לא איירי מתניתין ומתני' נמי הכי משמע מדלא קתני נקבו קרומי המוח. ולפיכך אני אומר כי טעות נפל בספרים והרמב"ן הוא ולא הרמב"ם לפי שהרמב"ן ז"ל פירש בדברי הריא"ף ז"ל דלא מינקבא עד דמנקבי תרווייהו וכיון דדחוק לפרושי הכי בדברי הריא"ף ז"ל משמע דהכי ס"ל ויש לתמוה עליו דאם כדבריו ז"ל למה צריך סימן חיתא דמנח היה מוחא ואמר רבה בר בר חנה אמר ר' יהושע בן לוי וכנגדו בבצים ניכר כיון דלא נפקא מינה מידי ודבריו צריכין לי עיון אבל הרשב"א והר"ן כתבו דברי הריא"ף כפשוטן וז"ל הרשב"א אבל מלשון הריא"ף נראה שהוא סובר דתתאה אף על גב דלא אינקיב עילאה ויש לחוש לדבריו ע"כ. וכן דעת  הר"ן ובהאי מינקט מילתא מציעתא עדיף לא כדברי האומר עד דאנקיבו תרווייהו ולא כדברי האומר דאי אינקיב עילאה טרפה ואי אינקיב תתאה לבד כשרה דטעמא דמסתבר הוא כיון דתתאה דבוק למוח ביה תליא טרפותא דאלו עילאה דבוק הוא לעצם הראש ותו לא מידי. 


שו"ת הרדב"ז (ללשונות הרמב"ם) הלכות שחיטה פרק ז 
 
הלכה ג 
[ג] שאלת ממני אודיעך דעתי במש"כ הרמב"ם ז"ל וז"ל אחד מסמפוני הריאה שניקב אפילו ניקב לחבירו טרפה. וקשיא לך דבגמרא משמע איפכא דגרסינן פרק אלו טרפות והא אמר רב נחמן האי סמפונא דריאה דאינקיב טרפה ודחינן ההוא לחבירו אתמר משמע דוקא כשניקב לחבירו טרפה אבל אם ניקב לבשר כשרה. 
תשובה כבר הקשו הראשונים נוחי נפש קושיא זו וריב"ש ז"ל האריך בתשובה לתרץ קושיא זו ומפני שלא נתיישבו דבריו אצלי לא כתבתים ואתה עיין בהם אבל אכתוב לך דעתי בזה ואתה תבחר ולא אני. הסברא נותנת דבזמן שניקב אחד מן הסמפונות לחבירו הוה לן לאכשורי משום דדמי לשאר פיצולי הסמפונות שהרוח נכנס ויוצא מזה לזה אבל כשניקב לבשר הוה לן לאטרופי לפי שנקב זה מצד חולי בא. וזה היה דעת המקשה שהקשה והא אמר רב נחמן האי הדורא דכנתא דאינקיב להדי חבריה חבריה מגין עליו והוה ס"ל דמדמינן טרפיות להדדי ואם כן הך מימרא דרב נחמן דסמפונא דאינקיב טרפה א"כ בדאינקיב לבשר הריאה איירי וטעמא כדאמרן דסמפון מגין על חבירו אבל בשר אינו מגין וזהו שכתב הרב ז"ל אפילו ניקב לחבירו טרפה לא מיבעיא אם ניקב לבשר דודאי אינו מגין אלא אפילו לחבירו דסד"א דהוי כפיצול בעלמא קמ"ל דאפילו הכי טרפה. והא דדחי תלמודא לחבריה אתמר, שנויא דחיקא הוא ואשנויי דחיקי לא סמכינן אלא נקיטינן מימרא דרב כפשטה. וא"ת א"כ הדרא קושיא דתלמודא לדוכתא שהרי הוא ז"ל פסק דמחט שנמצאת בריאה והיא שלימה כשרה והלא אי איפשר שתכנס המחט בבשר אלא א"כ ניקב הסמפון. י"ל דמחט זה נכנס דרך הקנה אל הסמפון הגדול וממנו לאחד מהסמפונות הקטנים עד סופו במקום שהוא בשר ומשם יצא לבשר הריאה ולא ניקב הסמפון והא דלא משני תלמודא הכי דלפי דעת המקשה דסבר דדרך הסמפון נקבה משני ליה. אי נמי דס"ל ז"ל דיש חילוק בין ניקב מחמת חולי לניקב מחמת מחט דהיכא דניקב מחמת חולי אפילו ניקב לחבירו טרפה אבל מחט שנמצאת בריאה אם שלימה היא כשירה דאחזוקי ריעותא לא מחזקינן ואפילו שנכנסה דרך הסמפון ונקבה אותו לא חיישינן כיון דלאו מחמת חולי הוא וסוגיא הכי מתפרשא לפי שיטה זו דהא דאמר רב אשי טרפות קא מדמית להדדי וכו' לתרוצי נמי פרכא קמייתא אמרה כלומר לא מדמית טרפות דמחט שנמצאת בריאה לסמפונא דריאה דאינקיב מחמת חולי והשתא הדרינן מהאי תירוצא דההוא לחבירו איתמר אלא בכל גוונא דאינקיב סמפונא טרפה וכגון דאינקיב מחמת חולי. כל זה כתבתי להתלמד אבל על לשון ראשון אני סומך והשתא ניחא מה שכתב הרב ז"ל. 
שאלת על מה שכתב הרב נקב סמפון מסמפוני הריאה אפילו לחבירו טריפה וקשיא לך מאי אפילו. 
תשובה כבר השיגו רבי משה הכהן בהשגותיו וגם ריב"ש כתב על זה בתשובה סי' קפ"ט ומה שאני סובר בדברי רבינו שלא הוצרך לכתוב ואם ניקב הסמפון לבשר הריאה כשרה דמילתא דפשיטא היא שהרי כל הסמפונות יש להם כעין נקבים שהרי כשאתה נופח את הריאה מתנפח גם הבשר דלא איירי ז"ל אלא היכא שנקב סמוך למקום שמתפצל מחבירו קודם שיכנס לבשר הריאה ולא מיבעיא אם נקב שלא לחבירו אלא אפילו ניקב לחבירו דסד"א חבירו מגין עליו קמ"ל. ופשיטא דבהכי מיירי ולא הוצרך לבאר כי בזולת זה המקום לא נקרא נקב וזה יותר נכון ממה שכתב ריב"ש גם מה שכתב בעל בית יוסף אינו מתיישב ועיין בתשובת ריב"ש וזהו מה שכתב רבי משה הכהן אלא שהוספתי עליו שלא הוצרך לפרש דפשיטא דבהכי מיירי. 


הלכה י 
[י] שאלת ממני אודיעך דעתי במה שכתבו הריא"ף והרמב"ם ז"ל דריאה שעלתה צמחין כשרה ואם היא מלאה מים סרוחים טרפה וקשיא לך דהא בפ' אלו טריפות משמע בהדיא דההיא דמוגלא בכוליא אתמר. 
תשובה איברא דהרז"ה והרשב"א והרא"ש וכל האחרונים ז"ל הסכימו דבכל גוונא כשרה והיינו הנך דקיימי צמחי צמחי כנדי כנדי טינרי טינרי דאכשרו להו סתמא ולא בדקי להו אי אית בהו מים סרוחין או לא. ומה שנ"ל ליישב סוגיית אלו טרפות לדעתו ז"ל דגרסינן בעא מיניה רבה בר בר חנה משמואל העלתה צמחין מהו אמר ליה כשרה אמר ליה אף אני אומר כך אלא שהתלמידים מזנדזין בדבר דאמר רב מתנא מליא מוגלא טרפה מים זכים כשרה אמר ליה ההיא בכוליא אתמר ע"כ. פי' התלמידים היו מגמגמים לאסור אפילו מלאה מוגלא בלתי סרוחה ודחינן דההיא בכוליא אתמר דמוגלא אפילו בלתי סרוחה טרפה אבל בריאה כהאי גוונא כשרה ואם היו סרוחים אפילו בריאה טרפה. וטעמא דמילתא דכיון שהגיע הפסד הלחה אשר בתוך הבועא עד שהיא מסרחת ודאי עתידה היא לינקב והרי היא בכלל ניקבה הריאה. והנך עובדי דגמרא לא היו סתומות אלא שכבר הוציאו מהם המוגלא ולא היתה סרוחה ולאפוקי מהתלמידים שהיו מגמגמין בדבר שאפילו במוגלא בלתי סרוחה היו רוצים להטריף. 
כללא דמילתא דטעמא דמתסבר הוא דמים סרוחין אין קרום הריאה עומד בפניהם כיון שהוא דק ורך ודחק אותם גרסת הספרים דגרסי עלה דמתניתין דנטלו הכליות כשרה ומים זכים כשרה הכא והכא לא אמרן אלא דצילי אבל עכירי טרפה וכי צילי נמי לא אמרן אלא דלא אסרוח אבל סריח טרפה ופי' הכא והכא ריאה וכוליא ובספרים שלנו לא כתיב הכא והכא לא קאי אלא אכוליא ואפילו לפי גרסת הספרים שלהם דחקו האחרונים דהכי קאמר מים זכים הכא והכא כשרים אבל עכורים אינם כשרים הכא והכא אלא בריאה דוקא וכו' וכן פירש הרשב"א והר"ן ז"ל. 


שו"ת הרדב"ז (ללשונות הרמב"ם) הלכות שחיטה פרק ט 
 
הלכה ז 
[ז] שאלת ממני אודיעך דעתי במה שכתב הרמב"ם ז"ל וז"ל ואם נטל כרוחב סלע מעל כל פני השדרה או מעל הטבור או מעל ראשי איברים ושאר כל העור קיים הרי זו ספק ויראה לי שמתירין אותה. וקשיא לך כיון דהוי ספיקא דאורייתא אית לן למיזל לחומרא דקי"ל דכל תיקו דאורייתא לחומרא וכן כתב הרב ז"ל בכמה מקומות. 
תשובה גנבא גנובי למה לך כבר קדמך הרא"ש ז"ל בפסקיו וז"ל והרמב"ם כתב הרי זו ספק ויראה לי שמתירין אותה ולא ידענא למה מתיר מספק ע"כ. ואם הרא"ש לא ידע מי אני אשר אבוא אחרי המלך ומאן מלכי רבנן. ומ"מ להוציאך חלק אי אפשר ואחר בקשת המחילה אתרץ דעת הרב ז"ל בע"ה. כי הוא ז"ל סובר דהוי תיקו בדרבנן דאין אסורה מן התורה אלא הגלודה שנגלד כל העור לגמרי וזהו שכתב בתחילת הלשון בהמה שנפשט העור שעליה כולו כיון שנקרע ביד או בחולי ונמצא בשר בלא עור הרי זו טרפה וזו היא שנקראת גלודה. משמע בהדיא דהיכא דנפשט כל העור הוי גלודה אלא דרבנן אסרו אפילו היכא דלא נגלד כל העור אלא נשאר מקצתו. ואתא תנא דברייתא ופירש שאם נשתייר בה כסלע כשרה אבל אם נשתייר בה פחות מכסלע טרפה מדרבנן דפחות מכסלע אינו מעלה ארוכה. ואיפליגו אמוראי באיזה מקום יהיה זה הסלע ויציל שמואל אמר על פני כל השדרה ופירש ר' נהוראי משמיה דשמואל כרוחב סלע על פני כל השדרה ור' ינאי אמר על מקום טיבורו דמשם עיקר החיות והדרא בריא. ורבה בר בר חנה אמר אראשי פרקים ופסק הרב בכולהו לחומרא והר"ן ז"ל קלסיה ועלה בעי ר' ינאי ניטל מקום כל השדרה וכולו קיים לשמואל ניטל מקום טיבורו וכולו קיים לדידיה ניטל ראשי פרקים וכולו קיים לרבה בר בר חנה מאי וסלקא בתיקו. 
והדבר ברור דאפילו אם ניטלו אלו ושאר כל העור קיים כשרה מן התורה דמשם גדל ורבה העור אלא דקא מיבעיא ליה כיון דרבנן אמרו דעיקר חיותו תלוי באלו המקומות ניטלו אלו המקומות מאי אסרוה רבנן נמי כיון דניטל העיקר או דילמא לא. וסלקא בתיקו והוי תיקו בדרבנן ולקולא. או כלך לדרך זו דנהי דפסקינן הלכתא כר' ינאי לגבי ר' יוחנן דהוי רביה במאי דפשיטא ליה לר' ינאי דבעינן כסלע במקום טיבורו אבל במאי דמספקא ליה לר' ינאי פסקינן לקולא דהא רב ור' יוחנן ור' אמי אמרי עדיפא מינה דלרב בכל מקום מציל ולר' אמי ור' יוחנן אפילו עור בית הפרסות מציל דסגי לן הלכה כותיה דר' ינאי במאי דפשיטא ליה אבל לא במאי דמספקא [ליה] דהא בכולא מילתא הוה לן למפסק כר' יוחנן וכן פסק הרא"ש ז"ל כר' יוחנן להקל ותמהתי עליו ז"ל אם היה כדאי ר' יוחנן לפסוק הלכה כמותו אף על גב דהוא מקל מכולהו ואף על גב דכמה אמוראי פליגי ומכללם  ר' ינאי רבו לפי גרסת הספרים שלנו למה לא יהיה כדאי ר' יוחנן לפסוק הלכה כמותו כנגד ספקו של ר' ינאי וכ"ש דעדיף טפי מדר' יוחנן שהרי שאר כל הגוף לא נגלד וכיון שכן גם אנכי לא ידעתי למה לא ידע הרב למה מתיר הרמב"ם ז"ל מספק. 
כללא דמלתא נצרף ספיקו של ר' ינאי עם ודאי של רב ור' יוחנן ור' אמי ונפסוק לקולא כספיקו של ר' ינאי וזה הלשון האחרון דרך ישר לפני איש לתרץ דברי הרמב"ם ז"ל וליכא למינדא מינה. ולענין עיקר הדין הריא"ף ז"ל פסק כשמואל דמחמיר מכולהו והרמב"ם ז"ל פסק כחומרי דתלת אמוראי קמאי ובעל העטור פסק כרב דכסלע בכל מקום מציל חוץ מבית הפרסות ונ"ל טעמו של פסק זה דאית לן הלכתא כרב באיסורי ואית לן הלכתא כר' יוחנן לגבי רב ואית לן הלכתא כר' ינאי דרביה דר' יוחנן הוא וא"כ דל מהכא ר' יוחנן הוה פלוגתא דר' ינאי ורב אית לן למפסק כרב דהוי מלתא מציעתא בין מלתיה דר' יוחנן ור' ינאי. והרא"ש ז"ל פסק כר' יוחנן דמקל מכולהו. ואנן אית לן למיחש לדברי הרמב"ם ז"ל חדא דאתריה הוא ועוד שהוא מחמיר והנראה לענ"ד כתבתי. 


הלכה טו 
[טו - טז] עוד שאלת עלה דהא דגרסינן פ' אלו טרפות אמר רב יהודה עוף שנחבט על פני המים כיון ששט על פני המים מלא קומתו וקשיא לך איך איפשר שיהיה בזה ריסוק איברים שהרי אנו רואים בעינינו שמשליכין את העוף מלמעלה למטה בכח ואינו ניזוק כלל שהרי הנוצה וכנפיה מגינות עליה מן הריסוק. 
תשובה איברא דכל ימי קשיא לי האי סוגיא ודקדקתי בלשון הרמב"ם ז"ל וראיתי שהפך לשון הגמרא שכתב תחילה נדבקו כנפיה בדבק וכו' נחבט על פני המים וכו' משמע שרוצה לפרש דהאי דשמואל איירי בעוף שנדבקו כנפיו בדבק ונחבט על פני המים ובכי האי גוונא ודאי דאיכא למיחש לריסוק אברים שהרי המים קשים לריסוקא ואף על פי שראינו כמה בני אדם שנופלים ונחבטים במים ואין מזיק להם כלל היינו שמפני כבדו יורד למטה ואינו מתרסק אבל העוף [מפני] קלותו אינו יורד למטה ונחבט על פני המים וחיישינן לריסוק אבל לא ראיתי לאחד מן המפרשים שיאמר בתנאי שיהיו כנפיו מדובקים או קשורים והריא"ף ז"ל כתב הסוגיא כפשטה ואף שמואל היה לו לפרש דאמורא הוא. ותו דאמימר ומר זוטרא פליגי בדבק משמע דלא איירי שמואל בשהיו כנפיו לא דבוקות ולא קשורות ואם כן הדרא קושיא לדוכתין ונ"ל דאע"ג דאיתא כמה עופות כבדים ושמנים כהאי תרנגולא דלא פסקה קניה מרוב שמנינותא ולפיכך תלוי הדבר בבדיקה ואם לא נבדקה לא נתנו דבריהם לשיעורין ותו כיון דראינו דנחבטה בעל כרחה רגלים לדבר שהכנפים לא הגינו עליו לאיזה סיבה שתהיה ותו דלפי קלותו של עוף כך הוא נח להתרסק בכל דהו ותו לא מידי. והנראה לענ"ד כתבתי. 


הלכה יז 
[יז] שאלה ילמדנו רבינו אור עינינו מה שכתב הרמב"ם ז"ל שכל האברים שבחלל יש בהם משום ריסוק אברים חוץ מבית הרחם שאם נתרסק הרי זו מותרת שנראה שהוא מפרש מאי דאמרי בגמרא פרק אלו טרפות בית הרחם אין בו משום ריסוק איברים בנפילה ולפי פירושו מה ענין לזה תינוק בן יומו אינו מטמא בזיבה ועגל שנולד ביום טוב דקא  בעו בגמרא לסיועי ליה מנייהו. 
עוד שאלת לפי פירושנו דבנולדים דרך הרחם קאמר הנה יודיענו מורינו סברת הר"ן ז"ל בפי' ההלכות שיש מי שאומר שסובר הר"ן ז"ל דבמקשה נמי לא חיישינן לריסוק אברים וזהו כדעת הראשונים שהביא הר"ן ז"ל סברתם ודחה אותה סברא לפי שזה דעת גדולי החבירים. שאלתיה מאת מורינו לבלתי תהיה עוד קטטה בינינו על כל דבר ודבר לכן יורנו רבינו דרך האמת והמאיר יאיר אורו ויהיה בעזרו נאם משתחוה למרחוק מול הדרת מעלתך גבריאל אליהו. 
תשובה יפה שאלת וכבר קדמך הרשב"א ז"ל אבל תמהתי עליך אם ראית דברי הרשב"א ז"ל בחידושין איך שאלת ממני דבר שלא יכול הרב ז"ל לישבו וז"ל הא דאמר רב נחמן בית הרחם אין בו ריסוק איברים נראה שהרמב"ם ז"ל מפרש לה בנפילה שכך כתב שכל האברים שבחלל צריכין בדיקה חוץ מבית הרחם ואיני יודע לפי פירושו האיך יתישב ענין שמועתינו בה ומה ענין תינוק בן יום אחד מטמא בזיבה ועגל שנולד ביום טוב לזה הענין עכ"ל. ומתוך לשון שאלתך אני מכיר שראית לשון הרשב"א ז"ל והראיה שכתבת הלשון בשיבושו כאשר כתוב בספרים שכן כתוב מה ענין לזה תינוק בן יומו אינו מטמא בזיבה ולשון הברייתא מטמא בזיבה וכן צריך להיות כפי הענין וכיון שכך הוא גנבא גנובי למה לך ומ"מ להפיק רצונך אכתוב לך מה שאפשר לתרץ על צד הדוחק אחר בקשת המחילה מהרב הנזכר כי מימיו שותים כל הבאים אחריו, ובענין הקפה בתלמוד אין ערוך אליו כ"ש אני העצב נבזה שארצה לפרש מה שלא ידע הוא ז"ל לפרש והדבר מצד עצמו הוא קרוב לנמנע אצל כל מעיין לפרש הסוגיא לפי שיטה זו חדא דלא שייכא על זה הפירוש סוגיא דגמרא וכדפרישנא. ותו דהאי דרב נחמן שייכא בהא דרב נחמן דמייתי לה תלמודא בסמוך בית המטבחים לית בהו משום ריסוק איברים וכתבה הרב ז"ל בפ' בעצמו למעלה וכי היכי דהך הוי פירושא דבית המטבחים אינו עושה ריסוק אברים הכי נמי הוי פירושא דבית הרחם אינו עושה ריסוק אברים לנולד. ותו דהראב"ד ז"ל לא השיגו בזה כמו שהשיגו בלשון הסמוך לו ואם איתא היש לך השגה גדולה מזו שאין הסוגייא מתפרשת לדעתו ואם תאמר שגם הראב"ד ז"ל דעתו כדעת הרב ז"ל היה לו לפרש הסוגיא כאשר עושה בכמה מקומות לפיכך אני אומר שהרב ז"ל מפרש כדברי רב נחמן חדא דאית בה תרתי מחד טעמא והא בהא תליין שאם נפלה אין חוששין לריסוק בית הרחם וגם הנולד אין חוששין שמא נתרסקו אבריו כשיצא מבית הרחם וטעמא דמילתא לפי שבית הרחם הוא עצביי חזק לעמוד בפני הנפילה כדרך שאמרו בסימנים וכיון שהוא עצביי קשה ופעמים תתרחב ופעמים תתקצר ומכווץ לפיכך בשעה שהוולד יוצא מתרחב ואין הוולד מתרסק בשעת יציאתו ואפילו במקשה לילד ומזה הטעם בעצמו הוא עומד בפני נפילה שהיא מתכווץ וסובל כח הנפילה ולא שייך ביה ריסוק והשתא מסייענן לרב נחמן שפיר תינוק ועגל דחדא באידך תליא. ואתה בני תעריך הדבר בעצמו לא לערך אומרו כי שמא הניחו לי רבותי מקום. 
ולענין ששאלת לדעת סברת הר"ן ז"ל במקשה לילד נ"ל דיפה אמרו החברים שכך היא סברת הר"ן ז"ל שאפילו במקשה לילד אין חוששין לריסוק אברים וכן נראה בבירור מלשון הר"ן ז"ל ולפיכך נראה לי דאפילו בשאינה מקשה איצטריך לאשמועינן דאין חוששין לריסוק אברים ומשמע לא מבעיא במקשה לילד דאצטריך לאשמועינן דאין חוששין אלא דאפילו בשאינה מקשה אצטריך לאשמועינן דאין חוששין. ולגבי דינא ליכא מידי בין פרושן של ראשונים לשל אחרונים אלא ליישב אסיעתא והראיה וכגון דא לא צריכא רבה אבל השאלה הראשונה צריכא נגר ובר נגר להולמה והנראה לענ"ד כתבתי ואם תמצא בשום מפרש יותר טוב אחוז בו ומזה אל תנח ידך עד שתודיעני כי כן אעשה גם אני. שוב ראיתי שנשאל ריב"ש על זה עיין שם. 


שו"ת הרדב"ז (ללשונות הרמב"ם) הלכות שחיטה פרק יא 
= 
הלכה ט 
[ט] שאלת ממני אודיעך דעתי מהו סברת הרמב"ם בסירכה מגב לגב לסמוכה לה או מחתוך לגב אם נקרא כסדרן או לא. 
תשובה בזה נפל מחלוקת בין הראשונים שהרי המרדכי והכלבו כתבו בשם הרמב"ם דמגב לגב טריפה ורבינו ירוחם משוה דעת הרמב"ם לדעת רש"י להכשיר מגב לגב וכן נראה דעת הטור להחמיר שכתב אבל כל שאר הפוסקים פסקו דלא מיקרי כסדרן אלא בשתים זו אצל זו מחיתוך של זה לחיתוך של זה אבל מגבו וכו' ולא הוציא את הרמב"ם מכלל שאר הפוסקים ומחלוקותם תלוי בנוסחות ספרי רבינו כי נמצא בקצת ספרים כתוב וחוט היוצא מאזן לאזן שלא על הסדר אפי' במקום רביצתה או על הסדר שלא במקום רביצתה אוסרין אותה ולפי לשון זה קשה מה שכתב בפרק שמיני אזן שנמצאת דבוקה בחברתה הסמוכה לה מותרת ואם נסמכו שלא על הסדר כגון שנסמכה ראשונה לשלישית טרפה משמע דוקא כי האי גוונא נקרא שלא על הסדר אבל מגב לגב הסמוכה לה נקרא שפיר על הסדר. וצריך לתרץ לפי שטה זו דרבינו בא לפרש אי זו נקראת סמוכה ואי זו לא נקראת סמוכה כגון שנסמכה ראשונה לשלישית אבל אם נסמכה מגב לגב אף על פי שהיא סמוכה טריפה מטעמא דעשויה להתפרק ואין דבר זה תלוי בסמיכות ויש מקצת ספרים שאין כתוב בהם לשון זה והיא הנוסחא אשר מצא בעל מגדל עוז כאשר בא לארץ הצבי ולפי נוסחא זו הדבר ברור דמגב לגב כשרה כאשר נראה ממה שכתב בפ"ח. נמצאת למד שהוא מחלוקת בהבנת לשון הרב וכיון שכן וראינו רוב המפרשים והפוסקים מסכימין לאיסור אין ראוי להקל וכל שכן בבהמה של עכו"ם ואני לא התרתי בימי דבר זה וגם טבחי מצרים אינם מקילין בדבר זה ואם יש מי שהקל בדבר אנכי לא שמעתי. ואפי' אם תרצה לומר שדעת רבינו כפי מה שכתוב בספרים שלנו וכך משמע ממה שכתב בפ"ח אין ראוי להקל כנגד כל גאוני עולם שאסרו באיסור תורה [וכ"ש] בבהמת העכו"ם [וכ"ש] שהוא דבר שהשכל מורה עליו כיון שאין הסירכה מחיתוך לחיתוך במקום ששוכבות זו על גב זו יבא להתפרק ותנקב הריאה וגדולה מזו יש מי שמחמיר שאפילו מחיתוך לחיתוך אם הסירכא באלכסון טריפה ואף על גב דזו חומרא גדולה מכל מקום מינקט מילתא מציעתא עדיף טפי. 
ולענין סירכא לעצם ולבשר כי לדעת הרב מותרת אם היה רוב הסירכא לבשר או אפי' המיעוט לבשר התיר רבינו בזה ובא מעשה לידי במצרים שהיה הסירכא רובה דבוקה לעצם ומיעוטא לבשר ודקדקתי וראיתי כי העצם דוקא באמצעיתו הוא מופשט מבשר לגמרי והוא ודאי אינו מגין אבל בצדדין ממקום שמתחיל להשתפע לצד הבשר יש שם קרום ולדעתי אותו הקרום מגין וחשוב כבשר והכשרתי לפי שהיה מיעוט הסירכה דבוקה בעצם המופשט מבשר והרוב היה דבוק באותו קרום של צד הבשר ובבשר והדבר ברור דבכל דוכתא אזלינן בתר רובא אבל אם רוב הסירכא דבוקה בעצם המופשט מקרום ובשר לא תכשיר אותה חדא כיון שהרוב דבק במקום שאינו מגין לא תעלה לה ארוכה. ותו דעיקר הדין תלוי במחלוקת וכבר ידעת דבכל דוכתא אזלינן בתר רובא בין להקל בין להחמיר. 


שו"ת הרדב"ז (ללשונות הרמב"ם) הלכות שבועות פרק א 
= 
הלכה ט 
[ט] על מה שכתב לחייב על השוגג כמזיד. וטעות הוא שנפל בספרים וכך הוא לחייב על המזיד כשוגג כאשר כתב המגיה. 


שו"ת הרדב"ז (ללשונות הרמב"ם) הלכות שבועות פרק ב 
= 
הלכה ה 
[ה] שאלה ולענין מה שכתב הרמב"ם ז"ל שכתב כל כינוי שבועה כשבועה כגון שהיו אנשי המקום עלגים והיו קורין לשבועה שבותה או שקוקה או שהיו ארמיים שלשון שבועה בלשונם מומתא והעלגים מכנין אותם ואומרים מוהא כיון שאמר לשון שמשמעו ועניינו שבועה הרי זה חייב כמי שהוציא לשון שבועה. וקשה לי כמאן פסק אי כר' יוחנן לשונות העכו"ם הם ולא לשון עלגי שפה והיינו דאמרינן בגמרא מאי לאו מ"ד כינויי כינויין אסורין קסבר כינויין לשון עכו"ם הם וכיון שהם לשון עכו"ם ממש אלימי למתפס כינוי כינויין. ומתרצין לא דכו"ע לשון עכו"ם הם בית שמאי סבר הכי נמי משתעי עכו"ם ובית הלל סברי הכי לא משתעי עכו"ם ע"כ משמע דלשון עכו"ם ממש הוא ולא לשון עלגים. ואי פסק כריש לקיש שהם לשונות שבדו חכמים להיות נודר מטעמא דפירשו בגמרא שלא יבואו להזכיר שם שמים לבטלה. מה שייך בזה עלגים זה הלשון בדו חכמים לעלגים ולבלתי עלגים. 
תשובה ס"ל לרב דליכא בין ר' יוחנן וריש לקיש מידי לגבי דינא דבין למר ובין למר אם אין הנשבע מכיר שהוא ענין שבועה אינו חייב דהא בעינן פיו ולבו שוין בין שיהיה לשון עכו"ם או לשון חכמים כיון שהוא מכיר ודאי חייב דכינוי שבועות כשבועות והיינו דתלי הרב ז"ל טעמא כיון שאמר לשון שמשמעותו ועניינו שבועה הרי זה חייב דבהכי תליא מלתא. והיינו דלא בעי תלמודא מאי בינייהו משמע דליכא בינייהו מידי ואי הוה האי מאי דקאמר תלמודא לימא כתנאי וכו' איכא בינייהו כינוי כינויין אלא לא קאמר הכי ואמרינן דכו"ע כינויין לשון עכו"ם וכו' ואיבעית אימא וכו' והוי כעין אמר לך ר"י אנא דאמרי ככו"ע אלא לשון נדרים משונה. וכן כתבו המפרשים ז"ל. אלא דפירושא דהני לישנא אם הם לשון עכו"ם או לשון שבדו חכמים ס"ל לרב כר"ל דמסתבר טעמיה דקשיא לר' יוחנן דמה ראו חכמים להזכיר אלו יותר מכל לשונות העכו"ם. וכתבו בשם הר"ר יהודה בר חסדאי בתירוץ קושיא זו דלא מיבעיא שאר לשונות העכו"ם שהוא לשון גמור אלא אפילו הני שאינם לשון גמור אלא לשון הקדש שנשתבש מעט אפ"ה הוי כינוי כיון שהעכו"ם מדברים בו והרב ז"ל יאמר לך אדרבה כיון דאית בהו תרתי חדא שהם לשון עכו"ם שמדברים ועוד שהוא קרוב ללשון הקדש פשיטא דהוי כינויין ומשו"ה ס"ל כדעת ר"ל שהוא לשון שבדו חכמים מפני שהעלגים היו אומרים השבועה כל מקום ומקום כפי עלגות לשונם בחרו להם חכמים אלו הלשונות. וכן כתב הרא"ש ז"ל בהדיא וז"ל ובאלו הלשונות ראו החכמים שהיו עלגים שבהם שלא היו בקיאין לדבר עברית מדברים בהם ותקנו אותם לכנויין ולא בשביל שאלו האותיות קרובין ללשון יותר משאר אותיות עכ"ל. הא למדת דבין עלגים בין בלתי עלגים שנשבע באחד מהלשונות הללו כיון שיודע שמשמעות הענין שבועה הרי הוא חייב בה מן התורה דלכו"ע לכל דיני נדרים מרבינן כנויים וכן שבועות וזה ברור וכן כתבו המפרשים ז"ל. 


שו"ת הרדב"ז (ללשונות הרמב"ם) הלכות שבועות פרק ד 
= 
הלכה א 
[א] שאלת ממני אודיעך דעתי על מ"ש הרמב"ם ז"ל מי שנשבע שלא יאכל כלום ואכל פחות מכשיעור פטור שאין אכילה פחות מכזית והרי הוא כאלו אוכל חצי שיעור מנבילות וטריפות וכיוצא בהם. וקשיא לי דבשלמא נבלות וטרפות איסורן מצד עצמן ולכן כל שהוא אסור מן התורה לר' יוחנן וילפינן לה ביומא מרבוייא דכל חלב. אבל הנשבע שלא יאכל אין איסורו אלא מחמת שבועתו והוא נשבע שלא יאכל וסתם אכילה כשיעור משמע. 
תשובה אם ראית דברי הר"ן ז"ל בפ"ב שבועות שתים כתוב לא ידענא מאי קא בעיא לך שהרי הוא ז"ל כתב שתי סברות והכריע כדברי הרמב"ם ז"ל מהא דאמרינן פ' [יום הכיפורים] (היכי) חצי שיעור (דתנן) ר' יוחנן אומר אסור מן התורה דכיון דחזי לאצטרופי איסורא אכיל אלמא חצי שיעור לא מתסר אלא משום דחזי לאצטרופי ובשבועות נמי אף על גב דאין  בכלל דבריו אלא שיעור שלם הני מילי לאיסור ולקרבן אבל כיון דחזי לאצטרופי ולהשלימו לכזית איסורא מיהא איכא ועיי"ש בפי' ההלכות. ועוד יש ראיה דתנן שבועה שלא אוכל ואכל כל שהוא חייב דברי ר' עקיבא אמרו לו לר' עקיבא היכן מצינו באוכל (ואכל) כל שהוא שחייב. שזה חייב ובשלמא לדעת הרמב"ם ז"ל נמצאו רבנן ור' עקיבא חולקים דמר אמר אסור מן התורה ומר אמר לוקין עליו אלא לפי השטה האחרת קשה דנמצאו חלוקים מן הקצה אל הקצה דמר אמר חצי שיעור מותר ומר אמר חצי שיעור לוקין עליו. ותו דלא קשה להו לרבנן אלא היכן מצינו באוכל כל שהוא שמביא קרבן משמע דלא קשיא להו אלא שמחייב ר' עקיבא קרבן על כל שהוא אבל לענין שיהיה אסור לאכול כל שהוא לא קשיא להו דהא כל איסורין שבתורה כך הם. ותו דהשתא פסקינן מלתא מציעתא פסקינן כרבנן דליכא מלקות ופסקינן כר"ע דאיכא איסורא מיהא והוי כעין פשרה. ועוד דאפשר לומר דבשבועות ונדרים הלך אחר לשון בני אדם וכל הנשבע שלא יאכל דבר פלוני דעתו הוא לאסור אותו על עצמו כחומרת איסורי תורה וכי היכי דבאיסור תורה חצי שיעור אסור מן התורה הכא נמי לא שנא. 
וא"ת היכי יליף ר' יוחנן מכל חלב לכל איסורין שבתורה שאני חלב דחמיר שהוא בכרת. הא לא קשיא דכיון דשניהם איסורי תורה שפיר ילפי מהדדי ואדרבה איכא למימר מלקות עדיף דאיכא מקצת מיתה בידי שמים ומהאי טעמא בוידוי והיכא שהסימן הוא אק"ח (מכ"ס) [מכ"ם] יש מהפכין ומקדימין מיתה בידי שמים כרת מלקות ארבעים דמשום דמלקות חמיר טפי ולא זו אף זו מהקל לחמור. עוד י"ל לפי דרכו של הר"ן ז"ל דאנן לא ילפינן מכל חלב אלא טעמא דחזי לאצטרופי וכיון דמשום הכי הוא כל איסורין חזו לאצטרופי וז"ל דאע"ג דהתם ביומא מריבויי דכל חלב מייתינן חצי שיעור הא ודאי ההוא ריבוייא לא כתיב אלא גבי חלב ואפ"ה ילפינן מינה לכל איסורין שבתורה משום דפשיטא לן דלא אסריה רחמנא אלא משום דחזי לאצטרופי ולמה לא יהיה דין שבועה כדין שאר איסורין ע"כ ומ"מ אם פירש בשעת שבועתו שיהיה מותר בחצי שיעור כגון אם אמר הריני נשבע שלא אוכל כשיעור אבל פחות מכשיעור אוכל הרי זה מותר בחצי שיעור דבשלמא כשאומר שלא אוכל סתם או שלא אוכל כזית דעתו לעשותו כאיסור תורה ושייך טעמא דחזי לאצטרופי אבל היכא דפירש בהדיא בשעת שבועה שאינו נשבע על חצי שיעור הדבר ברור שמותר בחצי שיעור והבו דלא לוסיף על המחלוקת. ואם אמר שבועה שלא אוכל כזית או שלא אוכל עשר תאנים הרי חצי זית או חמש תאנים הוו חצי שיעור ואסור מן התורה לדעת הרמב"ם ז"ל אבל אין לוקין עליו דהוי ככל שאר איסורין דקיי"ל חצי שיעור אסור מן התורה. והנראה לענ"ד כתבתי. 


שו"ת הרדב"ז (ללשונות הרמב"ם) הלכות שבועות פרק ה 
= 
הלכה ד 
[ד] שאלת ממני ידידי אודיעך דעתי על לשון הרמב"ם ז"ל אבל אם נשבע ראובן שלא יכנס שמעון לביתו ולא יהנה מנכסיו ועבר שמעון ונכנס לביתו של ראובן ונהנה מנכסיו שלא מדעתו ראובן פטור ושמעון חייב שעבר על דבר האסור לו לעשותו וכו'. ומדקאמר חייב משמע חייב מלקות. ואלו בפרק ה' [מהל'] נדרים בכיוצא בזה כתב דאינו לוקה וזה לשונו ראובן שאמר לשמעון הריני עליך חרם או הרי אתה אסור בהנייתי נאסר על שמעון שיהנה בראובן ואם עבר ונהנה אינו לוקה שהרי לא אמר שמעון כלום וכו'. 
תשובה מה שכתב בפרק חמישי מהלכות שבועות איירי בשענה שמעון אמן ומשום הכי חייב מלקות כאלו הוציא שבועה מפיו והכי משמע מדקאמר לעיל מינה ואין אותם אחרים נזקקים לקיים דברי זה הנשבע אלא אם כן ענו אמן כמו שביארנו ועלה קאי אבל אם נשבע ראובן שלא יכנס שמעון וכו' ותרתי השמיענו דראובן פטור אף על פי שהוציא שבועה מפיו כיון שנכנס שמעון שלא מדעתו. אבל אם נכנס שמעון מדעת ראובן חייב ראובן אף על פי שלא עשה ראובן מעשה. ותו קמ"ל דמשכחת לה דחייב שמעון אף על גב דלא הוציא שבועה מפיו כיון  שעבר על דבר האסור לו לעשותו שלא נשבע זה אלא על דבר שהוא ברשותו וכגון שענה אמן והכי משמע נמי ממה שכתב בהלכות נדרים שהרי לא אמר שמעון כלום לאפוקי מהך דלעיל שאמר שמעון כלום דהיינו שענה אמן. וא"ת אי בשענה אמן אפילו נשבע על דבר שאינו ברשותו כמו שכתב הרב ז"ל למעלה. לא קשיא דלהכי סתם הרב ז"ל וכתב חייב לומר דאי בשענה אמן יתחייב מלקות ואם לא ענה אמן עבר על דבר שאסור לו לעשותו מה שאין כן אם נשבע על דבר שאינו ברשותו דהתם ליכא איסורא כלל אלא אם קיימו דבריו הרי אלו משובחים. והשתא ניחא ממה שהקשה הטור דאי ענה אמן הרי קבל עליו שבועה ואם לא ענה אמן מכל מקום נאסר עליו אותו הדבר דהוי כאלו נשבע ראובן שלא יניח את שמעון ליכנס בביתו וזה שנכנס שלא מדעתו הוי גורם לראובן שיעבור על שבועתו ואסור. 


הלכה יח 
[יח] שאלת ממני אודיעך דעתי במה שכתב הרמב"ם ז"ל וז"ל נשבע שלא יאכל מצה שנה או שנתים וכו' כגון שנשבע שלא ישב בצל סוכה לעולם או שלא יעלה עליו בגד שנה או שנתים וקשיא לך מאי איריא משום כולל בלא כולל נמי חלה עליו שבועה אם אמר שבועה שלא אלבש ציצית חלה עליו שבועה דהא אם ירצה לא יתחייב בציצית לעולם וכגון שלא ילבש בגד של ארבע כנפות דאפילו למ"ד חובת גברא הוא היינו אם לובש בגד של ד' כנפות אבל אם אינו לובש פטור הוא אלא מדת חסידות הוא שיביא עצמו לידי חיוב וכן כתב הרב בעצמו בהלכות ציצית. 
תשובה כבר קדמך אחד מן האחרונים שהגיה על הרב ז"ל אלא שצלל במים אדירים ולא עלתה בידו המרגלית שכתב וז"ל ואפשר ליישבו על קיום מצוה כגון שלא ילבש בגד שעטנז או לא ילבש כלי אשה דשבועה זו אינה חלה אלא בכולל ומ"מ שנה או שנתים לא אתי שפיר והיה נכון לפרשו על לבישת תפילין שהזכיר כבר אך היה ראוי לומר שלא יעלה עליו מלבוש כי רחוק הוא שיהיו תפילין נכללין בכלל בגד עכ"ל. ושני הפירושים כאחד אינם טובים לא בענין ולא בלשון וק"ל אבל הקושיא חזקה היא ואומר דקושטא הוא דמי שנשבע שלא ילבש בגד המתחייב בציצית ודאי חלה עליו שבועה שהרי יכול לפטור עצמו כאשר כתבת. אבל מי שנשבע שלא ילבש ציצית לא חלה עליו שבועה דמשמעות שבועתו הוא שילבש בגד המתחייב בציצית בלא ציצית דבנדרים הלך אחר לשון בני אדם והבגד טלית קרו ליה אבל הפתילים ציצית קרו ליה וקושטא נמי הכי איתא דכתיב ויקחני בציצת ראשי. ושבועה כזו אף על גב  דלא חיילא דנשבע לבטל את המצוה הוא מ"מ בכולל חיילא ובכה"ג איירי הרב ז"ל וה"ק כגון שנשבע שלא יעלה עליו בגד ודעתו היה לאסור עליו ציצית של מצוה וכלל אותו בלשון בגד כלישנא דקרא ועשו להם ציצית על כנפי בגדיהם ואפ"ה כיון שכלל זמן הפיטור עם זמן החיוב חיילא שבועתו בכולל. הא למדת שאם נשבע שלא ילבש בגד ואמר לא היה בדעתי אלא בגד האמור בתורה דהיינו בגד שיש בו ד' כנפות בלא ציצית הרי זה מותר ללבוש שאר בגדים שהרי לא היו בדעתו בשעת שבועה. וגם על בגד של מצוה לא חלה שבועתו לפי שנשבע לבטל מצות עשה ועושה המצוה ולוקה משום שבועת שוא ולאשמעינן האי חידושא כתב שלא יעלה עליו בגד ולא כתב שלא יעלה עליו ציצית דטעמא משום דהוי בכולל חלה שבועתו הא אם לא היה בכולל ואמר לבגד של תורה נתכוונתי לא חלה שבועתו דנשבע לבטל את המצוה הוא דסד"א דלשון בגד כל מיני בגד קמ"ל דבגד של תורה בגד סתם איקרי כיון שפירש שלזה היה דעתו. 
כללא דמילתא דהכא עסקינן בשאמר לא נתכוונתי אלא שלא אטיל ציצית לבגד של ארבע כנפות אפי' הכי חיילא עליה שבועה בכולל ותו לא מידי. הנראה לענ"ד כתבתי. 


שו"ת הרדב"ז (ללשונות הרמב"ם) הלכות שבועות פרק ט 
= 
הלכה ב 
[ב] על מה שכתב או שהשביען חוץ לבי"ד. הגיה עליו ז"ל משכחת חוץ לבי"ד מפי אחרים אם ענו אמן וכו' כוונתו לפרש דברי הרב ואין צורך כי דבריו מפורשים במקומם שכתב וכן אם השביען התובע וכפרו בו אף על פי שלא נשבעו הם ולא ענו  אמן אחר שבועתו כיון שכפרו הרי אלו חייבים והוא שישביעם בבי"ד ע"כ. משמע דוקא בבי"ד הוי שבועה אף על גב דלא ענו אמן אבל חוץ לבי"ד לא הוי שבועה עד שיענו אמן  ובמושבעים מפי אחרים איירי ולא ידעתי למה הביא ראיה מפרק עשירי. 


שו"ת הרדב"ז (ללשונות הרמב"ם) הלכות שבועות פרק יא 
== 
הלכה י 
[י] העתיק לשון אור זרוע ותשובת רבינו מאיר ז"ל וריב"א ז"ל ואף על פי שאיני כדאי להכריע דעתי נוטה לדעת א"ז דדעת בי"ד על דעת המקום הוא נסמך ואין דעתו שיעיד אחד מכל מיני פסולי עדות ולפי דעת ריב"א גם בעל הדבר הוא בכלל החרם אף על פי שהוא נוגע בדבר אלא משמע דאין דעת בי"ד בשעת החרם אלא על עדות שראוי להתקבל בפני בי"ד. ועל ענין היהודי שגנב לעכו"ם וכו' כן הייתי נוהג במצרים כשהיו השופטים שולחים להשביע את ישראל ואני יודע שנשבע לשקר לא הייתי משביע אותו מפני חלול ה' אלא עושה פשרה ביניהם. ואני אומר לישראל אם תעשה פשרה מוטב ואם לאו אומר לשופט שאין אני רוצה להשביע שבועה זו והוא יבין ומיד היה עושה פשרה וכן נהגתי שנים רבות והיה ה' מתכבד בזה והיו משבחים הדבר השופטים וכן ראוי לכל דיין לדון. 


שו"ת הרדב"ז (ללשונות הרמב"ם) הלכות נדרים פרק א 
 
הלכה כא 
[כא] על מ"ש הרב אבל האומר לא טמא שאוכל לך לא נותר שאוכל לך לא פגול שאוכל לך אסור וכו'. הגיה עליו אך לשון זה לא טמא שאוכל לך קשה לפרשו באופן שרבינו פירשו אם לא על דרך התימה. עוד הגיה דבפירוש המשניות לא פירש כן. ואם היה מדקדק יפה בלשונו ז"ל לא היה קשה עליו לפרשו לפי דרכו של הרב ז"ל וזה כי המגיה חשב שכוונת רבינו לומר דמאי דאמרינן לא נותר ולא פגול פירושו משום דלא שייך פגול ונותר אלא בקרבן הילכך בין שיאמר כל מה שאוכל לך פגול או נותר או שיאמר לא פגול ולא נותר נאסר. אבל לענין טמא בשלמא כשאמר שאוכל לך טמא ניחא דנאסר אבל לא טמא שאוכל לך למה אסור דהכי משמע לא יהיה טמא מה שאוכל לך אלא טהור ולפיכך כתב דבתמיהא מפרשינן ליה ורבים תמהו על דבריו ואני מכלל. לשון אחד וגזרה אחת ויהיה מקצתו בתמיה ומקצתו בניחותא אתמהא. 
ואפילו לפי ומה שהבין בדברי הרב אני אפרש דסתם טומאת אוכלין בקדשים משמע דאלו בהמות וחיות ושקצים ורמשים וכל הטמאים מאכלות אסורות קרי לה אינשי הילכך דעת הנודר הכי הוא לא קרבן טמא יהיה מה שאוכל לך אלא קרבן טהור ולפיכך אסור ויגידו עליו רעיו פגול ונותר. אבל אין זו כוונת רבינו ממה שכתב בסוף לשונו לפיכך לא אוכל לך ושיעור כוונת הנודר כל מה שאוכל לך טמא או נותר או פגול הוא לפיכך לא אוכל לך ומלת לא שדינן ליה בסוף מילתיה וזה מפורש בדברי הרב ז"ל ואין זה חולק על מה שפירש במשנה וכן פירש רש"י ז"ל והרא"ש ז"ל ולא פירשו כן מפני שהדין [אינו] משתנה דבין שיאמר לא טמא שאוכל לך ובין שיאמר טמא שאוכל לך הכל אסור. ופי' הרא"ש דהיינו קדשים שנוהג בהם טומאה וטהרה ואף על גב דתרומה שייך בה טומאה וטהרה סתם נדרים  להחמיר ע"כ. והרי זה על דרך הפירוש הראשון שכתבתי. אלא לישנא דמתניתין דחקינהו לפרושי הכי דקתני לא כשר ולא דכי טהור וטמא פגול ונותר ומדלא תני כולא כי הנך דרישא משמע דפירושא דמתניתין הכי הוא או שאמר טמא פגול ונותר אבל לגבי דינא שוים הם כאשר כתבתי. וגם הירושלמי הוא על הדרך שפירשתי למעלה ונראה דטעמו של הרב שלא פירש כן משום דטומאה וטהרה שייכא נמי בתרומה ושייכא נמי במאכלות דכתיב וזה לכם הטמא וכתיב כל צפור טהורה תאכלו ורבים כאלה ובשלמא היכא דאמר טמא פגול ונותר איכא למימר סתם נדרים להחמיר אבל כשאומר לא טמא ולא נותר ולא פגול סתמו להקל הוא שהרי אומר שלא יהיה טמא נותר ופגול משום הכי יהיב הרב ז"ל טעמא אחרינא דהוי כאלו אמר טמא נותר ופגול הוא ולפיכך לא אוכל לך כן נראה לי דעת הרב ז"ל. 


שו"ת הרדב"ז (ללשונות הרמב"ם) הלכות נדרים פרק ז 
 
הלכה ז 
[ז] על מה שכתב הרב שהרי לא נדר מאיש אחד כדי שנגזור עליו אלא מאומה כולה שאם אי אפשר לישא וליתן עם זה ישא ויתן עם אחר. והגיה וזה לשונו וקאי על מה שאמר שהרי לא נדר מאיש אחד כדי שנגזור עליו וכן תמצא מבואר בדברי הר"ן בפ' אין בין המודר וראוי להיות כאן אלא מאומה כולה בסוף אך לא מצאתיו בספר ע"כ. כוונת הגהתו שזה הלשון אלא מאומה כולה לא נכתב במקומו אלא בסוף הלשון היה ראוי שיכתב ע"כ. וכן כתב ג"כ הטור כמו הר"ן בשם הרמב"ם ואני חושד שמא טעות הוא בספרים שהרי לא כתבו לשון הרב בעצמו אלא הענין ושמא הרמב"ן הוא שכתב לשון זה בהלכות נדרים שלו ומכל מקום לשון הרב מתוקן ובמקומו שאמר שהרי לא נדר מאיש אחד כדי שנגזור עליו אלא מאומה כולה ובמלת כולה גלה טעמו של דבר שאין ראוי לגזור עליו וצריך לילך לבקש אומה אחרת לישא וליתן עמהם אבל הנודר מאיש אחד ליכא האי טעמא שאם אי אפשר לישא וליתן עם זה ישא ויתן עם אחר וטעם הגזרה הוצרך לפרש בהדיא אבל מה שלא גזרו לא היה צריך טעם וכלל אותו במלת כולה וברור הוא. 


שו"ת הרדב"ז (ללשונות הרמב"ם) הלכות נדרים פרק ט 
 
הלכה ט 
[ט] שאלה על לשון הרב חטים שאני טועם אסור בהם בין קמח בין פת. ובסמוך כתב חטים שאיני טועם מותר באפוי ואסור לכוס. 
תשובה טעות סופר יש בספרים וכך צריך להיות חטה חטים שאיני טועם אסור בהן בין קמח בין פת וכו' והכי תניא בפ' הנודר מן המבושל רבן שמעון בן גמליאל אומר (חטים) [חטה] שאיני טועם אסור לאפות ומותר לכוס (חטה) [חטים] שאיני טועם אסור לכוס ומותר לאפות חטה חטים שאיני טועם אסור בין לכוס ובין לאפות והם דברי רבינו אלא שהקדים המאוחר וטעמא דיש חילוק בין חטים לחטה דחטה גרגיר אחד משמע ומגרגיר לא קאמר אלא ודאי פת אמר דחד גופא הוא הילכך בפת אסר נפשיה אבל חטין משמע חיין לכוס שכן אדם כוסס חטין חלוקים יחד ובנדרים הלך אחר לשון בני אדם ולכוס קורין חטין ולפת קורין חטה ובזמן שאמר חטה וחטין שאיני טועם אסר עצמו בין לכוס בין לאפות ודברים פשוטים הם לא היה כדאי לשאול עליהם. 


שו"ת הרדב"ז (ללשונות הרמב"ם) הלכות נדרים פרק יג 
= 
הלכה ב 
[ב] על מה שכתב שאין הבעל והאב מתיר כמו החכם אלא עוקר הנדר מתחילתו ומפירו. והגיה עליו שהרי הוא עצמו כתב באותו פרק האשה שנדרה בנזיר ושמע אחר והתפיס עצמו בנדרה ואמר ואני ושמע אביה או בעלה והפר לה שלה מופר וזה שהתפיס עצמו חייב ע"כ ואם איתא דאב או בעל עוקר הנדר מעיקרו אמאי המתפיס חייב והביא מה שכתב בפי' המשנה והאריך והעלה הדבר בצ"ע. ותו קשה דהכא משמע שאין החכם עוקר הנדר מעיקרו ובפרק י"ד כתב מי שנדר ושמע חברו ואמר ואני ונשאל הראשון והותר הותרו כולם משמע שהחכם עוקר הנדר מעיקרו והכי איפשיטא בעיין ובעל מיגז גייז חכם מעקר עקר. ויש לתרץ דלעולם הכי ס"ל לרב ז"ל דחכם עוקר הנדר מעיקרו והבעל או האב מיגז גייז מכאן ולהבא. ומה שכתב ז"ל פרק י"ג הוא לתת טעם דבעל שאמר בלשון חכם וחכם שאמר בלשון בעל אינו כלום לפי שאין לבעל ולאב כח להתיר האסור אבל החכם יש לו כח להתיר קשר האיסור כאלו לא הוה ומשו"ה אם הותר הראשון הותרו כולם ולפיכך אינו אומר אלא בלשון מותר לך ולא בלשון הפרה שאין כח לבטל האיסור אלא להתירו כדכתיב אבל הבעל או האב עוקר הנדר מתחילתו שאם היה הנדר חל לגבי דידה ונאסרה בדבר לא היה להם כח להתירו ולפיכך אינו אומר אלא בלשון הפרה ומהאי טעמא נמי אמרינן בעל מיגז גייז דדוקא הבעל לאשתו או האב לבתו נתנה לו תורה כח להפר אבל אחרים שהתפיסו עצמם בהן לא נתנה להם תורה כח להפר ומה שאמר שעוקר הנדר מתחילתו ומפירו לאו למימרא שאין הנדר נדר דודאי נדר הוא והמתפיס בה נתפס אלא לגבי דידה הוי כאלו נעקר מתחילתו ולפיכך אומר לה בלשון הפרה ולזה כיוון הרב בפירוש המשנה במה שכתב כשהפר אינו עוקר מן הנדר אלא מה שתלוי באשה בלבד והוא מה שאמרו בעל מיגז גייז וכו' למדנו שאם היו לו שתי נשים או שתי בנות ונדרה אחת מהן ושמעה האחרת ואמרה ואני כמותך והפר לראשונה מותרת גם השניה שהרי יש לו כח להתיר לנשיו ולבנותיו ויפה דקדק ז"ל וכתב ושמע אחר והתפיס עצמו בנדרה אחר ממש ועלו דברי הרב כהוגן. 


שו"ת הרדב"ז (ללשונות הרמב"ם) הלכות נזירות פרק ד 
= 
הלכה יא 
[יא] שאלת ממני ידיד נפשי אבאר לך לשון הרב ז"ל וז"ל האומר הריני נזיר ביום שבן דוד בא כו' אם בחול נדר הרי זה אסור לעולם ואם בשבת או ביום טוב נדר אותה שבת או אותו יום טוב מותר מכאן ואילך אסור לעולם שהדבר ספק אם יבא בשבת או ביום  טוב או לא יבא והואיל והוא ספק ביום שנדר לא חלה עליו נזירות שספק נזירות להקל מכאן ואילך חלה עליו נזירות ושבת הבאה שהיא ספק אינה מפקעת נזירות שחלה עליו. עכ"ל. 
תשובה לשון זה יש בו גמגומין ואבאר אותו פסקי פסקי איכא פלוגתא דר' שמעון ור' יהודה על ספקי נזירות אם הוא להקל או להחמיר והכי תניא בפ"ק דנזיר ופסק ז"ל כר"י חדא דר"ש ור"י הלכה כר"י ותו דבעיית ר' אבא מרב הונא אליבא דר"י היא וזהו שכתב שספק נזירות להקל. 
אם חול נדר וכו'. תניא פרק מי שהוציאוהו הריני נזיר ביום שבן דוד בא מותר לשתות יין בשבתות וביו"ט ואסור לשתות יין כל ימות החול. וא"ת ספק יבא היום ספק לא יבא ואמאי אסור כל ימי החול כיון דפסקינן כר"י דספק נזירות להקל וי"ל דמודה ר"י דאגב חביבותא דביאת בן דוד מחית נפשיה לספיקא ועביד ספקו כודאי ולא פליג ר"י אלא באומר הריני נזיר על מנת שיהא בכרי זה מאה כור וכו' וכה"ג, וכה"ג דחי ר' יוחנן התם אפילו תימא ר' יהודה התם לא נחית נפשיה לנזירות הכא נחית ליה לנזירותא ה"נ נחית נפשיה לנזירות דודאי יבוא בן דוד דכתיב כי בא יבא לא יאחר וכתיב היום אם בקולו תשמעו ולפיכך אם בחול נדר הרי אסור לעולם והיינו דלא פריך תלמודא פרק מי שהוציאוהו משאר ימי החול אלא מחד בשבא דאקשינן התם בחד בשבא לישתרי לפשוט מינה דאין תחומין דאי יש תחומין בחד בשבא לישתרי דלא אתי אליהו בשבתא וכיון דאליהו לא אתי בשבתא בן דוד לא אתי בחד בשבא דכתיב לפני בא יום ה' וגו'. אבל בשאר ימים פשיט ליה דאסור אפילו לר' יהודה. ומשני האי תנא ספוקי מספקא ליה אי יש תחומין או אין תחומין ולחומרא ומדלא קאמר תלמודא האי תנא ר' שמעון דאמר ספק נזירות להחמיר משמע דהאי תנא כר' יהודה נמי ס"ל ומשום דקושיין בחד בשבתא הוצרך לתרץ דאזיל לחומרא אבל בשאר הימים לא הוה קשיא לן מידי דפשיטא דאזלינן בהו לחומרא מטעמא דאמרן לעיל והיינו נמי דפריך בפשיטות אי לימא דקאי בחול כיון דחל עליה נזירות וכו' ואי פריך אליבא דר' שמעון דאזיל לחומרא בספק נזירות הוה ליה למימר הא ניחא לר' שמעון אלא לר' יהודה מאי איכא למימר אלא ודאי לכו"ע פריך. 
ואם בשבת או ביום טוב נדר אותו שבת ואותו יום טוב מותר. והיינו דמסקינן בגמרא אלא דקאי בשבתא וקא נדר וההוא יומא הוא דשרי ליה מכאן ואילך אסור ופסיק כר' יהודה דאמר ספק נזירות להקל וטעמא דספק זה אינו תלוי בדעת הנודר שנאמר נחית נפשיה לספיקא דהא למאן דאמר יש תחומין למעלה מעשרה ודאי לא יבא בשבת. כללא דמילתא נחית נפשיה לספק ביאת בן דוד ולא נחית נפשיה לספק החכמים או כלך לדרך זו נחית נפשיה לספק האפשרי לדברי הכל ולא נחית נפשיה לספק שאינו אפשרי לדעת הכל. 
מכאן ואילך אסור לעולם וכו'. היינו דאמרינן התם אילימא דקאי בחול כיון דחל עליו נזירות היכי אתיא שבת ומפקעה ליה וכו'. ואכתי קשיא לי לדעת האומרים אין תחומין למעלה מעשרה והוא דעת האחרונים א"כ אפשר שיבא בן דוד בשבת או ביום טוב ואמאי לא חייל נדריה כשאר הימים. וי"ל שהספק הוא שמא ירצה להחמיר על עצמו כדעת האומרים יש תחומין למעלה מעשרה או שמא לא ירצה להחמיר ועל כרחין אית לן לתרוצי הכי לדעת האומרים דאזלינן בספיקא דהאי בעיא לקולא דלא תקשי להו הברייתא. 


שו"ת הרדב"ז (ללשונות הרמב"ם) הלכות נזירות פרק ח 
= 
הלכה כ 
[כ] על מה שכתב האומר הרי עלי לגלח חצי נזיר. הגיה עליו נראה שחסר כאן וראוי להיות הריני נזיר ועלי לגלח חצי נזיר ובאופן אחר לא ידעתי ליישב בבא זו ע"כ. ואני תמהתי על זה המגיה והלא דרכו של הרב לעולם לשנות בלישנא דמתני' ותנן בפ"ד דנזיר הרי עלי לגלח חצי נזיר ושמע חברו ואמר ואני עלי לגלח חצי נזיר והרב ז"ל סובר דקאי אמתני' דלעיל מינה דקתני האומר הריני נזיר ועלי לגלח נזיר וכו' ועלה קאי אם אמר עלי לגלח חצי נזיר פי' הריני נזיר ועלי לגלח חצי נזיר וכן סדרן הרב זו אחר זו ולישנא דמתניתין דחקו לפרש כן דקתני ואני עלי לגלח חצי נזיר ובשלמא אי קמא הוי נזיר היינו דשייך למתני ואני עלי לגלח חצי נזיר דהוי פירושא וגם אני נזיר ועלי לגלח חצי נזיר אלא אי אמרת דקמא לאו נזיר הוא מאי ואני הכי הוה ליה למתני ועלי לגלח חצי נזיר א"נ ליתני ואני ותו לא אלא ודאי אמתני' דלעיל קאי והוי רבותא דאפילו בכי האי גוונא קי"ל כחכמים שאמרו זה מגלח חצי נזיר וזה מגלח חצי נזיר וזה פשוט. 


שו"ת הרדב"ז (ללשונות הרמב"ם) הלכות נזירות פרק ט 
= 
הלכה יח 
[יח] על מה שכתב בעל מגדל עוז אפילו בנזיר הגיה זה אינו בגמרא שלנו רק זה לשונו אבל טעון או רכוב טמא וכו' ובעבור זה השיג הראב"ד עכ"ל. ואף על פי שלא משכנתי נפשי לתרץ דברי בעל מגדל עוז מ"מ אין עליו תפיסה בזה שהרי כתב רש"י והאי דכתב בספרים אפי' בנזיר ועושה פסח טמא טעות הוא משמע דישנה בספרים (והאי) [והיא] גרסת הרב לפי דעת רש"י והתוס' וכן נראה דעת הראב"ד (דהא) [דהאי] בד"א קאי אדסמיך ליה דאמרינן חיישינן בין פרקיו עבר ומהלך ברגליו יכול הוא לצמצם עצמו אבל רכוב או טעון משא אינו יכול לצמצם עצמו ולפי שיטה זו נזיר ועושה פסח בכל גוונא טהור אבל הרב לפי גרסתו צריך לומר דקאי ארישא בד"א שיש חלוק בין תרומה לנזיר ועושה פסח במהלך ברגליו שאפשר שהלך סמוך לכותל ממש ולא נגע ולא האהיל עליו והוי ספק ברה"ר וטהור. ומה שכתב אף על פי שאין שם מקום לעבור אלא עליו לא שהמת תופס כל הדרך דא"כ אין כאן ספק אלא כלומר שאם הולך בדרך ההולכים אין שם מקום לעבור אלא עליו אבל מידי ספק לא נפיק דאפשר דצמצם עצמו כשהוא מהלך ברגליו. ומזה הטעם השמיט הך בד"א כשהוא שלם אבל מצאו משובר או מפורק וכו' דהאי דינא לענין תרומה דוקא הוא אבל לענין נזיר ועושה פסח הכל תלוי במהלך ברגליו או רכוב או שיש עליו משא. אבל נ"ל שעיקר השגתו של הראב"ד על מה שכתב אף על פי שהיא טומאה ידועה ואלו בגמרא אמרינן עלה בהדיא בד"א בטומאת התהום אבל טומאה ידועה שלשתן טמאים ועל קושיא זו לא כתב בעל מגדל עוז דבר אבל המגיה הרגיש בה ולא מצי למימר דלא גרסינן להאי בד"א דהא הוא מפרש ואזיל איזוהי טומאת התהום וכו' ואפשר לתרץ לדעת הרב דהאי בד"א אעלמא קאי בד"א שיש חלוק בין תרומה לנזיר ועושה פסח בטומאת התהום אבל טומאה ידועה והיה הנזיר ועושה פסח רכוב או יש עליו משא שלשתן שוין שהרי אין זו טומאה ברה"ר. א"נ כגון שהיה המת מוטל לכל רוחב הדרך שאי אפשר שלא יעבור עליו או יגע בו אפי' במהלך ברגליו ובזה שלשתן טמאין ואם תעיין בסוגיא תמצא שרש"י ותוס' נשמרו מפירושו של הרב ז"ל. 


שו"ת הרדב"ז (ללשונות הרמב"ם) הלכות נזירות פרק י 
= 
הלכה ז 
[ז] וכן השניה אחת לחובת מצורע ואחת לחובת נזירות וכו'. והקשה כמה קושיות וגמגומין וסוף לשונו וכוונתי רק לעורר לב המעיין שישים לבו על הדברים כי בלי ספק לא טעה רבינו ומי שדעתו רחבה מדעתי יתרץ הדברים וישא ברכה ע"כ. ואני אף  על פי שאין דעתי רחבה אמרתי אולי יקרה ה' לקראתי ואזכה בברכה זו והריני כותב ראשון ראשון על הסדר שכתבם המגיה. כתב הרב ז"ל ואם מוחלט הייתי עולה ראשונה חובת מצורע והשיג עליו הראב"ד ז"ל זה אי אפשר שאין למצורע עולה בתגלחת ראשון ולא שום קרבן ע"כ וכן כתב הרב בסמוך וז"ל שאין מצורע מביא קרבנו אלא לאחר תגלחת שניה ע"כ ובעל מגדל עוז תירץ דלא דוקא ראשונה אלא שניה שהיא ראשונה לשלישית ורביעית או שלישית שהיא ראשונה לרביעית ואמר המגיה דלא אפשר לפרש כן בדברי רבינו מדקאמר ושתים האמצעיות משמע דראשונה ממש קאמר והדרא קושיין לדוכתה והכי משמע מכל לשון הרב דראשונה ראשונה ממש כאשר כתב המגיה וגרסת הספרים שלנו היפך ממה שכתב בעל מגדל עוז דגרסינן ואי ודאי נזיר הוא עולה הראשונה חובה וזו נדבה כלומר לא מוחלט ולא טמא הראשונה חובה וזו נדבה וכן כולם ואם טמא או מוחלט הייתי עולה ראשונה נדבה וזו חובה. הרי שכלל טמא עם מוחלט נמי עולה ראשונה נדבה ולא חובה דהא בחדא מחתא מחתינהו. אבל גרסת הרב אינה כן אלא תרתי בבי אם טמא הייתי עולה ראשונה נדבה וזו חובה ואם מוחלט הייתי עולה ראשונה חובה וזו נדבה והגרסא שכתב בעל מגדל עוז אינה מתיישבת כלל ותו קשיא בדברי הרב דהאי בבא דאם מוחלט הייתי מה נפשך אם ר"ל מוחלט ולא טמא היינו הך דבסמוך ואם טהור מטומאת מת וכו' ואם ר"ל מוחלט וטמא היינו בבא בתרא אם טמא הייתי ומצורע וזו הקשה אותה המגיה אבל הא לא קשיא כולי האי דאיכא למימר תנא והדר מפרש וכתב שתי החלוקות הנזכרות בתלמוד לפי גרסתו אשר כתבתי לעיל והדר מפרש אם מוחלט הוא וטהור מטומאת מת או מוחלט הוא וטמא מת אבל קושיית הראב"ד ז"ל חזקה מאד. 
ומה שדעתי סומכת לקיים דברי הרב ז"ל דאע"ג דקי"ל אין המצורע מביא קרבנותיו אלא אחר תגלחת אחרונה הני מילי לכתחלה אבל בדיעבד אם הביא קרבנותיו אפילו קודם תגלחת ראשונה יצא ידי חובתו. תדע שהרי כתב הרב ז"ל פ"א מהלכות טומאת צרעת וז"ל תגלחת המצורע וטבילתו והזאתו אינם מעכבות זו את זו ושאר כל מעשיו מעכבים ע"כ. ובזה הפרק כתב שאין ד' תגלחות אלו לעכב אלא למצוה ע"כ. והדבר ברור כיון שכל התגלחת בעצמה אינה מעכבת ויכול להביא קרבנותיו כ"ש שאם הביא אותם אחר תגלחת ראשונה שיצא ידי חובתו והראב"ד ז"ל אזיל התם לשטתו והשיגו וכתב איני יודע מהו זה אדרבה אלו הם מעכבים טהרתו וכו' ולפי שטת הרב ז"ל שאין התגלחת מעכבת ואם הביא קרבנותיו יצא יפה כתב הכא עולה ראשונה חובת מצורע שהרי יצא בה ידי חובתו וכתב כן כדי לקיים גרסתו דגריס תרי בבי כדכתיבנא לעיל. 
ובזה תירצנו השגת הראב"ד ז"ל וקושיות המגיה זולת האחרונה אלא דקשיא טובא מה שנמצא בספרים שלנו וכן השניה אחת לחובת מצורע ואחת לחובת נזירות ושלישית ורביעית נדבה והשאר קרבן טהרתי. ולא ידעתי מהו השאר שהרי לא היה מביא יותר מארבע קרבנות ועוד מהו קרבן טהרתי והרי כבר אמר ואחת לחובת נזירות ואחת לחובת מצורע ועוד מה טהרתי והלא נזיר טהור הוא ואי טהור מטומאת צרעת קאמר הרי כבר אמר אחת לחובת מצורע. הילכך איני יכול להלום לשון זה ותמהתי על המגיה שהקשה על זה הלשון כי השלישית לטהרת נזיר ואיך אמר שלישית נדבה ועל הספר בעצמו הכתוב בו זה הלשון הגיה הגהותיו ואיך לא ראה זה הלשון שהוא יותר קשה מכל מה שהקשה והוא אצלי נמנע ההבנה ולפיכך אני חושד שזה הלשון לא היה בספרו של הראב"ד ז"ל כיון שלא השיג עליו ואם הוא לשון רבינו צריך לפרש דתרי גווני תנאי כתב אחד לחובת מצורע ואחת לחובת נזירות ושלישית ורביעית נדבה או שיאמר ראשונה ושנייה נדבה והשאר קרבן טהרתי כלומר אחת לחובת מצורע ואחת לחובת נזירות ולפי שנמצא לשון זה בתנאי אשר הוזכר בגמרא נקיט ליה אף  על פי שהוא מבואר מהתנאים האחרים אשר הזכיר רבינו. 
עוד הקשה המגיה על הרב שכתב באותו פרק וז"ל נטמא ודאי והיה מצורע מספק וטהר מספק צרעתו מונה ימי נזירותו שלמה ואח"כ מגלח תגלחת הנגע שאין תגלחת ספק נגעו דוחה נזירות ואחר כך מונה שבעת ימים שבין תגלחת מצורע הראשונה לתגלחת שניה ומגלח וכו' והקשה עליו ז"ל איך אפשר זה דילמא לאו מצורע היה ועלתה תגלחת ראשונה לטומאת מת ואז התחילה נזירות טהרה ואיך יוכל לגלח תוך נזירות טהרה ב' פעמים תוך י"ד יום ע"כ. ואני אומר טובה היתה השתיקה בזה שאם היה קורא השיטה של אחריה לא היה מקשה וכי איך אפשר שתעלה התגלחת הראשונה לטומאת מת ועדיין לא הזו עליו בג' ובשביעי הילכך עדיין טמא הוא ואין התגלחת הראשונה עולה אלא לספק צרעת וקרא כתיב עוד טומאתו בו וא"כ איך תעלה לו תגלחת ראשונה לטומאת מת ויהיה נזיר טהור וזהו שכתב הרב ז"ל בסמוך ומביא קרבנותיו ואוכל בקדשים אם הזה בג' ושביעי שהרי כיון שהוא טמא מת עדיין אי איפשר לו לאכול בקדשים עד שיטהר מטומאת מת ואף על פי שעדיין לא גלח  אוכל בקדשים שאין התגלחת מעכבת כאשר כתב לעיל. ואח"כ מונה שבעה אחרות לטומאת מת ומגלח תגלחת טומאה ואחר כך מונה נזירותו כולה ע"כ ואלו הם ע"ד יום שהזכירו בגמרא ל' של נזירות טומאה ז' שבין תגלחת לתגלחת שבעה של טהרת טומאת מת ובאלו השבעה מזה שלישי ושביעי וטובל ומונה שלשים של נזירות טהרה. וזה ברור מאד אצלי ולא ידעתי למה חרד עלינו את כל החרדה הזאת וכמדומה לי שזכיתי בברכה אשר ברך המגיה גם ברוך יהיה דמגלגלין זכות על ידי זכאי. 


שו"ת הרדב"ז (ללשונות הרמב"ם) הלכות ערכין וחרמין פרק ד 
= 
הלכה ח 
[ח] על מה שכתב בעל מגדל עוז וז"ל וכדאסיקנא שמעתא עצה טובה קמ"ל וכן כתב ר"מ בסמוך הגיה עליו ז"ל דבריו יכונו אם היה סובר רבינו כרש"י אבל רבינו כתב בפירוש ויתן שני שקלים ושני פונדיונין ולכך צ"ע ע"כ. ויש ליישב דמה שכתב הרב לפיכך אין ראוי לאדם להקדיש וכו' ה"ק כיון שיש ביד הכהן לחשוב החדשים הנותרות לשנה ועושה אותם שתי שנים שלימות ונותן שני שקלים ושני פונדיונים לפיכך אין ראוי לאדם להקדיש שדהו בפחות משתי שנים לפני היובל שאם יעשה כן יחשוב הכהן החדשים שעברו לשנה גמורה והוו להו פחות משתי שנים ואינה נגאלת וזהו כפירש"י ז"ל והיא עצה טובה והשתא ניחא דמה שכתב נותן שני שקלים ושני פונדיונין הוא למי שהקדיש שדהו שנים רבות קודם היובל ומה שכתב בעל מגדל עוז שהרי מפרש כפרש"י ז"ל הוא בלפיכך אין ראוי לאדם להקדיש שדהו וכו' והך דסיפרי דגרסינן מנין שאם רצה הקדש לעשות חדשים שנה תרתי משמע ותרוייהו לתועלת ההקדש שאם הקדישה שנים רבות ונשארו שנה וחצי עושה אותם שתי שנים ונותן שני סלעים ושני פונדיונין ואם הקדישה פחות משתי שנים עושה החדשים שעברו שנה ואינה נגאלת דהכא והכא יד הקדש על העליונה ועלה דהאי קאי תלמודא לפרושי היכי דמי כגון דאקדשה בפלגו דתמניא וארבעין ודוק ותשכח דאין טעות כלל בספר ועלו דברי הרב ז"ל כהוגן והראב"ד ז"ל היה מפרש דקאי תלמודא לפרושי היכא דהקדישה שנים רבות ונשארו פחות משתי שנים ואם יחשוב הכהן שתי שנים נמצא ההקדש מפסיד דאין גואל בגירוע פחות משתי שנים קודם היובל אלא גואל משלם חמשים שקל כסף. ובמה שכתבתי אתי שפיר דהך דסיפרי תרתי משמע וחדא מינייהו אתי תלמודא לפרושי ושמא מקום הניחו לי. 


הלכה יז 
[יז] על מ"ש היו האילנות שם ג' אילנות לתוך בית סאה. הגיה עליו וז"ל ראוי להיות שלשה ממטע עשרה לבית סאה כי כן הוא בפ' יש בערכין ע"כ קושטא הוא דהכי תניא בפ' יש בערכין אבל נראה שזה המגיה לא ראה דברי התוס' שכתבו וז"ל ממטע עשרה לבית סאה והנך אילנות בנטיעות איירי דאלו גדולות בשלשה לבית סאה סגי ע"כ. והרב איירי הכא באילנות גדולות שצריך להם כל בית סאה אפילו שלא יהיה ממטע י' לבית סאה ואם היו נטיעות צריך שיהיו נטועים כסדר מטע עשרה לבית סאה דכיון שהם נטועים כסדר זה אין עומדים ליעקר והילכך הקדיש עמהם הקרקע ולפיכך סתם הרב לשונו שם היו נטיעות צריך שיהיו נטועות כהוגן ואם היו אילנות והם שלשה בכל בית סאה בכל גוונא שיהיו נטועים הקדיש גם את הקרקע והכל הולך אחר הטעם אם עומדים ליעקר או לא. 



שו"ת הרדב"ז (ללשונות הרמב"ם) הלכות ערכין וחרמין פרק ו 
= 
הלכה לד 
[לד] שאלת ממני אודיעך דעתי במה שכתב הרמב"ם ז"ל וז"ל האומר שור שחור וכו' חבית של יין וכו' התפיס בה אחרת ואמר זו כזו הרי השניה הקדש וכן כל כיוצא בזה. וקשיא לך אם התפיס בדבר שהוא הקדש הרי לא הזכיר למעלה חלוקה שהוא הקדש אלא דנפיק מכללא שאם עלה חבית של יין הוי הקדש. ותו מאי למימרא ותו דהכי הו"ל למימר המתפיס בהקדש הוי הקדש. ותו מאי שנייה דקאמר מכלל דראשונה לא הוי הקדש ואי התפיס בנדרי טעות קשיא טפי שאם העיקר אינו הקדש איך הנתפס בו יהיה הקדש. 
תשובה מסתברא לי דה"ק התפיס בה אחרת כל זמן שעדיין לא נודע אם היא של שמן או של יין דאם נודע שהיא של יין פשיטא דהוי הקדש ואם נודע שהיא של שמן פשיטא דלא הוי הקדש אבל אם התפיס בה בעודה ספק הרי השנייה הקדש אף על גב דנמצא אחר כך שהראשונה  היא של שמן וטעמא דמלתא דבעיקר ההקדש קא מתפיס וה"ק זו כזו שקראתי לה שם הקדש שאדם יודע שאין התפסה לחולין ולא התפיס אלא בהקדש ואף על גב דנמצא למפרע של שמן והוי  חולין מ"מ בעיקר ההקדש קא מתפיסו ודמיא דהא דכתב הרב ז"ל פרק י"ד מהלכות נדרים האשה שנדרה ושמע אחר והתפיס עצמו בנדרה ואמר ואני ושמע אביה או בעלה והפר לה שלה מופר וזה שהתפיס עצמו חייב ע"כ שהרי התפיס עצמו בנדרה ולא בה וכיון שכן אף על פי ששלה  מופר שלו קיים הכא נמי בהקדש קא מתפיס ולא בחבית ודמיא נמי להא דכתב פ"ב דנזיר האומר הריני נזיר כשיהיה לי בן וחברו אומר ואני הרי חבירו נזיר מיד ע"כ משמע דבעיקר הנזירות קא מתפיס ולא בתנאי של חבירו ה"נ לא שנא דבעיקר ההקדש קא מתפיס. זה נ"ל לתרץ לדברי הרב ז"ל אבל עיקר הדין צריך לי עיון עדיין. 


שו"ת הרדב"ז (ללשונות הרמב"ם) הלכות כלאים פרק א 
 
הלכה ג 
[ג] שאלת ממני אודיעך דעתי על מש"כ הרמב"ם ז"ל ומותר לומר לנכרי לזרוע לו כלאים ובאותו פרק בעצמו כתב ואסור לישראל להניח לנכרי שירכיב לו אילנות כלאים. ובפ"ט כתב ואסור לישראל ליתן בהמתו לנכרי להרביעה והכתוב השוה ביניהם בהמתך לא תרביע כלאים שדך לא תזרע כלאים. 
תשובה כבר השיגו עליו הראשונים נוחי נפש והראב"ד ז"ל הקשה עליו חדא והלא אף המקיים לוקה. ותו דאמירה לנכרי באיסור לאו בעיא ולא איפשיטא ואית לן למיזל לחומרא. והטור כתב הראשונה והשמיט השניה והדין עמו דאע"ג דבעיא היא ולא איפשיטא אית לן למיזל לקולא כיון דאמירה לנכרי איסורא דרבנן היא וכן פסק הרא"ש ז"ל וכן כתב בשם הראב"ד ז"ל והוא היפך מה שכתב בהשגה ושמא חזר בו הראב"ד ז"ל מהשגה (או) [זו] מטעמא דאמרן והקושיא הראשונה קושיא חזקה היא ואף על פי שהרב ז"ל סובר שהמקיים כלאים אינו לוקה מ"מ חייב הוא לעוקרן ואיך יהיה מותר לנכרי לזרוע לו כלאים. וגם הקושיא שהקשה הראב"ד ז"ל היא חזקה לדעת הרב ז"ל שפסק גבי חסימה וגבי סירוס דאסור לומר לעכו"ם משמע דס"ל ז"ל דאזלינן לחומרא וכן כתב בעל מגיד משנה פרק ט"ז מהל' איסורי ביאה וז"ל ורבינו פסק דאע"ג דלא קי"ל כמ"ד בן נח מצווה על הסירוס אסור לומר לעכו"ם דבכל המצות איכא שבות דאמירה לנכרי וכמו שכתבתי פרק י"ג מהל' שכירות ע"כ. וכן כתב בהדיא בהלכות שכירות גבי חסימה וא"כ היכי פסק הכא ומותר לומר לנכרי לזרוע לו כלאי זרעים. ומהאי טעמא ליכא לתרוצי קושייתך דס"ל דבכלאי הכרם לא נצטוו בני נח ומשום הכי מותר לומר לנכרי אבל כלאי הכרם והרבעת בהמה נצטוו עליה וקא עבר ולפני עור לא תתן מכשול דהא ישראל נצטוו על כלאי זרעים ואמירה לנכרי שבות. ותו דהוא ז"ל כתב פרק ט' מהלכות מלכים ז' מצות נצטוו בני נח ופלוגתא דתנאי בסנהדרין פרק ד' מיתות ופסק כרבנן דס"ל ז' מצות ותו לא. וכתוב במורה מקום בדפוס החדש כך נראה בשבת דף קל"ט וכן כתב הר"ן ז"ל יש שלמדו מכאן ולא נהירא דכל אותה סוגיא איירי בכלאי הכרם דהיינו כשותא בכרמא ובחוצה לארץ. ואי משם יש ראיה היא להפך וקל להבין. אבל קושטא דמילתא דאין משם לא סייעתא ולא קושיא דהתם מיירי בכלאי הכרם וכדכתיבנא ובחו"ל. 
ואי לאו דמסתפינא הוה אמינא דטעות סופר נפל בספרים אלא שראיתי שגם בסמ"ג כתוב ומותר לומר לנכרי וכו' ולפי הלשון הכתוב בספרים אני אומר שלא היתה כוונת הרב ז"ל למה שחשבו הראשונים נוחי נפש דפשיטא ליה ז"ל דאסור לומר לנכרי לזרוע כלאי זרעים דאמירה לנכרי שבות כדפסק גבי חסימה וסירוס וכלאי אילנות וכלאי בהמה. ומה שלא פירש כן בהדיא משום דכיון שכתב אסור לקיימן כ"ש שאסור לומר לנכרי לזרוע לו. אבל גבי כלאי אילנות וכלאי בהמה דמותר לקיימן הוצרך לכתוב דאסור לומר לנכרי. ומה שכתב ומותר לומר לנכרי לזרוע לו כלאים בשדה של נכרי קאמר. וכי תימא מאי למימרא מהו דתימא כיון שהזרעים של ישראל וקי"ל אסור לקיים כלאי זרעים הכא נמי רוצה בקיומן הוא כשאומר לנכרי לזרוע אותם קמ"ל דמותר כיון שהזורע נכרי והשדה של נכרי אף על פי שהזרעים של ישראל דשדך כתיב תדע דבשדה של נכרי איירי דקאמר אסור לזרוע כלאים לנכרי והא ודאי בשדה של נכרי איירי דאי בשדה של ישראל והזורע ישראל אסור. ותו לא והא כתיב שדך לא תזרע כלאים ומה לי שיהיו הזרעים שלו או של נכרי הרי הוא עובר בלאו ולוקה אלא בשדה של נכרי איירי ואסור מדרבנן שמא יבוא לזרוע בשדה שלו וכי היכי דרישא איירי בשדה של נכרי סיפא נמי בשדה של נכרי והוי ההיתר מכלל האיסור אף על גב דאסור לזרוע כלאים לנכרי בשדהו של נכרי מותר לומר לנכרי טול כלאים וזרע  אותם לי בשדך דלא אסרו אלא כשהנכרי זורע בשדה של ישראל או כשישראל זורע בשדה של נכרי אבל היכא דהזורע נכרי והשדה של נכרי לא אסרו אף על פי שהאומר ישראל והזרעים של  ישראל כיון דאית בה תרתי לטיבותא לא אתי לאחלופי. 
נמצאת למד שהזורע כלאים בשדהו בידו אף על פי שהזרעים של נכרי לוקה. והזורע בשדה של נכרי אסור ואין בו מלקות דשדך כתיב ואם הזורע נכרי בשדה שלו מותר לומר לו ולתת לו הזרעים לזרוע. ובחוצה לארץ מותר בכל גוונא. וכלאי הכרם וכלאי בהמה נוהגין בין בארץ בין בחוצה לארץ ואסור לומר לנכרי דבכלל הבעיא של חסימה היא ולא איפשיטא ואזיל הרב בהם לחומרא ונ"ל בטעמו של הרב ז"ל דאע"ג דאמירה לנכרי שבות מדרבנן היא לא כל השבות שוה דשבות דאמירה לנכרי כיון דשייכא בכל איסורין שבתורה חמיר טפי ואית לן למיזל לחומרא כאלו הוי איסור תורה ואם הנכרי עושה מעצמו אם בפני ישראל אסור להניחו לעשות ולפיכך כתב הרב ז"ל אסור לישראל להניח לנכרי שירכיב לו אילנות וטעמא דכיון דעומד ורואה הוי כאלו אומר לו לעשות אבל אם אין ישראל עושה רמז וגילוי דעת מותר הוא דכיון דבעיא היא ולא איפשיטא דיינו לאסור אמירה בהדיא או דבר הדומה לאמירה. וכן ראיתי בתשובה לריצב"א ז"ל וז"ל אשר שאל אדוני אם מותר ליתנו לנכרי למחצית שכר אף על פי שודאי יסרסנו דלפני עור לא תתן מכשול לא שייך כאן דלא  ס"ל כר' חידקא ואמירה לנכרי שבות לא שייך כאן דלא עביד רמז וגילוי דעת לסרסו שהרי נכרי שבא לכבות אין צריך לומר לו כבה ואל תכבה ושלום וכו' ואם יש לנכרי שותפות מסתברא לי דאפילו עומד ורואה מותר ובלבד שלא יאמר לנכרי לעשות דשדך בהמתך כתיב וממעטינן אם יש לנכרי בה שותפות ואפילו הכי אמירה ממש אסורה דאתי לאחלופי בשלו וכולה חדא גזירה היא. 


שו"ת הרדב"ז (ללשונות הרמב"ם) הלכות כלאים פרק ה 
 
הלכה יז 
[יז] על מה שכתב סערתו הרוח וכו' ואם מצאן שנעשו אביב ינפץ אותו אביב כדי להשחיתו שהכל אסור בהנאה והגיה עליו [מהר"ם פאדובה] ז"ל בפי' המשנה פרק ה' דכלאים פירש רבינו דהתבן מותר והחטה אסורה ודבר זה מחלוקת דר' אושעיא ור' יוחנן בירושלמי וכאן פסק כר' יוחנן ובפירוש המשנה כר' אושעיא ע"כ. גם רבינו עובדיה בפי' המשניות שלו פי' וז"ל אם אביב שגמר צמח הזרע אלא שלא הביאה שליש ינפץ הזרע מן השבולת והקשין מותרין והדגן אסור ואם הביאה דגן תדלק והכל אסור עכ"ל. ואין זו השגה על הרב ז"ל דמצינו בכמה מקומות שחזר בו בפסק ממה שכתב בפי' המשניות והלא ראש המפרשים רש"י ז"ל מפרש במשנה אוקמתא דלא קיימא והטעם כי מה שהוא נאות בלשון המשנה מפרש בה אף על גב דלא קיימא הכי והכא מדקתני ברישא ינפץ ובסיפא ידלק משמע דקש  התבואה שלא הביאה שליש אינה אסורה ובפסק פסק כר' יוחנן דקי"ל כותיה ומסתבר טעמיה דכיון דאמר קרא פן תקדש תוקד אש מה לי הביאה שליש מה לי לא הביאה שליש ומתני' ה"ק ואם אביב ינפץ כיון שעדיין לא הביאה שליש בנפוץ סגי ליה שהכל הולך לאיבוד בין הזרע בין הקש כיון שעדיין הוא רך ואם הביאה דגן ידלק ולא סגי ליה בניפוץ שאינו הולך לאיבוד ואתי ביה לידי תקלה ולפיכך ידלק וזהו שכתב הרב כדי להשחיתו שהכל אסור. כל זה כתבתי ליישב הלשון הכתוב בספרים אבל לבי אומר לי שהלשון מהופך קצת וכך צריך [לגרוס] ינפץ אותו אביב כדי להשחיתו ואם מצאה שנעשית דגן הרי זו תשרף שהכל אסור בהנאה ודוק ותשכח. 


שו"ת הרדב"ז (ללשונות הרמב"ם) הלכות כלאים פרק ט 
 
הלכה ו 
[ו] שאלת ממני על מה שכתב הרמב"ם ז"ל הילודים מן הכלאים אם היו אמותיהן מין אחד מותר להרכיבן זה על זה. ואם היו שני מינין אסור להרכיבן זה על זה ואם הרכיב לוקה וכן אם הרכיב זה הנולד אפילו על מין אמו לוקה כיצד פרד שאמו חמור מותר להרכיבו על פרדה שאמה חמור וכן כל כיוצא בזה. וקשיא לך מה נפשך אי פסק כחנניה דאמר חוששין לזרע האב א"כ כל פרדות אחת הן ומותר להרכיבן זו על זו דבכל אחת יש צד חמור וצד סוס והכי איתא בגמרא בהדיא פ' אותו ואת בנו. ואי פסק כר' יהודה דאמר אין חוששין לזרע האב הא איבעיא לן בגמרא אי לר' יהודה פשיטא ליה דאין חוששין או ספוקי מספקא ונפקא מינה להתיר פרד עם האם ומסקינן דספוקי מספקא ליה ופרד עם האם אסור וכיון דמספקא ליה מלקות מאן דכר שמיה דדלמא חוששין לזרע האב ואין כאן איסור דנהי דמשום ספיקא אסרינן בין על מין אמו בין שאינו מין אמו אבל מלקות ליכא כלל. ואי פסק כר' אבא דא"ל לשמעיה כי מעיילת כודנייתא בריספק עיין להנך דדמיין להדדי ועייל לי אלמא קסבר אין חוששין לזרע האב ומשמע ליה אין חוששין כלל וליכא ספיקא ופליג ר' אבא אהאי דמסקינן ש"מ ספוקי מספקא ליה ש"מ דלא מסקינן הכי אלא משום מימרא דרב הונא בריה דרב יהושע דאמר הכל מודים בפרד עם האם דאסור ולית ליה לר' אבא הא דרב הונא וא"כ קשה דלר' אבא פרד עם האם מותר דהא אין חוששין לזרע האב כלל והרב ז"ל מחייב בה מלקות. 
תשובה יפה שאלת וכבר קדמך הרא"ש ז"ל ואמר שדברי הרב תמוהין הרבה והעלה הדבר בקושי ואני תמיה על הראב"ד ז"ל איך לא השיגו ואפשר לומר כיון דהאידנא לא נפקא מינה מידי בין אם לוקה או אינו לוקה כיון שלדברי כולם אסור שהנכון שבפסקים אשר הסכימו רוב הפוסקים דקי"ל כר' יהודה דמספקא ליה אי חוששין לזרע האב או לא וה"נ מספקא להו לרבנן ולר' אליעזר דפליגו באותו ואת בנו ולפיכך אזלינן להחמיר דאיסור תורה הוא ופרד עם האם אסור דדלמא חוששין לזרע האב שאם אביו סוס ואמו חמור אין מרכיבין אותו על חמור משום צד סוס שיש בו וכן להפך אבל מלקות אין בו שהרי מספק אתה אוסרו וכ"ש דאסור להרכיבו על פרד שאביה חמור ואמה סוס דדלמא אין חוששין לזרע האב ונמצא מרכיב חמור על סוסיא. אבל אביהן חמור ואמותיהן סוס מותר דאי אזלת בתר האב או בתר האם אין כאן כלאים ולא אמרינן דאתי צד חמור שבו ומשתמש בצד סוס שבו דאי חיישת להכי אפילו פרד בעצמו יהיה אסור אלא אמרינן מין בפני עצמו הוא הכי נמי מין אחד שוה הוא. 
אבל סברת הרמב"ם ז"ל קשה מאוד להולמה על סוגיית הגמרא ומ"מ ליכא למימר שהוא פוסק כחנניה דאמר חוששין לזרע האב גבי אותו ואת בנו שכתב בפ' י"ב מהלכות שחיטה וז"ל ונוהג בכלאים כיצד צבי שבא על העז ושחט העז ואת בנה לוקה אבל העז הבא על הצבייה אסור לשחוט אותה ואת בנה ואם שחט אינו לוקה פרה ובנה אסרה תורה ולא צבייה ובנה ע"כ. ואי ס"ל אין חוששין לזרע האב אמאי איצטרכינן להאי טעמא דפרה ובנה אסרה תורה ולא צבייה ובנה תיפוק ליה דאין כאן צד העז שהוא האב ואין כאן אלא צבייה וצבי אלא ודאי משמע דס"ל חוששין לזרע האב ואמרינן שה ואפילו מקצת שה והיה ראוי ללקות אלא משום דאמרינן פרה ובנה אסרה תורה ולא צבייה ובנה. ליכא למימר הכי דאם כן הוה ליה למפסק כחנניה לגבי שוחט זכר עם הבן לוקה והוא ז"ל פסק דספיקא הוא וכן לענין כיסוי ומתנות אלא ודאי יש לנו לפסוק כרבי יהודה דאמר אין חוששין לזרע האב כמו שפסקו כל הפוסקים וכן פסק הוא בפירוש המשניות הלכה כר' יהודה וכדמסיק תלמודא דר"י ספוקי מספקא ליה וא"כ אין מלקות מן הספק לא כר' אבא דאמר עיין להני דדמיין אהדדי אלמא קסבר אין חוששין לזרע האב ומשמע ליה דברים כפשטן אין חוששין כלל ולפיכך פרד שאמו חמור עם פרד שאמו סוס כלאים מן התורה ולוקה עליה דא"כ פרד עם אמו לר' אבא מותר והוא ז"ל פסיק דלקי וכ"ש דקשיא ליה אאידך פסקא דאותו ואת בנו דשוחט בת הצבייה ובנה לוקה כיון שיש בו צד אביו וכיון דמספקא לן אם יש בו צד אביו אמאי לוקה לדעת ר' יהודה דקי"ל כוותיה ומסקינן דספוקי מספקא ליה אי חוששין לזרע האב או לא והכי הוא מסקנא דתלמודא. 
ולפיכך אני אומר לדעת הרב ז"ל דאע"ג דספיקא הוי אי חוששין לזרע האב אי לא מ"מ אי אפשר להכחיש [ולומר] דאין בזה הולד צד מן האב וכ"ש אם דומה לו וכיון שכן הא איכא מקצת חמור ובהכי חייב רחמנא וכן לגבי אותו ואת בנו יש בבת מקצת שה ובהכי חייב הכתוב שה ואפילו מקצת שה אף על גב דגבי השוחט זכר עם הבן הוי ספק ולא לקי בת הצביה הנולדה מן התיש על כרחין אית בה מקצת שה ולוקה תדע דהא שחוטי חוץ שחיטה שאינה ראויה היא לכו"ע לשאר דברים וחייב בה הכתוב וכן שחיטת קדשים שחיטה שאינה ראויה היא לר' שמעון ואפ"ה חייב בה משום אותו ואת בנו דבהכי חייב רחמנא ה"נ לא שנא ועיין במה שכתבתי על זה בתשובה אחרת על אותו ואת בנו. ומודה אני שיש בזה קצת דוחק בסוגיית הגמרא ועל כן הנכון שבפסקים דאיכא איסורא ולא מלקות וכדכתיבנא לעיל. והנראה לענ"ד כתבתי. 


הלכה ז 
[ז] שאלת על מה שכתב הרמב"ם ז"ל כל העושה מלאכה בשני מיני בהמה או חיה כאחד והיה אחד מהם מין טהורה והשני מין טמאה ואילו במתניתין דכלאים משמע דאפילו שני מיני בהמה טהורין כגון שור וכבש או שני מיני חיה טהורים כגון יחמור ואקו לוקה וכן שני מיני בהמה או שני מיני חיה טמאה לוקה והכי משמע נמי מדאמרינן במכות פרק הלוקין המנהיג בשור פסולי המוקדשין לוקה והרי הם כשני גופין טהורים ולוקה דאיל וצבי קרא אותן הכתוב. 
תשובה זו קושיא קדומה היא על הרב וקושיא זו האחרונה השיג עליו הראב"ד ז"ל אבל רבינו סובר דכיון שקרא הכתוב לפסולי המוקדשין בהמה טמאה דכתיב ואם כל בהמה וכו' כאשר כתב מפורש באותו פרק. וממשנת כלאים איני רואה קושיא על דברי רבינו והכי תנן בהמה עם בהמה וחיה עם חיה בהמה עם חיה וחיה עם בהמה טמאה עם טמאה וטהורה עם טהורה כלומר כל אלו יש בהם כלאי הרבעה אבל טמאה עם טהורה וטהורה עם טמאה יש בהם תוספת על איסור ההרבעה והוא שהם אסורין לחרוש ולמשוך ולהנהיג וכן פירשה הוא ז"ל בפירוש המשניות. ואפילו אם תרצה לפרש דטמאה עם טמאה וטהורה עם טהורה אאסור חרישה נמי קאי לא קשיא על דברי רבינו דאסורין לחרוש ולמשוך קתני וקושטא הוא דכולהו אסירי איכא מינייהו דאסירי מן התורה ואיכא מדרבנן והא דקתני בתר הכי המנהיג סופג את הארבעים אהנך דאסירי מן התורה קאי וזה ברור והך סוגיא דשור שנגח את הפרה בכלאים דהרבעה איירי ולא בכלאים דהנהגה דדומיא דשור וחמור אמר רחמנא דלילקי והא דבעי רחבא סוף פרק הפרה המנהיג בעיזא ושיבוטא שיבוטא דג טמא הוא ואפילו תרצה לפרש שהוא טהור לענין איסורא קא מבעיא ליה ולא לענין מלקות והרא"ש ז"ל האריך בראיות לומר דאפילו שניהם טהורים או שניהם טמאים לוקה ומכלל ראיותיו הוא מה שכתבת מהמשנה וכבר כתבתי שאין מהמשנה הכרעה מכרעת והסמ"ג כתב דיש להביא ראיה לדברי הרמב"ם מהתוספתא וממתניתין דכלאים ומשום דהאידנא לית לן מלקות דאורייתא ובכל גונא אסור לא הארכתי בו ומדכתב הרב ואסור להנהיג בהמה מן היבשה עם חיה שבים כגון עז עם שבוט ואם עשה כן פטור ומשמע פטור אפילו ממכת מרדות דאין מכין אותו מספק מסתברא לי דסבירא ליה דשבוטא הוי דג טהור דהוי ספיקא דרבנן לפי שיטתו ולפיכך פטור אפילו ממכת מרדות דאי שיבוטא הוי דג טמא הוי ספיקא דאורייתא ולא הוה פטר ליה אפילו ממכת מרדות לפי שהכניס עצמו לספיקא דאורייתא אי נמי דלא פסיקא ליה ולפיכך כתב פטור דאי הוי דג טמא הוי פטור ממלקות ואי הוי דג טהור פטור אפילו ממכת מרדות וראיתי מי שכתב שהוא דג טהור והיו אוכלין אותו בצרפת והיינו שכתב הרב פטור כלומר פטור אפילו ממכת מרדות אבל אי שבוטא הוי דג טמא פשיטא דמכין אותו מכת מרדות דספיקא דאורייתא איכא מאן דאמר דהוי איסורא דאורייתא ואיכא מאן דאמר דהוי איסורא דרבנן וממה נפשך מאן דעבר אספיקא דאורייתא מכין אותו מכת מרדות. 


שו"ת הרדב"ז (ללשונות הרמב"ם) הלכות כלאים פרק י 
 
הלכה לב 
[לב] על מה שכתב כהנים שלבשו בגדי כהונה שלא בשעת עבודה אפילו במקדש לוקין והגיה עליו [מהר"ם פאדובה] רבינו הוציא זה מהירושלמי דזה לשונו שם אמר ר' זריקא יהיבו ליה לר' אבינא ביעתא במפה דאית בה כלאים והוא לא מקבל ע"כ. הגהה זו אינה במקומה כלל דמה ענין זה הירושלמי אצל כהנים שלבשו בגדי כהונה אלא שייך לעיל שכתב רבינו בזה הפרק לא יקח אדם ביצה כשהיא בבגד כלאים שהרי הוא נהנה וכו' וזה הדין שהוציא הרב מהירושלמי ובודאי טעות סופר הוא וכנראה שלא עבר על הגהותיו אחר שנדפס הספר והראב"ד השיג עליו מה הפרש יש בין ביצה ופשיטי ובזרוני וכו' ואני בעניי אומר דשנא ושנא דגבי פשיטי ובזרוני לא איכפת ליה אם יהיו חמים או צוננים ומשו"ה אין דרך חמום או צנון בכך ואסור אבל מלקות ליכא. 


שו"ת הרדב"ז (ללשונות הרמב"ם) הלכות מתנות עניים פרק ב 
 
הלכה יח 
[יח] שאלת ממני אודיעך דעתי במה שכתב הרמב"ם ז"ל עני שנטל מקצת פיאה וזרק על השאר או שנפל עליה או שפירש טליתו עליה קונסין אותו ומעבירין אותה ממנה ואפילו מה שנטל לוקחין אותו מידו וינתן לעני אחר. וקשיא לך דאיתא בתוספתא דהוי פלוגתא דרבנן ור' מאיר והיכי פסק כר"מ. 
תשובה מתני' קשיתיה דתנן נטל מקצת פאה וזרק על השאר אין לו בה כלום נפל לו עליה פירש טליתו עליה מעבירין אותה הימנו וכן בעומר השכחה ומדתני רישא אין לו בה כלום ובסיפא מעבירין אותה הימנו משמע דקנסינן ליה אפילו במה שזכה בו כבר והיינו דקתני אין לו בה כלום דקנסינן ליה כדי שלא יהיו רגילין בכך ויבואו לידי קטטה וכענין שאמרו במשנה שלא ילקט במגל ולא בקרדומות שלא יכו זה את זה וכן כתב הרשב"א ז"ל ונראה מתוך דבריהם דבסיפא נמי דנפל עליה ופירש טליתו עליה בי"ד מעבירין אותה הימנו אפילו שאח"כ נטלה ממש דמאי שנא מרישא דאפילו באותה פאה שלקט וזרק על השאר קונסין אותו לאפוקי ממאן דמפרש מעבירין אותה הימנו שאר העניים משמע שאם נטלה אח"כ אין שאר העניים מעבירין אותה הימנו ולמאן דמפרש הכי אין קונסין אותו במה שלקח כבר וכן משמע מהתוספתא אשר כתבת דתניא נטל מקצת פאה וזרק על השאר אין לו בה כלום ר' מאיר אומר קונסין אותו ונוטלין ממנו זו וזו מכלל דלת"ק ליכא קנסא ולפי שיטה זו צריך לומר דהא דקתני רישא אין לו בה כלום ובסיפא מעבירין אותה הימנו משום דברישא לא שייך למיתני מעבירין אותה הימנו שהרי לא זכה בה כלל אלא שזרק עליה שאר הפאה אבל בסיפא דקתני נפל לו עליה או פירש טליתו עליה דמשמע דיש לו בה קצת קנין שייך למיתני מעבירין אותה הימנו. אבל הרב ז"ל קשיא ליה דלעריבינהו וליתנינהו וליתני אכולהו אין לו בה כלום אלא להכי קתני ברישא אין לו בה כלום ובסיפא אמר מעבירין אותה הימנו לאשמעינן דקנסינן ליה אפילו במה שנטל וכיון דסתמא דמתניתין משמע דאתיא כר' מאיר דקניס פסק כותיה. א"נ כולה ר' מאיר היא וה"ק שר' מאיר אומר קונסין אותו וכו'. 


שו"ת הרדב"ז (ללשונות הרמב"ם) הלכות מתנות עניים פרק ג 
 
הלכה ד 
[ד] שאלת ממני אודיעך דעתי במה שכתב הרמב"ם היה מפסיק בה ארץ בורה וכו' הרי זו נפסקת לשתי שדות והוא שיהיה רוחב כל אחת מאלו משלשה תלמים של פתיח והוא פחות מבית רובע. בד"א בשדה קטנה שהיא חמשים אמה על שתי אמות או פחות אבל אם היתה יתירה על זו אין הבור והניר מפסיקה לשנים אלא אם כן היתה בו רוחב בית רובע אבל זרע אחר כל שהוא מפסיק. וקשיא לך דבשדה קטנה משוה בין זרע אחר לשאר ואינו מצריך הרחקה גדולה אלא ג' תלמים ובשדה גדולה מחלק בין זרע אחר לשאר וכל שהוא מפסיק בה ומצריך לשאר הרחקה גדולה היינו רוחב בית רובע. 
תשובה דעת הרב ז"ל כי לפי גודל השדה צריך שלא כדעת הראב"ד ז"ל ולפיכך בשדה קטנה סגי בג' תלמים ובשדה גדולה צריך בית רובע אלא דבשדה קטנה דרך בני אדם לזרוע אותה מינים הרבה. ומשום הכי לא סגי בזרע אחר כל שהוא להפסיק והרואה אומר לא נתכוון זה להפסיק בין שתי השדות אלא לזרוע מין זה כי אורחייהו דאינשי והרי הכל שדה אחד עד שיהיה הרחקה גדולה דהיינו ג' תלמים ומשום הכי השוה הרב ז"ל בשדה קטנה הבור והניר. אבל שדה גדולה צריך הרחקה גדולה דהיינו בית רובע ומפני שאין דרך העולם לזרוע בשדה גדולה אלא מין אחד וזה הביא זרע אחר לשם אפילו כל שהוא מפסיק שהרואה אומר ודאי להפסיק בין שתי השדות נתכוון זה כיון דלא אורחייהו דאינשי בהכי ורב ור' יוחנן לא פליגי כדאיתא בירושלמי. וג' תלמים ובית רובע לאו כי הדדי נינהו כמו שכתב הרב ז"ל בהדיא. ומטעמא דכתיבנא לעיל בשדה קטנה ממעט ר' יוחנן בבור וניר לפי שהיא שדה קטנה ומוסיף בזרע אחר לפי שדרכם של בני אדם לזרוע מינים הרבה בשדה קטנה ומשום הכי מוסיף בזרע אחר ורב נמי מודה בשדה קטנה לר' יוחנן ור' יוחנן מודה לרב בשדה גדולה ודוק ותשכח כי במה שכתבתי נסתלקה השגת הראב"ד ז"ל. 
על מה שכתב או שקצר באמצעה אפילו קודם שתביא שליש הגיה עליו [מהר"ם פאדובה] שלשון אפי' לא אתי שפיר דאדרבה משום דלא הביאה שליש לא נקרא קצירה לכן ראוי להפסיק יותר מאילו נקצר אחר שהביאה שליש והעלה לבסוף וז"ל ונ"ל שהוא אפילו מלשון המקרא כי אפילות הנה ע"כ וזו ודאי דרך אפלה היא וכמה רחוקה זה מכוונת רבינו ואין זה אלא מאוס בטובה ובחור ברע. ושיעור לשון הרב ז"ל כך הוא בלא דוחק לא מיבעיא אם הביאה שליש דפשיטא דאם לא חרש לא הויא הפסקה דהוי כתחלת קצירה אלא אפילו קודם שתביא שליש דסד"א אין זו תחלת קצירה והויא הפסקה אפי' בלא חרישה קמ"ל אם חרש אין ואי לא [לא] הויא הפסקה דקי"ל כחכמים דאמרי הקוצר לשחת אינו מפסיק אלא אם כן חרש ואיני רואה בזה דוחק דהאי וחרש במקום שקצר קאי אעיקר דינא ואחדושא דאפילו וזה ברור והוא הדרך ישכון אור שתפס המגיה בתחלה ואני תקנתי לשון הרב ז"ל. 


שו"ת הרדב"ז (ללשונות הרמב"ם) הלכות מתנות עניים פרק ד 
 
הלכה א 
[א] שאלת על לשון הרמב"ם ז"ל וז"ל איזהו לקט זה הנופל מתוך המגל בשעת קצירה או הנופל מתוך ידו כשמקבץ השבולים ויקצור. וקשיא לך דהוי פלוגתא בירושלמי דגרסינן התם עלה דמתניתין רב כהנא ורב תחליפא חד אמר תוך היד ותוך המגל וחד אמר תוך היד ואפילו לאחר המגל ע"כ. ופסק ז"ל כחרנא תוך היד ואפילו לאחר המגל וא"כ קשיא רישא לסיפא תוך היד אף על פי שהוא לאחר המגל הרי הוא לעניים אימא סיפא  לאחר המגל הרי הוא לבעל הבית. ותו קשה למה השמיט הרב ז"ל פלוגתא דר' ישמעאל ור' עקיבא ראש היד וראש המגל דקי"ל הלכה כר' עקיבא מחבירו דאמר הכל לבעל הבית. ותו למה היפך סדר המשנה דקתני ברישא תוך היד ותוך המגל לעניים וכו'. 
תשובה כתיב ולקט קצירך לא תלקט משמע הנופל בשעת קצירה ממש דהיינו מתוך המגל וזהו שהקדים וכתב ז"ל איזהו לקט זה הנופל מתוך המגל בשעת קצירה ולא זו בלבד אלא אפילו הנופל מתוך ידו הוי לקט כיון דלצורך קצירה הוא מקבץ השבולים וזהו שכתב ז"ל או הנופל מתוך ידו כשמקבץ השבולים ויקצור וסיפא לאו דוקא ורישא דוקא תוך המגל או תוך היד הוי לקט הא ראש המגל וראש היד לא הוי לקט ומשום הכי לא אצטריכא ליה פלוגתא דר' ישמעאל ור' עקיבא דמדיוקא דרישא שמעינן דראש המגל או ראש היד הרי הוא לבעל הבית כר' עקיבא. וא"ת אמאי אצטריך למתני סיפא והנופל מאחר המגל או מאחר היד כיון דאמרת דרישא דוקא וכיון דראש המגל וראש היד נתמעט מרישא כ"ש הנופל מאחר המגל ומאחר היד דהא ראש המגל וראש היד הוי בפלוגתא ואחר היד כו"ע מודו דהוי לבעל הבית. וי"ל דלאשמעינן דאפילו שבולת אחד לא הוי לקט דהא תוך היד או תוך המגל אפי' שתים הוו לקט אבל לאחר היד או לאחר המגל שתים לא הוו לקט אבל חד מיהא הוי לקט קמ"ל דאפילו אחד לא הוי לקט. כללא דמילתא דרישא דוקא תוך היד או תוך המגל הוי לקט הא ראש היד וראש המגל לא הוי לקט וכ"ש לאחר היד או לאחר המגל ומה שכתבה הרב ז"ל לאשמעינן דאפילו שבולת אחת לא הוי לקט והכי מתפרשא נמי מתניתין כי היכי דלא תיקשי רישא לסיפא. 


הלכה י 
[י] שאלת ממני אודיעך דעתי במה שכתב הרמב"ם ז"ל שבולת של לקט שנתערבה בגדיש הרי זה מפריש שתי שבלים ואומר על אחת מהן אם הלקט היא זו וכו' וחוזר ומתנה כן על שבולת שניה ונותן אחת מהן לעני והאחרת תהיה מעשר. וקשיא לך תנאי השנייה למה. ותו לא ידענא אם נותן הראשונה לעני דוקא או איזה מהן שירצה כדמשמע לשונו ז"ל שכתב אחת מהן. 
תשובה תנן פרק ה' דפאה שבולת של לקט שנתערבה בגדיש מעשר שבולת אחת ונותן לו והרב ז"ל בפירוש המשניות לא הזכיר התנאי השני אלא התנאי הראשון וכתב ויתן הראשונה לעני והשנייה לכהן. והכי איתא בירושלמי בהדיא כיצד הוא עושה מביא ב' שבלים ואומר אם לקט הוא זה הרי יפה ואם לאו הרי המעשרות קבועים בזו ונותן לו את הראשונה ע"כ. והקשו לשם וחש לומר שמא אותה שקבע בה מעשרות לקט הוא אמר ר' יונה מביא ב' שבלים ואומר אם לקט הוא זה הרי יפה ואם לאו הרי המעשרות קבועים בזו ונותן לו אחת מהן ע"כ. ואיכא למידק (עלה מהכא לתרץ) [על תירוץ] רבי יונה ומתוך קושיא זו דחק הר"ש ז"ל דמביא ב' שבלים מלבד אותה שנותן לעני כדאיתא בפירושיו. והרי אתה רואה כמה גמגומים יש על שיטה זו. חדא שרבי יונה לא הזכיר ג' שבלים. ותו כיון שאין יכול ליתן לעני אלא הראשונה אמאי שני ר"י בלישניה ונקט נותן אחד מהן (לכהן) [לעני] לימא נותן את הראשונה כדאמרינן ברישא דמלתא. ותו דמה תקנתא יעשה לגדיש דאי דעביד ליה פרנסה ממקום אחר סתמא דמתניתין לא משמע הכי אלא מיניה וביה כשאר כל גדיש דעלמא. ותו דכל טורח זה למה יעשה פרנסה לגדיש ממקום אחר ורבינו שמשון דחק לתרץ עיין שם. 
אבל הרב ז"ל סובר שהגדיש אינו צריך פרנסה ממקום אחר אלא מיניה וביה כיון שלא הזכיר תקנת הגדיש מכמה טעמי חדא דהוי ספק ספיקא שמא שבולת הלקט היא באותן השתים שהפריש ואת"ל עדיין היא בגדיש הרי נתבטלה ברוב וחזרה להיות טבל כשאר הגדיש ושפיר תורם מן החיוב על החיוב. ותו דתלינן דשבולת הלקט באותם השתים שהפריש היתה כדתנן רבי אליעזר אומר אם קירב אחד מהן יקריבו כל הראשים כולם. ופרכינן והא א"ר אלעזר לא התיר ר' אליעזר אלא ב' ב' אבל אחד אחד לא א"ל אנא נמי תרתי קא אמינא. ואית דגרסי לא התיר ר' אליעזר אלא שנים כלומר שהקריבו שני ראשים וא"ל רב נחמן אנא נמי תרתי קאמינא כלומר אם נפלו ב' טבעות לים המלח הותרו כולם אף הכא נמי כיון דהפריש שתי שבלים אימור האי של לקט בהני תרתי היא. וא"ת דלא אמרינן הכי אלא בדיעבד וכגון שנפלו לים המלח או שקרבו הראשים דליתנהו קמן ומשום הכי תלינן אבל הכא מפריש השבלים לכתחילה והרי הם לפנינו. י"ל כיון דלתקנתא דעניים קא עביד כבדיעבד וכאלו הלכו לאיבוד חשבינן להו ולא נשארה של לקט בגדיש. ותו דאפילו תימא דשבולת הלקט היא בגדיש שפיר קא תרים שהרי אינו תורם אלא אחר שנעשה כרי ובאותה שעה כבר נתערבו כל החטים של השבולת בתוך הכרי על ידי שמהפך ברחת לזרות אותו נמצא בשעה שתורם יש בכלל מה שמפריש קצת חטים מהשבולת של לקט ונמצא תורם מן החיוב והפטור על החיוב והפטור ושפיר קא תרים. ותו דלא אמרה רבינו שמשון ז"ל אלא למ"ד אין בילה ואיפשר דסבירא ליה כמ"ד יש בילה. ומכל הני משמע לי דאין צריך לעשות לגדיש פרנסה ממקום אחר אלא מיניה וביה. ואפילו תימא שצריך פרנסה ממקום אחר לגדיש לדעת הרב ליכא טרחא כמו שאפרש בעז"ה. 
ונ"ל שהרב ז"ל יש לו שיטה אחרת בפי' הירושלמי והכי פירושו מעשר שבולת אחת ונותן לו ומדקתני מעשר ולא אדכר לתרומה כלל משמע דס"ל דאין צריך להפריש תרומה גדולה ולא תרומת מעשר מחמת שהפרישו בשבלים. ופריך תלמודא וחש לומר שמא אותה שקבע בה המעשרות לקט הוא ואין המעשרות קבועים בה ונמצא העני אוכל טבלים. ותירץ רבי יונה מביא ב' שבלים כדקא אמרת אבל אם לא היה מתנה אלא על הראשונה לבד היה גם הלוי אוכל ספק טבל וגם לא היה יכול ליתן לעני אלא הראשונה. ועל ידי תנאי השנייה שאומר אם זאת השנייה טבל יהיו מעשרותיה בראשונה הוי כעין ספק ספיקא וכל אחת מהם ספק לקט ספק טבל ואת"ל טבל שמא גם השנייה טבל ונתקנה זו על ידה וכן הדין בשנייה ספק לקט ספק טבל ואת"ל טבל שמא גם הראשונה טבל ונתקנה זו על ידה [ותלינן] לומר של לקט בגדיש הוא ושתיהן נתקנו מעשרות של זו בזו ושל זו בזו ונותן לעני איזו שירצה. ואף על גב דבלא תנאי השנייה איכא נמי כי האי ספק ספיקא אתא ר' יונה לתקן גם השבולת של לוי שלא יאכל טבל דאיכא לאקשויי נמי וחש דילמא קמייתא לקט ונמצא הלוי אוכל טבלים ומשום הכי מתנה גם בשניה אם לקט היא יפה ואם היא טבל מעשרותיה בראשונה ונמצא השבולת של לוי ג"כ מתוקנת. 
והא דכתיבנא דהוי כעין ספק ספיקא משום דלאו ספק ספיקא גמור הוא דכל ספק ספיקא שאינו מתהפך לית לן למיזל לקולא וספק זה אינו מתהפך וקל להבין דאת"ל דשבולת הלקט בחד מהני תרתי נינהו ודאי האחרת לא נתקנה. ואם תאמר אפילו הוי ספק ספיקא גמור כיון דאיפשר בפרנסה ממקום אחר היאך מתירין לו לעשות לכתחילה. וי"ל כיון דאיכא כמה ספיקי התירו לכתחילה חד שמא לקט הוא ואת"ל טבל שמא נתקנה ע"י חבירתה והלקט בגדיש הוא ואת"ל לא נתקנה שמא יאכל עראי כיון שעדיין לא הגיעו לעונת המעשרות. ואת"ל אוכל מהם קבע שמא לקט שמא מעשר שמא מתוקן הוא אוכל. ואף על גב דאיכא למימר שמא טבל הוא אוכל תלינן דלקט בגדיש הוא דהוי רובא ונתקנו ב' השבולות זו בזו. נמצינו למדין מתנאי השניה שכל אחת משתיהן ספק לקט או ספק מעשר או ספק טבל או ספק מתוקן וכיון דאיכא למתלי בלקט ובמעשר ובמתוקן לא תלינן בטבל ואפילו לכתחילה. וכ"ש דאיכא כמה ספיקי וכדכתיבנא. ותו למדנו דנותן איזו שירצה לעני והאחרת ללוי. עוד למדנו תקנה גם ללוי. וא"ת השתא קשיא טפי שאוכל ישראל ספק מעשר לא קשיא דמעשר מותר הוא לישראל שאין בו אלא משום גזל השבט והרי הוא נותן אחת ללוי ואין כאן גזל ואי משום תרומה גדולה ותרומת מעשר אשר בו ס"ל דמפטר משום דהקדימו בשבלים ואפילו תימא דחייבין אין חיובן אלא מדרבנן וכיון דהוי ספק באיסורא דרבנן לא חיישינן ליה וכ"ש דאיכא כמה ספיקי והרי העני או הלוי אוכל כל אחת מהן אם היה לקט מותר לשניהם וכן המעשר וכן המתוקן ולספק ספיקא דטבל לא חיישינן כדכתיבנא. וכן הדין במעשר עני שהרי הוא מותר לשניהם. ולענין מעשר שני אוכל בעל הבית כנגדו בירושלים ובמה שכתבתי עלו דברי הרב ז"ל כהוגן כי מה שכתב בפירוש המשנה הוא פשט לשון המשנה ומה שכתב בחבור הוא תירוצו של רבי יונה ודוק ותשכח. 


שו"ת הרדב"ז (ללשונות הרמב"ם) הלכות מתנות עניים פרק ט 
 
הלכה יד 
[יד] על מה שכתב בד"א קודם שיגיע לגבות מן העם אבל אחר שגבה הצדקה מחייבין אותו למכור כליו וליקח אחרים פחותים מהם. הגיה [מהר"ם פאדובה] אף על פי שנראה שזה מחלוקת רבא ורב פפא בפ' מציאת האשה מ"מ רבינו פוסק כדברי שניהם דלא פליגי בדינא אלא באוקמתא דברייתא ונכון הוא וכן דרכי לפרש דברי הרב. 


שו"ת הרדב"ז (ללשונות הרמב"ם) הלכות תרומות פרק א 
= 
הלכה י 
[י] שאלת ממני על מה שכתב הרמב"ם עכו"ם שקנה קרקע בארץ ישראל לא הפקיעה מן המצות וכו' משמע דפסק כמ"ד אין קנין לעכו"ם בארץ להפקיע מן המצות. וא"כ מאי איריא משום דחזר ולקחה ישראל ממנו אפילו לא לקח הקרקע עצמו אלא אפילו לקח הפירות חייב בכל מן התורה ומה שפטורים אם נגמרו ביד העכו"ם היינו משום דבעינן דגנך ולא דגן עכו"ם כאשר כתב הרב בסמוך. 
תשובה כוונת רבינו ז"ל דאין קנין לעכו"ם בארץ ישראל להפקיע מן המצות לענין אם בא הקרקע ליד ישראל או נגמרו הפירות ביד ישראל אלא שיש חילוק שאם חזר הישראל וקנה גוף הקרקע חייב בכל לתת לכהן וללוי וגם חייב להביא בכורים. ואם לא קנה אלא הפירות וגמרן יכול לומר לו אני בא מכח העכו"ם וכו' כאשר כתב הרב וגם אינו מביא בכורים. ורבינו כתב שני הדינין על הסדר אבל אם לא חזר הישראל לקנות את השדה או שלא קנה הפירות קודם גמרן יש קנין לעכו"ם להפקיע מן המצות אפילו שחזר ישראל וקנה הפירות פטורים מן הכל אם קנאן קודם שבאו לעונת המעשרות אבל אם קנה אותם אחר שבאו לעונת המעשרות אף על פי שמרחן העכו"ם חייב בכל מדבריהם ומשום דדיגון ישראל מחייב הוצרך  קרא דגנך ולא דיגון עכו"ם. הא למדת שכל הפירות שמוכרים העכו"ם היום בא"י פטורים מכלום חוץ מהיין שדיגונו ביד ישראל שצריך לתקן כמ"ש הרב וכן נהגו וכן הזיתים ג"כ אם גומר אותו על ידו. והוי יודע שכל מה שכתב הרב בזה הפרק שחייב מן התורה היינו בזמן בית ראשון שבאו כולם. אבל בזמן עזרא לא באו כולם ולפיכך לא היו חייבין בתרומות ומעשרות מדבריהם וכ"כ ז"ל בסוף הפרק ומ"ש הרב בתחילת הפרק התרומה והמעשרות אינם נוהגין מן התורה אלא בא"י בפני הבית ושלא בפני הבית היינו קודם שנבנה בית ראשון ואחר שנבנה בית ראשון שבאו כולם אבל בבית שני לא באו כולם ונסתלקה השגת הראב"ד ז"ל ורבינו לא פסק כר' יוחנן דאמר תרומה בזמן הזה דאורייתא. וא"ת למאי נפקא מינה מה שקדש עזרא שכתב ז"ל כיון שעלו בני הגולה והחזיקו במקצת הארץ וקדשוה קדושה שניה העומדת לעולם לשעתה ולעתיד לבא הא לא קשיא דנתקדשה לענין שמטין ויובלות ובתי ערי חומה ובכורים וקדושת ירושלים והמקדש. 
אבל הא ודאי קשה שכתב הכא יראה לי שהוא הדין במעשרות שאינם חייבין בזמן הזה אלא מדבריהם בתרומה ע"כ. ובהלכות שמיטה כתב אף ביאתם בימי עזרא מנו שמיטות ויובלות וקדשו בתי ערי חומה ונתחייבו במעשר ומשמע דשלשת הביאות שוות שנתחייבו במעשר מן התורה. וליכא למימר דמדרבנן קאמר דא"כ אפילו תרומה נמי. ותו דהשוה אותם לביאה ראשונה מה התם מעשר מן התורה אף בשניה המעשר מן התורה וי"ל דבהלכות שמיטה דינא דתלמודא קאמרה דמשמע דוקא חלה ותרומה בעינן ביאת כלכם אבל במעשר לא בעינן ביאת כלכם והכא בהלכות תרומה כתב מה שנראה לו להשוות מעשר לתרומה שלא יהיה מעשר חמור מן התרומה וליכא לפרושי דאיירי במעשר בהמה דאין מעשר בהמה תלוי בקדושת הארץ שהרי נוהג בין בארץ בין בחו"ל. וראיתי מי שכתב דלא הועילה קדושת עזרא כיון שלא באו כולם למפרע אלא מדבריהם אבל כל ימי הבית עשו הכל כדין תורה תרומות ומעשרות ושמטין ומנו יובלות כי היו מצפים תדיר בביאתם אבל אחר החרבן נתיאשו מביאתם ונשאר חיובם מדבריהם לבד בזמן הזה זהו דעת הרמב"ם ז"ל עכ"ל. ואינו נכון כלל כיון דבעינן ביאת כלכם ועדיין לא באו איך אפשר שהיו נוהגין בתרומות ומעשרות הכל כדין תורה מפני שהיו מצפים ביאת כולם ושיהיו התרומות והמעשרות למפרע מן התורה ואחר היאוש מדרבנן והלא עשרת השבטים גלו ולא נודע מקומם אים. אלא הנכון מה שכתבנו שאע"פ שלא הועילה קדושת עזרא לחלה ולתרומה ולמעשר דבעי ביאת כלכם הועילה לשאר דברים. אי נמי דבהלכות שמיטה ויובל איירי במעשר שני שנתחייבו מן התורה להביאו ולאכלו בירושלים דהא לא תליא בביאת כלכם וה"ה במעשר עני והתם איירי במעשר ראשון דס"ל ז"ל דחלה ותרומה ומעשר ראשון בעי ביאת כלכם ולפיכך אין חיובם בימי עזרא אלא מדרבנן והא דכתב מעשרות לשון רבים היינו מעשרות דעלמא א"נ מעשר ומעשר מן המעשר. 


שו"ת הרדב"ז (ללשונות הרמב"ם) הלכות תרומות פרק ו 
= 
הלכה ב 
[ב] על מה שכתב וכל עמי הארץ בחזקת טומאה לפיכך נותן תרומה טמאה לכל כהן שירצה. הגיה [מהר"ם פאדובה] שרבינו מפרש שם המשנה כצורתה ומשמעה שר"ל לכל כהן אף על פי שהוא עם הארץ ע"כ. אם כוונתו להצילו מהשגת הראב"ד ז"ל לא נתן טעם לפירושו דשיטת התלמוד מוכחת דלכל כהן משמע בין אוכל חוליו בטהרה בין שאין אוכל חוליו בטהרה ואם בא לומר שזה דעת רבינו פשיטא שכן כתב בהדיא בפסק ובפירוש המשנה. ונ"ל ליישב שלא היתה כוונתו שיתנו לכהן ע"ה כל הדברים השנויים במשנתינו דהא בהדיא אמרינן בגמרא דכתיב לתת מנת הכהנים המחזיקים בתורת ה' אין נותנין מנה אלא לכהנים המחזיקים בתורת ה' אלא דוקא תרומה טמאה אמר נותנה לכל כהן שירצה אפילו עם הארץ דמוטב שיאכל אותה עם הארץ משריפתה אף על גב דמותר לכהן להסיקה תחת תבשילו מוטב שיאכלנה עם הארץ דהא דאמרינן אין נותנים מתנות כהונה אלא לכהנים המחזיקים בתורת ה' הני מילי כשכהן המחזיק יכול ליהנות בה דרך כבוד אבל תרומה טמאה מוטב שיאכלנה כהן עם הארץ ולפיכך כתב נותן תרומה טמאה לכל כהן שירצה ומה שכתב בפי' המשנה לומר כי לשון מתניתין דתנן אלו נותנין לכל כהן שהוא כולל אפילו כהן ע"ה לא לענין כל השנויים במשנה אלא לענין תרומה טמאה ואפי' אם תרצה לומר דבפירוש המשנה היה דעתו דכל השנויים במשנה נותנין לכהן עם הארץ מ"מ בפסק לא ראינו שכתב שיתנו שאר השנויים במשנה לכהן עם הארץ אלא תרומה טמאה מהטעם שכתבתי והנה בדקתי בכל השנויים במשנתינו ולא כתב הרב שנותן אותם לכל כהן שירצה זולת לענין תרומה טמאה ובזה נסתלקה השגת הראב"ד ז"ל. 


שו"ת הרדב"ז (ללשונות הרמב"ם) הלכות תרומות פרק י 
= 
הלכה יד 
[יד] על מש"כ שתי קופות אחת של תרומה ואחת של חולין ונפלה תרומה לתוך אחת מהן ואין ידוע לאי זו מהן נפלה וכו'. הגיה [מהר"ם פאדובה] דמדנקט נפלה בבבא השנייה משמע דאיכא תרי חששות להחמיר חדא שמא תרומה היא ואת"ל חולין שמא התרומה נפלה לתוכה וכתב דצ"ע מנא ליה זה לרב [ע"כ]. ואני אומר דא"צ לזה ראיה כלל דהמוציא מחברו עליו הראיה אמרינן אפילו יש כמה צדדין לחייב אם יש צד אחד לספק פטור עד שיודע בודאי שהוא חייב ואפילו בגדולה שבאומדנות גבי גמל האוחר בין הגמלים ונמצא גמל הרוג בצדו פסק הרב ז"ל שהוא פטור. ומשום דקשיא ליה עלה דמתניתין פשיטא הכניס מלת נפלה בתוך לשון המשנה לאשמעינן דאפילו בכי האי גוונא דאיכא שני צדדין להחמיר והו"א ליחייב מיהא משום סאה של תרומה קמ"ל בכל גוונא המוציא מחבירו עליו הראיה ואי לאשמעינן דנוהג בה כמנהג תרומה אפי' בלא נפלה נמי והכי תנן במתני' ואפילו בכה"ג קשיא לי פשיטא דלגבי ממונא אפילו בספק כל דהו לא מפקינן ממונא. ולפיכך אני אומר כי נפלה כפולה ודרך הסופרים לטעות בכיוצא בזה ורבינו העתיק לשון המשנה כדרכו בכל מקום. 


הלכה כו 
[כו] על מש"כ הגוזל תרומה ואכלה משלם קרן וחומש וכו' והשיג עליו הראב"ד ז"ל ומה בין (גזל) [גזלן] וגנב וכו'. הגיה על זה [מהר"ם פאדובה] נראה שהראב"ד הבין דברי רבינו שר"ל הגוזל תרומה שהיא הקדש ומחלק בין גנב לגזלן ולזה תפס עליו וכו' [ע"כ]. ונראה מדבריו שהטעם שהבין הראב"ד בדברי הרב כן הוא משום דחומש דגזל אינו בא אלא מחמת שבועה ורבינו לא הזכיר שבועה אלא ודאי למעט חומש של הקדש א"כ מה בין גזלן לגנב ולפיכך תלה בוקי סריקי בגברא רבה כהראב"ד שהרי רבינו כתב בהדיא שהחומש שחייב בו משום תרומה יצא בו ידי גזלו משמע שלא בא למעט אלא חומש דגזל אלא הטעם שהבין הראב"ד כן בדברי רבינו מדקאמר שנאמר ונתן לכהן את הקדש אינו חייב בחומש של קדש משמע דבתרומה של קדש איירי כי הך דלעיל ולכן תפס עליו אבל קושטא דמילתא דרבינו אינו מחלק בין גנב לגזלן דחד דינא אית להו והכא איירי בתרומה גרידא שאינה של הקדש ולפיכך אינו משלם אלא חומש והא דנקט קדש דתרומה מקריא קדש דמהאי (הוא) [קרא] ונתן לכהן את הקדש ילפינן דמשלם חומש על התרומה ולא הוצרך לפרש חלוקת אם היתה תרומה של קדש דמשלם תרי חומשי דכבר כתב אותה גבי גנב וה"ה לגזלן ולרבותא נקט הכי דאפי' חומש של תרומה פוטר אותו מחומש של גזלה ונמצא שאין בדברי הרב לא שיבוש ולא טעות ואותו הירושלמי שזכר הראב"ד כבר הזכיר אותו הרב לעיל. 


שו"ת הרדב"ז (ללשונות הרמב"ם) הלכות תרומות פרק יב 
== 
הלכה ח 
[ח] שאלת ממני ידיד נפשי אודיעך במה שכתב הרמב"ם ז"ל אין מפקידין תרומה אצל כהן עם הארץ מפני שלבו גס בה אבל מפקידין אותה אצל ישראל עם הארץ בכלי חרס מוקף צמיד פתיל ובלבד שלא יהיו הפירות מוכשרים גזירה שמא תסיטם אשתו נדה. וקשיא לך דסוף הניזקין משמע איפכא דאצל ישראל עם הארץ מפקידים בכל גוונא לפי שאין לבו גס בה ואצל כהן עם הארץ אין מפקידין עד שיהיו בכלי חרס מוקף צמיד פתיל ופירות שלא הוכשרו וזו מלבד מה שהשיג הראב"ד ז"ל דבגמרא משמע שאם היו פירות שלא הוכשרו למה לי צמיד פתיל. 
תשובה איברא דפשטא דסוגיא דהניזקין הכי איתא ולבאר כוונת הרב ז"ל צריך לפרש הסוגיא בקוצר תנן משאלת אשה וכו' אבל לא תבור ולא תטחן עמה. אשת חבר משאלת אשה וכו' אבל לא תבור ולא תטחן עמה. אשת חבר משאלת לאשת עם הארץ ובוררת וטוחנת ומרקדת עמה וכו'. ואקשינן עלה בגמרא מאי שנא רישא ומאי שנא סיפא דברישא אמרינן לא תבור ובסיפא אמרינן ובוררת עמה וכו' אמר אביי רוב עמי הארץ מעשרים הם וחששא דרבנן בעלמא היא ומשום דרכי שלום התירו. אבל רישא שביעית דאורייתא הוא וכיון דהיא חשודה לא מחזיקים ידי עוברי עבירה רבא אמר הכא בעם הארץ דר' מאיר וטומאה דרבנן רבא אית ליה שפיר דרוב עמי הארץ מעשרין הם אלא דס"ל דבסיפא דמתני' כיון דאית ביה איסור מיתה דאכילה לא היו מתירים אותו מפני דרכי שלום ואפילו למיעוטא יש לנו לחוש ומשו"ה מוקי סיפא בעם הארץ דר' מאיר. ופריך והא מדקתני סיפא ובשלמא לאביי רישא בשביעית שהיא מן התורה והאשה חשודה ואמצעיתא בפירות שלא הוכשרו ומותר לסייען משום דרוב עמי הארץ מעשרין הם וסיפא בפירות שהוכשרו ומשום טומאה אלא לרבא קשיא ופרקינן רישא בטומאת חולין וסיפא בטומאת חלה. ורמינן עלה מטוחנים ומפקידים אצל אוכלי שביעית ואצל אוכלי פירותיהם בטומאה אבל לא לאוכלי שביעית ולא לאוכלי פירותיהם בטומאה ולרבא פריך דמוקי לה למתני' באוכל חולין בטומאה דבמתניתין קתני דמסייעין בהדייהו והכא קתני אבל לא לאוכלי פירותיהם בטומאה דלאביי לא קשיא כלל דהוא מוקי למתניתין משום דרוב עמי הארץ מעשרים [הם] ולא משום טומאה. וכן כתבו התוספות בהדיא לאביי לא קשיא ואף על גב דאיהו מתרץ התם בכהן החשוד לאכול תרומה לתרוצי אליבא דרבא אמרה והכי אורחיה דתלמודא בכמה דוכתי. אבל איהו לא מוקי לה בכהן החשוד אלא כפשטה. והדר פרכינן אי הכי מפקידין אי הכי אי בכהן איירי היכי מפקידין ורמינהי מפקידין תרומה וכו' ומתרץ אמר ר' אלעא הכא במאי עסקינן בכלי חרס המוקף צמיד פתיל וכו' ופריך וליחוש שמא תסיטם אשתו נדה אלא אמר ר' ירמיה לא קשיא כאן בפירות שלא הוכשרו הא דתני מפקידין בפירות שלא הוכשרו והא דתני אין מפקידין בפירות שהוכשרו ומשמע דלא צריכין השתא לצמיד פתיל וזו היא השגתו של הראב"ד ז"ל והכי משמע מדאמרינן אלא וכו'. 
נמצאת למד דכולא האי שקלא וטריא ואוקמתיה דר' ירמיה אליבא דרבא היא דלאביי לא קשיא לן ולא מידי. וס"ל להרב ז"ל דלא שבקינן אוקמתא רווחא דאביי ורבא נמי מודו בה דרוב עמי הארץ מעשרים הם וסמכינן אשנויי דחיקי. והשתא הך דמפקידין תרומה אצל ישראל עם הארץ ולא אצל כהן ע"ה אתיא כפשטא אלא דקשיא ליה ז"ל בעם הארץ כי קושיא דתלמודא בכהן ומתרץ לה כתירוצא דתלמודא אמאי מפקידין אצל ע"ה נהי דאין לבו גס בה ניחוש שמא יגע ולאו אדעתיה. ומתרץ בצמיד פתיל ואכתי ניחוש שמא תסיטם אשתו נדה ומשני בשלא הוכשרו ולא גריס ז"ל אלא דתרווייהו צריכי דאע"ג דלא הוכשרו חיישינן שמא יגע בהם בידו לחה ולאו אדעתיה. ובהא ניחא מה שהשיג הראב"ד ז"ל ואפילו בצמיד פתיל ולא הוכשרו אפילו הכי לא יפקידם אצל כהן עם הארץ דכיון דלבו גס בה חיישינן שמא יגלה ויגע בידו לחה. ולהכי שקיל וטרי תלמודא אף על גב דמתרצא שפיר מתני' כי  היכי דנילף מינה לדידן דאע"ג דסתמא קתני מפקידין תרומה אצל ע"ה ובתנאי דאיכא צמיד פתיל ולא הוכשרו. 
כללא דמלתא דכולא סוגיין לפום תירוציה דרבא ואנן קי"ל כתירוציה דאביי ומ"מ ילפינן מינה פירושא דהך דתניא מפקידין אצל עם הארץ בצמיד פתיל ופירות שלא הוכשרו ואפילו בכה"ג אין מפקידין אצל כהן עם הארץ מפני שלבו גס בה ודוק ותשכח כי בזה עלו דברי הרב ז"ל כהוגן וניצול מהשגת הראב"ד ז"ל. ומכאן תבין למה הפך הרב ז"ל לשון הברייתא דקא פסיק ותני אין מפקידין תרומה אצל כהן עם הארץ בשום צד בעולם משום דלבו גס בה אבל מפקידין וכו'. 


שו"ת הרדב"ז (ללשונות הרמב"ם) הלכות תרומות פרק יג 
== 
הלכה ח 
[ח] על מה שכתב תרומות אין מוציאין שמרים שבו. הגיה עליו [מהר"ם פאדובה] כלשון הזה איתא בתוספתא וקשה ליישב אותם דמה הפרש בין יין לחטה דגבי חטין אין הפסולת מצטרף בתרומה אמנם בירושלמי וכו' [ע"כ]. והנה כוונתו להשיג על הרב שהיה לו לסמוך על הירושלמי כדי שיהיו יין וחטין שוין ואני אומר כי יפה עשה הרב לפסוק כתוספתא דמסתבר טעמה דבשלמא יין דרך אוכלי תרומה לשתות אותו עכור ואין מסננין אותו ולפיכך שמרים חשיבי כיין אבל אין דרכם לאכול החטה עם הפסולת שלה ולפיכך אין הפסולת שלה מצטרפת עמה לאסור החולין. ותו איכא טעמא אחרינא שהרי שמרי היין מגוף היין הם אבל פסולת החטה אינה מגוף החטה ואפילו טחנה עם הפסולת ונתערבה היטב מ"מ בכל מקום דאיתא לפסולת בעיניה איתא כיון שאינו מגוף החטה וק"ל. 


שו"ת הרדב"ז (ללשונות הרמב"ם) הלכות תרומות פרק יד 
== 
הלכה יז 
[יז] על מש"כ שתי קופות שנפלה סאה של תרומה וכו' והשיג עליו הראב"ד זאת הפסקה לא מצאתיה לא במשנה ולא בתוספתא ולא בירושלמי ולא יתכן בה וכו'. כתב המגיה [המהר"ם פאדובה] לא מצאתי בבא בדברי הרב אשר שייך עליה השגה זו כי בכל הבבות הסאה הנפולה טהורה היתה ולא הוכשרו ע"כ. יפה כתב אלא דקשה על לשון הרב ז"ל שכתב שתי קופות אחת של תרומה טהורה ואחת של חולין טמאים נפלה סאה תרומה טהורה לתוך אחת מהן אומרים לתוך תרומה נפלה והחולין יאכלו קליות או ילושו במי פירות כיון דאיכא תרי אומדני תרומה לתוך תרומה וטהורה לתוך טהורה אמאי צריך לאכול החולין קליות ומתוך קושיא זו היו מגיהים בקצת ספרים נפלה סאה תרומה טמאה והשתא ניחא ואימור לתוך תרומה נפלה מפני השם ואימור לתוך החולין דתולין הקלקלה במקולקל וגרסא זו נזדמנה להראב"ד ז"ל והשיג עליו דלא יתכן לומר בה תאכל קליות וכו' אבל הרב ז"ל גרסתו נפלה סאה טהורה כמו שהיא כתובה בספרים שלנו ולא קשיא דאע"ג דאיכא תרי אומדני מידי ספיקא לא (נפיל) [נפיק] ולפיכך אוכל החולין קליות או ילושו במי פירות ומותר לזרים אף על פי שלא עלו באחד ומאה דלענין איסורא תלינן לתוך תרומה  נפלה אבל כיון דאית תקנתא לחולין על ידי קליות או על ידי לישה במי פירות חיישינן אפי' לספיקא כל דהו ודוק. 


שו"ת הרדב"ז (ללשונות הרמב"ם) הלכות מעשר פרק א 
 
הלכה טו 
[טו] שאלת ממני אודיעך דעתי במה שהשיג הראב"ד ז"ל על הר"ם וז"ל המפריש מקצת מעשר וכו' והשיג עליו וז"ל המשנה אמרה המפריש מקצת תרומה ומעשר מוציא ממנו תרומה ומעשר עליו למקום אחר וכו'. 
תשובה מה שהקשה עליו הוא כי לשון למקום אחר לא משמע כפירושו והר"ם היתה גירסתו ממקום אחר. עוד הקשה עליו שהיה לו לומר עליה שהתרומה לשון נקבה. וקושיא זו איני מכיר שהרב מפרש על אותו מקצת שהפריש ושייך שפיר לומר עליו לשון זכר. וכן יש ללמוד מלשונו שכתב אבל צריך להפריש מזה החלק וכו' ובר מן דין לא ידעתי מאי קושיא דכיון ששנה התנא תרומה ומעשר עליו קאי אמעשר שהוא לשון זכר שכן דרך התנא ורוב הכתובים וכ"ש לפי מה שכתב (ר"ת בריש קמא) [הראב"ע] דבר שאין בו רוח חיים זכרהו או נקבהו. אבל עיקר מה שיש להקשות על הרב למה צריך לתקן זה המקצת יוסיף עליו לתשלום המעשר דהא אמרינן המרבה במעשרותיו מעשרותיו מקולקלים שהרי הטבל מעורב בו אבל הממעט במעשרות מה קלקול יש בו שהרי אין בו טבל מעורב וישלים עליו. ומזה הטעם דחו פירושו של הרב ז"ל וכן נראה מדברי הראב"ד ז"ל שעל טעם זה סמך פירושו. ומה שנ"ל לתרץ דברי הרב דבזמן שהמפריש מכוין להוציא כל המעשר אלא שטעה והוציא פחות מכשיעור משלים עליו ומעשרותיו מתוקנים ואין צריך להפריש עליהם. אבל בזמן שהמפריש יודע שזה המקצת שהפריש אין בו שיעור מעשר לא נקרא זה מעשר מתוקן אלא כמי שחלק את הערימה והכי דייקא מתניתין דקתני המפריש מקצת תרומה ומעשר משמע שהמפריש יודע שהוא מקצת מעשר מדלא קתני המפריש פחות מן המעשר ומדינא לא עשה כלום והיה יכול להחזירו לערימה אלא לפי שקרא עליו שם מעשר צריך תיקון ומיניה וביה ולא ממקום אחר ועלו דברי הרב כהוגן. כללא דמילתא יש חילוק בין המפריש מקצת מעשר למפריש מעשר ונמצא חסר. 


שו"ת הרדב"ז (ללשונות הרמב"ם) הלכות מעשר פרק ו 
 
הלכה כא 
[כא] שאלת ממני על הא דקי"ל מתנות שלא הורמו כמי שהורמו דמיין וכן כתב הרמב"ם ז"ל פ"ו מהלכות מעשר בהדיא והכי משמע נמי ממה שכתב פ"ב מהלכות מעשר שני דמתנות שלא הורמו כמי שהורמו דמיין ובפרק שני כתב ז"ל מעשר שני ממון גבוה הוא שנאמר לה' הוא ולפיכך אינו נקנה במתנה אא"כ נתן לו הטבל והמקבל מפריש המעשר ע"כ. ולא אצטריך תלמודא לאוקומי בשנתן לו הטבל אלא לר' מאיר דס"ל מתנות שלא הורמו כמי שלא הורמו דמיין דלמ"ד כמי שהורמו דמיין לא מצי ליתן אותם במתנה אלא למ"ד מעשר ממון הדיוט הוא ואנן לא קיימא לן הכי אלא ממון גבוה הוא. 
תשובה גרסינן בפ' האיש מקדש וכר' יהודה במעשר מי לא תנן והפודה מעשר שני שלו מוסיף חומש בין משלו בין משנתן לו במתנה מני אי לימא ר' מאיר מי מצי יהיב ליה במתנה והא אמר מעשר ממון גבוה הוא אלא לאו ר' יהודה לא לעולם ר' מאיר והכא במאי עסקינן כגון דיהיב ניהליה בטבליה וקסבר מתנות שלא הורמו כמי שלא הורמו דמיין ע"כ בגמרא. וסובר הרב ז"ל דלאו לכל מילי אמר ר' מאיר כמי שלא הורמו דמיין אלא לענין זה דלא חשבינן למעשר ממון גבוה ולא יוכל ליתנו במתנה דבשלמא כשהמעשר בעין אמרינן ממון גבוה הוא אבל היכא דיהביה ניהליה בטבליה לא אמרינן כמי שהורמו והוי כאלו נתן לו המעשר אלא בעודו בטבליה לאו ממון גבוה ולא אמרינן בכי האי כמי שהורמו דמיין ואפילו תימא דר' מאיר בכל דוכתא סבר כמי שלא הורמו דמיין, הכא גבי אי הוי ממון גבוה או לא מסתבר טעמיה חדא דאמר רב נחמן אמר רב אדא בר אהבה הלכה כר' מאיר במעשר הואיל וסתם לן רבי כוותיה ומסיק תלמודא דהך סתמא דהפודה מעשר שלו נמי כר' מאיר ולא כר' יהודה. ותו דאי מוקמת לה כר' יהודה מפקינן לה מהלכתא דסבר מעשר ממון הדיוט הוא ואנן קי"ל ממון גבוה הוא הילכך על כרחין אית לן לאוקמה בדיהיב ניהליה בטבליה וכמי שלא הורמו דמיין וטעמא דלא חשבינן ליה ממון גבוה עד שיורמו ממש אבל בעלמא כמי שהורמו דמיין. וכן למדתי מדברי רש"י ז"ל שכתב ז"ל וקא סבר וכו' דאיכא למאן דאמר בעלמא כמי שהורמו דמיין ואיהו ס"ל כל זמן שלא הורם לאו ממון גבוה הוא דאין שם מעשר עליו לכלום ע"כ. ואף על גב מדקאמר לכלום דלכל מילי סבר ר' מאיר לאו  כמי שהורמו דמיין סבר (רבנן) [רבינו] דלא אמרה ר' מאיר אלא לענין לחשוב אותו ממון גבוה ואפי' תימא דלכל מילי אמרה מסתבר טעמיה בהא ולא בהנך דוכתי דאין שם שמים חל עליו אלא כשהוא בעין והכי משמע נמי פשטיה דקרא דעל המעשר ממש נאמר לה' הוא לא על הטבל שיש בו מעשר ודוק ותשכח כי לא תפס עליו הראב"ד ז"ל בפסקא זו. ואי לאו דמסתפינא הו"א דאפילו מאן דסבר כמי שהורמו דמיין מודה דלא הוי ממון גבוה עד דמפריש ליה למעשר דלהא מילתא לא אמרינן כמי שהורמו דמיין והא דדחי תלמודא לעולם ר' מאיר היא לאו לאפוקה משאר תנאי אלא לאפוקה מר' יהודה דסבר אפילו מעשר בעין ממון הדיוט הוא ולאוקומה כר' מאיר דכלהו סתמי אליביה. ומ"מ למאי דאתינן עלה מתרצא שפיר דאין שם שמים חל על הטבל. 


שו"ת הרדב"ז (ללשונות הרמב"ם) הלכות מעשר שני ונטע רבעי פרק ט 
======= 
הלכה ז 
[ז] שאלת ממני ידיד נפשי על לשון הרמב"ם ז"ל והצנועין היו מניחין את המעות בשנת שמיטה ואומרין כל הנלקט מפירות רבעי אלו מחולל על המעות האלה (שאי) [שהרי אי] איפשר לפדותו במחובר כמו שביארנו. וקשיא לך דסוגית הגמרא פרק מרובה משמע דצנועין אשאר שני שבוע קיימי דאמרינן עלה אי לאו דאמר ר' יוחנן צנועין ור' דוסא אמרו דבר אחד הו"א צנועין אית להו דר' דוסא ור' דוסא לית ליה דצנועין צנועין אית להו דר' דוסא ומה בגנב עבדו רבנן תקנתא כלומר [בשאר] שני שבוע עניים צריכה למימר ר' דוסא לעתותי ערב אומר כל שלקטו עניים יהא הפקר ר' דוסא לית ליה דצנועין עניים הוא דעביד להו רבנן תקנתא אבל גנב לא עבדו ליה רבנן תקנתא. פשטא דהך סוגיא משמע דצנועין איירי בשאר שני שבוע. 
תשובה תנן כרם רבעי היו מציינין אותו בקוזזות אדמה וכו'. אמר רבן שמעון בן גמליאל בד"א בשביעית דהפקר נינהו אבל בשאר שני שבוע הלעיטהו לרשע וימות והצנועים מניחים את המעות וכו' והך סיפא דצנועים איכא לפרושי בתרי אנפי דפליג ארשב"ג דלא מלעיטינן ליה לרשע אלא דעבדינן ליה תקנתא נמי וקיימים צנועים אכולא רישא דמתניתין והצנועים היו עושים תקנה לכל שני השבוע ע"י חלול ולא היו רוצים לסמוך על הסימנים. א"נ איכא לפרושי דמודו צנועים לרשב"ג דהלעיטהו לרשע וימות והיו עושים תקנה לשנת השמיטה דכולי עלמא עניים הם אצלה וקיימי צנועים אמאי דקאמר רשב"ג בד"א (בשבועות) [בשביעית] אבל בשאר שני שבוע לא היו עושים להם תקנה כלל והשתא אתי מלתא דאביי כפשטה אי לאו דאמר ר' יוחנן צנועים ור' דוסא אמרו דבר אחד הוה אמינא דצנועים קיימי אכולא מתני' ועבוד תקנתא אף לשאר השנים אף על גב דגנבי נינהו וכ"ש לדר' דוסא דהוי לענין לקט של עניים. אבל השתא דאמר ר' יוחנן צנועים ור' דוסא אמרו דבר אחד מפרשינן לדצנועים באידך פירושא כי היכי דליהוי מלתא דצנועים כרשב"ג דקי"ל כל מקום ששנה רשב"ג במשנתינו הלכה כמותו חוץ מערב וצידן וראיה אחרונה וזהו שאמר ר' יוחנן צנועים ור' דוסא אמרו דבר אחד דכי היכא דר' דוסא איירי בעניים דוקא צנועים נמי איירו בעניים דהיינו בשנת השמיטה והיינו דכתב הרב ז"ל בשנת השמיטה דס"ל דלאו מדינא הוא כמו שאמרו התוספות דאי מדינא אי איפשר לפדותו במחובר אלא משום תקנתא (ו) לעניים, ובשנת השמיטה דכולהו עניים עבוד רבנן תקנתא לגנבי, בשאר שני שבוע לא עבוד רבנן תקנתא וזו שיטה נכונה לקיים דברי רשב"ג להלכה ותקנתא דצנועים ולקיים התוספתא דמשמע מינה דאין חלול במחובר ומשום תקנת עניים עבוד רבנן תקנתא ודוק ותשכח. 


שו"ת הרדב"ז (ללשונות הרמב"ם) הלכות ביכורים פרק ד 
== 
הלכה ג 
[ג] שאלת ממני אודיעך דעתי במה שכתב הרמב"ם ז"ל הגר מביא וקורא שנאמר לאברהם אב המון גוים נתתיך הרי הוא אב לכל העולם כולו שנכנסים תחת כנפי השכינה ולאברהם היתה השבועה תחילה שירשו בניו את הארץ. ובפי"א מהלכות מעשר כתב ישראל וממזרים מתוודים אבל לא גרים ועבדים משוחררים מפני שאין להם חלק בארץ הרי הוא אומר כאשר נשבעת לאבותינו וקשיא לן דתרווייהו סתמא דמתניתין נינהו דגרים אינם קורין. ותו דמאי טעמא. דקראי כתיבי גבי מעשר כמו גבי בכורים. 
תשובה תנן בפרק כרם רבעי השקיפה ממעון קדשך וכו' מכאן אמרו ישראל וממזרים מתוודים אבל לא גרים ולא עבדים שאין להם חלק בארץ וזו הלכתא היא דליכא מאן דפליג בה. ובפ"ק דבכורים תנן אלו מביאין ולא קורין הגר מביא ואינו קורא שאין יכול לומר אשר נשבעת לאבותינו לתת לנו. ואם היתה אמו מישראל מביא וקורא וגרסינן עלה בתלמודא דבני מערבא תני בשם רבי יהודה גר עצמו מביא וקורא מה טעם כי אב המון גוים נתתיך ר' יהושע בן לוי אמר הלכה כר' יהודה אתא עובדא קומי דר' אבהו והורה כר' יהודה ע"כ. ומכאן פסק הרב ז"ל דגר מביא וקורא אף על גב דרש"י ז"ל פירש בפירוש החומש דגר מביא ואינו קורא תפס לו ז"ל סתם מתניתין וכן דרכו ז"ל בכמה מקומות לתפוס פשטיה דקרא אף על גב דהוי דלא כהלכתא אבל כי דייקת קראי תשכח דלא שוו להדדי דגבי בכורים כתיב הגדתי היום לה' אלהיך כי באתי אל הארץ אשר נשבעת לאבותינו לתת לנו ומשמע נשבעת לאבותינו דהיינו אברהם שהוא אב המון גוים לתת לנו ומהם אנו זוכים והרי הגר בכלל. אבל גבי מעשר כתיב אשר נתת לנו והגרים אין להם חלק בארץ והא דכתיב כאשר נשבעת לאבותינו שתהיה ארץ זבת חלב ודבש והכי משמע לישנא דמתניתין דקתני השקיפה ממעון קדשך מן השמים וברך את עמך את ישראל בבנים ובבנות. ואת האדמה אשר נתת לנו בטל וברוחות ובמטר ובולדות בהמה. אשר נשבעת לאבותינו ארץ זבת חלב ודבש כדי שיתן טעם בפירות מכאן אמרו וכו' משמע מדקאי אשר נשבעת לאבותינו אארץ זבת חלב ודבש מכאן אמרו וכו' ואפילו תפרש כאשר נשבעת קאי אאשר נתת לנו מ"מ יש חילוק דהכא הקדים אשר נתת לנו ולא נתנה לגרים והתם הקדים אשר נשבעת לאבותינו ומהם אנו זוכים והרי הגרים בכלל. 
כללא דמלתא דממלת נתת לנו נתמעטו הגרים וכן כתב הרב ז"ל בפי' המשניות וגם רבינו שמשון ז"ל. וגבי בכורים כתיב אשר נשבעת לאבותינו לתת לנו. ואף על גב דכתב הרב ז"ל  גבי מעשר הרי הוא אומר כאשר נשבעת לאבותינו ארישיה דקרא סמיך דכתיב אשר נתת לנו כאשר נשבעת וגו' והוא לא נתנה לגרים. והא דאמרינן בירושלמי אתא עובדא קומי דר' אבהו וכו' והלא לא היו בכורים בימיו. תירץ רבינו שמשון לענין מתפלל בינו לבין עצמו שאומר אלהי אבותינו ולא קי"ל כתנא תוספאה דאמר דר' יהודה אומר הגר מביא וקורא והכי קי"ל כיון דאמוראי ס"ל הכי דבתר אמוראי פסקינן הלכתא וכן כתב הרב ז"ל בתשובה לרבינו עובדיה הגר דפסק כירושלמי. 


שו"ת הרדב"ז (ללשונות הרמב"ם) הלכות ביכורים פרק ט 
== 
הלכה י 
[י] שאלת ממני אודיעך דעתי במה שכתב הרמב"ם ז"ל לפיכך אם היה הכהן עומד עמו בבית המטבחים ונושא ונותן עמו אינו צריך לרשום והמשתתף עם העכו"ם אין צריך לרשום שסתם עכו"ם מרבה דברים ומודיע לכל שהוא שותף ואף על פי שאינו עמו בשעת מכירה. וקשיא לך דסוגיית הגמרא פרק הזרוע וכו' משמע איפכא. 
תשובה כבר קדמך הטור וכתב ז"ל כתב הרמב"ם ז"ל אם הכהן יושב עמו וכו' ואינו נראה כן מתוך הגמרא אלא בשותף עם הכהן בכל ענין צריך לרשום ובעכו"ם אם עומד עמו בבית המטבחים אין צריך לרשום ע"כ. ותו קשיא לי אי בכל גוונא אמר הרב דשותף עם העכו"ם אין צריך לרשום הא קתני מתניתין והמשתתף עמהם צריך לרשום ואכהן ואעכו"ם קאי ועלה שקיל וטרי תלמודא ופריך ואפילו עכו"ם ורמינהו וכו' וליכא לפרושי דהאי עמהן אכהנים דעלמא קאי דא"כ הו"ל לתלמודא לפרושי מי סברת אעכו"ם קאי לא אכהן קאי ומאי עמהן כהנים דעלמא ובכל הספרים גרסינן והמשתתף עמהן צריך לרשום. ותו אי איתא שזה דעתו של הרב ז"ל לא הוה שתיק הראב"ד ז"ל מלהשיג עליו וגם הר"ן ז"ל כתב תחילת לשונו שפי' על וצריך לרשום שלא כדרך שאר המפרשים ובסוף הלשון לא דבר כלום משמע שלא הבין לשון הרב ז"ל כאשר הבין הטור. 
והריני מפרש הסוגיא לפי שיטת הרב ז"ל תנן והמשתתף עמהן צריך לרשום ואפילו עם העכו"ם דמדקתני עמהם אעכו"ם נמי קאי ורמינהי המשתתף עם העכו"ם וכו' א"נ בתמיהא כדפרש"י ז"ל שאין זה מעלה ומוריד לענין קושייתנו ומשני הכא במאי עסקינן דיתיב עכו"ם אמסחתא פי' בית המטבחים דעכו"ם מפעא פעי כדמסקינן בתר הכי אף על גב דלא קאי אכספתא דהיינו במקום מכירת הבשר אבל אי לא קאי עכו"ם לא אמסחתא ולא אכספתא ודאי צריך לרשום והיינו מתני' דקתני והמשתתף עמהם צריך לרשום. וזהו שכתב ז"ל ואף על פי שאינו עמו בשעת מכירה משמע שהיה עמו בשעת טביחה ומרבה דברים ומודיע לכל שהוא שותף והיינו פירושא דמפעא פעי ודלא כפרש"י ז"ל צועק אל תתנם בכך אלא בכך ומשמע דקאי בשעת מכירה ודחקו לרש"י ז"ל לפרש כן לפי שהוא סובר דפי' מסחתא היינו מקום מכירת הבשר וכן כתב בהדיא. ופריך דכוותה גבי כהן דיתיב אמסחתא אמאי צריך לרשום ומשני דאמרי בשרא קא זבין ודייק מרן ז"ל טעמא דעומד ושותק אבל היה נושא ונותן עמו מחזי כשותף ואין צריך לרשום וזהו שכתב אם היה הכהן עמו בבית המטבחים ונושא ונותן עמו הילכך מתני' שהשוה כהן לעכו"ם איירי בשאינם עומדים לא במסחתא ולא בכספתא וצריך לרשום וברייתא שלא השוה אותם איירי דקיימי עמיה במסחתא א"נ בכספתא סתמא דעכו"ם מפעא פעי ואין צריך לרשום סתמא דכהן צנוע הוא וצריך לרשום אבל אם נושא ונותן עם הטבח אין זה סתם כהן ואין צריך לרשום ופריך אי הכי עכו"ם נמי אמרי בשרא קא זבין והוה מצי לתרוצי הכא עכו"ם מפעא פעי כדמשני לבתר הכי אלא ניחא ליה לתרוצי דיתיב עכו"ם אכספתא לאשמעינן דאפי' בכה"ג דיתיב כהן אכספתא אי שתיק כהן צריך לרשום דאימור הימוני הימניה אבל אם נושא ונותן עם הטבח אין צריך לרשום. אי בעית אימא סתם עכו"ם מפעא פעי לעולם דיתיב אמסחתא ודקא קשיא לך עכו"ם נמי אמרי בשרא זבין עכו"ם מפעא פעי ומודיע לכל שהוא שותף ואין צריך לרשום ומדלא קאמר תלמודא אלא משמע דלא מהדר מתירוצא בתרא וא"כ אפילו קאי כהן אכספתא אי שתיק צריך לרשום. 
אבל הנכון אצלי כדעת הרב ז"ל דמהדר קא הדר מתירוצא בתרא ואף על גב דלא קאמר אלא אורחיה דתלמודא בהכי היכא דלא הוזכר שם אמורא לעיל ולפי דרך זה אי יתיב כהן אכספתא אף על גב דשתיק אין צריך לרשום דמוכחא מלתא שפיר דאית ליה שותפות אבל היכא דיתיב אמסחתא ליכא הוכחא דאימור בשרא קא זבין אלא א"כ נושא ונותן עמו נמצאת למד לפי שיטה זו דהיכא דלא יתיב כהן ועכו"ם לא אמסחתא ולא אכספתא צריך לרשום והיינו מתניתין והיכא דיתבי כהן ועכו"ם אכספתא אין צריך לרשום דמוכחא מלתא דשותפי נינהו והיכא דיתבי כהן ועכו"ם אמסחתא גבי כהן צריך לרשום משום דסתמא דכהן צנוע ושתיק ואם נושא ונותן עם הטבח אין צריך לרשום דמוכחא מלתא וגבי נכרי סתמא אין צריך לרשום דסתם עכו"ם מפעא פעי ובזה עלו דברי הרב ז"ל כהוגן. 


שו"ת הרדב"ז (ללשונות הרמב"ם) הלכות ביכורים פרק י 
== 
הלכה א 
[א - ב] שאלת ממני ידידי על מה שכתב הרמב"ם ז"ל ונוהג בחולין ולא במוקדשין הרי שהקדיש בהמות לבדק הבית וגזזן יכול יהיה חייב לפדותן וליתן לכהן או שהקדיש בהמה חוץ מגיזותיה יכול יהיה חייב בראשית הגז ת"ל צאנך ואין אלו צאנו. וקשיא לך דהוי אוקמתא בגמרא ודחינן לה משום דקשיא לן הניחא למ"ד קדשי בדק הבית לא היו בכלל העמדה והערכה אלא למ"ד היו מאי איכא למימר ומוקי לה ר' מני בר פטיש במקדיש בהמתו לבדק הבית חוץ מגיזותיה וכי תימא דס"ל ז"ל דקדשי בדק הבית לא היו בכלל העמדה והערכה הא ליתא דהוא ז"ל פ"ה מהלכות ערכין פסק כמאן דאמר קדשי בדק הבית היו בכלל העמדה והערכה. 
תשובה התוספות והמפרשים ז"ל הקשו עלה דהא דמקשינן בגמרא הא ניחא למ"ד קדשי בדק הבית לא היו בכלל העמדה והערכה אלא למ"ד היו מאי איכא למימר והקשו ז"ל מה שייך העמדה והערכה בגיזה מאי שנא ממקדיש עצים ואבנים ותירצו כיון שהיה מתחילה מחובר בבהמה שהיא בכלל העמדה והערכה צריך העמדה והערכה ע"כ. ותירוץ זה דחוק הוא וסגי לתת טעם למקשה אבל לא הוי הכי קושטא דמלתא דכיון דגזז את הגיזה לא שייך בה העמדה והערכה אלא כעצים ואבנים וס"ד יהיה חייב לפדות וליתן לכהן ת"ל צאנך ושפיר איצטריך קרא נמי להכי והוה מצי תלמודא לתרוצי גיזה לא שייך בה העמדה והערכה אלא לפי סברת המקשה דגיזה נמי הוי בכלל העמדה והערכה משני ליה דאיכא למימר דאיצטריך קרא לדר' מני בר פטיש והכי אורחיה דתלמודא בכמה דוכתי והשתא דברי הרב ז"ל נכונים דבין את"ל דגיזה הוי בכלל העמדה והערכה ובין לא הוי שפיר מתמעט מצאנך דממיעוט אחד אתה יכול למעט דברים הרבה. ומה שלא כתב אוקמתיה דרבא משום דהוי מכ"ש דר' מני בר פטיש תדע דר' מני מודה לרבא ורבא לית ליה דר' מני וכן כתבו התוספות ז"ל מדפריך תלמודא וצאנך למה לי. ור' מני אמר לך צאנך מיעוטא הוי וממעט נמי הא דרבא. 


הלכה ח 
[ח] שאלת ממני על לשון הרמב"ם ז"ל המפריש ראשית הגז ואבד חייב באחריותו עד שיתן לכהן. והוא ז"ל כתב בראש הפרק אבל אם גזז הצמר וצבעו קודם שיתן נפטר מראשית הגז ובפרק שלפני זה כתב עבר ואכלן או הזיקן או מכרן אינו חייב לשלם וא"כ קשיא דכ"ש אם נאבד פטור מלשלם. 
תשובה תו איכא לאקשויי עליה מסוגיא דתלמודא דבשלמא הזיקן לא נהנה בהם אבל אכלן הרי נהנה ואמרינן בגמרא פרק הזרוע עלה דהא דתניא אנסו בית המלך את גרנו אם בחובו חייב לעשר וכו' שאני התם דקא משתרשי ליה כלומר נהנה שנפטר מחובו משמע דכל היכא שהוא נהנה אינו נפטר ממצות נתינה ואפילו גבי אכלן נמי דחקו התוספות שלא נהנה שהיה מתענה אבל אם מכרן הרי המעות בידו והוא נהנה ואמאי פטור מנתינה. ותו קשה דמשמע דבין לוקח בין מוכר שניהם פטורים ובגמרא דחינן שאני התם דאיתנהו בעינייהו ומשמע דכל היכא דאיתנהו בעינייהו אפילו ברשות מוכר חייב ליתן. ותו קשה הך דצבעו דהא קא משתרשי ליה ובשלמא אם הרב ז"ל מפרש צבעו ראשון ראשון אשר היה כתוב בפירושי רש"י ז"ל והגיה אותו ניחא אבל הוא ז"ל מפרש שצבעו קודם שיתננו לכהן משמע אחר שהיו ה' גיזות צבעו ואמאי פטור הא משתרשי ליה. 
אלא כך הם הצען של דברים דמתנות נגזלות או אין נגזלות הוי פלוגתא דאמוראי וקי"ל כמאן דאמר נגזלות ולפיכך הקונה אותם פטור שהראשון גזלן. והא דמשני תלמודא שאני התם דאיתנהו בעינייהו לרווחא דמלתא משני הכי לתרוצי אפילו למ"ד מתנות כהונה אינן נגזלות וכי תימא יתחייב המוכר שהרי הוא גזלן דמה נפשך אם מתנות כהונה נגזלות יתחייב המוכר ואם מתנות אין נגזלות יתחייב הקונה ואמאי פטרינן לתרווייהו. דעתו ז"ל דכל המתכוין להזיק מתנות כהונה פטור כרב חסדא דאמר המזיק מתנות כהונה פטור שכל שנתכוון ליקח מתנות כהונה לעצמו ושינה בהן כגון שאכלן או מכרן או שצבע הצמר וקנאו בשינוי שוב אינו משלם אף על גב דקא משתרשי ליה שהרי רצה להפקיע עצמו ממצוה  זו ויכול להפקיע עצמו בכל אחד מן הדרכים האלו כיון שהוא ממון שאין לו תובעין אף על פי שעבר מ"מ שוב אין המצוה מוטלת עליו. אבל היכא שלא רצה להפקיע עצמו מן המצוה אלא שאנסו בית המלך את גרנו בחובו עדיין המצוה מוטלת עליו והשתא ניחא מה שכתב הרב ז"ל המפריש ראשית הגז ואבד חייב באחריותן כיון שהוא לא גילה בדעתו שרוצה להפקיע עצמו מן המצוה עדיין המצוה מוטלת עליו וחייב באחריותן. ואם אתה מקשה א"כ מצינו חוטא נשכר לרב חסדא נמי תיקשה דאמר אם הזיקן או אכלן פטור אלא דעיקר טעמא כיון שהוא ממון שאין לו תובעין המצוה נפקעה והממון אין לו תובעין אבל היכא דהמצוה לא נפקעה חייב לקיים מצות נתינה. והא דמשני תלמודא עלה דהא דאנסו בית המלך את גרנו שאני התם דקא משתרשי ליה קושטא דמלתא משני דבהכי איירי ברייתא אבל אין הכי נמי דאפילו היכא דלא משתרשי כיון שלא נתכוון להפקיע המצוה חייב כי ההיא דכתב הרב ז"ל דנאבד דחייב באחריותן עד שיתן לכהן. כללא דמלתא בשתי הקדמות יתורצו דברי הרב ז"ל חדא דמתנות כהונה נגזלות. ותו דהיכא דמתכוין להפקיע עצמו מן המצוה פטור והיכא שאין מתכוין להפקיע עצמו חייב בין אם נהנה בין לא נהנה ודוק ותשכח. 


הלכה יא 
[יא] על מה שכתב היו שני מיני גיזה כגון גיזה לבנה וגיזה שחומה וכו'. הגיה עליו [מהר"ם פאדובה] דברי רבינו צ"ע כי לפום ריהטא מפרש המשנה דשחומות ולבנות כפשוטה משום שהן שני מינין ואין נותנין מזה על זה ולא חשיב שיור ולכך כל אחד נותן לעצמו וזהו אם יהיה כר' אלעאי שם בפרק ראשית הגז ותלמודא מוקי מתניתין כרבנן וקאמר עצה טובה קמ"ל שלא יתן המוכר הכל מן היפה. ועוד קשה דרבינו פוסק כרבנן דמפרישין מן החדש על הישן וממין על שאינו מינו אמנם בראש הפרק אמר דאינו נוהג אלא בארץ כר' אלעאי ונראה דרבינו מפרש וכו'. עוד הקשה דהלשון קשה דכתב וזה נותן על מה [שמכר] נראה דטעות סופר וראוי להיות על מה ששייר ורבינו הזכיר המשנה כמו שהיא ולא פירשה ונשען על המבין שיבין מעצמו פי' התלמוד ע"כ. וכמה רחוק זה מדרכו של הרב ז"ל. גם מה שכתב שט"ס שבלשון נמצא בספר אחד כאשר תקן הוא אבל אני רואה שהר"ן העתיק לשון הרב כאשר כתוב בספרים שלנו וכן בעל בית יוסף ומה שתירץ דפסק כר' אלעאי דאינו נוהג אלא בארץ משום דתלי במנהגא אף כי הלכה כרבנן כך אני סובר דכולא מילתא פסק כרבנן כאשר אבאר בעז"ה בר מהאי דלא נהוג אלא בארץ והיינו דהלוקח צאנו של נכרי לגזוז פסק הרב דחייב דלא כרבי אלעאי והר"ן ז"ל כתב על דברי הרב ואין דברים אלו מחוורים אצלי דזכרים ונקבות ודאי ליכא אלא עצה טובה ע"כ. ותו קשה דכולה סוגיין ריהטא דמתניתין משום עצה טובה ורבינו לא הזכיר זה כלל. ותו מאי שנא לגבי מוכר חשיבי תרי מיני ולא הוי שיור ונותן מן המשוייר ואלו הוו תרווייהו אצל הבעלים היה מפריש מאיזה שירצה דקיימא לן כרבנן דאמרי נותן מן החדש על הישן וממין על שאינו מינו וכן פסק הוא ז"ל. ותו קשה על לשון הרב שהוא מיותר לגמרי כיון שכתב זה נותן לעצמו וזה נותן לעצמו מה צריך זה נותן על מה שלקח וזה נותן על מה ששייר כפי הנהגת הלשון וגם לפי מה שנראה מהלשון הכתוב בספרים. 
ולפיכך אני אומר אחר בקשת המחילה מהר"ן ז"ל כי דברי רבינו מחוורים ולעולם כרבנן הוא פוסק בכולא מילתא ומתניתין בין רישא ובין סיפא משום עצה טובה היא אלא שהוא ז"ל סובר דבשינוי כל דהו חשבינן ליה כאלו אין שם שיור כלל ונותן הלוקח ממה שלקח ולאו משום דהוו תרי מיני נותן מזה על זה אלא משום שדרך המוכרים למכור כל דבר בפני עצמו שחומה לעצמה ולבנה לעצמה וכן לענין זכרים ונקבות וכיון שנגמרה מכירת השחומה לא הוי לבנה שיור וכן אם מכר של זכרים לא הוי של נקבות שיור ולפיכך נותן הלוקח על מה שלקח. ומה שכתב הרב זה נותן על מה שלקח וזה נותן על מה שמכר בזה הלשון גילה הרב העצה טובה אחר שתדע כי אין לראשית הגז שיעור מן התורה ומדברי סופרים שלא יפחות אחד מששים והכי פירוש דמתניתין דתנן זה נותן לעצמו זה נותן על מה שלקח בין טוב בין רע לא יפחות אחד מששים שהרי מעולם לא היו לו יותר מזה. אבל המוכר נותן על מה שמכר כלומר נותן מן המשוייר הטוב על מה שמכר כלומר כשיעור מה ששוה מה שמכר דכיון דרשות בידו ליתן מאיזה מין שירצה אם היה הכל בידו אף כשמכר משיאין לו עצה טובה שיתן מהטוב המשוייר כשיעור מה ששוה המכור ואף על גב שאינו נותן אחד מששים אלא פחות לית לן בה כיון שהוא שייר אחד מששים אם היה הכל מעורב דכיון שהוא מדרבנן לא הלכו בדבר להחמיר אלא להקל שהרי יש בו כדי נתינה וסובר הרב שזו עצה טובה יותר ממה שכתב רש"י שיחזור ויקח מן הלוקח דאפוכי מטרתא למה לי דכיון דיהיב ליה מהטוב בציר פורתא הוי כאלו יהיב ליה מתרווייהו הא כיצד הרי שהיה לו משקל ת"ר סלעים גיזה לבנה ושחומה והיה צריך ליתן משקל עשרה סלעים שהוא אחד מששים ומכר מחציתה השחומה ונתן הלוקח חמשה סלעים אין המוכר חייב לתת ה' סלעים מן הלבנה שנשארה אצלו דא"כ נמצא נותן יותר מאחד מששים אלא שמין כמה שוין עשרת סלעים מהכל יחד ונותן מחצה והוא אחד מששים מהכל ואף על פי שאינו אחד מששים במשקל הרי הוא נותן אחד מששים בשווי והוי  כאלו יהיב ליה מתרווייהו וזו עצה טובה ואף על גב דאם היה הכל ביד הבעלים היה נותן הכל  מן הרע שבו דקיימא לן נותן ממין על שאינו מינו מכל מקום אנן לא יהבינן ליה עצה טובה שיתן מן הרע על היפה אלא כשיעור הכל יחד שכן דרך עין בינוני לתת מזה ומזה. ומיהו אם מכר הטוב ונשאר אצלו הרע אין מחייבים אותו לתת יותר מאחד מששים מן המשוייר שהרי אם היה הכל אצלו והיה רוצה ליתן הכל מן השחומה הרשות בידו. 
ואם תאמר כיון דמתניתין רבנן היא ומשום עצה טובה מנא ליה לרב לומר דלא הוי שיור ונותן הלוקח על מה שלקח ויש לומר דמתניתין קשיתיה דהוה ליה למתני ונותן על זה לעצמו ועל זה לעצמו כיון שהכל נותן המוכר אלא מדקתני זה לעצמו וזה נותן לעצמו משמע שגם הלוקח נותן ממה שלקח והוה מצי תלמודא לדחויי לעולם חד מינא הוא לענין שנותן מזה על זה אבל לגבי מכירה לא הוי שיורא אלא משום דמאן דמייתי סייעתא מהאי מתניתין לרבי אלעאי הוה סבירא ליה דכיון דלא הוי שיורא לענין מכירה א"כ תרי מיני נינהו (ודאי) [ודחי] תלמודא לפי סברתו דעצה טובה קמ"ל אבל קושטא הוא דחד מינא הוא ואפ"ה לא הוי שיור לענין מכירה מטעמא דכתיבנא לעיל ותרתי שמעת ממתניתין דלא הוי שיורא לענין מכירה ועצה טובה זה נראה לי ליישב שטת הרב ואין צריך לשבש הספרים. 


שו"ת הרדב"ז (ללשונות הרמב"ם) הלכות שמיטה ויובל פרק א 
 
הלכה א 
[א] שאלת ממני אודיעך דעתי במה שכתב הרמב"ם ז"ל מצות עשה לשבות מעבודת הארץ ועבודת האילן בשנה שביעית שנאמר ושבתה הארץ שבת לה' בחריש ובקציר תשבות. משמע דאיכא מצות עשה מיהת בחרישה בשביעית והוא ז"ל כתב באותו פרק אין אסור מן התורה אלא אותם שני אבות ושתי תולדות היינו זריעה ותולדתה שהיא זמירה קצירה ותולדתה שהיא בצירה. 
תשובה הנכון בדברי הרב ז"ל דשלשה מיני חרישה יש חרישה לתקן את הקרקע לא נאסרה מן התורה כלל וזו היא שכתב הרב ז"ל באותו פרק כיצד החורש או החופר לצורך הקרקע וכו' ב' חרישה לחפות את הזרעים וזו זריעה ממש היא והשתא נימא דזריעה וקצירה תרווייהו כתיב בעשה ולא תעשה שנאמר בחריש ובקציר תשבות והיינו עשה ובלא תעשה שנאמר שדך לא תזרע את ספיח קצירך לא תקצור. עוד יש חרישה שלישית שהיא לגדל האילנות שהיא בכלל זריעה כמו שהזמירה היא תולדה דזריעה שהיא לגדל האילן ולהצמיחו כן החרישה לצורך האילנות הוי בכלל זריעה שע"י חרישה זו גדל האילן כמו שע"י חרישה מגדל הזרע והוי בכלל זריעה נמצאת למד דחרישת האילנות בשביעית אסורה מן התורה ולכן דקדק הרב ז"ל בלשונו החופר או החורש לצורך הקרקע דוקא לצורך הקרקע הוי איסורו מדרבנן אבל לצורך הזרעים או לצורך האילנות הוי איסורו מן התורה. והשתא אתיא הלכתא למשה מסיני דעשר נטיעות חורשין כל בית סאה בשבילן עד ערב שביעית ודוקא בנטיעות שהם נוחות להתקלקל אבל בזקנות אסור שלשים יום קודם שביעית משום תוספת שביעית וגם זה מכלל הלכה למשה מסיני וטעמא דמלתא (דקב"ה) [דהקב"ה] חס על ממונם של ישראל ואם לא יחרשו כל בית סאה בשביל עשר נטיעות עד ערב שביעית יתייבשו ויפסדו אבל זקנות יש להם כח ולא יפסדו אפילו שלא יחרשו להם כל השדה שלשים יום קודם ראש השנה ודי להם שיחרוש תחתיהן וחוצה להם כמלא אורה וסלו. ודוקא בתוספת שביעית אבל בשביעית עצמה אסור כדתנן ואין עושין עוגיות לגפנים ואמרינן עלה והני מילי חדתי אבל עתיקי שרי ולא גמירי הלכתא אלא בזמן שבית המקדש קיים אבל בזמן שאין ביהמ"ק קיים הכל מותר עד ערב שביעית וכיון דאיכא איסור תורה בחרישה לצורך האילנות תו ליכא לאקשויי מה שהקשו היכי מחמרינן בתוספת שביעית טפי משביעית. 
ועוד מקשינן דלמאי אצטריך הלכתא דעשר נטיעות כיון דחרישה גופה בשביעית מותרת דהא ברירנא דחרישה תחת האילנות בשביעית אסורה מן התורה ואתיא הלכתא דעשר נטיעות לאסור עבודת הקרקע בתוספת שביעית ולהתיר חרישת בית סאה לעשר נטיעות מפוזרות מטעמא דכתיבנא. נמצאת למד דבזמן שבית המקדש קיים כל עבודה שהיא לצורך הזרעים או האילנות אסורה בתוספת שביעית וכל שכן בשביעית עצמה שיש בה לאו ועשה חוץ מעשר נטיעות שחורשין כל בית סאה בשבילן עד ערב שביעית אבל שאר אילנות כל צרכן מותר בתוספת שביעית ולא בשביעית אבל לחרוש את הקרקע לצורך הקרקע ואין בו אילנות כלל אין איסור מן התורה ולא מהלכה לא בשביעית ולא בתוספת שביעית אלא מדרבנן אסרו אותה ואפילו בתוספת שביעית. ובזמן שאין ביהמ"ק קיים הכל מותר עד ערב שביעית אבל בשביעית עצמה אסור חוץ מחרישה לצורך הקרקע ועובר עליה על שני מיני החרישות שזכרנו בלאו ועשה אבל חרישה לצורך הקרקע אינה אסורה אלא מדרבנן. 


שו"ת הרדב"ז (ללשונות הרמב"ם) הלכות שמיטה ויובל פרק ד 
 
הלכה יב 
[יב] שאלת ממני אודיעך דעתי במה שכתב הרמב"ם והאתרוג אפילו היה כפול קודם ראש השנה ונעשה כככר בשביעית חייב במעשרות כפירות ששית ואפילו היה כככר בששית הרי הוא כפירות שביעית ומתעשר כפירות ששית להחמיר. וקשיא לך דהאי פסקא לא הוי כמשנה ראשונה דתנן ולירק בדרך אחד שבשעת לקיטתו עשורו דברי רבן גמליאל ר' אליעזר אומר אתרוג שוה לאילן לכל דבריו ולא כרבותינו שנמנו באושא ואמרו אחר לקיטתו בין למעשר בין לשביעית. 
תשובה יפה שאלת שכן כתב בפי' המשניות הלכה כנמנו ואמרו אבל הכא פסק כר' יוחנן וריש לקיש דאיתמר רבי יוחנן ור"ל דאמרי תרווייהו אתרוג בת ששית שנכנסה לשביעית לעולם ששית כי אתא רבין אמר רבי יוחנן אתרוג בת ששית שנכנסה לשביעית אפילו כזית ונעשית ככר חייבין עליה משום טבל הרי שני המאמרים הללו לפי פשטן חולקים על מה שנמנו באושא ואמרו אחר לקיטתו בין למעשר בין לשביעית וזה אי אפשר שיחלוק רבי יוחנן ור"ל על מה שנמנו באושא ואי איתא הוה ליה לתלמוד לפרושי. אלא ודאי הכי מפרש רבי יוחנן מלתייהו דחכמים דנמנו ואמרו אחר לקיטתו למעשר היינו בשאר שני שבוע אם נוהג בו מעשר עני או מעשר שני ואמרו אחר לקיטתו אבל בת ששית שנכנסה לשביעית לא איירי בה ואתא ר' יוחנן למימר דאזלינן בה אחר חנטה להחמיר וצריך לעשר כאלו היא בת ששית שלא נמנו ואמרו בתר לקיטה לפוטרה מן המעשר אם נכנסה לשביעית. ולענין אם נוהג בה דין שביעית אזלינן בתר לקיטה כנמנו ואמרו וזהו שכתב הרב ואפילו היה ככר בששית הרי הוא כפירות שביעית ומתעשר כפירות ששית להחמיר והאי להחמיר קאי אסיפא אבל רישא דקאמר הרי הוא כפירות שביעית מדינא הוא דהא אזלינן בתר לקיטה נמצאת למד דפסק כרבותינו שנמנו באושא וכר' יוחנן דפריש מלתייהו ודוק ותשכח שעלה פסק רבינו כהוגן וכשורה. 


שו"ת הרדב"ז (ללשונות הרמב"ם) הלכות בית הבחירה פרק א 
===== 
הלכה ט 
[ט] עוד שאלת על מה שהשיג הראב"ד ז"ל בפרק הנזכר והלא לשכת כהן גדול של עץ היתה ובשמחת בית השואבה היו מקיפים כל העזרה גזוזטרא אלא לא אסרה תורה כל עץ אלא אצל מזבח ה' והיא עזרת אנשים משער ניקנור ולפנים אבל בעזרת נשים ובהר הבית מותר עכ"ל. 
תשובה דעת הרב ז"ל דלא אסרה תורה אלא דרך בנין ובולט וכן כתב ז"ל ואין בונין עץ בולט כלל אבל כשהיו מקיפין את כל העזרה גזוזטרא לא היה דרך בנין אלא לפי שעה ואח"כ מסירין אותה וכן לשכת כהן גדול אף על פי שהיה דרך בנין לא היה בולט אלא כעין תקרת ההיכל ולפי ששאר הלשכות לא היה להם תקרה היו קורין ללשכת כהן גדול לשכת העץ א"נ שמא היה שם עץ תחילה ועקרו אותו ובנו הלשכה במקומו נקראת לשכת העץ. וקשיא לי על הראב"ד ז"ל דס"ל דשל עץ ממש היתה הרי הוא מודה דבעזרת אנשים לא היו יכולין לבנות עץ והלא לשכת העץ בעזרת ישראל היתה וצריך לתקן לדעתו ז"ל כי בחול היתה בנויה ולא בקדש ואחורי לשכת הגזית היתה ולשכת הגזית חציה בחול ששם יושבים סנהדרין. 


הלכה טו 
[טו] שאלת ממני על מה שכתב הרמב"ם ז"ל וז"ל והבונה אבן פגום עובר בעשה. וקשיא לך אמאי לא מנה אותם הרב בכלל מנין המצות. 
תשובה לא מנה הרב ז"ל כל פרטי כלי המקדש כל אחד בפני עצמה וכלל אותם בכלל מצוה לבנות בית המקדש כאשר כתב בספר המצות שאין ראוי למנות פרטי המצוה ובכלל מצוה זו לעשות מזבח ומנורה ושלחן ומזבח הזהב וכיור ושאר הכלים הכל מצוה אחת ולמדנו ז"ל שאע"פ שאין למנות הפרטים מ"מ העובר על כל אחד מהם עובר בעשה שאין העברת העשה תלוי במנין המצות וזהו שכתב ז"ל והבונה אבן פגום עובר בעשה שנאמר אבנים שלמות תבנה וגו'. וכן משמע לי שאם לא עשה את המנורה מקשה אחת עובר בעשה שנאמר מקשה תעשה המנורה וכן שאר הכלים אם שינה ממה שאמר הכתוב מפורש עובר בעשה והרב ז"ל פירש במזבח שפגע בו תחילה וה"ה לכל השאר והנכון דהוי לאו הבא מכלל עשה דהוי עשה אבל אינו מכלל המנין. 


שו"ת הרדב"ז (ללשונות הרמב"ם) הלכות כלי המקדש פרק ג 
==== 
הלכה ז 
[ז] עוד שאלת על מה שכתב פ"ג וז"ל אין בן לוי נכנס לעזרה לעבודתו עד שילמדוהו חמש שנים תחילה שנאמר וזאת אשר ללוים מבן כ"ה שנה וכתוב אחד אומר מבן שלשים שנה הא כיצד חמש לתלמוד ואינו נכנס לעבודה עד שיגדיל ויהיה איש שנאמר [איש איש] על עבודתו וקשיא לך דמשמע דבן י"ג שנה שנעשה איש נכנס לעבודה והא כתיב וזאת אשר ללוים מבן כ"ה שנה וגו' משמע שאין נכנס לעבודה עד שיהיה בן כ"ה וחמש שנים להתלמד. 
תשובה מסתברא שמה שאמר הכתוב מבן כ"ה שנה היינו לענין שכופין אותו אפילו שלא רצה וכן כתב הרב בראש הפרק וז"ל ומצות עשה להיות הכהנים פנויים ומוכנים לעבודת המקדש בין רצו בין לא רצו שנאמר ועבד הלוי הוא את עבודת אהל מועד ע"כ אבל אין כופין אותו עד כ"ה שנה ואם רצה ליכנס לעבודה קודם זמן זה הרשות בידו ובלבד שיהיה איש שנאמר איש איש על עבודתו דאי לא תימא הכי קשו קראי אהדדי ומ"מ צריך להתלמד חמש שנים קודם שיכנס לעבודה וש"מ דלהתלמד לא בעינן איש אלא מלמדין אותו מבן ח' עד שיעשה איש ומיד נכנס לעבודה. והנכון דקראי איירי בזמן שהיו נושאין את הארון בכתף ולא איירי קראי אלא ללמוד דבעיא חמש שנים לתלמוד. 


הלכה יא 
[יא] שאלת ממני ידיד נפשי על מה שכתב הרמב"ם וז"ל לוים שעבדו עבודת הכהנים או שסייע לוי במלאכה שאינה מלאכתו חייבין מיתה בידי שמים שנאמר ולא ימותו. וקשיא לך דגרסינן פרק אין בערכין דכו"ע אזהרה היא מר סבר מסייע גזרו ביה רבנן ומר סבר לא גזרו ביה רבנן הא קמן דאפילו למאן דמחמיר לית ביה אלא גזירה דרבנן והיכי מחייב ליה רבינו מיתה בידי שמים. 
תשובה תו איכא למידק דבכל דוכתא קי"ל מסייע אין בו ממש ואמאי מחייב מיתה אבל רבינו איירי כגון שעבד עבודה לבדו או שלא היה חבירו יכול לעשותו וסייע עמו דלענין שבת מחייב הכא נמי חייב וסמך רבינו על אביי דאמר נקטינן משורר ששוער בשל חבירו חייב מיתה. ותו דתניא במכילתא בהדיא מעבודה לעבודה מניין ת"ל גם אתם בקש רבי יהושע [בן חנניה] לסייע את רבי יוחנן [בן גודגדא] בהנעלת דלתות אמר לו חזור בך שאתה מתחייב בנפשך שאתה מן המשוררים ואני מן השוערים ע"כ. ופשטא דהך ברייתא משמע דפליגי מר סבר יש בה מיתה וה"ק חזור בך שאתה בא לסייע בדבר שאם היית לבדך היית מתחייב מיתה ומר סבר אין בו מיתה אלא אזהרה לעושה לבד ולא גזרו במסייע. והשתא ניחא דלא פליגי עובדי אהדדי ואביי ס"ל כרבי יוחנן בן גודגדא ופסק הרב כוותיה וא"כ על כרחך הא דקאמר תלמודא מאי לאו בהא קא מיפלגי דמר סבר מיתה היא וגזרו בה רבנן ומר סבר אזהרה ולא גזרו בה רבנן לאביי קושטא הוא והא דדחי תלמודא דכו"ע אזהרה היא וכו' דחייה בעלמא היא לאסוקי תיובתא לאביי אבל אביי לא חש לה דאיכא דקאי כוותיה. 
וכ"כ רש"י ז"ל אביי לית ליה הא מתני' דקתני לעיל הם בשלהם אינו במיתה דהא משכח תנא אחרינא דקאי כוותיה ע"כ. נמצא לפי שיטה זו שאם עבד עבודה לבדו או עבד עבודה שלא היה חבירו יכול לעשותה לבדו וסייע עמו חייב מיתה ואם היה מסייע ממש אסור מדרבנן. וא"ת אמאי לא כתב הרב דין זה כיון דחדוש הוא דקי"ל בעלמא מסייע אין בו ממש. ומתוך כך אני אומר דאביי ס"ל דאפילו מסייע ממש חייב מיתה דסוף עבודה היא וכתיב איש איש על עבודתו ועל משאו והחונים לפני המשכן קדמה לפני אהל מועד וגו' הזר הקרב יומת מאי זר שמא זר ממש הא כתיב חדא זימנא אלא לאו זר דאותה עבודה והיינו דסתם רבינו והכי משמע פשטא דהך דמכילתא. ולא ס"ל לאביי הא דקאמר תלמודא מאי לאו בהא קמפלגי דמר סבר מיתה היא וגזרו עליה דמשמע שיש חילוק בין העושה העבודה לבדו למסייע את חבירו דתלמודא סבר הכי שיש חילוק אבל ס"ל דאין חילוק דלרבי יוחנן בן גודגדא אפילו מסייע גמור יש בו מיתה וכדתניא חזור בך שאתה מתחייב בנפשך וס"ל כוותיה ורבי יהושע היה סובר דלית ביה אלא אזהרה ומותר לסייע לכתחילה כיון שאין בעושה לבדו אלא אזהרה ולא שבקינן מאי דאמר אביי בהדיא נקטינן משורר ששוער בשל חבירו חייב מיתה משום שקלא וטריא דתלמודא שהוא לדעת אי אתותב אביי או לא ולפיכך לא סמך רבינו עלה. ועדיין אני חושד שלא היתה גרסת רבינו כגרסת הספרים שלנו אלא הכי גריס מאי לאו בהא קא מיפלגי דמר סבר מיתה היא ומר סבר אזהרה היא לא דכו"ע אזהרה היא מר סבר מסייע גזרו ביה רבנן ומר סבר מסייע לא גזרו ביה רבנן ואביי ס"ל כסברת המאי לאו ופסק כמ"ד מיתה הוא. ורבינו תפס לו כאביי דאמר נקטינן דוק ותשכח. 


שו"ת הרדב"ז (ללשונות הרמב"ם) הלכות כלי המקדש פרק ח 
==== 
הלכה ד 
[ד] שאלת מאי איכא בין קרועי בגדים דאמרינן עבודתו כשרה והוא במיתה בידי שמים ובין היו בגדיו מקורעים דאמרינן אם עבד עבודתו פסולה וכן כתב הרב ז"ל פ"ח מהלכות כלי מקדש ומשמע דאינו חייב מיתה בידי שמים מדלא מנה אותו בכלל אותם שהם במיתה בידי שמים. 
תשובה קרועי בגדים הוקשו לפרועי ראש שנאמר ראשיכם אל תפרעו ובגדיכם לא תפרומו ולא תמותו הא אם עבד והוא קרוע בגדים חייב מיתה בידי שמים וכשם שפרועי ראש אין מחללין עבודה אף קרוע בגדים אינו מחלל עבודה. וא"ת כיון שכתוב בהדיא דפרועי ראש במיתה אמאי אצטריך למילף ליה משתויי יין כדכתב הרב באותו הפרק וז"ל כהן שגידל שערו אסור לו להכנס מן המזבח ולפנים ואם נכנס ועבד חייב מיתה בידי שמים כשכור שעבד שנאמר ויין לא ישתו כל כהן וראשם לא יגלחו ופרע לא ישלחו מה שתויי יין במיתה אף מגודלי פרע במיתה ואין פרועי ראש מחללין עבודה אף על פי שהם במיתה. וי"ל דאי לאו קרא הו"א דהאי ולא תמותו לא קאי אלא אקרועי בגדים דסמיך ליה א"נ דהוה מוקמינן ליה בכהן גדול לכך יליף מקרא דכתיב כל כהן ואף על גב דאתיא מהיקש, מקרא ניחא ליה לאתויי  שהוא מפורש טפי ועדיין צריך עיון לפי שהפסוק שהביא הוא מדברי קבלה ושמא היקישא של תורה עדיפא מדברי קבלה וקרועי בגדים היינו שהוא קרוע מן הצואר במקום אחד כדרך שקורע על המת ובגדים מקורעים היינו שהם מקורעים במקומות הרבה שלא במקום שקורעים על המת כדרך בגדי הפחותים שאינם מקפידים על עצמם ולא על מלבושיהם והתורה אמרה לכבוד ולתפארת ואין זה דרך כבוד ולפיכך עבודתו פסולה והוי כמחוסר בגדים לענין חלול עבודה ואינו מחוסר בגדים ממש לענין חיוב מיתה בידי שמים. 


הלכה יא 
[יא] שאלת ממני אודיעך דעתי במה שכתב הרמב"ם ז"ל וז"ל בגדי כהונה מותר ליהנות בהן לפיכך לובשן ביום עבודתו ואפילו שלא בשעת עבודה חוץ מן האבנט מפני שהוא שעטנז אסור לכהן הדיוט ללבשו אלא בשעת עבודה. וקשיא מאי איריא כהן הדיוט מכהן גדול הרי אבנטו של כהן גדול גם כן יש בו שעטנז שהרי מעשהו כמעשה אבנט של כל הכהנים וכן כתב הוא ז"ל בראש הפרק. ותו דאפוד וחשן נמי אית בהו שעטנז ולמה היה מותר לכהן גדול ללובשו שלא בשעת עבודה כדאיתא בתוספתא. 
תשובה חשן ואפוד אף על פי שהיה בהם תכלת שהוא צמר ושש שהוא הפשתן מ"מ קשין היו  שהרי כ"ח חוטין היו כאשר כתב הוא ז"ל בפרק שלאחריו ובגד הנארג מכ"ח חוטין קשה הוא וכ"ש עם חוטי זהב ולפיכך אין בהם משום כלאים ומותר ללבשם אפילו שלא בשעת עבודה. אבל מעשה האבנט אינו קשה שהרי רקום היה בצמר ויש בו כלאים של תורה והאי דנקט אסור לכהן הדיוט ללבשו מסתברא לי דה"ה לכהן גדול אלא משום דלא פסיקא ליה בכ"ג שהרי שני אבנטים יש לכהן גדול אחד משמש בו בכל השנה ואחד ששמש בו ביום הכפורים ואותו של יוה"כ לא היה בו שעטנז שהרי מן הפשתן לבדו היה כאשר כתב ז"ל בראש הפרק והיה צריך להאריך ולומר ואותו של כהן גדול של כל השנה אסור ללבשו שלא בשעת עבודה ואותו של יום הכיפורים מותר ללבשו ביוה"כ שלא בשעת עבודה לפי שאין בו כלאים וכיון שכתב הרב מעשה שני האבנטים הדבר מבורר שאותו של כל השנה אסור שלא בשעת עבודה ולא הוצרך לפרש ומה שהשיג עליו הראב"ד תלוי בהבנת סוגיית הגמרא ועל זה לא שאלת. 


שו"ת הרדב"ז (ללשונות הרמב"ם) הלכות כלי המקדש פרק י 
==== 
הלכה ח 
[ח - ט] עוד שאלת על מה שכתב הרב ז"ל פ"י וז"ל כרך על בשרו בגד שלא במקום בגדים כגון שכרכו על אצבעו או על עקבו אם היה בו שלש על שלש אצבעות הרי זה חוצץ ופוסל פחות מכאן אינו חוצץ וכו' כהן שלקה באצבעו מותר לכרוך עליה גמי בשבת או בגד שאין בו ג' על ג' ועובד ואם נתכוון להוציא דם אסור והוא שלא יחוץ הגמי או הבגד בין בשרו לכלי בשעת עבודה. והרי זה סותר מה שכתב למעלה כמו שהשיב הראב"ד ז"ל ואין דרך הרב לסתור דיבור וכל שכן בתוך כדי דיבור. 
תשובה אין סתירה בדברי הרב ז"ל דרישא איירי משום יתור בגדים ולפיכך אם היה הבגד שלש על שלש חשיב בגד והוי יתור בגדים אבל אם היה פחות מכאן אינו חשוב בגד אלא אם כן היה צלצול קטן הואיל והוא חשוב בגד בפני עצמו הרי זה פוסל והיינו דלא קאמר הכא חוצץ משום דטעמא הוי משום יתור בגדים והיינו דלא תני הכא הרי זה חוצץ ופוסל והא דקאמר לעיל לישנא דחוצץ קושטא דמילתא הוא דכיון דאית ביה ג' על ג' חוצץ ופוסל משום יתור בגדים והיינו דקאמר תרתי חוצץ ופוסל ואגב דקאמר גבי ג' על ג' לישנא דחוצץ קאמר בסיפא לישנא דאינו חוצץ כלומר לא הוי יתור בגדים ולאו דוקא. א"נ דרישא איירי לענין חציצה נמי ולעולם פחות מג' על ג' אינו חוצץ לענין לפסול העבודה ואינו פוסל אותה בדיעבד אבל לעולם לכתחלה בעינן שלא יהיה דבר חוצץ בין בשרו לכלי בשעת עבודה אף על פי שלא יהיה בגד שלם והיינו דקאמר בסיפא והוא שלא יחוץ הגמי או הבגד  בין בשרו לכלי בשעת עבודה. וא"ת מי גרע מנימא אחת או עפר או כנה מתה אם היתה בין בשר לבגד הרי זו חציצה ועבודתו פסולה כדקאמר הרב ז"ל לעיל. ויש לחלק בין חציצת בשרו לבגד ובין חציצת בשרו לכלי וטעמא משום דכתיב על בשרו ולבשם מלמד שלא יהיה דבר חוצץ בין בשרו לבגדים אבל חציצת הכלי היכא דהוי בגד חשוב הוי חציצה ופוסל אבל בפחות מג' על ג' נהי דלכתחלה בעינן שלא יחוץ אבל אינו פוסל עבודה ועדיין צ"ע לפי שכתב הרב [בהל' ביאת המקדש] סוף פ"ה וכן אם היה דבר חוצץ בין ידו ובין הכלי שעובד בו פסל ולא חילק בין גדול לקטן ושמא אדהכא סמיך. 


שו"ת הרדב"ז (ללשונות הרמב"ם) הלכות ביאת המקדש פרק א 
===== 
הלכה א 
[א] שאלת על לשון הרב ז"ל וז"ל אבל אם שתה פחות מרביעית או שתה רביעית והפסיק בה או מזגה במים וכו' פטור ואינו מחלל עבודה משמע דלכתחלה אינו עובד ולקמן כתב שתה כדי רביעית בלבד והיה בה מים כל שהוא או ישן מעט או הלך כדי מיל כבר עבר היין ומותר לעבוד והראב"ד ז"ל לא השיג עליו שדבריו סותרים זה את זה. 
תשובה היה לך לדקדק בלשון הרב דלעיל קאמר שתה רביעית ומזגה במים ובסיפא קאמר שתה כדי רביעית והיה בה מים כל שהוא. והענין הוא דברישא איירי דשתה רביעית שלם ומזגה כדרך העולם ומשו"ה לכתחלה לא יעבוד. אבל בסיפא איירי ששתה כדי רביעית בין יין ומים והרי לא שתה רביעית יין ואף על גב דברישא קאמר שתה פחות מרביעית ועלה קאמר  פטור ואינו מחלל עבודה לא קשיא דהתם שתה אותו בלא מים ולפיכך לכתחלה לא יעבוד אבל בסיפא איירי דשתה פחות מרביעית ויש בו מים. ותו לעיל איירי שמזג אותו וכן דרך שותי היין וגזרו שלא יעבוד לכתחלה אבל בסיפא איירי שלא מזג אותו אלא שהיה בו מים ובהצטרפות ג' דברים חדא שלא היה ביין רביעית ושהיה בו מים ולא היה דרך מזיגה אין כאן שכרות ולא כן דרך שותי היין ולפיכך לא גזרו בו ומותר לעבוד לכתחלה וכל שכן שמותר להורות והראב"ד חולק בעבודה ומודה בהוראה ואפי' שלא תחלוק בין מזגו להיה בו מים שני הטעמים הראשונים קיימים דהיינו שהוא פחות מרביעית ויש בו מים מה שאין כן ברישא ולפיכך מותר לעבוד. 


שו"ת הרדב"ז (ללשונות הרמב"ם) הלכות ביאת המקדש פרק ד 
===== 
הלכה ד 
[ד - ה] שאלת ממני אודיעך על מה שכתב הרב וז"ל אבל מחוסר כפורים שעבד אף על פי שעבודתו פסולה הרי זה פטור ומנין שעבודתו פסולה שנאמר וכפר עליה הכהן וטהרה מכלל שעדיין לא נגמרה טהרתה וה"ה לכל מחוסרי כפורים. ואילו בהלכות סנהדרין מנה מחוסר כפורים בכלל חייבי מיתה בידי שמים. 
תשובה טעות סופרים הוא שנפל בספרים בסנהדרין וכן צריך להיות מרובה בגדים. תדע שהרי מרובה בגדים הוא במיתה בידי שמים וא"כ י"ט הם והרב לא מנה אלא י"ח. וגם הרב בהלכות ביאת מקדש לא מנה מחוסר כפורים בכלל הלאוין. ואי קשיא הא קשיא דתניא בהדיא באלו הן הנשרפים ואלו שבמיתה האוכל את הטבל וכו' ומני בכלל מחוסר כפורים ששמש ובעי עלה בגמ' מחוסר כפורים מנא לן ומייתי האי קרא גופיה ומסיק ואמר מר טמא ששמש במיתה וליכא למימר דלאו הלכתא היא דלא חזינן מאן דפליג עלה. ותו דמותבינן מינה ומסקינן לה בתיובתא וזו היא התוספתא השנויה בזבחים אשר השיג ממנה הראב"ד ז"ל ואני חזקתי הקושיא ושאר מה שהקשה הראב"ד איכא לתרוצי דהא דאמרינן בברכות ובפרק ג' מינין עוד טומאתו בו לרבות מחוסר כפרה לאו לענין חיוב מיתה בידי שמים אמרינן אלא לענין שאסור ליכנס בעזרת ישראל ואפשר דאיסורו מן התורה אבל אין בו לא מלקות ולא מיתה כיון דטבל והעריב שמשו. וכן הא דאמרינן וטהרה ביולדת מכלל דעד השתא טמאה וה"ה לכל שאר מחוסרי כפרה לענין לחלל עבודה אמרינן ולא למיתה וכן דקדק הרב ז"ל בלשונו דגבי טבול יום כתב ובא השמש וטהר מכלל שעדיין לא טהר ע"כ וגבי מחוסר כפורים כתב מכלל שעדיין לא נגמרה טהרתה ע"כ משמע דטהורה היא אלא שעדיין לא נגמרה ולפיכך אין בו מיתה וכדין הוא דטבול יום שעדיין צריך הערב שמש והבאת קרבנות עדיין טמא הוא דכיון דמחוסר תרתי אבל מחוסר כפרה אינו מחוסר אלא אחת אין ראוי שיהיה במיתה אם עבד עבודה. 
ולמאי דאתינן עלה משמע דסבר ז"ל דמחוסר כפורים דזב אי הוי כזב או לא הוי פלוגתא וה"ה לכל שאר מחוסרי כפרה ופסק הרב כמאן דאמר לאו כזב דמי והך תנא דמייתי בסנהדרין סבירא ליה כזב דמי וכייל לה בהדי הנך דהלכתא נינהו דטמא ששימש דהוי במיתה הלכתא היא וליכא מאן דפליג עלה ומשו"ה מסקינן לה בתיובתא וטעמא דפסקא משום דלא חסר אלא חדא כדאמרן. והכי משמע פשטא דברייתא דמייתינן בריש פ"ב דזבחים דהוי פלוגתא דתנאי דתניא שרפה אונן ומחוסר כפורים כשרה יוסף הבבלי אומר אונן כשרה מחוסר כפורים פסולה מאי לאו בהא קא מיפלגי מר סבר מחוסר [כיפורים] דזב כזב דמי ומר סבר לאו כזב דמי ואף על גב דדחי תלמודא לא דכו"ע כזב דמי והכא בהא קא מיפלגי  וכו' לתרוצי לרבה דחי הכי כי היכי דלא תיקום מלתיה כתנאי ומתרצינן אליביה קא סבר מחוסר כפורים דזב כזב דמי ופירש"י ז"ל קא סבר רבה דדרשינן להאי שמעתתא וכו' משמע דסתם תלמודא לא סבר הכי והיינו דאמרינן בפשיטות ומחוסר כפורים דזב כזב דמי תנאי היא דתניא שרפה אונן וכו' משמע דפשיטא להו דהוי פלוגתא. וכן נראה מלשון התוספות שכתבו שם וז"ל ודוחק הוא לומר דכלהו ההיא דמעילה ודסוטה ורבנן דאבא שאול סברי כמאן דאמר מחוסר כפורים דזב לאו כזב דמי ומשמע דפשיטא להו דאיכא מאן דאית ליה הכי ודוחק הוא לומר דכל הני אתיין כמאן דאמר אבל רבנן דאבא שאול לא הוי דוחק אי סבר כמאן דאמר לאו כזב דמי והיינו טעמיה דהרמב"ם ז"ל דפסק הכי דקיי"ל הלכה כרבנן לגבי אבא שאול. ועוד דבנזיר אמרינן דכו"ע מחוסר כפורים דזב לאו כזב דמי וכן אמרו דהוי פלוגתא דאמוראי בריש פרק כל הפסולין דאיתמר אזהרה לאוכל בשר קדש מנין ריש לקיש אמר בכל קדש לא תגע פי' מדכתיב עד מלאת ימי טהרה אבל אי מָלְאוּ, תגע ואפילו היא מחוסרת כפרה הרי לך דסבר ר"ל מחוסר כפורים דזב לאו כזב דמי ר' יוחנן תני ברדלא אתיא טומאתו טומאתו מביאת מקדש מה להלן ענש והזהיר אף כאן ענש והזהיר דס"ל לר' יוחנן מחוסר כפורים דזב כזב דמי ופסק הרב כריש לקיש משום דתניא כותיה דר"ל כדאיתא התם. 
כללא דמילתא מחוסר כפורים אי הוי כזב או לא תליא בפלוגתא דתנאי ואמוראי ופסק הרב כמאן דאמר לאו כזב דמי מטעמי דאמרן והא דתניא באלו הן הנשרפין דמני למחוסר כפורים בהדי חייב מיתה בידי שמים אתיא כמ"ד מחוסר כפורים לאו כזב דמי וטמא ששימש לכו"ע היא ומינה פרכינן ומסקינן לה בתיובתא ולא מצי לשנויי תנאי היא. וא"ת למ"ד כזב דמי תרי קראי למה לי דהא אמרינן עוד טומאתו בו לרבות מחוסר כפורים וכתיב וטהרה מכלל דאכתי טמאה כבר הקשו זה בתוספות פ"ב דזבחים עיין שם. אבל מאן דאמר לאו כזב דמי לא קשה דהא דקאמר עוד טומאתו בו לרבות מחוסר כפורים לענין חלול עבודה היא ולא לענין מיתה וקרא דוטהרה מכלל דעד השתא טמאה היא לא דריש ליה הכי אלא איפכא דרשינן מדכתיב עד מלאת ימי טהרה משמע דטהרתה תליא בימים ולא בהבאת הקרבנות וטהרה דסיפא לא דריש ליה. 


הלכה יא 
[יא] שאלת ממני ידיד נפשי אודיעך דעתי במה שכתב הרמב"ם ז"ל וז"ל וכל קרבן מהם שקרב בטומאה אינו נאכל אלא מקטירים ממנו דברים הראויים להקטרה והשאר הראוי לאכילה נשרף כשאר קדשים שנטמאו משמע שאין נאכלין כלל אפילו לכהנים הטהורים ובפרק עשירי מהל' מעשה הקרבנות כתב ז"ל קרבן צבור הבא בטומאה אף על פי שהטמאים מקריבים אותו אין חולקין עם הטהורים לאכול לערב מפני שאינם ראויים לאכילה ע"כ משמע דטהורים מיהא אוכלין קרבן הבא בטומאה כקרבן צבור. 
תשובה המשמע הראשון אשר כתבת קושטא הוא והכי איתא בהדיא בפרק כיצד צולין וכן כתב רש"י ז"ל בכמה מקומות והכי משמע נמי ממה שכתב רבינו פרק ז' מהלכות קרבן פסח וז"ל פסח שהקריבוהו בטומאה הרי זה נאכל בטומאה שמתחילתו לא בא אלא לאכילה ואינו נאכל לכל טמא אלא לטמאי מת שנדחית להם הטומאה ע"כ. ותידוק מיניה טעמא דקרבן פסח שמתחילתו לא בא אלא לאכילה אבל שאר קרבנות שאין באין מתחילתן לאכילה אין נאכלין בטומאה וטעמא רבא איכא דבשלמא קרבן צבור הקבוע לו זמן אמרה תורה הקרבתו דוחה את הטומאה כדי שיתכפרו הצבור ביום הקבוע לאותו קרבן אבל אכילת הקרבנות אינה מעכבת הכפרה. ולמה תדחה הטומאה בשבילה. אבל המשמע השני אשר כתבת אינו כן דגרסינן בפרק טבול יום בעי רבי הושעיא טמא בקרבנות צבור מהו שיחלקו מי אמרינן המחטא אמר רחמנא והאי נמי מחטא הוא או דילמא ראוי לאכילה חולק שאין ראוי לאכילה אינו חולק אמר רבינא תא שמע כהן גדול מקריב אונן ואינו חולק לאכול לערב ש"מ ראוי לאכילה בעינן ש"מ וכתב עלה רש"י ז"ל ובקרבנות צבור שהקריבוהו טהורין קא מיבעיא ליה אי פלגי מיניה להאי טמא הואיל והוא ראוי לחטאת דקרבן צבור דוחה את הטומאה או דילמא ראוי לאכילה בעינן אבל בהקריבוהו טמאים לא מיבעיא ליה שהרי אינו נאכל דקי"ל בכיצד צולין קרבנות צבור באין בטומאה אבל אין נאכלין ע"כ. וכן יש לדקדק מלשון הבעיא דלא קאמר קרבן צבור שקרב בטומאה מהו שיחלקו אלא ודאי בקרבן צבור שהקריבוהו טהורין קא מבעיא ליה וזהו שכתב הרב בהלכות מעשה הקרבנות קרבן צבור הבא בטומאה לא שהקריבוהו בטומאה אלא שמותר לבא בטומאה מדלא קאמר קרבן שבא בטומאה אף על פי שהטמאים מקריבים אותו שמותר לטמאים להקריבו והיינו דלא כתב אף על פי שהקריבוהו הטמאים אבל לעולם שהקריבוהו הטהורים איירי כדפירש רש"י ז"ל אבל אם הקריבוהו הטמאים אינו נאכל כלל כאשר כתב בהלכות ביאת מקדש. ופשוט הוא שזו כוונת רבינו ז"ל. 


שו"ת הרדב"ז (ללשונות הרמב"ם) הלכות ביאת המקדש פרק ו 
===== 
הלכה א 
[א] עוד שאלת על לשון הרב וז"ל כל כהן שיש בו מום וכו' ואם עבד במקדש פסל וחלל עבודה ולוקה אף על העבודה שנאמר אשר יהיה בו מום לא יקרב מפי השמועה למדו שאזהרה זו שלא יקרב לעבודה וקשיא לך מקרא מלא דבר הכתוב ומאי מפי השמועה. 
תשובה מפי השמועה למדו שאפי' נכנס לצורך הקרבה לוקה משום נכנס בעל מום למקדש דסד"א דלהוי פטור וקרא דאך אל הפרוכת לא יבא וגו' היינו היכא דנכנס שלא לצורך עבודה אבל לצורך עבודה הו"א דפטור אמר קרא לא יקרב להקריב דהו"ל למכתב לא יקריב מאי לא יקרב להקריב אפי' להקריב לא יקרב וודאי מפי השמועה הוא דדרשינן להאי קרא הכי ולזה דקדק הרב ז"ל כשהביא הפסוק לא סיימו וכתב שנאמר אשר יהיה בו מום לא יקרב משמע דקרא לא מיירי אלא לענין קריבה ומה שכתב בסוף לשונו אזהרה זו שלא יקרב לעבודה הכי פירושו שלא יקרב אפילו לצורך עבודה. וא"ת גם זו מאידך קרא נפקא דכתיב ואל המזבח לא יגש לא קשיא דאתא קרא לחייב הנכנס אפי' למזבח שלא לצורך הקרבה ולא זו אף זו קאמר. 


הלכה ז 
[ז] שאלת ממני ידיד נפשי על מה שכתב הרב וז"ל אין פוסל באדם אלא מומין שבגלוי וכתב בפרק שלאחריו מי שנמעכו הביצים שלו וכו' משמע דביצים הוו מומין שבגלוי וכן מי שנטל רוב המדבר של לשונו. משמע דלשון הוי מומין שבגלוי ובפרק ה' מהלכות עבדים כתב וז"ל כיצד בראשי איברים וכו' א"כ למה נאמר שן ועין לדון מהם מה שן ועין מומין שבגלוי ואינם חוזרין אף כל מומין שבגלוי ואינם חוזרין עבד יוצא בהם לחירות אבל המסרס עבדו בביצים או החותך לשונו אינו יוצא בהם לחירות ע"כ. וקשיא בצים אבצים וקשיא לשון אלשון. 
תשובה גרסינן בפרק על אלו מומין ואימא כי יהיה בו מום כלל פסח או עור פרט אין בכלל אלא מה שבפרט פסח ועור אין מידי אחרינא לא כל מום רע חזר וכלל כלל ופרט וכלל אי אתה דן אלא כעין הפרט מה הפרט מפורש מומין שבגלוי ואינם חוזרין אף כל מומין שבגלוי ואינם חוזרין ואימא מה הפרט מפורש וכו' כל מום רע (רע) רבוייא הוא אי הכי מומין שבסתר נמי אלמה תנן חוטין החיצונות וכו' בעינן מום רע וליכא ע"כ. וכתב עלה רש"י ז"ל מום רע לא מיקרי אלא בגלוי שמנוולו ע"כ וכיון דאיכא רבוייא ומיעוטא לא דרשינן ליה בכלל ופרט אלא בריבה ומיעט וריבה מאי רבי רבי כל מילי ומאי מיעט [מיעט] מומים שבפנים. וזהו שכתב הרב ז"ל אין פוסל באדם אלא מומין שבגלוי אבל מומין שבחלל הגוף כגון נטל כולייתו וכו' אף על פי שנעשה טרפה עבודתו כשרה ע"כ הרי  שלא הוציא הרב מכלל המומין אלא אותם שבחלל הגוף אבל כל מה שהוא בשטח הגוף מבחוץ אף על  פי שאינו נגלה ממש ולא מכלל ראשי איברים דלא הוי כעין הפרט הוו מום דהא רבי קרא ורבי כל מילי. 
ובפ' האשה נקנית גרסינן כי האי סוגיא דהכא ומסקינן לחפשי ישלחנו ריבוייא הוא ואי רבויא הוא אפילו הכהו על ידו וכו' א"כ שן ועין מאי אהני ליה ע"כ ועל כרחין האי ישלחנו לא רבי אלא שאר ראשי איברים אבל סירוס ולשון לא רבי דהא פליגי בה תנאי דתניא עבד יוצא בשן ועין וראשי אברים שאינן חוזרין ותניא עשרים וארבעה ראשי אברים שבאדם כולם אין מטמאין משום מחיה ואלו הן וכו' ותני עלה בכולן עבד יוצא בהן לחירות רבי אומר אף הסירוס בן עזאי אומר אף הלשון ואקשינן סירוס דמאי אילימא סירוס דגיד היינו גויה אלא סירוס דבצים ופסק הרב כת"ק דברייתא דאין הסירוס ולא הלשון בכלל ראשי איברים ואמרינן בגמרא כתנאי ומעוך וכתות ונתוק וכרות כולם בביצים דברי ר' יהודה ופריך בבצים ולא בגיד בתמיה ומשני אלא כולן אף בבצים דברי ר' יהודה ר' אליעזר בן יעקב אומר כלם בגיד ר' יוסי אומר מעוך וכתות אף בביצים נתוק וכרות בגיד אין בביצים לא ע"כ ומני ת"ק דברייתא ר' אליעזר בן יעקב היא וקי"ל כותיה ואפילו לדעת האומרים דלא אמרינן משנת ר' אליעזר בן יעקב קב ונקי אלא במשנה לא בברייתא כיון שנשנו דבריו סתמא באידך ברייתא הלכתא היא וזה ברור. וא"ת בשלמא לר' יהודה דאמר אף בבצים היינו דכתיב ישלחנו רבויא ורבי כל מילי ומאי מיעט מיעט הכהו על ידו וצמתה וסופה לחזור אלא לת"ק דפסקינן כותיה מאי איכא למימר. וי"ל דס"ל דישלחנו לאו רבויא הוא דבשלמא כל מום רע האמור לגבי מומין רבויא הוא ודרשינן ליה בריבה ומיעט וריבה. אבל ישלחנו לאו רבויא הוא דהא אצטריך לעשות ממנו פרט ודרשינן ליה בכלל ופרט וכלל. תדע דהא רש"י דחק עצמו וכתב לחפשי ישלחנו ריבה לו שילוחין מדלא כתיב חפשי הוא או יצא חפשי עכ"ל. ות"ק לא ס"ל הכי כיון שאין שם מלה מיותרת לרבות ולר' יוסי נמי איכא לאקשויי כי האי קושיא וצריך לתרץ אבל אין זה ענין לשאלה שלנו. 


הלכה ח 
[ח] שאלת ממני ידיד נפשי אודיעך דעתי במה שכתב הרמב"ם וז"ל הערל הרי הוא כבן נכר שנאמר כל בן נכר ערל לב וערל בשר לפיכך ערל שעבד חלל עבודתו ולוקה כזר שעבד אבל אינו חייב מיתה וקשיא לך היכן מצינו מלקות מדברי קבלה ואם תרצה לומר דמלקות דרבנן קאמר לא שייך לומר אבל אינו חייב מיתה וכי תימא הוי בכלל זר שעבד ומדברי קבלה לא ילפינן עיקר החיוב אלא גלויי מלתא בעלמא וערל בכלל זר אם כן ליחייב מיתה כזר. 
תשובה גרסינן בזבחים פ"ב ערל מנא לן אמר רב חסדא דבר זה מתורת משה רבינו לא למדנו מדברי יחזקאל בן בוזי למדנו כל בן נכר ערל לב וערל בשר לא יבא אל מקדשי לשרתני ומנא לן דמחלל עבודה דכתיב ובהביאכם את בני נכר ערלי לב וערלי בשר במקדשי לחלל את ביתי ע"כ בגמרא. ואיכא למידק דלא הוזכר במתניתין חיוב מלקות אלא פיסול עבודה ועלה בעי תלמודא מנא לן ואידך קרא הוה ליה לאתויי מיד ואיכא לתרוצי דתלמודא סמיך אמאי דאמרינן לעיל רבינא אמר מהכא פארי פשתים יהיו על ראשם א"ל רב אשי לרבינא ועד דאתא יחזקאל מנא לן וליטעמיך הא דאמר רב חסדא דבר זה מתורת משה רבינו לא למדנו מדברי יחזקאל בן בוזי למדנו כל בן נכר ערל לב וערל בשר לא יבא אל מקדשי לשרתני עד שבא יחזקאל מנא לן אלא גמרא גמירי לה ואתא יחזקאל ואסמכיה אקרא הכא נמי גמרא גמירי לה וכו' ע"כ בגמרא ועלה קא בעי תלמודא מנא לן משום דלא אדכר לעילא אלא פסול עבודה ואגב דבעי אפסול עבודה בעי נמי אלאו דידיה וסמיך אמאי דקאמר תלמודא דגמרא גמירי לה. הילכך גמירי דלילקי וליפסול עבודה כזר ולא לחיובי מיתה ולא השוה את ערל לבן נכר לגמרי אלא לענין מלקות ופיסול עבודה. ואני אומר דרמיז בקרא דלגבי מיתה כתיב והזר הקרב יומת ומשמע הזר הידוע ולגבי מלקות כתיב וזר לא יקרב אליכם ומשמע כל זר לא שאני סומך לדרוש קראי מדעתי אלא אגמרא אני סומך ואפשר דרמוז בקרא ומה שכתב רש"י ז"ל בסנהדרין דלא לקי צ"ל דהכי גמירי הלכתא דאיכא לאו אבל לא לקי עליה. והרמב"ם ז"ל ס"ל דהוי כלאו דזר שאמר כל בן נכר וגו' והכי גמירי הלכתא כי היכי דזר לקי ערל נמי לקי והיינו דכתב אבל אינו חייב מיתה והנכון דבן נכר לאו היינו זר אלא כהן שהמיר. 


שו"ת הרדב"ז (ללשונות הרמב"ם) הלכות ביאת המקדש פרק ז 
===== 
הלכה ה 
[ה] שאלת ממני ידיד נפשי אודיעך דעתי במה שכתב הרב וז"ל בשמונה מומין שבאדם ובבהמה כתב מי שיצא בשר יתר בעיניו עד שחפה מעט מהשחור משמע בלובן של עין אינו מום. עוד כתב בסמוך אבל אם יצא מן השחור לתוך הלבן אינו מום שאין מום בלבן עוד כתב וכן אם היתה נקודה שחורה בתוך הלבן אפילו צפה אינו מום שאין מום בלבן משמע מכל הני דאין מום בלובן העין בבהמה ובפ"ב של איסורי מזבח כתב במומין המיוחדין בבהמה אם יש בעינה יבלת שיש בה שער ע"כ. ומשמע הא באדם אינו מום ובאותו פרק בשמונה המומין העוברים בבהמה מונה יבלת שאין בה שיער. ושאלת ממני ליישב אלו הלשונות עם מה דאתמר בגמרא פרק על אלו מומין. 
תשובה שתי החלוקות שכתב הרב ז"ל דהיינו מי שבעינו כעין עינב ומי שיצא בשר יתר בעיניו תרווייהו בכלל עינב דתנן במתניתין דמה לי שיהיה העינב מן העין בעצמו ומה לי שיהיה בשר שגדל בו עד שחפה מעט מן השחור א"נ היינו חלזון נחש הנזכר במשנה ולאו היינו יבלת דיבלת קשה ומגונה ביותר כאשר נבאר לקמן והוא הנקרא ברוג"א בלעז ואין דרכה לצאת בעין של אדם כלל ואם יצא לפעמים בלא שער הוי מום עובר כאשר ביאר הרב לקמן בבהמה ואין דרכה אלא בשאר הגוף אבל העינב והבשר היתר רגילין לבוא בעין. 
עוד כתב מי שנמשך הלובן של העין וכו' אבל אם יצא מן השחור לתוך הלבן וכו' פלוגתא דר' מאיר ור' יוסי משום דסתם מתני' כוותיה כדאמרינן מני מתניתין ר' יוסי היא. ותו דר' מאיר ור' יוסי הלכה כר' יוסי דנמוקו עמו וזהו תבלול האמור בתורה. 
עוד כתב וכן אם היתה נקודה לבנה בתוך השחור וכו' הרי זה דק האמור והיא בתרי גווני או נקודה לבנה או נקודה שחורה אם היא לבנה צפה ע"ג השחור הרי זה מום אבל אם לא היתה צפה או שהיתה משוקעת בשחור אינו מום פסק כברייתא דתניא איפכא צף הרי זה מום משוקע אינו מום וטעמא דמסתבר הוא דכיון שהנקודה היא [אינה] צפה אין זה נראה אלא ע"י עיון ולפיכך אינו מום שהרי אינו מתגנה בכך. ואף על גב דהאי תירוצא דתריץ תלמודא לא קאי דפריך והא אין מום בלבן מ"מ קושטא הוא דבשחור הוי מום וכדתניא איפכא אבל בלבן אינו מום. 
כתב עוד היתה נקודה שחורה בתוך הלבן אפילו צפה אינו מום שאין מומין בלבן היתה נקודה שחורה וכו' היינו תירוצא בתרא דאמרינן הא בדוק לבן הא בדוק שחור כלומר תרווייהו בשחור העין דק שחור משוקע הוי מום צף אינו מום דק לבן משוקע אינו מום צף הרי זה מום וא"ת מאי שנא דוקא לבן משוקע לא הוי מום ודוק שחור משוקע הוי מום והא איפכא מסתברא לפי שהלבן הוא ניכר בשחור אף על פי שהוא שוקע יותר  מהשחור, בשחור שוקע נראה כגומא בעין והוי מום אבל לבן בשחור שוקע אינו נראה (כגומרו) [כגומא]. א"נ שחור בשחור והוא שוקע מבלבל הראות אבל לבן שוקע אינו מבלבל הראות כל כך ומסקנא דגמרא בהאי סוגיא דאין מומין בלבן והכי פריך תלמודא להדיא לקמן נמי כאשר נבאר בעזר ה'. 
כתב עוד אם יש בעיניה יבלת שיש בה שיער היינו מתני' דלקמן ר' חנינא בן אנטגנוס אומר את שיבלת בעיניו ומדתנינן לה גבי מומין שבבהמה ולא תנינן לה לעיל גבי מומין שבאדם משום הכי כתבה הרב גבי מומי בהמה ולאו למימרא שאם נולד באדם יבלת שיש בו שער בעינו שלא יהיה מום דכל שכן הוא אלא לפי שאין דרך לבא כיוצא בזה באדם וזו שכתב ז"ל בפרק שני ויש מומין אחרים מיוחדים בבהמה ואינם ראויים לבא באדם משמע אינם ראויים אבל אם אירע שבאו מום הוא וכן אם אין בה שיער באדם הוי מום עובר. 
אלא דאכתי צריך ליישב סוגית הגמרא לפי שיטת הרב וגירסתו דהא לעיל מסקינן דאין מום בלבן ובסוגיא דלקמן מסקינן אלא אידי ואידי בלבן ואמר ריש לקיש לא קשיא הא דאית ביה שיער הא דלית ביה שיער. ותו דפריך תלמודא והא אין מום בלבן ומשני אלא אידי ואידי בלבן והא אמרינן דאין מומין בלבן ומתוך זה הוצרכו התוס' למחוק הגירסא וגורסין הא והא בשחור. ורש"י ז"ל דחק לפרושי כדי לקיים גרסת הספרים וכתב אידי ואידי הא דקתני אין שוחטין במקדש ובמדינה בלבן והא נמי דקתני אין מומין בלבן תרווייהו ביבלת במומין שבלבן אית בה שיער מגונה הוא ועלה קתני אין שוחטין לא במקדש והא דקתני אין מומין בלבן בדלית בה שיער ומתני' דמום גמור הוא כדאוקימנא בשחור ובדלית (נמי) [ביה] עצם וכו' וכל זה דוחק דצריך למחוק אלא הכתוב בספרים כיון דלא הדרינן משנויא קמא ואכתי שבקינן למתני' בשחור וכן הוא ז"ל השמיט אלא ותפס אידי ואידי. ותו קשה דאידי ואידי משמע דקאי נמי אמתניתין. ותו אי מתני' ביבלת בשחור העין פשיטא אמאי אצטריך למנייא הרי היא בכלל עינב או בשר החופה מעט מן השחור וכי אוקימנא הא בשחור הא בלבן הוה מצי לאקשויי הכי אלא דעדיפא מינה מקשה והא אין מומין בלבן ובתירוציה דריש לקיש מתורץ הא נמי כדאפרש בסמוך. 
והריני מפרש הסוגיא לפי שיטת הרב וגירסתו למימרא דיבלת הוי מומא פי' ודאי ידע שפיר המקשה דיבלת כתיבא באורייתא אלא הכי פריך משמע ממתניתין דבכל גוונא יבלת הוי מומא לכל הדברים מדקתני לה סתם ורמינהו ואלו שאין שוחטין וכו' ופריך ותסברא הא כתיבא יבלת סתם באורייתא ותקשה לך אקרא אלא לא קשיא הא בגופו הא בעינו הא דקתני אין שוחטין וכו' בגופו שאינו מום גמור ומתניתין דמשמע דהוי מום גמור בעינו ופריך מכדי קרא סתמא מה לי בגופו ומה לי בעינו וכי היכי דבעינו הוי מום גמור בגופו נמי הוי מום גמור וקשה הא דאין שוחטין. ואי בגופו לא הוי מום גמור בעינו לא הוי מום גמור ואמאי קתני סתם דהוי מום. אלא לא קשיא הא דאית בה עצם הא דלית בה עצם דקרא דאית בה עצם הוי מגונה טפי ובכל מקום הוי מום דקרא סתמא הוא ומתני' דהכא ומתני' דאלו שאין שוחטין בדלית בה עצם בעין הוי מומא טפי בגופא לא הוי מומא ולית בה עצם פסולה בתמיה תלתול בעלמא הוא אלא אידי ואידי בעינו ולא קשיא הא בשחור הא בלבן מתני' דהכא דמשמע דהוי מום גמור בשחור שמעכב קצת את הראות ומתני' דאין שוחטין בלבן דלא הוי מום גמור כיון שאינו מעכב את הראות כלל ולתרוצי מתנייתא קאי ולאו אקרא וכן פרש"י דקרא איכא לאוקמיה בשיש בה עצם ופריך והא אין מומין בלבן ואפילו במקדש כשר לשחוט וה"ה דהוה מצי לאקשויי יבלת בשחור אלא [האי] עדיפא ליה ומשני אלא אידי ואידי בלבן ולא קשיא הא דאית בה שיער הא דלית בה שיער חדא דאית בה תלת משני ליה לא תוקמא בשחור דא"כ פשיטא אלא אידי ואידי בלבן ושאני יבלת דהוי מום מגונה טפי וכי האי הוי מום אפילו בלבן והא דקתני אין מומין כגון דק או תבלול דעלה קתני ר' יוסי אין מומין בלבן אבל יבלת גריע טפי ומתנייתא לא קשו מתני' דאית בה שיער דהוי מום גמור וגריע טובא ומתניתין דאין שוחטין בדלית בה שיער דאע"ג דהוי מום בלבן מ"מ אינו מום גמור לשחוט עליו במדינה. 
כללא דשמעתא לדעת הרב ז"ל יבלת דאית בה עצם בכל מקום שבגוף הוי מום אין בה עצם אם היא בשחור העין הוי מום גמור אפילו באדם דלא גרע מעינב בעין והא דלא נכתב ג"כ במומי האדם לפי שהם בכלל כדכתיבנא א"נ מפני שאין רגילין לבא באדם בשחור העין אבל אם באו מום גמור הוא ואפילו שאין בה שער. ואם היא בלובן העין אם יש בה שיער הרי זה מום גמור ואם אין לה שיער הוי מום לענין שאין שוחטין אותו במקדש ולא חשיב לשחוט אותו במדינה ועיין במה שכתבתי ותמצא שעולין דברי הרב ז"ל כדין וכהוגן. שוב ראיתי מה שכתוב בבית יוסף על זה בסימן ש"ט ומפני שאין דבריו נכונים לא בענין ולא בשיטת הסוגיא ולא בגרסאות לא ראיתי להטריח עליהם הקולמוס ואגב שטפיה לא עיין בה כהוגן. ואתה ידידי שים לבך לדעתי ותראה האמת מזולתו. 


שו"ת הרדב"ז (ללשונות הרמב"ם) הלכות איסורי מזבח פרק א 
 
הלכה ז 
[ז] שאלת ממני אודיעך דעתי במה שכתב הרמב"ם ז"ל וז"ל המטיל מום בקדשים כגון שסימא עינו או קטע ידו לוקה שהרי נאמר בקרבן כל מום לא יהיה בו מפי השמועה למדו שזו אזהרה שלא יתן בו מום ואינו לוקה אלא בזמן שבית המקדש קיים אבל בזמן הזה אף על פי שעבר אינו לוקה הטיל מום בקדשים ובא אחר והטיל בו מום אחר השני אינו לוקה. וקשיא לך דהא סוגיא דפ"ק דע"ז משמע דלית בהני איסורא דאורייתא כלל. 
תשובה דהכי משמע מהך סוגיא כפשטה אבל נ"ל שלמד הרב ז"ל דאיכא בהני תרתי איסורא דאורייתא מדכתיב כל מום לא יהיה בו מהך סוגיא דבכורות פרק כל פסולי המוקדשין דתנן בכור שאחזו דם אפילו מת אין מקיזין אותו דברי ר' יהודה וחכמים אומרים יקיז ובלבד שלא יעשה בו מום ואם עשה בו מום לא ישחוט עליו ר' שמעון אומר יקיז אף על פי שהוא  עושה מום. ת"ר בכור שאחזו דם מקיזין לו את הדם במקום שאין עושין בו מום דברי ר' מאיר וחכמים אומרים אף במקום שעושה בו מום ובלבד שלא ישחוט על אותו מום ר' שמעון אומר אף נשחט על אותו מום ר' יהודה אומר אפילו מת אין מקיזין לו את הדם ע"כ. הרי לך בהדיא דכלהו תנאי דמתניתין סבירא להו דאין עושין מום לכתחילה בכוונה בבכור שאחזו דם דאפילו ר' שמעון דאמר יקיז אף על פי שהוא עושה בו מום מוקמינן לה בגמרא משום  דדבר שאין מתכוין מותר ומשום הכי פסקינן כוותיה אבל אם הוא מתכוין לכל הני תנאי אסור ואפילו חכמים דברייתא דאמרי אף במקום שעושה בו מום דוקא שמכוין להקזה אבל אם מכוין לעשות בו מום אסור לכו"ע וגם ר' שמעון מודה בפסיק רישיה ולא ימות דאסיר וא"ת התינח שיהיה אסור מדרבנן כאשר כתבו התוספות והרא"ש אבל שיהיה עובר בלאו מנין וי"ל דבהאי סוגיא אמרינן בקראי פליגי דאמר ר' יוחנן הכל מודים במחמץ אחר מחמץ וכו' לא נחלקו אלא במטיל מום בבעל מום דר' מאיר סבר כל מום לא יהיה בו ורבנן סברי תמים יהיה לרצון ופרש"י ז"ל בבעל מום כגון האי בכור שאחזו דם כל מום לא יהיה בו וקרי ביה לא יְהַיֶה בו ומדהוה ליה למכתב מום וכתב כל מום לרבות אפילו בעל מום שלא יטיל בו מום אחר ע"כ. וכתב עוד ר' יהודה סבר כר"מ ומיהו גזר מקום שאין בו מום אטו מקום שעושים בו מום ע"כ. וכיון דר' מאיר ור' יהודה ס"ל בהדיא דעבר אכל מום לא יהיה בו פסקינן כוותייהו כיון דרבנן דמתני' אפשר דס"ל דאסור מן התורה דלא פרישו אלא ובלבד שלא יעשה בו מום ואפשר לומר הכי ואפשר לומר הכי לא שבקינן מאי דמפורש בדברי ר' מאיר ור' יהודה ומשום הכי פסק הרב דעבר אלאו דלא יהיה בו מום אבל לא לקי כיון שאינו ראוי להקרבה וס"ל ז"ל דלא גריע תם בזמן הזה מבעל מום בזמן הבית שזה פיסולו מגופו וזה פיסולו מפני הזמן ודוק. והך סוגיא דפ"ק דע"ז אתיא אליבא דרבנן דס"ל תמים יהיה לרצון וכל מום לגרמא הוא דאתא וא"ת הרב מזכי שטרא לבי תרי דריש כל מום לחייב המטיל בבעל מום ופסק גרמא דדרשי רבנן מריבויא דכל מום שלא יביא דבילה ובצק ויניחנה על האזן כדי שיבא הכלב ויאכלנה וי"ל דכי היכי דרבנן מודו דאסיר מדרבנן להטיל מום בבעל מום אף על גב דלא דרשי כל מום להכי ר' מאיר נמי מודה דגרמא אסירא מדרבנן אף על גב דדרשינן כל למטיל מום בבעל מום. וא"ת אכתי כיון דסוגיא דע"ז אזלא כוותייהו דרבנן אית לן למפסק כרבנן וי"ל כיון דלא הוי בדוכתה לא חיישינן לה דלא דקו כולי האי תדע דהוה מצי למימר התם התינח לרבנן לר' מאיר ור' יהודה מאי איכא למימר אלא כיון דלא הוי בדוכתא לא חש להאריך תלמודא. 
ומ"מ אני ערב לפרש לך כל סוגיית עבודה זרה לפי שיטת הרב ז"ל דגרסינן התם אמר מר איזהו עיקור מנשר פרסותיה מן הארכובה ולמטה והא איכא צער בעלי חיים מן התורה ומשני אמר רחמנא את סוסיהם תעקר ואיזהו עיקור מנשר פרסותיה מן הארכובה ולמטה אלמא מותר לרדותם בכך. ורמינהי אין מקדישין ואין מחרימין בזמן הזה ואם הקדיש והחרים והעריך בהמה תעקר פירות כסות וכלים ירקבו מעות וכלי מתכות יוליכם לים המלח ואיזהו עיקור נועל דלת בפניה ואין לה מה תאכל ותמות. ופריך ונשחטי מישחט והכי עדיף דליכא לא צער בעלי חיים ולא בזיון קדשים. ורש"י ז"ל מפרש בקדשי בדק הבית דאי בקדשי מזבח הא איכא משום שחוטי חוץ וקשה דרבא אמר מפני שנראה כמטיל מום בקדשים ואי בקדשי בדק הבית לא שייך מום. והתוס' פירשו בקדשי מזבח וליכא משום שחוטי חוץ כיון שאינו ראוי לפתח אהל מועד ובזמן הזה מיירי. ואפשר לי לפרש דבכל גוונא איירי כדקתני סתמא אין מקדישין ואין מחרימין ואביי אתי לתרוצי קדשי בדק הבית ורבא לתרוצי קדשי מזבח. ומתרץ אתי בהו לידי תקלה שיבואו לאכלו. הדר פריך ולשווייה גסטרא דהשתא לא אתי בהו לידי תקלה ולא משום צער בעלי חיים ולא משום בזיון קדשים דקברינן ליה מיד ומשום מטיל מום בקדשים נמי ליכא דהא בקדשי בדק הבית עסקינן ומשני אמר אביי קרא ונתצתם את מזבחותם לא תעשון כן וגו' רבא אמר בקדשי מזבח איכא טעמא אחרינא דאי אמרת מנשר את פרסותיה נראה כמטיל מום בקדשים ופריך תלמודא נראה מום מעליא הוא ומשני הני מילי שהוא מום גמור לעבור עליו בלאו ולוקה משום כל מום לא יהיה בו בזמן שבית המקדש קיים דחזי להקרבה השתא דלא חזי להקרבה לית לן בה כלומר אין לוקין עליו ומשו"ה קאמר רבא מפני שנראה כמטיל מום בקדשים ולא הוי מטיל ממש כיון שאינו לוקה. והמקשה הבין הדברים כפשוטן לית לן בה ואין בו איסור כלל ומשו"ה פריך ולהוי כמטיל מום בבעל מום דאע"ג דלא חזי להקרבה אסור והוה מצי לתרוצי אני לא אמרתי שהוא מותר אלא שאין בו מלקות אלא לפי דרכו מתרץ לו שהבין בדבריו שאין בו איסור כלל בעל מום נהי דלא חזי לגופיה לדמי חזי לאפוקי הכא דלא לדמי חזי ולא לגופיה חזי אבל לעולם המתרץ היה סובר דבתרווייהו איכא לאו אלא דלא לקי עליו והיינו דקאמר רבא מפני שנראה כמטיל מום. כל זה כתבתי להראות פנים בהלכה לדעת הרב ז"ל אבל על התירוץ הראשון אני סומך דהאי סוגיא אתיא כרבנן ולאו הלכתא היא. 


שו"ת הרדב"ז (ללשונות הרמב"ם) הלכות איסורי מזבח פרק ג 
 
הלכה ה 
[ה] שאלת ממני אודיעך דעתי במה שכתב הרב הנדמה אף על פי שאינו כלאים הרי הוא פסול למזבח וכו' והא מפקינן ליה משור או כשב או עז עד שיהא דומה לעז וכו'. 
תשובה תרי גווני נדמה איכא חד שאינו דומה כלל לאביו או לאמו והאי הוא דממעט קרא אבל נדמה במקצת הו"א דכשר קמ"ל דפסול. וזהו שכתב ז"ל כיצד רחל שילדה כמין עז ועז שילדה כמין כבש אף על פי שיש בו מקצת סימנין הואיל והוא דומה למין אחר פסול כבעל  מום קבוע שאין לך מום קבוע גדול מן השינוי ולא הוצרך להזכיר הנדמה הגמור דמכל שכן הוא ואגב הנך ממעטינן נמי נדמה מן הכתוב אבל עיקר קרא לא אצטריך אלא למעט את הכלאים. תדע שהרי כשמנה ז"ל כל האיסורין למזבח שהם י"ד לא מנה הנדמה לפי שהוא בכלל בעל מום אף על פי שמנה כלאים ויוצא דופן ומחוסר זמן דנפק מהך קרא אבל צ"ע למה לא מנה היתום שהוא פסול כמו שכתב הוא ונפיק מתחת אמו פרט ליתום. וי"ל דהוי בכלל יוצא דופן דמה לי כשיצא דרך הרחם ומה לי שיצא דרך הדופן כיון שנולד אחר שמתה האם. ותנא דברייתא משום דאשכח קרא יתירא דריש ליה מקרא דתחת אמו אבל למנות אותו פסול בפני עצמו אין לנו כדאמרינן גבי נדמה דהוי בכלל בעל מום אף על גב דדרשי ליה מאו עז דתנא קראי אשכח ודריש להו מקראי. ובמה שכתבתי נסתלקה השגתו של הראב"ד ז"ל וכבר נשאלתי על זו ההשגה פעם אחרת עיין שם. 


הלכה יא 
[יא] עוד שאלת על לשון הרב וז"ל כל האסורים למזבח הרי הם י"ד וכו' והשיג עליו הראב"ד ז"ל מאי טעמא לא תני יתום והרי הוא ז"ל הזכיר יתום בהדיא לעיל ואמאי לא אתי במניינא. 
תשובה אני קשיא לי אחריתי אמאי לא תני נדמה שהרי הזכירו למעלה ג"כ אלא מאי אית לך למימר הרי הוא בכלל בעל מום יתום נמי הרי הוא בכלל יוצא דופן דשניהם לא נולדו כשאר הנולדים דכיון שנשחטה אמו אף על פי שיצא דרך הרחם אין זו לידה אלא כאלו יצא  דרך הדופן. 


שו"ת הרדב"ז (ללשונות הרמב"ם) הלכות איסורי מזבח פרק ה 
 
הלכה א 
[א - ג] שאלת ממני אודיעך דעתי עלה דהא דקי"ל המקטיר שאור או דבש אפילו כל שהן לוקה שנאמר כי כל שאור וכל דבש לא תקטירו ממנו לה'. מאי שנא מכל חלב וכל דם לא תאכלו כל נבלה דלא מחייב עד דאיכא כזית. וכי תימא משום דסתם אכילה דכוליה קרא הויא בכזית הכי נמי הקטרה אינה פחותה מכזית. וכן כתב הרב ז"ל פ"ה מהלכות ביאת מקדש גם דברי הרב ז"ל נראה שהם סותרים זה את זה גם השגת הראב"ד קשה שהוא סובר שדעת הרב ז"ל שהמקטיר שאור או דבש לבדו אינו לוקה אלא אם כן עמהם צד קרבן והלא הרב ז"ל כתב בראש הפרק ואינו חייב אלא אם הקטירן עם הקרבן או לשם קרבן ומשמעות לשונו או שהקטירם לבדם לשם קרבן לאפוקי לשם עצים דפטור והיינו דכתב אפילו הקטיר דבר שאינו ראוי להקטרה כלומר לא מבעיא אם הקטירן עם הקרבן או לבדם לשם קרבן דפשיטא דחייב אלא אפילו הקטירן עם דבר שאינו ראוי להקטרה דסד"א בטיל השאור והדבש אגב הנך דלא חזו להקטרה וכי היכי דלא מחייב משום הנך לא מחייב נמי משום שאור ודבש קמ"ל. 
תשובה גרסינן בכל המנחות באות ת"ר שאור בל תקטירו אין לי אלא כלו מקצתו מנין ת"ל כל עירובו מנין ת"ל כי כל, מאי קאמר פי' דמאי שיעורא קאמר בו אמר אביי ה"ק שאור בבל תקטירו אין לי אלא כזית חצי זית מנין ת"ל כל, עירובו מנין ת"ל כי כל רבא אמר ה"ק שאור אין לי אלא קומץ חצי קומץ מנין ת"ל כל, עירובו מנין ת"ל כי כל, במאי קא מיפלגי אביי סבר יש קומץ פחות מב' זתים פי' יכול לקמץ פחות משני זתים הילכך לא תקטירו לקומץ שלם אתא דהיינו אפילו כזית וכל יתירה לחצי זית אתא וא"כ יש הקטרה פחות מכזית ורבא סבר אין קומץ פחותה משני זתים פי' וכי קאמר תנא שאור בבל תקטירו אשני זתים קאי כל לאתויי חצי קומץ דהיינו כזית כי כל לאתויי ערובו דאין הקטרה פחותה מכזית הילכך לא נפקא לן מהכא דתהוי הקטרה פחותה (מב') [מ] כזית וא"ת וכי אצטריך קרא דכל לרבות כזית והלא כל האיסורים הם בכזית יש לומר דכוליה קרא דכי כל, אצטריך להיכא דערבו אף על גב דאיכא כזית כיון דלא מנכר ס"ד דלא לחייב קמ"ל. 
כן נראה מלשון רש"י ז"ל אבל לישנא דברייתא קשה לזה הפי' דמשמע דדריש כל ודריש כי כל ולפיכך נ"ל לתרץ דסד"א כיון דאין קומץ פחות משני זתים צריך להקטירו בפעם אחת קמ"ל אפילו בשתי פעמים ובלבד שיקטיר כזית בכל פעם והיינו דתנן בפ' הקומץ רבה הקטיר קומצה פעמים כשרה רבא מפרש לה שהקטיר כזית בכל פעם ואביי מפרש לה אפילו כחצי זית ומינה ילפינן למקטיר שאור או דבש הרי לך לפי פשט הסוגיא דתליא בפלוגתא דאביי ורבא וקי"ל הלכתא כרבא בר מיע"ל קג"ם. הילכך מה שכתב הרב בראש הפרק שאור ודבש אסורין לגבי המזבח ואסורין בכל שהן לאו לענין מלקות אמר כך אלא לענין איסורא דקי"ל כר' יוחנן דחצי שיעור אסור מן התורה. אבל לענין מלקות לא מחייב עד דאיכא כזית והיינו מה שכתב אחר כך אין הקטרה פחותה מכזית והיינו שלא כתב בראש הפרק שאור ודבש לוקין עליהן בכל שהן ואף על גב דלא צריך קרא לאסור המקטיר חצי שיעור דלא שנא  מכל איסורין שבתורה מכל מקום אסמכיה אהאי קרא דמפורש טפי. וצריך לדחוק לפי שיטה זו דהא דקאמר קרא לא תקטירו לא קאי אמאי דדרשינן מרבויא דכל והשתא ניחא דלא שנא משאר איסורין ודבריו ז"ל אינם סותרין זה את זה. 
אבל כד מעיינת בה שפיר תשכח דאי אפשר לפרש כן בדברי הרב ז"ל דכתב בהדיא ואחד המקטיר עצמן או התערובת שלהן לוקה על כל אחד מהם ע"כ ואם על התערובת דאתיא מכי כל לוקה כל שכן על חצי שיעור דאתי מכל ותנא נמי נקיט למדרשיה ברישא. ותו שכתב ז"ל שאור ודבש אסורין וכו' ואינו חייב אלא אם הקטירן וכו' משמע דקאי על אסורין שכתב ברישא. ותו דפסקין לקרא בסכינא חריפא דבשלמא אי הוה כתיב בקרא שיעורא הוה מצי למימר דקאי לא תקטירו אמאי דמפורש בקרא אבל כיון דלא כתיב שיעורא בעל כרחין קאי לא תקטירו אמאי דמרבי מכל ומכי כל ובשלמא לרבא ליכא בקרא חצי שיעור אלא שיעור ותערובת וקאי לא תקטירו אתרווייהו אבל לדעת הרב דמפיק מכל דקרא חצי שיעור על כרחך לא תקטירו עליה קאי, ולוקה על פחות מכזית ומלבד זה יש דוחקים הרבה בלשון הרב לפי שיטה זו. 
והנכון בזה שדברי הרב כפשוטן דמקטיר שאור ודבש כל שהוא לוקה וכתבו התוספות שהמקטיר כשומשום (חייב) [פטור] דמשמע אבל יותר משומשום לוקה ושאני שאור ודבש מכל איסורין שבתורה משום דרבי קרא בהו והכי כתבו התוספות לתרץ שהמקריב בחוץ כזית חייב פחות מכזית אינו חייב ותירצו שאני שאור דרבי קרא. והא דשביק רבא ופסיק כאביי משום דאפליגו בהאי פלוגתא גופה ר' יהושע בן לוי ור' יוחנן דגרסינן בפ' הקומץ את המנחה עלה דהא דתנן הקטיר קומצה פעמים כשרה אמר ר' יהושע בן לוי פעמים ולא פעמי פעמים ור' יוחנן אמר פעמים ואפילו פעמי פעמים מאי בינייהו אמר ר' זירא יש קומץ פחות משני זיתים ויש הקטרה פחותה מכזית איכא ביניהו ר' יהושע בן לוי סבר אין קומץ פחות משני זיתים ואין הקטרה פחותה מכזית ור' יוחנן סבר יש קומץ פחות משני זיתים ויש הקטרה פחות מכזית ע"כ וקאי אביי כר' יוחנן ורבא כר' יהושע בן לוי ופסק הרב ז"ל כר' יוחנן וכאביי דקאי כוותיה. ותו דפשטה דברייתא כוותייהו. ותו דפשטיה דקרא קאי כוותייהו דסברא הוא דדרשינן כל לחצי שיעור וכי כל לעירוב דלרבא קשה דלשיעור שלם לא צריך קרא ואי לעירובו תרי רבויי למה לי. וא"ת בשלמא גבי שאור איכא קרא לרבות חצי שיעור אבל התם גבי קומצה פעמים ליכא לרבות חצי שיעור ואמאי קאמר ר' יוחנן יש הקטרה פחותה מכזית וי"ל דלעולם בעלמא אין הקטרה פחותה מכזית ושאני שאור דרבי קרא ושאני קומצה פעמים שהרי הקטיר כל מה שקמץ ודכוותה חלקו בתוספות. ומה שכתב הרב ז"ל אין הקטרה פחותה מכזית לאו אשאור ואדבש קאי דהא רבינן ליה מקרא אלא על הקטרת הקטרת בהיכל ועל כל שאר הקטרות דלא רבי בהו קרא והיינו דכתבה בתר הקטרת ההיכל דסד"א כיון דמחייב בכל שהוא משאור ודבש ונתערב בקטרת ליחייב בהקטרת חצי שיעור דהא איכא כל שהוא משאור או דבש קמ"ל דלא מחייב אלא א"כ הקטיר כזית דאין הקטרה פחותה מכזית, דבשלמא כשהוא בעיניה מתחייב בכל שהוא אבל אם נתערב בדבר הראוי להקטרה צריך שיקטיר כשיעור מן התערובת דבעלמא אין הקטרה פחותה מכזית דלא מרבינן מקרא תערובת אלא אם כן הקטיר מהתערובת שיעור שלם והשתא אין דברי הרב סותרין זה את זה ודוק ותשכח. 
ולענין מה שהשיג הראב"ד ז"ל הוא הבין מדברי הרב ז"ל שאינו חייב על שאור ודבש לבדם אלא א"כ יש עמהם צד קרבן ודמיא להא דאמרינן בפרק המקבל דארחיים ורכב לא לקי משום כי נפש הוא חובל הואיל ולדברים אחרים הוא דאתא הכא נמי כיון דכי כל אתי לתערובת לא לקי אשאור לחודיה ועד כאן לא פליג רב הונא התם אלא משום דכי נפש הוא חובל משמע נמי רחיים כמו שאר דברים אבל הכא כי כל לא אתי אלא לעירוביה לחודיה. ומה שכתב הרב או לשם קרבן ואחד המקטיר עצמן וכו' הכי הוה מפרש הראב"ד ז"ל דבריו אינו חייב אלא א"כ הקטירן עם הקרבן אבל לבדם לא מחייב או לשם קרבן עם הקרבן ואחד המקטיר עצמן לעולם עם הקרבן ולשון ואינו חייב אלא אם הקטירן עם הקרבן דחק את הראב"ד ז"ל לפרש כן בדבריו ותלה הטעות מדאתי בברייתא רישיה דקרא כאשר הוא מבואר בלשון השגתו וכן נראה ממה שכתב בספר המורה בטעם המצוה לפי שעובדי ע"ז היו מלכלכין קרבנותיהם בדבש ודכוותה אסרה תורה להקטירן עם הקרבן אבל לבדם לא מחייב שלא היו עובדי ע"ז מקטירין אותם לבדם. ואין לנו לתלות בוקי סריקי בדברי הרב ז"ל ושנשתבש מדאייתי תנא רישיה דקרא דאיך אפשר לדרוש כל שממנו לאישים הרי הוא בבל תקטירו אם לא מייתי כוליה קרא והכי אורחיה דתנא והוא ז"ל כתב העלה שאור או דבש בפני עצמן למזבח לשם עצים שנאמר ואל המזבח וכו' טעמא דלשם עצים פטור הא לשם קרבן חייב אף על פי שהם בפני עצמן אלא דקשיא דיוקא דרישא לדיוקא דסיפא דרישא קאמר לשם קרבן חייב הא סתמא פטור אימא סיפא לשם עצים פטור הא סתמא חייב וזהו מה שכתב ואינו חייב אלא אם הקטירן עם הקרבן כלומר אינו חייב מן הסתם אלא אם הקטירן עם הקרבן דכיון דהקטירן עם הקרבן סתמו לשם קרבן הקטירן אבל אם הקטירם סתם בלא קרבן לא לקי דמצי למימר לשם עצים העליתי אותם ולא תידוק סיפא אי נמי אם הקטירם סתם נעשה כאלו הקטירם לשם עצים אבל לעולם אימא שאם הקטירם בפני עצמן לשם קרבן חייב והך דרחיים לא קשיא דהתם כי נפש הוא חובל לדברים אחרים הוא דאתא אבל כל, לאו לדברים אחרים אתא אלא לחייב על חצי שיעור הילכך לא תקטירו עלה קאי ומה שכתב בספר המורה לא קשיא כי התורה אסרה אפילו בפני עצמן להרחיק אותנו מע"ז ומהדומה לה. 
כללא דמילתא לדעת הרב המקטיר שאור או דבש לבדו אפילו חצי שיעור לוקה וכן אם הקטירם סתמא עם הקרבן וכן לשם קרבן וכן המקטיר תערובת שאור ודבש לוקה על כל אחד בפני עצמו ואם הקטיר שניהם אינו לוקה אלא אחת פסק כרבא דאיתמר המעלה משאור ודבש ע"ג המזבח לוקה משום שאור ולוקה משום דבש ולוקה משום עירובי שאור ומשום עירובי דבש ולא גריס לוקה ארבע ובספרים שלנו לא גרסינן ליה והכי גריס רש"י ז"ל מדכתב לוקה ד' מלקיות משמע דלא גריס במלתיה דרבא לוקה ד' והכי מפרש לה הרב ז"ל לוקה משום שאור ולוקה משום דבש לוקה משום עירובי שאור ומשום עירובי דבש פירושא דרישא דמלתיה הוא דלא תימא כיון דאם העלה את שניהם זה בפני עצמו וזה בפני עצמו אינו חייב אלא אחת דבלאו אחד נאמרו הכא נמי לא שנא לפיכך הוצרך לפרש דהא דאמינא לוקה משום שאור ולוקה משום דבש היינו משום עירובי שאור ומשום עירובי דבש ואף על גב  דקיי"ל לאו שבכללות אין לוקין עליו ס"ל לרבא דאין זה לאו שבכללות והטעם לפי דעתי דלא אמרינן לאו שבכללות אין לוקין עליו אלא היכא דכולל דברים מעניינים שונים שאינם דומין זה לזה אבל הכא כל מה דכולל הוא מענין אחד שהוא כולל שאור ודבש וכל שהו ממנו ותערובתו הקשו בתוספות ולר' יאשיה דבעינן או לחלק לא לחייב בחד לחודיה ותרצו דשאני הכא דכתיב ממנו וכן נא ומבושל כתיב ממנו ע"כ. וכן המקטיר דבר שנתערב בו שאור או דבש אפילו כל שהו ובלבד שיקטיר מן התערובת כזית וכן המקטיר שאור ודבש עם דבר שהוא מין הקרבן לוקה אף על פי שאינו ראוי להקטרה ומסתברא דאפילו מן הסתם נמי  לקי כדכתיבנא לעיל גבי המקטיר עם הקרבן דאי במפרש לשם קרבן תיפוק לי משום שאור גופיה לפי מה שכתבנו לעיל דלקי אשאור ודבש בלחודייהו. ומיהו המקטיר דברים שאינם ראויים להקטרה אף על גב דאיסורא איכא מלקות ליכא וכן נראה מדברי הרב שכתב וכן אסור  להקטיר על המזבח דבר מכל דברים אלו שאינם ראויים להקטרה וכו' ולא הזכיר מלקות והטעם דהא דאמרינן כל שממנו לאישים הרי הוא בבל תקטירו דרשא היא ולא הוי לאו מפורש אבל איסורו מן התורה ועיין במה שכתבתי ותבין כי אין בדברי הרב ז"ל נפתל ועקש. 


שו"ת הרדב"ז (ללשונות הרמב"ם) הלכות מעשה הקרבנות פרק א 
= 
הלכה טז 
[טז] שאלת ממני ידיד נפשי אודיעך דעתי במה שהשיג הראב"ד ז"ל על הרמב"ם ז"ל וז"ל הם הנשרפות שתים ליחיד א"א נראה שהוא מונה שעירת יחיד בכלל שעירים הנשרפין וכן כתב רבינו נסים ז"ל והדבר זר מאד שקרא לשעירה שעיר ועוד לא מצינו לה מן התורה שתהיה נשרפת אלא שתהא נאכלת כשאר חטאות של יחיד ושעירים הנשרפים שאמרו במשנה מפני שמביאין בע"ז פר ושעיר לכל שבט ושעיר לבי"ד וקשיא לך שהמנין של רבינו מבואר שני חטאות של יחיד הנשרפות הם פר כהן משיח ופר כהן גדול של יום הכפורים. וג' חטאות של צבור הנשרפות הם שעיר של יום הכפורים ושעירי ע"ז של הוראת בי"ד ופר העלם דבר של צבור ומאן דכר שמה של שעירת יחיד בע"ז שהרי אינה נשרפת. 
תשובה איברא דהכי משמע מדברי הרב כאשר אבאר לקמן בעז"ה אבל הראב"ד ז"ל לא הבין כן בדברי הרב ז"ל מפני שדחקו אותו שתי קושיות חדא מאי שנא דקרי להו שעירי ע"ז בלשון רבים ומאי שנא פר דקרי ליה פר בלשון יחיד שהרי י"ב פרים היו פר לכל שבט. ומתוך קושיא זו הבין שדעת הרב לכלול שעירי ע"ז של יחיד בכלל שעירי ע"ז של צבור והיינו דנקט להו בלשון רבים וכולם נשרפים כדעת רבינו נסים ז"ל. ותו קשיא ליה דקאמר ופר הבא על כל המצות ופר העלם דבר נקראים פרים הנשרפים ואמאי לא כייל נמי פר כהן גדול של יום הכפורים שהרי גם הוא חטאת ונשרף ומשום הכי הבין ז"ל שאינו בכלל המנין אשר זכר הרב ז"ל והטעם לפי שאין פרו של כ"ג בא על חטאת ידועה כמו שאר הפרים ויהיה המנין לפי דרך זה שתים ליחיד הפר של כהן משיח הבא על כל המצות ושעירת היחיד הבאה על ע"ז. ושלש לציבור שעירי ע"ז של הוראה וכולם נקראים אחד ופר העלם דבר של צבור אף על פי שהם י"ב נקראים ג"כ אחד ושעיר של יום הכיפורים הרי ג' ולפיכך הקשה עליו. 
ואני בעניי אומר שאפילו לפי זה אפשר לתרץ דמשום שעירי ע"ז של צבור שהם זכרים קרי להו בלשון זכר שהיה צריך להאריך ולומר שעירת ע"ז ושעירי ע"ז של צבור ומשום הכי כייל להו בלשון שעירי ע"ז דקושטא הוא דמין שעיר ולא נחית השתא לפרש אם הם זכרים או נקבות כי הפרט הזה הרי הוא מבואר במקומו ומה שהקשה שלא מצינו ששעירת היחיד נשרפת מן התורה גם לא מצינו בהדיא שהיא נאכלת ואפשר שהוקשו כל שעירי ע"ז לשריפה או מילפותא אחריתי. וכן צריך לתרץ לדעת רבינו נסים ז"ל ומה שכתב לתרץ לשון שעירי ע"ז שהיו מביאין שעיר לבי"ד הרב ז"ל חולק על זה ומחלוקתם תלוי בסוגיא של מסכת הוריות. 
כל זה כתבתי לתרץ לפי שיטתו ז"ל אבל קושטא דמילתא שמנייתו של הרב ז"ל כאשר כתבת שהרי בפרק א' מהלכות שגגות כתב ז"ל אחר שהביא דין שגגת יחיד בע"ז כתב ואם היה משיח מביא פר בן בקר לחטאתו והוא נשרף משמע דחטאת יחיד בע"ז אינו נשרף. עוד כתב פי"ב וז"ל נמצאת שאם שגו בי"ד הגדול וכו' והם הנקראים שעירי ע"ז ע"כ. משמע דלי"ב שעירים של הוראה קרינן שעירי ע"ז סתם והוא ז"ל הרגיש בקושיא שהקשינו למעלה וכתב כל פר מהם נקרא פר העלם דבר של צבור ולא נתן לדבר טעם. ואני סובר דלהכי קרינן להו שעירי ע"ז בלשון רבים להשמיענו שאע"פ שבאים עמהם י"ב פרים אין כפרת ע"ז תלויה אלא בשעירים דאי לאו מהאי טעמא שעיר הוה לן למימר כדאמרינן פר העלם דבר בלשון יחיד כיון שהוא פר לכל שבט וכן שעיר לכל שבט ושבט. ומה שהקשינו למעלה אמאי לא כייל פר של כהן גדול ביום הכיפורים בכלל שאר הפרים הנשרפים נראה לי דטעמא הוי משום דאין עבודתם שוה שהרי מזה מדמו מעורב עם דם השעיר מה שאין כן בשאר הפרים ויש חלוקים אחרים ולא נפניתי להאריך ומשום הכי תני פר יום הכיפורים באנפי נפשיה ופר כהן משיח ופר הבא על כל המצות באנפי נפשייהו אף על גב דכלהו בשריפה. 


שו"ת הרדב"ז (ללשונות הרמב"ם) הלכות מעשה הקרבנות פרק ח 
= 
הלכה י 
[י] שאלת ממני על מה שכתב הרב וז"ל כשמכבסין את מקום הדם וכו' וכל שבעה סממנים שמעבירים על הכתם מעבירים על דם החטאת חוץ ממי רגלים שאין מכניסין מי רגלים במקדש. וקשיא לך דהא מסקינן בפרק דם החטאת אלא דמערב להו בהדי רוק תפל דאמר ריש לקיש רוק תפל עם כל אחד מהן. ותו קשה דאמאי לא כתב הרב הא דריש לקיש לא גבי כתמים ולא גבי דם חטאת ומשמע דהלכתא היא דליכא מאן דפליג עלה ואף על גב  דבפרק האשה שהיא עושה, אתינן לסיועי לריש לקיש מדתנן מי גריסין וכו' ודחינן דילמא הבלא דפומא מעלי לא דחינן בהכי מימרא דר"ל אלא דמהכא לא תסייעיה. 
תשובה תו איכא למידק דמשמע מאותה סוגיא שבפרק האשה שאם העביר על הדם ששה סממנים עדיין דם הוא והכא כיון שלא העביר עליו מי רגלים עדיין דם הוא ואין זה כיבוס. ותו לשון הרב אינו מדוקדק שכתב כל שבע סממנים וכו' חוץ ממי רגלים הכי הוה ליה למימר כל הסימנים וכו' חוץ ממי רגלים וכו'. ונראה דלפעמים הדם עובר בפחות מששה סממנים ואפילו במים דמשמע ממתניתין דתנן הטבילו ועשה על גביו טהרות וכתב עלה רש"י הטבילו קודם שהעבירן עליו הרי זה צבע דאי הוה דם הוה עבר ע"כ. וכן הדבר נראה לעין אבל אינו יוצא מספק דם עד שיעביר ז' סממנין עליו ולא עבר ולא דיהה אז יצא מספק דם ונתברר שהוא צבע אדום שהוא הקרמיז שאינו עובר לא על ידי מים ולא על ידי סממנים וזהו שכתב הרב גבי דם חטאת מכבסין אותו יפה יפה עד שלא ישאר בו רושם אבל עדיין צריך לבטל ולהעביר מה שבלוע בתוך הבגד ולכתחלה היה ראוי להעביר עליו שבעה סממנין לבטל כל הדם לקיים בו מצות כיבוס כל מה שאפשר אלא שלא היה אפשר להכניס מי רגלים לעזרה אבל בלאו מי רגלים נתקיים מצות כיבוס ונתבטל הדם. ומטעם זה סובר הרב ז"ל דמאי דאמרינן בפרק דם חטאת אמר רב נחמן [אמר רבה] בר אבוה דם חטאת ומראות נגעים צריכין שבעה סממנין אבל לא לעכובא והיכא דאפשר דהיינו נגעים אפשר והיכא דלא אפשר דהיינו דם חטאת לא אפשר. והוה מצי לתרוצי הכי אלא דשקיל וטרי תלמודא לפי סברת המקשה ומסיק דמבלע להו ברוק תפל כדריש לקיש וכו' ופשטא דמתני' דהאשה רבה משמע דלא כר"ל ומשו"ה כי אתיא לסיועי מינה לר"ל דחינן ודילמא הבלא דפומא שאני ובכמה דוכתין פסקינן הלכתא הכי אף על גב דדחי בלשון דילמא. ותו דקשיא בהא מסקנא דפרק דם חטאת  בשלמא רוק תפל בהדי הנך סמנין הנך סממנים עיקר והרוק תפל טפל ושפיר הוי כסכוס ג' פעמים בכל אחד אבל מי רגלים מה נפשך אם רובו מי רגלים הדרן קושיין לדוכתא דאין מכניסין מי רגלים במקדש כיון שעדיין לא נתבטלו ואם מיעוט הוא מי רגלים הא בעינן שפשוף בכל אחד מהן לבדו וליכא שהרי כבר נתבטלו מי רגלים ברוק ומשום דהאי מסקנא אליבא דר"ל ולאו חומרא הוא לא חש תלמודא לאורוכי ולפי שאיני כדאי להגיה ספרים לא אמרתי דלא גרסינן להאי מסקנא ורש"י ז"ל לא הזכיר לשון זה אבל לבי אומר לי שלא היה בספרים מדוייקים מסקנא זו והכי מסקינן לה אלא בר ממי רגלים ואף על פי שכתבתי כל זה אני  סובר שיש חולק על ריש לקיש אלא שצריך בדיקה וחפוש בתוספתא ובירושלמי. 


שו"ת הרדב"ז (ללשונות הרמב"ם) הלכות תמידין ומוספין פרק ב 
=== 
הלכה י 
[י] שאלה מההר"ר ניסים במה שכתב הרמב"ם ז"ל וזה לשונו הרמת הדשן בכל יום מעל המזבח מצות עשה שנאמר והרים את הדשן והיא עבודה מעבודת כהונה ובגדי כהונה שתורם בהם הדשן יהיו פחותים מן הכלים שמשמש בהם בשאר עבודות שנאמר ופשט את בגדיו ולבש בגדים אחרים והרים את הדשן אינו אומר אחרים שיהיו בגדי חול אלא שיהיו פחותים מן הראשונים לפי שאינו דרך ארץ שימזוג כוס לרבו בבגדים שבשל בהם קדרה לרבו וקשה לי שהרי קרא דופשט את בגדיו גבי הוצאה כתיב ואדרבה גבי הרמה כתיב ולבש הכהן מדו בד וכו'. ותו קשה מאי שנא הרמה דהוי מצוות עשה ומאי שנא הוצאה דאפי' עבודה אינה כמו שכתב הרב ז"ל בסוף הפרק וזה לשונו ואף על פי שאין הוצאתו לחוץ עבודה אין בעלי מומין מוציאין אותו. 
תשובה תניא ביומא פ' בראשונה, תנו רבנן ופשט ולבש והוציא את הדשן שומע אני כדרך יום הכיפורים שפושט בגדי קדש ולובש בגדי חול ת"ל ופשט את בגדיו ולבש בגדים אחרים מקיש בגדים שלובש לבגדים שפושט מה להלן בגדי קודש אף כאן בגדי קודש א"כ מה ת"ל אחרים, פחותים מהם ר' אליעזר אומר אחרים והוציא למד על כהנים בעלי מומין שכשרין להוציא הדשן, אמר מר פחותים מהם כדתנא דבי ר' ישמעאל בגדים שבשל בהם קדרה לרבו אל ימזוג בהם כוס לרבו אמר ריש לקיש כמחלוקת בהוצאה כך מחלוקת בהרמה ור' יוחנן אמר מחלוקת בהוצאה אבל בהרמה דברי הכל עבודה היא ע"כ וקי"ל הלכתא כתנא קמא הילכך שמעינן מינה דבגדים האמורים בהוצאת הדשן בגדי קודש הם אלא דבעינן שיהיו פחותים מדתנא דבי ר' ישמעאל וכו' ושמעינן מינה דלר' יוחנן דקי"ל כוותיה הרמה עבודה היא לדברי הכל אבל הוצאה פליגי אם כשירה בבעלי מומין או לא והלכתא דבעלי מומין אין מוציאין אותה אף על גב דלאו עבודה היא דלא אשכחן עבודה בחוץ והכא כתיב והוציא את  הדשן אל מחוץ למחנה. וא"ת כיון דלאו עבודה היא יהיו בעלי מומין כשרים בה ואפי' לר' אליעזר נמי תיקשי דטעמא דכתיב אחרים והוציא הא לאו הכי יהיו בעלי מומין פסולים בה נ"ל לתרץ דשאני הכא דכהן כתוב בפרשה דכתיב ולבש הכהן מדו בד וגו' והא דטעונה בגדי כהונה גזרת הכתוב היא מהיקישא דופשט ולבש ואפשר דטעמא דקרא משום דתחילת עבודתו במקום הקודש דהא אצל המזבח היה דכתיב ושמו אצל המזבח ומהאי טעמא נמי ניחא כיון דלאו עבודה איך היה מותר ללבוש את האבנט שיש בו כלאים ואילו אנן קי"ל דכל שאר הבגדים לובש ביום עבודתו בין בשעת עבודה בין שלא בשעת עבודה חוץ מן האבנט שיש בו כלאים אלא שאני הוצאת הדשן דגזרת הכתוב היא שתהיה בד' בגדי כהונה כתונת ומכנסי בד מצנפת ואבנט. והשתא ניחא נמי כיון דבעיא ד' בגדי כהונה בעלי מומין אסור בה דהוי כזר שאסור ללבוש בגדי כהונה. ולא תקשי לך דהא מדו ומכנסים לבד כתיב דהא תרצה ר' יוחנן גלי רחמנא כתנת ומכנסים והוא הדין למצנפת ואבנט ומדו דכתב רחמנא לכמדתו אתא לא ארוכין ולא קצרין ומכנסי בד שלא יהיה דבר קודם למכנסים דכתיב יהיו על בשרו למדת דכיון דבעיא בגדי קודש משמע דעבודה היא וכיון שכן צריכה ד' בגדים שלא יהיה מחוסר בגדים ואיכא דיליף לה התם מדכתיב ילבש יתירה דהא כתיב ברישא ולבש הכהן מדו בד ילבש [למה] לי להביא מצנפת ואבנט להרמה. 
נמצינו למדין דד' בגדים כתיבי בהרמה וגבי הוצאה לא כתיבי וגמירי לה בהקש דופשט ולבש מה בגדים שפושט ד' בגדי קודש אף הוצאה ד' בגדי קודש וחוזר ומלמד הוצאה להרמה מה הוצאה בגדים אחרים פחותים מן הראשונים אף הרמה בגדים אחרים פחותים מן הראשונים דאין הקש למחצה ותרווייהו הוקשו אהדדי הוצאה אהרמה והרמה אהוצאה דהרמה נמי איכא טעמא דתנא דבי ר' ישמעאל קדירה שבשל בה וכו' ואנן קי"ל דדבר הלמד בהיקש הוי כאלו כתוב בגופיה דקרא ומשו"ה כתב הרב ז"ל שנאמר ופשט את בגדיו ולבש בגדים אחרים והרים את הדשן דבהרמה נמי כתיבי וכיון דהוקשו והכי פירושו דקרא ופשט את בגדיו המיוחדים לשאר עבודות ולבש בגדים אחרים והרים והוציא נמצינו למדין הרמה עבודה היא ובעיא ד' בגדי קודש פחותים. הוצאה אינה עבודה ואפי' הכי בעיא ד' בגדי קודש פחותים ובעלי מומין פסולים בה. והנראה לעניות דעתי כתבתי. 


שו"ת הרדב"ז (ללשונות הרמב"ם) הלכות עבודת יום הכיפורים פרק ד 
======= 
הלכה ב 
[ב] שאלת ממני אודיעך דעתי במה שכתב הרמב"ם ז"ל על ענין הזאת מזבח הזהב וז"ל ועומד לפנים ממזבח הזהב בין המזבח והמנורה ומתחיל להזות מדם התערובות על קרנות מזבח הזהב והוא מסבב והולך ומזה על הקרנות מבחוץ ומתחיל מקרן מזרחית צפונית לצפונית מערבית למערבית דרומית לדרומית מזרחית ועל כולן הוא נותן מלמטן למעלה חוץ מן האחרונה שהיתה לפניו שהוא נותן מלמעלה למטה כדי שלא יתלכלכו כליו וקשה לך חדא דכיון שאינו מתחיל להזות מקרן דרומית מערבית שפגע בו תחילה למה עומד לפנים ממזבח הזהב. ותו למה לא היה נותן באותו קרן כיון דקי"ל אין מעבירין על המצות. ותו כיון שהיה מתחיל מקרן מזרחית צפונית למה לא היה יוצא דרך (הנכון) [הצפון]. ותו למה לא היה מסבב והולך ונותן על הסדר מקרן מזרחית צפונית למזרחית דרומית לדרומית מערבית למערבית צפונית ולמה היה חוזר לאחור לצפונית מערבית אם פסק כרבי יהודה. ותו דבתחלת לשונו משמע דפסק כר' יוסי הגלילי דהקפה ברגל שכתב והוא מסבב והולך וסוף לשונו משמע דפסק כר' עקיבא דאמר הקפה ביד שכתב ועל כולן הוא נותן מלמטה למעלה וכו' וזה לא שייך אלא למאן דאמר הקפה ביד דאי למ"ד ברגל כל קרן וקרן הוא כמו לפניו ובכולם היה נותן מלמעלה למטה. ותו דפסק כר' יוסי הגלילי דמתחיל מקרן מזרחית צפונית ומשמע דבמקום שהיה מתחיל שם היה עומד והוא ז"ל כתב שהיה עומד בקרן דרומית מזרחית שהיא אחרונה שהיתה לפניו. ותו דבפי' המשניות כתב ואין הלכה כר' אליעזר ומשמע דהלכה כת"ק ות"ק סבר הקפה ברגל דתנן ובכולן היה מחטא ויורד מלמעלה למטה והוא ז"ל כתב ובכולן הוא נותן מלמטה למעלה וכו' והוא סברת ר' אליעזר אליבא דר' יהודה. 
תשובה הכניסה לבית קודש הקדשים היה דרך הדרום דתנן בפרק הוציאו לו את הכף, מהלך בו בהיכל עד שמגיע לבין שתי הפרוכות המבדילות וכן פסק הרב דשתי פרוכות היו ודלא כר' יוסי ודתנן נמי החיצונה היתה פרופה מן הדרום והפנימית מן הצפון וא"כ דרך הדרום היה נכנס וכי היכי דבכניסתו להיכל היה נכנס מן הדרום בין המזבח והמנורה דתנא בין המזבח והמנורה היה מהלך דברי ר' יהודה ר' מאיר אומר בין שולחן למזבח וי"א בין שולחן לכותל מאן יש אומרים אמר רב חסדא ר' יוסי היא דאמר פתחה בצפון ור' יהודה אמר פתחה בדרום ופריך תלמודא ור' יהודה ניעול בין מנורה לכותל ומשני משחר מאניה פי' בגדיו משחירין מעשן המנורה שמשחיר את הכותל ע"כ הכי נמי ביציאה היה יוצא בין המנורה והמזבח דרך דרום דתנן יצא ובא לו דרך כניסתו ומתפלל וכו' ואף על  גב דהאי מתני' איירי לענין יציאתו מבית קודש הקדשים ה"ה ליציאתו מן ההיכל גם מלשון הברייתא דתניא בין המזבח והמנורה היה מהלך משמע הכי כל זמן שמהלך בין בכניסה ובין ביציאה וכן בדין שלא יהא יוצא באלכסון (ובין) [וכיון] שהגיע לבין המנורה והמזבח (לכנס) [לפנים] מן המזבח היה צריך לעמוד שם לקיים ויצא אל המזבח מכלל שהיה לפנים מן המזבח והכי תניא בגמרא ת"ל ויצא אל המזבח היכן היה לפנים מן המזבח ע"כ שאע"פ שנטל את הדם מעל הכן שהיה בהיכל היה חוזר לעמוד לפנים מן המזבח כדי לקיים ויצא אל המזבח ולא הוצרך הרב לבאר שהיה יוצא מלפני המזבח שהרי כתב והוא מסבב והולך ומשמע בהדיא שיצא מלפני המזבח זה כתבתי ליישב לשון הכתוב בספרים אבל נ"ל שיש טעות בלשון וכך צריך להיות ועומד לפני מזבח הזהב וכו' וכן נראה ממה שכתב בפ"ה מהל' מעשה הקרבנות ומזה הטעם בעצמו לא היה יכול ליתן בקרן דרומית מערבית שהוא הקרן שפגע בו ברישא משום דבעינן ויצא אל המזבח והכי [איתא] בגמרא בהדיא ואחר שקיים ויצא אל המזבח ונתן חוזר למקום שפגע בו ברישא משום אין מעבירין על המצות ומשם מסבב על הסדר למר כדאית ליה ולמר כדאית ליה כדאפרש לקמן בעז"ה והאי נמי בגמ' בהדיא. והרי תירצנו ג' קושיות הראשונות. 
ופליגי תנאי מהיכן הוא מתחיל לר' עקיבא כיון שהוא עומד לפני המזבח לצד דרום יוצא מלפני המזבח והקרן שפוגע בו תחילה הוא קרן דרומית מזרחית ועומד לפניו ונותן מלמעלה למטה כדי שלא יתלכלכו כליו ושאר המתנות מקיף בידו ונותן מלמטה למעלה כיון שהוא מן הצד לא יטנפו כליו ואף על פי שחוזר ונותן על הקרן שדילג תחילה והוא מן  הימין אל השמאל לית לן בה כיון שהיא הקפה ביד והכי מסקינן בגמרא אלא מחוורתא כדשנינן מעיקרא מר סבר הקפה ביד ומר סבר הקפה ברגל ולפי שיטת ר' עקיבא בכולן היה נותן מלמטן חוץ מן הראשונה שהיתה לפניו וכן פסק הרא"ש ז"ל בכולא מלתא כר"ע וכר' אליעזר דמתניתין דתנן ר' אליעזר אומר במקומו היה עומד ומחטא וכו' ור' יוסי הגלילי ס"ל ברגל הוא מקיף הילכך אין מקיפין לשמאל וס"ל כר' יוסי דאמר פתחה בצפון הילכך דרך הצפון היה יוצא ועומד בין השולחן והמזבח ויוצא מלפני המזבח לצד צפון ופוגע בקרן צפונית מזרחית תחילה ונותן עליו וחוזר דרך ימין לצפונית מערבית שדילג משום דאין מעבירין על המצות וסובב ברגל דרך ימין ובכולן הוא נותן מלמעלה למטה שהרי כולן לפניו והרב ז"ל פסק בחדא כר' עקיבא ובחדא כר' יוסי הגלילי פסק כר' עקיבא ביד ולא ברגל דהכי מסתבר טפי כיון שכל המזבח אמה על אמה ולמה לו לסבב אותו ברגל דכולו מזבח פנימי במקום חדא קרן דמזבח חיצון קאי והכי אסיקנא בגמ' לדעת ר' עקיבא ופסק נמי כר' עקיבא דפתחה בדרום והיה יוצא דרך הדרום דסתמא דמתני' הכי איתא דשתי פרוכות היו והקרן דפגע ברישא אחר שיצא אל המזבח הוא קרן דרומית מזרחית והוא עומד לפניו ולא היה נותן עליו אלא באחרונה שלא היה מתחיל אלא מקרן מזרחית צפונית דבהא פסק כר' יוסי הגלילי כסתם מתני' דקתני מהיכן הוא מתחיל מקרן מזרחית צפונית והוי כסתם מתניתין ומחלוקת בברייתא דר' אליעזר שמותי הוא ולגבי ההתחלה כתב בפי' המשנה אין הלכה כר' אליעזר אבל לגבי הקפה ביד הלכה כר' אליעזר דקאי כר' עקיבא. 
וא"ת בשלמא לר' יוסי שיוצא דרך הצפון בדין הוא שיתחיל בקרן מזרחית צפונית שפגע בו תחילה אבל לדידן דקי"ל דרך הדרום הוא יוצא נהי דבקרן ראשון לא יתן משום ויצא אל המזבח אבל בקרן העומד לפניו שהוא קרן דרומית מזרחית למה לא יתן ברישא כר' עקיבא ולמה לא נפסוק בהאי נמי כר' עקיבא דהא בהא תליא וי"ל חדא שלא לדחות סתמא דמתניתין מהלכתא לגמרי. ותו דאע"ג דקי"ל כר' עקיבא דהקפה ביד וסבר דבהקפה ביד ליכא כל פינות שאתה פונה לא יהיו אלא לימין בהא לא ס"ל כותיה דכל פינות שאתה פונה משמע אפילו כל דהוא שאינה הקפה ברגל צריך שתהיה לצד ימין הילכך אם מתחיל מקרן דרומית מזרחית היה צריך לחזור אל קרן דרומית מערבית שפגע בו תחילה והוי לצד שמאל כדפריך עלה בגמ' שהרי עדיין המצוה בקרן הראשון שהרי לא בא אל השני אלא על כרחו משום ויצא אל המזבח להכי מדלג גם הקרן השני שהוא עומד לפניו שהוא דרומית מזרחית להפליג מעל הראשון המצוה דכיון דהפליג הפליג ונדחה לגמרי וכיון שנדחית טעמא דאין מעבירין על המצות אבל הקרן הראשון נדחית גם אצל הקרן השני ונותן בקרן השלישי שהוא מזרחית שעומד לפניו ועליה נותן באחרונה כאשר כתב הרב ז"ל והכל דרך ימין ופסק הלכה כר' יוסי הגלילי ולא מטעמיה אי נמי דר' יוסי הגלילי ס"ל כר' יהודה וכר' עקיבא דפתחא בדרום כסתמא דמתני' ולא בצפון כר' יוסי שלא כדברי רש"י ז"ל הלכך גם לר' יוסי הגלילי דרך דרום היה יוצא מלפני המזבח ופוגע בקרן דרומית מזרחית תחילה אבל לא היה נותן בו מטעמא דאמרן לעיל שהיה צריך בעל כרחו לחזור לקרן דרומית מערבית דהוי לצד שמאל ומדר' יוסי הגלילי בהקפת רגל נשמע לדידן בהקפת יד שצריך דרך ימין ומפני שהיה מסבב שתי קרנות בלי נתינה כתב הרב ז"ל היה מסבב והולך אף על גב דס"ל דבמקום אחד  היה עומד ומחטא נמצא מקצת הסיבוב ברגל וכל ההקפה ביד אי נמי דפסקינן בהא כר' יוסי הגלילי כדי לקיים ונתן על קרנות המזבח סביב ואם היה נותן על קרן דרומית מזרחית תחילה כדעת ר' עקיבא היה צריך לחזור לקרן שפגע בו תחילה ואין זה סביב אבל מדלג גם קרן דרומית מזרחית להפליג המצוה מעל הקרן הראשון כדכתיבנא ונותן על קרן מזרחית צפונית ומסבב המזבח. והשתא ניחא דלא מצי למהדר לקרן דרומית מזרחית משום דלא הוי סביב. 
אי נמי טעמא דלא מתחיל מקרן דרומית מזרחית משום שהיה צריך ליתן מלמעלה למטה כדי שלא יטנפו כליו ונמצא מתחיל להזות שלא כדרך הזאה כי מצות ההזאה היא מלמטה למעלה כדתנן ועל כולן היה נותן מלמטה למעלה ותנא קמא לא פליג בהא אלא משום דס"ל הקפה ברגל וכולם לפניו לפיכך היה מחטא ויורד אבל אי הוה ס"ל דהקפה ביד מודה הוא דעיקר המתנה מלמטה למעלה ומפני כך לא היה מתחיל באותה שלפניו כדי לעשות שאר המתנות תחילה כסדר ואותה שלפניו שהיא שלא כסדר מלמעלה למטה מניח אותה לאחרונה וליכא לאקשויי אין מעבירין על המצות דלא עביד הכי אלא לעשות המצוה כתקנה. 
ומכל הלין טעמי דכתיבנא פסק הרב ז"ל כר' יוסי הגלילי (ו)במקום ההתחלה ובשאר הדברים פסק כר' עקיבא תדע דסברת הרב ז"ל דהקפה ביד שכתב בפרק ה' ממעשה הקרבנות וז"ל וכל הדמים הניתנים על מזבח [הזהב] כשהוא נכנס עומד בין המזבח למנורה והמזבח לפניו ונותן על קרנות המזבח מבחוץ מתחיל מקרן מזרחית צפונית לצפונית מערבית למערבית דרומית לדרומית מזרחית ע"כ ומה שכתב עומד בין המזבח והמנורה לא שהיו אחוריו אל ההיכל אלא אחוריו לדרום ופניו לצפון והמזבח לפניו מפסיק בין הצפון ובינו, ובין המזבח והמנורה, היינו באותו ריוח שיש בין המזבח למנורה שהמזבח משוך לצפון והמנורה לדרום. 
שוב ראיתי ששאלו מלפני הרשב"א ז"ל מקצת שאלותיך ומפני שהדברים לא נתחוורו כל הצורך לא כתבתים והרי הם בסי' שפ"א ומכלל מה שכתב הרב ז"ל דהא דקתני במתני' ועל כולן הוא נותן מלמטה למעלה חוץ מזו שהיתה לפניו לדעת הרמב"ם ז"ל אתיא אליבא דרבנן והא ודאי ליתא דהוא ז"ל כתב עליו בפי' המשניות בלשון ערב והוא סברת ר' אליעזר ואין הלכה כר' אליעזר וגם הרשב"א ז"ל לא ראה פי' המשניות ומשום הכי כתב כן ועיין באותם התשובות שהשיב ז"ל ותעריך הדברים אל עצמותן לא אל אמרן כי שמא מקום הניחו לי. 
הכלל העולה מכל הדברים דכולי עלמא אית להו דרמי בר יחזקאל דכל פינות שאתה פונה לא יהיו אלא לימין והא דגרסינן בסוגיין לצד ימין למזרח סדרא דמזבח החיצון נקט דהתם הוי לצד ימין ולמזבח שהכבש היה בדרום ועולה בו ופניו לצפון ופנה לסובב ובא לו אצל קרן מזרחית צפונית נמצא פונה אל הימין למזרח אבל בעלמא פונה אל הימין בין שיהיה למזרח או למערב והוא הדין לכל פינות בין בשעת ברכת כהנים בין לענין ההקפות בין לענין הנענועים הכל יהיה לימין אפי' בהקפת יד. ותו דהקפת מזבח הזהב ביד ולא ברגל ותו דנכנס ויוצא דרך הדרום בין המנורה והמזבח דחיצונה פרוסה בדרום. ותו דהיה יוצא ובא ועומד אצל קרן דרומית מזרחית ומתחיל להזות על הסדר מקרן מזרחית צפונית ומסבב עד קרן דרומית מזרחית שהיא האחרונה והיא לפניו ולא היה נותן באלכסון כלל דלא קיי"ל כר' מאיר אלא כר' יהודה ואליבא דר' אליעזר. ותו דבאחרונה דבנתינה שהיא ראשונה שפגע בה כשיצא אל המזבח נותן בה מלמעלה למטה כדי שלא יטנפו כליו ובזה עולים דברי הרב ז"ל יפה. והנראה לענ"ד כתבתי. 
[ב] שאלת ממני אודיעך דעתי על מש"כ הרב ז"ל וז"ל ועומד לפני מזבח הזהב בין המזבח והמנורה ומתחיל להזות וכו'. ואיך אפשר זה והלא הוא ז"ל כתב פרק ג' מהלכות בית הבחירה וז"ל מזבח הקטורת היה מרובע אמה על אמה והוא נתון בהיכל מכוון בין הצפון לדרום משוך בין השלחן והמנורה לחוץ וכו' וליכא למימר דלפני היינו לצד המערב שהרי היה צריך לצאת מכל המזבח ומתחיל מקרן דרומית והדבר ברור כי בשעת הזאה לא היה אחוריו לבית קדש הקדשים. 
תשובה דבר זה נשאל מלפני הרשב"א ז"ל וז"ל בסוף תשובתו סוף דבר לא מצאתי לו בזה ענין ואם יש בידכם פירוש המשנה שלו תעמידו דברים אלו על בוריין והודיעוני ע"כ, בסימן ש"צ. ואנו עמדנו על פירוש המשנה ולא ראינו דבר לתרץ קושיא זו אבל אחר בקשת המחילה מהרב ז"ל ובסומכי על מה שהניחו לנו מקום אני אומר כי הדבר ידוע כי המנורה היתה מונחת בדרום ההיכל וכן אמרו רז"ל מנורה בדרום ושלחן בצפון ובשעת הזאה היה יוצא חוץ מהמזבח לגמרי ועומד לפני המזבח ופניו למערב אבל לא היה עומד כנגד המזבח ממש אלא נמשך מעט לצד הדרום עד שהיה עומד בין המנורה והמזבח כלומר מכוון כנגד האויר אשר בין המזבח והמנורה. ראיה גמורה לזה שאם היה עומד מכוון כנגד המזבח נמצא שעומד קרוב לקרן מזרחית צפונית כמו לקרן מזרחית דרומית ואם כן מאי שנא דעל כולן הוא נותן מלמטן למעלן ובאחרונה נותן מלמעלן למטן כדי שלא יתלכלכו כליו אלא מאי אית למימר דקרן מזרחית צפונית היה רחוק ממנו אבל קרן דרומית מזרחית היה לפניו שהרי היה עומד לצד הדרום מכוון בין האויר שבין המנורה והמזבח ונמצא קרן דרומית מזרחית לפניו ממש וזכור תמיד מה שאמרו רז"ל דלפעמים תשתכח מרגניתא באפרקסותא דעניא והוי יודע כי מה שכתוב בספרים שלנו ועומד לפנים ממזבח הזהב טעות סופר הוא וצריך להיות ועומד לפני מזבח הזהב וכן כתוב בפ"ה מהל' מעשה הקרבנות וברור הוא. וא"ת כיון שהיה עומד באויר שבין המנורה והמזבח סמוך לקרן דרומית מזרחית למה לא היה מתחיל מאותו קרן דהא קי"ל אין מעבירין על המצות וי"ל דעיקר נתינת הדמים מלמטן למעלן ואם היה מתחיל מקרן דרומית מזרחית היה צריך לשנות וליתן מלמעלן למטן כדי שלא יתלכלכו כליו לפיכך היה מתחיל מקרן מזרחית צפונית לתת המתנות כדרכן והשינוי תהיה באחרונה. ותו דקי"ל כל פינות שאתה פונה לא יהיו אלא לימין וקרן דרומית מזרחית לפניו היה ולא לימין וא"ת מאי דוחקיה לעמוד כנגד האויר שבין המנורה והמזבח יעמוד לפני המזבח ממש ויתן המתנות וי"ל שאין המזבח יותר מאמה על אמה ואם היה עומד לפני המזבח היה צריך לשנות המתנות בשני קרנות כדי שלא יתלכלכו כליו לפיכך היה עומד באויר סמוך לקרן דרומית מזרחית ורחוק מקרן מזרחית צפונית ואפשר דטעמא הוי דבעינן לפני המזבח ולפני ה' ולא משכחת לה אלא אם כן עומד באויר סמוך לקרן ודוק. 


שו"ת הרדב"ז (ללשונות הרמב"ם) הלכות עבודת יום הכיפורים פרק ה 
======= 
הלכה יא 
[יא] שאלת ממני אודיעך דעתי במה שכתב הרמב"ם ז"ל וז"ל נתחלפו הכוסות ולא ידע אי זהו כוס דם הפר ואי זהו כוס דם השעיר נותן מאחד מהם וכו' ונותן מן השני וכו' וחוזר ונותן מן השני וכו' וחוזר ונותן מן הראשון וכו' נמצא מכל מקום שנתן מדם הפר ואחריו מדם השעיר וקשיא ד' מתנות למה בשלשה מתנות סגי ממה נפשך. 
תשובה איברא דהכי איתא בגמרא פרק הוציאו לו דגרסינן התם נתערבו לו כוסות בכוסות נותן וחוזר ונותן וחוזר ונותן ג' פעמים וכתב עלה רש"י ז"ל נותן אחד למעלה ושבע למטה וחוזר ונותן מן השני וחוזר ונותן מן הראשון דמה נפשך אם ראשון של פר היה ושני שעיר יצא בראשונה ובשנייה ואי ראשון של שעיר הוא והרי הוא כמי שאינו כדתניא פר מעכב את השעיר יצא בשנייה ובשלישית שהרי קדם פר לשעיר ע"כ והרי זה כמו שכתבת אלא דקשיא ליה ז"ל דנהי דיצא ידי מתנות ממה נפשך מ"מ בעינן מתנה מבוררת לשם פר ולשם שעיר דהכי אמר רבא לעיל מהאי, ונותן שבע למטה לשם פר וחוזר ונותן אחת למעלה ושבע למטה לשם שעיר למדנו דבעינן לשם פר וכשחוזר ונותן מתנה שלישית מהכוס הראשון אינה מתנה מבוררת לא לשם פר ולא לשם שעיר אלא מן הספק שאם המתנות הראשונות היו על הסדר מתנה זו אינה כלום ואם המתנות הראשונות לא היו על הסדר אלא שקדמה מתנת השעיר הרי זו לשם שעיר נמצא שאין המתנה מבוררת לשם מה היא. ולפיכך מצריך הרב ז"ל ד' מתנות הראשונה לשם פר והשנייה לשם שעיר והשלישית לשם פר והרביעית לשם שעיר נמצא מתנה של פר מבוררת ומתנה של שעיר מבוררת לשם שעיר. והא דאמרינן בגמרא ג' פעמים איפשר דפליג עליה דרבא ולא בעי ממש לשם פר ולשם שעיר אלא כיון שנתן ממה נפשך מדם הפר ומדם השעיר יצא. אי נמי דלא נחית מרא דהאי מימרא אלא לתת סדר היכי נפיק ידי חובתיה אבל לעולם אימא לך דבעינן מתנה רביעית מטעמא דאמרן. וקרוב אני לומר שלא היתה גרסת הרב ז"ל כגרסת הספרים שלנו אלא הכי גריס נותן וחוזר ונותן וחוזר ונותן ולא גריס ג' פעמים והוי כאלו אמר וחוזר ונותן עד שיתן מתנות מבוררות דהיינו ד' פעמים כנ"ל. 
ולענין אם מותר לשחוט בסכין חדש הנלקח מן הנכרים בלא טבילה. הדבר ברור שהוא אסור דהא אמרינן כלי סעודה ושחיטה בכלל צורכי סעודה הוא אבל לחתוך עצים או קסמין לבשל התבשיל וכיוצא בו מותר שאין זה צורכי סעודה וק"ל. 


שו"ת הרדב"ז (ללשונות הרמב"ם) הלכות מעילה פרק ו 
 
הלכה ד 
[ד] שאלת ממני אודיעך דעתי על מה שכתב הרב וז"ל ואין מועל אחר מועל במוקדשין אלא בהמה וכלי תשמיש בלבד כיצד בקע בקרדום וכו' רכב על גבי החמור וכו' נתן את החמור לחבירו וכו' והשיג עליו הראב"ד ז"ל דמתני' לא משמע הכי והיכי שביק מתני' וסמך על התוספתא. ותו קשה דבפ"ב דקידושין שקיל וטרי במתניתין ומשמע התם דבבהמת קדשים איירי מתניתין ולא בחמור של הקדש. 
תשובה לא שביק רבינו המשנה וסמך על התוספתא דאע"ג דמתני' יחידאה היא מ"מ הלכתא היא ותו דלא פליגי תנאי אלא בכלי שרת אבל בבהמה כו"ע מודו דיש מועל אחר מועל אלא שהרב ז"ל סובר דלא פליגן מתני' והתוספתא דבהמה דקתני מתני' היינו בהמה דקדשי בדק הבית דאי בהמת קדשי קדשים הא תני סיפא התולש מן החטאת ובא חבירו ותלש וכו' ואי בבהמת קדשים קלים הא קיי"ל אין מועלין בקדשים קלים עד שיזרק הדם ותו דקתני רכב ע"ג בהמה וכו' ואין דרך לרכוב ע"ג בהמה הראויה למזבח והיינו (דתניא) [דתנן] בהמה סתם ולא תני בהמת קדשים ומכאן למד הרב דאיירי מתני' בחמור. ותנא תוספאה הוסיף על משנתינו קרדום של הקדש יש בו מועל אחר מועל משום דחזא במתני' כלי שרת פירש לנו דאפי' קרדום של הקדש דומיא דחמור דמה לי בהמת קדשי בדק הבית ומה לי קרדום של הקדש תרווייהו לא הוו קדושת הגוף והא דקתני וכלי שרת על כרחין לאו דווקא כלי שרת אלא הוא הדין כלי תשמיש של הקדש דהא קתני כיצד רכב על גבי וכו' שתה בכוס של זהב וכו' והאי כוס של זהב לאו כלי שרת הוא לדעת הרב שהרי כתב שתה בכוס של זהב וכו' נטל הכוס ונתנו לחבירו מתנה או מכרו הוא מעל וחבירו לא מעל והוא ז"ל כתב בסמוך ויראה לי שדין המנחות והעופות והנסכים וכלי שרת כדין הבהמה שכולן קדושת הגוף הן ע"כ. ודין הבהמה כתב לעיל אם נתנה לחבירו וחבירו לחבירו כלן מעלו וזה ברור ולגבי הדין השנוי במשנתינו דהיינו יש מועל אחר מועל כלי שרת וכלי תשמיש שוין הן ולהכי נקט תנא כלי שרת. וא"ת אמאי אצטריך סיפא תלש מן החטאת וכו' השתא בהמת קדשי בדק הבית יש בה מועל אחר מועל כל שכן בהמת חטאת וכי תימא משום דין מחודש שאם נתנה לחבירו וחבירו לחבירו כולן מעלו ליתא דעיקר החדוש חסר מן הספר ואדרבא יש לשאול מנא ליה לרב דין זה כאשר השיג הראב"ד ז"ל. וי"ל דסד"א כיון שתלש מהחטאת פסלה לגבי המזבח ויצאת לחולין כיון שניכר הפגם דאילו בבהמה אין הפגם ניכר קמ"ל דאפ"ה לא יצאת לחולין ויש מועל אחר מועל. 
וא"ת מנא ליה לרבינו לחלק בין בהמת בדק הבית ובין בהמת קדשי מזבח וי"ל דאתנא תוספאה סמיך דתניא ובעולה נתנה לחבירו וחבירו לחבירו כולן מעלו ע"כ ועולה וחטאת קדשי קדשים הם ומאי דלא פריש תנא דמתני' פריש תנא תוספאה ואנא אמינא לה ממתני' דתנן נטל אבן או קורה וכו' נתנה לחברו הוא מעל וחברו לא מעל ומדשבק לחטאת דאיירי בה ברישא משמע דבחטאת אם נתנה לחבירו כולן מעלו. וא"ת מאי שנא חטאת ועולה, זו השיג הראב"ד ז"ל ורבינו כתב הטעם לפי שהן קדושת הגוף ולא פקע קדושתייהו אף על פי שנתנה לאחר וא"ת בשלמא לפי שטת הראב"ד ורש"י ז"ל היינו דפריך ממתניתין בפ"ב דקדושין דמשמע דבהמה השנויה במתני' היינו דקדשה קדושת הגוף דפריך וקדושת הגוף מתחלל והתנן אין מועל אחר מועל במוקדשין אלא בהמה וכלי שרת בלבד וכו' והוצרך לדחוק הא מני ר' יהודה היא וי"ל דאסיפא דמתני' סמיך דקתני תלש מן החטאת וכו' שהיא קדושת הגוף ודאי וקושטא דמילתא היא דרישא נמי איירי בבהמת קדשי מזבח וקתני בה יש מועל אחר מועל והיינו דפריך וקדושת הגוף מתחלל בתמיה. ואף על גב דמצי לדחות בקדשי  בדק הבית דוקא איירי הוה מצי לאקשויי מסיפא דקתני תלש מן החטאת וכו' ובמאי דכתיבנא אתי שפיר מה שהקשו התוס' בהך סוגיא דקדושין עלה דמתני' מהך תוספתא דקרדום ודחקו לתרץ עיין שם ולפי דרכנו אתי שפיר דתנא דמתניתין נמי בכלי תשמיש איירי דומיא דקרדום ולא פליגא אמתני' כאשר כתב הראב"ד ז"ל. 
וא"ת לפי שיטה זו מאי שנא קרדום של הקדש משאר דברים שהם קדש דאמרינן בהו אין מועל אחר מועל דבשעה שמעל האחד יצאו לחולין והשני לא מעל ובקרדום ובהמת קדשי בדק הבית אמרינן כולם מעלו ובשלמא לפירוש רש"י ז"ל והראב"ד ז"ל אין מועל אחר מועל אלא בקדושת הגוף והני לאו קדושת הגוף נינהו ואין בהם מועל אחר מועל אבל לפי מה שנראה בדעת הרב צריך טעם וקושיא זו שייכא נמי אתנא תוספאה דקרדום. וי"ל דבשלמא שאר דברים של קודש כגון בגדי כהונה וכיוצא בהם ראויים להשתמש בהם בקדש עד דמכליא קרנא ואינם עומדים להמכר ולפיכך בשעה שמעל הראשון יצאו לחולין והנהנה אח"כ לא מעל אבל בהמה וקרדום עומדים להמכר כשתזקין הבהמה ויעמוד הקרדום מלעשות מלאכתו הילכך כל פרוטה ופרוטה הוי ממון בפני עצמו ולפיכך יש בהם מועל אחר מועל ואם נתנה לחבירו הרי הוציאה כולה לחולין ושוב אין בה מעילה. והוי יודע בין שיהיה זה טעמו של דבר או זולתו אין על רבינו השגה דעל התוספתא סמך כיון דאפשר לפרש מתני' דלא פליגאן על הדרך שכתבנו נמצאת למד לפי שטת רבינו יש דברים שאין בהם מעילה כלל כגון קדשים קלים קודם זריקת דמים ויש דברים שיש בהם מעילה אבל אין בהם מועל אחר מועל כגון בגדי כהונה וכיוצא בהם ויש דברים שיש בהם מועל אחר מועל כגון בהמת קדשי בדק הבית וקרדום וכיוצא בהם ואם נתנם לחבירו יצאו לחולין ויש דברים דאפי' נתנו לחבירו וחבירו לחבירו אפי' הן מאה כולן מעלו כגון בהמת קדשי קדשים או כלי שרת וכל דבר שקדוש קדושת הגוף. 


שו"ת הרדב"ז (ללשונות הרמב"ם) הלכות חגיגה פרק א 
 
הלכה א 
[א] עוד שאלת בהלכות חגיגה פ"ק כתב ז"ל ויביא עמו קרבן עולה בין מן העוף בין מן הבהמה וקשיא לך דתניא בהדיא פרק קמא דחגיגה דאין מביאין עולת ראיה מן העופות: 
תשובה איברא דהכי תניא לא יראו פני ריקם בזבחים אתה אומר בזבחים או אינו אלא בעופות ומנחות ודין הוא, נאמרה חגיגה להדיוט ונאמרה ראיה לגבוה מה חגיגה האמורה להדיוט זבחים כלומר זבחים של בהמה דכתיב לא ילין חלב חגי עד בקר דמידי דאית ליה חלב קרב לגבוה קאמר אף ראייה האמורה לגבוה זבחים הרי ברייתא זו חולקת על רבינו להדיא ומותיב מינה ריש לקיש לר' יוחנן. ומה שאני סובר בדעת רבינו דרישא דהך ברייתא אתיא דלא כהלכתא דתנא דמתניתין פליג עלה דתנן גבי שלמים אבל לא בעופות ולא מנחות ותניא עלה ושמחת בחגך לרבות כל מיני שמחות מכאן אמרו חכמים ישראל יצאו ידי חובתן בנדרים ונדבות ובמעשר בהמה והכהנים בחטאות ואשמות ובבכור ובחזה ושוק יכול אף בעופות ומנחות ת"ל ושמחת בחגך מי שחגיגה באה מהם יצאו אלו שאין חגיגה באה מהם רב אשי אמר מושמחת נפקא יצאו אלו שאין בהם שמחה ע"כ תידוק מינה טעמא שאין חגיגה באה מהם דכתיב לא ילין חלב חגי עד בקר הא עולה שהיא באה גם מן העוף כשרה אף לעולת ראיה ולרב אשי נמי יצאו אלו שאינם באים לשמחה תידוק מינה הא עולת ראייה דלא כתיב בה שמחה ולא שייך בה שמחה שהרי כולה לגבוה העוף כשר לה אבל מנחות אינם ראויים לעולה וכיון דטעמא דנתמעטו עופות משלמים משום דאין חגיגה באה מהם או משום דאין בהם שמחה לא נתמעט העוף מעולת ראייה. 
והכי משמע נמי מסיפא דהך ברייתא גופה דקתני ומה הם זבחים עולות אתה אומר עולות או אינם אלא שלמים ודין הוא נאמר חגיגה להדיוט ונאמר ראייה לגבוה מה חגיגה האמורה להדיוט בראוי לו אף ראייה האמורה לגבוה בראוי לו והרי עולת העוף ראויה היא לו וא"ת הרי נאמרה חגיגה להדיוט ונאמרה ראייה לגבוה מה התם זבחים אף הכא זבחים ולא עופות לא קשיא דעופות נמי כיון דמליקתם מתרת בשרם לגבוה ולהדיוט לכהנים הרי היא להם במקום זביחה ולא נתמעטו אלא מנחות א"נ תנא דרישא לאו היינו תנא דסיפא ואפילו תימא דתנא דברייתא ס"ל דנתמעטו נמי עופות וסיפא דקתני בראוי לו היינו עולות בהמה למעוטי שלמים מ"מ תנא דמתניתין ותנא דברייתא משמע לו לדעת הרב דפליגי עליה וכדכתיבנא והכי משמע נמי מהירושלמי דלא אשכח למעוטי עופות ומנחות משלמים אלא מדכתיב זבח בהר עיבל והתם שלמים הוו וכי היכי דלא ילפינן שלמים מחגיגה הכי נמי לא ילפינן עולת ראייה מחגיגה למעוטי עופות ואפשר דטעם הירושלמי הוי משום דחגיגה גופה לא ילפא אלא מג"ש דמדבר מדבר כדאסיקנא בגמ' דילן. כל זה כתבתי לקיים גרסת הספרים והיא גרסת רש"י ז"ל אבל אפשר דרבינו לא גריס ברישא דהך ברייתא עופות וכן נראה שהיתה גרסת הראב"ד ז"ל מדלא השיג עליו: 


שו"ת הרדב"ז (ללשונות הרמב"ם) הלכות חגיגה פרק ב 
 
הלכה א 
[א] שאלת ממני ידיד נפשי על מה שכתב הרמב"ם פ"ב מהלכות חגיגה וז"ל מי שחציו עבד וחציו בן חורין פטור מפני צד עבדות שבו. והשיג עליו הראב"ד דלא כהלכתא דהיא כמשנה ראשונה וקשיא לך איך פסק הרב כמשנה ראשונה: 
תשובה תנן ריש חגיגה הכל חייבין בראיה ואמרינן בגמ' הכל לאתויי מאי לאתויי מי שחציו עבד וחציו בן חורין. ותנן חוץ מחרש שוטה וקטן וטומטום ואנדרוגינוס ונשים ועבדים שאינם משוחררים ואמרינן עלה בגמרא אמר רבינא לא נצרכה אלא למי שחציו עבד וחציו בן חורין דיקא נמי דקתני נשים ועבדים וכו' וא"כ מתניתין קשיא מדידה אדידה דרישא קתני הכל לאתויי מי שחציו עבד וחציו בן חורין וסיפא ממעט ליה כדמתרץ רבינא ומשני תלמודא לא קשיא כאן כמשנה ראשונה כאן כמשנה אחרונה דתנן מי שחציו עבד וחציו בן חורין עובד את רבו יום אחד ואת עצמו יום אחד דברי בית הלל אמרו להם בית שמאי תקנתם את רבו ואת עצמו לא תקנתם לישא שפחה אינו יכול בת חורין אינו יכול ליבטל והלא לא נברא העולם אלא לפריה ורביה שנאמר לא תוהו בראה לשבת יצרה אלא מפני תקון העולם כופין את רבו ועושה אותו בן חורין וכותב לו שטר על חצי דמיו וחזרו ב"ה להורות כב"ש ודעתו של רש"י והראב"ד ז"ל דסיפא דמתני' דתנן חוץ מעבדים [שאינם] משוחררים ודייק מינה רבינא מי שחציו עבד וחציו בן חורין פטור מן הראיה היינו כמשנה ראשונה קודם שחזרו ב"ה להורות כדברי ב"ש ולפיכך פטור מן הראייה ונשנית קודם שחזרו ב"ה להורות כב"ש. אבל אחר שחזרו לדברי ב"ש נשנית רישא דמתני' דתנן הכל חייבין בראיה לאתויי מי שחציו עבד וחציו בן חורין. 
ואיברא דקשיא שיטה זו טובא חדא דתני רבי רישא דמתני' לפי משנה אחרונה וסיפא לפי משנה ראשונה. ותו כיון שעדיין לא שחררו רבו אמאי יתחייב בראייה ורש"י הרגיש קושיא זו וכתב והוה ליה כאלו שחררו כבר וחייב ע"כ. וקשיא לי כיון שעדיין לא הגיע גט שחרור לידו ומדינא פטור לא נמצא מביא חולין לעזרה וא"כ בא ונאמר שכל אותם שאמרו רז"ל כופין את רבו לכתוב לו גט שחרור יהיה מחוייב בכל המצות שישראל חייבין בהם ויהיה מותר בבת ישראל כיון דחשבינן ליה כאלו שחררו ומתוך דוחקים אלו סובר רבינו ז"ל דרישא דמתני' דהכל חייבין אתיא לפי משנה ראשונה קודם שחזרו בית הלל להודות לבית שמאי ולפיכך חייב בראיה דכיון שעובד לרבו יום אחד ולעצמו יום אחד חשבינן ליה כחלוק ממש יום שהוא עובד לעצמו חייב במצות ראיה כי אין לרבו רשות עליו באותו יום וקרינן ביה שפיר אל פני האדון שאין לו אלא אדון אחד. וסיפא דמתניתין דקתני חוץ מעבדים משוחררים ודייק מינה רבינא למעוטי מי שחציו עבד וחציו בן חורין אתיא למשנה אחרונה דחזרו ב"ה להודות לב"ש ופטור מן הראיה שכיון שאין לו יום ידוע לעבוד את עצמו הרי כל חלקיו מעורבין זה בזה ויש לו אדון אחר כיון שעדיין מעוכב גט שחרור והשתא ניחא כיון שהיו שונין הכל חייבין וכו' משנה ראשונה לא זזה ממקומה אבל אם זו משנה אחרונה לא ידעתי בראשונה איך היו שונין דהא לא שייך למתני חוץ אי לא תנן ברישא הכל חייבין בראיה ועלו דברי רבינו כהוגן: 


שו"ת הרדב"ז (ללשונות הרמב"ם) הלכות בכורות פרק א 
= 
הלכה ה 
[ה] שאלת ממני אודיעך דעתי במה שכתב הרמב"ם ז"ל מצות בכור בהמה אינה נוהגת אלא בארץ וכו' והשיג עליו הראב"ד ז"ל א"א טעות היא זו ואפי' לרבי עקיבא דאית ליה האי סברא לא אמר אלא ליקרב אבל קדושת בכור יש בו ואינו נגזז ונעבד ואינו נאכל אלא במומו ע"כ. וקשיא לך איך נעלם דבר זה מעיני רבינו ז"ל: 
תשובה הרשב"א ז"ל בתשובה תמה על הדבר וכתב כמה סוגיות דמשמע מינייהו כדברי הראב"ד ז"ל עיין בסי' של"א. וכן הרמב"ן והרא"ש ז"ל. ואני יש לי ראיה גמורה על בכור שנוהג בחוצה לארץ ואינו נאכל אלא במומו דגרסינן בפרק אלו טרפות כי הא דרבא שרא טרפתא וזבן מינה בשרא אמרה ליה בת רב חסדא אבא שרי בוכרא ולא זבן מינה בשרא א"ל ה"מ בוכרא דאשומא מזדבן הכא מתקלא מוכח מאי איכא משום אומצא מעלייתא כל יומא אומצא מעלייתא זבני לי ע"כ. שוב ראיתי שהקשו עליו ז"ל גם מזו הסוגיא הא קמן בהדיא דרבא ורב חסדא בבבל הוו והיו מביאין לרב חסדא להתיר את הבכור ע"י מום. ותו דמאי שנא מבכור לנחלה ובכור אדם לכהן ופטר חמור דנוהגים בחוצה לארץ גם בכור בהמה נוהג בחו"ל. ומתוך כך נתברר אצלי דספר משובש נזדמן לראשונים וכן היה כתוב בו מצות בכור בהמה אינה נוהגת אלא בארץ וכו' ובסוף הלשון אלא (בחולין) [כחולין] גמורין ולפיכך הקשו עליו. גם בספרי הדפוס החדש תיקנו תחלת הלשון על פי ההשגה והניחו סוף הלשון כאשר היה בתחלה כך אלא יאכל במומו ואם הביא אין מקבלין ממנו אלא יאכל במומו. והרי הני סתרן אהדדי שאם אין בכור נוהג בחוצה לארץ יאכל אפילו בלא מום וזה ברור. אבל בספרים הראשונים היה כתוב אלא הרי הוא כחולין ותרווייהו ליתנהו אלא הגרסא הנמצאת בספרים רבים המדוייקים כך היא מצות בכור בהמה נוהגת בארץ ובחוצה לארץ ואין מביאים בכורות מחוצה לארץ וכו' אלא יאכל במומו ואתיא ממש כר' עקיבא דקי"ל כוותיה והשתא ניחא מה שכתב ואין מביאין בכורות דבשלמא אם נוהג בחוצה לארץ היינו דאצטריכא ליה אין מביאין בכורות מחוצה לארץ אלא אם אמרת דאינו נוהג פשיטא דאין מביאין דהא אין שם בכור עליו ונמצא מביא חולין לעזרה והיינו דכתב נמי באותו פרק הבכור בזמן הזה מניחו עד שיפול בו מום ולפי גרסת הראשונים צ"ל דבארץ ישראל איירי ואם כן היה לו לפרש. ולפי גרסתינו אתי שפיר ודוק: 
שוב ראיתי שכתב הרב ז"ל כן בהדיא בספר המצות וז"ל בלשון קדר פקד באן לך אן הדא אל מצוה אינה נוהגת אלא בארץ אמא בכור חוצה לארץ פלא יקרב לבנהא קודש להאכל במומו סוי כאן בית אל מקדש מבנייא או כמא הו מנא הדא מתל מעשר דגן והדא אל מצוה לא תלזם אל לוים ע"כ. וזהו העתקו הנה נתבאר לך שמצוה זו אינה נוהגת אלא בארץ לענין הקרבה אבל בכור חוצה לארץ לא יקרב אבל הוא קדש להאכל במומו ואין חילוק בין זמן שבית המקדש קיים ובין הזמן הזה כמו מעשר דגן ומצוה זו לא יתחייבו בה הלוים ע"כ וזהו מה שכתב בפסק ממש אלא שהמעתיקים טעו וגרמו רעה לעולם ולהטיח דברים כנגד הרב ז"ל אשר מימיו אנו שותים: 


שו"ת הרדב"ז (ללשונות הרמב"ם) הלכות שגגות פרק ז 
 
הלכה ו 
[ו] שאלת ממני אודיעך דעתי במה שכתב הרב ז"ל עשה תולדה של אב זה ותולדה של אב זה בהעלם אחד יראה לי שהוא חייב שתי חטאות וקשיא לך למה לא כתב הדין זה בהלכות שבת כמו שאר החלוקות. ותו קשיא דאמר ויראה לי משמע מסברתו והלא תלמוד ערוך הוא בפרק הזורק וגרסינן נמי בפרק כלל גדול אמר רב כהנא זומר וצריך לעצים חייב שתים אחת משום קוצר ואחת משום נוטע וזומר תולדה דנוטע הוא והחותך עצים מן האילן תולדת קוצר היא והרב ז"ל כתב דין זה פרק ח' מהלכות שבת. ובריש בבא קמא נמי אמרינן בהדיא ומאי איכא בין אב לתולדה נפקא מינה דאלו עבד שתי אבות בהדי הדדי אי נמי שתי תולדות בהדי הדדי מחייב אכל חדא וחדא ואלו עבד אב ותולדה דידיה לא מחייב אלא חדא: 
תשובה מה שכתבת ראיה מהך דרב כהנא אינה קושיא כלל שהוא ז"ל דקדק וכתב הזומר את האילן כדי שיצמח הרי זה מעין זורע ולא כתב תולדת זורע אלא שהוא אב כמותו וכן כתב בעל מגיד משנה ואין לנו להקשות על הרב מפרש"י ז"ל דכתב זומר תולדה דזורע. ועל הלשון הנמצא בספרים אי נמי וכו' קשיא לי דאין זה מענין השאלה דשיילינן מאי איכא בין אב לתולדה וכך היה ראוי להשיב דאלו עביד שתי אבות בהדי הדדי מחייב אכל חדא וחדא ואלו עבד אב ותולדה דידיה לא מחייב אלא חדא ותו לא דשתי תולדות בהדי הדדי מאן דכר שמייהו. ותו דהוה צריך לפרושי שתי תולדות משני אבות שאין זה הלשון מן הגמרא אלא [טעות] הוא שנפל בספרים ונ"ל מפני שלא ראה הרב ראיה לדין זה מהלכות שבת לא כתב שם יראה לי וכו' אבל בהלכות שגגות אשר שם עיקר חיוב הקרבנות כתב ויראה לי ולמד אותו ממשנת כריתות פרק אמרו לו ששאל רבי עקיבא את ר' אליעזר בעושה מלאכות הרבה בשבתות הרבה מעין מלאכה אחת שהם תולדות הרבה מאב אחד ופשט לו חייב על כל אחת ואחת ולא קבלה מיניה ומדבעיא ליה תולדות הרבה מאב אחד משמע דתולדות הרבה מאבות הרבה פשיטא ליה לרבי עקיבא דחייב על כל אחת ואחת ומשום דאין זה מפורש בהדיא באותה משנה דדילמא תולדות הרבה מאבות הרבה נמי קא מבעיא ליה אי נמי אבות הרבה מעין מלאכה אחת קא מבעיא ליה משום הכי אמר יראה לי וכו'. וא"ת פשיטא כיון שאם עשה שתי אבות חייב שתים הכי נמי אם עשה שתי תולדות משני אבות חייב שתים וי"ל דהו"א אבות חשיבי דהוו במשכן ולהכי חייב על כל אחת ואחת אבל תולדות דלא חשיבי כולי האי אימא לא קמ"ל. כללא דמילתא לא היה גירסת ספר הרב כגירסת הספרים שלנו לא בפרק הזורק ולא ביבמות שאם היה גורס כן לא היה אומר יראה לי ובהלכות שבת היה כותב הדין מפורש ואם תשאל למה אני תולה הטעות בגרסת הגמרא ולא בלשון הרב. וי"ל דאם כן היה כותב הדין בהלכות שבת וממה שלא כתב הדין שם משמע שלא היה גורס הך אי נמי הכתוב בספרים שלנו בפרק הזורק [ובב"ק]: 


שו"ת הרדב"ז (ללשונות הרמב"ם) הלכות שגגות פרק יב 
= 
הלכה א 
[א] שאלת ממני אודיעך דעתי במה שכתב הרמב"ם ז"ל כל דבר שחייבין על שגגתן חטאת קבועה אם שגג בי"ד הגדול וכו' הרי בי"ד חייבין להביא קרבן חטאת על שגגתן בהוראתן וכו' ושאר העם פטורין מן הקרבן. משמע דפסק כר' מאיר דאמר בי"ד מביאין ולא צבור. וכתב עוד ומהו הקרבן שמביאין על שגגה זו אם בעכו"ם שגו והורו מביאין פר לעולה ושעיר לחטאת מכל שבט ושבט וכו' נמצאת למד שאם שגגו בי"ד הגדול בהוראה בעכו"ם מביאין כל הקהל י"ב פרים עולות וי"ב שעירים חטאות וכו' ומשמע דפסק כר' יהודה דאמר צבור מביאין ולא בי"ד: 
תשובה תנן בפ"ק דהוריות הורו בי"ד ועשו כל הקהל או רובן על פיהם מביאין פר ובעכו"ם מביאין פר ושעיר דברי ר' מאיר ר' יהודה אומר י"ב שבטים מביאין י"ב פרים ובעכו"ם מביאין י"ב פרים וי"ב שעירים ר' שמעון אומר י"ג פרים ובעכו"ם י"ג פרים וי"ג שעירים פר ושעיר לכל שבט ושבט פר ושעיר לבי"ד. ואמרינן בגמרא דר' מאיר סבר תרי קהלי כתיבי נאמר למטה קהל ונאמר למעלה קהל מה להלן בי"ד ולא צבור אף כאן בי"ד ולא צבור ור' יהודה סבר ד' קהלי כתיבי קהל הקהל קהל הקהל חד לחייב על כל קהל וקהל וחד להוראה תלויה בבי"ד ומעשה תלוי בקהל וחד לגרירה פירוש שהשבטים שעברו גוררים לשבטים שלא עברו להביא עמהן וחד לשבט שעשה בהוראת בי"ד. ור' שמעון סבר תלתא קהלי כתיבי חד לחייב על כל קהל וקהל ותרי אחריני נאמר קהל למטה ונאמר קהל למעלה מה להלן בי"ד עם הקהל אף כאן בי"ד עם הקהל ע"כ בגמרא. ופסק הרב ז"ל כר' מאיר דבי"ד חייבין וצבור פטורין משום דמתנו לה בברייתא בלשון חכמים דגרסינן התם מאי רבנן דתניא עדיין אני אומר מיעוט קהל שחטאו חייבין שאין בי"ד מביאין על ידיהן פר. רוב קהל שחטאו יהו פטורין שהרי בי"ד מביאין על ידיהן פר ת"ל מעם הארץ וכו' משמע דרבנן ס"ל דבי"ד מביאין פר ולא צבור וטעמא רבה איכא כיון דבי"ד הם ששגו בהוראה עליהם מוטלת הכפרה ולא על הצבור שהרי אנוסין הם שעל פי בי"ד עשו. אלא דס"ל ז"ל דאע"ג דהכפרה מוטלת עליהם מ"מ ראוי שיהיה משל צבור כיון שהם עברו דלא מצינו זה חוטא וזה מקריב הילכך הקרבן בא ממעות השבטים ומקנין אותו לבי"ד ומקריבין אותו בי"ד ונמצאו שותפים בכפרה. וקרוב אצלי דס"ל ז"ל דר' יהודה לא בא לחלוק לגמרי על ר' מאיר ולומר דצבור מביאין ולא בי"ד כדפירש רש"י ז"ל אלא בא לחלוק עליו דלרבי מאיר פר אחד סגי ובעכו"ם פר ושעיר ואתא רבי יהודה למימר דכמנין השבטים צריך להביא ולדברי שניהם לעולם בי"ד מביאין ומשל צבור. וכן נראה ממה שכתב בפירוש המשניות וז"ל והלכה כר' יהודה במה שאמר קהל וקהל מביא ואותן הקרבנות נקראין פר העלם ושעירי ע"ז והלכה כחכמים והמעות שלוקחים [בהם] אלה הפרים והשעירים אמרו פר העלם דבר ושעירי ע"ז מתחילה גובין להם ואינם באים מתרומת הלשכה: 
כללא דמלתא אפילו תרצה לפרש דר' מאיר ור' יהודה נחלקו מן הקצה אל הקצה דלמר משל בי"ד ולא משל צבור ולמר משל צבור ולא משל בי"ד. מסתברא לפסוק הלכה כר' מאיר דכפרה מוטלת על בי"ד ומסתבר לפסוק הלכה כר' יהודה שדמי הכפרה יהיו משל צבור. אבל הנכון לפרש כדפרישית דמודה ר' יהודה לר' מאיר דכפרה על בי"ד ומודה ר' מאיר לר' יהודה דמשל השבטים הוא בא לא נחלקו אלא דר' מאיר סבר פר אחד ובע"ז פר ושעיר. ור' יהודה סבר כמנין השבטים אפילו אותם שלא חטאו והלכה כר' יהודה. והא דאמרינן בגמרא אלא לר' מאיר דאמר בי"ד מביאין ולא צבור י"ב היכי משכחת לה ה"פ לר' מאיר דאמר בי"ד מביאין פר אחד ולא צבור כלומר ולא כמנין השבטים י"ב היכי משכחת לה אף על פי דרש"י  לא פירש כן: 


שו"ת הרדב"ז (ללשונות הרמב"ם) הלכות שגגות פרק יג 
= 
הלכה ד 
[ד] הורו בי"ד בחלב מן החלבים וכו' עד הרי אלו מצטרפים. השיג עליו הראב"ד ז"ל א"א בעיא היא ולא איפשיטא ולא בי"ד מייתו ולא צבור מייתי ע"כ. קושטא הוא דבספרים שלנו גרסינן בתיקו אבל קרוב אצלי שהיה גרסת ספרו ז"ל אם תמצי לומר כיון דאידי ואידי כרת וחד בי"ד מצטרפי הורו בי"ד שחלב מותר אליבא דמ"ד בי"ד מייתו לא מיבעי דהא ליתנהו והוא ז"ל פסק דבי"ד מייתו וזהו שכתב ז"ל בד"א כשהיה המורה בי"ד אחד אבל אם מת בי"ד שהורה תחילה ועמד אחר והורה אין אלו מצטרפין לאלו וכו' והרגיל בלשונו ז"ל יבין ממה שכתב בד"א דהא שייכא בקמייתא ומשמע דגריס בה את"ל כשאר הבעיות דלעיל מינה ודוק ותשכח. ואם הגרסא שלו היא כגרסת הספרים שלנו צריך לומר שמה שכתב הרי אלו מצטרפין לענין שמביאין קרבן ומתנין עליו כמו על כל קרבן הבא על הספק שהרי חייבין להביא כפרה על הספק שמא כיון דאידי ואידי כרת מצטרפין: 


שו"ת הרדב"ז (ללשונות הרמב"ם) הלכות טומאת מת פרק א 
=== 
הלכה ב 
[ב] שאלת ממני אודיעך טעמו של הרמב"ם ז"ל שכתב דטומאת משא במת אינה מדברי סופרים אלא דין תורה ויראה לי ששתק ממנה הכתוב כדרך ששתק מאיסור הבת וכו'. עוד כתב פ"ה מפי השמועה למדו שהחרב כמת וה"ה לשאר כלים וכו' ובסוף הפרק כתב שאין הכלים הנוגעים במת מטמאין במשא ובאהל וקשיא לן כיון שטומאתו מן התורה למה לא תהיה טומאתו כמת ממש ובשלמא באהל הא יהיב הרב ז"ל טעמא אדם כי ימות באהל משמע אדם מטמא באהל ולא כלים וכן אותם שמנה הרב זכרונו לברכה פרק שלישי שמטמאין באהל כולם אדם נינהו אבל משא קשיא לן למה לא יטמא דחרב הרי הוא כחלל: 
תשובה דע כי התוספות וקצת בעלי החדושים כתבו פרק המקשה דחרב מטמא ג"כ במשא אבל רש"י ז"ל דעתו כדעת הרב ז"ל שאין מטמא במשא אלא מי שטומאה יוצאה עליו מגופו כגון מת ונבלה ומעיינות הזב אבל טמא מת אף על פי שהוא אב הטומאה אין לו משא כלל ע"כ.  וטעמו של דבר משום דטומאת משא לא כתיבא במת כלל אלא מייתינן לה מק"ו כמו שכתב הרב בפ"א ואמרינן דיו לבא מן הדין להיות כנדון מה טומאת נבלה היא עצמה מטמאה במשא ולא הנוגע בה אף מת נמי הוא עצמו מטמא במשא ולא הנוגע בו הילכך חרב אף על פי שהוא כחלל לענין שנעשה אב לטמא טומאת שבעה אינו כחלל לענין שיטמא במשא וזהו שכתב הרב ז"ל שהמשא למת עצמו אינו מפורש אלא מנבלה יליף ודיו לבא מן הדין להיות כנדון. ומה שכתב ריש פ"ק דטומאת משא אינה מדברי סופרים אלא דין תורה הכי פירושו אינה כשאר קלים וחמורים שאע"פ שדינם דין תורה מ"מ מדברי סופרים נקרא כפי שיטתו ז"ל דכל כי האי קרי ליה דברי סופרים אלא כאלו הוא כתוב בתורה מטעמא דכתב ז"ל אבל לאו למימרא שהוא כתוב בתורה ממש דהא מק"ו ילפינן לה מנבלה הילכך אמרינן דיו. ועל דרך זה בעצמו כתב דגולל ודופק מדברי סופרים משום דס"ל ז"ל כרבי עקיבא דדריש גולל ודופק מקרא דוכל אשר יגע על פני השדה ולא כרבי ישמעאל דאמר הלכתא גמירי לה וכיון דלא הוי מפשטיה דקרא קרי ליה מדברי סופרים והכי משמע לישנא דברייתא דקתני רבי עקיבא אומר לרבות גולל ודופק: 


שו"ת הרדב"ז (ללשונות הרמב"ם) הלכות מטמאי משכב ומושב פרק יא 
====== 
הלכה יא 
[יא] שאלת ממני ידיד נפשי עלה דהא דאמרינן בפ' חומר בקדש מלמד שמגביהין את השלחן ומראין בו לעולי רגלים ואומר להם ראו חבתכם לפני המקום סילוקו כסידורו דאמר רבי יהושע בן לוי נס גדול נעשה בלחם הפנים כסלוקו סדורו שנאמר לשום לחם חום ביום הלקחו וכתבה הרמב"ם פי"א מהל' מטמאי משכב ומושב. וקשיא לך הרי ישראל לא היו נכנסין אפי' בין האולם ולמזבח ואיך יראו אם הוא חם או צונן ואפי' לפי מה שפירשו התוס' שהיה רך ולאו דוקא חם מ"מ איך יכירו אם רך או יבש והם עומדים מרחוק: 
תשובה אמרו משמו של הריטב"א ז"ל שהיה עולה הבל מהלחם ובזה היו מכירים שהוא חם ועדיין לא ידענו אם זה הנס היה תדירי או דילמא בזמן עולי רגלים ובשלמא שיהיה חם היה קצת צורך כדי שיתהנו האוכלים בלחם חם אבל שיעלה הבל למה ועוד שלא ראיתי מימי עולה הבל מהלחם אפי' כשהוא חם אלא בזמן שחותכים אותו וצריך הוא ז"ל לומר שהכל היה בכלל הנס. אבל לדעתי אין צורך אלא כך היא הצעתן של דברים כי בשבת שבתוך המועד סמוך לסדור לחם הפנים היו מגביהין את השלחן ומושכין אותו מעט לצד פתח ההיכל כדי שיראו אותו מרחוק שהרי היה נתון לצד צפון ועדיין הוא לפניהם אבל לא היו מניחין אותו לחוץ ומיד היו הכהנים מסדרין הלחם החדש ומוציאין הישן ומראין אותו לעולי רגלים ראו חיבתכם לפני המקום שעברו עליו ח' ימים ועדיין הוא חם והוא עושה נס זה שאתם חביבין לפניו ואפילו בעצרת אם לא חל בשבת אפשר היו מתעכבים לראות הנס ואם לא התעכבו כבר הכירו הנס מהרגלים שעברו. ולא היו יכולים להוציאו משם להטבילו משום דכתיב לחם פנים לפני תמיד ולפיכך היו אומרים הזהרו שלא תגעו בשלחן ופירש"י ז"ל והתוס' לכהנים עמי הארץ שהיו נכנסים להשתחוות היו מזהירים. וא"ת למה לא עשו ב' שלחנות שאם יטמא האחד יביאו השני כשאר כל הכלים דתנן כל הכלים שהיו במקדש יש להם שניים ושלישים שאם נטמאו הראשונים יביאו שניים וי"ל דבשעה שהיו מגביהים הלחם מעל הראשון להניחו על השני אינו על השלחן לפני תמיד וטומאה אחרת בהיכל לא שכיחא אלא טומאת עמי הארץ וכבר היו מזהירים אותם שלא יגעו. 
וא"ת אכתי אם נטמא ממש מה תקנה יש להם וכי תימא שאינו מקבל טומאה מן התורה הא ודאי ליתא דהא כתיב שלחן הטהור מכלל דמקבל טומאה וי"ל שהיו מקדשים אחד משלחנות הזהב אשר היו בפתח ההיכל ומכניסין אותו בהיכל ונותנים עליו הלחם ולהך פורתא לא חיישינן כיון דלא אפשר בלאו הכי ומטבילין את השלחן הטהור ומחזירין אותו למקומו ושלמה עשה עשרה שלחנות ומ"מ פשטא דמתני' דכל הכלים שהיו במקדש יש להם שניים וכו' משמע אפי' שלחן ואפ"ה היו מזהירין שלא יגעו בו משום דבעינן לפני תמיד וכדכתיבנא וליכא לפרושי שהיו מגביהים אותו ומוציאין לחוץ. חדא דא"כ לא היה צריך רש"י והתוס' לימא לכהנים עמי הארץ היו מזהירין הנכנסים להשתחוות בהיכל וכי תימא שלא היו מוציאים אותו אלא חוץ לפתח ההיכל עדיין הקושיא במקומה עומדת איך היו מכירים ישראל מרחוק אם הלחם חם או לא. ותו מפני שיראו ישראל את השלחן היו עוברים אקרא דכתיב לחם פנים לפני תמיד. ותו אם היה אפשר להוציאו למה היו מזהירים שלא יגעו בו יטבלו אותו כשאר כל הכלים דאין סברא לחלק בין זמן מועט לזמן מרובה. ותו אם היו מוציאים אותו למה היו צריכים להגביהו הרי רואים אותו כל העומדים בעזרה ובשלמא לפי מאי דפרישינן שהיו ממשיכין אותו מן הצפון לפתח ההיכל היינו שהיו צריכין להגביהו כדי שיראו אותו. ותו דאפי' תימא שהיו מוציאים אותו עד עזרת ישראל עדיין לא תירצנו הקושיא שהרי היו מזהירים אותם שלא יגעו בשלחן ואיך יכירו אם הלחם חם או לא אלא הנכון מה שכתבתי שלא היו מוציאין אותו מן ההיכל. [אלא משכו את השלחן לצד הפתח] ומראים אותו לעם ואומרים להם ראו כמה חבתכם לפני הקדוש ברוך הוא שעושה לכם נס זה  שעדיין הלחם חם ומיד מסדרים המערכה ומוציא הלחם ורואים שעדיין הוא חם כיום סדורו והיינו דאמרינן ביומא פ"ק לחם הפנים ניסי דבראי הוא שהכל היו רואים את הלחם חם ומכירין הנס והוא מכלל הנסים הידועים לכל. ומה שכתב רש"י ומגביהים אותו ומוציאים אותו לחוץ לא שהיו מוציאים אותו חוץ להיכל אלא מוציאים אותו חוץ למקומו שהיה נתון בצפון ומוציאים לצד הפתח כדי שיראו אותו. אי נמי מוציאים אותו לחוץ לא קאי אשלחן אלא אלחם שהיו מוציאים אותו מיד כדי שיראו הנס שעדיין הוא חם דאי לא תימא הכי קשיא לרש"י מדידיה אדידיה שכתב לכהני עם הארץ היו מזהירים: 


שו"ת הרדב"ז (ללשונות הרמב"ם) הלכות שאר אבות הטומאה פרק א 
==== 
הלכה יב 
[יב] שאלת ממני ידיד נפשי אודיעך דעתי על מה שכתב הרמב"ם ז"ל עור שיש עליו כשני חצאי זיתים בשר נבלה העור מבטלן ואינם מטמאין לא במגע ולא במשא שכל שאינו מטמא מן הנבלה במגע אינו מטמא במשא אבל שני חצאי זיתים שתחבן בקיסם הנושאן טמא שהרי נשא כזית והנוגע טהור שאין חיבורי אדם חבור. וקשיא לך בתרתי חדא כיון דקי"ל כר' עקיבא שהעור מבטלן אמאי צריך לכתוב שכל שאינו מטמא במגע אינו מטמא במשא. ותו קשיא שהרי חזר בו בסמוך מן הכלל הזה שהרי כתב שני חצאי זיתים וכו' מטמא במשא ואינו מטמא במגע: 
תשובה אדקשיא לך על רבינו תיקשי לך על ר' עקיבא גופיה דתנן ר' עקיבא אומר לא במגע ולא במשא ומודה ר' עקיבא בשני חצאי זיתים שתחבן בקיסם והסיטן שהוא טמא ומפני מה ר' עקיבא מטהר בעור מפני שהעור מבטלן ועל כרחך האי ומודה ר' עקיבא דוקא לטמא בהיסט הוא כדקתני בהדיא והסיטן טמא אבל במגע טהור ואי ס"ל דמטמא נמי במגע מאי ומודה דהא ר' ישמעאל מטהר במגע וזה ברור דלא פליגי אלא בהסיט אבל במגע כו"ע מודו דטהור דאי לא תימא הכי נמצאו הסברות הפוכות ותניא ר' עקיבא אומר הנוגע והנושא את שבא לכלל מגע בא לכלל משא לא בא לכלל מגע לא בא לכלל משא והתוספות דחקו לפרש לרבי עקיבא גופיה לא צריך קרא דאיהו ס"ל דעור מבטלן אלא לדברי ר' ישמעאל קאמר לדידך דלית לך העור מבטלן תיפוק ליה מהא דכיון דאין בא לכלל מגע וכו' וגם רש"י מדוחק קושיא זו כתב אבל בעלמא אפילו במגע נמי מטמא דאי לא מטמא במגע לא הוה מטמא במשא דהאמר ר' עקיבא לקמן את שבא לכלל מגע וכו' ואיברא דפשטא דמתני' קשיא עליה וכדכתיבנא לעיל והרמב"ם ס"ל דמתני' כפשטה סובר שעדיין אנו צריכין לכלל של ר' עקיבא משום דאיכא לאקשויי נהי דהעור מבטלן לענין שלא יהיו מחוברין והנוגע טהור שהרי לא נגע בכזית אבל לענין משא הרי הוא נושא כזית שלם לכך הוצרכנו לכללו של ר' עקיבא שכל שלא בא לכלל מגע לא בא לכלל משא דכתיב והנוגע והנושא וסובר רבינו דהאי קרא והכלל אשר למדנו ממנו לא איירי אלא בזמן שחיבורן בידי שמים דומיא דעור ובו שני חצאי זיתים דהא בנבלה איירי קרא שחיבור בשרה ועורה בידי שמים אבל אם חבורן בידי אדם לא הוי חיבור ובהכי לא איירי קרא ולא כללו של רבי עקיבא ואין למדין ממנו ומודה ר"ע לר' ישמעאל שהוא מטמא במשא כדינו שהרי נשא כזית מן הנבלה והנוגע טהור כדינו. וא"ת זה היפך הכלל שאמר ר"ע תירץ רבינו שאין חיבורי אדם חיבור כדי שנאמר כל שאינו בא לכלל מגע אינו בא לכלל משא דלא אמרינן הכי אלא בזמן שחיבורן בידי שמים דומיא דעור ובו ב' חצאי זיתים דוק ותשכח שזו שיטה נכונה לישב דברי ר"ע ודברי רבינו כן נ"ל: 


שו"ת הרדב"ז (ללשונות הרמב"ם) הלכות שאר אבות הטומאה פרק ב 
==== 
הלכה ו 
[ו] שאלת ממני אודיעך דעתי במה שכתב הרמב"ם ז"ל מצא בה בן שמונה חי נטרף אף על פי שנשחט אחרי שנטרף אין שחיטתו מטהרתו מידי נבלה לפי שאין במינו שחיטה. וקשיא דאי בשנשחטה אמו אפילו נמצא מת מותר באכילה וכ"ש שאינו מטמא ואי בשלא נשחטה אמו מאי איריא משום דנטרף אפילו שלא נטרף נמי אין שחיטתו מטהרתו וכן כתב בסמוך לפיכך ולד בהמה שלא שהא ז' ימים גמורים אם שחטו בתוך ז' אין שחיטתו מטהרתו מידי נבלה מפני שהוא כנפל ע"כ: 
תשובה מה שכתב הרב ז"ל הוא פירושא דמתניתין דפרק בהמה המקשה דתנן בן שמונה חי אין שחיטתו מטהרתו לפי שאין במינו שחיטה. ופירש"י ז"ל אבל בן שמונה חי שנולד מן בהמה חיה אין לנו במה לטהר אפילו נשחט לפי שאינו בכלל בקר וצאן ע"כ. והרב ז"ל קשיא ליה דברישא דמתניתין איירינן בטרפה ששחטה ומה ענין בן שמונה חי לפיכך כתב דכל בן שמונה אפילו חי הוי טרפה והוי שפיר דומיא דרישא וה"ק מצא בה בן שמונה חי כגון שמתה אמו וקרעה ומצא בה בן שמונה חי הרי נטרף כיון שמתה אמו דתו לא חיי וה"ה נמי אם נולד לשמונה בשעה שנולד נטרף ואף על גב דקי"ל טרפה ששחטה טהרה מידי נבלה והאי  נמי טרפה הוא ותטהרנו שחיטתו אין שחיטתו מטהרתו ולאו משום דחשבינן ליה כמת אלא לפי שאין במינו שחיטה וזהו שכתב ז"ל מצא בה בן שמונה חי נטרף כלומר כבר נטרף ולא כתב שנטרף שלא אירע לו דבר אלא מיתת אמו או לידתו לשמונה והשתא ניחא דאמאי איצטריך לטעמא דאין במינו שחיטה תיפוק לי דבן שמונה הרי הוא כמת ונבלה ששחטה אין השחיטה מטהרת אותה דומיא דששה נבלות מחיים אלא ודאי משום דחשבינן ליה כטרפה סד"א תועיל לו שחיטה קמ"ל לפי שאין במינו שחיטה וכן כתבה הרב ז"ל בפי' המשניות וז"ל ודע שבן שמונה חי שנטרף ונשחט אין שחיטתו מטהרתו מידי נבלה ע"כ. ואין כוונתו לומר שאירע לו דבר שנטרף דא"כ תידוק מינה טעמא דנטרף הא לא נטרף שחיטתו מטהרתו והא ודאי ליתא דבן שמונה אין במינו שחיטה כלל אלא ודאי כוונתו לומר דהוי טרפה ולא נבלה. ואיפשר דנפקא מינה נמי לענין התראה שאם התרו בו משום נבלה פטור דהא לאו נבלה הוא כיון דהוי חי ולא מנו אותו בכלל ששה נבלות מחיים: 
שאלת אודיעך פירוש דברי רבינו מצא בה בן שמונה חי נטרף אף על פי שנשחט אחר שנטרף אין שחיטתו מטהרתו מידי נבלה לפי שאין למינו שחיטה. וקשיא לך הרי שחיטת אמו מטהרתו ובשלמא אי מוקמינן לה בשנקרעה אמו ניחא אבל מדברי רבינו נראה דקאי אנשחטה אמו: 
תשובה ודאי דקאי אנשחטה אמו כדמשמע לישנא דמצא בה ואף על גב דלענין היתר אכילה  שחיטת אמו מתרת כל מה שבתוכה דכתיב בבהמה תאכלו מ"מ לענין טומאה אין הדבר כן אלא אם נמצא עובר בתוכה מת שהיה ראוי לטמא שחיטת אמו מטהרת אותו מידי נבלה והיינו רישא דקאמר וכן השוחט את הבהמה ומצא בה עובר מת שחיטת אמו מטהרתו מידי נבילה אבל אם מצא בה בן שמונה חי הואיל ואין חי ראוי לטמא בעוד יש בו חיות לא הועילה שחיטת אמו לטהר אותו מידי נבילה ואם מת אח"כ הרי הוא כנבילה דעלמא ומטמאה אבל אם נטרף בעודו חי סד"א דהוי כטריפה שנשחטה דשחיטתה מטהרתה מידי נבילה קמ"ל דלא כיון שאין למינו שחיטה שהרי עובר אין במינו שחיטה. כללא דמלתא בן שמונה חי אף על גב דשחיטת אמו  מתרת אותו באכילה אינה מטהרת אותו מידי טומאת נבילה כיון שאין טומאה מחיים ואורחא דמלתא נקט דבן שמונה חי הוא אבל ה"ה בן שבעה חי דבחיות תלא מלתא ולא בחדשים והא דנקט בן שמונה בבהמה גסה איירי דאי בדקה הכי איבעי ליה בן ארבעה חי. וא"ת דהא אמרינן גבי מצא בה בן תשעה חי ואם מת קודם שמפריס ע"ג קרקע הרי הוא טהור דשחיטת אמו מטהרתו גבי בן שמונה נמי נימא אם מת אח"כ שחיטת אמו מטהרתו. לא קשיא דבן תשעה יש למינו שחיטה שאם הפריס ע"ג קרקע או שמתה אמו טעון שחיטה אבל בן שמונה חי אין למינו שחיטה כלל ולפיכך אין שחיטת אמו מטהרתו מידי נבילה ולא שחיטתו מטהרתו אם נטרף. הלכך בעודו חי אינו מטמא מת או נשחט הרי הוא נבלה ומטמא ודו"ק ותשכח: 


שו"ת הרדב"ז (ללשונות הרמב"ם) הלכות שאר אבות הטומאה פרק ח 
==== 
הלכה יא 
[יא] שאלת ממני אודיעך דעתי במה שכתב הרב ז"ל וכן אם שתה מעט ושהא מעט אם יש מתחילה ועד סוף כדי אכילת פרס מצטרפים ואם לאו אין מצטרפים ובפ"ב מהלכות שביתת עשור כתב כדי שתיית רביעית מצטרפים: 
תשובה הא לא קשיא שכבר תירץ בעל מגיד משנה ז"ל שעשו חיזוק לטומאת הגויה שהיא של דבריהם ועל כרחך צריכים אנו לחלק משום דההיא דשביתת עשור היא תוספתא שנויה בלשון רבינו וההיא דשאר טומאות הכי איתא בהדיא בכריתות פרק אמרו לו. אלא אי קשיא הא קשיא היכי משכחת לה שתה ושהא וחזר ושתה ושהא וחזר ושתה שלש שתיות ושתי שהיות כדי שתיית רביעית והלא שיעור החיוב באדם בינוני פחות מרביעית שהוא מלא לוגמיו וכן כתב הוא ז"ל באותו הפרק. ואיפשר כי מפני קושיא זו דחו המפרשים התוספתא ופסקו כההיא דכריתות דשיעורא הוי כדי אכילת פרס. וצריך לתרץ דמה ששיערו בכדי שתיית רביעית היינו כדרך שאדם שוהא בשתיית רביעית בזמן שהוא שותה בנחת כדרך העולם וזה שתה במהירות גדולה כגון ששפך לתוך גרונו ושהא ומיד חזר ושפך לתוך גרונו ובדרך זה קרוב שימצא שלא שהא זה בשתיית מלא לוגמיו כדי שתיית רביעית לכל אדם ומצטרפים וכן יש לדקדק מלשון הרב ז"ל ששינה הלשון וכתב בהל' שביתת עשור שתה מעט וחזר ושתה מעט וכו' ולא כתב ושהא כדכתב בשאר אבות הטומאות לאשמעינן דהאי שהייה הוי כל דהו ודוחק הוא להעמידה באדם גדול דמלא לוגמיו דידיה הוי יותר מרביעית הרבה אלא הראשון עיקר. וא"ת מאי שנא אכילה דלא חלקו בה בין אדם גדול לאדם קטן ובשתייה אמרו הכל לפי לוגמיו של שותה. וי"ל דקים להו לרבנן דכותבת מיתבא דעתיה דכל אדם אפילו לעוג מלך הבשן אבל בשתייה לא מיתבא דעתיה אלא במלא לוגמיו דידיה: 



   
שו"ת הרדב"ז (ללשונות הרמב"ם) הלכות שאר אבות הטומאה פרק יא 
===== 
הלכה ד 
[ד] שאלת ממני אודיעך דעתי במה שכתב הרמב"ם ז"ל ומנין לשלישי בקדש שהוא טמא שנאמר והבשר אשר יגע בכל טמא לא יאכל וכבר קרא הכתוב לשני טמא שנאמר כל אשר בתוכו יטמא הא למדת שבשר קדש שנגע בשני נטמא וישרף. משמע מדבריו דבשר קדש הוי שלישי דאורייתא. ואלו בפרק הקודם כתב וז"ל והאוכלין יהיו שלישי ורביעי לטומאה מדבריהם בלבד ע"כ. והא על כרחך בקדש איירי דאי לחולין אין שני עושה שלישי אפילו מדרבנן ואי לתרומה אין שלישי עושה רביעי כלל אלא ודאי בקדש איירי דאית ביה שלישי ורביעי ומשמע מדבריהם ולא מן התורה: 
תשובה האי מלתא פלוגתא דרבוותא היא דאיכא מאן דאמר דמשכחת לה ג' מן התורה ואפילו למ"ד אין אוכל מטמא אוכל וכגון ע"י משקה הא כיצד אדם שנטמא בשרץ דהוי ראשון ונגע באוכל ומשוי ליה שני ואוכל נגע במשקין ומשוי ליה שלישי ולמאן דאמר טומאת משקין לטמא אחרים מן התורה רביעי נמי משכחת לה כגון דנגעי משקין באוכל אי נמי משכחת לה על ידי עצים ולבונה דחיבת הקדש מכשירתן למאן דאמר דאורייתא היא ולפי שיטה זו אתי שפיר קרא והבשר אשר יגע בכל טמא לא יאכל מן התורה ממש. אבל אי איפשר שיסבור כן הרב ז"ל שכתב והאוכלין יהיו ג' וד' לטומאה מדבריהם בלבד וא"כ לא משכחת לה וכו' ואם הוא ע"י עצים ולבונה חיבת הקדש מכשירתן מדרבנן היא ואם ע"י משקין מה נפשך אם נגעו באב הטומאה חזרו להיות ראשון ואם נגעו בולד הטומאה נטמאו מן התורה ואין מטמאין אחרים אלא מדבריהם וכן כתב ז"ל והיו המשקין שלישי ורביעי מדבריהם ע"כ. הא למדת שאין אוכל ומשקה ג' מן התורה כלל. וכתב הר"ן ז"ל שכן דעת רש"י ז"ל שכל אלו המעלות של טומאה מדבריהם הוא והכי משמע בירושלמי. ומש"כ הרב ז"ל ומנין לשלישי בקדש מדרבנן הוא וקרא אסמכתא בעלמא מדכתיב בכל טמא ומשמע אפילו נגע בשני שקראו הכתוב טמא. וא"ת ראיה גמורה ליתא דהא לא אמר הכתוב טמא הוא אלא לא יאכל ואיפשר שהוא פסול. אי נמי אשר יגע בכל טמא ר"ל בראשון אבל אם נגע בשני לעולם אימא לך שאינו טמא ואתו רבנן ואסמכוה להאי קרא מדכתיב בכל טמא משמע אפילו נגע בשני תדע דהאי מנין לאו דאורייתא קא בעי דהא כתב בתר הכי ומנין לרביעי בקדש שהוא פסול ומייתי לה מק"ו והאי על כרחיך דרבנן היא דהא רביעי פסול לאו דאורייתא הוא אלא מדרבנן וברור הוא. 
וא"ת דכתב רש"י ז"ל בפרק השוחט דאוכל מטמא אוכל מן התורה וז"ל אלא מצינו שהמאכל חמור מן האוכל דאלו המאכל קבל טומאה מכביצה אוכלין טמאים שנגעו בו ע"כ. משמע דאוכל מטמא אוכל מן התורה דיליף לה מדכתיב מכל האוכל אשר יאכל ואמרינן בפ"ק דיומא אוכל הנאכל בבת אחת ושיערו חכמים אין בית הבליעה מחזיק יותר מביצת התרנגול. ועוד תניא בספרי מכל האוכל מלמד שהוא מטמא בכל שהוא יכול יהא מטמא לאחרים בכל שהוא ת"ל אשר יאכל הא אינו מטמא אלא כביצה וליכא לפרושי מדרבנן היא וקרא אסמכתא בעלמא דהא מינה יליף רש"י ז"ל דאוכל מקבל טומאה בכל שהוא מן התורה. וי"ל דהא דכתב רש"י ז"ל המאכל קבל טומאה מכביצה אוכלין טמאים מדרבנן הוא וכן כתב הוא ז"ל פ"ק ועוד אין אוכל מטמא אוכל ע"כ. והא דמייתי ראיה מכל האוכל אשר יאכל לשיעורא מייתי אבל לא משמע מקרא דאוכל מטמא אוכל אלא דבשיעור כביצה מטמא את אחרים ולא פחות אבל לקבל טומאה מקבל בכל שהוא והיינו דתניא בספרי יכול יטמא לאחרים בכל שהוא ולא קתני יכול יטמא אוכל אחר ת"ל אשר יאכל משמע דאוכל אחר אינו מטמא אבל מטמא אחרים. ואתה אל תתמה על מה שכתבתי דהאי שנאמר והבשר אשר יגע בכל טמא דהוי אסמכתא דר"ת ז"ל כתב דאוכל אינו מקבל טומאה בכל שהוא והך דרשא דספרי אסמכתא בעלמא היא: 


הלכה ה 
[ה] שאלת ממני אודיעך דעתי על מה שכתב הרמב"ם בשר תאוה אף על פי שהוא טהור גזרו עליו שיהיה כשלישי לטומאה מטמא את הקודש ואינו פוסל את התרומה וכיון שנטמא הקודש אסור לאוכלו כל הכהנים בין טמאים בין טהורים וקשיא דתנן בפ"ב דערלה בשר קדשי קדשים ובשר קדשים קלים שנתבשלו עם בשר תאוה אסור לטמאים ומותר לטהורים ומשמע דמותר לכהנים הטהורים וכן כתב ז"ל בפירושיו אם היה בשר קדשי קדשים הוא שנתבשל עם בשר תאוה אוכלין הכל טהורי(ם) הכהנים כמו שביארנו ואם היה בשר קדשים קלים שנתבשל עם בשר תאוה אוכלין אותו טהורי הזרים ולא נחוש בזה הענין ודומה לו לאחד מששים כיון שהכל מותר ואין שם דבר שיאסור אכילתו עכ"ל: 
תשובה על כרחך משנה זו שנויה קודם שגזרו על בשר תאוה שיהיה כשלישי לטומאה לטמא את הקודש וגזירה זו שנויה בתוספתא דנדה ולפיכך פירשה רבינו במשמעה וכן פירשה רבינו שמשון וחידש בה דקדשי קדשים מותר אף לזרים וכגון דאין בהם כדי לאסור כאשר מבואר בפירושיו והנה לדברי הכל מותר לטהורים ותנא דמתניתין דינא קתני אבל אחר כך גזרו שבשר תאוה מטמא את הקדשים ואיכא לפרושי מתניתין בגוונא אחריתי דהא דקתני אסור לטמאים ומותר לטהורים לאו אבשר קודש קאי דהא נטמא ואינו מותר אפילו לטהורים אלא אבשר תאוה קאי קמ"ל דאסור לטמאים מפני בשר קודש המעורב בו ומותר לטהורים לפי שנתבשל בשר קודש בתוך בשר תאוה והכי משמע מה שכתב רבינו פ"י מהלכות מעשה הקרבנות וז"ל בשר קדשי קדשים או בשר קדשים קלים שנתבשל עם בשר תאוה הרי בשר התאוה אסור לטמאים ומותר לטהורים ע"כ. וזה ממש מה שכתב בפירוש המשנה אי נמי בזמן שחיבר פירוש המשנה עדיין לא עמד על התוספתא דנדה וסתמא דמלתא דרבינו שמשון עמד עליה וסובר שהמשנה שנויה קודם הגזירה אי נמי שאין התוספתא הלכה כיון שלא הוקבעה בתלמוד אבל לרבינו שכתב אותה צריך לתרץ כאשר כתבתי: 


שו"ת הרדב"ז (ללשונות הרמב"ם) הלכות טומאת אוכלין פרק ב 
= 
הלכה ד 
[ד] שאלת ממני ידיד נפשי אודיעך כוונת השגת הראב"ד ז"ל על מש"כ הרב וכן אם יבש האילן ובו פירות הרי הן כתלושים והשיג עליו וז"ל א"א אין דבר זה לא במשנה ולא בתוספתא ולא בגמרא אבל אם יבשו בו פירות במחובר הרי הם כמחוברים ואולי מבכורים גמר לה דתנן יבש האילן או נקצץ מביא ואינו קורא קתני יבש דומיא דנקצץ ע"כ. ובפרק ח' מהלכות שבת כתב הרב ז"ל וכן אילן שיבשו פירותיו בו התולש מהם בשבת חייב אף על פי שהן כעקורין לענין טומאה ע"כ. ושאלת ליישב לך הלשונות וכוונת ההשגה ותירוצה: 
תשובה גרסינן בפרק העור והרוטב אמר שמואל תאנים שצמקו באיביהן מטמאות טומאת אוכלין והתולש מהן בשבת חייב חטאת דלענין שבת חשבינן לה כמחוברין ולענין טומאה חשבינן להו כתלושין וטעמא דכיון דיבשו חשיבי כאוכל ומטמאין אבל לענין שבת מחוברין הם עדיין בקרקע ומותבינן עליה דשמואל מדתניא אילן שנפשח ובו פירות הרי הם כתלושין פירוש לכל דבר בין לענין שבת בין לענין טומאה. יבשו הרי הם כמחוברין זה היא גירסת הספרים שלנו וקשיא לי עליה חדא דלא הוי כעין רישא דאיירי באילן. ותו שהלשון קצר והוצרך רש"י לפרש יבשו פירות האילן שלא נפשח וכו'. ותו דאורחיה דתנא לשנות תרווייהו לגבי אילן כדתנן יבש האילן או נקצץ מביא ואינו קורא. הילכך הגירסא הנכונה היא יבש הרי הם מחוברין פירוש יבש האילן ובו פירות הרי הם מחוברין. ומדמותבינן מיבש האילן ובו פירות לתאנים שצמקו באיביהן משמע דלא שני לן בין יבש האילן ולא יבשו הפירות ליבשו הפירות ולא יבש האילן והיינו דבהלכות שבת נקט אילן שיבשו פירותיו בו ובהלכות טומאה נקט יבש האילן ללמדנו שאין חלוק ביניהם. ומסיק תלמודא לתיובתא מאי לאו מה תלושין לכל דבריהם בין לענין שבת בין לענין טומאה. אף מחוברין לכל דבריהם בין לענין שבת בין לענין טומאה ודחינן מידי איריא הא כדאיתא והא כדאיתא אילן שנפשח הוו פירותיו תלושין לכל דבריהם. אבל יבש האילן דקתני מחוברין היינו לענין שבת אבל לענין טומאה הוו כתלושין והיינו דשמואל ובהכי סלקא סוגיין וזוהי שכתב הרב ז"ל בהלכות טומאת אוכלין והעתיק לשון הגמרא אלא שהקדים הברייתא ואחר כך מימרא דשמואל דע"י מימרא דשמואל מתפרשת הברייתא דלאו לכל מילי הוו כמחוברין אלא לענין שבת דוקא אבל לענין טומאה הוו כתלושין והיינו דתנן התם מביא ואינו קורא דיבש האילן הוו הפירות כתלושין ולא למדה הרב משם אלא מסוגיא דפרק העור והרוטב שהיא מפורשת כדבריו ז"ל. והראב"ד הבין בדברי הרב ז"ל דוקא דיבש האילן הוו כתלושין אבל יבשו הפירות באילן והוא מחובר הוו כמחוברים מדשני לשון הברייתא דקתני יבשו ונקט יבש וטעמא רבא איכא דבשלמא כשיבש האילן הוי כאלו אינו מחובר לקרקע כיון שאינו יונק מהקרקע אבל יבשו הפירות והאילן מחובר ויונק מן הקרקע חשיב כמחובר אפילו לענין טומאה ולא שת לבו למה שכתב בהלכות שבת וכן אילן שיבשו פירותיו בו ואפשר דהתם נמי היה כתוב בספרו וכן אילן שיבש ופירותיו בו וקרוב שיטעה הסופר בזה. 
וא"ת איך אפשר שיבין כן בדברי הרב והרי כתב בהדיא הך דשמואל תאנים שצמקו באיביהן מטמאות טומאת אוכלין. וי"ל דהכי הוה מפרש דשאני תאנים משאר פירות האילן כיון שצמקו שוב אינם יונקים מן האילן כלל אבל שאר פרות אף על פי שיבשו עדיין יונקים  איזה לחות מן האילן. וא"ת א"כ מאי מותבינן עליה דשמואל מהך ברייתא אימא לעולם אימא לך מחוברים לכל דבריהם והכא במאי עסקינן בשאר פירות האילן וטעמא כדכתיבנא. וי"ל שזו היא השגתו שלא נמצא זה לא בתוספתא ולא במשנה ולא בגמרת חולין דאם יבשו פירות באילן הרי הם כמחוברים ואולי מבכורים גמר לה דתנן יבש האילן או שנקצץ מביא ואינו קורא יבש דומיא דנקצץ דיבש האילן ממש מביא ואינו קורא אבל יבשו הפירות באילן מביא וקורא. כללא דמילתא לפי שגירסת הספרים שלנו דגרסי בברייתא יבשו כלומר הפירות ופריך לשמואל להדיא וראה שהרב שינה הלשון דמה שחולק גם בדין ואין הדבר כן כי אינו חולק אלא בגירסא וגריס יבש והיא גירסא נכונה מטעמא דכתיבנא לעיל. וחלוקת יבשו הפירות כבר כתבה בהלכות שבת והכא שהוא עיקר הדין לענין טומאה דקדק בגירסא נראה שאין חלוק בין יבש האילן ליבשו הפירות התולש מהם בשבת חייב חטאת ולענין טומאה הוו כתלושין ומקבלין טומאה במקומן ועלו דברי הרב כהוגן בסייעתא דשמיא: 


הלכה ט 
[ט] שאלת ממני אודיעך דעתי במה שכתב הרמב"ם ז"ל קישות שנטעה בעציץ והגדילה אף על פי שיצאת חוץ לעציץ אינה מקבלת טומאה והשיג עליו הראב"ד ז"ל א"א אין כאן אף על פי אלא כיון שיצאת חוץ לעציץ טהורה אף על פי שהעציץ אינו נקוב כיון שיצאת  הקישות לחוץ הרי הוא כמי שנטעה בחוץ וטהור וכן הוא שנוי במשנה: 
תשובה משנה היא בעוקצין ומייתי לה פרק העור והרוטב וכל המפרשים פירשוה כשיטת הראב"ד כי הנטוע בעציץ שאינו נקוב הוי כמונח בכלי ומקבל טומאה ואם הגדילה ויצאת חוץ לעציץ הוי כאלו נטועה בקרקע ונטהר כל הקישות שבעציץ לפי שחוזרין ויונקים מהנוף הנוטה חוץ לעציץ וכן פירש רבינו שמשון בפי' המשנה ואיכא למידק עלה דמשמע ממתניתין דאפילו לא יצאת הקישות לחוץ אלא כל דהו מהעציץ נטהר הכל והוא דבר תימא אמאי לא אזלינן בתר העיקר א"נ כדקאמר ר' שמעון דבשלמא בזמן שיצאת הרוב מן העציץ שדינן ליה בתר רובו מפני שאין יניקת השרשים מרובה כיון שאין העציץ נקוב א"נ מחצה על מחצה אבל אם לא יצא חוץ לעציץ אלא כל דהוא אמאי מטהרינן לכולי עציץ. ויש לתרץ לפי שיטה זו דחשבינן האי כל דהו שיצא לחוץ כאלו הוא נטוע בקרקע ונמצא עיקר יניקתה מן הקרקע ולא מן העציץ. אבל הרב ז"ל פירש מתניתין בדרך אחרת בעציץ נקוב ונפלו עליהם בעודן מחוברין ועדיין לא הוכשרו לקבל טומאה וזה כיון שנטע הקישות בעציץ ולא בקרקע לא היה בדעתו שיצא לחוץ וכיון שיצא לחוץ הו"א דחשבינן ליה כאלו הוא תלוש דכל העומד ליתלש כתלוש דמי והרי הוכשר קמ"ל וזה שכתב אף על פי שיצא לחוץ עדיין הוא מחובר וטהור א"ר שמעון וכי מה טיבה לטהר אלא מה שיצא לחוץ הוי כתלוש וטמא ומה שבתוך העציץ הוי מחובר וטהור ובעי אביי עלה הטהור שהוא בתוך העציץ מהו שיעשה יד לטמא שהוא הנוף שיצא בחוץ ובעיין אליבא דר' שמעון ומזה הפירוש נשמר רש"י ז"ל בכל הסוגיא וז"ל הרב בפירוש המשנה כשזרע קישות בכלי אינה מטמאה בהצמחתה כי האוכלין אמנם מטמאין אחר תלישתן מן הקרקע כמו שביארנו בראשון של מכשירין ואמר ר' שמעון כי מה שיצאו מן הקישואין חוץ לכלי הרי הוא כתלוש ויטמא והוא אומרו הטמא כטומאתו וכו' ואין הלכה כרבי שמעון ע"כ והרי זה כמו שכתבנו ממש ואתי שפיר לישנא דאע"פ לאפוקי מדר' שמעון והראב"ד ז"ל השיגו כפי הפירוש המקובל אצלו אבל הוא ז"ל אזיל לשיטתיה ומודה הוא ז"ל כי הנטוע בעציץ שאינו נקוב אם הוכשר מקבל טומאה כאלו הוא מונח בכלי וכן כתב בהדיא באותו פרק: 


שו"ת הרדב"ז (ללשונות הרמב"ם) הלכות נזקי ממון פרק ב 
==== 
הלכה יז 
[יז] על מה שכתב כלב שנטל את החררה וכו' עד ועל שאר הגדיש פטור. הגיה וז"ל ראוי ליישב דברי רבינו ולהצילו מן ההשגה שסובר כתוספות פרק כיצד הרגל דז"ל ורבי יוחנן בדאנח אנוחי לא מצי למימר בדאדיי אדויי ועל כל הגדיש חצי נזק דאי כח כחו לאו ככחו דמי הוי על כל שאר הגדיש פטור ע"כ. והנה הראב"ד השיג על הרב דצרורות על ידי שינוי מרביע נזק מיהא לא מפטר ובעל מגיד משנה העלה הדבר בצ"ע ובעל מגדל עוז כתב דפסק הכא כריש לקיש וברישא פסק כרבי יוחנן ונתן טעם לדבר בדוחק. כוונת המגיה לומר דאע"ג דרבי יוחנן מוקי למתניתין בדאנח אנוחי ולא באדיי אדויי היינו דתנן במתניתין ועל הגדיש חצי נזק ומשמע מתניתין כפשטה על כל הגדיש ולא על מקום הגחלת דוקא ואי הוה מוקי לה בדאדיי אדויי הוה כח כחו וכח כחו לאו ככחו דמי והוי פטור על שאר הגדיש וממתניתין משמע דחייב על כל הגדיש חצי נזק. הא למדת שאם זרק הכלב את הגחלת אף על גב דהוי משום חציו כיון דעל שאר הגדיש הוי כח כחו פטור  דמודה בה ר' יוחנן וזה הדין שכתב רבינו ואם היה מגרר את החלה כי זה פירוש דאדיי אדויי על החררה נזק שלם שזהו דרכו ועל מקום הגחלת חצי נזק דהיינו חצי נזק צרורות ועל שאר הגדיש פטור דהוי כח כחו ולא הוו צרורות על ידי שינוי כדי שיתחייב רביע נזק ואם היה מדקדק בדברי בעל מגיד משנה היה רואה שזה דעתו שכתב ואולי שהוא ז"ל סובר כיון שהניח כלו חציו ושוב אינו מחוייב על הגרירה וכו' והטעם לפי שהוא כח כחו והוא ז"ל העלה הדבר בצ"ע. ומה שאני סובר בכוונת הרב ז"ל דעל שאר הגדיש פטור משום דהוי כח כחו כדכתיבנא אבל לא שלמו חציו בשהניח הגחלת כאשר כתב בעל מגיד משנה כיון שהוא מגרר והולך ועל מקום הגחלת ר"ל כל מקום שעברה עליו הגחלת כשהיה מגרר והולך משום חצי נזק צרורות דעדיין כחו הוא ובכל מקום שהגחלת הולך שם כלו חציו ומשם ואילך הוי כח כחו ופטור ומודה בה ר' יוחנן ואפשר שזה היה דעת המגיה ונכון הוא: 


שו"ת הרדב"ז (ללשונות הרמב"ם) הלכות נזקי ממון פרק ה 
==== 
הלכה ג 
[ג] שאלת ממני אודיעך דעתי במה שכתב הרמב"ם ז"ל וכן התנה שמת מצוה קונה את מקומו ונקבר במקום שימצא בו והוא שלא יהיה מוטל על המצר ולא בתוך תחום המדינה אבל אם נמצא על המצר או בתוך התחום מוליכו לבית הקברות. ובפ"ח מהלכות טומאת מת כתב וז"ל מצאו על המצר מסלקו לצדדין שדה בור וכו' וקשו הני לישני אהדדי: 
תשובה בהלכות טומאת מת איירי לענין טומאה וכתב כי בהסתלקו לצדדין סגי בהכי ואינו צריך לטרוח יותר כגון שאין בעל השדה מקפיד, ובנזקי ממון איירי לענין תקנות עזרא וכתב שאם מצאו על המצר וניתן לפנותו משם מפני שהוא מזיק את הרבים אינו מסלקו לצדדין אם בעלי השדות מקפידין אלא מטפל בו ומביאו לבית הקברות כיון שלא קנה מקומו שהרי הוא מוטל על המצר ומזיק את הרבים וזה נ"ל פשוט. הנראה לענ"ד כתבתי: 


שו"ת הרדב"ז (ללשונות הרמב"ם) הלכות נזקי ממון פרק יא 
===== 
הלכה א 
[א] שאלת ממני אודיעך דעתי במה שכתב הרב וכל המעוכב גט שחרור אין לו קנס. ותמהו עליו כיון דהוי בעיא ולא איפשיטא אמאי לא כתב ואי תפס לא מפקינן מיניה ותו קשיא על מה שכתב מי שחציו עבד וחציו בן חורין נותן חצי קנס לרבו וכיון דקי"ל כמשנה אחרונה היכי משכחת לה קנס למי שחציו עבד וחציו בן חורין וכן קשה מה שכתב פ"ד מהלכות חובל ומזיק מי שחציו עבד וחציו בן חורין שביישו אדם וכו' אם אירע זה ביום של רבו לרבו ביום של עצמו לעצמו והא מוקמינן לה בפרק השולח לפי משנה ראשונה ואנן קי"ל כפי משנה אחרונה: 
תשובה התמיה הראשונה אינה תמיה דהתם איירי בשמת העבד ומי יתפוס. ובפ"ד דחובל ומזיק שהעבד חי כתב ואי תפס לא מפקינן מיניה אבל שתי הקושיות חזקות וכבר קדמוך הראשונים ומסתמא עמדת על דבריהם ומי אני אשר אבוא אחריהם. יש מי שכתב שהכל הוא לפי המשנה הראשונה אבל לפי משנה אחרונה אין שם ימים חלוקים לעבד ולרבו. ויש מי שדחק אותו לומר דכל שקלא וטריא דפרק השולח והברייתות הכל לפי משנה ראשונה דלא קי"ל כוותה ולפיכך העלו דכל זה איירי בשפחה דאפילו לפי משנה אחרונה יש לה יום ולרבה יום. ואכתי קשיא דבשלמא בדברי התנאים אפשר לפרש דהא דקתני עבד היינו שפחה אבל בדברי הפוסק אין נכון לומר זה ואפילו לרבינו שדרכו לתפוס לשון הברייתות כיון שאין הדין צודק בעבד כלל אלא בשפחה הוה ליה לפרושי: 
ולפיכך אית לן למשכוני נפשין לתרוצי דברי רבינו אחר בקשת המחילה מהראשונים נוחי נפש והוא כי רבינו ז"ל העתיק לשון שתי הברייתות בפרק השולח מי שחציו עבד וחציו בן חורין נותן חצי קנס לרבו וחצי כופר ליורשיו ומפרשים לה ראוי ליתן ואין לו ותניא נמי נגחו שור יום של רבו לרבו יום של עצמו לעצמו והא דלא תני הכי בקמייתא משום דקא מכליא קרנא כדמתרץ בגמרא. ואיבעיא לן התם מעוכב גט שחרור יש לו קנס או לא ודוקא במי שיצא לחירות לגמרי כגון המקדיש או המפקיר עבדו איבעיא לן אבל במי שחציו עבד וחציו בן חורין לא קא מבעיא לן דפשיטא שיש לו קנס שהרי אין זה מעוכב גט שחרור אלא מעוכב ממון והוא ורבו שותפין בו. ומאן דאתי למפשט מהך ברייתא דמי שחציו עבד וחציו בן חורין דתרווייהו מעוכבי שחרור נינהו מאי לאו לפי משנה אחרונה ושמע מינה יש קנס לעבד ושקיל ליה אדון ודחינן דמשנה ראשונה דלית ליה כופין ואדון גמור הוא בחציו ולפיכך חצי קנס לרבו ולפי זה הך ברייתא נמי דקתני נגחו שור יום של רבו לרבו יום של עצמו לעצמו לפי משנה ראשונה נמי היא אבל סובר רבינו דהוי מצי לדחויי לעולם כמשנה אחרונה ולעולם לא תיפשוט מינה דיש קנס למעוכב גט שיחרור דאנא נמי לא מבעיא לי אלא במעוכב גט שחרור לבד אבל למי שחציו עבד וחציו בן חורין פשיטא לי דאית ליה קנס והאי דדחי ליה ואוקי לה לפי משנה ראשונה לפי סברת הפושט שהיה רוצה להשוותם דתרווייהו נקראו מעוכב [גט] שחרור והכי קאמר אפילו לפי סברתך לא תפשוט מהכא אבל לדידי שתי הברייתות כפשטייהו כפי משנה אחרונה דמי שחציו עבד וחציו בן חורין יש לו קנס ואין זה מעוכב גט שחרור אלא מעוכב ממון ויש לו קנס וכל זמן שעדיין לא כפו את רבו לכתוב לו גט שחרור יש לו יום ולרבו יום ולפיכך פסק רבי שתי הברייתות דהלכתא נינהו. שור שהמית את מי שחציו עבד וחציו בן חורין נותן חצי קנס לרבו וחצי כופר ראוי ליתן ואין מי שיקחנו שור שנגחו ביומו של רבו הרי הוא של רבו ביום של עצמו הרי הוא לעצמו כל עוד שלא כפו את רבו לכתוב לו גט שחרור ואם היה מעוכב גט שיחרור ויצא לחירות לגמרי כגון המקדיש או המפקיר את עבדו שלא נשאר לו בו זכות ממון בעיא ולא איפשטא ואי תפס לא מפקינן מיניה כך נ"ל לפרש הסוגיא לדעת רבינו. ודרך זה ראיתי לו במקומות אחרים ובעל מגדל עוז האריך הרבה וחוץ מכבודו לא ירד לסוף הקושיא שיש בדברי רבינו אבל בעל מ"מ ירד לסוף הקושיא בהלכות נזקי ממון ובהלכות חובל ומזיק והעלה בשם הראשונים נוחם נפש דעבד השנוי כאן היינו שפחה, ואני בעניי יגעתי לתרץ שיהיה דברי רבינו לפי משנה אחרונה ועבד ממש דוק ותשכח: 


שו"ת הרדב"ז (ללשונות הרמב"ם) הלכות גניבה פרק ג 
 
הלכה ד 
[ד] שאלה ילמדנו רבינו במאי דכתב הרמב"ם ז"ל היתה פרה שאולה אצלו וטבחה בשבת דרך גניבה פטור אף מן הכפל שהרי איסור שבת ואיסור גניבה באים כאחד ואם אין גניבה אין טביחה ואין מכירה. וקשיא לי עלה בתלת חדא דלא אשכחן תשלומי כפל וד' וה' אלא בגנב הגונב מבית הבעלים או בשומר חנם הבא לפטור עצמו בטענת גנב אבל בשואל ונושא שכר ושוכר לא אשכחן, ומרגלא בפומא דתלמודא מה לשומר חנם שכן משלם תשלומי כפל תאמר בשומר שכר וכו'. ותו דאפילו תימא דחייב הכא דבטביחה מיירי הו"ל לרב ז"ל למימר פטור מד' וה' כפל בטביחה מאן דכר שמה. ותו דהאי לישנא דאמר ואם אין גניבה וכו' אמרה רבה בגמרא עלה האי דקאמר גנב וטבח בשבת פטור וקשיא ליה נהי דפטור מקרן משום דאיסור שבת ואיסור גניבה באים כאחד מ"מ לחייב בקנס דחדוש הוא שחדשה תורה בקנס דאע"ג (דמלטיל) [דמקטיל] משלם ולהכי קאמר דאם אין גניבה אין טביחה ואין מכירה דתשלומי ד' וה' אמר רחמנא ולא תשלומי ג' וד' ובשלמא לדידיה אתי שפיר אבל לדידן דקי"ל דאפילו בקנס אין אדם מת ומשלם מאי שייטא הכא זה נסתפק לי ואתה אדונינו לעולם תחיה תאיר עינינו בתורתך הטהורה ושכרו כפול מן השמים: 
תשובה הויות דרש"י ז"ל בפרק הגוזל ומאכיל קא חזינא הכא וכל מה שהקשה ז"ל באותה סוגיא תירץ הרמב"ם ז"ל במש"כ דרך גניבה והשתא גרסינן שפיר בהא דרב פפא נמי ואם אין גניבה אין טביחה ואין מכירה ומשכחת לה כגון שהיתה פרה שאולה אצלו ושלמו ימי שאלתה ונמצאת הפרה בחצר שהוא של שניהם והוציאה משם לגונבה ע"י חילול שבת ושחטה פטור אף מן הכפל לא מיבעיא מן הקרן דפטור אלא אפילו מן הכפל שהוא קנס פטור דאין אדם מת ומשלם קנס שהרי איסור שבת ואיסור גניבה באים כאחד ואפילו טבחה ע"י שליח דסד"א לחייב שהרי לא נתחייב בנפשו וקי"ל דאפילו ע"י שליח מתחייב דמרבינן ליה ממלת או כדאמרינן או לרבות את השליח קמ"ל דפטור דאם אין גניבה אין טביחה ואין מכירה ואי קשיא לך למה ליה למימר היתה פרה שאולה אצלו הא פרכינן לה בגמרא פרק אלו נערות וכי רב פפא פרה אתא לאשמעינן ופריקו לה רב פפא שאולה אתא לאשמעינן סד"א הואיל ואמר רב פפא משעת משיכה הוא דאתחייב ליה במזונותיה הכא נמי משעת שאלה אתחייב באונסיה קמ"ל ומשום הכי נקיט רבינו כלישנא דרב פפא ממש ושמע מינה תלת דאיכא שואל דפטור מן הקרן ואיכא גנב פטור מן הכפל ואיכא שוחט אף על גב דלא מתחייב בנפשו  (מגון) [כגון] על ידי שליח דפטור מד' וה' דאם אין גניבה אין טביחה ואין מכירה ובזה עלו דברי הרב ז"ל כהוגן דוק ותשכח: 


שו"ת הרדב"ז (ללשונות הרמב"ם) הלכות גניבה פרק ו 
 
הלכה א 
[א] שאלת ממני אודיעך דעתי במה שכתב הרב וכן אם היה רוב אותו הדבר שהוא גנוב אין לוקחין אותו. משמע שאם היה הרוב משלו לוקחין והיינו כרב דאמר מאימתי מותר ליהנות ממנו רב אמר עד שיהיה רוב משלו ושמואל אמר אפילו מיעוט משלו והלכתא כרב באיסורי. ובפרק חמישי מהלכות גזילה כתב אסור ליהנות מן הגזלן ואם היה מעט שלו אף על פי שרוב ממונו גזול מותר ליהנות ממנו משמע דאפילו אם היה מעט משלו  מותר ליהנות ממנו: 
תשובה כבר קדמך הרב בעל מ"מ אלא שלשונו מגומגם קצת ואני אבאר אין סברא לחלק בין גנב לגזלן ולא לומר דפסק חדא כרב וחדא כשמואל אלא דבהלכות גניבה איירי בדבר הנלקח אם רוב אותם הדברים גנובים או לא והיינו דכתב אין לוקחין מן הרועים צמר וכו' ולא משגיחינן אם ממון של גנב הוא רובו גניבה או לא אלא כיון שאותו הדבר שהוא קונה רובו מן הגניבה אסור אבל אם רובו משלו לוקחין דלעולם אזלינן בתר רובא וה"ה בגזלן אם אותו הדבר שבא לקחת רובו מן הגזילה אסור ואם הרוב משלו מותר. אבל בהלכות גזילה לא איירי אלא במי שבא ליהנות מן הגזלן מדברים שאינם ידועים שהם גזילה אפילו שהמעט שלו ורוב נכסיו גזילה מותר ליהנות ממנו דתלינן מן המיעוט הוא נהנה ובהא אפילו רב מודה וכולה כרב פסק ובהגהה איתא דפסק כשמואל ולא מחוור לי ורבינו חננאל פירש עד שיהיה רוב ממונו שאינו גזול והטור הסכים לדעת רבינו. נמצאת למד לפי מה שכתבנו דרוב הדבר של גניבה אסור ליהנות ממנו ורוב הממון מותר ליהנות ממנו ואין נראה כן מלשון הרב בעל המגיד ואני חושב שיש טעות סופר בלשון ואף על גב דקיימא לן הלכה  כשמואל בדיני אין זה מכלל הדינים אלא מכלל האיסורים והלכתא כרב באיסורי וקל להבין: 


שו"ת הרדב"ז (ללשונות הרמב"ם) הלכות גניבה פרק ז 
 
הלכה ד 
[ד] על מש"כ סלע שנפגמה מן הצד לא יעשנה משקל בין משקלותיו וכו'. הגיה ז"ל פי' רש"י ז"ל לפי שאם הרמאי ימצאנה יקוץ אותה סביב עד שיוציא הנקב ויוציאנה בשקל ואם גם רבינו סובר כך ראוי לכתוב בפנים ויעשנה שקל עכ"ל. ואני אומר שאין כן דעת הרב דקשיא לי על פרש"י ז"ל כיון שהוא קוצץ סביב עד שיוציא הנקב הא חסרה לה טובא ומינכרא מילתא ואיך יוציאנה בשקל. אבל הרב ז"ל פירש דברים כפשוטן סלע שנפגמה מן הצד וחסרה ונפסלה מלהוציאה בסלע לא יעשנה משקל בין משקלותיו לשקול בה כדי חסרונה שמא יבא אחר ויעשנה משקל לשקול בה משקל שלם ויבא לרמאות בו בני אדם: 


שו"ת הרדב"ז (ללשונות הרמב"ם) הלכות גזלה ואבדה פרק ו 
===== 
הלכה י 
[י] רס שאלת ממני אודיעך דעתי על מה שכתב הרמב"ם ז"ל המשחקים בקוביא כיצד וכו' הרי זה גזל מדבריהם. משמע דפסק כרמי בר חמא דאמר טעמא דמתני' דפרק זה בורר משום דאסמכתא היא ואסמכתא לא קניא ורב ששת אמר כל כה"ג לאו אסמכתא היא אלא לפי שאין עסוקין בישובו של עולם ואמרינן מאי בינייהו איכא בינייהו דגמר אומנותא אחריתי ומשמע דהלכתא כרב ששת דהא ר' יהושע בן לוי ור' יוחנן קיימי כותיה. והרב בעצמו כתב פ"י מהלכות עדות וז"ל וכן משחק בקוביא והוא שלא תהיה [לו] אומנות אלא הוא הואיל ואינו עוסק ביישובו של עולם הרי זה בחזקת שאוכל מן הקוביא שהוא גזל ע"כ ומשמע דפסק כרב ששת: 
תשובה קושטא הוא דכל האחרונים כתבו דלא הוי אסמכתא אלא כעין המשליש את שטרו או כגון אם אוביר ולא איעביד אשלם אלפא זוזי אבל משחק בקוביא לא הוי גזל ואינו פסול לעדות מטעם גזלן אלא מפני שאינו עוסק בישובו של עולם ופרש"י ז"ל אינן בקיאין בטיב דינין ומשא ומתן ואינם יראי חטא ע"כ. וטעמא דבין לרב ששת דאמר דר' יהודה לפרש דבריו דת"ק אתא ולא פליגי וכן היא סברת ר' יהושע בן לוי ור' יוחנן בין לרמי בר חמא דסבר דפליגי רבנן ור' יהודה הא אמרינן בהדיא בגמרא א"ר אבהו א"ר אלעזר הלכה כר' יהודה ורבי יהודה אית ליה דטעמא משום דאין עסוקים בישובו של עולם דקתני אמר ר"י אימתי בזמן שאין להם אומנות אלא הוא אבל יש להם אומנות שלא הוא כשרין וא"כ ס"ל דאסמכתא קניא דאי לא קניא אפילו יש להם אומנות אחרת פסולים משום גזל ומשמע דכל משחק בקוביא לא הוי אסמכתא וקני וא"כ מנא להו לתוספות לחלק בין היכא דמניחין המעות ע"ג הדף להיכא דאין מניחין וצריך לתרץ משום דאמרינן בפרק שואל אדם גבי מתניתין מפיס אדם עם בניו ובני ביתו וכו' ודבר זה אפילו בחול אסור משום קוביא משמע בהדיא דאיכא קוביא דאסירא ומשום הכי אמרו דהתם איירי בשלא הניח ע"ג הדף אבל סוגיא דפרק [זה] בורר איירי בשהניח ע"ג הדף לפי שהדף והמקום קנוי לאותו שירויח אבל הרמב"ם אינו מחלק בין מניח ללא מניח בכולהו ס"ל דהוי גזל דרבנן והיינו הך דשבת דאמרינן ודבר זה אפילו בחול אסור משום קוביא וזהו מה שכתב בהלכות גזלה ואבדה אבל ס"ל דלא סגי האי טעמא למפסליה לעדות לפי שהוא סובר דכיון דמדעתיה יהיב ליה ואגב דאי מרויח שקיל גמר ומקני ליה לגמרי וכיון שהוא סובר דבהיתירא קא עביד לית לן למיפסליה אלא מטעמא שאינו עוסק בישובו של עולם כדאמרינן בזה בורר ולגבי הא מלתא פסקינן הלכתא כר' יהודה לרמי בר חמא דסבר דפליגי רבנן עליה דר' יהודה אבל לגבי מאי דאמר רב ששת כל כה"ג לאו אסמכתא היא לא פסקינן כותיה אלא בכל גוונא הוי אסמכתא. וזהו שכתב בפ"י דהלכות עדות וכן משחק בקוביא והוא שלא תהיה לו אומנות אלא הוא וכו' וקשיא ליה ז"ל מה טעם לומר מפני שאינו עוסק בישובו של עולם שיהיה פסול לעדות כיון שאינו נפסל מטעם גזל דמורה היתירא וטעמו של רש"י לא ניחא ליה דנהי שאינו יודע בדיני משא ומתן לא בשביל זה יהיה פסול לעדות ורש"י דחק וכתב ואינם יראי חטא, וזו מנין לו ומשום הכי ארכבה הרמב"ם ז"ל אתרי רכשי ואמר הואיל ואינו עוסק בישובו של עולם הרי זה בחזקת שאוכל מן הקוביא ויודע שהוא גזל. 
קצרו של דבר פוסק כרמי בר חמא דקוביא הוי אסמכתא משום דההיא דשבת אתיא כותיה ופסיק כטעמא דמתניתין דזה בורר לענין עדות כרב ששת דר' יהושע בן לוי ור' יוחנן ור' אבהו דפסק כר' יהודה קיימי כותיה וליכא לפרושי דרב ששת אתי לאוסופי אטעמא דרמי בר חמא ואמר דלא סגי בטעמא דאסמכתא למפסליה לעדות אלא עם טעמא דאין עסוקין בישובו של עולם ונמצא פוסק כרב ששת בכולא מלתא חדא דאם איתא דמודה רב ששת דהוי אסמכתא לענין דהוי גזל אבל לענין פסול עדות לא הויא אסמכתא הכי הו"ל למימר נהי דהוי אסמכתא מ"מ לא מפסיל לעדות בהכי אלא מדקאמר כל כה"ג לא הוי אסמכתא משמע דפליג עליה בעיקר דינא דאסמכתא. ותו מאי בעי תלמודא מאי בינייהו וקאמר איכא בינייהו דגמר אומנותא אחריתי אם הוא ת"ח ויודע דאסמכתא לא קניא אפילו לרב ששת מפסיל ואם כן הו"ל למימר דגמר אומנות אחריתי ולא הוי ת"ח לרב דימי מפסיל לרב ששת לא מפסיל דמצי למימר לא ידענא דאסמכתא לא קניא אבל ת"ח דידע דאסמכתא לא קניא והוי גזל מפסיל אפילו אית ליה אומנות אחריתי דהא גזלן הוא. ותו דאם איתא סברא דאמוראי דלא סגי בטעמא דאסמכתא למפסליה לעדות מאי דוחקיה דרמי בר חמא לומר דפליגי רבנן עליה דרב יהודה וחולק על רב ששת וריב"ל ור' יוחנן דאמרו דכל מקום שאמר ר' יהודה אימתי בא לפרש דברי חכמים ובהא איכא לתרוצי דסבר כר' אבהו דאמר הלכה כר' יהודה והלכה מכלל דפליגי הילכך הנכון הוא מה שכתבנו למעלה דלענין אסמכתא פסק כרמי בר חמא משום הך דשבת, ולענין עדות פסק כר' ששת דקאי ריב"ל ור' יוחנן ור' אבהו כותיה. ותו לא מידי. והנראה לענ"ד כתבתי: 


שו"ת הרדב"ז (ללשונות הרמב"ם) הלכות גזלה ואבדה פרק ח 
===== 
הלכה יא 
[יא] עוד שאלת על מה שכתב ואפי' היה הגזלן קטן שאין מתנתו מתנה אין היורשין מוציאים מיד הכהנים. וקשיא לך הלא אין האשם לכהנים אלא א"כ גזל ונשבע והודה ואין מוסרין שבועה לקטן: 
תשובה איכא לאוקמה כגון שקפץ ונשבע וכן אתה צריך לומר לעיל אבל אם היה הגר קטן אין אתה צריך לחזור עליו אלא חזקתו שאין לו יורשים ע"כ. והלא אין נשבעין על טענת קטן אלא כגון שקפץ ונשבע ודוחק הוא לומר שאם קפץ הקטן ונשבע שתהיה שבועתו מחייבת קרן וחומש ואשם הילכך הנכון דהכא איירי כגון שגזל אביו את הגר ונשבע לו ואח"כ הודה ומת קודם שנתן ונתן בנו של הגזלן הכסף לאנשי משמר ומת אין היורשין מוציאין מיד הכהנים והא דקרי ליה גזלן משום דגזלת אביו אצלו והך דלעיל נמי איכא לפרושי כגון שהשביעו אביו של זה הגר הקטן ומת אין אתה צריך לחזר אחריו אלא חזקתו שאין לו יורשים ואפי' נשא אביו ישראלית אין לו יורשין קרינן ביה שאין ירושה אלא מצד האב ולא מצד האם: 


שו"ת הרדב"ז (ללשונות הרמב"ם) הלכות גזלה ואבדה פרק ט 
===== 
הלכה יג 
[יג] שאלת ממני אודיעך דעתי במה שכתב הרמב"ם ז"ל נתנוה הבעלים לגזלן מתנה קנאה הלוקח שאלו לא טרח לבעלים לא היו נותנין לו במתנה ומפני זה טרח כדי שיזכה בה בדין ויעמוד בנאמנותו ותתקיים ביד הלוקח. וקשה לי דהוי פלוגתא דרב אחא ורבינא וקי"ל כל היכא דפליגי הכי חד אמר וחד אמר רבינא לקולא וקי"ל כדברי המיקל: 
תשובה מטעם זה פסק ר"ח ז"ל והרשב"א והרא"ש ורוב הפוסקים ז"ל דהוי כירושה ולא קנה לוקח. ומה שכתב בעל מ"מ ואולי משום דמסתבר טעמיה דמ"ד כמכר לדעתו ז"ל עכ"ל. לא מסתבר לי כלל דאיפכא משמע דכיון דשדה זה מעיקרא לא קאי לא בחזקת גזלן ולא בחזקת הקונה ואחר כך נתנוה לו לגזלן וקיימא בחזקתיה ואיכא לאסתפוקי אי מתנה כמכר או כירושה ומסתבר דהוי כירושה כי היכי דתיקום ארעא בחזקת מרא דהיינו הגזלן אלא נ"ל דטעמו של הרב ז"ל דסתמא דתלמודא משמע דנקיט כמ"ד דהוי כמכר דגרסינן פ"ק דמציעא יהבה ניהליה במתנה פליגי רב אחא ורבינא חד אמר מתנה כירושה וחד אמר מתנה כמכר דאי לאו דטרח וארצי קמיה לא הוה יהיב ליה מתנה להכי טרח וארצי קמיה כי היכי דליקום בהימנותיה. ומדנקט טעמיה דרב אשי ולא קאמר כי היכי דלא לקרייה גזלנא פסקו המפרשים כרב אשי באידך פלוגתא דאיפליגו מר זוטרא ורב אשי בטעמיה דרב דאמר מה מכר ראשון לשני כל זכות שתבוא לידו ומינה נמי דכיון דיהיב תלמודא טעמא למ"ד מתנה כמכר מטעמא דרב אשי דקי"ל כותיה משמע דס"ל לתלמודא כמ"ד מתנה כמכר דאי ס"ל כמ"ד כירושה הו"ל למימר כי היכי דלא לקרייא גזלנא והוה אמינא כי היכי דהאי טעמא לא הוי הלכתא מימרא גופיה לא הוי הלכתא ומדמהדר למינקט טעמא דהוי הלכתא משמע דהכי ס"ל דמתנה כמכר. וכן דקדקתי מלשון הר"ן ז"ל שכתב וז"ל להכי טרח קמיה כי היכי דליקום בהימנותיה שמעינן דהלכה כרב אשי וכיון שכן אף במתנה ניחא ליה דליקום בהימנותיה עכ"ל: 


שו"ת הרדב"ז (ללשונות הרמב"ם) הלכות גזלה ואבדה פרק י 
===== 
הלכה ט 
[ט] שאלת על מה שכתב הרב אמר לו בעל הקרקע טול מה שבנית שומעין לו. וקשיא לך אמאי לא קאמר טול עציך ואבניך כדשדרו ממתיבתא כאשר כתב הרי"ף ז"ל: 
תשובה הדבר ידוע כי העצים והאבנים כשסותרין אותם מן הבנין שוין פחות ממה ששוין קודם שחברם בבנין ואם היה אומר רבינו טול עציך ואבניך הוה משמע כמו ששוין בשעת הבנין או עצים ואבנים כהם לפיכך שינה הלשון לאשמעינן דמצי למימר טול מה שבנית כלומר העצים והאבנים עצמם אשר בנית טול אותם אף על גב שכשסותר אותם אינם שוים  כבתחילה ואם אמר טול עציך ואבניך כפי אשר ישימו השמאים כדי שלא תפסיד שאר הבנין ויתרועע היסוד כגון זו כופין על מדת סדום וכ"ש אם אמר לו טול עצים כעציך ואבנים כאבניך דזה נהנה וזה אינו חסר הוא ויש מן האחרונים שכתבו דאפי' בבית העשויה ליבנות מצי בעל הבנין לומר עצי ואבני אני נוטל וכן בעל הבית מצי לומר טול עציך ואבניך ודוקא בית אמרינן הכי אבל בחצרות כבר הורו הגאונים הבונה בתוך חצרו של חבירו שלא מדעתו הרי זה כנוטע שדה העשויה ליטע ושמין לו כמה אדם רוצה ליתן בבנין זה לבנותו והוא שיבנה בנין המועיל הראוי לאותה חצר כמנהג אותו מקום ומסתברא שאין הדברים אמורים אלא שבנה שלא מדעת בעל החצר אבל אם התרה בו שלא יבנה ובנה אפי' אמר עצי ואבני אני נוטל אין שומעין לו שעל מנת כן ירד ובנה דלאו כל כמיניה לחוב את חברו בעל כרחו. וא"ת מאי שנא חורבה מחצר שנא ושנא דסתם חצר לבנין קיימא וסתם חורבה לאו לבנין קיימא דמצי למימר אני רוצה לזורעה או לנוטעה ואם יתברר שאם יטול עציו ואבניו יסתור ויקלקל הבנין אין שומעין לו דהוי כיורד לתוך שדה של חבירו דאפי' בחוצה לארץ אין שומעין לו: 


הלכה י 
[י] שאלת ממני ידיד נפשי על הבנת לשון הרב וכן זה שנוטל את השבח בלבד והיתה ידו על העליונה אינו צריך שבועה: 
תשובה אני לא ראיתי צד ספקא בהבנת לשונו ז"ל כי הוא כתב בבבא אשר למעלה מזו שכל הנוטל פחות מן הראוי לו נוטל בלא שבועה וכן כל מי שהיה דינו ששמין לו וידו על העליונה כי הך דיורד לתוך שדה חברו ברשות דשמין לו וידו על העליונה ונתרצה לקחת השבח בלבד אף על פי שההוצאה יתירה אינו צריך שבועה ואם היה השבח יותר על ההוצאה  ורוצה ליטול את השבח לא יטול עד שישבע כמה הוציא וכן כתב בבבא הקודמת וכל זה מובן בדבריו ז"ל שכתב וזה שנוטל השבח בלבד משמע שיותר מזה היה נוטל אם היה רוצה ונ"ל שזה ברור עד שתודיעני הספק או הקושיא שיש [לכ"ת] בלשון הזה. שוב פי' השואל קושייתו דכיון שהדבר ברור שהשבח פחות מההוצאה שבועה מאי עבידתה פשיטא דנוטל בלא שבועה. תשובתו דאפילו אם אמר בעל הבית ישבע כמה הוציא ויטול ההוצאה שאיני חפץ בהנאה זו קמ"ל דאין שומעין לו אלא נוטל השבח בלא שבועה ואין שומעין לבעל הבית בזה דכיון שהוא ברור שנוטל פחות מהראוי לו נוטלו בלא שבועה: 


שו"ת הרדב"ז (ללשונות הרמב"ם) הלכות גזלה ואבדה פרק יא 
 
הלכה יג 
[יג] שאלת ממני אודיעך דעתי במה שכתב הרמב"ם ז"ל מצאן בשדה חייב להחזירן עד שיגיעו לרשות בעלים ואף על פי שהרי נכנס בהם לעיר ואין דרכו בכך. ובעיא היא בפרק אלו מציאות וסלקא בתיקו ואמאי אזיל בה לחומרא כיון דהוי ספק בממונא: 
תשובה אם אין לך עליו קושיא אלא זו זו אינה קושיא דספיקא דאורייתא הוא דאמרה תורה לא תוכל להתעלם השב תשיבם וקא מספקא לן אי הוי זקן בכלל או לא ומשום הכי פסק לחומרא אלא אדרבא יש קושיא על אותם שפסקו להקל ולא יחזיר ועדיין אבאר זה בעזהי"ת. אבל יש קושיא על דברי הרב ז"ל הוא מה שתמה הר"ן ז"ל הכישה נתחייב בה. פרש"י ז"ל הואיל והתחיל להחזיר נתחייב בהשבה גמורה ולפי זה ה"ה לכלים דטעמא דמלתא כיון שהתחיל במצוה גומרה וכך הם דברי הרמב"ם ז"ל בפי"א מהל' גזלה ואבדה ויש לתמוה עליהם ז"ל משום דבפרק הספינה משמע דלא אמר רבא הכי אלא בבעלי חיים משום דאנקטינהו נגרי ברייתא עכ"ל. ואנן גברא רבה חזינא ותמיהא לא חזינא דמאן לימא לן דדוקא בבעלי חיים פשיטא ליה לרבא משום דאנקטינהו נגרי ברייתא אבל בשאר כלים מספקא ליה משום דכיון דהתחיל במצוה גומרה ואנן פסקינן לחומרא מטעמא דאמרן דאי מפשט פשיטא ליה אמאי מסקינן לה בתיקו נפשוט דדוקא בבעלי חיים אבל בשאר כלים לא. וכי תימא משום דלא בעי למפשט מדברי אמורא מ"מ הו"ל לתלמודא לפרושי דבעיין לא שייכא אליבא דרבא אלא מאי אית לך למימר דלא ידעינן בכלים מאי דעתיה דרבא אי מספקא ליה או פשיטא ליה דלא יחזיר: 
שוב ראיתי שכתב נמוקי יוסף וז"ל וצריך לי עיון על תמיהת הרב ז"ל דהכא ודאי אפי' בכלים איירינן דדרכו להחזיר בשדה לאו בבעלי חיים דוקא איירי וקי"ל דחייב ע"כ. והרי"ף ז"ל כתב דרכו להחזיר בשדה ואין דרכו להחזיר בעיר בעיא ולא איפשיטא הילכך לא יחזיר בעיר. משמע מתוך לשונו שחייב להחזיר בשדה וכשיגיע לעיר יניחנה דכיון דלאו בעלי חיים נינהו לא הפסיד לבעלים כלום. ויש מי שפירש בדברי הרב שאינו חייב להתחיל בשדה כדי שלא יתחייב לגמור בעיר אבל אם התחיל בשדה והזיזה ממקומה חייב להחזירה אף בעיר. והנכון הוא מה שכתבנו. וכן נראה שכתב [הרא"ש] על לשון הרי"ף ז"ל ונראה דבספרו היה כתוב מי אמרינן בשדה מיהא דרכו לאהדורי או דילמא השבה מעליא בעינן וכיון דלא מחייב בעיר לא מחייב אפי' בשדה ופסק לחומרא דבשדה מחייב ואינו מזלזל שם בכבודו ולא דמי להכישה נתחייב בה דלא אנקטה נגרי ברייתא דאדרבא הוליכה למקום המשתמרת יותר מבשדה ע"כ. וזה נראה הנכון שבפסקים דבשדה מתחייב בדיניה ובעיר אינו רשאי מפני שמזלזל בכבוד התורה. ואם רוצה לעשות לפנים משורת הדין יעשה כר' ישמעאל ויותר מממונו ולא מכבוד תורתו. ואפילו לפי הפירוש השני לעולם פוסק הרב ז"ל לחומרא שאם התחיל בשדה חייב להחזיר אפילו בעיר דלא שאני לן בין בע"ח לשאר דברים. והוי יודע שאפי' אם יש מי שפוסק דלא מחייב לאהדורי לא בשדה ולא בעיר לא קשיא משום דס"ל דאפי' שלא נפשטא בעיין רבא פשיטא ליה דדוקא בבעלי חיים משום דאנקטינהו נגרי ברייתא אבל שאר כלים אפי' התחיל להחזיר אם ירצה מניחה והולך לו. אבל הנכון הוא מה שכתבנו דהוי מלתא מציעתא דבשדה כדיניה וחייב ובעיר כדיניה ופטור ואינו רשאי משום כבוד התורה ותו לא מידי. הנראה לענ"ד כתבתי: 


הלכה יח 
[יח] שאלת על מה שכתב הרב כהן שראה את האבידה בבית הקברות וכו' ואין עשה דוחה לא תעשה ועשה. וקשיא לך מאי איריא מהאי טעמא תיפוק לי דאין עשה דוחה לא תעשה אלא שבשעה שדוחה לא תעשה מקיים העשה דומיא דכלאים בציצית ומילה בצרעת: 
תשובה כבר קדמך בעל מ"מ אבל לדידי לא קשיא כלל דהא ניחא בזמן שהאבידה בתוך בית הקברות אבל בזמן שהיא בסוף בית הקברות דמצות השבה וטומאה באין כאחת מאי איכא למימר משום הכי נקט הטעם שהוא כולל אפי' שאבידה בסוף בית הקברות ומפני שזה הטעם כללי בכל התלמוד כתב רבינו בסמוך ראה את האבידה ואמר לו אביו אל תחזירנה וכו' אף על גב דאיכא טעמא אחרינא דעדיפא מינה דהוא ואביו חייבין בכבודו וכיון דלענין  דינא לא נפקי מינה מידי נקט טעמא דכייל לכל המצות. אי נמי נתכוון לאשמועינן דאפילו מצות עשה של כיבוד אב ואם דתלי ביה אריכות ימים לא דחי עשה ולא תעשה אף על גב דלא צריכינן ליה הכא דשניהם חייבין בכבוד הקדוש ברוך הוא נקט ליה לאשמעינן בעלמא  דאע"ג דהוא עשה חמור אינו דוחה את לא תעשה ועשה. והשתא ניחא מאי דהוה קשיא לן אמאי איצטריכו לומר דאין עשה דוחה לא תעשה ועשה דל מהכא לא תעשה מאי אולמיה דהאי עשה מהאי עשה דלידחי ליה קמ"ל דעשה דכיבוד אב ואם חמיר טפי לא דחי אפילו עשה גרידא וכ"ש אי איכא לאו בהדיה: 


שו"ת הרדב"ז (ללשונות הרמב"ם) הלכות גזלה ואבדה פרק יב 
 
הלכה ב 
[ב] שאלת ממני אודיעך דעתי במה שכתב הרמב"ם פגע באבדת רבו עם אבדת אביו אם היה אביו שקול כנגד רבו של אביו קודמת. ובפ"ה מהלכות תלמוד תורה כתב בהפך ובעל ההגהה כתב שיש טעות בהלכות ת"ת ואין נראה מלשונו שהוא טעות: 
תשובה לעולם אין דרכי לשבש הספרים ומשו"ה אני אומר דלעולם איירי ברבו מובהק כאשר כתב הוא ז"ל בשני המקומות אבל בהלכות ת"ת איירי בשלמד ג"כ מאביו אלא שרוב חכמתו מרבו ומשו"ה משיב אבדת אביו אף על פי שאינו שקול כרבו דאיכא תרתי ולא הוצרך לפרש דבהלכות ת"ת קאי וכבר פי' בתחלת ההלכות דמצות עשה ללמד את בנו תורה ובהכי איירי שלמדו אביו תורה והתם בהלכות גזלה ואבדה איירי בשלא למדו אביו תורה ומשו"ה בעינן שיהא אביו שקול כרבו וטעמא דמסתבר הוא כדי לקיים הלשונות: 


שו"ת הרדב"ז (ללשונות הרמב"ם) הלכות גזלה ואבדה פרק טו 
 
הלכה א 
[א] שאלת ממני על מה שכתב הרב ואם היה דבר שאין בו סימן זכה בו ואינו חייב להחזירו: 
תשובה כל האחרונים ז"ל מחו ליה אמוחא הראב"ד והסמ"ג והרמב"ן והרשב"א ורבינו יהונתן כולם אמרו יהא מונח עד שיבא אליהו ורבינו ז"ל תפס לו פשט לשון המשניות דתנן הרי אלו שלו וכן כתב הסמ"ג שהגירסא כן היא אבל הענין עצמו קשה כיון שבא לידו לפני יאוש באיסור בא לידו ואמאי זכה בו לעצמו ובשלמא אם היה כותב הרי אלו שלו כלשון המשנה היה אפשר לפרש בלשונו מה שנפרש במשנה אבל כיון שכתב זכה בו משמע זכה בו לעצמו ובודאי לא אמרה רבינו בודאי הינוח והבו דלא לוסיף עלה אלא בספק הינוח אמרה ומשום דהוי כעין ספק ספיקא דשמא דרך נפילה היא ואם תמצי לומר דרך הינוח אף  על גב דעבד איסורא כשנטל הרי אמרו דאסור להחזירם וכיון שבאו הבעלים ולא מצאום ואין להם בו סימן סתמא נתייאשו וכיון שבאו לידו בתחלה בספק איסור ולבסוף ודאי נתייאשו זכה בו ואין צריך להניחו עד שיבא אליהו. וכן יש לדקדק מיתור לשון רבינו שכתב זכה בו ואינו חייב להחזירו לומר שאפי' יבא אחד ויאמר הנחתי דבר פלוני במקום פלוני אינו חייב להחזירו לו דסתמא כיון שבא ולא מצאו נתייאש ממנו הואיל ואין לו בו סימן וא"ת אפי' בודאי הינוח י"ל כיון שבא לידו בודאי איסור לא זכה בו להיות שלו לגמרי אבל אין הכי נמי שלא יחזיר. כללא דמלתא בודאי הינוח ואין בו סימן לא יטול ואם נטל לא יחזיר ויהיה מונח עד שיבא אליהו ובספק הינוח ואין בו סימן לא יטול ואם נטל לא יחזיר וזכה בו לעצמו כן נ"ל לישב דברי רבינו: 


שו"ת הרדב"ז (ללשונות הרמב"ם) הלכות גזלה ואבדה פרק טז 
 
הלכה ט 
[ט] על מה שכתב הרב ואם נמצא הכותל מלא מהם חולקין. הגיה עליו דלשון זה ט"ס הוא וראוי להיות אחר הבבא שלמטה דמחלק בלשונות של זהב בין חציו ולחוץ ובין חציו ולפנים ועל זה קאי ואם נמצא תוך הכותל מלא מהם חולקין. ואני אומר לקיים גרסת הספרים דהכי קאמר אם נמצא הכותל מלא מהם ואין שם הוכחה חולקין במה דברים אמורים כשהיה הכותל מלא מהם אבל אם לא היה הכותל מלא ואין שם הוכחה מחציו ולחוץ של מוצאן מחציו ולפנים של בעל הבית ומכל מקום מודה אני שאם ימצא ספר כתוב כאשר כתב המגיה נסמוך עליו וראוי להגיה הספרים כך אבל אם לא נמצא שום שינוי בגרסאות נסמוך על מה שכתבתי שלא לשבש הספרים: 


שו"ת הרדב"ז (ללשונות הרמב"ם) הלכות גזלה ואבדה פרק יז 
 
הלכה ז 
[ז] שאלת ממני אודיעך דעתי על מה שכתב הרמב"ם ז"ל היה אחד רכוב ואחד אחוז במוסרה הרוכב קנה הבהמה והמוסרה שעל לחיי הבהמה בלבד וזה שאחז במוסרה קנה ממנה מה שאחז בידו ושאר המוסרה לא קנה אחד מהם. וכתבו המפרשים שדעת הרב ז"ל דרכוב לחודיה קנה וקשיא הא [משני] (מנא) להו דילמא במנהיג ברגליו כדמוקמינן לה בגמרא דאי לא תימא הכי כמאן פסק והלא רב יהודה בריש מציעא פשיט דרוכב לחודיה לא קני וליכא מאן דפליג עליה: 
תשובה גם הרי"ף ז"ל השמיט כל הך שקלא וטריא דרב יהודה וכתב המשנה כצורתה היה אחד רוכב ואחד מנהיג יחלוקו וכיון דרוכב במקום מנהיג קנה כל שכן רוכב לחודיה. ואפשר דטעמיה ז"ל דכיון דסתם תלמודא מותיב ממתניתין ומהברייתות לרב יהודה משמע דס"ל דרוכב קני ואף על גב דשני להו רב יהודה במנהיג ברגליו שנוייא דחיקא הוא ואשנויי  דחיקי לא סמכינן אלא נקיטינן מתניתין כפשטה. אלא דאיכא למידק למה לא כתב הרמב"ם ז"ל המשנה דהוי רבותא טפי דרכוב במקום מנהיג קנה וכל שכן רכוב לחודיה וכתב הך דרב אשי. ומתוך כך אני אומר דרב אשי פליג עליה דרב יהודה דמוקי למתניתין במנהיג ברגליו מדקא משני לה זה קנה בהמה ובי פגיה וזה קנה מה שתפוס בידו והשאר לא קנה לא זה ולא זה ואי אמרת בשלמא דאיירי ברוכב ולא מנהיג ברגליו היינו דלא קנה במוסירה אלא בי פגיה שהוא תכשיט הבהמה והוי כגופה. אלא אי אמרת דאיירי במנהיג ברגליו ליקני נמי במוסירה מה שמגביה הבהמה בצוארה דהוי כמשוך בהמה וקני כלים שעליה דאע"ג דגבי מקח וממכר איבעיא לן כה"ג ולא איפשיטא. ואיכא מאן דפסק דלא קנה שאני מקח וממכר דאיכא למימר כיון דלא אפשיטא בעיין מוקמינן להו לכלים אחזקת מרא קמא אבל במציאה הדבר ברור דקנה הילכך הו"ל לקנות גם במוסירה כשיעור מה שמגביה הבהמה בצוארה דהוי כאילו הגביהו הוא בעצמו דנהי דהשאר לא קנה שסייע חבירו בהגבהתו ואיהו לא קני לאחריני מקני אבל מה שהגביה הבהמה היה ראוי לקנות אם איתא דאיירי במנהיג ברגליו ומדקאמר רב אשי דלא קנה במוסירה אלא בי פגיה משמע דמוקי מתני' כפשטה ברוכב ולא מנהיג ודלא כרב יהודה ואית לן למפסק כרב אשי דבתרא הוא ומשום הכי כתב הרב ז"ל מימרא דרב אשי לאשמעינן דמהכא פסקינן דרוכב לחודיה קני והשמיט מתניתין דממילא ידעינן דרוכב ומנהיג חולקים דבשלמא אי רוכב בעלמא קני היינו שחולק אלא אי רוכב בעלמא לא קנה אמאי פליג עם המנהיג הוה ליה כאיניש דעלמא. והנראה לענ"ד כתבתי: 


שו"ת הרדב"ז (ללשונות הרמב"ם) הלכות חובל ומזיק פרק ב 
===== 
הלכה יט 
[יט] שאלת על לשון [הרמב"ם] עלו צמחים שלא מחמת המכה חייב לרפאותו ואינו נותן לו דמי שבתו. וכל סוגיית החובל משמע שאינו חייב לרפאותו: 
תשובה כבר קדמך בעל מ"מ והעלה דטעות סופר הוא וגם הראב"ד השיג עליו. ומה שכתב בעל מגדל עוז ליישב דברי רבינו, אינו כלום שלא ראה הגרסא של הספרים שלנו דגרסינן התם אמר מר יכול אפילו שלא מחמת מכה ת"ל רק שלא מחמת מכה בעי קרא בתמיה אמרי מאי שלא מחמת מכה כדתניא הרי שעבר על דברי רופא ואכל דבש או כל מיני מתיקה מפני שכל מיני דבש או מיני מתיקה קשין והעלה מכתו גרגותני יכול יהא חייב לרפאותו ת"ל רק הא קמן דאפילו גרגותני שעלה מחמת מכה נתמעט מן הכתוב, ואם גירסת רבנו היא כמו שכתוב בספרים שלנו צ"ל דגירסא אחרת היתה לו בגמרא והנכון דט"ס הוא והכי מסתבר: 


שו"ת הרדב"ז (ללשונות הרמב"ם) הלכות חובל ומזיק פרק ד 
===== 
הלכה ה 
[ה] עוד שאלת שכתב הנוגף את האשה וכו' לא חילק הכתוב בין שוגג למזיד וכו'. משמע דפסק כחזקיה ובסמוך כתב אבל אם נתכוין לחבירו ונגף את האשה וכו' ומשלם דמי וולדות וקשיא לך נהי דבחדא פסק כחזקיה ובחדא כרב אדא בר אהבה מ"מ צריך טעם דהא שוגג ושאינו מתכוין כהדדי נינהו ופטורין מן המיתה ויש בשניהם עון מיתה: 
תשובה מתוך דבריך נראה שאתה סובר דחזקיה ורב אדא בר אהבה פליגי ואין אני אומר כן דהא דאמר חזקיה לא חלקת בין מתכוין לשאינו מתכוין לחייבו ממון אלא לפוטרו ממון היינו כשנתכוין להרוג את זה והרג את זה דאע"ג דלא נתכוין לזה מ"מ יש בו עון מיתה ולפיכך פטור מן הממון וכתבה רבינו פ"ד מהלכות רוצח ושמירת נפש והא דאמר רב אדא בר אהבה בפרק ד' וה' אנשים שנתכוונו זה לזה אף על גב דיש אסון לאשה יענשו איירי  כשנתכונו להזיק זה את זה אף על פי שהיה אסון לאשה אין כאן עון מיתה שהרי לא נתכוונו להרוג  זה את זה ולפיכך יענשו ובהא מודה חזקיה והיכא דנתכוונו להרוג זה את זה מודה רב אדא לחזקיה וזהו שכתב רבינו בהלכות חובל ומזיק בד"א כשנתכוין לאשה אבל אם נתכוון לחבירו ונגף את האשה אף על פי שמתה הואיל והמיתה בלא כוונה כלומר בלא כוונה להמית  הרי זה כדבר שאין בו מיתת בי"ד ומשלם דמי וולדות דאית בה תרתי חדא שלא נתכוון להרוג ותו שלא נתכוון לאשה אבל אם נתכוון לאשה אף על פי שלא נתכוון להרוג פטור מדמי  ולדות או שנתכוון להרוג אף על פי שלא נתכוון לאשה פטור מדמי ולדות וטעמא רבה איכא לחלק  בין נתכוון לאשה אף על פי שהוא שוגג למי שנתכוון להזיק את חבירו והיה אסון באשה וכתב רבינו כל דבר במקומו. זה נ"ל בדעת רבינו אף על פי שאין נראה כן דעת בעל מגיד משנה אף על פי שאיני כדאי לחלוק: 


שו"ת הרדב"ז (ללשונות הרמב"ם) הלכות חובל ומזיק פרק ו 
===== 
הלכה א 
[א] על מש"כ המזיק ממון חברו חייב לשלם נזק שלם בין שהיה שוגג בין שהיה אנוס הרי הוא כמזיד. וכתב בעל מגיד משנה וכבר כתבתי פ' ראשון דאונס גמור שכתבו ז"ל שהוא פטור והרב לא חלק ע"כ. וכתב המגיה גם הרב חילק כנזכר למטה בבבא של עולה בסולם ע"כ. ולא ירדתי לסוף דעתו שהרי הוא ז"ל כתב על אותה בבא עצמה וז"ל והטעם שיהיה פטור לדעת הרב מפני שהן אונסין גמורין ואין רוח שאינה מצויה אונס כ"כ ע"כ. וכי תוך כדי דבור חזר בו אלא הדבר ברור דג' מיני אונס יש רוח מצויה לכולי עלמא חייב רוח שאינה מצויה נקרא אונס גמור לגבי רוח מצויה לדעת הרב חייב ולדעת קצת מפרשים פטור היה עולה בסולם והיתה חזקה ומהודקת מודה הרב בזה שהוא פטור לפי שהוא אונס גדול וזהו שכתב שזו מכה בידי שמים היא אפילו בזו חייב הראב"ד ז"ל דמאי שנא מישן ומרוח שאינה מצויה והרב עצמו תירץ קושיא זו וכתב שזו מכה בידי שמים היא ולפיכך אני סובר שלא השיג הראב"ד ז"ל על זה ואיננה בקצת ספרים. אבל תמהתי על המגיה שהוא רגיל לחטט אחרי דברי בעל מגדל עוז שכתב לתרץ השגת הראב"ד וז"ל ודקא מקשה מאי שנא ודאי שנא ושנא דבסולם הוה ליה לעיוני ולהתבונן בהם מה שאין כן ברוח ובישן דלאו בידו ע"כ. והלא מהאי טעמא הוה ליה להתחייב טפי אלא מאי אית לך למימר שחשב שהשגת הראב"ד היא על החלוקה הראשונה שאם לא היתה מהודקת וחזקה חייב ולזה נראה טעם לחיוב דהוה ליה לעיוני ולהתבונן בהם והא ודאי ליתא שהרי הראב"ד השיג מאי שנא אונס זה מרוח שאינה מצויה ומן הישן משמע דאחלוקת הפטור משיג וכתב דסבירא ליה כדעת שאר המפרשים דברוח שאינה מצויה פטרי יגיד עליו רעו ומן הישן דלכולי עלמא חייב. ותו כיון שהרב הוא סובר דברוח מצויה חייב וכי משיג עליו מסברת עצמו אלא ודאי אית להאי השגה אסיפא היא וזהו שכתב הרב בעל מגיד משנה ואין רוח שאינה מצויה אונס כ"כ הילכך דברי בעל מגדל עוז צריכין עיון: 


שו"ת הרדב"ז (ללשונות הרמב"ם) הלכות חובל ומזיק פרק ז 
===== 
הלכה ז 
[ז] שאלת אודיעך דעתי במה שכתב הרמב"ם כיצד הזורק כלי וכו' שסילוק הכרים והכסתות גרם שישבר הכלי. ומלבד מה שהשיג הראב"ד, קשיא מה שכתב בסמוך הזורק כלי של חבירו וכו' הזורק חייב מאי שנא רישא דפטור הזורק ומאי שנא סיפא דחייב הזורק: 
תשובה שנא ושנא דברישא איכא תרתי לפטור הזורק ולחייב המסלק דרישא איירי בזורק כלי שלו שיש לו רשות לעשות בשלו מה שירצה ובשעה שזרק פסקו גירי דיליה והמסלק עשה שלא כדין דמה לו לסלק כרים וכסתות שאינם שלו ולא ברשותו ולפיכך הוא גרם את כל הנזק וחייב וסיפא איירי בזורק כלי של חבירו ע"ג כרים וכסתות של בעל הכלי ואיכא תרתי לחייב את הזורק חדא דזרק כלי שאינו שלו והוה ליה לאסוקי אדעתיה שמא יבא בעל הכרים לסלוקינהו ותו דבעל הכרים יש לו רשות לטלטל כלי ממקום למקום ולפיכך חייב הזורק בכל הנזק דאע"ג דבאותה שעה פסקו גירי דיליה הוי ליה לאסוקי אדעתיה שמא יסלקום בעליהם ואם קדם אחר וסלקם שניהם שותפין בנזק הזורק לא היה לו לזרוק כלי שאינו שלו והמסלק לא היה לו לטלטל כלים שאינם שלו נמצא שניהם גרמו הנזק וחייבין לשלם בין שניהם. כן נ"ל ליישב דברי רבינו ולתרץ השגת הראב"ד ז"ל: 


שו"ת הרדב"ז (ללשונות הרמב"ם) הלכות רוצח ושמירת הנפש פרק א 
===== 
הלכה יד 
[יד] שאלת ממני אודיעך דעתי במה שכתב הרמב"ם ז"ל כל היכול להציל ולא הציל עובר על לא תעמוד על דם רעך. וקשיא לך חדא שהרי כתב זה הדין למטה. ותו דלמטה כתב עובר על שני לאוין ועשה של וקצותה את כפה: 
תשובה מה שכתב הרב ז"ל כל היכול להציל וכו' איירי במי שיכול להציל להדיא בלא שיסתכן המציל כלל כגון שהיה ישן תחת כותל רעוע שהיה יכול להעירו משנתו ולא העירו או כגון שיודע לו עדות להצילו עבר על לא תעמוד על דם רעך. ולא זו בלבד אלא אפילו יש בו קצת ספק סכנה כגון ראה אותו טובע בים או לסטים באים עליו או חיה רעה שיש בכל אלו ספק סכנה אפ"ה חייב להציל ואפילו שלא היה יכול להציל בגופו לא נפטר בשביל כך אלא חייב להציל בממונו. ולא זו בלבד דברי היזיקיה אלא אפילו שמע עכו"ם וכו' דלא ברי היזיקיה כולי האי דדילמא ממלכי ולא עבדי אפ"ה חייב להציל ואם לא הציל עבר על לא תעמוד על דם רעך ובכל הני לא שייך לא תחוס עינך שהרי אינו מצווה לחוס (עליו) [על] העכו"ם. ולא שייך נמי וקצותה את כפה שהרי אינו מצווה שלא לחבול בהם אבל ישראל הרודף אחר חבירו להורגו או אחר הערוה לבועלה ויכול להציל ולא הציל הרי זה ביטל מצות עשה דכתיב וקצותה את כפה ועבר על שני לאוין על לא תחוס עיניך ונוסף עליו על לא תעמוד על דם רעך הכולל את כל מי שיכול להציל ולא הציל, וא"ת היכי שייך במי שבא על הערוה לא תעמוד על דם רעך שהרי אינו רוצה להורגה. וי"ל דקרא הכי משמע לא תעמוד על תקלת רעך ואשה זו נפגמת ע"י בעילה זו. אי נמי לפעמים לא תתרצה ויהרגנה האנס. והוי יודע שיש בכלל לאו זה שלא יעמוד על הפסד ממון חבירו אלא שאינו חייב להכניס עצמו לספק סכנה בשביל ממונו אבל להציל נפש חבירו או שלא יבא על הערוה אפי' במקום דאיכא ספק סכנה חייב להציל והכי איתא בירושלמי. ומ"מ אם הספק נוטה אל הודאי אינו חייב למסור עצמו להציל את חבירו ואפי' בספק מוכרע אינו חייב למסור נפשו דמאי חזית דדמא דידך סומק טפי דילמא דמא דידיה סומק טפי אבל אם הספק אינו מוכרע אלא נוטה אל ההצלה והוא לא יסתכן ולא הציל עבר על לא תעמוד על דם רעך. הנראה לענ"ד כתבתי: 


שו"ת הרדב"ז (ללשונות הרמב"ם) הלכות רוצח ושמירת הנפש פרק ד 
===== 
הלכה א 
[א] שאלת ממני אודיעך דעתי על מה שכתב הרמב"ם ז"ל המתכוין להרוג את זה והרג לזה פטור ממיתת בי"ד. והוי פלוגתא דרבנן ור' שמעון במתניתין פרק אלו הן הנשרפין והיכי שביק רבנן דרבים נינהו ופסק כר' שמעון וגם בפירוש המשניות כתב והלכה כר' שמעון ולא כתב טעם: 
תשובה כבר השיגו הראב"ד ז"ל על זה וגם אחרים אבל מ"מ נ"ל דיפה כיון הרב ז"ל לפסוק כרבי שמעון מכמה טעמי חדא מדבעי תלמודא עלה דהך מתניתין פשיטא קאי ראובן ושמעון ואמר אנא לראובן קא מכוינא לשמעון לא קא מכוינא היינו פלוגתייהו כלומר דרבנן ור' שמעון. אמר לחד מינייהו מאי אי נמי כסבור שהוא ראובן ונמצא שמעון מאי ת"ש דתניא ר' שמעון אומר עד שיאמר לפלוני אני מכוין ולרבנן לא נפקא מינה מידי וכיון דבעי סתם תלמודא אליבא דר' שמעון משמע דהכי הלכתא. ותו מדשיילינן מאי טעמיה דר' שמעון ואמרינן דאמר קרא וארב לו וקם עליו עד שיתכוין לו והכי משמע פשטיה דקרא ואף על גב דמתרצינן נמי אליבא דרבנן דאמרי דבי ר' ינאי פרט לזורק אבן לגו מ"מ פשטיה דקרא כר' שמעון אתי. ותו מדאמר רבא האי תנא דבי חזקיה מפקא מדרבי ומפקא מדרבנן דתנא דבי חזקיה מכה אדם ומכה בהמה מה [מכה] בהמה לא חלקת בה בין שוגג למזיד בין מתכוין לשאינו מתכוין בין דרך עלייה לדרך ירידה. אף מכה אדם לא תחלוק בו וכו' ומסיק למלתיה ואי בר קטלא הוא מאי איצטריך למפטריה ממון אלא ש"מ לאו בר קטלא הוא ולאו בר ממונא ובהכי סלקא סוגיין ולא אשכחנא מאן דפליג עליה דרבא הכא. והאי ברייתא דחזקיה הלכתא היא ומייתינן מינה בכולי תלמודא וכיון דמפקא מדרבנן משמע דלית הלכתא כוותייהו. ורבא נמי דקאמר דברייתא מפקא מדרבנן משמע דלא ס"ל כוותייהו. ותו כיון דהוי פלוגתא בנפשות אית לן למיזל בתר המיקל כדאשכחן דהקילה תורה כמה קולות וקרא כתיב ושפטו העדה והצילו העדה. ולא שאני סומך על כלל זה אלא לסניפין לפסקו של הרב ז"ל דשבק רבים ופסק כיחיד ויפה כיון ז"ל וכן פסק המאירי ז"ל: 


שו"ת הרדב"ז (ללשונות הרמב"ם) הלכות רוצח ושמירת הנפש פרק ה 
===== 
הלכה ב 
[ב] שאלת ממני לישב לך לשון הרמב"ם ז"ל לפיכך אם לא פרכס או ששחטו במקום שאין הרוח מנשבת בו כגון בית סתום של שיש הרי זה גולה וכן כל כיוצא בזה. וקשה מדידיה אדידיה דהא אמר לעיל (אם) שמא הוא קרב את מיתתו או הרוח נכנסה בחבורה והרגתו משמע דאינו גולה עד דאיכא תרתי דשחטו בביתא דשישא ולא פרכס והכי איתא בגמרא בהדיא: 
תשובה איברא דאם היה כח בידי להגיה הייתי מגיה אם לא פרכס כל שהוא ושחטו במקום שאין הרוח וכו' דהשתא אינו גולה עד דאיכא תרתי כפשוטה דסוגיין אבל אין לנו להגיה ספרים מדעתינו. ולפיכך אני אומר שכונת הרב ז"ל לומר כי הפרכוס מקרב המיתה ובלבול הרוח הורג והשתא הכי מתפרש לשונו אפילו שחט בו שני הסימנים ועמד מעט אינו גולה ולפיכך כיון ששחט בו שנים אי אפשר שיחיה ליכא למיחש אלא לשמא יקרב את מיתתו לפיכך אם לא פרכס כלל אפילו שחט אותו בשדה גולה דליכא למיחש שמא הרוח נכנסה בחבורה והרגתו דהא הרוג ועומד הוא או ששחטו ולא שחט בו רוב שנים ולא פרכס במקום שאין הרוח מנשבת בו וכו' הרי זה גולה דודאי הוא הרגו כיון דלא פרכס וליכא רוח והאי או לא אדסמיך ליה קאי אלא אדלעיל דכתב שחט כל שתי הסימנים או ששחטו וכו' והנראה לענ"ד כתבתי: 


הלכה ג 
[ג] שאלת ממני אודיעך דעתי במה שכתב הרב ז"ל ישראל שהרג בשגגה את העבד או את גר תושב גולה. וקשיא לך דתנן בהדיא פרק אלו הן הגולין הכל גולין ע"י ישראל וישראל גולין על ידיהם חוץ מע"י גר תושב משמע שאינו גולה ע"י גר תושב. ותו כיון שאם הרגו במזיד אינו נהרג עליו אם כן כשהרגו בשוגג למה יגלה עליו. ותו דמייתי ראיה מקרא שנאמר לבני ישראל ולגר ולתושב בתוכם והאי קרא מוקמינן ליה בגמרא בתושב שהרג את התושב אבל ישראל שהרג את התושב לית לן קרא לחייב עליו גלות: 
תשובה כבר קדמך הראב"ד ז"ל וכתב אין נראה כן מההלכה שהוצרכו להביא עבד וכותי מן הרבוי אלמא גר תושב אין גולין עליו ואינו נהרג עליו ועוד כי יכה את רעהו כתיב עכ"ל. וצריך ליישב הסוגיא לדעת הרב ז"ל ותחלה צריך שתדע כי הרב ז"ל גורס במתני' חוץ מגר תושב ופי' חוץ מגר תושב שאם הרג את ישראל אינו גולה עליו אלא נהרג ולא קאי אסיפא דקתני וישראל גולין על ידיהן אלא ארישא דקתני הכל גולין ע"י ישראל חוץ מגר תושב שאינו גולה אלא נהרג והיינו דקא בעי תלמודא הכל גולין ע"י ישראל לאתויי מאי ומהדרינן לאתויי עבד וכותי ולא קאמר לאתויי תושב דגר תושב אינו גולה ע"י ישראל אלא נהרג ומשום דתלמודא קאי לפרושי רישא לא מצי למימר לאתויי תושב אבל סיפא דקתני וישראל גולין על ידיהם לעולם אימא לך דגולה אפי' ע"י תושב ודקא קשיא לך כיון שאינו נהרג עליו אמאי גולה עליו לא קשיא דלעולם ישראל ההורג צריך כפרה ולפיכך כשהרג את גר תושב במזיד להרוג אותו אי אפשר להגלותו אי אפשר שהרי מזיד הוא ואין ערי מקלט קולטין את המזיד אבל כשהרגו בשוגג בעי כפרה ומשו"ה גולה כי היכי דליהוי ליה כפרה. 
ועל מה שהקשה הראב"ד ז"ל דהא כי יכה את רעהו כתיב ולדידיה מי ניחא והא תניא ישראל גולה ולוקה ע"י כותי ופרכינן עלה בגמ' בשלמא עבד וכותי וכו' אלא ישראל גולה ולוקה ע"י כותי בשלמא גולה דקטליה אלא (גולה) [לוקה] אמאי דלטייה ונשיא בעמך לא תאור בעושה מעשה עמך אלא אמר רב אחא בר יעקב כגון שהעיד בו והוזם משמע דבין המקשה ובין המתרץ ניחא להו דגולה ישראל ע"י כותי ואמאי והא כתיב כי יבא את רעהו וכותי אינו רעהו במצות שהרי אינו עושה מעשה עמך שהרי אינם מקיימים אלא מקצת מצות שהחזיקו בהם וכל זה קודם שמצאו להם דמות יונה בהר גריזים אבל אח"כ הרי הם כעכו"ם גמורים אלא מאי אית לך למימר כיון דשייך במקצת מצות רעהו קרינן ביה תושב נמי כיון שקבל עליו ז' מצות בני נח רעהו קרינן ביה אבל בענין הקללה בעינן שיהיה עושה מעשה עמך ממש ואם לאו אין לוקין עליו. 
תו גרסינן בגמרא עלה דסיפא דקתני חוץ מגר תושב וכו' אלמא גר תושב עכו"ם הוא לדעת הרב ז"ל דייקינן לה מדקתני הכל גולין ע"י ישראל חוץ מגר תושב ואמרינן עלה לאתויי מאי לאתויי עבד וכותי ולא אמרינן לאתויי גר תושב נמי וחוץ מגר תושב דקתני מתני' קאי אסיפא לומר שאין ישראל גולה על ידו. משמע דגר תושב גרע מעבד וכותי והוי כעכו"ם אימא סיפא גר תושב גולה ע"י גר תושב אמר רב כהנא לא קשיא כאן בגר תושב שהרג גר תושב כאן בגר תושב שהרג ישראל פי' קרא דכתיב לבני ישראל ולגר ולתושב בתוכם בגר תושב שהרג גר תושב ערי מקלט קולטות וקרא דכתיב תהיינה לכם ולא לגרים בגר שהרג את ישראל. וא"ת לדעת הרב ז"ל אמאי לא מוקמינן קרא דלגר ולתושב בישראל שהרג את גר תושב. וי"ל דקרא בקליטה איירי דכתיב תהיינה שש הערים ומשו"ה מוקמינן בגר תושב שהרג את גר תושב לאשמעינן דערי מקלט קולטות את גר תושב אבל אי הוה מוקמי ליה בישראל שהרג את גר תושב לא אתי לאשמעינן אלא דגולה עליו ובהכי לא איירי קרא דאי לאשמעינן דקולטות את ישראל לא צריך קרא וקל להבין. 
וא"ת מי דחקו לרב ז"ל לפרש ולחייב את ישראל ההורג את גר תושב גלות לימא מתני' כפשטה דחוץ מגר תושב אכולה מתניתין מהדר דאין ישראל גולה על ידו ולא גר תושב גולה ע"י ישראל כאשר כתבו שאר המפרשים וכתב משום דבעי כפרה וכדכתיבנא לעיל, הא ודאי ליתא דלא מצי הרב לחיובי גלות מסברא דנפשיה אי לית ליה על מי שיסמוך וליכא למימר דאפלוגתא דרבא ורב חסדא סמיך דאתמר קסבור בהמה ונמצא אדם עכו"ם ונמצא גר תושב רבא אומר חייב אומר מותר קרוב למזיד רב חסדא אמר פטור אומר מותר אנוס הוא ורש"י ז"ל והתוספות פירשו בגר תושב ההורג וקשיא טובא חדא כיון דסתמא איפליגו בישראל מיירי. ותו דהא דקאמר אדם על כרחך בגר תושב היא וכן כתבו התוספות בהדיא וברישא קרי ליה אדם ובסיפא קרי ליה גר תושב ומשו"ה הא דרבינו מפרש לה בישראל ההורג ומאי חייב חייב גלות והא ודאי ליתא דרבא גופיה אמר קרוב למזיד הוא והאי טעמא שייך לפוטרו מגלות ולא לחייבו גלות. ותו דאי חייב גלות קאמר לא אתי שפיר אזדו לטעמייהו וק"ל. ותו דאיהו ז"ל כתב בהאי פירקא וכן גר תושב שהרגו גר תושב מפני שעלה על דעתו שמותר להרגו הרי זה קרוב למזיד ונהרג עליו הואיל ונתכוון להרגו ע"כ. והרי זו פלוגתא דרבא ורב חסדא ופסק כרבא משמע דאיהו נמי בגר תושב שהרג מפרש לה והא דנקט לה כסבור שהוא בהמה ונמצא אדם לאשמעינן דאפילו בכי האי גוונא הוי אומר מותר וקרוב למזיד וחייב מיתה הואיל ונתכוון להרוג מיהת וכ"ש היכא דנתכוון להרוג אותו ממש דפשיטא דמזיד הוא ומה שהקשינו לעיל איכא למימר דהא דנקיט לה סתמא אף על גב דאיירי בגר  תושב משום דשמעינן מינה נמי לישראל שהרג את ישראל כסבור שהוא בהמה או כסבור שהוא עכו"ם אינו גולה עליו דקרוב למזיד הוא ותרתי שמע מינה גר תושב שהרג גר תושב אינו גולה אלא נהרג ואם ישראל שהרג את ישראל אינו גולה דלא סגי ליה בגלות ואינו נהרג דלאו מזיד גמור הוא וברישא קרי ליה אדם לגבי בהמה ובסיפא קרי ליה גר תושב לגבי עכו"ם וברור הוא. ומשו"ה משמע לי דסמיך אמאי דאמרינן לעיל לר' שמעון דאמר חנק חמור מסייף שגגת סייף ניתנה לכפרה שגגת חנק לא ניתנה לכפרה לרבנן דאמרי סייף חמור מחנק שגגת חנק נתנה לכפרה שגגת סייף לא ניתנה לכפרה משמע דעיקר גלות כי היכי דלהוי ליה כפרה כדאמרינן בכל דוכתא גלות מכפרת עון וכיון דגר תושב מקיים ז' מצות ההורגו צריך כפרה ומשום הכי מגלינן ליה. ומאי דקשיא לך דמייתי קרא לישראל שהרג את גר תושב. לא קשיא דלא מייתי קרא אלא לעבד שהרג את ישראל בשגגה או את גר תושב וכן גר תושב שהרג את גר תושב או את העבד. תדע שהרי הפסיק הרב ז"ל ופסק הדין ברישא וכתב ישראל שהרג בשגגה את העבד או את גר תושב גולה וזה ברור למי שהוא רגיל בלשונו ז"ל. אי נמי איכא לתרוצי בעיקר קושיין אמאי סמיך דילמא הוה גריס בספרי בהדיא ישראל שהרג את גר תושב לוקה כמו שכתב בעל מגדל עוז אבל בספרים שלנו גריס איפכא: 


שו"ת הרדב"ז (ללשונות הרמב"ם) הלכות רוצח ושמירת הנפש פרק ו 
===== 
הלכה ה 
[ה] וכל הרצחנין שהרגו בעד אחד או בלא התראה וכיוצא בהם אם הרגן גואל הדם אין להם דמים. וקשיא טובא למה נאמין עד אחד להתיר דמו של זה לגואל הדם וקרא כתיב לא יקום עד אחד באיש לכל עון ולכל חטאת ודקדקו ז"ל לכל עון ולכל חטאת אינו קם אבל קם הוא לשבועה משמע כי לכל הדברים עד אחד לאו כלום הוא וכבר תמה עליו הראב"ד ז"ל. נ"ל שלא היתה כוונתו להתיר דמו בעד אחד אלא כלומר שלא התרה בו אלא אחד אבל לעולם שנים היו רואים אותו. ומה שכתב שהרגו בעד אחד כלומר בעדות שלם של אחד דהיינו התראה או שהרגו בלא התראה כלל וכגון שלא שמע חבירו ההתראה שאם שמע לא בעינן שיתרו בו שניהם אלא אפילו אחד מן העדים או אפי' אחר בפני עדים ואפי' אשה או עבד או אפי' שמע קול המתרה ולא ראהו הויא התראה אלא הכא במאי עסקינן כגון שהעד אומר אני התרתי והשני אומר אני ראיתי המעשה אבל לא התרתי בו ולא שמעתי התראת חבירי שנמצא שיש בכאן חצי עדות שלימה. כל זה כתבתי ליישב לשון הרב ז"ל ומ"מ לבי אומר לי שיש טעות סופר בלשון וכך צריך להיות שהרגו בעדים זה אחר זה וכו' וכיוצא בזה הלשון כתב בפרק ד' ההורג נפשות ולא היו שם עדים רואין אותו כאחד אלא ראהו האחד אחר האחד. וא"ת אם כן מאי שנא דהתם כונסין אותו לכיפה והכא נמסר דמו לגואל הדם. וי"ל דאם ברח ולא הכניסוהו לכיפה איצטריך לאשמעינן שאם הרגו גואל הדם אינו נהרג עליו ועל כרחך אתה צריך לתרץ דהא בעדים ולא התראה כתב למעלה שמכניסין אותו לכיפה והכא כתב שאין לו דמים. והנראה לענ"ד כתבתי: 


הלכה י 
[י] על מש"כ וכן אם נכנס לקרן זוית והמיתו שם בשגגה או שדחפו בגופו וכו' הרי כל אלו קרובים למזיד ואינם נקלטים. הגיה דבברייתא משמע דאם דחפו בגופו גולה ותו דקרן זוית משמע בפרק המניח דפטור משום דהוי אונס והרב ז"ל כתב מפני שהוא קרוב למזיד והראשונה העלה בצ"ע והשנית כתב אולי סובר דדבר הלמד מעניינו הוא. ואני אומר דודאי דעת הרב הוא דהא דתניא בברייתא הדפו שדחפו בגופו על רישא קאי דתניא אם בפתע פרט לקרן זוית בלא איבה פרט לשונא והאי פרט קאי נמי אהדפו פרט לדחפו בגופו. תדע דאי לחייבו גלות קא אתי הוה ליה למימר להביא שדחפו בגופו כדקתני סיפא או השליך עליו להביא ירידה שהוא צורך עלייה. ומה שהקשה המגיה וז"ל אך רחוק הוא כי בפשוטו של הדפו משמע שדחפו בגופו ואיך נמעט אותה ע"כ ולדידיה מי ניחא ואי הדפו משמע שדחפו בגופו מה צריך לרבויי היא היא אלא הדבר ברור כי הדפו מלשון קול עלה נדף כי כמו שהעלה נדף אף על פי שאין נוגעים בו כך זה הדפו בלא נגיעה כגון שהיו  עוברים על הגשר ומכח תנועתו של זה נהדף חברו ומת הרי זה גולה פרט שאם הדפו בגופו בלא מתכוין אינו גולה לפי שהוא קרוב למזיד כאשר כתב הרב. גם מה שהקשה דגבי נזיקין משמע דקרן זוית פטור משום דאנוס הוא והרב פטר ליה הכא לפי שהוא קרוב למזיד ואולי דעת רבינו שהוא דבר הלמד מעניינו וכו' ומשום הכי לא רצה לפרשה כי ההיא דפרק המניח. ואני אומר דלא ברצון תליא מילתא אלא בטעמא תליא מילתא דהתם גבי נזיקין איכא למימר דאנוס הוא שהרי הנזק בא פתאום כשזה יוצא מזוית זו ונכנס בזוית אחרת אבל לגבי מיתה אי אפשר אם לא שהיה רץ בכח וסכינו בידו או אחת משאר כלי משחית והרג את חברו ולפיכך הוי קרוב למזיד ולא אנוס דהוה ליה ללכת בנחת כיון שיש בידו כלי משחית ונמצא שהרב טעמו ונמוקו עמו: 


שו"ת הרדב"ז (ללשונות הרמב"ם) הלכות רוצח ושמירת הנפש פרק יג 
====== 
הלכה ח 
[ח - ט] שאלת ממני כיון דאיפסיקא הלכתא צער בעלי חיים מן התורה מאי טעמא זקן ואינה לפי כבודו למה אינו פורק משום צער בעלי חיים. ועוד איך פסק הרמב"ם ז"ל אם היה בעל הבהמה שם והלך וישב לו ואמר לזה שפגע בו עליך המצוה אם רצית לפרוק פרוק הרי זה פטור שנאמר עמו. עוד כתב אבל בהמת עכו"ם ומשאו אינו חייב ליטפל בו אלא משום איבה ואמאי הא איכא משום צער בעלי חיים: 
תשובה השאלה הראשונה אשר שאלת תירץ הרמב"ן ז"ל דעשה דכבוד תורה עדיף. וכתב עלה הר"ן דלא מחוור דזקן לאו דוקא שקנה חכמה אלא ה"ה למכובד וכדאמרינן כל שבשלו פורק וטוען בשל חבירו נמי אבל כל שאין דרכו בשלו אינו חייב בשל חבירו וכן דעת הרמב"ם ז"ל פי"ג מהלכות רוצח ושמירת נפש אלא כך נ"ל דכיון דצער בעלי חיים הותר לתשמישן של בני אדם כל שכן בכבוד בשב ואל תעשה דגדול כבוד הבריות ע"כ. ואני אומר שלא היתה כונת הרב ז"ל במה שאמר דעשה דכבוד תורה עדיף דוקא בזקן שקנה חכמה אלא אפי' זקן מכובד ומשום דגדול כבוד הבריות שדוחה את לא תעשה שבתורה כל שכן שידחה צער בעלי חיים אפי' שהוא מן התורה שהרי אין בו לאו ולא עשה ומ"מ השאלה הראשונה מתורצת. והשאלה הב' איברא דכולה סוגיא משמע דבחנם פטור אבל בשכר חייב אבל הרב ז"ל [לא] איירי בהלכות רוצח ושמירת נפש אלא בדין חיוב הפריקה ומשום הכי כתב פטור מדין פריקה אבל חייב משום צער בע"ח ונפקא מינה שחוזר ותובע שכרו בבי"ד. אי נמי דמותר לקחת השכר והיינו דלא כתב אינו חייב ליטפל בו כמו שכתב גבי עכו"ם וגבי עכו"ם כלל הרב דין פריקה וטעינה יחד וכתב דאין חייב ליטפל בו אלא משום איבה ומשום טעינה כתב כן דליכא צער בע"ח אבל בפריקה איכא תרי טעמי משום צער בע"ח ומשום איבה וכיון דלא נפקא מינה מידי דסוף סוף חייב ליטפל משום איבה לא הוצרך לפרש: 
שוב ראיתי שכתב הרא"ש ז"ל כן וז"ל ואם הלך וישב לו ואמר הואיל ועליך מצוה לפרוק פרוק פטור מטעם פריקה וחייב משום צער בע"ח ונפקא מינה שאם נתן לו שכרו יכול לקבלו ובהמת עכו"ם חייב בטעינה משום איבה ובפריקה אפי' אם אין העכו"ם שם אצל בהמתו משום צער בעלי חיים חייב [רבצן] ועומד חייב בשכר עכ"ל. וא"ת והא איכא משום טובת הנאה דאסורה ביין נסך ובשלמא היכא דלא קאי עכו"ם התם ליכא מאן דמחזיק לו טובה אבל היכא דקאי עכו"ם התם קשיא. ותירצו דאיהו לאו משום טובת הנאה פריק אלא משום צער בע"ח דהוי דאורייתא ואם העכו"ם מחזיק לו טובה הוי כהנאה הבאה לו לאדם בעל כרחו כי ההיא דאמרינן לא אפשר ולא קא מכוין וכו'. וא"ת עיקר השאלה הראשונה אין לה מקום ואמאי דחקו לתרץ דמאי שנא אבידה מפריקה דגבי אבידה זקן ואינה לפי כבודו פטור פריקה נמי פטור וכי תימא דגזרת הכתוב באבידה דכתיב והתעלמת פעמים שאתה מתעלם נילף מינה במה מצינו. וי"ל דלא ילפי מהדדי דאם כן לכתוב אבידה ואתי פריקה מינה ותלמודא מצריך להו בפ' אלו מציאות ולדידן נמי לא יליף פריקה מאבידה משום דאבידה ליכא צערא דבהמה ומשום הכי זקן פטור אבל פריקה דאיכא נמי צערא דידה אימא אפי' זקן ואינה לפי כבודו חייב וזו היא קושיא של הראשונים ז"ל. וא"ת כיון דליכא למילף מאבידה מנא להו כל שבשלו פורק וטוען בשל חבירו נמי פורק וטוען וכל שבשלו אינו פורק וטוען בשל חבירו נמי אינו פורק וטוען י"ל דגבי טעינה נמי כתיב והתעלמת מהם ודרשינן פעמים שאתה מתעלם אבל בפריקה קשיא (לאו) [להו] דלא כתיב והתעלמת ומטעינה לא אתי דאיכא למיפרך מה לטעינה שאין בה צער בע"ח. ואני בעוניי אומר דלא קשיא דגבי פריקה נמי כתיב וחדלת פעמים שאתה חודל הא כיצד זקן ואינה לפי כבודו. וא"ת הא איצטריך וחדלת להא דתניא בהמת עכו"ם ומשוי של ישראל וחדלת לא קשיא דהא מוקמינן לה כר' יוסי הגלילי דאמר צער בע"ח לאו דאורייתא אבל לרבנן דס"ל צער בע"ח דאורייתא בהמת עכו"ם ומשוי של ישראל חייב לפרוק א"כ וחדלת למה לי אלא לאשמעינן דזקן ואינה לפי כבודו פעמים שהוא חודל כן נ"ל: 


שו"ת הרדב"ז (ללשונות הרמב"ם) הלכות מכירה פרק ח 
 
הלכה ה 
[ה] על מש"כ לקח שוה מאה במאתים והמוכר יוצא ונכנס לתבוע שאר הדמים הרי זה ספק אם הוא כמוכר שדהו מפני רעתה וכו'. וכתב בעל מגיד משנה מן הדומה שאין גרסתו שוה לגרסתם והוא גורס זבין שוה מאה במאתים וכו'. וכתב המגיה [מהר"ם פאדובה] גם לפי גרסא זו אינו מיושב דמה שנאמר בגמרא שהוא פשוט דלא קני משמע מדברי רבינו שנשאר בתיקו וצריך עיון. והדבר ברור שיש טעות סופר במגיד משנה וכך היה כתוב וה"ג זבין שוה וכו' והיא גרסת הספרים שלנו וטעה הסופר ובמקום וה"ג כתב והוא גורס דטעה וחשב דעל גרסת הרב קאי וטעות מפורסם הוא בהבנת ראשי תיבות. וגרסת רבינו זבין מנה במאתים וקא עייל ונפיק אזוזי כמוכר שדהו מפני רעתה דמי או לא תיקו. וצדדי הבעיא כך הם לדעת הרב כיון שמכר שוה מנה במאתים האי דקא עייל ונפיק אזוזי כדי שלא יחזור בו הלוקח והוי כמוכר שדהו מפני רעתה ואין אחד מהם יכול לחזור בו או דילמא כיון דמכר שוה מנה במאתים לא סמכה דעתיה שיתקיים המקח עד שיקח כל המעות ומשום הכי עייל ונפיק אזוזי וכל אחד מהם יכול לחזור בו כיון שעדיין לא קבל כל הדמים ומפני הספק אין אחד מהם יכול לחזור בו ואם תפס וכו': 


שו"ת הרדב"ז (ללשונות הרמב"ם) הלכות מכירה פרק כ 
 
הלכה ד 
[ד] ישוב על לשון הרמב"ם ז"ל שכתב נאמן בעל (המכר) [המקח] וכו' ולפיכך אם נטל הדמים וכו' בין שהיה המקח בידו בין שהיו שניהם תופסין בו אין כאן עדות כלל. ויש לדקדק דהא האי ברייתא מקשינן עלה בפ' עשרה יוחסין ונחזי זוזי ממאן נקט ומתרצינן לא צריכא דנקט מחד מדעתיה ומחד בעל כרחיה ולא ידע וכו' וכן גריס הרב ז"ל ולא ידע וקתני רישא דברייתא נאמן בעל המקח לומר לזה מכרתי ולזה לא מכרתי בד"א בזמן שמקחו בידו משמע שבזמן שמקחו בידו נאמן וא"כ היכי קאמר בין שמקחו בידו בין שהיו שניהם תופסין בו וכו'. ותו קשה כיון דלא ידע ממאן נקיט מדעתיה וממאן בעל כרחיה היכי שייך למימר אין כאן עדות כלל. 
ויש ליישב דכי פרכינן ונחזי זוזי ממאן נקט ומתרצינן כגון דנקיט מתרתי וכו' אסיפא דוקא פרכינן ומתרצינן אבל רישא שבקינן לה כפשוטה ובדידע למאן מכר ושבקינן לה כפשטא דלית בה קשיא הילכך כיון שידע אי מקחו בידו נאמן לגמרי ואם אין מקחו בידו לא גרע מעד אחד דעלמא והכי פירושא דברייתא נאמן אדם לומר לזה מכרתי ולזה לא מכרתי בד"א הזמן שמקחו בידו דכל זמן שמקחו בידו אורחא דמלתא דידע למאן מכר דרמיא עליה אבל אם אין מקחו בידו דאורחא דמלתא דתו לא רמיא עליה ולא ידע למאן מכר אינו נאמן ועיקר טעמא דמלתא בידיעה תליא. והא דלא פליג תנא בין לא ידע לידע כיון דהוי עיקר טעמא דאי הוה מפליג בין ידע ללא ידע אפי' יהיה מקחו בידו למה נאמן וניחוש שמא נתרצה לזה שנתן בעל כרחו וזהו שכתב הרב ז"ל אין כאן עדות כלל שאם אמר תחילה אינו יודע למי מדעתו ולמי בעל כרחו אפי' שחזר ואמר מזה לקחתי מדעתי לא מבעיא שאינו נאמן אלא אפי' עדות אין כאן כלל אפילו מקחו בידו דחיישינן שמא נתרצה לזה שנתן בעל כרחו וגרע מעד בעלמא. ועתה נתיישב לשון הרב ז"ל דוד ן' אבי זמרא: 


שו"ת הרדב"ז (ללשונות הרמב"ם) הלכות מכירה פרק כא 
= 
הלכה ו 
[ו] על מש"כ נמצא בין כל קבר וקבר שמן הצדדין אמה וחצי ובין השנים האמצעיים שתי אמות. וכתב הראב"ד ז"ל היה ראוי לומר שתי אמות ובין השנים האמצעיים אמה מכאן ואמה מכאן לאגפים של קרנות שהם זויות ע"כ. וכתב המגיה יש טעות בלשון והענין מובן בפי' למטה ע"כ. ואני רואה שגם בעל מגדל עוז העתיק אותו כמו שהוא ולפיכך אני אומר כי אין טעות בלשון והכי פירושו היה ראוי לומר שתי אמות ריוח לג' כוכין של הצדדין ובין השנים האמצעיים אמה מכאן ואמה מכאן כלומר הנשארת לאגפים של הקרנות מחצה לכאן ומחצה לכאן וזהו מה שכתב בעל מגיד משנה ודוק ותשכח שאין טעות כלל זולת לחבר מכאן ומכאן ובין השנים האמצעיים אמה ואמה מכאן ומכאן וטעות כזה קרוב ליפול ואם על זה הטעות אמר המגיה יש טעות בלשון יפה אמר: 


שו"ת הרדב"ז (ללשונות הרמב"ם) הלכות מכירה פרק כב 
= 
הלכה ז 
[ז] הבן שמכר בנכסי אביו וכו'. על מש"כ בעל מגיד משנה [אלא דאב מוציא מיד הלקוחות] הגיה עליו [מהר"ם פאדובה] נראה דטעות סופר הוא ואב נתחלף לו בבן וכו' ואני לא ידעתי למה הטריח את בעלי הדפוס בכיוצא בזה שהוא פשוט ושמא להרבות שכר לסופריהם: 


שו"ת הרדב"ז (ללשונות הרמב"ם) הלכות מכירה פרק כד 
= 
הלכה טז 
[טז] שאלת ממני אודיעך דעתי במה שכתב הרמב"ם ז"ל המוכר בית לחבירו ע"מ שדיוטא עליונה שלי הרי זו שלו ואם רצה להוציא בה זיזין מוציא ואם נפלה חוזר ובונה אותה ואם רצה לבנות על גבה בונה כשהיה מקודם. והשיג עליו הראב"ד א"א זה שיבוש דאפי' בנין חדש בונה אם הוא רוצה ע"כ ולא ראית לאחד ממפרשי דברי הרב ז"ל שיאמר מה היא כוונת הרב ולא כוונת הראב"ד ז"ל: 
תשובה דע כי אני סובר כי יש טעות הסופר בדברי הרב ז"ל וכן צריך להיות ואם נפלה חוזר ובונה אותה כשהיה מקודם ואם רצה לבנות על גבה בונה כלומר ע"ג דיומדין ועל זה הלשון לא שייך השגה כלל כי מה שכתב שאם רצה להוציא זיזין מוציא היינו אוקמתא דרב זביד, ומה שכתב ואם נפלה חוזר ובונה אותה היינו אוקמתיה דרב פפא וקי"ל כרב זביד וכ"ש כרב פפא, ומה שכתב ואם רצה לבנות על גבה בונה הם דברי רבו ן' מגאש וז"ל מי שלא מכר הרוב יכול לבנות ע"ג דיומדין, ומה שלא פירש הרב ז"ל בהדיא ע"ג עמודין לפי שהדבר מפורש מצד עצמו בלשון על גבה דע"ג דיומדין משמע מדלא כתב ואם רצה לבנות עליה, והראב"ד ז"ל השיגו כפי הלשון אשר מצא כתוב בספרים דלבנות ע"ג דיומדין אפי' בנין חדש בונה כיון שלא מכר לו האויר יכול לבנות מה שירצה. ואפשר דרב פפא להכי נקט שאם רצה לבנות עליה בונה דכיון דבמסקנא אמרינן דאם נפלה הדר בני לה הכי הו"ל למימר שאם רצה לבנות דיוטא בונה אלא להכי נקט עליה לאשמעינן תרתי דאם נפלה דיוטא הדר בני לה ואם לא נפלה ורוצה לבנות על גבה ע"ג דיומדין בונה אפי' עליה זהו דעתי. 
אבל מ"מ צריך אני ליישב הלשון הכתוב בספרים דנהי דיכול לבנות על גבה דהיינו ע"ג דיומדין מ"מ ס"ל לרב ז"ל שאינו יכול לבנות בנין חדש אלא כשהיה מקודם שאע"פ שאינו מכביד על כותלי הבית מ"מ מאפיל הוא על החצר ואף על פי שלא מכר לו את החצר מ"מ  ממילא מאפיל על הבית. א"נ יכול לומר שמא תפול העלייה על הבית ויהרוס אותה אבל הדיוטא אפי' שתפול לא תזיקנו ובטעם כל דהו יכול לעכב כל שכן דאיכא טעמא רבה והראב"ד ז"ל השיג עליו דכיון שאינו מכביד על ביתו אפי' בנין חדש יכול לבנות נמצאו חלוקים בטעם אשר כתבתי. וא"ת מאי קמ"ל הרב ז"ל השתא ומה אם נפלה חוזר ובונה אותה אף על גב  דאיכא למימר לא נשתעבד הבית אלא לדיוטא זו וכיון שנפלה נתרוקן האויר לקונה הבית אפ"ה אמרינן אם נפלה חוזר ובונה אותה כל שכן שאם בא לבנותה ע"ג דיומדין דפשיטא דבונה אותה כשהיתה מקודם. וי"ל דדבר ידוע הוא שהבנין קצתו מחזיק את קצתו והדיוטא מחזקת את הבית והשתא דנפלה מהו דתימא מצי אמר ליה אם אתה רוצה כבתחלה מוטב כדי שתחזיק את הבנין ואם לא אני אבננה קמ"ל דרשות [ביד] המוכר וידו על העליונה אם ירצה לבנות אותה או לבנות על גבה ובתנאי שיבנה אותה כמו שהיתה מקודם מהטעמים אשר כתבתי. והיכא דלא מכר האויר דקי"ל שיכול לבנות ע"ג דיומדין ונפל הכל אין בעה"ב יכול לבנותה אלא במדה ראשונה והמוכר בונה ע"ג דיומדין ואם נפל הבית לבד ואינו רוצה לבנותו בונה אותה בעל העלייה ודר בתוכה עד שיתן לו יציאותיו מפני שהאויר מזיק לעלייה אף על פי שהיא בנויה ע"ג דיומדין שהוא מתקדר: 


שו"ת הרדב"ז (ללשונות הרמב"ם) הלכות מכירה פרק כז 
= 
הלכה י 
[י] שאלת ממני על מה שכתב הרמב"ם ז"ל המוכר את הבור לא מכר מימיו מכר את האשפה מכר זבלה. מכר כוורת מכר דבורים. מכר שובך מכר היונים. וקשיא לך דבכולה תנן סתמא מכר ומאי שנא בור מהנך: 
תשובה בגמרא מוקמינן להאי בור כיחידאה דאמר רבא מתני' יחידאה היא דתניא מכר בור לא מכר מימיו. ר' נתן אומר מכר בור מכר מימיו. ואורחיה דתלמודא מתני' יחידאה היא ולא קיי"ל כוותה וטעמא דמלתא דאע"ג דקיי"ל המוכר בעין יפה מוכר הני מילי מלתא דלא צריך ליה כולי האי אבל מים צורך האדם הוא וחיי נפשו וא"א לו בלתי מים ומשום הכי לא מכר את המים עד שיפרש אבל זבל ודבורים ויונים לא צריכי ליה כולי האי וסתמא מכר אותם דבעין יפה מכר. ואיכא מאן דכתב דהלכתא כמתני' ואם מכר בור מכר מימיו ואף על  גב דאמרינן יחידאה היא לאו למימרא דלא ס"ל כוותה אלא לאשמעינן דר' אלעזר בר' שמעון ס"ל כרבנן אבל כשהאמורא אמר דבר מדעתו לפסק הלכה היתר או איסור או דין ואקשינן עליה ממתניתין ומשני יחידאה היא בהא לא סבירא כי האי משנה דאאמורא סמכינן והוי כאלו אמר לית הלכתא כמתניתין והשתא ניחא דקי"ל דסתם במתניתין ומחלוקת בברייתא הלכה כסתם דמתניתין וצריך לתרץ לפי שיטת הרמב"ם ז"ל דהני מילי היכא דלא משני תלמודא יחידאה היא אבל היכא דמשני יחידאה היא לא חיישינן לאידך כללא: 


שו"ת הרדב"ז (ללשונות הרמב"ם) הלכות שכנים פרק ו 
 
הלכה יא 
[יא] על מש"כ אחד [מבני] מבוי שאינו מפולש שבקש להעשות רופא אומן או גרדי או מלמד תינוקות של עכו"ם וכו'. הגיה עליו צ"ע למה פרט אלו הלא לעיל אמר שלא להושיב ביניהם וכו'. ולא אחד מבעלי אומניות וכו'. ואני אומר כי דרכו של הרב ז"ל להעתיק לשון הברייתות ובהאי לישנא שנויות ונקט בחדא בורסי לאשמעינן דאפי' בורסי לשכנו אינו כופהו ונקט באידך ברייתא רופא ואומן דהיינו מוהל לאשמעינן דאפילו הני שהם צורך הרבים מעכבי אהדדי. ויש לדקדק בדברי הרב ז"ל דמאי טעמא לא פירש באידך אי איירי בסתם מבוי או בשאינו מפולש כדפריש הכא וי"ל משום דבהך ברייתא קתני ולשכנו אינו כופהו וטעמא דלא מצי למימר פסקתה לחיותאי והאי טעמא שייך בין במבוי מפולש בין שאינו מפולש אבל אידך ברייתא הוי טעמא משום דמרבה עליהם הנכנסים והיוצאים והאי טעמא לא שייך אלא במבוי שאינו מפולש דאי במפולש בלאו הכי נכנסים ויוצאים הרבה כל בני רשות הרבים לקצר הדרך וזה פשוט: 


שו"ת הרדב"ז (ללשונות הרמב"ם) הלכות שכנים פרק ח 
 
הלכה ה 
[ה] שאלת ממני אודיעך דעתי במה שכתב הרמב"ם ז"ל רצה בעל הגג לעקור הצנור מצד זה ולהחזירו בצד אחר או שהיה ארוך ורצה לקצרו אין בעל החצר יכול לעכב עליו שלא החזיק אלא במי הגג והרי הם באים אצלו מכל מקום. כי מה שכתב בעל מגיד משנה לתרץ השגת הראב"ד ז"ל לא נתיישב אצלך: 
תשובה ודאי כי מה שכתב הרב בעל מגיד משנה דחוק מאד חדא כי לפי שטתו האמוראים חלוקים ופסק כבתראה ואלו הרי"ף ז"ל כתב ג' האוקמתות משמע דס"ל ז"ל דלא פליגי וסתמא דמלתא דלא פליג עליה הרב. וכן כתב הר"ן ז"ל וז"ל הני תלת אמוראי לא פליגי אלא מר אמר חדא ומר אמר חדא הילכך קי"ל ככולהו וכן נראה מדברי הרי"ף ז"ל שהביאן כולן בהלכות וכן דעת הרמב"ם ז"ל בפרק ח' מהלכות שכנים עכ"ל. וכן הסכים הרשב"א ז"ל דהני אמוראי לא פליגי והכי מסתברא לי דאי פליגי לא ידעינן כמאן נפסוק דאיכא מאן דפסק כבתראה שהוא מקיים החזקה יותר מכולם וכן דעת הראב"ד ז"ל ואיכא מאן דפסק כשמואל דהלכתא כוותיה בדיני ור"ח פסק כר' חנינא דרביה דשמואל הוא ואנן לא ידעינן כמאן נעביד. ועוד קשה שאין דרכו של הרב ז"ל לכתוב פסקי דינין הנשמעים מתוך הסוגיא ולא יכתוב נראים הדברים וכיוצא בזה הלשון כי סתם לשונו הוא משנה או ברייתא או סיפרא או תלמוד בבלי או ירושלמי ולפיכך אני סובר דהרב ז"ל מפרש סוגיין הכי אמר רב יהודה אמר שמואל המרזב אין לו חזקה לא לבעל הגג ולא לבעל החצר שאם רצה בעל הגג לעוקרו את הצנור מצד זה ולהחזירו בצד אחר אין בעל החצר יכול לעכב עליו וכן אם בעל החצר רוצה לעקור אותו אין בעל הגג יכול לעכב ותרתי שמעת מינה דאין לבעל החצר חזקה (אין) ולא לבעל הגג. והא דנקט לה הרב ז"ל ברצה בעל הגג וכו' לאשמעינן רבותא דאפי' בכה"ג אין בעל החצר יכול לעכב דסד"א מצי למימר כבר תקנתי מקום לירידת המים בצד זה קמ"ל דכיון דהמים באים אצלו מ"מ לא מצי לעכב דאי לאשמעינן דבעל הגג לא מצי מעכב פשיטא דמאי איכפת ליה אם ירדו מזה הצד או מזה הצד אבל מקומו יש לו חזקה וכל אחד מהם יכול לעכב שאם הוא למערב להחזירו למזרח איכא קפידא לתרוייהו והכי נמי אם היה ארוך ובא לקצרו אין אחד מהם יכול לעכב ויש למקומו חזקה שאם בא לעוקרו לגמרי או להניחו ברוח אחרת כל אחד יכול לעכב ולא פליג אדשמואל ואתא ר' ירמיה בר אבא ואמר אכתי איכא נפקותא אחריתי לגבי בעל החצר שאם רצה לבנות תחתיו בונה ויש למקומו חזקה שאם בא לעוקרו אינו עוקרו כדפרישית. והני תלתא אוקמתי כתבן הרב ז"ל זו אחר זו דהלכתא נינהו כסדר דמייתי להו תלמודא. 
וא"ת היכי מתפרש לפי שיטה זו והמזחילה יש לה חזקה שזו היא השגתו של הראב"ד ז"ל. ומצינא לתרוצי דהא דקתני והמזחילה יש לה חזקה לצדדין קתני לומר דבעל הגג יכול לעכב כיון דהוי מלתא דקביעותא ואין רגילות לעוקרה ממקום למקום ולא לקצרה אבל בעל החצר לא מצי לעכב כיון דלא איכפת ליה וקרוב הוא שהרב ז"ל נתכוון לזה שפי' שתי האוקמתות בבעל הגג והאוקמתא השלישית בבעל החצר והכי פירושה דמתניתין המרזב אין לו חזקה כלל אבל המזחילה יש לה צד חזקה דבעל הגג יכול לעכב ולא בעל החצר ונסתלקה השגתו של הראב"ד ז"ל. ומה שכתב שהמשנה לא הזכירה קניית הגג לבעל החצר ודברי אמורא הם אדרבא משם למד הרב ז"ל לפרש מתני' בחדושא דאין בעל החצר יכול לעכב במרזב מצד זה לצד זה או לקצרו וכל שכן שאין בעל הגג יכול לעכב ודוק ותשכח: 


שו"ת הרדב"ז (ללשונות הרמב"ם) הלכות שכנים פרק ט 
 
הלכה ב 
[ב] על מה שכתב מרחיקין את הגפת וכו' ואת הגומא שמתקבץ בה מימי רגלים וכתב בעל מגיד משנה לשון המשנה מי רגלים ופירשו בגמרא שופכין וכו' והגיה עליו [מהר"ם פאדובה] לפי סוגיית התלמוד לא נאמר חלוק זה של שופכין (שלא) [אלא] לתרץ לרבה בר בר חנה אבל לאחר דאתותב רבה בר בר חנה אין אנו צריכין לתירוץ זה והוכיח כן ממה שהרי"ף כתב המשנה כצורתה ולא כתב זה החלוק שופכין וכו' ומה שאני סובר דאוקמתא דשופכין קאי אפי' אמסקנא ולא אתותב רבה בר בר חנה אלא מהך דקתני לא ישתין אדם מים בצד כותלו של חברו לבד, דמינייהו גופייהו איכא לאוכוחי דאיירי בשופכין דבחדא מינייהו קתני לא ישפוך אדם מים ואדרבה איכא לאקשויי ודקארי לה מאי קארי לה ובמתניתין תנן מרחיקין את מי רגלים מן הכותל משמע שכבר הן בידו ובא לשפוך אותם. תדע דבאידך ברייתא דאיתותב מינה קתני בהדיא לא ישתין אדם מים וכו'. ואם תאמר א"כ קשו מתנייתא אהדדי דמהנך משמע דוקא שופכין צריך להרחיק אבל משתין מים אין צריך להרחיק ובאידך קתני לא ישתין מים וכו' וכתבום הפוסקים. ויש לומר דהנך מתנייתא איירי בכל כותל ומילתא פסיקתא קתני דשופכין צריך להרחיק, אבל יש כותל דהיינו של לבנים דאפילו השתנה צריך להרחיק והיינו הך ברייתא וזה דעת ההלכות ודעת הרב שאין חילוק בין כותל לבנים לכותל אבנים אלא בהשתנת מים אבל בשאר כל ההרחקות הכל שוה וכן כתב בעל מגיד משנה, וא"כ מה שלא כתב הרי"ף הך אוקמתא דשופכין לאו משום דלא קאי במסקנא אלא משום דפשיטא דבשופכין איירי, ולדברי רבינו שכתב גומא וכתב מי רגלים קשה מאי שנא מי רגלים ותירץ בעל מגיד משנה דאע"ג דקוו וקיימי כיון שאינו תדיר כמו כובסין אינו צריך להרחיק כשאר מים ע"כ. 
ואני קשיא לי דאדרבה הם חזקים וקשים לכותל יותר ממיא דעלמא אף על גב שאינו תדיר  מזיק הוא לפי שעה ותו דברייתא תניא לא ישפוך אדם מים בצד כותלו של חברו משמע דמים דעלמא ומי רגלים שוים הם ותו מנין לו לרב דבעושה גומא איירי. ולפיכך אני אומר אחר בקשת המחילה מהרב בעל מגיד משנה שאין הרב מחלק בין מים למי רגלים כדמשמע מהברייתא דתניא לא ישפוך אדם מים בצד כותלו של חברו, והא דתנן מי רגלים לאשמעינן דאפילו מי רגלים שהם חזקים יותר ומפסידין את הכותל סגי בג' טפחים ובמתניתין תני מי רגלים ובברייתא תניא מים ולא פליגי, ומה שכתב הרב ז"ל ואת הגומא שמתקבצים בה מי רגלים הוא פירוש שופכין דאמרינן בגמרא כלומר מקום שמתקבצים השופכין ולא כפירש"י ז"ל משום דקשיא ליה כיון דאיירי בכל כותל אפילו של אבנים ואפילו צונמא אם אין השופכין מתקבצים בגומא ומתעכבין שם לא יזיקו לכותל ומשו"ה מפרש גומא שמתקבצים בה השופכין. כך נראה לי ליישב דברי הרב ז"ל: 


הלכה ט 
[ט] על מה שתירץ בעל מגיד משנה על השגת הראב"ד ז"ל ואין זו קושיא דמעיקרא כי אקשינן וכו' ותירצו שלא היה אלא כמין גאם דהיינו מן הצד וכו'. והגיה עליו [המהר"ם פאדובה] בגמרא שלנו לא נמצא תירוץ זה רק שמוסיף רבא על המשנה לומר ונפל עיין שם עכ"ל. ואני אומר דודאי אין כאן חילוק נוסחאות כיון שלא נזכר בדברי המפרשים אלא כוונת בעל מגיד משנה, בכולא סוגיין הוה ס"ד שהכותל היה כנגד כותל חברו ועל זה הקשה (רבה) [רבא] ותירץ דהכי קתני מי שהיה כותלו סמוך לכותל ברחוק ארבע אמות ונפל לא יסמוך לו כותל אחר וכו'. והדר מקשינן תנן החלונות מלמעלן וכו' ומתרצינן הכא במאי עסקינן מן הצד והשתא דאתית להכי מתרצא קושין דלעיל דאקשינן וקמא היכי סמך דמן הצד מותר לסמוך והשתא ניחא לישנא דמתניתין דקתני לא יסמוך לו כותל אחר משמע שיש לו כבר כותל אחד ועתה בא לסמוך אחר דלאוקמתיה דרבא לא ניחא כולי האי. וזה נכון וברור ותמהתי על המגיה איך לא עיין: 


שו"ת הרדב"ז (ללשונות הרמב"ם) הלכות שלוחין ושותפין פרק ו 
=== 
הלכה ג 
[ג] שאלת ממני ידיד נפשי אבאר לך לשון הרמב"ם ז"ל וכוונת הראב"ד ז"ל בהשגתו ועוד תקנו שכל הנותן מעות לחברו להתעסק בהם ופחתו והותירו וכו' לפיכך אם הרויחו יטול המתעסק שני שלישי הריוח חצי הריוח של חצי המעות שהם מלוה ושתות הריוח בשכר שנתעסק בפקדון נמצא הכל שני שלישי הריוח ויטול בעל המעות שליש הריוח. ואם פחתו וכו'. כתב הראב"ד ז"ל שזה שיבוש שכך אמרו חכמים תרי תילתי באגר פלגא בהפסד עכ"ל: 
תשובה גרסינן בגמרא בני רב עיליש נפק עלייהו שטר דהוה כתיב ביה פלגא באגר פלגא בהפסד אמר רבא רב עיליש גברא רבה הוה ואיסורא לאינשי לא ספי מה נפשך אי פלגא באגר תרי תילתי בהפסד אי פלגא בהפסד תרי תילתי באגר. והא פשטא דהאי מימרא משמע כדברי הראב"ד דאי פלגא באגרא יטול הנותן תרי תילתי בהפסד ואי פלגא בהפסד יטול המתעסק תרי תילתי באגר ואית ספרים דגרסי פלגא באגרא תרי תילתי בהפסד ואי פלגא בהפסד תילתא באגר וקאי אנותן ואית דגרסי פלגא באגר תילתא בהפסד ואי פלגא בהפסד תרי תילתי באגרא וקאי אמקבל. ולכל הגרסאות עולה הדין כאשר כתב הראב"ד ז"ל וטעמא כיון דשקיל טפי באגרא ממאי דשקיל בהפסד ההוא טופיינא הוי שכר עמלו ואין כאן רבית זו היא השגתו של הראב"ד ז"ל כי לפי דעת הרמב"ם ז"ל שקיל תרי תילתי באגרא ושליש בהפסד. 
אבל כד מעיינת בה שפיר לא קשיא כלל דמודה הרב ז"ל דאי אתנו בהדיא הכי מותר הוא וכן כתב בהדיא האי שטרא דנפיק עלייהו דבני רב עיליש תנאי היה בו דכתיב ביה פלגא באגר ופלגא בהפסד ורבא אתא לפרושי דגברא רבה כרב עיליש לא אתני באיסורא ומפרשינן לה אי פלגא באגרא תרי תילתי בהפסד אי פלגא בהפסד תרי תילתי באגרא וכל כה"ג מותר הוא וליכא רבית כיון דאיכא טופיינא בשכר אבל הנותן לחבירו מעות סתם להתעסק בהם דקי"ל דפלגא מלוה ופלגא פקדון אם יש שכר נוטל מחציתו שהרי הוא שלו מדינא שהרי מחצית המעות מלוה אצלו ואם לא יטול מחלק הפקדון נמצא טורח בשל חבירו בחנם והוי רבית לפיכך צריך שיטול מחלק חבירו שליש הריוח שלו שהוא שתות הכל נמצא בידו שליש ריוח כל העסקא וכן אם הפסיד מפסיד חציו כנגד חלק המלוה ואם לא יטול מחלק חבירו נמצא טורח בשל חבירו חנם מפני המלוה אשר בידו לפיכך יוסיף מחלק הפסד שלו על של חבירו שליש שהוא שתות הכל נמצא מפסיד בכל העסקא השליש שכך שיערו חכמים שתות ריוח העסקא או שתות ההפסד יהיה כנגד טרחו אבל אם התנו הכל לפי התנאי ובזה עלו דברי הרב ז"ל כהוגן ודברי בעל מגדל עוז לא יכולתי לכוין דעתי בהם: 


שו"ת הרדב"ז (ללשונות הרמב"ם) הלכות עבדים פרק א 
 
הלכה א 
[א] שאלת ממני על מה שכתב הרב ואינו רשאי למכור את עצמו להצניע את דמיו או לקנות בהם סחורה או כלים או ליתנם לבעל חובו אלא א"כ צריך לאכלן בלבד וכו'. וקשיא לך והלא משעה שנמכר האדון חייב במזונותיו ומזונות אשתו ובניו דכתיב ויצא מעמך הוא ובניו עמו וכן כתב ז"ל פ"ג: 
תשובה יכילנא לשנויי לך כגון שהתנה עמו הקונה שלא לזון אותו ולא אשתו ובניו דכל תנאי שבממון תנאו קיים דומיא דשאר וכסות דיכולין להתנות עליהם אפילו אחר שנשאת וכל שכן הכא שיכול להתנות קודם שיקנהו אבל שינויי דחיקי לא משנינן דהא אינו רשאי קאמר אבל אם עבר ומכר עצמו ונתן דמיו לבעל חובו מכור הוא והקונה חייב במזונותיו ומזונות אשתו ובניו ולישנא דלאכלן לאו דוקא וה"ק אלא א"כ צריך לאכול ואפשר שכך היא גרסתו ז"ל. אי נמי כגון שהיה גרגרן ביותר ולא יספיקו לו מזונות שנותן לו רבו שהרי אין רבו חייב אלא להשוותו לעצמו במאכל ומשקה שנאמר כי טוב לו עמך והשתא אתי שפיר לשון לאכלן כי הוא צריך לאכול הדמים כלומר לקנות מאכל בדמיו והיינו המאכל היתר שהוא צריך ואפי' לפי פירוש זה אם עבר ומכר עצמו ופרע חובו מכור הוא ורבו חייב במזונותיו: 


שו"ת הרדב"ז (ללשונות הרמב"ם) הלכות עבדים פרק ד 
 
הלכה ג 
[ג] שאלת ממני ידידי על מה שכתב הרב ז"ל אמה עבריה וכו' ואינה נקנית בפרוטה מפני שצריך לקנות בדמים שראויין לגרעון וכו'. וכיון שהדין כן בעבד עברי [אמאי לא] כתב הרב הדין בעבד עברי: 
תשובה חדוש גדול שמענו ממה שנכתב הדין גבי אמה עבריה דסד"א כיון דמעות הראשונות לקידושין נתנו וקי"ל אשה מתקדשת בפרוטה ובשלמא לגבי גרעון כסף לא תהיה מכורה אבל לגבי ייעוד תהיה מכורה שהרי נתן לה פרוטה שהוא ממון לקדש בו את האשה. קמ"ל דאינה מכורה כלל דבעינן שתהיה ראויה לצאת בגרעון כסף וליכא ולשון הרב מוכח כן: 


הלכה יג 
[יג] שאלת ממני ידיד נפשי כה"ר זרחיה יצ"ו על מה שכתב הרמב"ם ז"ל המקדש את בתו כשהיא קטנה וכו' אבל מוכרה לשפחות אחר שפחות כיצד מכרה לשפחות תחלה ויעד אותה האדון ומת האדון או גרשה וחזרה לרשות האב כשהיא קטנה הרי זה מוכרה פעם שניה אפי' לכהן גדול. וקשיא לך בתרתי חדא דאיהו ז"ל פסק דמעות הראשונות לקדושין נתנו וכיון שיעדה האדון חלו הקדושין שהרי המעות הראשונות שלקח האב הוו קדושיה ונמצא מוכרה לשפחות אחר אישות וקשיא מדידיה אדידיה. ותו דבפ"ק דקדושין לא מצי לאוקומי האי אלמנה לכהן גדול אליבא דמ"ד אין אדם מוכר את בתו לשפחות אחר אישות אלא כר' יוסי ברבי יהודה דקאמר מעות הראשונות לאו לקדושין נתנו דלמ"ד לקדושין נתנו הוי לשפחות אחר אישות ולא מצי למזבינה והוא ז"ל פסק כמ"ד לקדושין נתנו ופסק דמצי למזבינה והוו תרתי דסתרן אהדדי: 
תשובה יפה שאלת וראויה שאלה זו לחכם ולפיכך צריכה לפנים. גרסינן בפ"ק דקדושין תניא בבגדו בה כיון שפירש טליתו עליה שוב אינו יכול למוכרה דברי ר' עקיבא ר' אליעזר אומר בבגדו בה כיון שבגד בה שוב אינו יכול למוכרה והדבר ידוע דהלכה כר' עקיבא וזו היא שכתב הרב ז"ל המקדש את בתו וכו'. ותו תניא התם אין מוכרה לקרובים משום ר' אליעזר אמרו מוכרה לקרובים ושוין שמוכרה אלמנה לכהן גדול גרושה וחלוצה לכהן הדיוט, והן שוין ודאי הלכתא היא וזו היא שכתב הרב יש לאדם למכור את בתו לפסולין וכו' ושיילינן עלה בגמרא האי אלמנה היכי דמי אילימא דקדיש נפשה אלמנה קרי לה ואלא דקדשה אביה מי מזבין לה והא אין אדם מוכר את בתו לשפחות אחר אישות ואמר רב עמרם א"ר יצחק בקדושי יעוד ואליבא דר' יוסי ברבי יהודה דאמר מעות הראשונות לאו לקדושין נתנו ובעי לאוכוחי מהכא דיעוד אירוסין עושה ולא נישואין דכיון שנשאת אין לאביה רשות בה ופריך ואלא אירוסין עושה אמאי שוין שמכרה הא אין אדם מוכר את בתו לשפחות אחר אישות אלא מאי אית לך למימר שאני אירוסין דידה מאירוסין דאביה כלומר דאלו אירוסין דידה דהיינו יעוד מצי לזבונה ואלו אירוסין דאביה לא מצי לזבונה וטעמא רבה איכא דכיון שהוא קדשה ומסר אותה לאישות שוב לא יוכל למוכרה אבל בזמן שמסר אותה לשפחות והאדון יעדה מעצמו אין כאן אישות גמור לענין שלא יוכל למוכרה וקאמרה תלמודא אפי' תימא נשואין עושה שאני נשואין דידה מנשואין דאביה. ופריך עלה האי מאי בשלמא אירוסין מאירוסין שאני אלא נשואין מנשואין שאני וכתב רש"י ז"ל אירוסין מאירוסין שאני דאיכא למימר אאב קפיד קרא דלא לזבנה בתר דקדשה וכיון דהני קדושין לאו איהו עביד ניתן לו רשות למוכרה אלא נשואין כיון דמעלי נינהו לא קפיד קרא מכח מי באים דבין כך ובין כך נשואין מוציאין מרשותו ע"כ. והכי סלקא סוגיין דשאני אירוסין דידה מאירוסין דידיה והכי קי"ל דיעוד (ארוסה) [אירוסין] עושה ולא נשואין וזהו שכתב הרב ז"ל כיצד מכרה לשפחות ויעד אותה וכו'. 
וא"ת הא דלא כר' עקיבא ודלא כר' אליעזר דאי כר' עקיבא הא אמר כיון שפירש טליתו עליה דהיינו יעוד שוב לא מצי למזבנה ואי כר' אליעזר הא אמר מוכרה לשפחות אחר שקדשה. וי"ל דאמרינן הלכתא כוותיה דר' עקיבא ולאו מטעמיה דאמר כיון שפירש טליתו עליה אלא כיון שמסר אותה לשם אישות שיפרוש טליתו עליה כדרך שאר נשים שוב לא יוכל למוכרה אבל אם מסרה לשם שפחות אף על פי שפירש האדון [טליתו] עליה מצי למזבנה. אי  נמי דהכי מפרשי דברי [רבי] עקיבא במסקנא אף על פי שלפי הקס"ד הוי פירש טליתו עליה  שיעדה האדון. וא"ת כיון דאיכא לתרוצי הכי דשאני אירוסין דידה מאירוסין דאביה אמאי דחקינן לאוקמי כר' אליעזר דשמותי הוא, דאמרינן בגמרא ולרב נחמן בר יצחק דאמר אפי' לר' יוסי ברבי יהודה מעות ראשונות לקדושין נתנו במאי מוקים לה כר' אליעזר דאמר לשפחות אחר שפחות הוא דלא מצי מזבין לה אבל לשפחות אחר אישות מצי מזבין לה, לישני ליה אפי' כר' עקיבא דמעות הראשונות לקדושין ניתנו הני מילי לענין דאין צריך לתת לה מעות אחרים כי הם הם כסף קדושיה אבל לא הוו קדושין לענין שלא יוכל האב למוכרה פעם אחרת כיון דלא הוו אירוסין דאב אלא אירוסין דידה. י"ל דהוה מצי לתרוצי הכי אלא דמתרץ ליה לפי מאי דקס"ד דאין חילוק בין אירוסין דידה לאירוסין דאביה. אי נמי לסימנא בעלמא אוקמה כר' אליעזר דכי היכי דלר' אליעזר מצי למזבנה לשפחות אחר אישות גמור, לדידן נמי מצי למזבנה לשפחות אחר אישות דיעוד וסוגיין קשיתיה להרב לפרש כן דהא קי"ל כר' עקיבא דאמר אין מוכרה לשפחות אחר אישות וקי"ל כי הך דקתני ושוין שמוכרה אלמנה לכהן גדול וקי"ל כרב נחמן בר יצחק דאמר אפי' לר' יוסי ב"י מעות הראשונות לקדושין ניתנו. וא"א ליישב ג' הלכות אלו אא"כ נחלק בין אירוסין דידה לאירוסין דאביה: 


שו"ת הרדב"ז (ללשונות הרמב"ם) הלכות עבדים פרק ח 
 
הלכה יא 
[יא] שאלת ממני אודיעך דעתי במה שכתב הרמב"ם ז"ל עבד זה שברח לארץ ישראל הרי הוא גר צדק והוסיף לו הכתוב אזהרה אחרת למי שמונה אותו מפני שהוא שפל רוח ביותר מן הגר וצוה עליו הכתוב שנאמר עמך ישב בקרבך וכו' נמצאת למד שהמונה את הגר עובר בג' לאוין וכו'. וקשיא דד' לאוין נינהו ג' דכל גר צדק כאשר כתב הוא ז"ל פ' י"ד מהלכות מכירה ואחד לאו המיוחד לו: 
תשובה עבד אינו בכלל אחוה שהרי עדיין מעוכב גט שחרור ואסור בבת ישראל הילכך אפיק לא תונו איש את אחיו ועייל לא תוננו ומה שכתב הרב ז"ל שהוא גר צדק לאפוקי [שאינו] גר תושב אבל לאו למימרא שהוא גר צדק גמור כיון שעדיין לא נתן לו האדון גט שחרור אף על פי שמפקיעין שעבודו ממנו וזהו שכתב הרב ז"ל מפני שהוא שפל רוח ביותר מן הגר  ואם כתב לו גט שחרור מהו (שחרותו) [שפלותו] משאר הגרים וכן משמעות הלשון שכתב ואם לא רצה האדון לשחררו מפקיעין שעבודו מעליו ועלה קאמר עבד שברח וכו'. ולענין אם רצה האדון לדור בארץ ישראל אם יכול להשתעבד בו נחלקו המפרשים יש מי שכתב שאם דר אדונו בא"י משתעבד בו דזיל בתר טעמא כיון שבחר לדור בא"י כעבד למה יפקיעו עבדותו ממנו וגם אם רצה למכרו למי שדר בא"י יכול למכרו וקרא דכתיב לא תסגיר עבד אל אדוניו להוציאו לחוץ לארץ קאמר ויש מפרשים דלגמרי מפקיעין אותו ולא יכול למכרו למי שדר בא"י ולא להשתעבד בו אפי' שרצה האדון לדור בא"י והר"ן ז"ל כתב דזו מדברי הרמב"ם ז"ל ונ"ל דדייקינן הכי מדקאמר אין מחזירין אותו לעבדות משמע אין מחזירין אותו לעבדות כלל ומלתא פסיקתא קאמר ואומרים לו לכבוד וכו' ואם לא רצה מפקיעין ואם איתא הוה לו לפרש או ימכרנו שם או יבא לדור בא"י ואם תאמר הוי כהלכתא בלא טעמא י"ל גזרת הכתוב הוא משום גדולת וקדושת ארץ ישראל עשה אותה הכתוב כעיר מקלט לענין זה כדי שכל העולם יתאוו לשבת בה וישתוקקו אליה ויכספו להסתופף בצילה והטור עשה פשרה בין שתי הסברות דאדונו אין יכול להשתעבד בו דחיישינן שמא ישדלנו בדברים להוציאו לחוצה לארץ אבל יכול למוכרו לאחר הדר בא"י. ועל זה הטעם דחיישינן שמא ישדלנו קשיא לי כיון שיכול למכרו למה ישדלנו לצאת ותו דמה הועיל, למחר יברח ויחזור לארץ ישראל וכי תימא ימכרנו בחוצה לארץ בדמים יקרים ליתא דהקונה יחוש לעצמו כיון שהוא מלומד לברוח. 
ועל מה שכתב הר"ן ז"ל בסברת הרמב"ם ז"ל קשה לי טובא דלא שבקת חיי לכל אדם כשיקניט את עבדו יברח לארץ ישראל ושוב לא יוכל להשתעבד בו ולא למכרו. ותו דנמצאו כל העבדים בורחים לארץ ישראל ומלאה הארץ זימה. ותו דאדרבא משום גדולה דארץ ישראל היה לנו לומר שישתעבד בו רבו [כדי שידור רבו] בא"י מפני העבד ויש לו נחת רוח מתשמישו. ויש לתרץ דעשאה הכתוב כעיר מקלט לענין זה הילכך לא חיישינן לטעמא דלא שבקת חיי וכיון דמפקיעין שעבודו אין זה עבד אלא גר וליכא זימה והאיש אשר אינו מתעורר לדור בא"י אלא מפני שירות עבדו טוב לו שלא ידור בה ולא חיישינן ליה ומ"מ מסתברא לי כסברא ראשונה. והוי יודע דלכולי עלמא אם לא כתב לו גט שחרור ומצא את עבדו בחוצה לארץ ישתעבד בו דאי לא תימא הכי כל עבדים יברחו לא"י וישבו שם יום או יומים ויחזור למקומו ולא ישתעבד בו רבו והנראה לענ"ד כתבתי: 


שו"ת הרדב"ז (ללשונות הרמב"ם) הלכות עבדים פרק ט 
 
הלכה ג 
[ג] שאלת ממני אודיעך דעתי במ"ש הרמב"ם ז"ל אחד מן האומות שבא על שפחה כנענית שלנו הרי הבן עבד כנעני שנאמר אשר הולידו בארצכם אבל העבד שבא על אחת מן האומות אין הבן עבד שנאמר אשר הולידו בארצכם ועבד אין לו יחס. וקשיא לך איך מתפרשת הסוגיא דקידושין פ' האומר לפי זה: 
תשובה כבר השיג עליו הראב"ד ז"ל והעלה כי יש טעות בדברי הרב ז"ל ותורה חדשה ובמה שאכתוב לך בס"ד יתבאר שאין כאן טעות ולא תורה חדשה דר' יוחנן וברייתא שבסוגייא איירו לענין לא תחיה כל נשמה כדפירש"י ז"ל והראב"ד ושאר המפרשים ז"ל וגם הרב ז"ל הכי מפרש לה אלא דהוא ז"ל איירי בדין אחר לדעת אם הבן הוא עבד וחייב במקצת מצות כדין שאר העבדים או אם הוא נכרי ולא קאי עלה דהך ברייתא ואמר אחד מן האומות שבא על השפחה דכיון דנכרי אית ליה יחס שפיר קרינן ביה אשר הולידו בארצכם והיה מן הדין שיהיה אחר אביו דהא למשפחותם לבית אבותם כתיב ויהיה נכרי ולא עבד אלא משום דכתיב קרא אחרינא האשה וילדיה תהיה לאדוניה משמע דהולד כמוה עבד. 
ומ"ש הרב ז"ל שנאמר אשר הולידו בארצכם לאפוקי בבא דסיפא לא להביא ראיה על הרישא וזאת הבבא הראשונה מייתי בירושלמי בהדיא א"ר זעירא הדא אמרה נכרי שבא על השפחה והוליד בן הולד עבד עכ"ל אבל העבד שבא על אחת מן האומות אין הבן עבד דאע"ג דהוה מן הדין שיהיה נגרר אחר אביו דלמשפחותם לבית אבותם כתיב ויהיה עבד ולא גוי עבד אין לו יחס ואינו נגרר אחר אביו שנאמר אשר הולידו בארצכם וזו לא נקראת הולדתו של עבד לפיכך אין הבן עבד אלא נכרי כאמו ואפשר שלמדוה מהסוגיא דשלהי פ' האומר דגרסינן עלה דמתני' ר' טרפון אומר יכולין ממזרים לטהר עצמם ואיבעיא לן עלה ר"ט לכתחילה קאמר או בדיעבד קאמר ואתיא למפשטה מדאמרו ליה לר"ט טהרת הזכרים כלומר שיכולים לגלות למקום אחר וישאו שפחה ולא טהרת הנקבות שאין דרך לגלות ואי אמרת לכתחילה קאמר ממזרת נמי תנסיב לעבדא ומשני עבד אין לו יחס כלומר ואינו נגרר אחר אביו אלא אחר אמו שהיא ממזרת ואין לה תקנה הרי לך בהדיא דממזר נושא שפחה והולד עבד דאע"ג דהו"ל למימר למשפחותם לבית אבותם מ"מ האשה וילדיה תהיה לאדוניה כתיב ומשו"ה הולד עבד כמוה ועבד שנשא ממזרת כיון דעבד אין לו יחס ולא משפחה הולד הולך אחר אמו לגבי נכרי שנשא שפחה שלנו או עבד שלנו שנשא גויה נמי לא שנא דתרווייהו חד טעמא אית להו, ומפני שראה הראב"ד ז"ל דנקט לישנא דברייתא אחד מן האומות ונקט קרא דברייתא אשר הולידו בארצכם חשב דאיירי הרב בדינא דברייתא ומשו"ה השיג עליו. אבל לעניות דעתי לא איירי בדינא דברייתא לענין לא תחיה כל נשמה אלא לענין או הבן הוי עבד או נכרי אבל מודה הרב ז"ל דאי הוי עבד כנעני מותר לקיימו ואם הוא כנעני חפשי אסור לקיימו שהרי הוא בכלל לא תחיה כל נשמה ואם אביו משאר אומות הולך אחר הזכר ומותר לקיימו ואם אביו כנעני אף על פי שאמו משאר האומות אסור לקיימו דהלך אחר הזכר ובמה שכתבתי אין בדברי הרב ז"ל טעות ולא תורה חדשה. הנראה לענ"ד דוד בן זמרא: 


שו"ת הרדב"ז (ללשונות הרמב"ם) הלכות שכירות פרק ח 
= 
הלכה ה 
[ה] שאלת על לשון הרמב"ם ז"ל השוכר או המקבל שדה מחבירו ואכלה חגב או נשדפה וכו'. וק"ל דהא מתניתין היא פרק המקבל ובחכירות איירי ולא בקבלנות והכי אמר רב פפא והכי פירש"י ז"ל: 
תשובה כבר קדמוך רבנן והר"ן ז"ל כתב דלא נתחוורו דבריו ובעל מגיד משנה כתב דלשון המקבל לאו דוקא אלא המקבל בחכירות ולישנא דמתניתין נקט אלא שכתב ומ"מ היה לו לבאר. ואני אומר שביאר דבריו יפה שכתב מנכה לו מחיכורו ולא כתב מקבלנותו משמע דבחכירות איירי. ותו דבהא ליכא למיטעי כלל דבקבלנות למחצה לשליש ולרביע מה שימצאו יחלוקו ואיפשר דנקט הרב ז"ל לישנא דמתניתין לאשמעינן הא דרב פפא דאמר מכאן ואילך דאיתא בקבלנותא ליתא בחכירותא ודאיתא בחכירותא ליתא בקבלנותא ולהכי כתב דהאי המקבל דקתני מתני' היינו חוכר דומיא דשוכר דהיינו כך וכך כורין לשנה ומשום הכי מנכה לו אבל בקבלנות לא שייכא מתני' כלל ואי דוקא קאמר לא הוה שתיק מיניה הראב"ד ז"ל וכן כתב הוא ז"ל בפי' המשנה ז"ל וזה הדין כולל לשוכר וחוכר ע"כ: 


שו"ת הרדב"ז (ללשונות הרמב"ם) הלכות שכירות פרק י 
= 
הלכה ב 
[ב] על מש"כ השאילני היום ואני אשאילך למחר וכו' כולם נעשו שומרי שכר זה לזה. הגיה זה הלשון בעינו הביא הסמ"ג וכו' לא ידעתי למה הוצרך להגיה כן כי הדבר ברור שהוא מחלוקת מפרשים וכן כתב בעל מ"מ ואם בא לומר שדברי הסמ"ג הם כדברי רש"י והא דנקט היום ולמחר אגב שמור לי נקט. אין ראוי לפרש כן בדברי הפוסקים דלאו משום אגב יאמר לשון שהוא הפך הפסק. ואפילו בדברי האמוראים אין אנו רגילין לומר אגב היכא דנפקא מינה לענין דינא: 


שו"ת הרדב"ז (ללשונות הרמב"ם) הלכות שכירות פרק יא 
== 
הלכה ו 
[ו] עוד שאלת בפרק עצמו שכתב היה השכיר קטן השכיר נשבע ונוטל. ובהשגות אמר אברהם אין הדעת מסכמת שנמסור שבועה לקטן אלא ישבע בעל הבית אף על פי שאין תביעת קטן כלום ע"כ. וכן תפסו עליו כל המפרשים. וכתב בעל מגיד משנה לתקן דברי הרב ז"ל שהרי בגמרא אמרו דלפי התקנה בלא שבועה היה לו לשכיר ליטול וז"ל הגמרא וליתב ליה בלא שבועה ותירצו כדי להפיס דעתו של בעל הבית. וכיון שלא נתקנה השבועה אלא להפיס דעתו של בעל הבית כשהשכיר קטן לא הפסיד דינו אף על פי שאינו בר עונשין ואין בשבועתו לשוא  עונש מ"מ משביעין אותו כדי לאיים עליו ע"כ: 
תשובה מש"כ בעל מגיד משנה לתקן דברי הרב לא נתחוור אצלי כלל חדא דסוף סוף כיון שאין הקטן יודע עונש השבועה איך מוסרין לו שבועה הלא נמצא שם שמים מתחלל. ותו דגרסינן בירושלמי היה עבד ובי"ד מוסרין שבועה לעבד בתמיה. היה חשוד ובי"ד מוסרין שבועה לחשוד ע"כ. הוא הכא בהדיא שאע"פ ששבועה זו לא נתקנה אלא להפיס דעתו של בעה"ב אפ"ה אין מוסרין אותה לעבד וכן הדין בקטן דהוא הדין והוא הטעם. ואדרבה דוק לאידך גיסא דשבועה מדינא על בעה"ב היתה כדאמרינן בגמרא עקרוה מבעל הבית ושדיוה אשכיר משום כדי חייו ולא תקינו אלא במקום שאפשר שתתקיים תקנתם אבל במקום שאי אפשר כגון שהשכיר הוא עבד או חשוד על השבועה או חרש שוטה וקטן כיון שאין מוסרין להו שבועה שבקוה אדיניה וישבע בעל הבית ויפטר אם הוא מודה במקצת יש עליו שבועה מן התורה ואם כופר בכל [יש עליו] שבועה דרבנן כיון ששכיר זה מסר נפשו על שכרו ראוי לחוס עליו לחייב בעל הבית שבועה מיהת כדי שלא ילך לעתותי ערב בפחי נפש. ומה שאני סובר הוא שנוסחא משובשת נזדמנה להם ועליה הקשו על הרב ז"ל. אבל הנוסחא הנכונה היא מה שנמצאת בספרים שלנו היה השוכר קטן השכיר נשבע ונוטל וקמ"ל דאע"ג דבעלמא אין נשבעין על טענת קטן הכא בשכיר נשבעין וטעמא דמילתא דכיון דבעל הבית טרוד בפועליו היה ראוי ליטול בלא שבועה אלא כדי להפיס דעתו תקנוה והאי טעמא שייך כשהשוכר קטן. ותו דאי לא תימא הכי הולך השכיר בפחי נפש שהרי בעל הבית אינו יכול לישבע שהוא קטן ובלא שבועה אינו יכול ליטול שהרי צריך לפייס דעתו של בעה"ב וכן כתבו ז"ל דשבועת השומרין נשבעין לקטן לפי שעיקר השבועה באה על הספק. ובלאו הכי נמי הגרסא שנזדמנה להם אינה מתיישבת דשכיר שכיר תרי זימני למה לי הכי הו"ל למימר היה השכיר קטן נשבע ונוטל אלא ודאי הנוסחא שלנו עיקר. והנראה לענ"ד כתבתי: 


הלכה ט 
[ט] שאלת ממני אודיעך דעתי במה שכתב הרמב"ם ז"ל אפילו היה שכרו פרוטה אחת ובעל הבית אומר נתתיה לא יטול אלא בשבועה וכן כל הנשבע ונוטל אפילו לא יטעון אלא פרוטה אחת לא יטול אותה אלא בשבועה כעין של תורה. משמע שאם יש בטענתו שוה פרוטה משביעין אותו. ובפרק ג' מהלכות טוען ונטען כתב שזו היא סברת רבותיו אבל סברתו הוא שצריך שיכפור הנתבע בשתי מעין ואח"כ ישבע התובע בתקנת חכמים ויטול ולא נתיישב לך מה שכתב בעל מגיד משנה שמה שכתב בהלכות שכירות הוא דעת רבותיו שא"כ היה לו לרב ז"ל לפרש. גם מה שחלק בין שכיר לשאר הנשבעין ונוטלין אי אפשר לפי הלשון הכתוב בספרים שלנו וגם הוא ז"ל העלה הדבר בצ"ע. ועם כל זה רצית לדעת מה עמדי בזה: 
תשובה אם בארזים נפלה שלהבת הספק מה יעשו אזובי קיר. אבל מ"מ מקום הניחו לי רבותי ואומר כי דברי הרב ז"ל אין בהם נפתל ועקש כי בהלכות שכירות לא נחית הרב ז"ל לענין שיעור הטענה והכפירה כלל אלא לאשמועינן אף על פי שטענתו הוא דבר מועט דהיינו  פרוטה לא יטול אותה אלא בשבועה ונפקא מינה להיכא שהנתבע אומר כלום עשו תקנה זו שתהיה הכפירה שתי כסף אלא לטובתי שאם תהיה הכפירה פחות מזה לא יהיה נשבע ונוטל טובה זו איני רוצה בה אלא אפילו תהיה כפירתו פחות משתי כסף אני רוצה שישבע ויטול סד"א מצי אמר ליה תובע לא תקנו רבנן שבועה אלא היכא דהוה כפירה שתי כסף אבל בפחות מזה לא תקנו לי ואטול בלא שבועה שהרי עקרו רבנן שבועה מבעל הבית וחביריו ושדיוה אשכיר וחביריו ולא תקינו אלא היכא דאיכא כפירה שתי כסף קמ"ל דאפילו פרוטה לא יטול שכיר וחביריו אלא בשבועה ומצי נתבע לומר אם תרצה לישבע טול ואם לאו תלך בפחי נפש. אבל אם הנתבע תקע עצמו לדין ואמר איני רוצה אלא כמה שתקנו לי חכמים ויקוב הדין את ההר אם יש שם כפירת שתי כסף נשבע ונוטל ואם לאו נשבע בעל הבית וחביריו ונפטר לפי סברת הרב ז"ל: 
כללא סלקא דעתך אמינא מצי תובע למימר או תן לי פרוטה זו בלא שבועה או תשבע אתה כדינך ותפטר קמ"ל דמצי נתבע לומר שבועה עלך דידך רמיא או תשבע או אין לך כלום וזהו שכתב הרב ז"ל אפילו פרוטה לא יטול אותה אלא בשבועה שהרי השבועה להפיס דעתו של בעל הבית תקנוה דפרכינן בגמרא וליתב ליה בלא שבועה ומפרקינן כדי להפיס דעתו של בעל הבית. והנראה לענ"ד כתבתי: 


שו"ת הרדב"ז (ללשונות הרמב"ם) הלכות שאלה ופקדון פרק ב 
 
הלכה ז 
[ז] על מש"כ שותפין ששאלו זה מזה הרי זו שאלה בבעלים וכתב בעל מגיד משנה נראית הכוונה ששניהם שאלו אחד מחברו אבל תמהתי על לשון שותפין ודין שנים ששאלו כאחד זה מזה כבר ביארתיו פ"י מהל' שכירות. והגיה עליו שלא הבין בדברי הרב כאשר הבין בעל מ"מ אלא שותפין ששאל אחד מחברו והיינו דנקט שותפין והיינו נמי דכייל להאי בבא בהדי השואל מאשתו. וקשה לפי שטה זו מה שכתב הרב ואם אמר השותף השאילני היום ואשאילך למחר אינה שאלה בבעלים. מה שתירץ בזה הוא דוחק ואעפ"כ גמר אומר שזו כוונת הרב ז"ל. עוד יש הכרח אחר לדברי בעל מ"מ מדקאמר ששאלו זה מזה ולא קאמר אחד משותפי משמע ששאלו זה מזה וזה מזה ואם היו שותפין בכל עסקיהן דומיא דאשה עם בעלה מודה הרב שאם שאל אחד מחברו הוי שאלה בבעלים שהרי הוא במלאכתו כשאר עסקיו ושותפין כי הני אף על גב דאמר השאילני היום ואשאילך למחר הוי שאלה בבעלים אבל הכא במאי עסקינן כגון שלא היו שותפין אלא בעסק אחד כגון סחורה או פירות שלא הגיע זמנה לימכר לפיכך אם שאל אחד מחברו לא הוי שאלה בבעלים כיון שאינו עסוק עמו במלאכתו הילכך על כרחך אהא איירי כששאלו זה מזה וזה מזה ועלה תמה הרב בעל מ"מ דהיינו שנים דעלמא ומאי איריא דנקט שותפין. ובמה שכתבתי אתי שפיר דאפי' שהם שותפין בעסק אחד דסד"א כל שעה היא שאלה בבעלים קמ"ל כיון שלא הגיע זמנה לימכר לא קרינן עמו במלאכתו עד שישאל זה מזה וזה מזה וזהו שכתב הרב ואם אמר השותף לחברו השאילני היום ואשאילך למחר וכו' להשוותם לשנים דעלמא. ומה שכלל הרב דין השואל מאשתו עם שותפין ששאלו זה מזה לא להשוותן כתב כן אלא אדרבה כלל אותם וחזר ופרט ואם אמר השותף לחברו וכו' דדוקא בשותף אמרינן הכי לפי שאינו שותף עמו בכל עסקיו אבל השואל מאשתו אפי' אמר לה השאילני היום ואשאילך למחר הוי שאלה בבעלים לפי שהאשה תמיד עם הבעל בכל מלאכתו וכן השותף הדומה לאשה עם בעלה [כן] נ"ל לדעת רבינו ואין אנו צריכין למה שדחק המגיה: 


שו"ת הרדב"ז (ללשונות הרמב"ם) הלכות מלוה ולוה פרק ד 
==== 
הלכה ב 
[ב] על מה שכתב והלוה עובר בשנים לא תשיך לאחיך ולפני עור לא תתן מכשול. וכתב בעל מ"מ לא נזכר בדברי רבינו לאו לאחיך לא תשיך לא בלוה ולא במלוה ובספרים שלנו לוה עובר משום לא תשיך לאחיך ולאחיך לא תשיך ולפני עור לא תתן מכשול והם ג' לאוין ודברי הרב צריך לי עיון. וכתב המגיה גם בהלכות והרא"ש לא הביאו אלא אלו השנים וכו' ונ"ל שגם הם נמשכין אחר לשון ספרי שלנכרי תשיך היא מצות עשה וכו' אך זה לא נתברר לי למה לא הזכיר רבינו ולאחיך לא תשיך במלוה ע"כ ומה שכתב שהאשרי נמשך אחר לשון ספרי לא משמע הכי מלשון הטור. ומה שאני סובר בדברי הרב דלאחיך לא תשיך ולא תשיך לאחיך הכל ענין אחד וכפל ענין הוא ואין ראוי למנותם בשני לאוין אלא היכא שלשון הכתוב משונה כגון לא תהיה לו כנושה את כספך לא תתן לו בנשך ובמרבית לא תתן אכלך אל תקח מאתו נשך ותרבית כל חד מהני ראוי לחשוב אותו לאו בפני עצמו אבל לאחיך לא תשיך ולא תשיך לאחיך הכל ענין אחד ואין לנו למנות אותם שני לאוין אלא לאו אחד הוא וחמור שכן הוכפל בו הלאו והיינו שלא הזכיר רבינו ולאחיך לא תשיך גבי מלוה דכיון דלא תשיך לאחיך גבי לוה הוא לא תנשיך לאחיך אידך קרא נמי דלאחיך לא תשיך דכוותיה הוא גבי לוה ולא גבי מלוה ודוק ותשכח שתירצנו מה שהקשה בעל מ"מ וגם מה שהקשה המגיה: 


שו"ת הרדב"ז (ללשונות הרמב"ם) הלכות מלוה ולוה פרק ה 
==== 
הלכה א 
[א] על מה שכתב הרב פ"ה ומצות עשה להשיך לעכו"ם וכו'. והאריך המגיה להעמיד דעת הרב וזו מחלוקת קדומה וכל הראשונים נשאו ונתנו בדבר ואני אנה אני בא להעתיק דבריהם. ומה שחלק המגיה בין נכרי עובד ע"ז לנכרי דעלמא אינו נכון אצלי דהא קרא דלא תחנם כל נכרי במשמע וריבית נמי מהאי טעמא מצות עשה שלא ילוה להם בחנם ומה שהקשה המגיה ספק עצום מדברי רבינו והוא זה דלמה ליה למילף מדיוקא דמותר להלות לנכרי וכו' ואין זה ספק אפילו חלש אצלי דלא הוצרך הרב ללמוד מדיוקא אלא שמותר ללוות מהם ברבית וכן להלוות להם ברבית מצות עשה הוא. ומה שכלל הרב ומלוין אותם ברבית משום דקושטא הכי הוא אבל הראיה שהביא אינה אלא לענין לוין מהן ברבית. ולהוציאנו מזה הטעות כתב מיד ומצות עשה להשיך לנכרי והרי זה נכון וברור: 


הלכה ד 
[ד] שאלת על מה שכתב הרמב"ם ז"ל עכו"ם שלוה מעות מישראל וכו' ואם העמידו אצל ישראל אף על פי שנתן העכו"ם המעות בידו הואיל ומדעת ישראל נתן הרי זו רבית קצוצה  ע"כ ואילו בגמרא אמרי בהדיא עלה דהך סיפא דברייתא בשלמא סיפא לחומרא משמע שאין בו אלא משום חומרא דרבנן דאע"ג דבעלמא אין שליחות לעכו"ם הכא משום חומרא עשו את העכו"ם שליח של ישראל המלוה להלוותם לישראל: 
תשובה כבר קדמוך רבנן וז"ל הרשב"א ז"ל והרמב"ם ז"ל כתב שהוא רבית קצוצה לא ידעתי טעמו דהא בגמרא לחומרא קאמר ע"כ ומי אני אשר אבוא אחר המלך לתת טעם למה שלא ידע אבל מ"מ להוציאך חלק אי אפשר ושמא מקום הניחו לי וכ"ש בראותי שלא השיגו הראב"ד ז"ל בזה לפיכך אני אומר כי דעת הרב ז"ל דבתחילה קס"ד דטעמא דסיפא דברייתא משום חומרא בעלמא אבל כשתירץ רב פפא רישא כגון שנטל ונתן ביד סיפא נמי לא הוי טעמא משום חומרא אלא דומיא דרישא וכגון שנטל העכו"ם ונתן ביד וכן כתבו התוספות בשם ר"ת ז"ל וכיון שכן ס"ל ז"ל דסיפא מדינא ולא משום חומרא ולפיכך הוי רבית קצוצה אף על גב דאין שליחות לעכו"ם והעכו"ם נטל ונתן ביד מ"מ הישראל מדעת הישראל ראשון לקחם והוי כאלו אמר לו טול מעותי מעל גבי הסלע ברבית דהוי רבית קצוצה והרי הסלע לא שייך בה דין שליחות וכן העכו"ם וזהו שדקדק הרב ז"ל בלשונו הואיל ומדעת ישראל נתן וכו' והוי כאלו נעשה הישראל שני שליח לישראל ראשון לקבל המעות מיד העכו"ם וכן הקשו התוספות בתחילת הדבור תימה אמאי לא הוי רבית גמורה כשהעמידו אצל ישראל אפילו מקבל העכו"ם רבית שהרי נעשה הישראל שני שלוחו של ראשון לקבל חובו מידו של עכו"ם. ודחקו לתרץ לפי מאי דקס"ד דסיפא לחומרא אבל בתר תירוציה דרב פפא הדרינן למימר דמדינא הוא ולא חומרא. 
וקרוב לזה ראיתי שכתב הרמ"ה ז"ל וז"ל והני מילי היכא דלא שוייה ישראל בעל המעות שליח לישראל בתרא ליטול המעות מן העכו"ם אבל אי שוייה שליח להכי מדאורייתא נמי יש שליחות והוה ליה איסורא דאורייתא ויוצאה בדיינין דלא גרע מהיכא דאמר ליה הלויני ואמר לו טול מעות שיש לי על גבי הסלע דאע"ג דסלע לא שייכא ביה שליחות ישראל לגבי חבריה מיהת שייכא ביה שליחות כל היכא דשקיל קיימי להו זוזי גביה בתורת הלואה למרייהו ואפילו אתני דליהדר זוזי לעכו"ם כיון דברשותא דמלוה מחזירם לעכו"ם אסור ורבית קצוצה היא ע"כ. ואף על פי שהרמ"ה ז"ל סובר דבעינן דמשוה ליה שליח בהדיא סובר הרב ז"ל דסתמא נמי הכי הוא דכיון שהעמידו אצל ישראל ואמר לו העכו"ם זה הישראל רוצה ללוות מעות ואמר לעכו"ם תנם לו הוי כאלו עשאו שליח לקבלם מיד העכו"ם והוי רבית קצוצה ובזה נתיישבו דברי הרב ז"ל וכן דעתי נוטה להחמיר ולהוציאו בדיינין: 


שו"ת הרדב"ז (ללשונות הרמב"ם) הלכות מלוה ולוה פרק יד 
===== 
הלכה יג 
[יג] שאלת ממני אודיעך דעתי על לשון השגה של הראב"ד ז"ל על מה שכתב הרמב"ם ז"ל הורו רבותי שאפילו היה החוב לזמן וכו'. ולא הבנת מה שמשני כי מה שכתב הם הם דברי רבינו: 
תשובה אדקשיא לך הא תקשה לך הלשון בעצמו דקשיא דידיה אדידיה דתחילת הלשון אומר דתוך זמנו חיישינן לפרעון וסוף הלשון ובשבועה מיהא יטול ואי חיישינן לפרעון אמאי יטול כלל אלא שיבוש הוא שנפל בספרים והכניסו דברי בעל מגיד משנה שכתב לדחות השגת הראב"ד ז"ל בתוך לשון השגתו. וכך הוא בספרים של כתיבת יד אמר אברהם אין דין זה מחוור ובשבועה מיהא יטול זהו לשון ההשגה ולא יותר. וז"ל בעל מ"מ ואני אומר דין זה מחוור ומלובן דאם איתא דאפילו נאבד וכו' וכן פירש הרשב"א וכו' והמדפיס כתב באין מבין. 
ואני קשה לי על הרב ז"ל מאי קאמר ובשבועה מיהא יטול ולא יהיה אלא שהשטר בידו והלוה טוען פרעתי מי לא משביעינן ליה ואפשר שדעת הרב ז"ל הוא שאע"פ שלא טען ישבע אנן טענינן ליה ולא יטול אלא בשבועה א"נ אפילו שהיה ת"ח דבעלמא אין נזקקין לשבועתו הכא שנאבד השטר לא יטול אלא בשבועה. ויש לי לתרץ לדעת הראב"ד ז"ל מה שהקשה מגיד משנה דהיכא דנפל בו ביום לא מהדרינן לה דאיכא למיחש שמא יבוא לטרוף לקוחות וכיון דנפל איתרע ליה דדילמא פרעיה אבל היכא דנאבד השטר דתו ליכא למיחש למידי יטול בשבועה כיון דקי"ל לא עביד איניש דפרע גו זמניה. וא"ת יכבוש את השטר ויאמר שאבד ואחר זמן יוציאנו ויטרוף בו לקוחות. וי"ל דמשבעינן ליה שנאבד ואיפשר שלזה כיון זה לשונו שאמר ובשבועה מיהא יטול כלומר שבועה שנאבד כנ"ל: 
על מה שכתב בעל מגדל עוז בשם הראב"ד על מש"כ הרב היה החוב לזמן ועדיין לא הגיע זמנו ליפרע הואיל וכתבו לו השטר ואין בידו השטר והלוה אומר פרעתי נאמן ונשבע הסת שפרעו שאנו חוששין שמא פרעו ולפיכך קרע השטר או שרפו ע"כ והשיג הראב"ד אין דין זה מחוור ומלובן דאם איתא דאפילו נאבד כל תוך זמנו לא חיישינן לפריעה מה טעם לא מהדרינן ליה כשנפל דאמרינן בהדיא פ"ק דמציעא דאפי' כתוב בו ביום לא מהדרינן ליה וכו'. וכתב המגיה גמגום קא חזינא הכא דהא דברי הראב"ד ז"ל הם הם דברי רבינו עכ"ל ואני לא ידעתי למה תלה הדבר במגדל עוז והלא בעל מ"מ העתיק גם הוא לשון זה של הראב"ד ז"ל ונראה דטעות יש בלשון מלת לא מיותרת וזה לשונו של הראב"ד ז"ל דאם איתא דאפילו בנאבד תוך זמנו חיישינן לפריעה מה טעם לא מהדרינן ליה פי' ללוה דאמרינן בהדיא פ"ק דמציעא דאפי' כתוב בו ביום לא מהדרינן ללוה ואמאי כיון דלוה טעין ממני נפל נהדריה נהליה ללוה אלא ודאי כיון דהוי גו זימניה לא חיישינן לפריעה אלא ודאי כל דנפל אתרע ליה וכו' כלומר ומ"מ כל דנפל אתרע ליה פורתא וכ"ש אם אבד ורגלים לדבר ולפיכך לא יטול אלא בשבועה ואם היה שטרו בידו לא היה הלוה נאמן לומר פרעתי אפי' לחייבו שבועה והשתא דאתרע פורתא כיון דלא עביד איניש דפרע גו זימניה נוטל אבל לא יטול אלא בשבועה. ורבינו ז"ל סובר דכיון שאין השטר בעולם איתרע טובא ואינו דומה לנפל דהא ישנו בעולם וליכא ריעותא כולי האי ולפיכך לא יחזיר אותו ללוה אפי' כתוב בו ביום. ולפי שהחלוק הוא מפורש לא הוצרך בעל מ"מ להאריך בו וכתב שדעת הרשב"א כדעת רבינו וכן עיקר: 


שו"ת הרדב"ז (ללשונות הרמב"ם) הלכות מלוה ולוה פרק טו 
===== 
הלכה ב 
[ב] שאלת ממני אודיעך דעתי על מה שכתב הרמב"ם ז"ל על האומר לחבירו אל תפרעני אלא בעדים ואם אמר פרעתי לפני פלוני ופלוני והלכו להם למדינת הים נאמן. וכתב ז"ל שכך מצא בנוסחאות הישנות בתלמוד שהיה כתוב על הגוילים שהיו כתובים קודם לזמן ההוא ת"ק שנה וקשיא לך ליישב הסוגיא לפי נוסחא זו לפי שזו בעצמה היא סברת שמואל ומותבי עליה ממתניתין ואוקי שמואל מלתא דידיה כתנאי והדר פריך רב אחאי דכולהו תנאי דלא כשמואל ומשמע דאיתותב שמואל והדר אמר רב פפא משמיה דרבא מלתא דשמואל ולא חדית בה דבר ופסקינן הלכתא כותיה דרבא ובשלמא לפי גרסת הגאונים ניחא דגורסין אין נאמן: 
תשובה גרסינן בפ' שבועת הדיינים אמר רב יהודה אמר רב אסי המלוה את חבירו בעדים אינו צריך לפורעו בעדים ואם אמר לו אל תפרעני אלא בעדים צריך לפורעו בעדים כי אמריתה קמיה דשמואל אמר לי יכול לומר לו פרעתיך בפני פלוני ופלוני והלכו להם למדינת הים תנן מנה לי בידך אמר לו הן א"ל אל תתנהו לי אלא בעדים למחר א"ל תנהו לי נתתיו לך חייב מפני שצריך ליתן לו בעדים תיובתא דשמואל אמר לך שמואל תנאי היא דתניא בעדים הלויתיך בעדים פרע לי או יתן או יביא ראיה שנתן ר' יהודה בן בתירא אומר יכול לומר לו פרעתיך בפני פלוני ופלוני והלכו להם למדינת הים פריך רב אחאי ממאי דבשעת הלואה קאי דילמא בשעת תביעה קאי וה"ק ליה לאו בעדים הלויתיך בעדים היה לך לפרעני אבל בשעת הלואה דברי הכל חייב אמר רב פפי וכו' אמר רב פפא משמיה דרבא המלוה את חבירו בעדים אין צריך לפרעו בעדים ואם אמר לו אל תפרעני אלא בעדים צריך לפרעו בעדים ואם אמר לו פרעתיך בפני פלוני ופלוני והלכו להם למדינת הים נאמן זו היא גרסת הרמב"ם ז"ל וגרסת הגאונים אינו נאמן והכי פירושא דסוגייא אמר רב אסי המלוה את חבירו בעדים וכו' צריך לברר פרעונו בעדים ואם לא בירר פרעונו בעדים חייב כי אמריתא קמיה דשמואל אמר לי יכול לומר לו פרעתיך בפני פלוני ופלוני והלכו להם למדינת הים ואינו צריך לברר פרעונו אבל אם אמר פרעתי בפני עדים ומתו או איני זוכרם וכ"ש אם אמר פרעתי ביני לבין עצמך חייב ומותבינן עליה דשמואל מפשטא דמתני' דתני מפני שצריך ליתן לו בעדים ופשטא משמע שצריך לברר שנתן לו בעדים ואם לא בירר חייב ותיובתא דשמואל ומ"מ מדהוצרך תלמודא לומר ותיובתא דשמואל משמע דהוה אפשר לפרש ותיובתא דרב אסי וסייעתא דשמואל והכי הוה מפרשינן דרב אסי אמר צריך לברר פרעונו בבי"ד ואילו מתני' קתני שאינו צריך לברר מדקתני תנהו לי נתתיו לך פטור משמע טעמא דאמר ליה נתתיו לך ביני לבין עצמך [חייב] אבל אם אמר פרעתיך בפני פלוני ופלוני והלכו להם למדינת הים אין בירור גדול מזה דודאי לא משקר דמלתא דעבידא לגלויי הוא כיון דמסיים סהדי והא דתקנו מפני שצריך ליתן לו בעדים ה"ק מפני שצריך לומר נתתיו לך בעדים והלכו להם והשתא הוה ניחא דלא תקשה ממתני' דיוק דרישא לדיוקא דסיפא דקתני נתתיו לך ביני לבין עצמך חייב הא לפני עדים והלכו להם למדינת הים פטור אימא מפני שצריך ליתן לו בעדים לברר בעדים הא אם אמר נתתי בפני עדים והלכו להם חייב אלא נקיט תלמודא פשטא דלישנא דמפני שצריך ליתן לו בעדים ומותיב לשמואל. 
ומהדרינן אמר לך שמואל תנאי היא וכו' ואה"נ דהוה מצי לתרוצי לשמואל מתני' כדתריצנא לעיל ולא תקשה לשמואל אלא דא"כ תקשה לרב אסי דהא ממה נפשך איכא קושיא מינה או לרב אסי או לשמואל והוה צ"ל דפליגי רב אסי ושמואל בפירושא דמתני' ומשום הכי מתרץ אמר לך שמואל תנאי היא ושבקי לה למתני' כפשוטא. 
ופריך רב אחאי ממאי דבשעת הלואה וכו' לאו דאיתותב שמואל מהא אלא דלא חשו בני הישיבה לתרץ לפי דלא חיישינן לה חדא דאיהו נמי דילמא קאמר משמע דאיכא למימר הכי ואיכא למימר הכי ומאן דפריך לא פריך אלא מכח הכרח לא בבחירה וזה ברור ותו דלישנא דברייתא משמע דאיירי בשעת הלואה כשמואל לא בשעת תביעה דתניא בעדים הלויתיך בעדים פרע לי דאי בשעת תביעה הכי הוה ליה למתני בעדים הלויתיך בעדים היה לך לפרעני או למה לא פרעת לי בעדים הילכך שמואל לא איתותב ומוקי נפשיה כתנאי. 
ורבא לא ניחא ליה דליהוי דינא דשמואל כתנאי ואמרה למילתיה כר' יהודה בן בתירא ואם כן קשיא כללא אכללא דאית לן למפסק כת"ק דרבים נינהו וכשמואל בדיני ומשום הכי בא רבא וחידש דלא אמרה שמואל למלתיה כתנאי אלא לתרץ תיובתא דשמואל דמתני' נמי ה"ק אם אמר לו נתתיו ביני לבין עצמך או שלא סיים את העדים חייב מפני שצריך לפרוע לו בעדים ידועים כלומר מסוימין אבל אמר פרעתיך בפני פלוני ופלוני והלכו להם למדינת הים פטור ומשום דלא פסיק ליה לרבא כסברת שמואל אי מתרץ הכי או מוקי נפשיה כתנאי לא אמרה משמיה דשמואל אלא מסברא דנפשיה וא"ת איך למדנו רבא זה החדוש ובאיזה לשון שהרי לא הוסיף על לשון שמואל כלום וי"ל דיש יתור בדברי רבא שאמר ואם אמר לו אל תפרעני אלא בעדים צריך לפורעו בעדים ואם רוצה לומר צריך לברר פרעונו בעדים הא ליתא דהא קאמר ואם אמר לו פרעתיך בפני פלוני ופלוני והלכו להם נאמן אלא ודאי פי' צריך לפורעו בעדים צריך לומר פרעתי בעדים וא"כ היינו סיפא דמלתיה דרבא. 
ומתוך כך אני אומר שבזה הלשון למדנו רבא פירושא דמתניתין דהא דקתני מפני שצריך לפרוע לו בעדים היינו צריך לפורעו בעדים ולא שצריך לברר פרעונו בעדים אלא אם אמר פרעתיך בפני פלוני ופלוני והלכו להם למדינת הים סגי בהכי ופטור ורבא דינא ופירושא דמתניתין כייל בחדא מימרא ודוק ותשכח כי המפרשים דחו גרסתו של הרמב"ם ז"ל ודחו דינו שהוא מסכים אל השכל כאשר כתב הוא ז"ל מפני שלא יכלו ליישב הסוגיא לפי גרסתו בלא דוחק ואני כתבתי מה שנראה לי נאות בשיטת הסוגיא ואף על פי שיש שיטות אחרות זו נכונה. 
וא"ת כיון שאם אמר פרעתיך בפני פלוני ופלוני והלכו להם למדינת הים נאמן אמר נמי פרעתיך ביני לבין עצמך יהיה נאמן במגו. קושיא זו כתובה בדברי המפרשים ובעל מ"מ כתב אותה גם כן אבל לדעתי לא היתה כדאי ליכתב דלא אמרינן מגו אלא מטענה רעה לטענה טובה או כששתי הטענות שוות אבל מטענה טובה לטענה רעה לא אמרינן מגו שאין טוען ברצון פרעתיך בפני פלוני ופלוני והלכו להם למדינת הים שהיום או למחר יבואו פלוני ופלוני ויכחישוהו הילכך ליכא הכא מגו. 
כללא דמלתא כי לדעת הרמב"ם ז"ל אם אמר אל תפרעני אלא בעדים ואמר פרעתיך בפני פלוני ופלוני והלכו להם נאמן ואם אמר אל תפרעני אלא בפני פלוני ופלוני ואמר פרעתיך בפני אחרים אינו נאמן עד שיביא עדיו אבל אם הביא עידי פרעון פטור ואם שאל זמן להביא עדיו אין נותנין לו אלא פורע ולכשיביא עדיו חוזר וגובה ממנו והכי משמע לישנא דגמרא אמר רבא דהכי קאמר ליה באפי ראובן ושמעון כי היכי דלא לדחייה משמע כדי שלא יוכל לדחות אותי עד שיביא עדים והיינו דאיכא בין האי עובדא לאידך דבסמוך. 
והוי יודע שאין גרסת הספרים שלנו מסכמת לשיטה זו אלא שהרב ז"ל מצא גרסא אחרת בגוילין והיא גרסת ר"ח ור"י מפרש דהא דקאמר אזל ופרעיה באפי תרי דעלמא לאו דאתייא קמן אלא לפי דבריו שאמר דפרעיה באפי תרי ואזול לעלמא וזה דחוק בלשון ובענין דא"כ משוה לאביי טועה גמור דקאמר באפי תרי אמר ליה באנפי תרי פרעיה איהו אמר אל תפרעני אלא בפני ראובן ושמעון ואזל ופרעיה בפני אחרים ולא הביאם לפנינו איך יהיה נאמן אלא הנכון לפי שיטה זו לשוות הגרסא כגרסת הגוילים ואף על פי שגרסתנו אינה מסכמת  לשיטת הרמב"ם ז"ל מ"מ הסברא נותנת כן שהרי לא פסל זה כל עדים שבעולם וכו"ע לאפוקי ממונא תדע דאי בהכי תלי טעמא משום דהוי כאלו פסלינהו לכו"ע עליה הכי הוה ליה לרבא לפרושי בהדיא אלא משמע דלא פסלינהו עליה. ואף על גב דהרי"ף ז"ל חולק על הרמב"ם  ז"ל כן יש לפסוק חדא דאיכא ר"ח ור"י דקיימי כוותיה ותו דאתריה דמר הוא ותו דהוי אוקומי ממונא ומצי למימר קים לי כהני רבוותא ותו דמסתבר טעמייהו כדכתיבנא: 


שו"ת הרדב"ז (ללשונות הרמב"ם) הלכות מלוה ולוה פרק כז 
===== 
הלכה א 
[א] שאלת ממני אודיעך דעתי במה שכתב הרמב"ם ז"ל וכן שטרי חוב והודאות ומתנות ופשרות ומחילות שהם בעדים שלהם אפילו יש בהם כל הדברים ששנינו הרי הם כחרסים ע"כ. וכתב עלה ריב"ש ז"ל הנה דברי הרמב"ם ז"ל מן המתמיהין דאפילו לפי שיטתו שפסק כלישנא בתרא דפ"ק דגיטין תני חוץ מכגיטי נשים ודלא כשמואל דאמר דינא דמלכותא דינא או שדעתו דלא שייך למימר בהא דינא דמלכותא דינא וזה כנגד דברי הרמב"ן והרשב"א והאחרונים ז"ל שדעתם דכל דאית להו הורמנותא דמלכא אמרינן דינא דמלכותא דינא וכשרים אפילו בשטרי מתנה מ"מ אפילו לפי שיטתו בשלמא בשטרי מתנות ושטרי פשרות שצריכין קנין והשטר עושה הקנין ניחא אבל בשטרי מחילות מחילה אינה צריכה קנין ולא שטר כדאמרינן פ"ק דקדושין גבי עבד עברי דאי אין גופו קנוי אין צריך גט שחרור אלא לימא ליה באנפי תרי זיל אף על פי שיש לו עליו שעבוד דמים למעשה ידיו וכן כתב הרב בעצמו שמחילה אינה צריכה קנין וכתבו המפרשים ז"ל דאפילו תרי נמי לא צריכא דלא איברי סהדי אלא לשקרי אלא דנקט תרי כדי שלא יכפור אחר כך במחילה וגם הרב ז"ל בעצמו כתב דבקנין לא צריך עדים וכיון שאין מחילה צריכה קנין אלא השעבודא נמחל בדבור לבד ושטרא לראיה בעלמא א"כ שטרי מחילות הרי הם כשטרי מכר דלכו"ע מהני דאי לאו דחזו דיהיב זוזי קמייהו לא מרעי נפשייהו וכו' ואולי הרב ז"ל אגב שטפיה נקט שטרי מחילות עכ"ל: 
תשובה איברא דאנו עושין ע"פ שטרי מחילות הנעשות בערכאותיהם ואנו מצרפין בה ב' טעמים חדא דהוי בפלוגתא דפוסקים. ותו דדינא דמלכותא דינא שהרי מקפידים שלא יכתב שום שטר אלא בפני ערכאותיהם. ותו דרוב המחילות הנעשות בערכאותיהם באות מכח שטרות שנעשו בפניהם ובשעה שהלוה לו או שמכר לו בפניהם ע"מ שתהיה המחילה ג"כ בפניהם הוא וסבר וקביל. ותו דכבר נהגו בזה וכבר ידעת שהמנהג דבר גדול בדיני ממונות אבל טעם זה שכתב ריב"ש ז"ל לא עלה על דעתינו גם אין דעתי נוחה לקבל דאגב שטפיה כתב מחילות דא"כ הראב"ד לא הוה שתיק מיניה וגם בעל מ"מ היה מרגיש בקושיא כי לפי הנראה היא קושיא חזקה ולפיכך אני אומר שלא היתה כוונת הרב ז"ל בכל שטרי מחילות אלא באותם שלא מנו מעות בפניהם אלא שבאו לפניהם ואמרו תעידו עלינו שמחל פלוני לפלוני או מחלנו זה לזה וכיוצא בהם דכיון דלא יהיב זוזי קמייהו איכא למיחש דילמא מרעי אנפשייהו אף על פי שאין צריך לא קנין ולא עדים. אבל אם היה חייב לו מעות ופרע לו בפניהם ואמר כתבו לי שטר שלא נשאר לו אצלי כלום ומחלנו זה לזה בזה לא דבר הרב ז"ל דמה לי אם מלוה לו בפניהם ומה לי אם יפרע לו בפניהם כיון דיהיב זוזי קמייהו לא מרעי נפשייהו תדע שכן כוונת הרב ז"ל שכתב וכן שטרי חוב והודאות ועל כרחך שטרי חוב של הודאות קאמר דאי בפנינו מנה כשרים הם כדכתב לעיל מינה וכן שטרי הודאות של מקח וממכר ומחילות נמי דקתני מחילות של הודאות קאמר. 
ומיהו כבר נהגו העולם לדון בכל השטרות העולים בערכאותיהם חוץ מגיטי נשים ושחרורי עבדים לפי שידם תקפה על עצמם ואיכא סכנתא וכדאי הוא שמואל דאמר דינא דמלכותא דינא והרמב"ן והרשב"א ורוב האחרונים ז"ל שאמרו דבהא נמי שייכא דינא דמלכותא לסמוך עליהם במקום דאיכא סכנה ועל זה סמכו הראשונים שנהגו כן. 
והוי יודע דאפילו לפי המנהג לא לעשותו כדין שטר גמור לטרוף ממשעבדי אמרו שהרי הם בעצמם לא טרפי ממשעבדי אלא חשבינן ליה כאלו נכתב ונחתם בעדים ישראלים וז"ל הרמב"ן ז"ל אבל אם חסרו דבר מדרכי ההקנאות כגון מטלטלי אגב מקרקעי וכגון דאקני וכיוצא בהם אין דנין בהם לענין אותו דבר שחסר מהם ואם דבר הפוסלן הוא כגון שנתן לו מעות בלא אגב ושטרות בלא מסירה ובקני איהו וכל שעבודא דאית ביה פסולין לגמרי ואין דנין בהם כדיני עכו"ם שאין דינין של מלכים אלא להכשיר שטרות שלהם כמו עדים אבל לדרכי ההקנאות לא עדיפי משטרות שלנו שאף העכו"ם במקומות הרבה בדינין חלוקים דנין אותם כפי מחלוקת חכמיהם ומנהגי המקומות ואין המלכים מקפידים אלא בהכשר השטרות בלבד עכ"ל. וכ"ש בארץ הלזו שיש להם מחלוקת גדולה בדיניהם ויש להם ד' פוסקים נקראים מדהיב: 


שו"ת הרדב"ז (ללשונות הרמב"ם) הלכות טוען ונטען פרק ז 
===== 
הלכה ז 
[ז] שאלת ממני אודיעך דעתי במה שכתב הרמב"ם ז"ל מי שהודה בב"ד שאני חייב לזה התובע מנה ואחר כך אמר נזכרתי שפרעתי לו חובו זה שהודתי בו והרי עדים הרי זו עדות מועלת ועושין על פיהם שהרי לא הכחיש העדות ואינו כאומר לא לויתי מעולם. וקשיא לך מההיא דכתב פי"ד מהלכות מלוה ולוה המוציא שטר חוב על חבירו מלוה אומר לא נפרעתי כלום ולוה אומר פרעתי מחצה והעדים מעידים שפרעו כולו נשבע הלוה ונותן מחצה ולמה לא יחזור ויאמר נזכרתי שפרעתי כולו והרי העדים שמעידים: 
תשובה קושיא זו כבר נבוכו בה הראשונים והר"ן ז"ל בחדושי מציעא הוכיח מהסוגיא הראשונה דאמרינן דמה לפיו שכן אינו בהכחשה ובהזמה דמי שהודה בבי"ד וחזר ואמר נזכרתי אף על פי שהעדים מעידים כדבריו אין משגיחין בו. וכן מההיא דפרק יש נוחלין  אשר כתבת והעלה שדברי הרמב"ם ז"ל תמוהין וצריכין עיון וכן בעל מ"מ העלה הדבר בצ"ע עיין שם. ואני בעניותי אומר לתרץ דברי הרב ז"ל דהתם בפרק י"ד מהלכות מלוה ולוה איירי כשבאו קודם שאמר נזכרתי ולפיכך אינו נאמן דאיכא למימר על העדים סמך ומשום הכי חזר ואמר נזכרתי אבל הכא בהלכות טוען ונטען איירי בשאמר נזכרתי שפרעתי והביא עדים על זה דמעיקרא לאו אעדים סמך אלא ודאי קושטא קאמר שנזכר שפרע וכן משמע מתוך לשון הרב ז"ל. והא דאמרינן מה לפיו שכן אינו בהכחשה הכי פירושו דאיכא צד שאינו בהכחשה כגון שבאו עדים קודם שאמר נזכרתי. א"נ בעומד בהודאתו מה שאין כן בעדים שישנם בהכחשה בכל גוונא. אבל לעולם אימא לך שאם אמר נזכרתי והביא עדים עושין על פי עדותם כאשר כתב הרמב"ם ז"ל. הנלע"ד כתבתי: 



   
שו"ת הרדב"ז (ללשונות הרמב"ם) הלכות טוען ונטען פרק ט 
===== 
הלכה ז 
[ז] שאלת ממני אודיעך דעתי במה שכתב הרמב"ם ז"ל כל אחד משניהם נשבע בנקיטת חפץ שאין לו בזה הדבר פחות מחציו וכן כתב הרי"ף וקשה דהא בריש מציעא אמר רב הונא דאמר שבועה שיש לי בה ואין לי בה פחות מחציה והכי הוי מסקנא דתלמודא וליכא מאן דפליג: 
תשובה כבר תמהו הראשונים נוחי נפש על זה וכבר ראיתי מי שכתב שלא היה בגרסתם לא הקושיא ולא התירוץ ואני קשה עלי מאד להגיה ספרים ולשבש לשונות ולפיכך צריך לפרש דהא דפריך תלמודא על דאית ליה משתבע או על דלית ליה משתבע הכי פריך מה נפשך אי על דאית ליה משתבע קשיא לישנא דמתניתין דקתני זה ישבע שאין לו בה פחות מחציה וכו' דמשמע דעל דלית ליה משתבע ואי על דלית ליה משתבע כדמשמע ממתני' קשה נמי דאיכא למיחש לרמאות. ומתרץ רב הונא לעולם על דלית ליה משתבע כדמשמע ממתני' ומיהו הלשון בעצמו משמע שיש לי בה ואין לי בה פחות מחציה ולשון הנשבע נמי הכי משמע וליכא רמאות דהא על דעת בי"ד משביעין ליה. וטעמא דמלתא דכיון דאיהו טעין כולה שלי ומשביעין אותו שאין לו בה פחות מחציה אין כאן רמאות כיון שהשבועה באה על טענתו ואיהו טעין כולה שלי הרי הוא אומר שיש לו בה ואין צריך להזכיר זה בשבועה דפשוט הוא ואין אדם טועה בזה. קצרו של דבר רב הונא ה"ק דבכלל שבועה דמתני' הוי שיש לו בה אף על פי שאין שבועתו אלא שאין לי בה פחות מחציה מתרי טעמי חדא שעל טענתו  הראשונה משביעין אותו. ותו דעל דעת בי"ד משביעין אותו. ולגבי הדין אם הדיין רואה שהנשבע יש צד רמאות בדבריו או שהוא עם הארץ צריך שיפרש לו בשבועה שיש לי בה ואין לי בה פחות מחציה ואם אין רואה בדבריו צד רמאות ואינו עם הארץ די שישבע שאין לי בה פחות מחציה כאשר כתבו הרי"ף והרמב"ם ז"ל. הנראה לענ"ד כתבתי: 


שו"ת הרדב"ז (ללשונות הרמב"ם) הלכות נחלות פרק ד 
 
הלכה ו 
[ו] שאלת ממני אודיעך דעתי בלשון הרמב"ם ז"ל מי שהיתה לו שפחה והוליד ממנה בן וכו' אעפ"כ אינו נושא בת ישראל עד שיביא ראיה שנשתחררה אמו ואח"כ ילדה אותו שהרי הוחזקה שפחה בפנינו ע"כ. ונסתפקת מפני מה לא אמר הרב ז"ל עד שיביא גט שחרור או עד שיביא ראיה שנשתחרר או שחררו אותו אחיו או יורשי אביו: 
תשובה הרשב"א ז"ל נשאל על זה סימן אלף קפ"ג ולא ראיתי שתירץ בה כלום אלא העלה כי לענין להתירו בבת ישראל אין חילוק ביניהם אבל לענין בתו יש חילוק לינשא לכהונה והרב ז"ל לא איירי התם לא לענין בתו ולא כהונה. ונ"ל ליישב דבריו ז"ל דנקט עד שיביא ראיה שנשתחררה אמו ואח"כ ילדה אותו לאשמעינן שאפילו היה אביו איניש דעלמא ואיכא למיחש שמא בא עליה ואח"כ שחרר אותה ונמצא הורתו שלא בקדושה ולידתו בקדושה אפי' הכי יורש את אביו דאע"ג דלענין לישא בת ישראל לא נפקא מינה מידי לענין ירושה נפקא מינה דאי הוה אמר עד שיביא גט שחרור לא הוה ידעינן דין הירושה דעד כאן לא אמרינן שאם היה הורתו שלא בקדושה ולידתו בקדושה אינו יורש את אביו כההיא דרב מרי בריה דאיסור גיורא דהורתו שלא בקדושה ולידתו בקדושה ואמר רבא היכי ליקנינהו רב מרי להני זוזי אי בירושה לאו בר ירושה הוא לא אמרינן הכי אלא בגר ממש אבל ישראל הבא על שפחתו כיון דחזינא דילדה אותו והיא משוחררת מסתמא קודם שבא עליה שחררה ויורש את אביו דאיכא כמה טעמי חדא דלא שביק היתירא ואכיל איסורא. ותו דרגלים לדבר דהא חזינן דשחררה. ותו דמוקמינן ולד אחזקתיה ובקדושה נוצר. ותו שהרי הוא אומר שהוא בנו ומשוחררת היא אמו: 
כללא דמלתא כיון דאיכא כל הני טעמי אפילו היה אביו ישראל דעלמא שאינו לא חכם ולא כשר בנו הוא לכל דבר ויורש את אביו ומשום הכי כתב הרב ז"ל ואעפ"כ אינו נושא בת ישראל עד שיביא ראיה שנשתחררה אמו ואחר כך ילדה שאם הוא כן בנו הוא לכל דבר ואפילו בכל איש שאינו לא חכם ולא כשר: 


שו"ת הרדב"ז (ללשונות הרמב"ם) הלכות סנהדרין פרק ה 
== 
הלכה ב 
[ב] עוד שאלת על מה שכתב הרב ז"ל פ"ה מהל' סנהדרין אפילו ארי וברדלס ודוב שהם בני תרבות ויש להם בעלים שהמיתו מיתתן בעשרים ושלשה אבל נחש שממית אחד הורג אותו. והשיג עליו הראב"ד ז"ל זהו כרבי עקיבא ולא ידענו למה ומדברי כולם למדנו דדוקא אם המית הנחש ממיתין אותו אבל אם לא המית אין ממיתין אותו דפסקינן כריש לקיש דתניא כוותיה, ואילו בבבא קמא תנן והנחש מועד לעולם ואתיא ככו"ע: 
תשובה יפה שאלת והתוספות הקשו אותו פ"ק דסנהדרין ואמרו שמא יש לחלק דלענין להורגו כל הקודם קאמר הכא דיש להם תרבות אפי' נחש אבל לא לענין נזק שלם ור"ת ז"ל תירץ דתרבות דהתם היינו שגדלם בביתו ותרבות דהכא היינו שקשורים בשלשלאות כגון ארי בגוהרקי שלו דאין להורגן אלא כשהמיתו אפילו נחש. עוד נראה לי לתרץ דנחש מועד לעולם להזיק אבל יש מקומות שהם רעים וממיתים ויש מקומות שאינם ממיתים ובמקומות שהם ממיתים כל הקודם בהם זכה בהם ואפילו שלא המיתו ובמקום שאינם ממיתים אם המיתו ממיתים ואם לאו אין ממיתים אותם ופסק הרב ז"ל כר' עקיבא משום דר' אליעזר נמי קאי כותיה ורבים נינהו דתנן הזאב והארי והדוב והנמר והברדלס והנחש מיתתן בעשרים ושלשה ר' אליעזר אומר כל הקודם להורגן זכה ר' עקיבא אומר מיתתן בעשרים ושלשה ופרכינן עלה בגמרא ר' עקיבא היינו ת"ק ומתרצינן איכא בינייהו נחש כלומר דבנחש כר' אליעזר ס"ל ובהנך ס"ל כת"ק. ומסתבר טעמייהו דר' אליעזר ור' עקיבא בנחש דבשלמא הארי והדוב וכו' אפשר להיותם בני תרבות כיון שאינם מזיקין אלא למצוא אוכל לנפשם דכתיב ארי טורף בדי גורותיו וגו' אבל הנחש אין הזיקו לתועלתו כדאמרינן אמרו לו לנחש כל החיות טורפות להנאתן אבל אתה מה הנאה יש לך אמר להם ולי אתם אומרים אמרו לבעל הלשון הדא הוא דכתיב ומה יתרון לבעל הלשון וכיון שאין עושה אלא לתכלית ההיזק אין התרבות מועיל ולפיכך מיתתו בכל אדם וכל הקודם בו זכה. והנראה לענ"ד כתבתי: 


שו"ת הרדב"ז (ללשונות הרמב"ם) הלכות סנהדרין פרק ז 
== 
הלכה ב 
[ב] שאלת ממני אודיעך דעתי במה שכתב הרמב"ם פ"ז מהלכות סנהדרין וז"ל מי שקבל עליו קרוב או פסול וכו' אם קנו מידו על זה אינו יכול לחזור בו ואם לא קנו מידו יכול לחזור בו עד שיגמר הדין נגמר הדין והוציא הממון בדין זה הפסול או בעדותו אינו יכול לחזור בו. משמע דוקא שהוציא הממון אבל כל עוד שלא הוציא הממון אף על פי שנגמר הדין יכול לחזור בו ודבר תימה הוא כיון שנגמר ואמרו צא תן לו אמאי יכול לחזור בו: 
תשובה כבר קדמך הטור והעלה כאשר כתבת ונראה שלמדה הרב ז"ל מספרים דגרסי ונשבע ולא גרסי נשבע ומשמע דלא הוי גמר דין עד שישבע והכא נמי לא הוי גמר דין עד שיוציא הממון ונראה לי שלא אמרה הרב אלא היכא דאמרו לו חייב אתה ליתן לו דלעולם אחר גמר דין קורא הרב פלוני אתה חייב פלוני אתה זכאי הילכך אם הוציא הממון שוב אינו יכול לחזור ואם לא הוציא הממון יכול לחזור בו אבל אם אמרו לו צא תן לו או שכתבו מעשה בי"ד ונתנו ביד התובע אף על פי שלא נתן הממון אינו יכול לחזור בו. ועוד נראה דלא  אמרה אלא היכא דאיכא תרתי לריעותא כגון שקבל עליו קרוב יחידי בבי"ד של שלשה או עד אחד פסול כשני עדים כשרים אבל היכא דליכא אלא חדא לריעותא כגון שקבל עליו קרוב עם שנים כשרים לדון או שקבל עליו עד פסול עם עד כשר אחר גמר דין אינו יכול לחזור אף על פי שעדיין לא נתן הממון ולא קאי האי והוציא הממון אלא אבבא בתרא דאמר אפי'  קבל עליו אחד מפסולין בעבירה כשני עדים כשרים וכו' וזהו שכתב והוציא הממון בדין זה הפסול או בעדותו משמע דעל פי זה לבדו הוציא הממון. 
ואף על פי שהראיתי פנים ללשון הרב מ"מ לא משמע הכי בגמרא ולא בדברי הראשונים  דגרסינן פרק זה בורר עלה דמתניתין נאמן עלי אבא וכו' שלח ליה רב נחמן בר רב חסדא לרב נחמן בר יעקב ילמדנו רבינו לאחר גמר דין מחלוקת או לפני גמר דין מחלוקת והלכה כדברי מי שלח ליה לאחר גמר דין מחלוקת והלכה כחכמים רב אשי אמר הכי שלח ליה במחול לך מחלוקת או באתן לך מחלוקת והלכה כדברי מי שלח ליה באתן לך מחלוקת והלכה כחכמים וכתב הריא"ף וקי"ל כי הני תרי לישני דרב נחמן בר יעקב ולא הוזכר באותה סוגיא ולא בדברי הראשונים הוצאת הממון. וכי תימא הוצאת הממון קרי גמר דין הא ליתא שהוא ז"ל כתב בכמה מקומות דגמר דין הוי פלוני אתה פטור פלוני אתה חייב. וליכא למימר דפסיק כשמואל דאמר מחלוקת במחול לך אבל באתן לך דברי הכל יכול לחזור בו חדא דשמואל ור' יוחנן הלכה כר' יוחנן. ותו דאמוראי ס"ל באתן לך מחלוקת. ותו דרבינו ז"ל אינו מחלק בין מחול לך לאתן לך ולפיכך אני אומר כי הסופר נתחלף לו למ"ד בוא"ו וכך צריך להיות נגמר הדין להוציא הממון בדין זה הפסול וכו' כלומר לא מיבעיא אם פסקו להעמיד הממון אלא אפי' נגמר הדין להוציא ממון על פי הפסול אינו יכול לחזור בו והיינו שלא השיגו הראב"ד, וספר משובש נזדמן לבעל הטורים ובהכי ניחא שאינו חולק על הריא"ף ושאר פוסקים: 


שו"ת הרדב"ז (ללשונות הרמב"ם) הלכות סנהדרין פרק ח 
== 
הלכה ב 
[ב] שאלת ממני אודיעך דעתי על מה שכתב הרמב"ם ז"ל פ"ח מהל' סנהדרין וז"ל אמרו שנים זכאי או שנים חייב והשלישי אמר איני יודע יוסיפו הדיינים שנים נמצאו חמשה נושאים ונותנים בדבר. וקשה כיון שאמר איני יודע תו לא הוי ממניינא ואי אמר טעמא לא שמעינן ליה: 
תשובה הראב"ד ז"ל כן השיגו אבל דעת הרמב"ם ז"ל דהא דאמרינן זה שאמר איני יודע לא הוי ממניינא ואי אמר טעמא לא שמעינן ליה הני מילי בדיני נפשות אבל בדיני ממונות כיון דקי"ל דבדיני ממונות המלמד זכות חוזר ומלמד חובה גם מי שאומר איני יודע יכול לחזור ולומר אני יודע ונתברר לי טעמא ושמעינן ליה וכו' הילכך הוי שפיר ממנינא. ואם תאמר הא במוסיפין עושין בי"ד שקול ואי לדברי הרב ז"ל שכל החמשה הם מן המנין הרי הוא בי"ד מוכרע ולא שקול לא קשיא דה"ק במוסיפין יכולין לעשות בי"ד שקול אבל לאו למימרא דאין עושין אותו מוכרע כי הדבר ידוע דבי"ד מוכרע עדיף טפי מבי"ד שקול. וא"ת אי טעמא הוי משום דהכל מלמדים זכות וחובה אף אחד מן השוק כך דינו. י"ל דאחד מן השוק יכול ללמד זכות או חובה בדיני ממונות אבל יכולין בעלי הדין לומר לא קבלנוך עלינו ואם יראו אחד מהדיינין דבריו של זה המלמד זכות או חובה יקבלם אבל להיות נמנה זה שבא מן השוק בכלל הדיינין ויטה לזכות או לחובה לא, משא"כ שאמר איני יודע שהרי הוברר מתחילה והוא בכלל הדיינין ואם יחזור ויאמר יודע אני, נמנה בכלל הדיינין ומטין על פיו לזכות או לחובה. 
ומזה הטעם בעצמו כתב הרב ז"ל אבל אם אמרו ארבעה זכאי או חייב ואחד אומר איני יודע או שאמרו שלשה זכאי ואחד חייב ואחד אומר איני יודע בין שהיה זה שאמר איני יודע הוא שאמר איני יודע בתחלה בין שאמר אחר הולכין אחר הרוב ע"כ. ואילו בירושלמי משמע דדוקא בזמן שאותו שאמר איני יודע הוא שאמר בתחילה וכיון שאינו מן המנין הולכין אחר הרוב אבל אם היה אחר הוא שאמר איני יודע מוסיפין הדיינין והרב ז"ל סובר דלא אמרינן מוסיפין הדיינים בזמן שאחד אמר איני יודע אלא היכא דאין שם בי"ד שלם או שאין שם הטייה אבל היכא דאיכא בי"ד של שלשה ויש בהם הטייה כגון שלשה אומרים זכאי ואחד חייב אף על גב דחד אמר איני יודע אזלינן בתר  רובא ומיהו גם בזה יש מחלוקת על הרב דכל היכא דאיכא חד דאמר איני יודע אם אינו אותו הראשון מוסיפין הדיינין ודברי הרב ז"ל דברי טעם הם כיון דאיכא בית דין שלם. והנראה לענ"ד כתבתי: 


שו"ת הרדב"ז (ללשונות הרמב"ם) הלכות סנהדרין פרק ט 
== 
הלכה ב 
[ב] שאלת ממני ידיד נפשי אודיעך דעתי במש"כ הרמב"ם ז"ל פ"ט מהל' סנהדרין וז"ל שנים עשר אומרין חייב ואחד עשר זכאי וכו' אפילו עשרים ושנים מזכין או מחייבין וכו' עד היו אלו כנגד אלו ואחד אומר איני יודע או שהיו המחייבין יתר אחד בלבד מוסיפין והולכין עד שבעים ואחד וקשיא לך טובא חדא דקתני אפי' עשרים ושנים מזכין והכי איתא במתניתין פ' זה בורר וכיון דקיי"ל המלמד זכות אינו חוזר ומלמד חובה מה יועיל שיוסיפו שנים אם שניהם יאמרו חייב לא יתחייב דהא איכא עשרים ושנים מזכין. ואם יאמרו זכאי כיון דאיכא חד דאמר איני יודע עדיין צריכין להוסיף דמה לי עשרים ושנים או עשרים וארבעה. ואם שנים הנוספים יאמרו אין אנו יודעים לעולם צריך להוסיף וכן אם אמר אחד חייב או זכאי ואחד אומר איני יודע. ותו קשיא לך מה צריך להוסיף שנים יוסיפו במקום אותו שאמר איני יודע אחד. ותו מה צריך לרב לומר לנו ונמצאו אחר התוספות עשרים וארבעה חוץ מזה המסתפק. ותו מ"ש הרב אמרו שנים עשר חייב ושנים עשר זכאי הרי זה זכאי למה לא יוסיפו על הדיינים. וכן כתב למטה אמרו שנים עשר חייב ושנים עשר זכאי ואחד אומר איני יודע מוסיפין עוד שנים אחרים. עוד כתב אחד עשר אומרים זכאי ושלשה עשר אומרים חייב אף על פי שאחד מן הראשונים אמר איני יודע הרי זה חייב והלא אמרת אותו שאמר איני יודע אינו מן המנין וא"כ לא משכחת עשרים וחמשה למנין. עוד כתב היו אלו כנגד אלו ואחד אמר איני יודע השיג עליו הראב"ד ז"ל א"א זה אי אפשר. כללות הדברים כי כל הלשון בלתי מתוקן וצריך נגר ובר נגר להולמו: 
תשובה תנן בפרק היו בודקין שנים עשר מזכין ואחד עשר מחייבין זכאי שנים עשר מחייבין ואחד עשר מזכין ואפילו אחד עשר מזכין ואחד עשר מחייבין ואחד אמר איני יודע ואפילו עשרים ושנים מחייבין או מזכין ואחד אומר איני יודע יוסיפו הדיינין עד כמה מוסיפין שנים שנים עד שבעים ואחד. שלשים וששה מזכין ושלשים וחמשה מחייבין זכאי. שלשים וששה מחייבין ושלשים וחמשה מזכין דנין אלו כנגד אלו עד שיראה אחד מן המחייבין דברי המזכין ואמרינן עלה בגמ' לא ראה מאי אמר רבי פוטרין אותו וכן א"ר יוחנן פוטרין אותו. א"ל אביי לרב פפא וליפטריה מעיקרא כלומר קודם שיהיו דנין אלו כנגד אלו. ומתרצינן כדי שלא יצאו מבית דין מעורבבין. למדנו מהאי מתניתין דלעולם מוסיפין שנים שנים עד שיגיעו לשבעים ואחד שהוא בי"ד שלם אין מוסיפין כלל כן היא סברת הרב ז"ל דאי בדיני ממונות נחלקו מעמידין הממון בחזקתו ואם בדיני נפשות נחלקו פוטרין אותו והכי משמע פשטא דמלתא. 
אבל ראיתי מי שכתב שאם אמרו שלשים וחמשה זכאי ושלשים וחמשה חייב ואחד אמר איני יודע מוציאין אותו שאמר איני יודע מן המנין ומכניסין אחר במקומו וכן לעולם. ואני אומר דאם איתא להאי לא הוה שתיק מיניה תנא. ותו דלעולם מוסיפין שנים שנים כמו שאני עתיד לבאר וא"כ נמצאו בי"ד של שבעים ושנים וזה לא מצינו שהרי בי"ד של שבעים ואחד הוא בי"ד שלם ומנא אמינא דלעולם אין מוסיפין פחות משנים דגרסינן פ"ק דסנהדרין עלה דמתני' דתנן מנין להביא עוד שלשה ממשמע שנאמר לא תהיה אחרי רבים לרעות שומע אני שאהיה עמהם לטובה א"כ מה ת"ל אחרי רבים להטות לא כהטייתך לטובה הטייתך לרעה. הטייתך לטובה ע"פ אחד הטייתך לרעה ע"פ שנים ואין בי"ד שקול מוסיפין עוד אחד הרי כאן עשרים ושלשה ע"כ. ופרכינן עלה בגמרא סוף סוף לרעה ע"פ שנים לא משכחת לה אי אחד עשר מזכין ושנים עשר מחייבין אכתי חד הוא ואי עשרה מזכין ושלשה עשר מחייבין תלתא הוו א"ר אבהו אי אתה מוצא אלא במוסיפין ודברי הכל ובסנהדרי גדולה ואליבא דר' יהודה דאמר שבעים וא"ר אבהו במוסיפין עושין בי"ד שקול לכתחלה פשיטא מהו דתימא האי דקאמר איני יודע כמאן דאיתיה דמי ואי אמר טעמא שמעינן ליה קמ"ל דהאי דקאמר איני יודע כמאן דליתיה דמי ואי אמר טעמא לא שמעינן ליה ע"כ בגמרא, ופי' רש"י ז"ל אלא במוסיפין ודברי הכל דתנן בפ' היו בודקין אחד עשר מזכין ואחד עשר מחייבין ואחד אומר איני יודע יוסיפו הדיינים שנים דהשתא הוי בי"ד שקול דאינו יודע כמאן דליתיה דמי ופשו להו עשרים וארבעה משכחת לה ע"פ שנים אחד עשר מזכין ושלשה עשר מחייבין, עוד כתב ואי אמר טעמא מראה פנים לחובה ומראה פנים לזכות ומשום הכי מספקא ליה. משמע מלשונו דהאי דקאמר איני יודע הוה ליה כמאן דליתיה לגמרי ואפילו אמר טעמא לזכות אין שומעין לו. 
וכן נראה דעת הראב"ד ז"ל שהשיג על הרמב"ם ז"ל בפרק ח'. אחד אומר וכו' יוסיפו הדיינים נמצאו חמשה נושאין ונותנין כו'. א"א אני רואה בגמ' שאותו שאמר איני יודע אינו מן המנין ואי אמר טעמא לא שמעינן ליה וכו' אבל דעת הרמב"ם ז"ל דהא דאמרינן בגמ' אי אמר טעמא לא שמעינן ליה הני מילי טעמא לחובה אבל טעם לזכות שמעינן ליה וכ"כ בפרק ט' וזה שאמר איני יודע הרי הוא כמי שאינו ואינו חוזר ומלמד חובה משמע בהדיא חובה אינו חוזר ומלמד אבל זכות חוזר ומלמד ויראה לי שכך היה גורס בהדיא בגמ' וכן גריס הר"ן ז"ל מהו דתימא האי דאמר איני יודע כמאן דאיתיה דמי ואי אמר טעמא לחובה שמעינן ליה קמ"ל דאי אמר טעמא לחובה לא שמעינן ליה. ומשמע טעמא לחובה לא שמעינן אבל טעמא לזכות שמעינן. וכן הדין שאפי' המלמד חובה ממש חוזר ומלמד זכות כ"ש מי שאמר איני יודע שחוזר ומלמד זכות. ומינה נמי דבדיני ממונות דקיי"ל דהמלמד זכות חוזר ומלמד חובה כ"ש מי שאמר איני יודע שיכול לחזור וללמד זכות או חובה והוי שפיר מן המנין. אבל בדיני נפשות כיון שאינו יכול ללמוד זכות וחובה אינו מן המנין. 
וא"ת בשלמא כשהן מחצה על מחצה ואחד אמר איני יודע או בזמן ששנים עשר מחייבין ואחד עשר מזכין צריך להוסיף שנים כדי שיהיה בי"ד שקול ויהיה בה הטייה לרעה ע"פ שנים אבל היכא דעשרים ושנים מחייבין ואחד אומר איני יודע נוציא זה מן המנין ונוסיף אחד לבד ולעולם לא יהיה אלא בי"ד של עשרים ושלשה ואם זה הנוסף יאמר איני יודע נכנס אחר במקומו וכן לעולם. וראיתי מי שתירץ בזה וז"ל והיה אפשר לומר דמתני' לא איירי אלא בתרי גונאי קמאי אבל בהאי גוונא [דעשרים ושנים מחייבין ואחד] דקאמר איני יודע אין מוסיפין אלא אחד ולא יעלה המנין יותר (מכ"ד) [מעשרים ושלשה] ואפשר לומר ג"כ דבדיני ממונות דאית לן הטייה בין לזכות בין לחובה ע"פ אחד אם אמר איני יודע אין מוסיפין לעולם אלא אחד (אלא) [אבל] בדיני נפשות ודאי אם אמר אחד איני יודע מוסיפין שנים כדאיתא בהדיא בפ"ק א"ר אבהו במוסיפין עושין בי"ד שקול לכתחלה (פשיטא מהו דתימא וכו') הלכך שמעינן מינה שאם אמר איני יודע נסתלק לגמרי ונשארו מן הסנהדרין עשרים ושנים ומוסיפין שנים והם עשרים וארבעה וכיון דבי"ד של עשרים וארבעה אם אמר אחד איני יודע מוסיפין שנים הוא הדין והוא הטעם בדיני ממונות מוסיפין שנים אם אמר איני יודע. והכי איתא בתוספתא דבדיני ממונות מוסיפין והולכין עד גמר דין וגמר דין לא הוי אלא אחר הטיית אחד או אחר שבעים ואחד והכי איתא נמי בירושלמי. 
הרי לך בהדיא דמלתא דר' אבהו מילתא פסיקתא היא דכל זמן שאנו באין להוסיף מוסיפין שנים אפילו בדיני ממונות דלא שייך למימר הטייה ע"פ שנים ומכאן קשה לאותה סברא שכתבנו לעיל שאם נחלקו סנהדרי גדולה שלשים וחמשה מזכין ושלשים וחמשה מחייבין ואחד אמר איני יודע שמוציאין זה ומכניסין אחר במקומו וכן לעולם דליתא שלא תחלוק בנוספין דכיון דבתרי גווני דמתני' צריך לאוסופי תרי בעל כרחין הוא הדין נמי בכל מקום שאתה צריך להוסיף צריך להוסיף שנים ואתיא מתני' כפשטא ומימרא דר' אבהו כפשטה בכל גווני. ואפשר נמי דטעמא הוי דלעולם מוסיפין שנים דהוו בי"ד דקיי"ל שנים שדנו דיניהם דין אלא שנקראו בי"ד חצוף: 
ואחר שהקדמתי לך הקדמה זו אבאר לך לשון הרב ז"ל פסקי פסקי למען ירוץ קורא בו. סנהדרי קטנה שנחלקו וכו' אפי' עשרים ושנים מזכין או מחייבין זו מתני' דפ' היו בודקין. ומוסיפין שנים. אם הם עשרים ושנים מחייבין ואלו השנים שניהם מחייבין או אחד מחייב ואחד פוטר הרי הוא חייב שהרי רבו על המזכין ואם אחד מהם אומר זכאי או חייב ואחד אומר איני יודע מוסיפין עוד שנים וכן לעולם ואם היו עשרים ושנים מזכין מוסיפין שנים שמא אלו השנים יאמרו טעם לחייב ובשעת גמר דין יחזרו המזכין להמנות עם המחייבין דקיי"ל דהא דאמרינן המלמד זכות אינו חוזר ומלמד חובה הני מילי בשעת משא ומתן אבל בשעת גמר דין חוזר ונמנה עם המחייבין ואם הרוב יעמדו במקומם לזכות הרי זה זכאי ואם יאמר אחד מהם איני יודע בין מן הראשונים או מן הנוספין מוסיפין עוד שנים וכן לעולם. א"נ אפשר לתרץ דכשהיו עשרים ושנים מזכין או מחייבין ואחד אומר איני יודע אין כאן בי"ד של עשרים ושלשה דאמר איני יודע הוי כמאן דליתיה וכיון שכן מה שלמדו תחלה זכות לאו בית דין הוו הלכך חוזר ומלמד חובה אפילו בשעת משא ומתן כיון שתחלת למודו זכות לא היה בי"ד שלם של נפשות. 
והראשון נראה עיקר שהרי יש להקשות כעין קושיא זו על מ"ש הרב ז"ל למטה הגיעו לשבעים ואחד וכו' דנין אלו כנגד אלו עד שיראה אחד דברי חבירו ומזכין אותו או מחייבין אותו ובשלמא מזכין אותו משכחת לה אלא מחייבין אותו לא משכחת לה שהרי מי שלמד זכות אינו חוזר ומלמד חובה והכא ליתא לתרוצי כדלעיל שהרי בי"ד שלם הוא, אלא בשעת גמר דין קאמר שמא יראה אחד מן המזכין דברי חביריו המחייבין ובשעת גמר דין נמנה עמהם ומחייבין אותו. נמצאו אחר התוספת עשרים וארבעה. זה מתורץ עם מה שכתבתי למעלה כי צריך שיהיו עשרים וארבעה כדי שיהיו אחד עשר מזכין ושלשה עשר מחייבין ואיכא הטייה לרעה ע"פ שנים כי זה הטעם לא יספיק לנו בתוספת אחד וכדברירנא לעיל. 
אמרו שנים עשר זכאי ושנים עשר חייב הרי זה זכאי. זו ודאי צריכה רבה שהרי הר"ן ז"ל כתב בהדיא בפי' סנהדרין שלו וז"ל וא"כ דהני תרי גווני צריך שיוסיף שנים ואם נחלקו השנים ג"כ ויהיה אחד מזכה ואחד מחייב צריך להוסיף שנים אחרים ע"כ. הרי כאן בהדיא דשנים עשר אומרים חייב ושנים עשר אומרים זכאי צריך להוסיף שנים שמא יצא הדין לאמיתו וכן כתב המאירי ז"ל וז"ל שזה שאמר איני יודע הוא כמי שאינו ונשארו להם עשרים וארבעה אחד עשר מזכין ושלשה עשר מחייבין וכן כל שלא נתקיימה הכרעה אפילו בתוספות זה מוסיפין לעולם שנים שנים עד שירבו המזכין באחד או המחייבין בשנים או שיגיעו לשבעים ואחד ע"כ. וזה הרב ז"ל רגיל לכתוב דברי הרמב"ם ז"ל ובני מחלוקתו ואי איתא דסברת הרב דמחצה ומחצה זכאי ואין צריך להוסיף היה כותב אותו. 
ומתוך הדוחק אני אומר שנפל טעות בספרים וכך צריך להיות אמרו שלשה עשר זכאי ואחד עשר חייב זכאי ואף על גב דמלתא דפשיטא היא כתב הרב כל ג' חלוקות זכאי וחייב ומוסיפין. תדע שהרי בסיפא אמרו הגיעו לשבעים ואחד שלשים וששה אומרים זכאי ושלשים וחמשה אומרים חייב הרי זה זכאי ומאי למימרא דהא הרוב אומרים זכאי אלא שדרכו ז"ל לכתוב כל החלוקות אף על גב שיש בכללן פשוטות. ובשלמא כשהגיעו לשבעים ואחד שאי אפשר להוסיף עליהם ושלשים וששה מחייבין ושלשים וחמשה מזכין ולא ראה אחד דברי חבירו אומר נזדקן הדין ופוטרין אותו שאי אפשר לחייבו משום דליכא הטייה לרעה בשנים אבל הכא דאפשר למה לא נוסיף עד שנוציא הדין לאמיתו אם אפשר. ובודאי לא היה גרסת ספרו של הראב"ד ז"ל כגרסת הספרים שלנו מדלא השיג עליו. זה נראה לי בדעת הרב ז"ל כדי להסכימו עם שאר המפרשים. אבל כדי להפיס דעתך וליישב הלשון בשיבושו אפשר שהרב ז"ל סובר דלעולם אין מוסיפין אלא כגוונא דמתני' או שרבו המחייבין על המזכין אחד או שאמר אחד מהדיינים איני יודע. אבל היכא דכי הדדי נינהו אין מוסיפין עוד ואותו שאמר איני יודע בתחלה אינו מן המנין כמ"ש הרב בעצמו. ומה שכתב בסיפא אמרו שנים עשר זכאי ושנים עשר חייב מוסיפין שנים אחרים משכחת לה כגון שאותו שאמר בתחלה איני יודע חזר ומלמד זכות ואחד מן המלמדים חובה או אחד מן הנוספים אמר איני יודע מוסיפין עוד שנים אבל אם אומרים שנים עשר זכאי ושנים עשר חייב והראשון [אומר] במקומי אני עומד שאיני יודע הרי זה זכאי וזה ודאי הוי הלכתא בלא טעמא והראשון נ"ל עיקר. 
ומ"ש אחד עשר אומרים זכאי ושלשה עשר אומרים חייב משכחת לה כגון שאותו שאמר איני יודע חזר ללמד זכות דאע"ג דאם למד חובה לא שמעינן ליה אם למד זכות שומעין לו ולפי הגרסא שכתבתי למעלה אף על פי שהאחד מן הראשונים אמר איני יודע וכ"ש אם אחד מן הנוספים אמר איני יודע. ומ"מ נראה מדברי הרב ז"ל שאפילו אחד מאותם המלמדים זכות חוזר ואומר איני יודע אפי' בשעת משא ומתן דדוקא חובה אינו חוזר ומלמד אבל יכול לומר איני יודע כדי שיוסיפו הדיינים. ומ"ש ז"ל וכן מוסיפין והולכין עד שירבו המזכין אחד ויהיה זכאי מכאן ראיה שיש טעות בבבא הראשונה כאשר כתבתי דמשמע דאם לא ירבו המזכין אחד אף על פי שיהיו אלו כנגד אלו לעולם מוסיפין.  ומ"ש ז"ל היו אלו כנגד אלו ואחד אמר איני יודע הראב"ד ז"ל אזיל לשיטתו דאותו שאומר תחלה איני יודע אינו נמנה עמהם כלל בין ללמד זכות או חובה ומשו"ה לא משכחת לה שיהיה אלו כנגד אלו ואחד אומר איני יודע שהרי אין שם אלא עשרים וארבעה, אבל הרב ז"ל סובר שאותו שאומר איני יודע חוזר ומלמד זכות הילכך משכחת לה אלו כנגד אלו ואחד אומר איני יודע שנים עשר אומרים זכאי עם אותו שאמר תחלה איני יודע שעתה חזר לומר זכאי שנים עשר אומרים חייב ואחד אומר איני יודע מוסיפין והולכין. והנראה לענ"ד כתבתי: 
אמרו שנים עשר חייב ושנים עשר זכאי הרי זה זכאי. הגיה [אחד מחכמי הדור] צ"ע מהיכן הוציא רבינו פסק זה לזכות במחצה על מחצה והוכיח כן מסוגיית פ"ק דסנהדרין. ודברי רבינו אין צריכין חיזוק דלא אשכחנא תוספת אלא היכא דאיכא הטייה לרעה על פי אחד לבד, א"נ היכא דאמר איני יודע דדילמא אי הוה אמר טעמא היו רואים את דבריו אבל אמרו שנים עשר חייב ושנים עשר זכאי שהרי רואין את שאמר איני יודע כאלו אינו ופשיטא דזכאי. ומה שכתב בסוף ההגהה אגב שיטפיה לא עיין בה והכי פירושו אמרו שנים עשר זכאי ושנים עשר חייב ואחד אומר איני יודע מי שאמר איני יודע הוי כמאן דליתיה ומוסיפין שנים והרי הן ששה ועשרים אמר אחד מהם איני יודע נשארו חמשה ועשרים שלשה עשר אומרים חייב ושנים עשר אומרים זכאי עדיין אין כאן הטייה לרעה וכתיב ולא תהיה אחרי רבים לרעות ומוסיפין עוד שנים והרי הם שבעה ועשרים ולא משכחת בה מחצה על מחצה ועל זה אמר הרב ז"ל עד שירבו המזכים שיהיו ארבעה עשר מזכים ושלשה עשר מחייבים ויהיה זכאי או ירבו המחייבים שנים או יתר ויהא חייב. כללא דמלתא לא אמר הרב לשון זה אלא היכא שאין בדיינים מחצה על מחצה כגון נפרדים אבל אם הם זוגות ואמרו מחצה זכאי ומחצה חייב כבר כתב למעלה שהוא זכאי והוי יודע דבמוסיפין עושים בי"ד שקול וכ"ש בי"ד מוכרע וכל זה פשוט. 
אבל מה שיש לעיין בדברי הרב ז"ל שכתב בראש הפרק אפי' עשרים ושנים מזכין או מחייבין והאחד אומר איני יודע יוסיפו שנים ולמטה כתב אחד עשר אומרים זכאי ושלשה עשר אומרים חייב אף על פי שאחד מן הראשונים אמר איני יודע הרי זה חייב שהרי  המחייבים רבו בשנים והלא אפי' [כולם] מחייבין ואחד אומר איני יודע מוסיפין. ותו קשה כיון שאותו שאמר איני יודע כמאן דליתיה היכי משכחת לה שלשה עשר מחייבין ואחד עשר מזכין ואחד שאמר איני יודע הרי חמשה ועשרים והלא לא נשארו אלא עשרים וארבעה כשתסלק אותו שאמר איני יודע. ויש לתרץ דלא אמרינן דהאי דאמר איני יודע כמאן דליתיה אלא לענין שאינו יכול שוב ללמד חובה אבל יכול לחזור ללמד זכות דאפי' מי שמלמד חובה חוזר ומלמד זכות וכ"ש מי שאמר איני יודע דפשיטא שיכול ללמד זכות והרי הוא מן המנין ויש כאן עשרים וחמשה דיינים. ומזה הטעם בעצמו מי שלמד זכות אינו יכול לחזור ולומר איני יודע דלגבי זכות חובה הוא וזהו שכתב הרב ז"ל אף על פי שאחד מן הראשונים אמר  איני יודע כיון שבתחלה למד זכות אין מה שאומר עתה איני יודע סבה להוספת הדיינים שהרי אין בדבריו כלום וכמאן דליתיה דמי ונשאר עשרים וארבעה ואיכא הטייה לרעה ע"פ שנים וחייב. ותמהתי על המגיה איך לא הרגיש בזה וכי זה היה פשוט אצלו יותר ממה שהעלה בצ"ע: 
היו אלו כנגד אלו וכו'. וכתב הראב"ד זה אי אפשר עכ"ל. וכתב [אחד מחכמי הדור] המגיה צריך ליישב על מה אמר הראב"ד ז"ל זה אי אפשר, והנה האריך הרבה בזה עיין שם אבל במה שכתבתי למעלה יתבאר לך דמשכחת לה היו אלו כנגד אלו ואחד אומר איני יודע כגון שהיו הדיינים עשרים וחמשה או עשרים ושבעה או עשרים ותשעה וכן כל זמן שהוא חשבון נפרד או שהיו המחייבים יותר אחד בלבד מוסיפין והולכין וחלוקה זו שייכא בין בזוגות בין בנפרדים וכוונת הראב"ד ז"ל מבוארת מההשגה שלמעלה מזו. ובעל מגדל עוז האריך גם הוא עיין שם כי לא ראיתי להעתיק הדברים: 


הלכה ג 
[ג] בי"ד הגדול שבא להם מחלוקת בין בדיני נפשות בין בדיני ממונות בין בדין מדיני התורה אין מוסיפין עליהם אלא דנין אלו כנגד אלו והולכין אחר הרוב שלהן ואם בדין אחד מן הנהרגין נחלקו דנין אלו כנגד אלו עד שיפטרוהו או יתחייב. וקשיא לך מאי איכא בין דיני נפשות ובין הנהרגין ומאי איכא בין דנין אלו כנגד אלו והולכין אחר הרוב דרישא לדנין אלו כנגד אלו דסיפא דקאמר עד שיפטרוהו או יתחייב: 
תשובה הא קיי"ל דאין מטין בדיני נפשות אחרי רבים לרעות אלא א"כ יש שנים מחייבים יתרים על המזכים דכתיב לא תהיה אחרי רבים לרעות אחרי רבים להטות הטייתך לטובה ע"פ אחד לרעה ע"פ שנים וכ"כ הרב בעצמו ראש פרק שמיני וקאמר הכא שאם בא להם דין ממקום אחר שנשאלה שאלה בפניהם שלא בשעת מעשה בין בדיני נפשות וכו' ונחלקו בדין אין מוסיפין עליהן כאשר מוסיפין בשאר בתי דינין אלא דנין אלו כנגד אלו והולכין אחר הרוב ופוסקין הדין אחר הרוב אפי' שיהיה שלשים וששה מחייבים ושלשים וחמשה מזכים. אבל אם בא לפניהם דין מדיני הנהרגין כלומר הלכה למעשה דנין אלו כנגד אלו עד שיפטרוהו כלומר אפי' שלשים וששה מחייבין פטור או שיתחייב שיהיו שלשים ושבעה מחייבין ושלשים וארבעה מזכין ומחייבין אותו דאיכא הטייה לרעה: 
כללא דמלתא שלא בשעת מעשה חותכין הדין וקובעין הלכה לדורות. בשעת מעשה אין ממיתין אלא א"כ רבו שנים על המזכין. ואם בי"ד של עשרים ושלשה בא להם מעשה אין ממיתין אלא א"כ רבו שנים על המזכין ואם בי"ד של עשרים ושלשה בא להם מעשה ונסתפקו אז מוסיפין בדיינים עד שיתברר הדין או עד שיהיו שבעים ואחד שהוא בי"ד שלם. והנראה לענ"ד כתבתי: 


שו"ת הרדב"ז (ללשונות הרמב"ם) הלכות סנהדרין פרק יא 
=== 
הלכה ז 
[ז] שאלת ממני אודיעך דעתי במ"ש הרמב"ם ז"ל פי"א מהל' סנהדרין וז"ל דיני ממונות וכן הטומאות והטהרות האב ובנו הרב ותלמידו מונין אותם בשנים. לא ידענא למאי נפקא מינה למנות אב ובנו בשנים כיון שאין גומרים הדין ע"פ הקרובים כדכתב הוא ז"ל אין גומרין את הדין בקרובים שהדיינין הקרובים פסולין לדון כמו שיתבאר ע"כ: 
תשובה כבר השיגו הראב"ד ז"ל וכתב א"א אין הגמרא כן ע"כ. וכן הקשו עליו אחרים לפי שגרסת הספרים שלנו כך היא בפרק אחד דיני ממונות, הטהרות והטומאות האב ובנו הרב ותלמידו מונין להם שנים דיני ממונות ודיני נפשות ודיני מכות קידוש החדש ועבור שנה אב ובנו הרב ותלמידו אין מונין אותו אלא אחד ע"כ. וכתבו המפרשים ז"ל בטעמו של דבר שכל שהוראתו ביחיד ואין צריך מנין אלא א"כ יש מחלוקת וצריך לעמוד למנין האב ובנו מונין להם שנים אבל כל דבר שצריך מנין בתחלתו אפי' שאין שם מחלוקת אין מונין להם אלא אחד וכל השנויין בסיפא דברייתא צריכין מנין מתחלתן אבל הרב ז"ל היתה גרסתו דיני ממונות הטהרות והטומאות וכו'. ונ"ל דטעמו של דבר דדיני ממונות והטומאות והטהרות אין צריך דקדוק גדול אבל הנך דקתני סיפא צריכין דקדוק גדול נפשות משום חומרת נפש וכן מכות הוי פלגי מיתה וקידוש החודש ועיבור השנה צריך חשבון ודקדוק גדול ומשום הכי תני תנא דיני ממונות בהדי הטומאות והטהרות לפי שאין צריך דקדוק ולפיכך האב ובנו בשעת משא ומתן נמנין בשנים שאם היו האב ובנו מזכין ואחד מחייב הרי זה זכאי וכן איפכא וצריך המחייב להודות גם כן דכתיב אחרי רבים להטות ובשעת גמר דין יוצא האב או הבן ואומרים לו השנים אתה חייב או פטור ואף על פי שאין גומרים אלא שנים אפי' אליבא דשמואל לא נקרא בי"ד חצוף כיון שבאין מכח שלשה א"נ משכחת לה כגון שהוצרכו להוסיף בדיינין שהוסיפו שנים ונמצאו חמשה ונשאו ונתנו בדבר והסכימו האב והבן לדעת אחת ואחד מן השלשה עמהם הרי איכא אחרי רבים להטות ויוצא הבן או האב בשעת גמר דין והארבעה הנשארים אומרים לו חייב או זכאי. כל זה כתבתי ליישב דברי הרב וגרסתו אבל גרסת הספרים שלנו היא הנכונה ועליה הסכימו רבים הילכך בדיני ממונות הרב ותלמידו או האב ובנו אין מונין להם אלא אחד אפי' בשעת משא ומתן והנראה לענ"ד כתבתי: 


שו"ת הרדב"ז (ללשונות הרמב"ם) הלכות סנהדרין פרק יז 
=== 
הלכה ה 
[ה] שאלת ממני על לשון הרמב"ם ז"ל פרק י"ז מהלכות סנהדרין וז"ל מי שאמדוהו וכשהתחיל ללקות נתקלקל מחמת ההכאה וכו' אבל אם נתקלקל מחמת הפחד מקודם ההכאה אפילו נתקלקל משיצא מבי"ד ללקות ואפילו מבערב הרי זה לוקה כל האומד שאמדוהו. וקשיא לך מאי מי שאמדוהו והלא בלא אומדנא הדין כך. ותו מאי כשיצא מבי"ד ללקות והלא בפני בי"ד היו מלקין אותו דכתיב והפילו השופט והכהו לפניו. ותו מאי אפי' מבערב והלא כל מה שהוא קרוב להכאה הוי חידוש טפי שלוקה כל האומד. ותו מאי ערב אפי' מן הבוקר הוה ליה למימר. ותו מי שאמדוהו שיתקלקל אם ילקה בעוד שמלקין אותו מה דינו ולמה השמיטו הרב ז"ל: 
תשובה גרסינן בברייתא בפ' ואלו הן הלוקין ת"ר אמדוהו לכשילקה [קלה אין] מלקין אותו לכשיצא מבי"ד קלה מלקין אותו ולא עוד אלא אפילו קלה בתחילה מלקין אותו שנא' והכהו ונקלה ולא שנקלה בבי"ד ופי' רש"י ז"ל לכשילקה קלה פירושו לכשילקה יקלה שאמדוהו שאם ילקוהו יתקלקל ברעי פוטרין אותו דפן יוסיף ונקלה כתיב דאין נותנין לו מכה שיקלה עליה מיד כך שמעתי אבל אם אמדוהו שלא יתקלקל אלא אחר המלקות מלקין אותו קלה תחילה קודם שיקבל שום הכאה מלקין אותו אחר כן ע"כ. ונראה שהיה גורס הרב ברישא פוטרין אותו. ותו קשה לפי' רש"י ז"ל כיון דמציעתא אאמדוהו נמי קאי לא הוה ליה למתני לכשיצא מבי"ד קלה דהא אאומדנא קאי אבל הרמב"ם ז"ל נראה שגרסתו כגרסת הספרים שלנו וזהו שכתב מי שאמדוהו שיוכל לקבל המלקות ולא יתקלקל וכשהתחיל ללקות נתקלקל מכח ההכאה וכו' אין מכין אותו יותר והיינו רישא דברייתא דקתני אמדוהו לכשילקה מלקין אותו כלומר אמדוהו שאחר שילקה יתקלקל מלקין אותו ומינה שאם אמדוהו שלא יוכל לקבל כל המלקות עד שיתקלקל שאין מלקין אותו ולא הוצרך הרב לפרש זה שהרי הוא בכלל מה שכתב מי שאמדוהו שהרי אין מלקין אותו אלא אחר האומד אבל אם נתקלקל מן הפחד מקודם ההכאה מלקין אותו דודאי חזק הוא כיון שלא נתקלקל אלא עד סמוך להכאה אלא אפילו נתקלקל משיצא מבי"ד ללקות כגון שגמרו את דינו והוציאוהו עד שיתעסקו בדין אחר ואח"כ ילקוהו אפי' שזה ודאי חלש הוא שהרי מכח הפסק דין נתקלקל ולא זו בלבד אלא אפי' פסקו דינו מבערב שילקה למחר ונתקלקל שהייתי אומר שזה האיש חלוש כל כך עד שמן השמועה ממה שעתיד להיות למחר נתקלקל והוה אמינא שיחזרו ויאמדו אותו אם יכול לקבל או לא קמ"ל הרי זה לוקה כל האומד שאמדוהו בתחילה ונמצאו דברי הברייתא מוסכמים לדברי הרב ז"ל. והנראה לענ"ד כתבתי: 


שו"ת הרדב"ז (ללשונות הרמב"ם) הלכות עדות פרק ב 
 
הלכה א 
[א] עוד שאלת על מה שהשיג הראב"ד ז"ל פ' שני מהל' עדות על הרב ז"ל וז"ל וכן העד השני וכו' עד הרי עדותן בטלה וכו'. א"א טעה בזה כי הבדיקות אם אמר איני יודע אין עדותן בטלה ע"כ. וקשיא לך (שהיכן) [שהרי כן] כתב הרב אבל בדיקות אפילו שניהם אומרים אין אנו יודעים עדותן קיימת: 
תשובה הראב"ד ז"ל סובר כי באיזה כלי הרגו הוי מכלל הבדיקות ולא מכלל החקירות כי אין לנו אלא שבע חקירות שההזמה תלויה בהם אבל באיזה כלי הרגו לא שייך בה הזמה ואם הוכחשו תתבטל העדות (בשאר) [כשאר] בדיקות ואם אמר איני יודע תתקיים העדות. ושיעור לשון השגתו כך הוא טעה בזה כי באיזה כלי הרגו הוי מכלל הבדיקות ובבדיקות אם אמר איני יודע אין עדותן בטלה. ובדין הוא שהיה יכול להשיגו בפ' ראשון שכתב העידו שהרג את הנפש שואלין אותו במה הרגו וכן כל כיוצא בזה הרי הוא מכלל החקירות אלא דנטר ליה עד שהוציא הדין שהוא אם אמר איני יודע דאילו בהכחשה לא נפקא מינה מידי. והרב ז"ל סובר דאע"ג דאין הזמה תלויה בה מ"מ הרי הוא מגוף המעשה וכן כתב ז"ל החקירות והדרישות הם הדברים שהם עיקר העדות ובהם יתחייב או יפטר והן כוונת המעשה שנעשה וכוון הזמן וכוון המקום וכו'. 
ונ"ל שמחלוקתם תלוי בסוגיות הגמרא פ' היו בודקין דגרסינן א"ר חסדא אחד אומר בסייף הרגו ואחד אומר בארירן הרגו אין זה נכון אחד אמר כליו שחורים ואחד אומר כליו לבנים הרי זה נכון מיתיבי נכון שיהיה נכון אחד אומר בסייף הרגו ואחד אומר בארירן הרגו אחד אומר כליו שחורים ואחד אומר כליו לבנים אין זה נכון. ותירץ רב חסדא בסודר שחנקו דהיינו סייף וארירן והדר מותבינן עליה ודחיק לתרצינהו לכולהו מתנייתא ואנן לא סמכינן אשנויי דחיקא ונקטינן ברייתא כפשטה, הראב"ד ז"ל סבר כיון דתנא דברייתא משוה הכלי שהרגו בו לכליו שחורים או לבנים משמע דכולה בדיקות נינהו וכן נראה סברת רש"י ז"ל שכתב הרי זה נכון דלא שייכי בדיקות להכחיש אלא בגופה של עדות ע"כ. ומשום דהוכחשו קתני בברייתא אין זה נכון אבל אם אמר איני יודע הרי זה נכון דאלת"ה לשמעינן הא וכ"ש היכא דהוכחשו. והרב ז"ל סבר כתירוצא של רב חסדא דאיירי ברייתא בסודר שחנקו בו דהיינו סייף וארירן ולפיכך משוה להו אבל כליו שחורים או לבנים לא איירי תנא אלא רב חסדא ומחלק ביניהם. ואף על גב דלא קיי"ל כרב חסדא דהא  אם הוכחשו בכליו אין זה נכון ורב חסדא אמר הרי זה נכון אלא כר' יוחנן בן זכאי שהיה עושה בדיקות כחקירות לענין הכחשה. מ"מ למדנו מדברי רב חסדא שיש חילוק בין הכלי שהרגו בו שהוא גוף המעשה ובין הכלים שהיה לובש לענין אם אמר איני יודע לדידן דאית לן הוכחשו אפי' בבדיקות עדותן בטלה. והנראה לענ"ד כתבתי: 


שו"ת הרדב"ז (ללשונות הרמב"ם) הלכות עדות פרק ט 
 
הלכה ב 
[ב] שאלת ממני על מה שכתב הרמב"ם ז"ל פ"ט מהלכות עדות וז"ל נשים פסולות לעדות מן התורה שנאמר על פי שנים עדים לשון זכר ולא לשון נקבה. וקשיא לך דריש פ' שבועת העדות מפיק לה מקרא דועמדו שני האנשים אשר להם הריב דבעדים הכתוב מדבר ולמעוטי נשים. ותו דהרב גופיה דריש מועמדו שני האנשים למעוטי קטנים: 
תשובה שפיל לסיפא דברייתא דמסיימין בה ואם נפשך לומר נאמר כאן שני ונאמר להלן שני כלומר על פי שנים עדים מה להלן בעדים אף כאן בעדים מאי אם נפשך לומר וכי תימא אשה לאו אורחה דכתיב כל כבודה בת מלך פנימה נאמר כאן שני ונאמר להלן שני מה להלן בעדים אף כאן בעדים. ומשום דאיכא לאקשויי הך קושיא תפס רבינו שורש הראיה שהוא קרא דעל פי שנים עדים ומשום דאכתי איכא לאקשויי נהי דילפינן מהך גזרה שוה דאיירי קרא דועמדו שני האנשים בעדים משתעי דילמא למעוטי קטנים דלאו בני דעה נינהו כדאמרינן בכל דוכתא איש ולא קטן אבל אשה לא ממעט כיון דאית לה דעת לכך הוצרך הרב לומר דמשמעות דקרא דעל פי שנים עדים איכא למילף למעוטי נשים כיון דאמר בלשון זכר ולא בלשון נקבה דהוה ליה למכתב על פי עדות דממילא ידעינן דאין עדות פחות משנים והשתא דידעי דאידך קרא דועמדו שני האנשים בעדים משתעי ממעטינן מיניה קטנים והשתא לא איצטרכינן למעוטי תרי מיעוטי מחד קרא דנימא אנשים ולא נשים אנשים ולא קטנים כיון דאיכא תרי קראי ממעטינן מכל חד חד מיעוטא. וא"ת תנא דברייתא אמאי נקיט למדרש מקרא דועמדו שני האנשים כיון דעיקר סמיכות הדרשא מקרא דעל פי שנים עדים י"ל דתנא לא אתי אלא לפרושי דקרא בעדים משתעי אלא דתלמודא יליף מינה דנשים פסולות להעיד תדע דלא תניא כחד מהני תלת מתנייתא ועמדו שני האנשים בעדים הכתוב מדבר ולמעוטי נשים אלא כיון דידעינן דבעדים הכתוב מדבר ממילא נתמעטו נשים או קטנים והיינו דקאמר מנא ה"מ דאנשים ולא נשים דתנו רבנן וכו' ותלמודא נמי הוה מצי לאתויי הנך מתנייתא לברורי דקרא דועמדו שני האנשים בעדים משתעי דילפינן מיניה נמי דבעינן עמידה בעדים ותו לא מידי: 


שו"ת הרדב"ז (ללשונות הרמב"ם) הלכות עדות פרק י 
 
הלכה ד 
[ד] שאלת ממני אודיעך דעתי במה שכתב הרמב"ם ז"ל פ"י מהלכות עדות המלוה בריבית אחד המלוה ואחד הלוה פסולין לעדות אם רבית קצוצה עשו הרי הם אסורים מן התורה ואם אבק רבית עשו הרי הם פסולין מדבריהם. ומשמע דכמו דהמלוה אסור ליקח אבק רבית כן הלוה אסור ליתן אבק רבית ובפ' איזהו נשך לא משמע הכי דגרסינן התם בני רב עיליש נפק עלייהו ההוא שטרא דהוה פלגא באגרא פלגא בהפסד אמר רבא (כתיב ביה) רב עיליש גברא רבה הוה ואיסורא לאינשי לא הוה ספי ומדלא קאמר ואיסורא לא עביד משמע דלוה אינו אסור ליתן אבק רבית: 
תשובה איברא דהכי משמע מההיא וכן העלו כל האחרונים נוחי נפש דלוה אינו אסור ליתן אבק רבית ולפי דבריהם כשר לעדות וז"ל הרשב"א ז"ל מדאמרינן רב עיליש גברא רבה הוה ולא ספי איסורא לאינשי ולא אמרינן ולא עביד איסורא ש"מ דאין איסור אבק רבית אצל הלוה אלא אצל המלוה לפי שאיסור הלוה חדוש הוא ודי במה שחדשה ואסרה עליו תורה ע"כ. וכן העליתי אני ג"כ בתשובה אחרת אלא דאכתי קשה מאי איריא משום דרב עיליש גברא רבא הוה אפי' איניש דעלמא נמי איכא משום ולפני עור לא תתן מכשול. וי"ל דלא אמרינן הכי אלא באיסורי תורה אבל באיסורי דרבנן דוקא רב עיליש דגברא רבה הוא מזדהר בהכי. א"נ דלא עבר משום ולפני עור אלא כגון מושיט יין לנזיר דקאי בתרי עברי נהרא דאי לא מושיט ליה לא מצי שקיל אבל הכא אי לא שקיל מרב עיליש הוה שקיל מאחריני. והרא"ש ז"ל כתב דעבר אלפני עור לא תתן מכשול ולדידיה נמי קשה אמאי לא קאמר רב עיליש לא עביד איסורא. וליכא לתרוצי דרבא הוא דקאמר הכי אבל אנן לא קי"ל הכי אלא המלוה והלוה שוין בין ברבית קצוצה בין באבק רבית דהא רבית עצמה חדוש הוא דמדעתיה יהיב ליה ואפ"ה אסרתו תורה והשוה בין מלוה ללוה אבק רבית נמי בדין הוא שיהיו שוין בו שניהם דכיון דלא אשכחנא מאן דפליג עליה לית לן לחדותי פלוגתא מדעתין. ונ"ל לתרץ דרבא ה"ק רב עיליש גברא רבה הוה ופשיטא דלא עביד איסורא דבזמן דאתי לפלוגי פליגי בדינא או תילתא באגרא ופלגא בהפסד או תרי תילתי בהפסד ופלגא באגרא וזה פשיטא דודאי לא עביד איסורא אלא כיון דגברא רבה הוה לא כתב שטרא דאתו למטעי ביה וספי איסורא לאינשי אלא ודאי שטרא בהכשר נכתב והכי פירושו אי פלגא באגרא תרי תילתי בהפסד אי פלגא בהפסד תרי תלתי באגרא והשתא ניחא נמי דלא עבר אלפני עור לא תתן מכשול וסומך הנותן על חסידותו של רב עיליש שכיון שבחר בלבו באחת מן הדרכים שוב לא יחזור בו דכתיב ודובר אמת בלבבו והשתא ניחא ממה שהקשו בתוספות וכי שוטה היה הנותן לעשות כזה וכו' כי לא היה שוטה אלא מאמין בחסידותו של רב עיליש: 


שו"ת הרדב"ז (ללשונות הרמב"ם) הלכות עדות פרק יב 
 
הלכה א 
[א] שאלת ממני אודיעך על מה שכתב הרמב"ם ז"ל פי"ב מהלכות עדות וז"ל כל הנפסל בעבירה אם העידו עליו שני עדים שעבר עבירה פלונית אף על פי שלא התרו בו שהרי אינו לוקה הרי זה פסול לעדות. ובתשובה כתב היפך זה ששאלו ממנו על אשה שנתגרשה בפסולי עדות דאורייתא והלכה ונשאת וילדה אם בניה ממזרים והשיב ז"ל אבל זאת האשה אם נתברר על אלו העדים דבר ממה שזכרת בעדים והתראה בשעת מעשה והוא שיאמרו העדים לעובר לא תעשה מה שאתה עושה או מה שאתה רוצה לעשותו ואם תעשה אתה מתחייב מלקות או כרת והשיב העובר כבר ידעתי זה ואעפ"כ אני עושה ועשה אחר ההתראה הנה העד הזה פסול והגט בטל והבנים ממזרים אבל אם העידו כשרים שראו אלו עידי הגט שעשו אלו העבירות ולא התרו בהם או שהדבר מפורסם לבד הנה אשה זו חייב בעלה הראשון לתת גט אחר בכשרים והיא תחת בעלה ולא תתגרש ממנו ע"כ: 
תשובה לא קשו אהדדי שלא היו דברי הרב ז"ל באותה תשובה בעבירות [שנתפשט] בכל ישראל שהן עבירות כגון שבועה או גזל או נבילה אלא בעבירות שאין הכל יודעים שהוא עבירה. וז"ל השואל וקיים שטר בשני עדים כשרים על עידי הגט שהם בעלי עבירות ולעולם הם מפורסמים בהרגל האיסור ומבטלים מצות עשה כגון ציצית ותפלין וסוכה ולולב ועוברים על לאו דלא תקיפו את פאת ראשכם ומגלחים הפיאות בפרהסיא וזולת זה מן הדברים שאינם מפורסמים ומיחייב עליהם כרת ושומעים בה היהודים תמיד ומרגלא בפומייהו שהם בועלי נדות להכעיס אף על פי שיודעים שהוא אסור עליהם מן הדין ע"כ. ואם מפני שעבר על מצות עשה הדבר ברור שאינו נפסל בכך שאינה עבירה שחייב עליה מלקות. ואם מפני שהם בועלי נדות א"א לעדים להעיד בזה וכן כתב השואל ושומעים בה היהודים משמע שאין כאן עידי ראייה. ואם מפני שעוברים על לאו דלא תקיפו פאת ראשכם לאו זה על המגלח אבל המתגלח אינו לוקה אלא א"כ סייע למגלח ודבר זה אינו מפורסם לכל והיו העדים צריכים להודיעו שגם המסייע בכלל ולוקה ולהתרות בו ואם קבל עליו ההתראה ועבר הרי זה חייב מלקות ונפסל לעדות מן התורה ובלאו זה וכיוצא בו שאינם מפורסמים לכל איירי הרב ז"ל באותה תשובה ולפיכך הצריך הרב ז"ל התראה ואם לא התרו בו לא נפסל מן התורה אבל בעבירות המפורסמות שכל העם יודעים שהיא עבירה אין צריך התראה כאשר כתב בהלכות עדות: 


שו"ת הרדב"ז (ללשונות הרמב"ם) הלכות עדות פרק כ 
 
הלכה ה 
[ה] ובאו שני [עדים] וזימום. כתב [אחד מחכמי הדור] המגיה זה הלשון קשה עלי להולמו ונראה לי שטעות נפל בספרים וכו'. והדין עמו וגם ממקומו מוכרע שהוא טעות סופר וק"ל, וגם אני דקדקתי כן דלעולם קרי להו כת ראשונה כת שנייה כת שלישית כת רביעית ומאי שנא הכא ובאו שני עדים וזימום. ותו והזימוה מיבעי ליה, אלא ודאי טעות הוא ואגב דלעיל קאמר ובאו שני עדים טעו וכתבוה גם למטה. 


שו"ת הרדב"ז (ללשונות הרמב"ם) הלכות ממרים פרק ד 
 
הלכה א 
[א] שאלת ממני אודיעך דעתי במה שכתב הרמב"ם ז"ל פרק ד' מהלכות ממרים וז"ל זה שחלק על בי"ד הגדול בדבר שחייבין על זדונו כרת ועל שגגתו חטאת בין שהיו הם אוסרים והוא מתיר בין שהיו הם מתירים והוא אוסר הרי זה חייב מיתה. ומשמע מדבריו שאם היה זקן ממרא מחמיר שנהרג וקשיא דהא קרא כתיב לעשות ומשמע דדוקא כשהורה לעשות מעשה להקל הויא הוראה אבל הורה להחמיר בשב ואל תעשה אין זו הוראה: 
תשובה קושטא דמלתא הכי הוא דלא מיחייב אלא א"כ הורה להקל והכי משמע מהא דאמרינן בפ' אלו הן הנחנקין גבי עיבור חדשים דאי להאי גיסא קא שרי חמץ בפסח ואי להאי גיסא נמי קא שרי חמץ בפסח משמע דבכל הצדדין בעינן שיתיר חמץ בפסח. והכי איתא בהדיא בריש הוריות דאמרינן אין חייבין עד שיאמרו להם בית דין מותרים אתם ורב דימי מנהרדעא אמר עד שיאמרו להם מותרים אתם לעשות מ"ט לפי שלא נגמרה הוראה אמר אביי אף אנן נמי תנינא הורה לעשות חייב הרי שהם לומדים מזקן ממרא להוראת בי"ד שאין חייבין עד שיורו לעשות. וכן משמע נמי מדברי הרב ז"ל בעצמו בפרק הקודם שכתב כמה פעמים עד שיורה לעשות כהוראתו או יעשה כהוראתו. ומה שכתב בפ' זה בין שהיו הם מתירין והוא אוסר מיירי בהנהו גווני דמפרשי בגמרא דאי להאי גיסא שרי ואי להאי גיסא שרי ובכולהו איכא לפרושי הכי ועיין בגמ' בדברי רש"י והתוספות ז"ל ותמצא דכולם איכא למימר הכי דמתוך שהוא אוסר דבר זה נפיק מינה היתר כגון שאוסר הזקן לדון בשנים אלא בשלשה והוציאו ממון בי"ד של שנים נמצא לדעת הזקן הממון ההוא גזל בידו ואם קידש בו את האשה אינה מקודשת לדעתו ואם בא אחר וקידשה מקודשת לשני ואם הדין הוא כשמואל דאמר שנים שדנו דיניהם דין אלא שנקרא בי"ד חצוף הממון שהוציאו אינו גזל בידו (ומקודש) [ומקודשת] לראשון ולא לשני וכן תמצא בכולם כמו שביאר אותם הרב ז"ל בעצמו באותו פרק אבל אם היה המחלוקת בדבר שאינו מביא לידי קולא כלל והזקן מחמיר כגון שהורה שחלב חיה אסור באכילה לא נעשה זקן ממרא שהרי אינו מורה לעשות אלא שב ואל תעשה לא תאכל חלב חיה ולא נפיק מינה קולא כיון שלא אסר אותו בהנאה וכן כל היוצא בזה: 
ולענין אם רצה הזקן להחמיר על עצמו בכיוצא בזה והחכמים האחרים מתירים כתבו בשם הרמב"ן ז"ל שקודם שהרצה דבריו לפניהם שפיר מצי להחמיר על עצמו ואם אחר שהרצה דבריו לפניהם וביטלו דבריו המתירים הענין ההוא אסור לו לנהוג איסור בעצמו והכי מוכח במסכת הוריות ובירושלמי ע"כ. ואני אומר דעבר אדאורייתא דכתיב לא תסור מן הדבר אשר יגידו לך מן המקום ההוא ועבר נמי אמאי דאמרה תורה אחרי רבים להטות ומרבה מחלוקות בישראל שמי שרואה אותו נוהג כן ינהוג כמוהו ונמצאת תורתינו כשתי תורות לפיכך אני אומר דיש לחכמים למנוע אותו שלא ינהוג מנהג זה אף על פי שהוא מחמיר  הנראה לענ"ד כתבתי: 


שו"ת הרדב"ז (ללשונות הרמב"ם) הלכות אבל פרק ב 
====================================== 
הלכה ד 
[ד] שאלת אודיעך דעתי על מה שהשיג הראב"ד על רבינו שכתב פ"ב מהלכות אבל כל קרובים שהוא חייב להתאבל עליהם הרי זה מתאבל עמהם בפניהם כיצד הרי שמת בן בנו וכו'. והשיג עליו הראב"ד ז"ל א"א לא מחוור דבנו עצמו מדרבנן הוא עכ"ל: 
תשובה בעל מגדל עוז האריך להביא ראיות דאבילות בנו מדאורייתא ושלא ראה בזה חולק אלא ודאי לא אמר הראב"ד דבר זה מעולם. ואני אומר במחילה מכבודו לא הבין כוונת הראב"ד בהשגתו שהדבר ידוע ותלמוד ערוך הוא דאבילות בנו ובתו מן התורה אבל השיג עליו לפי שכלל רבינו חייב לקרוע בפני בנו ולנהוג אבילות בפניו ובשלמא אבילות כיון שאבילות בנו מן התורה מתאבל על בן בנו בפני בנו אבל קריעה על בנו עצמו אינה אלא מדרבנן ואם כן אין חייב לקרוע על בן בנו אפילו בפני בנו ואפשר שדעת רבינו דאביו ובנו שוין לענין הקריעה דכי היכי דחייב לקרוע על אביו מן התורה ה"ה על בנו הלכך קורע על בן בנו בפני בנו והראב"ד ז"ל סובר כיון שמצינו שהקריעה על אביו ועל אמו היא יותר חמורה משמע שהיא מן התורה. עוד יש לפרש שהוא משיג עליו על חלוקת או אחי בנו ועל כרחיך הוא אחיו מאמו ואם כן בנו עצמו אינו חייב להתאבל על אחיו מאמו אלא מדרבנן וא"כ אמאי מתאבל אביו עמו כיון שהוא עצמו מדרבנן וזה יותר נכון והיא קושיא על רבינו. וצריך לתרץ שהחמירו רבנן לחייבו אבילות משום צער בנו אף על גב דהוי  מדרבנן דומיא דאשתו שמתאבל עמה אף על גב דאינו חייב על אשתו אלא מדרבנן לפי שיטת רבינו ופלוגתייהו תלוי בהבנת לשון הברייתא. וכשם שמתאבל עליהם כך מתאבל על שניים שלהם דברי רבי עקיבא רבי שמעון בן אלעזר אומר אינו מתאבל אלא על בן בנו ועל אבי אביו וחכמים אומרים כל שמתאבל עליו מתאבל עמו וקיי"ל כחכמים וסובר רבינו דארישא דברייתא קאי דקתני הוסיפו עליהן אחיו מאמו ואחותו הבתולה מאמו וכו' והיינו דאמרו חכמים כל שמתאבלין עליו בין שיהיה חיובו של זה מן התורה ובין מדרבנן והכי דייקא לישנא דכל שמתאבל עליו מתאבל עמו והראב"ד ז"ל צריך לדחוק דהא דקתני כל שמתאבל עליו ובתנאי שיהיה זה חייב באבילות מן התורה. אבל אם היה בנו חייב מדרבנן אינו מתאבל עמו וארישא דברייתא לא על אותם שהוסיפו עליהם ולישנא דברייתא דיקא כרבינו ואף על גב דהוי כעין גזירה לגזירה לא קשיא דתקינו רבנן משום צער בנו או שאר קרוביו שיתאבל עמו ואף על גב דבנו או אביו אינו מתאבל אלא מדרבנן סוף סוף מצטער הוא: 


הלכה ו 
[ו] שאלת ממני אודיעך על מה שכתב הרב פ"ב מהלכות אבל לה יטמא מצות עשה שאם לא רצה ליטמא מטמאין אותו בעל כרחו. משמע דהוי מצות עשה וא"כ למה לא מנה אותה הרב מצוה בפני עצמה ומנה מצות אבילות שנאמר ואכלתי חטאת היום הייטב בעיני ה' אף על פי שאינו מפורש כל כך: 
תשובה עיקר המצוה היא להתאבל על הקרובים והוא יום ראשון מן התורה שנאמר ואכלתי חטאת היום וכתיב ואחריתה כיום מר. ומצות לה יטמא טעם וסבה לחזק מצות האבילות כדי שיתעסק ויתאבל על קרוביו וא"כ איך ראוי למנות אותה מצוה בפני עצמה ולפיכך כלל אותה הרב במצות אבילות וכן נראה ממה שכתב באותו פרק וז"ל כמה חמורה מצות אבילות שהרי הכהן נדחית לו הטומאה מפני קרוביו כדי שיתעסק ויתאבל עליהם שנאמר כי אם לשארו וגו' לה יטמא מצוה וכו' נמצאת למד שאם נטמא לקרוביו קיים מצות אבילות ואם לא נטמא לא קיים מצות אבילות. שוב מצאתי שכתב הרב כן בספר המצות סימן ל"ז וז"ל היא שנצטוו הכהנים שיטמאו לקרובים הנזכרים בתורה וכו' ולשון ספרא לה יטמא מצוה לא רצה וכו' וזה בעצמו הוא מצות אבל כלומר כל איש מישראל חייב להתאבל על קרוביו כלומר ששה מתי מצוה. ולחזק חיוב זה ביאר אותו בכהן שהוא מוזהר על הטומאה שיטמא על כל פנים כשאר ישראל כדי שלא (יתלש) [יחלש] דין האבילות עכ"ל. וא"ת מאי איריא דהתם תפס עיקר מצות הטומאה ובמשנה תורה תפס עיקר מצות האבילות כיון דתרוייהו מצוה אחת הם. וי"ל דהתם תפס קרא דלה יטמא שהוא מפורש בהדיא כדאיתא בספרא ומייתי עלה מעשה דיוסף הכהן וכדי שלא נטעה לומר שהוא עיקר המצוה כתב ולחזק חיוב זה וכו', ובמשנה תורה תפס עיקר המצוה שהיא להתאבל על הקרובים והטומאה היא לחזק העיקר שהיא האבילות אף על פי שהכתוב שנלמד ממנו אינו מפורש כל כך שהרי פשט הכתוב אינו מדבר אלא באכילת קדשים אלא דילפינן נמי לענין אבילות כדאיתא בזבחים פרק טבול יום: 


הלכה ז 
[ז] שאלת ממני אודיעך דעתי במה שכתב הרמב"ם ז"ל פרק שני מהלכות אבל וז"ל אשתו של כהן מתטמא לה בעל כרחו ואינו מטמא לה אלא מדברי סופרים עשאוה כמת מצוה כיון שאין לה יורש אלא הוא לא תמצא מי שיתעסק בה. וקשיא לך דהא תניא כל האמור בפרשת כהנים כהן מטמא להם אבל מתאבל עליהם אביו ואמו וגו' ואשתו וכו' הוסיפו עליה אחיו ואחותו הבתולה מאמו וכו' הרי לך בהדיא דאשתו מן התורה וכן משמע נמי מהך דתניא כי אם לשארו הקרוב אליו אין שארו אלא אשתו שנאמר אל אשתו לא תקרב שאר אביך היא. ותו דתניא לא יטמא בעל בעמיו להחלו יש בעל מטמא ויש בעל שאינו מטמא הא כיצד מטמא הוא לאשתו כשרה ואינו מטמא לאשתו פסולה מכל הני משמע דהוי מן התורה ממש: 
תשובה כבר קדמוך רבנן ואמרו דגרסת הרב ז"ל בברייתא דאשתו בכלל אותם שהוסיפו. וכן משמע ממה שכתב ראש הפרק ומדבריהם שיתאבל האיש על אשתו הנשואה וכן האשה על בעלה ע"כ. וקראי אסמכתא בעלמא נינהו דקרא דכי אם לשארו כלל ואח"כ פרט הוא וקרא דלא יטמא בעל בעמיו איצטריך למת מצוה בזמן שעמיו שם אין מטמא אבל מטמא הוא למת מצוה זהו דרך הראשונים ז"ל. אבל קשיא לי דהא בגמ' יבמות לא אמרינן האי טעמא דעשאוה כמת מצוה אלא אקטנה דנשואיה דרבנן דמטמא לה אף על גב דאינה אשתו מן התורה משמע דאשתו הגדולה שיש לה נשואין מן התורה מטמא לה מן התורה כדמשמע פשט הברייתות. ועוד דקדקתי כי בתחלת הפרק כתב ז"ל ומדבריהם שיתאבל האיש וכו' והכא גבי טומאה כתב ואינו מטמא לה אלא מדברי סופרים. ולכן אני סובר בדעת הרב ז"ל כי אבלות האיש על אשתו הוי מדרבנן שלא הוזכר בכתוב כלל אבל טומאת כהן על אשתו הוי מן התורה אלא שהסופרים למדו אותו כאחד מן המדות שהתורה נדרשת בהם שהרי אינו מפורש בכתוב והרי זה דומה לקדושי כסף שכתב הרב ז"ל שהם מדברי סופרים אף על פי שהאמת המוסכם הוא שהם  מן התורה אלא לפי שאינם מפורשים בתורה בהדיא קרי להו מדברי סופרים והכא נמי לא שנא ונתן הטעם למה דקדקו חכמים למצוא כתוב שיאמר שכהן מטמא לאשתו לפי שעשאוה כמת מצוה ולפיכך טרחו למצוא בכתוב שיטמא כהן לאשתו. א"נ לפי שכלל הרב ז"ל בלשונו אשתו של כהן ולא חילק בין גדולה לקטנה יהיב טעמא עשאוה כמת מצוה אף על גב דלא איצטריכין  להאי טעמא אלא לאשתו קטנה כדאיתא ביבמות מ"מ קושטא הוא דשייך אפי' באשתו גדולה. והך דתניא כל האמור בפרשת כהנים וכו' הכי פירושו לדעת הרב ז"ל כל האמור בהדיא בכתוב שהכהן מיטמא להם אבל מתאבל עליהם אבל אשתו לא כתיב בפרשת כהנים בהדיא ולפיכך אין הבעל מתאבל עליה מן התורה עד שבאו חכמים והוסיפו עליהם אשתו אחיו ואחותו מאמו וכו'. 
כללא דמלתא האיש מתאבל על אשתו מדרבנן והכהן מיטמא לאשתו הגדולה מן התורה אף על פי שאינו מפורש בכתוב הסופרים למדו כן ומטמא לאשתו הקטנה מדרבנן שעשאוה כמת מצוה שאין לו קוברים. הנראה לענ"ד כתבתי: 


הלכה יג 
[יג] עוד שאלת בזה הפרק כתב רבינו הספיקות אינו מטמא להם משמע דחייב להתאבל עליהם דהא לא נתמעטו אלא מטומאה דכתיב (לא) [לה] יטמא מטמא הוא על הודאי ואינו מטמא על הספק. ובפרק ראשון כתב כל שלא שהה שלשים יום באדם הרי זה נפל אפילו מת ביום שלשים אין מתאבלין עליו והלא ספק הוא: 
תשובה ולא שאני לך בין ספק לספק והלא נפל לא היה לו מעולם חזקת בן קיימא ולא בא לכלל חיוב להתאבל עליו אבל שאר ספקות שהם בני קיימא אלא שנולד להם ספק ממקום אחר חייב להתאבל עליו וקל להבין. אבל אי קשיא הא קשיא דבשלמא ביום הראשון שנוהג בו אבילות מן התורה ניחא אבל בשאר הימים דחיובייהו מדרבנן הוי ספיקא בדרבנן ופטור וכי תימא דאין הכי נמי דלא איירי אלא ביום ראשון ליתא דא"כ היה ראוי שיפרש. ותו למ"ד דאין אבילות מן התורה כלל תקשי הך דתניא באבל רבתי הספקות מתאבלין עליהם. ויש לתרץ דהחמירו בספק זה כיון דממה נפשך יש כאן אבילות אלא דלא ידעינן מי חייב החמירו לחייב את שניהם: 


הלכה טו 
[טו] עוד שאלת בזה הפרק שכתב נקטע ראשו אינו מטמא לו שנאמר לאביו בזמן שהוא שלם ולא בזמן שהוא חסר. וקשיא כיון דטעמא משום דבעינן שיהיה שלם מאי איריא דנקט נקטע ראשו אפילו נקטעה ידו או רגלו הוי חסר: 
תשובה אין זו קושיא על רבינו לפי שדרכו לתפוס לשון הגמ' וגרסינן בנזיר פרק שלשה מינין אמר רב חסדא אמר רב נקטע ראשו של אביו אינו מטמא לו מאי טעמא דאמר קרא לאביו בזמן שהוא שלם ולא בזמן שהוא חסר וא"כ קושייתך על רב היא ולא על רבינו ואין ספק דה"ה אם נחתך אבר מאיבריו והכל לפניו שאינו מטמא לו שהרי אינו שלם שהרי חסר כיון שהוא מחולק, וכן פי' רש"י ז"ל נקטע ראשו של אביו אף על פי שהראש אצל הגוף  הואיל וכבר נקטע אינו מטמא דאמר קרא [לנפש] לא יטמא וכו' בזמן שהוא שלם שלא נתפרדו איבריו זה מזה ולא בזמן שהוא חסר כגון זה שנקטע ראשו עכ"ל. וי"ל דלרבותא נקט ראשו אף על גב דהראש חשוב בפני עצמו סד"א הרי נקרא אביו שלם תדע שהרי לגבי לידה כיון  שיצא ראשו חשבינן ליה כילוד משמע שהראש עיקר האדם וכן לענין עגלה ערופה נמצא גופו במקום אחד וראשו במקום אחר מוליכין הגוף אצל הראש וקוברין אותו במקומו וכן בכל מת מצוה מוליכין גופו אצל ראשו הלכך סד"א כיון שנמצא ראשו שלימה אצל הגוף אביו קרינן ביה קמ"ל דנהי דראשו עיקר מ"מ לא נקרא אביו אלא כשהוא שלם דוק ותשכח. ואי הוה תני נקטעה ידו הו"א כגון שאין שם ראשו או שאין הראש שלם אבל הראש שלם הכל הולך אחר הראש קמ"ל. א"נ להכי נקט ראשו דדוקא היכא דנקטע לגמרי הוא דלא הוי שלם אבל אם עדיין הראש מעורה עם הגוף אף על פי שנחתכו הסימנים והעורף אביו קרינן ביה דבשאר איברים כגון ידו ורגלו פשיטא שאם עדיין הם מעורים בגוף כיון דאית ליה תקנתא אביו קרינן ביה. א"נ אורחא דמילתא נקט שאין דרך למות אלא בקטיעת הראש לא באחד משאר האיברים ומסתברא לי שאם נקטעה ידו או רגלו או אחד משאר איבריו ולא מת ואח"כ מת אביו שלם קרינן ביה ומטמא לו והיינו דנקט נקטע ראשו משום דפסיקא ליה דודאי מת דאי לא תימא הכי הרי שהיה אביו קיטע מעיקרא לא יטמא לו וכיוצא בזה לא שמענו: 


שו"ת הרדב"ז (ללשונות הרמב"ם) הלכות אבל פרק ד 
====================================== 
הלכה ט 
[ט] עוד שאלת על מה שהשיג הראב"ד בפרק ד' על הרב שכתב האבל ביום הראשון בלבד אסור להניח תפילין ולאכול משלו וחייב לישב על מטה כפויה. השיג עליו א"א לא ידעתי שורש לזה: 
תשובה בעל מגדל עוז לא ידע כוונת ההשגה כאשר הוא מבואר בלשונו אבל כוונת השגתו דמשמע מלשון רבינו שכל היום כולו אסור לאכול משלו לזה כתב שאין לו שורש שלא אמרו אלא סעודה ראשונה אבל אם רצה לאכול באותו יום סעודה שניה מותר לו לאכול משלו וכן כתב הסמ"ג והרא"ש והטור. ומ"מ בתוס' הנמצאות בספרים שלנו כתוב שכל היום אסור לאכול משלו. ודייק לה מדלא אמרינן אבל אסור לאכול סעודה ראשונה משלו משמע דכל היום אסור לאכול משלו. וראיה זו איני מכיר שהרי אמרו אמר ר' יהושע בן לוי יומא קמא לא תלושו לי בחלבא ופירשו בו דעל כרחך סעודה קמייתא קאמר הכא נמי סעודה של יום ראשון קאמר ואפשר דמשום שלא היה דרכם לאכול אלא סעודה אחת ביום והסעודה השנית היו אוכלין אותה בלילה נקט הכי. וראיתי מי שכתב שכן נראה דעת רבינו שכל היום אסור ואין זה מחוור אצלי לעשותו חולק ומה שאתה מפרש בלשון התלמוד תפרש בלשונו שכן דרכו להעתיק הלשונות ואלו התוס' הנמצאות אצלנו לאו בר סמכא נינהו: 


שו"ת הרדב"ז (ללשונות הרמב"ם) הלכות אבל פרק ה 
====================================== 
הלכה יט 
[יט] מנין שאבל אסור בפריעת הראש שהרי נאמר ליחזקאל הנביא ע"ה לא תעטה על שפם מכלל ששאר אבלים חייבים בעטיפת הראש והסודר שמכסה בו ראשו עוטה ממקצתו מעט על פיו שנאמר ועל שפם יעטה ואנקלוס תרגם וכאבילא יתעטף. וקשה דמה היה צריך להביא שנאמר ועל שפם יעטה וגו' והרי הכל נלמד יפה מהפסוק הראשון שהרי נאמר ביחזקאל לא תעטה על שפם מכאן שצריך לכסות את פיו ויכסנה מלרע אמר רב חסדא דלא יהוון אמרין פומיה הוא דחשש פי' מדקאמר רחמנא ליחזקאל ולא תעטה על שפם שהוא לשון ולא עשה שפמו שהוא השער שעל השפה מכאן שצריך האבל לכסות את פיו ופריך ואימא יכסה את פיו מלתחת ולא יכסה את ראשו ותירץ רב חסדא שלא יאמרו פומיה הוא דחשש אבל השתא שמכסה ראשו ואת פיו יאמרו ודאי אבל הוא הרי שהרב ז"ל לומד מהירושלמי ובקרא קמא סגי. ויש לתרץ דהרב ז"ל סובר דיש אבלות מן התורה ביום ראשון ואסור לפרוע את ראשו מן התורה וכן כתב בהדיא בראש הפרק ודברי תורה מדברי קבלה לא ילפינן ולפיכך הביא הפסוק השני שהוא מן התורה דכתיב במצורע ועל שפם יעטה ותרגם אונקלוס כאבילא יתעטף ומה שהביא הכתוב הראשון של יחזקאל משום שאר דברי אבילות דילפינן מיניה דכיון דגלי בעטיפת הראש שהוא מן התורה יליף שפיר להנך והכי יליף להו בירושלמי מיחזקאל: 


שו"ת הרדב"ז (ללשונות הרמב"ם) הלכות מלכים פרק ג 
 
הלכה א 
[א] שאלת ממני אודיעך דעתי במ"ש הרמב"ם ז"ל פ"ג מהלכות מלכים וז"ל בעת שישב המלך על כסא מלכותו כותב לו ספר תורה לעצמו יתר על הספר שהניחו לו אבותיו ומגיהו מספר העזרה ע"פ בי"ד של שבעים ואחד אבל אם לא הניחו לו אבותיו או שנאבד כותב שני ספרי תורה אחד מניחו בבית גנזיו שהוא מצווה בו ככל אחד מישראל והשני לא יזוז מלפניו אלא בעת שיכנס וכו' מיסב והוא כנגדו שנאמר והיתה עמו וכו'. קשיא לך בתרתי דמסוגיית פ' כהן גדול משמע שאפי' הניחו לו אבותיו ס"ת כותב לו שנים. ותו דמשמע מהתם דעושה אותה כמין קמיע ותולה בזרועו והכי איתא בהדיא בברייתא: 
תשובה תנן וכותב לו ספר תורה לשמו יוצא למלחמה מוציאה עמו נכנס מכניסה עמו יושב בדין הוא עמו מיסב הוא כנגדו שנאמר והיתה עמו וקרא בו כל ימי חייו ע"כ. ופשטא דהאי מתניתין משמע כדברי הרב ז"ל דאם איתא דלעולם צריך לכתוב שני ספרי תורה לא הוה שתיק מיניה תנא דמתניתין אלא משום דלא פסיק ליה לא תניא דאם הניחו לו אבותיו ס"ת אין צריך לכתוב אלא אחד אבל ס"ת היוצא עמו פסיקא ליה דלעולם צריך לכתוב אחד בין הניחו לו אבותיו ואבות אבותיו כמה ספרים צריך לכתוב אחד ובזה אין הפרש בינו להדיוט אבל בזמן שלא הניחו לו אבותיו או שנאבד אם הוא הדיוט כותב לו אחד ואם הוא מלך כותב לו שנים והכי מתפרש הסוגיא לדעתו ז"ל תנא ובלבד שלא יתנאה בשל אבותיו כלומר לא תימא דמתני' כשלא הניחו לו אבותיו אלא אפי' הניחו לו אבותיו שני ספרים לא יתנאה בהם אלא יכתוב ס"ת לשמו וזהו שיוצא עמו שלא יניח את שלו בבית גנזיו ויתנאה בשל אבותיו לצאת ולבא עמו אמר רבא אף על פי שהניחו לו אבותיו ס"ת מצוה  לכתוב משלו שנא' ועתה כתבו לכם את השירה הזאת איתיביה אביי וכתב לו ס"ת לשמו שלא יתנאה בשל אחרים מלך אין הדיוט לא משמע דהדיוט אם הניחו לו אבותיו א"צ לכתוב ומשני לא צריכא לשתי תורות כדתניא וכתב לו את משנה התורה הזאת וגו' כותב שתי תורות וכו' כלומר לא נצרכה אלא למידק מינה שאם לא הניחו לו אבותיו כותב לו שתי תורות מלך אין הדיוט לא וה"ק כותב לו ס"ת לשמו שלא יתנאה בשל אבותיו אבל אם לא הניחו לו אבותיו כותב לו שני ס"ת ועלה קאי דיוקא מלך אין הדיוט לא ואפשר דנפקא מינה נמי בין מלך להדיוט דמלך אף על גב דכתב לו לשמו של אבותיו מניח בבית גנזיו ומתנאה בשל עצמו אבל הדיוט נהי דמצוה לכתוב משלו מ"מ יכול להתנאות ולהשתמש בשל אבותיו ושלו יהיה מונח בבית גנזיו: 
ולענין דמשמע דעושה אותה כמין קמיע ותולה בזרועו הכי איתא בהדיא בשתי ברייתות ויש לתרץ דלעולם פשטא דמתניתין משמע שהיא כנגדו לא עליו ממש. ותו דדבר רחוק הוא שיעשה ספר תורה כשר כשיעור קמיע שיוכל לתלותו בזרועו וקרוב לנמנע הוא ועל כן יש לומר דתנא דמתני' פליג בהא וסבר כאידך תנאי וסבר דנהי נמי דקרא דכתיב את משנה התורה הזאת לא בא לומר שעשוי להשתנות אלא לענין שצריך המלך לכתוב לו שני ספרי תורה אבל קרא דשויתי ה' לנגדי תמיד כי מימיני בל אמוט לא דרשינן ליה לענין שיהיה תלוי ס"ת בימינו כמין קמיע אלא אדרבא שויתי ה' לנגדי תמיד שיהיה ס"ת נגדו תמיד ומסתכל בו. והא דקאמר כי מימיני בל אמוט כי האיש הנושא ס"ת לעולם היה הולך לימין דוד ולכן אמר מימיני בל אמוט אבל לעולם כשאר ס"ת היה. א"נ תנא דמתני' דרש וכתב לו את משנה התורה הזאת שצריך לכתוב לו המלך שני ס"ת אבל במאי דסבר תנא דברייתא דתליא ליה בזרועו משום דכתיב שויתי ה' לנגדי תמיד וכו' דרש ליה כאידך תנא כדפריך תלמודא ואידך האי שויתי מאי דריש ביה מיבעי ליה לכדרב חנה בר ביזנא אמר ר' שמעון חסידא המתפלל צריך שיראה עצמו כאלו שכינה כנגדו שנאמר שויתי ה' וגו' והראשון עיקר. כללא דמלתא רבינו ז"ל פסיק כסתמא דמתניתין כלישניה. והנראה לענ"ד כתבתי: 



