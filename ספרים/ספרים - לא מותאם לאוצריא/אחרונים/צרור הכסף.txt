צרור הכסף - הקדמה 
================= 
אברך את ה' אשר יעצני, לפני חכמים העמידני, אף לילות יסרוני כליותי, ללכת אחרי חכמים קציני ורבותי, להיות מתאבק בעפר רגליהם, ולשתות בצמא את דבריהם. אולי דבריהם אשר אשמע אחבר, ולא אהיה כשומע אינו מדבר. כי האדם נברא לידע ולהודיע ולשום בתורה עמלו. מצרף לכסף וכור לזהב ואיש לפי מהללו. ואם לבם של אחרונים כמחט סדקית ושל הראשונים כפתחו של אולם. ולבם ראה את העולם. מה יעשה מי שחללי לבו סתומים ואטומים, אם לא שיבקש רחמים מבעל הרחמים, כמוני היום חיים בר' שמואל בן דוד מעיר תוטילה, המתאבק בעפר רגלי החכמים והשותה דבריהם בצמא, המדבר ברתת ברעדה באימה, הירא פן יאמר עליו מה טיבו ובזאת המלאכה מלאו לבו. 
אבל שמתי בטחוני במי שאמר כי שמי בקרבו, ומצאתי לראות בבני הארץ, וראיתי החכמים בעלי הספרים, דבריהם ככוכבים מזהירים, נושאים חוק בסיפורים. וראיתי בעלי כיסים, רוכבים על סוסים, ומהם מתפרנסים, ונותנים ארצם לאריסים. ראיתי אחרים מחזיקים ברמחים, ואוכלים ושותים ושמחים, והם בעלי המלאכה, ואומרים מלאכה מלוכה. ראיתי והנה כת אחרת כת העצלים, לא ייגעו ולא ייעפו, יושבים שקיטים מגידים חידות ומשלים, והם יוציאו זמנם בדברים בטילים. מזאת הכת ראיתי אוכלי לחם העצבים, כי לא ישבעו אפילו מן העשבים. אם כן טובה היגיעה והעמל ולהיות עמלו של כל אדם בתורה, ולא להיות חמר גמל. והעוסק בתורה חייב להיות ביתו פתוח לרווחה בכל מאודו מן הבא לידו לשלוח מנחה, כדי שימצאו בה החברים מנוחה. על כן בחרתי ללכת אחרי יגיעי כח, אשר אין להם חלק בשמיר וחוח, אולי אזכה לשמוע מילולם, ויגיע לי בפעל מפת בג מאכלם. על כן אודה ואשבח לשם יתברך אשר עזרני, וכתבתי הספר אשר קראתיו צרור החיים, שהוא כולל עניני הזמנים והשבתות והמועדים וששת הימים בתפלותיהם וברכותיהם בו מוסדים. ונתעוררתי לכתוב ספר ממה שקבלתי מרבותי בעניני בני אדם אשר בעקלקלותם מטים לדעת ממנו המשפטים, קראתיו צרור הכסף, בעבור שבני אדם נכספים אחרי הכספים. וזה שורש שנאתם וסיבת קנאתם. וחילקתיו לדרכים חמשה: 
הדרך הראשון, אכלול בו עניני הזמנה לדין, וישיבת הדיינים, וההרשאה, וכשרות הדיינים ופסלותם, ופסלות העדים וכשרותם, וקיום השטר, וענינים התלויים בשטר. כל זה הדרך, בו יתבארו מלוה בשטר. והוא נחלק בשעריו עשרה. ובאותיותיו רשומים כל הענינים למצוא הדרך סלולה וברורה: 
הדרך השני, בענינים אשר הם בין אדם לחבירו בעל פה, ועניני שבועה בתורה והיסת, ושכירות פועלים, וכל עניני השכירות בין בבתים בין בבהמות, ודיני השומר והאומן, ודין הנחבל, והמוסר ממון חבירו, והשוכר, והחוכר, והפקדון, ודין השליחות, ודין השותפות; יתחלק לארבעה עשר שערים: 
הדרך השלישי, בשותפין שיש להם לחלוק קרקע, ודיני המצר והרחקת הנזקים, וחזקת הקרקעות והמחאות. ויתחלק לששה שערים: 
הדרך הרביעי, בקניית הקרקעות והעבדים והמטלטלין והבהמות והפירות, וקנין סודר והמטבעות, ודין ההונייה. יתחלק לששה שערים: 
הדרך החמישי, בענין המתנה וזיכוי, ועניני שכיב מרע וירושה ואפטרופוס ונשך ותרבית, ועניני הכתובות והנדוניא. ויתחלק לשערים שבעה: 

צרור הכסף הקצר תוכן העניינים 
============================ 
הדרך הראשון 
השער הראשון. בעניני הזמנה לדין וישיבת הדיינים. 
השער השני. בעניני הרשאה וקיום השטר. 
השער השלישי. בענין עדות. 
השער הרביעי. בעניני קנין שטרות ושמיטת כספים. 
השער החמישי. בענין ערבות. 
השער הששי. בעניני מת לוה בחיי מלוה, שטר הבא על המחק, ושטרי חוב המוקדמים. 
השער השביעי. בעניני הטוען שאין לו ממה שיפרע ושני שטרות שזמנן אחד. 
השער השמיני. בענינים התלויים בשטר ושטר שנעשה בערכאות. 
השער התשיעי. בעניני חזרה בשטר ולקח מהאיש ואח"כ מהאשה ופרעון חוב. 
השער העשירי. בעיני שומא והתובע לבני הלוה והדר זביני ופרעון. 
הדרך השני. 
השער הראשון. בעניני פרעון בעדים, מעמד שלשתן וכופר במלוה. 
השער השני. בעניני שבועת התורה. 
השער השלישי. בעניני שבועות. 
השער הרביעי. בעניני שכירות. 
השער החמישי. דיני נגזל ומלוה על המשכון. 
השער הששי. בעניני חבלות ומלשין. 
השער השביעי. בעניני הנשבעים ונוטלים. 
השער השמיני. בעניני שבועות. 
השער התשיעי. בעניני שואל. 
השער העשירי. בעניני שומרים. 
השער האחד עשר. דיני שכירות וחכירה. 
השער השנים עשר. דיני שומרים. 
השער השלשה עשר. בענין שליחות. 
השער הארבעה עשר. בענין שותפות. 
הדרך השלישי. 
השער הראשון. בענין חלוקה בשותפין. 
השער השני. בענין בן המצר. 
השער השלישי. דיני שכנים. 
השער הרביעי. בענין סולם ומרזב. 
השער החמישי. הרחקת נזקין. 
השער הששי. בעניני חזקת קרקעות ומחאה. 
הדרך הרביעי 
פתיחה 
השער הראשון. בענין קניית קרקעות. 
השער השני. בענין קניית מטלטלין ופירות. 
השער השלישי. קנין סודר וחזרה בקנין. 
השער הרביעי. בענין אונאה. 
השער החמישי. מה נכלל במכירה. 
השער הששי. המוכר את הספינה, בור, דשלבל"ע כרם והמוכר לזמן קצוב. 
הדרך החמישי 
השער הראשון. בענין מתנה. 
השער השני. בענין מתנת שכיב מרע. 
השער השלישי. בענין ירושה. 
השער הרביעי. בענין סדר נחלות. 
השער החמישי. בענין אפוטרופסות. 
השער הששי. בענין ריבית. 
השער השביעי. בדיני כתובה ונדוניא. 

צרור הכסף הקצר הדרך הראשון שער א 
================================ 
א) מי שבא לב"ד וביקש שיזמינו לו בעל דינו, [הלכה היא] ששולחים לשליח הניכר, ואומר ב"ד פלוני שולחים אליך שתבוא להשלים דין וכו'. אין כותבים פתיחא למסרב אם אמר בשם אחד מהדיינים עד שיאמר בשם ג'. ואם הוא יום הידוע שיושבים בית דין לדון, אפילו בשם אחד מהם: בא השליח ואמר שאינו רוצה לבוא, (ו)משמתין אותו בעל פה. ואם צריכים לכתוב עליו שטר שמתא, שהוא הפתיחא, אינו נאמן השליח, שמחסר ממון על פיו: וכיצד מזמנין, אם הוא בעיר קובעין זמן עד ערבו, וצריך שיודיעהו השליח בעצמו. ואם אינו מצוי בעיר והלך לסמוך ודרכו לבוא באותו היום, די שיודיע לשכנים להודיעו. וי"א שצריך. אפילו אשה נאמנת לומר שהודיעתהו. וי"א שאשת הנתבע, אם אמר לה השליח, די. ודעת הרב רבינו מאיר הלוי דדוקא לגבי הזמנים שקובעים לו, השכנים נאמנים, ולא לכתוב עליו פתיחא: ומה שהוציא התובע בעירו בביאת הנתבע, מן הדין הוא שיפרע הנתבע. וכן דעת רבינו מאיר הלוי בפרק אחרון של קמא. וכן דעת רבינו מאיר מרוטנברק. ואם הנתבע הוא [איש] שאינו מצוי בעיר רק שהולך בכפרים, קובעים לו זמן שני וחמישי ושני. ומתרין בו כל זמן מהם. וכן פירש רש"י פרק אחרון של קמא. ובתוך אלו הזמנים אין משמתין לו. ומי שהוא בעיר ביום ראשון שמורד, כותבין שמתא: ואין קובעין זמן בימי ניסן ותשרי. ופירש הרמב"ם ז"ל דוקא ימי ניסן ותשרי, ורבינו שלמה [פירש] בימי קציר ובציר: 
ואין קובעין לא בשבתות וימים טובים בערביהם. ולא בערב שבת למיתי בתר שבת. אבל (לערב) ניסן לבתר ניסן מזמנין. ודעת רבינו מאיר הלוי דדוקא ממתא למתא, אבל למיתי לאותה מתא קובעין אפילו בחולו של מועד. וכל שרואה הדיין [שכונת הנתבע] ליעשות להשמט, קובעין וכופין אותו. עיקר פרק אחרון בבא קמא. וחתן אין קובעין לו זמן לא קודם החופה שבעה ימים ושבעת ימי חופתו. ואם לא רצו הדיינים לנדות למורד לבוא לדין, הרשות בידם, כן דעת הרשב"א ז"ל: 

ב) אין הולכין לפני ערכאות של גוים. ודעת הרי"ף שמנדין אותו. ושנותנים לו רשות אם בעל דינו אלם, כן כתב ר"מ פרק כ"ו בהלכות סנהדרין: ומנהג שמעכבין שלש פעמים תפלה. העיטור כתבו באות ב בירור: 

ג) וצריך שיהיו בית דין שלשה, זה בורר אחד וזה בורר אחד, והם יבררו דיין שלישי: ובעלי דינין שקבלו עליהם לדיין קרוב או פסול, קיים לאחר גמר דין. קודם יכולים לחזור. רי"ף פרק זה בורר, ר"ם פ"ז דשופטים: ומומחה דן אפילו יחיד. ודעת רבינו שרירא [דוקא] מומחה החשוב בדורו, דפקיע במשנה ובתלמוד ובשיקול הדעת, וכן דעת בעל העיטור. ודעת הרי"ף בתשובה במי שבירר לו דיין שיכול לחזור. ואם כתבו שטרי בירורין אין יכולין לחזור. ויש אומרים דמשטענו לפניהם שוב אינם יכולים לחזור. כן דעת רבינו הרשב"א ז"ל פ"ק דמציעא: ושנים שלא קבלום אין דיניהן דין: 

ד) דיינים בישיבה ובעלי דינין בעמידה, פרק שבועת העדות. ואם רצו להושיבם מותר: ואם העידו בישיבה יש אומרים שאין עדותם עדות, והרשב"א [כתב] דיעבד כשר: ודיין בישיבה. ואם קבלו עדות שהעידום בישיבה, מה שעשו עשוי: ואין כופין לעדים לישבע על עדותם [כך] דעת הרשב"א. והטעם דכבר הזהיר הכתוב ואם לא יגיד ונשא עונו: ומי שאומר כתבו לי מאיזה טעם דנתוני, י"א שאין שומעין לו אם דן מרצונו, וההיא דסנהדרין במי שכפאוהו ודן בעירו. ואפילו למי שכפאוהו אין כותבין לו הטענות: והאומר אם לא אביא ראיותי עד זמן פלוני יהיו דבריי בטילים, אפילו לא בא לא הפסיד כלום אם בא אחר זמן ומצא ראיה. ואם אמר אין לי ראיה כלל ודנו, אף על פי שהוציא  אחר כן אינו כלום, והטעם פרק זה בורר. וקטן יורש, אפילו אמר אין לי ראיה, מביא אחר גמר דין (ו)ר"ם פ"ז דסנהדרין. ותשובה לרשב"א במי שהתנו אם אין אתה מביא עד יום פלוני ראיותיך [בטלות], ולא בא, דלא הפסיד כלום, רק אם קנו מידו. ובפרק ארבעה נדרים בנדרים ממש כזה המעשה דכ' לעיל: 
היכא שנתעצמו בעלי דינין זה אומר נדון כאן וזה אומר נלך לבית הוועד, כופין ללוה לילך, דעבד לוה לאיש מלוה. אבל אם רוצה המלוה דן בעירו. ואיתה פרק אחרון בר"ה. ושואלין בבית הוועד ודנין כפי מה שיבוא משם. ואם הלוה אמר אני אעשה ההוצאה ונלך לבית הוועד, הדין עמו. כן דעת בעל העיטור. ודעת הר"ם (ו)אם רצון המלוה לילך שכופין אותו, וכן בנזק וגזילה, אבל לא בטענה רקנית. וכתב הר"ם בפ"ו בהלכות שופטים כי בזמן הזה שיש מקומות ששם חכמים מומחים [יותר] ממקום אחר, אם רצון המלוה לילך שם, כופין ללוה. וכן דעת הרשב"א, וראיתו מצדק צדק תרדוף כדאיתא פ"ג דסנהדרין: 

צרור הכסף הקצר הדרך הראשון שער ב 
================================ 
א) בא התובע למנות מורשה רשאי. ובנתבע יש אומרים רשאי, זולתי במקום שבועה. כן דעת ר' נתן בעל הערוך בערך אנטלר ורבינו חננאל ורבינו סעדיה. ורי"ף [כתב] שאינו ממנה נתבע מורשה כלל. וכן תשובה לגאון, דאיך כתוב הנפק לגרמיך ומה יש לנתבע להוציא. וכ"ג אף על פי שהוא נתבע ממנה שלא יתבזה בב"ד. ות"ח שולחים ב"ד  שלוחם לשמוע טענותיו. כן כתב הרמב"ן ז"ל. ונשים יקרות דאית להו דינא, דעת הרב רבינו יוסף בן מיגש דלא מזלזלי בהו לבוא לבית דין, משום כל כבודה בת מלך פנימה, כדאיתה פרק שבועת העדות וכתב שכן היה דן רי"ף: ואם מרשה הגוי לישראל או ישראל לגוי, כתוב בענין שלוחים בדרך שני. ואין הרשאה למלוה על פה. וכן דעת הר"ם וכן הרשב"א פרק מרובה, זולתי שכתב הר"ם שנהגו לכתוב אורכתא אמטלטלי ואגזל ואמלוה. ואינו מן הדין, דאיך יאמר זיל דון אפיק וכו' ואי אפשר להקנות, ר"ם בהלכות שלוחין. ורבינו מאיר הלוי [כתב] שמועיל: וממנה כמה מורשים זה המורשה אם התנה. ואם לא התנה לא, כדעת הרי"ף פרק הגוזל עצים ור"ם בשלוחין: ואם ביטל ההרשאה, מבוטלת. ואינו יכול לדחות הנתבע למורשה שמא המשלחך ביטל ההרשאה. ואם נתפשר המורשה עם הנתבע, ואחר [כך] נתגלה שכבר ביטל המשלח ההרשאה, לא הפסיד הנתבע כלום, ר"ם פ"ג דשלוחין. והמפרשים בקידושין, ורבינו מאיר הלוי פרק הגוזל. ואם שלח המורשה מורשה אחר, או תבעו המשלח בעצמו, בטלה ההרשאה. ובפרק האומר בקדושין [כתב] גם כן אותה הסברא שאין הנתבע נפסד אם נתפשר: ואם הלוה טוען שמא מת המשלח ונתחייב הלוה ליתומים, שאין הרשאה מועלת שהיא של מלוה, שבמיתתו מבוטלת, אין בזה תקנה, וטענתו טענה. זולתי אם כתוב בההרשאה שנותן לו ארבע אמות ואגבן כל ממון שיש לו אצל פלוני. כדאמרינן פרק הגוזל עצים רבי אבא הוה מסיק ביה זוזי וכו' מעשה כזה עד תווך: ואם מת הלוה בטלה ההרשאה, כך מוכח מהאי מעשה דאמר דילמא אדאתית מית. וכבר כתבתי דעת הר"ם והרשב"א שאין הרשאה במלוה על פה. וכן דעת הרב רבינו מאיר הלוי ז"ל. וזה המעשה היה בפקדון. וכתב רבינו מאיר הלוי שא"צ קנין אגב ארעא זולתי [אם מת] לא קנו, אבל לעשות שליח לא בעי אלא (כוב) [דון וזכי] לגרמך וכו': בעל בנכסי אשתו א"צ הרשאה אי איכא פירא בארעא כדאיתא פרק השולח גט. ותרי אחי או תרי שותפי א"צ הרשאה לחלק חבירו, אלא מגו דטעין לנפשיה טעין לחלק חבירו כדאיתא פרק מי שהיה נשוי אמר רב הונא וכו'. ואין חבירו יכול לכופו פעם שניה. וי"א דדוקא בדליתיה במתא כופהו אבל בדאיתיה אין יכול לכופו בזה דאיבעי ליה למיתי. וי"א דאפילו איתיה. וכן [כתב] הר"ם פ"ג דשלוחין שאין כופין לעמוד לדין רק על חלקו, ולא על חלק חבירו. ויש מפרש שהשותף או האח אינו יכול לכוף בשל חבירו אף בדליתיה במתא. ובדרך השני שער יג אות ד. בזמן שטוען הלוה יבא המלוה ויטול בשבועה, כי אני אומר למורשה שלא היו דברים מעולם, דעת הר"ם פ"ג דשלוחין שמוציאים מיד הממון מרשות הנתבע עד בואו, ואם נתחייב הנתבע שבועה אינו יכול לעכב עד שיחרים בפני המשלח, רק ישבע למורשה, וטוען וחוזר וטוען. בדרך השני בשער הראשון: 

ב) שמקיימין השטר. ואיתה פ"ב דכתובות כי אתו לדינא אמרינן וכו'. ואפילו הודה שכתבו יכול לומר פרעתי, עד הקיום. ואם בא לגבות מן היתומים או מן הלקוחות שלא בפני הלוה, דעת ר"י דא"צ לקיים, דלא טענינן מילתא דלא שכיחא, שהיא מזוייפת. והסכמת כולם דבעי קיום. וצריך קיום לקיום. ויכתוב מדאתא פלוני דחכימין וכו': וששה מיני קיומים הם. כשהעדים חתומים מעידים על כתב ידם. וכשאחרים מעידים על חתימת העדים. וכשכתב ידם יוצא ממקום אחר. וכשמקבלים הב"ד מפי העדים כשאינן יודעים לקרות השטר שהם חתומים ונתכוין עדותם למה שכתוב בשטר. וכשעד אחד מהחתומים אינו חי וחבירו החתום מכיר חתימתו של חבירו, שיכתוב זה העד שמו במקום אחר, ויעידו הב"ד על חתימתו מתוך מה שכתב, ויעידו זה העד עם אחר על חבירו שאינו חי. וכששלשה דיינים, השנים מהם מכירים חתימת העד, דסגי. וכל זה פ"ב דכתובות וכן [כתב] העיטור: ואם שנים מכירים חתימת ידי העדים ואין צריך לקבל עדות מאחרים, אפילו הכי בעי תלתא שיאמרו בפניהם, דלא פלוג בקיום שטרות. ועוד דאי ליכא אלא תרי לא מהניא סהדותייהו, דמפיהם ולא מפי כתבם. ולא דמי לעדים החתומים, דמכירים חתימתם שנעשה לפניהם. דעת ה"ר יונה: 

ג) ומקיימים את השטר שלא בפני בעל דין, [ואפילו] עומד וצווח שהיא מזוייפת לא חיישינן, איתה פרק הגוזל ומאכיל דאמר רבא וכו'. ורש"י [פירש] דוקא בשהיו עדים רוצים לילך למדינת הים. ולא מחוור, דבכה"ג פשיטא דאפילו קבלת עדות מקבלין. ודעת רבינו מאיר הלוי דוקא בדאפשר לקיומי שלא מפי העדים החתומים, אבל אי לא אפשר רק מפי החתומים, דעל מנה בשטר הם מעידין, וצריך לפני בעל דין. והרי"ף [כתב] שמקיימין אפילו שלא בפניו, ומה שאין מקבלין רק בפניו הוא עדות על פה, כי שמא אין העדות ברורה למעיד ויתבייש ויתיירא שמא יכחישנו, לכך מעיד בפניו, מה שאין טעם זה בקיום. והרשב"א [כתב] דמקיימין וגובין: ואם אמר קבעו לי זמן ואריענו לשטר, שומעין לו, ואי לא אתא קובעין ב' וה' וב'. ואי לא אתא קבעי ג"פ, לכל פעם ל' יום, שהם תשעים. והכי איתא פרק הגוזל, דילמא אזוזי קא טרח וכו'. ואין שומעין לו להמתין ב' ה' ב' רק אי טעין דאית ליה סהדי לאורועי שטרא. אבל אי טעין אית לי סהדי באתר רחיק אין שומעין לו, דעת הרשב"א: והראב"ד [כתב] דאי מודה בשטר רק שטוען שפרעו אין נותנין לו זמן. וקיום שטרות, אם הוא בלילה, תמצא בסוף שער השלישי: ב"ד אין מקיימין רק משני שטרות. (ולא כן דעת הראב"ד). ונהרדעי דאמרי התם משני שטרות, ביוצא מתחת ידו, דחיישינן לזיוף, אבל יוצא מתחת ידי אחר או הוחזק בב"ד אפילו בשטר אחד. ומשתי כתובות או שתי שדות לכולהו אפילו לא הוחזק. ומשטר אחד מקויים בב"ד מקיימין, ר"ם הלכות עדות. [ולא כן דעת הראב"ד]. ואין מקיימין את השטר רק מחתימת העדים ולא מספר שכתבו. ושלשה שישבו לקיים השטר, אף על פי שאחד אינו מכיר החתימה, מעידין עליו וחותם עמהם, והוא שיעידו קודם חתימתם דאי לא מיחזי כשיקרא, פ"ב דכתובות. וצריך שיעידו על כל חתימה, אבל חד אחתימה חדא ואידך אחדא לא. ועדים שאינם יודעים לקרא, חותמין וקרו קמייהו. וכן פירש רש"י פ"ב דגיטין ושאין יודעין לקרא קורין לפניהם וכו', וכן העיטור וכן בעל הלכות. ורב כהנא נגדיה לההוא גברא בשלא היה יודע לחתום, ורב נחמן דנגדיה משום שלא היה יודע לקרא: ושטר כזה י"א דפסילא. והרשב"א [כתב] דהואיל ובגיטין שרי חתימתן, כן [הדין] בשאר שטרות: 

ד) ועידי הקיום הקרובים לדייני הקיום כשר, הרשב"א. וכדאיתא פ"ק דגיטין דעד נעשה דיין לקיומי, ואין קורבא גדולה מזו. ודייני הקיום הקרובים בין למלוה בין ללוה, וכן עידי הקיום כשרים. והכי איתא פרק שני דייני גזרות, והרי"ף פוסל. ועדים של קיום הקרובים אלו לאלו פסולים, בתשובה לרי"ף. והיכא שאין בנייר לכתוב הקיום, דמלפף נייר בחותם אחר מובהק, דעת העיטור בשם הגאון: וכותבין הקיום בשטר קודם שיתקיים, ולא מחזי כשקרא: והיכא שהעדים אומרים כתב ידינו זה ואין אנו זוכרים שזה לוה מזה, אין השטר כלום. ודוקא בשאין כתב ידם יוצא ממקום אחר, אבל אי יוצא לא. ר"ם פ"ח מהלכות עדות. ולא כן דעת הראב"ד דלעולם אינם נאמנים זולתי כשאומרים דומה לכתב ידינו אבל מזוייפת היא כי מעולם לא חתמנו בו נאמנים: והיכא שקיימו השטר ולא כתבו במותב תלתא, אין בו חשש, הואיל ושלשה דיינים חתומים. דלא הצריכו במותב רק כשאין חותמין כי אם שנים, שמת השלישי, וכשר. כן דעת הרשב"א. לאפוקי מדעת בעל העיטור. ואין הלוה יכול לטעון כתב ללוות ולא לוה, פ"ק דמציעא: 

ה) עדים הקרובים ראשון בראשון, כגון שמעון ולוי. ושני בשני, בני שמעון ולוי. וראשון בשני. כולם פסולים. וי"א הראשון בשלישי, כגון ראובן גבי בן בנו של שמעון, כשר, לא כן [דעת] רבינו תם: ושלישי בשני כשר, כגון בן חנוך לגבי שמעון. ואיתה פרק יש נוחלין: האחים אפילו מן האם ראשון בראשון הם, והאב עם בנו ועם בן בנו פסול. ועם בן בן בנו כשר. דעת הרי"ף שהוא רביעי. לא כן [דעת] רבינו שמואל דאפילו עד אלף דור פסול. וכל אשה שאתה פסול לה, כן לבעלה. ודעת הרי"ף שאין בעלי בנות דודו פסולים. וכל שתי נשים שהן שניות זו עם זו, בעליהן כשרים, ר"ם: אבי החתן ואבי הכלה מעידים. והאיש עם אשתו ראשון בראשון, ואינו מעיד גם לבעל בתה. הר"ם [כתב] כל זה פי"ג מהלכות עדות. ואשתו ארוסה פסול, לגבה דידה דוקא, ולא לקרובי ארוסתו, כן [כתב] ר"ם (ברשלי"): והאוהב והשונא כשרים להעיד, ולא לדון. ופסלות הקרובים, הן לטוב הן למוטב, דכתיב לא יומתו וגו'. והדיינים נפסלים בקורבה כעדים. ואוהב ושונא פסולים לדון, כדאיתא בכתובות לא לידון למאן דרחים וכו': וסופר ששמו חתום בעד, אינו דן, כן [כתב] בעל העיטור ורי"ף: 
וסומא בשתי עיניו פסול להעיד אפילו היה יודע העדות קודם. וסומא באחת מעיניו כשר להעיד ולדון. זהו דרך העיטור והרי"ף. ורב האיי ז"ל הכשיר אפילו בשתי עיניו לדון. פרק אחד דיני ממונות מדקתני גומרין בלילה, דהיינו סומא בשתי עינים: ואם אחד מהחתומים נמצא קרוב אין השטר כלום. כן דעת רבינו חננאל וגדולי הראשונים והרי"ף במסכת מכות. ואין נזקקין לשבועה על פי זה העד, כדעת העיטור: אבל דעת בעל הלכות דנזקקין לשבועה: וכן [כתב] הרשב"א פרק גט פשוט: והיכא ששלשה חתומים בשטר ואחד קרוב, אם יודע בבירור שישבו כולם להעיד זה שלא בפני זה לא מבטלינן השטר, דילמא חד שביק רווחא למאן דקשיש [מיניה], והקרוב חתם שלא מדעת חבירו, כן [כתב] רי"ף במכות. ואם אחד משני עדים נמצא קרוב אפילו מסריה ניהליה באפי סהדי אחריני פסול, ר"ם פ"ה ובפרק י"ד מהלכות עדות. ואם אחד מעיד בשטר ואחד על פה, [כתב] רבינו שמואל דכשר אפילו למיגבי ממשעבדי, והרשב"א [כתב] דוקא מבני חרי. ור"י ן' מיגש והרמב"ם ז"ל [כתבו] דוקא מבני חרי, דלית קלא בעד החתום. וי"א דאפילו מבני חרי, דוקא שקיימו לאחד חתימתו ולאחר לא קיימו, אבל על פה, כלל לא. ולכולם אם לאחד קיימו חתימתו ולשני לא קיימו, גבי מבני חרי: ומילאהו בקרובים, כשהרחיק שני שיטין כשר. ודוקא שבא כן מיד הלוה למלוה או מיד המוכר ללוקח, והכי איתא פרק גט פשוט אמר חזקיה מילאהו וכו'. ודוקא שהראשונים קרובים יתקיים השטר בשאר, שכן נוהגין דרך כבוד להחתימם או למלאות, אבל אם האחרונים קרובים לא. והראב"ד [כתב] שאם המלוה פיקח, ממלא קודם בואו לבית דין: 

ו) עדות שיש לו הנאה ממנו אינו מעיד. ומעיד על בני עירו ברחובות או בענין מרחץ, אף על פי שיש לו חלק ממנו, אם יסלק רשותו בקנין, הר"מ פט"ו הלכות  עדות. ובעיר שעידי התקנות הם מאותה העיר, תשובה לרשב"א שכשר. דאם לא כן בתקנות שכל ישראל נכללים מה יעשו מעידים: וכמו שאינו מעיד כן אינו דן אם יש לו הנאה ממנו. ומורשה בשכר קצוב, בין תקן בין לא תקן, יכולים קרוביו להעיד. אבל בענין אחר לא. כן דעת רי"ף בתשובה: וכן אפוטרופסות. ומי שיש לו עדים צריך להשתמר מלהרשות אחד מקרוביו. ושדה של שני שותפים, ובא אחד להוציאה מיד השותף, אם סילק השותף השני עצמו מן הקרקע מעיד. ועוד שיקבל עליו בסילקה זו שאם יבוא בעל חובו שיעמידנה בשופי והכי איתא פרק חזקת הבתים השותפין מחזיקין ומעידין זה וכו'. ושם, שאין דנין בדייני אותה העיר, גבי ס"ת, אף על גב דמסלקי, דאין בידם לסלק: והשוכר ביתו או  שדהו, והשכירות ברשותן, מעיד לו. ומי שיש לו חלק בפירות אינו מעיד לו. ושם, ערב מעיד ללוה, אם יש לו קרקע אחרת. מלוה מעיד ללוה, בשיש לו קרקע אחרת: קבלן, אמרי לה מעיד בענין זה, וי"א שאינו מעיד כלל. ולקולא, ומעיד: מי שמכר שדה לחבירו שלא באחריות ומערערין עליה, אינו מעיד עליו. אצ"ל באחריות שיש לו הנאה. ואיתא פרק [קמא] דמציעא. משום שיש לו הנאה שלא יחזיק עצמו בלוה רשע ולא ישלם. ולבעל חוב יטעון כי על זה מכרה שלא באחריות. ומי שגזל כלי, אין הנגזל מעיד אם בא אחר להוציא מיד הגזלן. ומי שגזל ומכרה לאחר, ובא אחר להוציאה מיד זה, אם מת הגזלן מעיד הנגזל, כי לעולם לא יחזור לרשותו ואין לו הנאה בעדותו שכבר קנה הלוקח בייאוש ושינוי רשות, ולא יטול מן הגזלן שכבר מת. מכר לו פרה או טלית, מעיד המוכר אם אחר בא לערער, כלומר מעיד המוכר שאינה של מערער, ודוקא בשיודע הקונה שהיא משל האיש שקנאה, אבל אם לא הודה אינו מעיד לאבד זכותו של מערער, שאילולי בשביל עדותו כיון שמחזיר הקנייה למערער יחזור הקונה למי שמכר דבר שאינו שלו, שהוא זה המעיד, נמצא עדותו מהנה לו: 
ומבן שלש עשרה שנה מעיד. ובירושלמי אם הביא שתי שערות ושלש עשרה כשר גם לדון. ור"ם להעיד מצריך שתי שערות. והגר כשר להעיד, ואיתה פרק החובל בקמא ואם היתה אמו מישראל כשר לדון ואפילו ישראל, רי"ף (פ"ג) [פ"ד] דסנהדרין. ורב אחא [כתב] בהא כן. ורש"י [כתב] דאפילו אין אמו מישראל. וענין גר פרק מצות חליצה. ולענין שררות, כענין האמור: 

ז) נשים פסולות לעדות. על פי שנים עדים, זכר בעינן וכו'. ונשים פסולות לדון, ושניא דבורה שמנהגת כמלכה. ואין מוציאין ממון בעדות טומטום ואנדרוגינוס, ואין (עושין) [עונשין] על פיהן שהן ספק. וקטן בן שלש עשרה ושערות מעיד במטלטלין דוקא. ובשער החמישי תמצא עדות קטן באות זיין. העבדים פסולים, ואיתה פרק החובל. שוטה שאינו בן דעת אינו מעיד, והפתי לפי ראות הדיינים. והנכפה, בעת כפייתו פסול. ומי שנשתתק, אף על פי שבדקוהו כמו שבודקין בגיטין, אין עדותו [עדות] כלל, הר"ם והרי"ף ז"ל. ואין שולחין עדותם בכתב, מפיהם ולא מפי כתבם (ו)רש"י בפירוש התורה. ורבינו תם [כתב] שנהגו לשלוח עדותם באגרת. וכל אלו אין דנין: 
כל מי שעבר עבירה אפילו מדבריהם, מחלל י"ט או כיוצא בו, פסול להעיד. ואם יודע בו שהוא פסול אסור להעיד עמו: הגזלנים והחמסים אפילו שהחזירו פסולים משעת עבירה. ומלוה בריבית קצוצה, המלוה והלוה שניהם פסולים מן התורה, ואם אבק ריבית פסולים מדבריהם. וצריכים הכרזה בפסולים דרבנן. ומי שהוא חשוד על השבועה משיאמר בב"ד שאין מכירין אותו חשוד אני, כשר להעיד, דבירושלמי [כתוב] כן. ועם הארץ שהוא בדרך ארץ ולא חשוד אשבועתא, כרי"ף בפסחים נהגו לקבל עדותו. ואיתה בחגיגה כמאן מקבלינן האידנא וכו'. ואוכל בשוק, דוקא חוטף ואוכל פסול. ובשל גרמיה כשר. הנוטל שכרו לדון ולהעיד, דבריו בטילים. ואיתה בקדושין, ואפילו מה שהעיד כבר. מיהו אם לא נודע שנטל שכר במה שכבר העיד, מה שעשה עשוי. ואם נטל ממון בשכירות שיעיד, והחזיר אותו ממון, מקבלים עדותו. כן [כתב] הרמב"ן ז"ל וכתב דזה אינו צריך הכרזה. וכל הפסולים [פסולים] אפילו בלא התראה בעבירות הפשוטות, ובלבד בעדים שעבר אותם העבירות. ומי שבא לב"ד ואמר שגנב או גזל, אינו נפסל, דאין אדם משים עצמו רשע. וחשוד על השבועה, אפילו שבועת ביטוי, חשוד לדברי רבינו תם. ורש"י [כתב] שאינו חשוד, דאימא יקיימנה. ואם כפאו יצרו אינו נקרא חשוד: ומי שבא להעיד על חבירו ואמר פלוני לוה בריבית, ובא חבירו ואמר "לי לוה", נאמן על חבירו ולא על עצמו, שנעשה גם הוא פסול באמור /באומר/ שלוה בריבית. וזה כמעשה בריביתות פרק בורר: 

צרור הכסף הקצר הדרך הראשון שער ג 
================================ 
א) תחלתו בכשרות וסופו בכשרות כשר. תחלתו וסופו בפסלות פסול אף על פי שהיה כשר באמצע. תחלתו בפסלות, אף על פי שסופו בכשרות, פסול, כ"כ הרי"ף פ' זה  בורר. ומי שציוה בשעת מיתה בפני קרוב ורחוק מבניו, לדעת הגאון כשר, דלסוף לבניו אינם קרובים כשחלה הצוואה. ורי"ף פוסל, כיון דהוו פסילי במסירת העדות בתחלה. ולגבי פסלות עבירה או קורבה דין זה, אבל פסול מחמת הנאה מסתלק גופו ודי כדלעיל: ומי שהיה יודע עדות לקרובו, ונסתלק אותה קורבא מאותו ממון, כשר. היה יודע לו עדות, עד שלא נעשה גזלן, וחזר בתשובה, כשר. והתשובה, המחוייב במלקות ילקה, והשאר משידעו שחזרו מדרכם הרעה, פרק זה בורר. ואלו שאמרו, שאינם מעידים, אבל אחרים מעידים על חתימתם, פרק מי שמת: ובכל הפסולים כן אם הוחזק כתב ידם בב"ד: ואם נעשה חתנו, הוא אינו מעיד, אבל אחרים מעידים אף בלא הוחזק [כתב] ידם בב"ד, דמשום קורבא לא חיישינן לזיוף, הר"מ פי"ד דעדות. וקטן אינו מעיד מה שראה בקטנותו, זולתי לומר זה [כתב] ידו של אבא בגודלו, ומעיד. והכותב כל נכסיו לשני בניו בעדות אחת וקרובים לשני, פסול דעדות אחת היא. זולתי אם כתב "נתתי לפלוני חצר פלונית וחצר פלונית לפלוני", דהוו שתי מתנות, כשר לאותו שהוא רחוק לו. ר"ם פי"ד: 

ב) ומי שנמסרה לו עדות י"א שמעיד אפילו עד כמה שנים וסומך על [ספר] זכרונו שכתב ולא חיישינן שמא פרע בינתיים, כן [כתב] הגאון רב האיי: וי"א דאי לא קבע זמן או קבע זמן ועבר אינו מעיד, חיישינן שמא כבר פרעו. והרשב"א [כתב] דלא חיישינן, ולדברו העדים שנעשו עדים ולא נכתב השטר, כותבין ונותנין אפילו לכמה שנים, וכן דעת המפרשים. והעד א"צ לזכור מההלואה שמעיד על חתימתו, כן [כתב] רבינו חננאל. וכל זה בכתובות פ"ב כותב אדם עדותו וכו'. ועדות שנמסרה לו, אפילו אחר שתין מעיד. ואם לא נמסרה לו, דוקא עד שתין: 

ג) העדים שאמרו תנאי היו דברינו וכתב ידם יוצא ממקום אחר, אינם נאמנים. וכן כל לאפסודי שטר אין בדבריהם ממש. ומודעא היו דברינו, אפילו כתב ידם יוצא ממקום אחר נאמנים כמר בר רב אשי. כולם הסכימו לזה, כי אם רב האיי. ולמטה בשער ו אות ו כתוב בירושלמי. ובעיטור דיכולים העדים לומר על מנת כן חתמנו, כל שאין השטר עיקר: ובכל זמן יכולים העדים להעיד על חתימתם ולברר עדותם ואינו נקרא חוזר ומגיד. כן כתב הרשב"א בתשובה: שנים החתומים על השטר ומתו, ובאו שנים והעידו על חתימתם ואמרו "זה כתב ידם אבל אנוסים היו", אין גובין באותו שטר. כל זה פרק [ב'] דכתובות: ואי תפס לא מפקינן מיניה: מקבלי עדות צריך ג' מומחים יודעים הלכות עדות כדאמרינן הוי זהיר וכו'. ומחדש התחילו הדיוטות לקבל עדות ואין דנין על פי אותה עדות עד כאן בעיטור: ואין מקבלין עדות שלא בפני בעל דין זולתי אם בעל חוב חולה או שהיו עידיו חולים, והתובע מתיירא שמא ימותו, או שביקשו לילך למדינת הים, ושלחו ב"ד לבעל דין ולא בא. הכי דק רבינו מאיר הלוי. והכי איתא בפרק הגוזל בתרא: ואם קבלו שלא בפני בעל דין לא מהני כלל. כן דעת רבינו מאיר הלוי והרשב"א: וקטן שלא בפני בעל דין הוא, רק למי שהוציא שטר על שדה של יתומים שאינה שלהם מקיימין את השטר שלא בפניהם: וקבלת עדות הוי כמו תחלת דין. ואין מקבלים עדים בלילה, ואם קבלו אין דנים על פי אותה קבלה, ואם דנו ג"כ הדין בטל. ובעיר שנהגו ששני סופרים מקבלים עדות העדים וחותמין הסופרים איך באו פלוני ופלוני והעידו שלוה פלוני מפלוני, (ו)גובין על פי אותו שטר. בתשובה לרשב"א, ונכון: 

צרור הכסף הקצר הדרך הראשון שער ד 
================================ 
א) המוכר שטר חוב לחבירו צריך שיכתוב קני לך וכל שעבודא דאית ביה. ואי לא כתב אמרינן כי לא מכרו רק לצור על פי צלוחיתו. כי שני קנינים אית בשטר, קנין הנייר וקנין השעבוד. וכל שלא פירש לא מכר רק הנייר. והכי איתיא בפרק המוכר את הספינה. הרשב"א. וכן הרי"ף פרק גט פשוט. וכתב הוא ז"ל, דאפילו הודה המוכר כי לדעת שיקנה גם השעבוד הקנהו אינו כלום. ושכיב מרע שכתב מטלטליו, אף שטרות איקרו מטלטלין, וזכה מקבל המתנה, אפילו לא כתב קני וכל שעבודא, כדאיתא בפרק מי שמת. משום דלגבי שכיב מרע הקילו: מי שטען "שטר היוצא מתחת ידי בשם פלוני (ו)שלי הוא שנתנו לי" או שטען שהוא קנאו מבעליו, גובה בו וא"צ להביא ראיה על המכירה, ר"מ פ"ט דנחלות: וכן דעת הרי"ן מיגש: והרשב"א חולק עליהם ומצריך ראיה לכתיבה ומסירה: והרי"ף פרק גט פשוט [כתב] דצריך כתיבה וכו', כי כן דעת רבא, והלכתא כותיה בר מיע"ל כג"ם; וכיון שאין נקנה בלי זה כדעתם ז"ל, אם מכרו, כיון דלא מהני, מחזיר הדמים ללוקח. והשטר אגב קרקע נקנית, ואם הקנה אגב קרקע או הביא הקונה ראיה שהקנה לו אגב קרקע, מעלי לכתיבה ומסירה, כן דעת הרשב"א פרק הספינה אף על פי שמסירה בלא כתיבה לא מהני. וכן הר"ם פ"ו דקנין, דאם הקנה לו קרקע כל שהו ושטר אגבה, נקנה השטר בכל מקום שהוא. ומסירה בלא קנין לא מהני, הרי"ן מיגש: 

ב) קנין שטרות מדרבנן, לפיכך אם מכר אדם לחבירו שטר, מן התורה לא קנה, דאין הראיה נקנית, ואם מחלו זה המוכר מחול, ואפילו יורש מוחל, כדשמואל פרק הכותב, וכן הרי"ף. ולעולם מוחל, זולתי אם נתנו במתנת שכיב מרע. ומי שהיה חייב לאביו, ואביו מכרו לאחר, ומת אביו, מחיל אנפשיה, משום ואפילו יורש מוחל. וכן [כתב] רמ"ה פרק הגוזל עצים. ואם נשבע לאביו, דאיכא איסורא, לא מחיל, והכי איתמר התם: והמוחל שטר חוב משלם כל השטר, ואפילו לקח שוה אלף במנה, וכן דעת ר"ח ור"ש, כדאיתא פרק הכותב הוה עובדא ואכפיה רפרם וכו' כי כשורא לצלמא: והלוה מוציא אף נייר השטר מאותו שקנאו כשמחל המוכר. וכן דעת הרמב"ן ז"ל והראב"ד דאינו מוציא זולתי אם יפרע לוה דמי הנייר. והרשב"א [כתב] דכל שאינו פורע חובו אין מחזיר לו השטר כלל אף על פי שמחלו המוכר. והיכא שמכרו במעמד שלשתן דעת ר"י הזקן דלא מצי  מחיל. והרמב"ן [כתב] דאפילו הכי מצי מחיל. ואם במשכון לא מצי מחיל. והיכא שכתב המוכר קני וכל שעבודא, או שכתוב בשטר החוב משתעבדנא לך וכל דאתי מחמתך, הוי ליה כאילו מתחילה נתחייב לזה הקונה, ולא מצי מחיל. וכן דעת הראב"ד וכן הרשב"א. וכתב "ובזמן הזה דכתבי נתחייבתי לך ולכל הבאים מכחך הוי כלשון משתעבדנא" כן [כתב] בתשובה: ושטר שכתוב בו "לפלוני או למוציא שטר זה" אין יכול להוציאו אחר בלא טענת המלוה, דהוי ליה כאומר "או למוציא בטענתו": ושטר שכתוב בו "למוציא שטרי בין בטענתו בין שלא בטענתו" נתחייב למוציאו ואפילו לא יביא הרשאה מהמלוה, ובלבד שיהא המוציאו ילוד. כן תשובה לרשב"א: והאשה המכנסת שטר חוב לבעלה וחזרה ומחלתו אינה יכולה למחול מפני שידו כידה. והכי איתא פרק הכותב, אף על גב דאמר שמואל וכו': וענין  כתיבה ומסירה בשטר לר"ם פ"ו דקנין: והיכא שהגבו שטר חוב שיש לראובן על שמעון הגבוהו לאותו שטר לתת לבעל חוב דראובן, מטעם דרבי נתן, ומוציאין משמעון לתת לו, אין ראובן יכול למחול אותו שטר לשמעון. כן [כתבו] הראב"ד והרשב"א: שטר שפרעו וחזר ולוה בו, כבר נמחל שעבודו. והכי איתא פ"ק דב"מ ובפרק הכותב בכתובות: ומ"מ לא הוי שקרא, כדאיתא התם: והטוען שטר זה נתת לי המעות מפרעון המלוה אבל החזרתים לך מחמת שהיו רעות, אין זה נמחל שעבודו, ואכתי איתיה. והכי איתא פרק חזקת הבתים ור"ם פי"ד דמלוה ולוה: 

ג) שמיטת כספים נוהגת בזמן הזה מדרבנן, שלא תשתכח תורת שמיטה מישראל, ואפילו בחוצה לארץ: ושטר שעברה עליו שמיטה אינו כלום. והכי כתב רבינו תם בפרק השולח גט ור"מ פרק ט' הלכות שמיטה בספר זרעים. ואפילו נעשה החוב בשנת השמיטה או קודם משמטת. ואין שביעית משמטת רק בסופה. נ"מ למלוה את חבירו בשביעית עצמה גובה החוב כל השנה, ר"ם פ"ט הלכות שמיטה: והמתנה ע"מ שלא ישמטהו חוב זה אפילו בשביעית תנאו קיים. והשביעית משמטת השבועה שנאמר וזה דבר השמיטה, אפילו דיבור. כלומר אם יתחייב שבועה על פי תביעתו פטור: המלוה את חבירו לעשר שנים אין השביעית משמטת: המוסר שטרותיו לב"ד אינו משמט וזהו פרוזבול שתיקן הלל כדאיתא בגיטין: ואם טען פרוזבול היה לי ואבד, לדעת הר"ם אין טענתו טענה, שכתב אין כותבין פרוזבול אלא ב"ד חכמים וגדולים כבית דינו של ר' אמי ור' אסי. אבל הסכמת הרי"ף ורבינו תם דכותבין פרוזבול בכל ב"ד דיפתח בדורו כשמואל בדורו וטענתו טענה. ונאמן בלא שבועה, כן דעת ר"ת והרשב"א. והכי מפרשין מימרא דפרק השולח בגיטין נאמן אדם לומר וכו' בלי שבועה: ונאמן לומר ע"מ שלא ישמטנו בשביעית הלויתיו, וכן [כתב] הר"ם: יתומים אינם צריכים פרוזבול, כי ב"ד אבי יתומים: ומי שחייב מעות לקופה של צדקה א"צ פרוזבול, כן דעת הרשב"א: ועכשיו אין היובל נוהג: וכתב הרמב"ן שטר שעבר עליו שביעית, אין המלוה יכול לעכבו שכבר נמחל שעבודו: 

צרור הכסף הקצר הדרך הראשון שער ה 
================================ 
א) שטר שיש בו שני לווין ואין כתוב בו שיגבה ממי שירצה, אין כל אחד מחויב רק החצי כל זמן שימצאו לחבירו לטרוף השאר. ומיהו עושה ערב על השאר אף על פי שהאחד פרע חלקו, ואפילו לא כתבו אחראין וערבאין זה לזה, רשב"א פרק המפקיד: ומי שהפקיד אצל שנים, כל אחד נעשה ערב אצל חבירו היכא שכפר חבירו, וכל זמן שלא תבע לחבירו לא ישלם. כן [הוא] בירושלמי: המלוה את חבירו על ידי שני ערבים [כתב] הרמב"ן ז"ל כדין שנים שלוו מאחד, ולא יפרעו מאחד מהם, והכי איתא בתוספתא: ור"ם [כתב] יפרע ממי שירצה. וכן דעת הרשב"א וכתב החילוק שיש בין שותפין ששאלו וכו' בפרק המפקיד ולדין שנים שלוו דאילו בשני דינין לא יפרע מאחד, ובמלוה על ידי שני ערבין יפרע ממי שירצה: וכו' המלוה על ידי ערב לא יפרע מן הערב תחלה, הכי איתא פרק גט פשוט, ופירש הרשב"א דכל שהוא ערב סתם ולא כתב שאגבה ממי שארצה, אף על פי שאין נכסים ידועים ללוה, ידחה אצל לוה אם יש לו במה שיפרע. כן דעת הגאונים נמי: ואף על  פי שכתב על מנת שיגבה ממי שירצה, אם יש לו נכסים ידועים ללוה יגבה ממנו תחלה: והראב"ד [כתב] דאפילו אמר שאגבה ממי שארצה תחלה, יגבה תחלה מן הלוה, כן [כתב] בהשגותיו: וכתב הרשב"א דאפילו התנה, בין שיש נכסים ידועים בין שאין נכסים ידועים, לא יתבע ערב תחלה. ומיהו כל שיש נכסים ללוה והוא גברא אלמא יפרע מן הערב, וכן אם ללוה נכסים במדינה אחרת: והיכא שכתב שיפרע ממי שירצה ויש ללוה נכסים משועבדים שמכרם לאחרים, יפרע מן הלקוחות תחלה [קודם שיפרע] מן הערב, וכל שכן ערב סתם: והיכא שמת לוה ויש יתומים, יש אומרים שיפרע מן הערב. והרמב"ן ז"ל [כתב] דאינו גובה מהם. ומסקנא [של ה]רי"ף וגובה מן הערב: ואם אין הלוה עם הערב, נותנים לו זמן עד שיביאנו לב"ד, אי ידיע היכא איתיה יהיב ליה זימניה עד דמייתי, ואי לא מייתי ליה ליפרע ערבא, עד כאן בעיטור. כדי שלא יהא כל אחד הולך למדינת הים: 

ב) הלשונות דשייכי בערב, דעת הרי"ף עפח"ן וקפח"ן, דהם הלוהו ואני ערב, הלוהו ואני פורע, הלוהו ואני חייב, הלוהו ואני נותן. תל"ו פורע. תל"ו קבלן. ואינו חייב עד שיאמר תן לו ואני נותן. וזה נקרא קבלן, לאפוקי מרש"ם שכתב דכל שכן תן לו ואני קבלן דהוי קבלן. וכן [כתב] ר"ח דלא הוי קבלנות רק כשאומר תן לו ואני נותן: ובתוספות ובעיטור כתוב דשטר [שכתוב בו] "ונעשיתי קבלן גמור" דנין אותו כקבלן. ואם אמר סתם "קבלן", הוי ערב. ואי נשא ונתן [ביד] המלוה הממון ללוה, והערב אמר לשון קבלנות שהוא "תן לו ואני נותן", גובה מאיזה מהם שירצה: ואם נשא ונתן ביד הערב, הוא ניהו קבלן ויכול לדחות זה את זה, כמו שכתב הרי"ף ז"ל: ובשם ר"ת [כתבו] דאם אין נכסים לערב חוזר אצל הלוה וגובה: ואם מחל הערב ללוה, אין המלוה יכול לחזור אצל הלוה, כן דעת הרשב"א: ולא יפרע מן הקבלן רק מה שיוכל ליפרע מן הלוה, כלומר אם אין ללוה רק זיבורית אף על פי שיש לקבלן משאר נכסים אינו גובה רק מן הזיבורית. הרשב"א ז"ל: וצריך הערב שיגיע לכלל שנים ולא יהא קטן: וכן צריך שלא יהא הערבות באונס, ואיתא פרק גט פשוט: וגם הלוה לא יהא אנוס כדאיתא התם: ובדין חנוק, אם יש בו קנין מעלי, כדאמר רב יהודה חנוק וקנו מידו משתעבד: וערב בשעת מתן מעות לא בעינן קנין. וערב דב"ד לא בעי קנין: וערב לאחר חיתום שטרות, שכתב "ואני פלוני ערב", [כתב] הרמב"ן דלא בעי קנין לגבות מבני חרי, ואיתיה בפרק הנושא. ולגבות ממשעבדי בעי קנין [כ"כ] בעיטור: ומי שנעשה ערב בקנין או נעשה קבלן, יכול לחזור בו קודם נתינת המעות, אפילו נטל קנין: וערב מגוי בעי קנין: וערב דכתובה דמנה מאתים [איתא] פרק גט פשוט דלא משתעבד, ואם נטל קנין מעלי: ואם פרע הערב למלוה בפני ב"ד או שכתב לו התקבלתי ממך החוב יחזור הערב על הלוה ויפרענו. ואם פרע הערב בינו לבין הלוה ושטר חוב ביד הערב, [כתב] הרש"ם פרק חזקת דיפרע לו לוה. וי"א דעד שיכתוב לו המלוה התקבלתי ממך, ואיתיה פרק גט פשוט: וערב אינו גובה רק מבני חרי, אלא אם כן מכר לו מלוה שטר החוב בדרך קנין שטרות. וכן נהגו. וכן [דעת] הרשב"א פרק חזקת הבתים: ואם לא בדרך זה לא נשתעבד הלוה לערב. וכיון שפרעו הערב הוי ליה נמחל שעבודו, [כ"כ] ה"ר יונה והרמב"ם ז"ל: וערב שבא למלוה בזמנו ואמר "תבע ממונך מלוה", ולא רצה המלוה לתבוע, אין נפטר מכלום, ואצ"ל דקבלן שאינו תובע רק ממי שירצה ובזמן שירצה: ואם האריך המלוה זמן ההלואה ללוה, אין הערב נפטר מכלום, ואפילו כשנכסים ידועים ללוה, והערב אומר לו אחות לדינא וגבי מהני והאריך לו זמן ללוה ואשתדוף, חוזר על הערב: והערב או קבלן שתבעו מן הלוה להוציאם מן הערבות, אין בדבריהם ממש, אפילו במבזבז נכסיו, משום שבא קודם זמנו, כל זה דרך הרמב"ן בתשובה: ואם נכנס ערב בלא רשות הלוה, אין לו עליו להוציאו ולהצילו, כן [כתב] רב סעדיה דנדיבות עשה לו. ומכל מקום מקויים הוא אצל המלוה: וצריך הערב שיהא בן דעת, לאפוקי שוטה, וראיה [לדבר] מבר שטיא פ"ב דכתובות. כן [כתב] רב סעדיה: וצריך הערבות [להיות] ברצון המלוה. ואם לא נתרצה תחילה אין משועבד לו כלל. ואין צריך הערב בשעה שיפרע שיטול רשות מן המלוה, כן דעת הגאון ור"ם פ"ו מהלכות מלוה ולוה: והיכא שיש ערבות, ומת הלוה, ונשארו יתומים, אם נודע שהלוה לא פרע חוב זה, כגון שלא הגיע זמן המלוה, או שנידוהו ומת [בנידויו], ה"ז גובה כל מה שפרע, וכן [איתא] פרק גט פשוט: ומי שלא פירש קצב הדבר שערב שאמר "כל מה שתתן תן לו ואני ערב", אין ערבות כלום. כן [כתב] ר"ם, דלא סמכא דעתיה דמלוה. והפך הגאונים ז"ל: וצריך שיהא הערב בן חורין, ולא עבד דאין לו קנין. ואשה כשהיא תחת בעלה [דינה] כדין עבד. ואם נשתחרר ונגרשה חייבין: מי שאומר לחבירו "הלוהו ואני ערב לגופו של לוה זה", לא ערב לגופו של ממון אלא כל זמן שתרצה אביאנו לך, כן [כתב] הר"מ פכ"ה דהלכות מלוה: וכן מי שאומר אחר שהלוהו ותבעו "הניחהו ואני אביאנו כל זמן שתתבע אותו ממני", וקנו מידו על זה, י"א שהוא חייב לשלם. וי"א שאפילו התנה "אם לא אביאנו אני משלם" הוי אסמכתא ולא קניא, כן [כתב] הר"ם: היכא שנפלה מחלוקת בין הערב שאומר ללוה "הרשיתני", והוא אומר "אתה מדעתך נעשית ערב", או שאמר הערב "פרעתי למלוה בפניך", והוא מכחיש, או שאמר "כן פרעת ונתתי לך הכל", או שאמר מלוה "ערבת לי מאתים" והוא אומר "לא ערבתי רק מאה", בכל אלו המוציא מחבירו עליו הראיה, דכתיב מי בעל דברים יגש, יגוש כתיב: או ישבע הנתבע הסת, או של תורה אם הודה במקצת, ר"ם פכ"ו דמלוה ולוה: 

צרור הכסף הקצר הדרך הראשון שער ו 
================================ 
א) מת לוה בחיי מלוה, לא יפרע מלוה אלא בשבועה שלא גבה כלום מלוה, כדאמרינן גבי הבא ליפרע וכו' [מנכסי יתומים לא יפרע אלא בשבועה]. ואם מת מלוה קודם הלוה ואחר כך מת לוה, צריך לישבע שלא פקדנו וכו' [אבא]. ויתומים שאמרו, בין גדולים בין קטנים, כדאיתא בשבועות: ואם קבע זמן המלוה, ומת קודם הזמן שקבע, אין צריך שבועה, דלא עביד איניש וכו': וכן אם טוענים בני הלוה שלא לוה אביהם כלום, כל האומר לא לויתי וכו' [כאומר לא פרעתי דמי]: והיכא שמת לוה, ואחר כך מלוה, הואיל והיה לו למלוה לישבע הפסידו יתומיו הכל, הואיל ולא נשבע, משום דאין [אדם] מוריש שבועה לבניו. ומהלקוחות גובין בענין זה אף על פי שלא נשבע, דעדיין לא נתחייב  בשבועה עד עמוד בדין, כטעם שכתב הרמב"ן. ואם עמד המלוה בדין עם הלקוחות, כבר נתחייב בשבועה להם. ואם מת, אין אדם מוריש שבועה לבניו: ומי שלקח שטר חוב מחבירו בחיי לוה, ומת לוקח זה בחיי לוה, הוי ליה כמת מלוה בחיי לוה, ואף על פי שמת לוה בחיי  מלוה הראשון, דמשלקחו הוה איהו מלוה, וכל דיני מלוה נוהגין בו. ואם מתו בני המלוה, שהיה להם לישבע שלא פיקדנו, אין בניהם נשבעים, ומפסיד ההלואה: ודיין שדן במת לוה ואחר [כך] מת מלוה יורשין נשבעין שלא פיקדנו וכו', דינו דין, כדאיתא בשבועות דעבד שמואל עובדא: ובשטר שיש בו ערב ומת לוה ואחר כך מת מלוה בלא שבועה, אינו גובה מן הערב: והאח היורש לאחיו צריך לישבע שלא פיקדני אחי: 
והיכא שיש נאמנות בשטר, י"א שאינו מועיל לגבי יתומים. וכן נהגו מקצת מקומות על פי גדולי הדורות: והרשב"א [כתב] דתנאי נאמנות קיים ומהני: ואם כתב נאמנות עליו וכל יורשיו מהני, כן דעת הרי"ף פרק הכותב בכתובות. ור"ם פט"ו [כתב] דכל תנאי שבממון קיים. והראב"ד [כתב] דאפילו פירש נאמנות ליורשיו לא יפרע רק בשבועה. ויורשי מלוה נשבעים שלא פיקדנו. וכן ר"ז פרק כל הנשבעים. וללקוחות אין מועיל נאמנות לגבם, [כ"כ] ר"ח ורי"ף ור"ם פט"ו דמלוה: וי"א דמהני, דלא יפה כחם מיתומים: והנפרעות שלא בפניו, אין נאמנות מועיל. ואין לסופר לכתוב נאמנות ושאר שופרא דשטרא אא"כ נמלכין בלוה. ולא אמרינן טעות [סופר] אלא באחריות: ובנותן מתנה אין כותבין אחריות רק במפרש: ומי שמקבל עליו שיכתבו שטר בכל חזוק וזכות, וכתיב נמי בשטרא "קבלית חומר שטרא דנהיגין בישראל דלא כאסמכתא וטופסי דשטרא" קאי לכל דתחות עניניה, אבל נאמנות וביטול מודעה במתנה לא מחשבינן עד דמפרשן, רבינו האיי ז"ל: ושטר שהאמין ללוה, אם אמר פרעתי נשבע הלוה כשבאין לגבות יורשי מלוה. וכן אם התנה להאמינו אפילו בלא שבועה, ר"ם פי"ז ממלוה: ומי שהאמין למלוה אם יאמר "לא פרעתני", ופרעו בעדים, נאמנים, דלא האמינו כי אם יותר ממנו, אבל לא מעדים: ומי שהאמין את המלוה כשני עדים, אפילו הביא מאה עדים שפרעו אינו נאמן, דתרי כמאה: ומי שהאמין את המלוה כשלשה, והביא ארבעה [עדים] שפרע בפניהם, נאמנים, דירד לדעות, פרק שבועת הדיינים כל זה: 

ב) אסמכתא לא קניא. [פירש] רש"י דאסמכתא הוי כל דגזים, כדאיתא פרק איזהו נשך, אם אוביר ולא אעביד אשלם אלפא זוזי, ואיתא פרק המקבל. והקשו עליו: והרשב"א [פירש] דכל "דאי" שהוא דרך קנס שאין המתנה רוצה בקיומו, כגון אם אעשה [כך] שאשלם לך כך או אם אני חוזר בו אכפול ערבונך או ערבוני מחול הוי אסמכתא, פרק גט פשוט: ואסמכתא דקנו מיניה קניא, והוא דלא אניס וב"ד חשוב, כדאיתא פ"ד נדרים בנדרים ור"ם פרק גט פשוט בפירוש המשנה: ויש אומרים דלא בעינן כולי האי רק לקנסות של ב"ד, ולא לשאר אסמכתות: ואם כתוב "מעכשיו" או "דלא כאסמכתא" קניא, כן [כתוב] בתשובה לרשב"א: והתולה באחרים אין זה אסמכתא, הרשב"א בשם רבותיו, והוא אינו מודה [להם]. ובתנאי בני גד ובני ראובן שהם רוצים בקיום השטר אף על פי שהוציאו בלשון  "אם" קיים. וכן בגיטין במתנה "אם לא באתי וכו'", לפי שאין האיש מגרש כי אם מדעתו, ואין אסמכתא אלא בדבר שהוא אנוס בו שאונסו מה שהוא צריך לו ולולי שמתנה עם בעל דינו על דבר זה לא היה שומע לו: 

ג) שטר שיש בו מחקין ואינם מקויימים, פוסלין את השטר עד שיכתוב "ודין קיומיהון" ואיתיה פרק גט פשוט. והתלויות אין למדין מהן, אבל אין פוסלין: והרשב"א [כתב] דבין מחקין בין תלויות דהיינו ביני שיטי אין למדין, אבל אין פוסלין אי לא קיימינהו. ור"ם סוף הלכות מלוה: ואם הרחיק שני שיטין מן הכתב, וחתמו העדים, כיון שאפשר לזייף פסול. דכתיב בשיטה ראשונה מאי דבעי ויחזור בשניה מענינו של שטר, לאפוקי מרש"ם [שכתב] דאם כתיב ביה שריר וקיים כשר. [כך היא] דעת הרשב"א, וכתב כיון שנהגו לכתוב שריר וקיים אין לחוש ג"כ לשטה אחרונה, ואינו נכון בעיניו: כל שהוא ניכר שהוא ט"ס א"צ לקיום, כדין אחריות ט"ס. ואין לחוש רק בשמות הבעלים ובגוף הבעלים. עד כאן בעיטור: ואין כותבין תרי שריר וקיים שאמרו פרק גט פשוט, דוקא במקושר, אבל שטרי דידן כתבינן טובא, בעיטור וכן הרשב"א בתשובה. ומשום שיכול לזייף בין קשר לקשר: והרחקת שני שיטין דפסול מכתיבת ידי עדים. ושתי שיטין הן ואוירן כגון למ"ד על כ"ף. ומלאהו בשריטות דיו פסול, שמא העדים על השריטות חתמו. (וכלויה) [וכל זה] פרק גט פשוט: היו מרוחקין שני שיטין ומלאהו בפסולים כשר, וכתבתיו לעיל: שטר שהוא ועדיו בשטה אחת כשר: היה השטר בשטה אחת והעדים בשטה שניה פסול, שמא נשאר בשטר שטה אחת וחתך הכל וכתב באותה שטה: וצריכים העדים לחתום בראש המגלה. ורת"ם [כתב] שיש ליזהר שלא לחתום אפילו האחד באמצע הקלף, שמא יכתוב עליו שהוא חייב, ותנן הוציא עליו כתב ידו וכו'. ונכון לכתוב חצי שטה ולחתום בחצי האחר, שלא יבוא לזיוף, הרשב"א: 

ד) שטר הבא הוא ועידיו על המחק כשר, ואין חשש שימחוק שנית ויכתוב מה שירצה דאינו דומה נמחק פעם אחת לנמחק שנית: ואין לחוש שמא נמחק במקום העדים שתי פעמים וכשימחוק פעם שנית בשטר לזייף ידמה למקום העדים, דאין העדים חותמים על שטר מחוק אא"כ נמחק בפניהם: שטר הבא על הנייר ועידיו על המחק פסול, שמא ימחוק השטר ויזייף ונמצא הוא ועידיו על המחק. ואם כתבו העדים איך חתמנו המחק והשטר על הנייר, כשר: ויזהר שלש ארבע וחמש בסוף שיטה, שלא יעשה שלש, וכן כולם כיוצא בם: שטר שבא על המחק ועידיו בנייר פסול, ואפילו כתבו "חתמנו על הנייר והשטר על המחק", שיכול לזייף: שטר שכתוב למעלה מנה ולמטה מאתים או בהפך, הכל הולך אחר התחתון, כל זה פרק גט פשוט: ותו התם דבעל השטר על התחתונה, וכתב הרשב"א דל"ד בעל השטר, אלא כל המוציא, ועליו הראיה, המוציא מחבירו וכו': וכל שני ענינים שאתה יכול לדון בשטר אתה דנו קולא לתובע וחומרא לתנבע: ופעמים שיד בעל השטר על העליונה, בזמן שהלשון כולל כפי דעת השומעים. ולפי מה שכתב סתם על דעת משמעות השומעים כותב: ואם יש שתי לשונות בשטר, דנין בעל השטר על התחתונה, ואיתה פרק בית כור: ואם כתב בשטר "דלא כטופסי דשטר", דעת הרמב"ן בשם רב סעדיה שמתקן יד בעל השטר, לפי שטופס השטר ונוסחן לכתוב לשון יד בעל השטר וכו' כותבין לייפות כוחו שלא יהא כטופסן. וכל לשון מסופק בשטר, שתהא ידו על העליונה כתבו. פרק חזקת הבתים: שטר שנמחק או ניטשטש, אם רישומו ניכר כשר, פרק גט פשוט: ומי שנמחק שטרו וירא פן ימחק לגמרי, מעמיד עידיו ובא לב"ד והם עושים לו קיום. ר"ם כיצד מקיימין אותו, כותבים שטר אחר, ואומרים "אנו ב"ד, פלוני הוציא וכו', והוזקקנו לעדותם של עדים ונמצאת מכוונת", גובין בשטר זה וכו'. במשנה ובגמרא: ושטר שיש מחק לאחריו, יש חוששין שמא היה שם שובר, ופוסלין אותו השטר. ולא כן דעת הרשב"א פרק גט פשוט: 

ה) התנאי צריך ארבעה דברים: שיהיה כפול, ושיהיה קודם המעשה, ושיהיה הן קודם ללאו, ושיהיה אפשר לקיימו. ר"ם פ"ו באישות: ויש מהגאונים [שכתבו] שא"צ כפול רק בגטין וקדושין ולא בממון, ולא נראו לו דבריהם. והעיטור כר"ם. והרמב"ן והרשב"א והרי"ף [כתבו] דלא בעי תנאי כפול בממון, ורי"ף [כ"כ] בתשובה. וכל תנאי שא"א לעשותו ע"י שליח, כגון חליצה אינו תנאי, ואיתיה פרק המדיר: וכל תנאי שהוא בדבר שלא בא לעולם ואינו בידו אינו תנאי. והמתנה בדבר שאין בו ממש, כגון אויר הבית ידור פלוני וכו' אינו תנאי, העיטור ז"ל: (ובתנאי) [ובשטר] שאין בו תנאי כפול והן קודם ללאו, אם יש בו "מעכשיו" או "על מנת" או קנין שהוא כמעכשיו, או אפילו בזמן סגי, שהוא כמעכשיו, א"צ יותר כדאיתא פרק מי שאחזו הא מני ר' (מאיר) [היא] דאמר כל האומר על מנת וכו'. וכן [כתב] הרשב"א בתשובה: ואין התנאי מועיל רק באומר "על מנת שיעשה כך וכך", אבל באומר "והוא יעשה", אם ירצה יעשה ואם לאו לא יעשה, הרשב"א פרק השותפין בנדרים: והאומר על מנת שתתן לי, [לי] ולא ליורש משמע, ואיתה פרק מי שאחזו ומי שהלווהו על שדהו ואמר "אם אי אתה נותן לי כך עד ג"ש הרי היא שלי", לא הביא ולא נתן הרי היא שלו: ואם מת בתוך הזמן ולא נתן, הרי היא של לוקח או של יורשיו, לך ולא ליורשיו [משמע]. ודין זה בקידושין פרק האומר. ואי שוי חד מינייהו שליח, לא אמרינן לי ולא לשלוחי: ובתנאי [אזלינן] בתר אומדנא כשיש בו שתי משמעויות, ולא בתר משמעותא לחודה, ואיתה בקידושין פרק האומר: והמוכר דגלי דעתיה דלעלות לארץ ישראל, מיחייב לוקח לאהדורי, כ"ש אם התנה בפירוש, כדאיתא התם פרק האיש מקדש ההוא גברא דזבין ארעא אדעתא למיסק לא"י וכו': ותו [איתא] התם דאם התנה שאעשה כך, אפילו לזמן מרובה: והאומר ע"מ שלא אעשה כך, כל אימת דעביד בטיל תנאי: והאומר "על מנת שאשתוק", בשמיעה קמייתא קאמר: הנותן לחבירו ע"מ שלא יתנהו לפלוני, אפילו נתן לאותו פלוני בקנין אינו כלום, דמקנה דבר שאינו שלו נתנו רק בתנאי שלא יתן לאותו פלוני, וחוזרת מתנה לבעלים הראשונים: 

ו) שטרי חוב המוקדמים פסולים, והמאוחרים כשרים. ופסולים לגבות ממשעבדי, אבל מבני חרי גבו, [כ"כ] רש"י ור"ם פכ"ג במלוה: וכגון שכתבו שטר ללוה אף על פי שאין מלוה עמו, ולא נטל, דאם כן מעכשיו ישתעבד. ובירושלמי במסכת ראש  השנה, מאן מודע דהוא מוקדם? העדים! ואף על גב דא"ר שמעון עדים החתומין נעשה כמי שנחקרה עדותן בב"ד, תמן כשאמרו לא חתמנו. כל עיקר, ברם [הכא] באומר על זה חתמנו ועל זה לא חתמנו. וכן [כתוב] בעיטור שיכולים העדים לומר על מנת כן חתמנו ושטר שזמנו שנכתב ביום שבת או ביוה"כ, מאוחר הוא וכשר, דבע"ש נכתב. ואף על פי שיכולנו לומר  שמא מוקדם הוא, אין פוסלין, ואין בזה עסק עם אותו שאמרו יד בעל השטר על התחתונה, כי לעולם מחזיקין את השטר בחזקת כשר, שלא אמרו דיד בעל השטר וכו' אלא כשיש לשון שטר שיש לדונו לזכותו של בעל השטר או לחובתו, כגון כסף סתם. אבל לפסול השטר לא אמרו, דמסתמא העדים אין עושים שקר, הרשב"א בגט פשוט: שטר שכתוב בו בא' בניסן, ואמרו לעדים איך אתם מעידים והלא עמנו הייתם, כשר דחיישינן שמא אחרוהו וכתבוהו והפוסל עליו הראיה, ר"ח רש"ם העיטור רמב"ן: וכשכותבין שטר מאוחר כותבין "שטרא דנא לאו בזימניה כתבנוה", איתה פרק גט פשוט: ומי שאיחר לכתוב יום הקנין, כותב יום הכתיבה: ושטר מאוחר היינו שאיחרו זמן כתיבתו וכתבו יום שנכתב בו ולא יום הקנין. אבל לכתוב בניסן זמן תשרי אין עושין לכתחילה משום דמיחזי כשיקרא, הרשב"א ואיתיה פרק גט פשוט: ודוקא לגבי הלואה שטר מאוחר כשר, אבל לגבי [מכירת] קרקע אפילו מאוחר פסול, מטעם האמור פרק גט פשוט דזימנין דמזבן ליה ארעא בניסן וכתיב ליה בתשרי הבא ומתרמי ליה זוזי ביני וביני וזבין ליה מיניה וכי מטא תשרי מפיק לשטרא ואמר הדר זבינתה מינך: ושטר שנכתב ביום ונחתם בלילה פסול שהוא מוקדם: 

ז) הטוען שיתנו לו טופס, אין שומעין לו, הרשב"א [מ]פרק גט פשוט. והטוען שאין אחריות בשטר שעליו, אחריות טעות סופר הוא פ"ק דמציעא. רק אם פירש "בלא אחריות". ואפילו לא הזכירוהו מלוה ולוה הוי טעות ולא בעי לאימלוכי וגובה ממשעבדי. ה"ר יונה: ובמתנה צריך לאמלוכי, בעיטור גם כן: ולשון אחריות הוא דבר שמן וטוב, ותרגום "אחריתך" שפר. ובאחריות מפורש אפילו לקח מן האיש וחזר ולקח מן האשה קני. ואי יהיב זוזי המקח לאשה נמי קני, אפילו לקח ממנו ראשון, איתא פרק הניזקין בגיטין. ומי שקבל בידו פקדון להוליכו למפקיד, והחזירו השליח לנפקד, אחריותו על השליח ולא יחזיר, כן [כתב] הרשב"א פ"ק דגיטין. ואיתא בגמרא מעין זה. ואם מחמת אלמות הנפקד החזירו פטור: והכותב אחריות במכירת קרקע, והשביח בו הלוקח, וחזרו והוציאוהו מידו, אם לוקח זה הכיר שהיא גזולה גובה אפילו שבח שהשביח. ואם קבל אחריות מפורש ויש לגזלן קרקע, גובה אפילו השבח אם בהכיר. ובעל המאור [כתב] דאם קנו מידו או שיש לו ההוצאה נוטל ההוצאה מאותו טורף הקרקע, והשבח מן המוכר. במציעא הרשב"א: 

ח) בשטר שיש בו "צוה לחתום" כשר, כן השיב הרשב"א. וכל שכן אם העד שאינו מצטרף עם השני בב"ד דכשר: וכשהנתבע חתום בשטר לבדו וכופר בחתימתו, אם נמצא במה לקיים כשר. וכיון שזה טען תחילה שאין זו חתימתו אינו יכול לומר פרעתי, דהאומר לא לויתי וכו'. ואם לא נמצא לקיים כתב ידו, ישבע הסת, בעיטור אות ח': והטוען "חתימתי היא אבל פרעתי", הרי"ף ורב האי ומקצת הגאונים (וכן) הסכימו שיכול לומר פרעתי, בגט פשוט גבי הוציא עליו כתב ידו. וכן [דעת] הרמב"ן ז"ל, דכיון דאין גובה ממשעבדי אינן קפדין להניחו ברשות מלוה אחר פרעון, מה שאין [כן] בעדים שיש קול... נכסים דלוה שהרי גובה מן המשועבדין וכן פסק דינין של דיינין לא מצו למיטען פרעתי, הואיל ויש בהם קנס: ובעל המאור והרשב"א [כתבו] דאינו יכול לומר פרעתי, כדאיתא פרק המוכר את הבית גבי מפקיד אצל חבירו בשטר נאמן בשבועה. ומה שהוא נאמן בשבועה, מיגו דטעין נאנסו. אבל בדבר שאינו פקדון אינו נאמן בשבועה כשהוא בשטר, אף על גב דהאי לא גבי ממשועבדים, וזה להם עיקר: והיכא דכתב הלוה ואמר לעדים שיחתמו עליו על הודאתו, דינו כשטר ואינו יכול לומר פרעתי. רב האי ובעיטור: צואת שכיב מרע אין לה דין שטר אף שכתבוהו העדים, ויכולין היורשין לומר פרענו, הרשב"א פרק גט פשוט: והיכא דקנו מיניה ולא אכתיב, וטען פרעתי, [כתב] הרשב"א פ"ק דבתרא דהואיל וסתם קנין לכתיבה עומד אינו נאמן לאפוקי מאחרים, דהואיל ולא נכתב עדיין נאמן: 

צרור הכסף הקצר הדרך הראשון שער ז 
================================ 
א) הטוען שאין לו ממה שיפרע [כתב] הרשב"א בתשובה שמדין התלמוד אין ב"ד נזקקין רק במוצאים נכסים זולת אם הוא אמיד ורוצה להבריח נכסיו אומרים לו טרח ומכור, כההיא דפרק הכותב דתולה מעותיו בגוי וכו'. אבל תקנת הגאונים שמשביעין אותו בנקיטת חפץ, כמו [שכתב] הר"ם פ"ב מהלכות מלוה. וממה שירויח לא יקח רק מזון שלשים יום וכסות שנים עשר חודש כדרכו, ומחרימין תחילה על מי שיודע לו נכסים: ואחר שבועה זו אינו נשבע לכל בעלי חובות, כי היא כלל לכולם: ומי שהוחזק שהוא עני והולך בתום אין משביעין אותו, הר"ם פ"ב. והתם, מי שהוחזק לרמאי ומבריח מנדין אותו עד שיפרע, שפריעת בעל חוב מצוה, וכל מה שיעשה הדיין כונתו לרדוף הצדק הרשות בידו, הר"ם פ"ב: מי שנתחייב שבועה והוא [מאותן] שנשבע ונוטל, כגון דטוען שאין לו כלום, ואומר שישבע תובע תחילה ואחר כך ישבע הוא שאין לו, ותובע אומר שלא ישבע עד [אשר] יהא ממונו מזומן, תשובת הרי"ף שאין אחד מהם נשבע, רק אם רצון התובע לישבע [ישבע] תחילה, ולאחר זמן אם יהיו לו נכסים [ישבע]. אבל הנתבע לא ישבע שאין לו, דאינו מחוייב עד שישבע תובע: ומי שבאין לגבות ממנו ואין ידו משגת לפרוע הכל, לא יטלו כל הנמצא בידו, רק מסדרים, כדאיתא פ"א דמלוה לר"ם וכן רי"ף, ואיתה פרק המקבל, והרשב"א, אף על פי שר"ת [כתב ב]הפך: ומניחים כלים הראויים לו, ואין ממשכנין כלים שעושים בהם אוכל נפש. ודוקא כלים, אבל בהמות נכסים הם: ובשעת הגבייה הכל גובים, וכן [כתב] ר"ם, וכן [איתא] פרק שום היתומים: וממשכנין שלא בשעת מלאכתן. ומחזירין את הכר בלילה. ומחזירין כל ימי הלואה, ומועיל שלא ישמיטנו שביעית. ולא עשו מטלטלין אצל בניו: ואם בא לגבות בב"ד נותנים לו שלשים יום להביא מעותיו. אין מוכרין המשכון מיד, שהוא כסתם מלוה. ערב ממשכנין אותו ונכנסים לביתו אם לא [נכנסו] לבית (המלוה) [הלוה]. וממשכנין בשביל שכר כתף או פונדק וכיוצא בהן: ואלמנה בין עניה בין עשירה אין ממשכנין אותה, כסתם מתניתין דהמקבל: ומן התורה אפילו מאה כלי אוכל פטורין, ואין הדין כן: ולא יכנס לביתו לא שליח ב"ד ולא תובע, וכן [כתב] ר"ם נראה לו ממון, אחר שנשבע שאין לו, ואומר של אחרים הוא, יביא ראיה: וכשאינו מוצא לגבות אחר שבועה זו ימתין ושטרו ברשותו. ואיתא בערכין ובנדרים: 

ב) מכר הלוה מטלטלין והוציא שטר המלוה שהיה לו תוך זמנו, ד' חלוקין: הרשב"א, [א'] אם לא הזכירם כלל אינו גובה רק בזמן שהם תחת ידו: [ב'] ולכתובת אשה אפילו מיניה לא גבי ואיתא פרק האומר בקידושין ובנדרים. וגובים מן היורשים מתקנת הגאונים. השלישי, כששעבדן בפירוש, דאז אינו גובה מן הלקוחות דלית להו קלא, וגובה מן היורשים. וכדאיתא פרק חזקת הבתים עשה שורו אפותיקי וכו', אבל הורישן גובה: חילוק רביעי, כשכתב מטלטלי אגב מקרקעי, דאפילו מכרן גובה, וכן [כתב] ר"ם פי"ח דמלוה: ודוקא מן הלקוחות גובה, אבל אם הם מכרוהו לאחרים אינו גובה מהם רק מהלוקח השני: ואם מכרן לאלם שאינו יכול להוציא ממנו, חוזר ללוקח ראשון, ואיתא פרק המניח את הכד דמזיק שעבודו וכו', וכן [כתב] הרי"ף. וכן [כתב] רמב"ן בתשובה, אי קני מטלטלים משועבדים לאחר ומכרן לגוי או לאלם חייב לשלם: ואין צריך להביא ראיה במה שכותבין "והקנה לו אגב ארבע אמות קרקע" אם היו לו או לא, דאין מי שאין לו או מושאלים או מושכרים. ועוד טעם ה"ר יונה "דלא כטופסי דשטרי" נתקן לזה: ושטרות שמכרן הלוה, אם הם מטלטלים להשתעבד למלוה בכותב מטלטלי אגב וכו' [כתב] הרשב"א דלא נכנסו השטרות בכלל, ולא נשאר למלוה על הלוקח רק שוה הנייר. ואם עדיין מעות הקנייה ברשות לוקח, מוציאין ונותנין למלוה. ולא דמי לשכיב מרע שנותן מטלטליו וכל נכסיו דשטרות בכלל ושעבודן, דהקילו בו. ומלוגא דשטרי דאמיה דרב עמרם בשאומר וכל שעבודן, הרשב"א: 
ואם אין ללוה רק שטר חוב על אחרים, מוציאים ונותנים למלוה מדרבי נתן. ואפילו בעל השטר הודה שאין זה כי אם שטר אמנה, אין משגיחין עליו, שחב למלוה שלו: הנפקד או בעל חוב יכול לתת למי שהמפקיד חייב, אפילו שלא עמד לדין עמו, הרשב"א והראב"ד בב"ק: ומה שמוציאין מזה ונותנין כר' נתן, דוקא שאינו יכול ליפרע מן הלוה עצמו. ואם מוציאין אין גובין ממה שברשות אחרים, דמה שהוה ברשות אחרים איקרי משועבדים לגבי דידיה ובמקום שיש נכסים מבני חורין אין גובין ממשועבדים: ואין גובין מהלווין משטרות שיש ללוה זה עליהם שלא הגיע עדיין זמנם, הרשב"א: 
ומלוה שיש עליה משכון, בכור נוטל פי שנים. ומשכונת קרקע נמי באתרא דלא מסלקי. ובאתרי דמסלקי מיד ואין ממתינים עד שנה, אין בעל חוב גובה ממנה מדין דגמרא. ומשכונת קרקע לא הוי כאפותיקי, וגובה אפילו משאר נכסים, הרשב"א בתשובה וכן כתב פרק יש נוחלין דהוי כמכר: ומי שנמצא בידו משכון של לוה אחר שהודה או נתקיים השטר, מוציאין למלוה, והשאר ישאר במשכונה כבראשונה ברשות הממשכן. ואם הוברר שקדם שעבוד שטרו לממשכן זה, גובה קודם הממשכן. אבל אם לא הוברר אם קדם שטר לשעבוד ממשכן, גובה הוא מי שהמשכון ברשותו קודם בעל השטר: ואם במשכונה [כתוב] סכום הממשכן מן הלוה, ישבע הממשכן ויפרע. והמלוה, אם בשטרו נאמנות כשני עדים כשרים, יפרע שלא בשבועה. ואם לא בענין זה, אין הממשכן רשאי לתת המשכון ביד אחרים בלי דעת בעל המשכון, שאין רצונו שיהא ביד אחרים. ואם הממשכן קבל מעות שיש לו על המשכון מהמלוה הבא לטרוף ממנו בשטר שבידו, אין מלוה גובה מבעל חוב, רק מעות ההלואה שנתחייב לו קודם, ולא מה שפרע לממשכן, דהוי ליה פורע חובו של חבירו. כל זה תשובה לרמ"ה: 

ג) שני שטרות שזמנן יום א', כלומר שנכתבו ביום אחד, ושניהם תובעים, הוי שודא דדייני. י"א למי שיראה הדיין, תלוי בעיניו. י"א לשון שוחדא, למי שירצה. וכן אמר שמואל דפליג עם רב דאמר רב יחלוקו, והלכה כשמואל בדיני, פרק מי שהיה נשוי. ודין זה דוקא בקרקעות שקנו ביום אחד שניהם או שנתנו קרקע, אבל בהודאות והלואות [כתב] הרי"ף דהלכתא כרב, וחולקין כממון המוטל בספק. וכן הראב"ד פרק מי שהיה נשוי כתבהו. וכן [כתב] הרשב"א דחולקין: ומיהו אם קדם אחד וגבה והגבוהו ב"ד קנה. ר"מ פ"כ דמלוה: והיכא שיצאו כתובת אשה ובעל חוב בענין זה גובה בעל חוב, דיותר משהאיש רוצה וכו' וכן אמימר פרק הכותב: והרי"ף [כתב] דשודא דדייני שאמרו בשטרות שנכתבו ביום אחד, הוא הדין במלוה ולוה ואחר כך קנה, שהרי שיעבודן שוה: ר"ם פ"ה אם כותבין שעות, הקודם זכה. או אם יש עדים שהגיע שטר לזה קודם, בהלכות מתנה וזכיה. ור"ח [כתב] דבענין זה חולקין: ודינים אלו פ"כ דמלוה. כל שהקדים במטלטלין לגבות אף על פי שהוא אחרון קנה. היכא שלא כתב מטלטלי אגב מקרקעי, ואין דין קדימת  שטר בהן. אם קדם אחד לזכות לחבירו לא זכה, שחב לאחרים: ואפילו שוייה שליח, ולאפוקי מרש"י ואיתא פרק הכותב ברמי בר חבו וכו': ודוקא שליח, אבל אפוטרופוס תופס לצורך היתומים כי דיין הוא, ר"ח: שני שטרות היוצאים על הלוה, אחד כתוב "בחמישי בניסן" ואחד "בניסן" סתם, ואין ללוה רק אותו שדה, פרק מי שהיה נשוי דטורף שטר חמישי בניסן, ואם יבוא בניסן סתמא לטרוף ממה שמכר באייר והלאה ידחו אותו הלקוחות דבראש ניסן הוא שטרו והניחו לו נכסים אותן שתפס בחמישי בניסן. ויש תקנה בזה אם (ירשו) [הרשו] זה את זה. פרק מי שהיה נשוי: ובמוכר שתי שדות לשנים, ולאחד פירש בחמישי בניסן, ולשני בניסן סתמא, ולוה בא לטרוף, טורף מניסן סתמא, ואינו יכול לדחותו כדלעיל, דמן הדין שניהם משועבדים לבעל חוב, רק שאין גובין ממשועבדים במקום בני חורין, אם כן עליו לבאר שהוא בן חרי ויפטר, הרשב"א. ודין זה במי שמכר שדה אחד בענין זה, ר"ם פ"כ דמלוה: מלוה בשטר, ומלוה בעל פה קדים בזמן, על פה קדים מבני חרי, כן תשובה לרב האיי גאון ולא כן דעת רי"ף בתשובה. והרשב"א כרב האי ובתשובה: ושני מלוין בשטר, וכתב בעל חוב למאוחר "איתפרע כל היכא דצבית" אינו כלום ושטר המוקדם גובה קודם לעולם, כן תשובה לרב האיי גאון. וכן [כתב] הרשב"א ומטלטלין הכתובים בשטר אגב קרקע, אף על פי שמלוה על פה קודם לזמן השטר ומטלטלין של יתומים דמשועבדים לבעל חוב מתקנת הגאונים, אפילו הכי בשטר קודם, דלא אתיא אותה תקנה ומפקעה שעבודא דשטרי דהוי שעבודא עיקר, כיון דמדינא לא משתעבדי לבעל חוב: 

ד) שני מלוין, האחד הלוה בניסן והאחד באייר, ובאים לגבות מקרקע הלוה שקנה הלוה בסיון, אם היו ללוה קרקעות אחרים בשעת הלואה מראשון, הקודם בשטר גובה. ואם כשהלוה מראשון לא היו לו קרקעות ואחר שהלוה משניהם קנה ובאו שניהם ביחד חולקים. אבל אם קדם וגבה אפילו האחרון גבה. וזה הדין בשכתב לכולן "דאקנה" ולוה מכולן ואחר [כך] קנה דשעבודן שוה. ואם קדם אחרון קנה. והיכא שכתב לראשון "דאקנה" וקנה קרקע, ואחר [כך] לוה [משני], לראשון משועבד, ר"ם פ"כ דמלוה, ואיתא מי שמת בכתובות. והיכא שכתב מראשון "דאקנה" ולא לשני, וקנה אחר שתי הלואות ומכר, אותו הקרקע לראשון נשתעבד ולא לשני, כי יאמרו הלקוחות כשלוה ממך לא נשתעבד לך קרקע זה. מה שאין כן כשהקרקע ברשות לוה, ששניהם שווים בו, ר"ם פ"כ דמלוה: 
מלוה שבא לטרוף מן הלקוחות בשטר שאין בו דאקנה, ולקוחות טוענין כי הקרקע שקנו הוי לוה ואחר כך קנה ולא משתעבד ליה, ושטרות הקניה כשקנה הקרקע לוקח ראשון, שהוא לוה של זה שמוציא השטר, אינם מצויות. הדין כן, אם יש עדים שהיה של לוה, על הלקוחות להביא ראיה שקנאו אחר כן. אבל אם ידוע שקנאו לוה זה ומכרו, על הטורף להביא ראיה שהיה לו קודם שטרו, רמב"ן בתשובה: 
ולשון "דאקנה" אף על פי שהוא דבר שלא בא לעולם ולא ברשותו, במכר ובמתנה לא מהני,  אבל בשעבוד חובו או בשעבוד מתנתו מהני. הר"ם פכ"ב בקנין והעיטור. ועוד נתן טעם הרשב"א דדוקא מקנה לא מהני בכה"ג, אבל המשעבד עצמו בדקנאי וקנינא, גופו משעבד לאותו ענין, וגופו הרי הוא בעולם. והיכא שנשתעבד אדם לחבירו בדאקנה, וקודם שיקנה רוצה לחזור בו, הרשות בידו. ואם העיד עדים שחוזר בו קודם שיקנה הוי חזרה, הרשב"א. וצריך לימלך בדאקנה. ואחריות דאקנה לאו ט"ס הוא. כן [כתוב] בעיטור מאמר רביעי, והרשב"א פרק מי שמת [כתב] דטעות סופר הוא. ולא כן [כתב] ן' מיגש: 

ה) המחייב עצמו בדבר שאינו קצוב, [כתב] הר"ם פי"א בקנין דלאו כלום הוא: והרמב"ן והרשב"א (אינו תופס) [אינם תופסים] דברים אלו כעיקר. ואפילו לדבריו מי שמחייב עצמו לתת מנה לחבירו כל ימי היותו חזן, אינו בכלל זה, שהרי קצץ מה שהוא עיקר במה שהוא מתחייב, שהוא המנה, הרשב"א. וכן כל כיוצא בזה, וכן [כתוב] בתשובה לו ז"ל: 

צרור הכסף הקצר הדרך הראשון שער ח 
================================ 
א) שטר שאין בו נאמנות, וטוען נתבע "פרוע הוא", לאו כל כמיניה, וישלם וישבע תובע. ושבועה זו [כתב] הרי"ן מיגש [שהיא] בנקיטת חפץ כעין דאורייתא. וכן [כתב] הרי"ף פרק שבועת הדיינים, ורב פפא אמרה, ור"ם פי"ד דמלוה: ומי שטוען שטר זה יש בו ריבית, י"א דדיניה כזה שטוען פרוע ואינו גובה רק בשבועה. ורי"ן מיגש [כתב] דלא משגחינן [עליה], וכן [כתב] ר"ם פי"ד דמלוה דבכל טענות העוקרות את השטר אין בדבריו ממש. והראב"ד [כתב] דוקא בריבית לא משבעינן למלוה, ולא בשאר טענות: 
שטר שיש בו ריבית אינו גובה רק הקרן, פרק איזהו נשך. ומחלוקת אם במפורש אם בסתם בין המפרשים, כי (הרי"ף) [רש"י] סובר שכתוב ריבית מפורש וא"כ העדים פסולים. י"ל דבעו הכרזה לפסולים [דרבנן]. והרמב"ן [כתב דמיירי אפילו] בסתם, וכגון שאין כתב ידם יוצא ממקום אחר ואמרו אנוסים היינו. וכן ריבית יש בו. ובכולן הקרן נגבה אפילו ממשעבדי: 
מי שפרע מקצת חובו והשליש את שטרו ואמר "אם לא אתן עד יום פלוני תן לו שטרו", אפילו הגיע זמן ולא נתן ר' יוסי אומר יתן, אסמכתא קניא, ר' יהודה אומר לא יתן, דהוי אסמכתא. והלכה כמותו, פרק גט פשוט: וקנס הכתוב בשטר אין בו ריבית, ר"י ן' מיגש. וראיתו מהאי פלוגתא דלעיל דתלו באסמכתא, תיפוק לי דהוי ריבית, אלא קנס אין בו משום ריבית: 
הטוען שמכר שדהו ולא קיבל המעות, ולוקח מראה שטר המכירה ואומר שפרעו, [כתב] העיטור בשם רב האיי, בתוך שלש תובע נאמן ובחזקת שלא נתן, לאחר שלש חזקה שנתן, מיגו דיכיל למימר במתנה יהביה. והרשב"א בתשובה [כתב] דכיון שמראה שטר המכירה לאו כל כמיניה ובכל זמן בחזקת שנתן. ואם יש מקום שכותבין ואחר כך נותנים, על הלוקח להביא ראיה. ואם נותנים ואחר כך כותבים על המוכר להביא ראיה [שהכל] לפי המקומות. כן [כתוב] בתשובה: ובשטר מלוה שהלוה טוען שלא קיבל המעות, ר"י ן' מיגש ור"ם פי"ד [כתבו] דאין בדבריו ממש. ולעיל כתבתי גבי ריבית: 
הטוען שעשה שטר לפלוני מהלואה, ואין רצונו לתת המעות, והאחר טוען שיקח שטרו או שאין שטר ברשות מלוה, וכופר כי לא נעשית מדעתו, ואין רצונו לתת המעות, ר"י בן מיגש [כתב] דאם הביא ראיה דמדעתו עשה השטר או הודה הוא, מחוייב לתת המעות ואינו יכול לחזור בו. והרשב"א [כתב] דדווקא במכר נתחייב לוקח מכיון שקנה זה נתחייב בחליפיו, אבל בהלואה אינו מיחייב לתת, דכיון דכותבין שטר ללוה אף [אם] אין מלוה עמו, פשיטא שיטעון שלא מדעתו עשה השטר. אבל אם הביא הראיה בשטרי מקח שהיה מדעתו, אפשר דקנה אפילו עייל ונפיק אזוזי, עד כאן לשון הרשב"א: ומה שכותבין שטר ללוה אף על פי שאין מלוה עמו, פ"ק דמציעא, דוקא בשטרי אקנייתא, דמי שקנו מידו נשתעבד, וליכא חשש כתב ללוות בניסן וכו', אבל אם לא קנו מידו לא, דאיכא חשש דכתב ללות בניסן ולא לוה עד תשרי וטריף [לקוחות] שלא כדין. וכן [כתב] העיטור בחלק ב' של כתיבת השטרות: 

ב) המוציא שני שטרות, מסך אחד שניהם, והלוה טוען כי לכך עשה השטר השני, לבטל הראשון, וכתב הרי"ף דאותה מימרא דהמוציא שני שטרות (אפי') [דפרק] הכותב דביטל שני לראשון, דווקא במכר בקרקעות וכתובת אשה, ולא חשבי רק משטר אחרון לטרוף או כיוצא בו. אבל הודאות והלואות גבו תרוייהו. והר"ם פ"ה דמתנה [כתב] דאפילו בקרקעות אם האחד מכר והשני מתנה לא בטל, דאימא כדי לייפות את כוחו משום בר מצרא. או אם הוסיף בשני דקל וכו': 
מי (שמכן שבות) [שמישכן שדות] שתים בשטר אחד במאה דינרין, אין הלוה יכול לכוף לממשכן לקבל חצי המעות וליתן האחת. ומיהו כופין אותו לקבל החצי וישארו שנים ברשותו, דשדה נגאלת לחצאין בענין זה בעוד שאין המלוה נגרע מפירות שהיו לו קודם. והמעות שרוצה ליתן יהיו פקדון ברשותו עד תום פרעונן, הרשב"א בקידושין פ"ק: 
הודאה בפני שנים וצריך לומר "כתובו", איתא פרק חזקת הבתים. וכל זמן שלא אמר אין כותבין והוי מלוה על פה, ויכול לומר פרעתי. ומטעם אחר אין כותבין אם לא אמר, דשמא יפרע ודעתו שלא נכתב והדר גבי מיניה וכיון שאמר בפני שנים אין יכול לטעון משטה הייתי בהודאה (ו)ר"ם פ"ז בטוען. ואם קנו מידו, אפילו לא אמר "כתובו", ואיתא פרק זה בורר. וכן [כתבו] הרי"ף והרשב"א בתשובה. 
והודה בפני שנים זה שלא בפני זה, הוי הודאה כר' יהושע בן קרחה. ואם ההודאה במטלטלין בפני שלשה, דוקא אמר "כתובו" או קנו מידו. אבל במקרקעי אפילו בפני שנים ואפילו לא קנו מידו ולא אמר "כתובו" הרי אלו כותבין ונותנין, שאין חשש שמא יתן לו ונמצא תובע פעם שניה. ומר זוטרא ס"ל הכי פרק זה בורר. ואם לא בענין זה אין כותבין עד שיצעק בפני ב"ד וישלחו בשביל הנתבע ויודה בפניהם, רב האיי. ורי"ף פרק זה בורר: 
ומי שטוען על הודאתו שיוצאת, כתובה שלא במאמרו, [כתב] הרשב"א דישלח קור (?), דשמא לא דקדקו העדים לשאול לנתבע אם כתבו: ומי שהודה שהשטר בידו פרוע הוא א"צ לומר "אתם עדים", דא"צ רק במי שנתחייב עצמו בסך דמחוסר גוביינא, ה"ר יונה. ור"מ פ"ו האומר בפני שנים מנה לי בידך, א"ל הן, למחר אמר משטה הייתי בך, אפילו אמר להד"ם פטור בשבועה, שלא אמר אתם עידי. אבל אם מודה מעצמו בפני שנים, אפילו לא אמר אתם עידי, ואפילו אין התובע עמו אין שומעין לו אותה טענה דמשטה. ודוקא שהודה שלא בדרך שיחה: 

ג) המוציא שטר על חבירו בשיש בו זמנים הרבה שיפרעו סכום ידוע לכל זמן, וטוען תובע כל השטר, ואין בו נאמנות, אפילו הכי אין הנתבע יכול לטעון פרעתי הזמנים שעברו זולתי זה האחרון שבזה הזמן. ונאמן תובע אפילו בלא שבועה אם לא טען נתבע אשתבע לי. דאם לא כן בשאר שטרות נמי יטעון פרעתי רק סך זה. ואם כדבריו שפרע ולא קיבל שובר, הוא אפסיד אנפשיה, הרשב"א ז"ל: 
המלוה את חבירו לזמן אינו יכול לומר פרעתיך תוך זמני, דלא עביד איניש וכו', בשם ריש לקיש פ"ק דבתרא. ומיירי בשהלוה לו בעדים, דאי לא, איכא מגו שיכול לומר להד"ם יאמר פרעתי: ולענין מלוה סתם הויא ל' יום ודינו כדין זמן קבוע, זולתי אם יטעון פרעתי בתוך ל' דנאמן, דהואיל ובסתם הלוהו, מתבייש ופרע תוך ל' יום, הגאונים וכל האחרונים: והיכא שמת הלוה תוך הזמן, אפילו מיתומים גובה בלא שבועה בקובע זמן. ויתומים אפילו קטנים. ואיתא נמי התם פ"ק דבתרא. ואפילו היסת אינו נשבע בתוך זמן: 
ואין מלוה נגבית מן היורשים אלא בשלשה דברים, או שהחייב מצוה בחוליו לפורעו, או שהיתה הלואה לזמן ולא הגיע הזמן, או שנידוהו ומת בנידויו, ר"מ פי"א דמלוה: ומי שהיה לו חוב בשטר ואבד, והעדים קיימים, אף על פי שקנו מידו, וטען שפרע, נשבע הסת ונפטר. ואפילו יוצא מידי אחר ולוה טוען פרעתי וממני נפל, אפילו תוך זמנו, נשבע הסת ונפטר. ר"ם פי"ד, ולא כן [דעת] הראב"ד רק שנוטל בשבועה: ומי שחייב לחבירו מעות וקבע לו זמן, אין נותנין לו ב"ד זמן אחר, העיטור בשם ר"ח מאמר רביעי. ורשב"א [כתב] דדין [כן] בין בשטר בין במטלטלין בין בקרקעות לגבות מהם בין בעל פה: המוציא שטר חוב אפילו תוך זמנו אינו גובה מנכסים משועבדים רק בשבועה, דאפילו הודה בשעת מיתה דגבי מיתומים בלא שבועה, ממשעבדי לא גבי רק בשבועה, הכי נמי לא שנא, העיטור: 
מי שקבע זמן לחבירו אינו יכול לכופו תוך זמנו. וסתם מלוה שלשים יום, אפילו על משכון. זה אומר היום לתשלום שלשים יום והלוה אומר עוד היום עשרה ימים עד תומם, ישבע הלוה הסת, ר"ם פי"ג דמלוה: זה אומר זמן קבעת לי וזה אומר סתם, נשבע בעל חוב שלא קבע ויטול, פי"ג ר"ם: 

ד) מי שמת והוציא שטר על יורשיו, וטוענין [היורשים] אין אנו יורשין ולא פורעין, גם הלוה טוען הנני מניח כל נכסי ויוצא גבו כרצונכם, ר"י ן' מיגש דאין יכולים לעשות כן, דדווקא בחלק בכורה בחר זה ולא בחלק פשיטותו. וכתב ר"י ן' מיגש שאין הלוה רשאי לסלק עצמו מנכסיו, רק כופין אותו להטפל ולמכור ופורעין לבעל חוב. כן [כתב] פרק יש נוחלין: והרשב"א [כתב] כופין אותו בשוטו, אלא אומר לב"ד איני רוצה להטפל בנכסים, שומו והורידוהו. ובשם הראב"ד כתב שאפילו בחלק פשיטותו יאמר יורש כזה "איני רוצה בירושה ולא בחוב". ונכון בעיני הרשב"א ז"ל: והיכא שבא בטענת "מצוה על היתומים לפרוע חובת אביהם", כתוב בסוף הדרך הזה: 
שנים שיש להם שטר חוב על גוי, ואמר ראובן גוד או אגוד, ושמעון אין רצונו רק שיהיה בשותפות, הדין עמו, דאין בשטרות דינא דגוד וכו', דאין השטר רק לראיה: ואם הגוי אלם ואומר שילוו לו יותר (וימחה) [וימציא] להם מי שיהיו בטוחין בו ויפרע הכל, ושמעון הלוה וראובן לא רצה, ולזמן פרע מקצת חובו הגוי, ובא ראובן ואמר שיתן לו חלק, ושמעון אומר כי מחלקו גבה, הדין עמו. כן [כתב] הרשב"א בשם הרמב"ן, כדין בקמא גייס בא וטרף שיירא, ועמד אחר והציל ואמר "לעצמי אני מציל", הציל לעצמו. ואפילו שותפין שאמרו "לעצמי אני מציל" רשאין: 
מי שנשבע לתת לחבירו לזמן ידוע מעות או כל דבר, והוא מזומן לפרוע, והנושה אינו מצוי בעיר, אין לו עליו לתת לאשתו או לבניו, ואם נתנם אחריותם עליו. וכל זמן שאינו מצוי למי יפרע פטור, דלא נשבע רק לדעת שימצא. וכן [כתב] הרמב"ן בשבועות. ואצ"ל לקנין או קנס או תנאי שעשה "אם לא אתן עד זמן פלוני שדי נתונה לך מעכשיו" דאם לא מצא למי יתן שהוא פטור, ואנוס רחמנא פטריה, בין לנדרים בין לשבועות. פרק שלישי דנדרים: 

ה) שטר שנעשה בערכאות של גוים או שכתוב בכל לשון, אם עשוי כתיקון שטרי ישראל שאין יכולים להזדייף בשום ענין ועידיו ישראל יודעים לקרותו, הוי כשר וגובה ממשעבדי: ושטרות שחותמיהם גוים פסולים, חוץ משטרי מקח או שטרי חוב. דוקא שיתן המעות בפניהם ויכתבו בשטר "בפנינו לוה פלוני וכו'". והוא שיהיו עשויים בערכאות שלהם, ושיעידו ישראל על גוים אלו שהם עדים ועל השופט שקיים עדותם שאינם בקבלנות שוחד, הר"ם פכ"ז דמלוה ולוה: 
ושטרי הודאות ומתנות ופשרות ומחילות שהן בעדים שלהם, הם כחרס אפילו בכל הדברים האלו. אבל שטרי הלואות, אם נעשו כתיקון שטרי ישראל, כשרים וגובים אפילו ממשעבדי: ושטר שנכתב ונחתם בחותם מושל העיר במכר ובמתנה, הוי כערכאות של גוים וכשר. ומה שאמרו ערכאות, היינו דיינים שלהם: ושטר מתנה י"א שאע"ג דלית בה ראית מעות דקניא, אף על פי שר"מ לעיל [כתב] דלא [קניא]. ודיני ערכאות [כתובים] פ"ק דגיטין: 
ושטר שעידיו גוים אבל מסרו הלוה למלוה בעידי ישראל או המוכר ללוקח, גובה מבני חרי, והוא שידעו לקרותו, ולא ממשעבדי דאין לו קול. ור"ם [כ"כ] פכ"ז דמלוה, ואיתיה פ"ק דגיטין: 
וכל שטרי ישראל שאין עדים חתומים בו ומסרם בפני עדים כשר, כרבי אלעזר דאמר עידי מסירה כרתי, ואיתיה פ"ק דגיטין דרבא הוה מגבה בשטרא פרסאה דמסריה באפי ישראל, ואי לאו משום קלא הוה גבי אפילו ממשעבדי, דעת התוספות: ודעת הרי"ף דדוקא בגיטין [פסקינן] כרבי אלעזר ולא בשטרות, ורבא לית הלכתא כותיה, ובשטרי הודאות והלואות אי נמי שטרי מכר דאית בהו אחריות וצריכי קלא, דוקא חתומים ולא בעידי מסירה: ור"ם כתב, שטר אף על פי שאין בו עדים ונתנו למלוה בפני עדים ה"ז מלוה בשטר, והוא שיהיה  כתב שאינו יכול להזדייף ויקראו אותו העדים בפניהם, ויש מהגאונים [שכתבו] שצריך לומר לעדים כשמסרו בפניהם "חתמו והעידו זה", פי"א דמלוה: 

ו) שני יוסף בן שמעון הדרים בעיר אחת, אין יכולים להוציא שטר חוב עליהם ולא זה על זה, ואם נמצא שובר "שטר יוסף [בן שמעון] פרוע" שניהם פרועים. באו עדים ואמרו "זהו יוסף בן שמעון החייב", בזה יש תקנה. ר"ם פכ"ד גמרא גט פשוט: ואם אחד מהם הוציא שטר על אחרים, כיון שיוצא מתחת ידו גובהו ואין דוחין אותו, ואין חוששין לנפילה. גם זה התם: נמצא לאחד בין שטרותיו "שטרו של יוסף בן שמעון שעלי פרוע" שניהם פרועים. ואם כתבו הרשאה זה לזה גובין שטר האחד, רש"ם. ואם טען הלוה "לכך כתבתי שובר סתם שיועיל לשניהם" טענה היא. וכן [כתב] הרשב"א: 
היכא שבאו עדים שזהו יוסף הלוה, י"א דלא טריף בשטר זה משעבדי, דהואיל ועל פי אלו מתקיים, הוי כמלוה על פה, דעת ר' יצחק הזקן: ורש"י [כתב] דטורף אפילו משעבדי, דאין צריך לו, כר' אלעזר דעידי מסירה כרתי. דאפילו רבי מאיר בר מחלוקתו מודה בזה: ותקנה לספק זה, ישלש שמותם, או [יכתוב] סימן גופם אם לא [מצא חילוק] בייחוסם: 
שטר שאין בו זמן מאימתי נכתב ולא מקום שנכתב, כשר. ר"ם פי"ז דמלוה. והתוספות מצריכים לפחות פרט קטן, בע"ז: מי שבא בשטר שבידו, והנתבע טוען מזוייף הוא כי מעולם לא כתבתיו, והודה התובע שהוא מזוייף, וזייפו בעבור שאבד שטרו, לא נאמר הואיל ויכול לגבותו עכשיו יגבה, אלא הרי הוא כחרס הנשבר, ובמיגו כי האי לא מפקינן ממונא, ואיתה פרק חזקת הבתים ור"ם פי"ד דמלוה: מי שהוציא שטר שאין בו שם המלוה [הדין הוא] שהוא לכל מוצא, כשר, ואיתה פרק גט פשוט ור"ם פכ"ד דמלוה: 
מי שבא בשטר חוב, והנתבע רוצה שיתן השטר ברשות שליש ואז יפרע, הדין עם הנתבע ויעמידוהו ביד שליש, הרשב"א: ואם הוליך השליח המעות למלוה, ונתן המעות קודם שיתנו לו השטר, ואחר כך המלוה מחזיק בשטר בשביל חוב אחר, אין על השליח חיוב, רק אם הזכיר לו "לא תתן מעות קודם קבלת השטר". וכן אם לא אמר לו לפורעו בעדים ופרעו בלא עדים, לא מיחייב. ואיתה פרק הכותב בכתובות ורי"ף שם ור"ם פ"א הלכות שלוחין: 
מי שהוציא שטר חוב על חבירו, ואמר הנתבע "הלא פרעתיך ביום פלוני", והשיב "אין, אבל מצד אחר", איתרע שטרא. ואיתה ר"פ שבועת הדיינים. וי"א דהאי איתרעאי אי אית נאמנות בשטר דלא גבי רק בשבועה. אבל הרי"ף והגאונים [כתבו] דאיבטיל לגמרי וישבע לוה הסת ונפטר: והיכא דפרע בפני שנים לא יכיל למימר "מצד אחר הם". אבל בינו לבינו יכול לומר מגו דיכפור. ודוקא שהעידו דבתורת פרעון, הוא דלא יכיל למיטען, אבל סתמא לא. ולשון הגמרא סטרא נינהו. וכל אלו הדינים [כתב] ר"מ פי"ד דמלוה: 
מי שבא לב"ד ואמר שטר שברשות פלוני יש לי בו זכות, כופין אותו להוציאו. ואם אמר שאבד מחרימין סתם. ואם טען "ודאי הוא ברשותו", נשבע לו הסת שאבד ושאינו אצלו. ר"ם (פ"ו) [פ"ה] דטוען: ודוקא בשיש זכות לתובע ואין חובה לנתבע, אבל יש חובה לנתבע הדין הוא שלא יראה חובתו: 
השורף שטרותיו של חבירו והודה לבעל השטרות שהם מקוימים וכך וכך כתוב בהם, ישלם לו כל החוב. ואם לא האמינו, אינו משלם כי אם הנייר ובלא שבועה פטור, ר"ם פ"ז דחובל. והראב"ד מחייב שבועה שאינו יודע מה היה בהם: 

ז) מי שבא בשטר שבידו, וטוען הנתבע כי הוא היה קטן כשנתחייב בשטר זה, אין טענתו כלום, חזקה אין העדים חותמים על השטר אא"כ נעשה בגדול, בפרק האשה שנתארמלה ופרק מי שמת ופרק זה בורר, וריש לקיש אמרה. וכן [כתב] רי"ף ור"ח פרק זה בורר ור"ם פכ"ט בקנין: ובכל דבר שא"א לעדים לעשותו ושהוא להם גנאי, חזקה עליהם שאין עושים אותו. הרשב"א פרק האשה שנתארמלה: מכירת קטן בקרקע בעי שלשה דברים, שיהא מבן י"ג ויום אחד וזהו גדלותו, כדאיתא בנדה פרק יוצא דופן, ושיביא שתי שערות, ושידע בטיב משא ומתן. ואצ"ל דבכל אלו במטלטלי הויא מכירה, וכן [כתב] ר"ם פכ"ט ובגמרא פרק מי שמת. ודוקא בקרקע שלו, אבל בנכסי אביו לעולם עד שיהיה בן עשרים. ומיהו לזה שהוא בן עשרים לא בעי שידע בטיב משא ומתן. וכן [כתב] ר"י ן' מיגש. ולעולם לא בעינן שידע בטיב משא ומתן רק לפחות מעשרים וכן [כתב] הרשב"א: ובמטלטלי מקחו ומתנו וממכרו קיימים אפילו [בן] י"ג והביא שתי שערות ואפילו אינו יודע בטיב משא ומתן. 
ולענין מתנתו בקרקע [בעי] בן י"ג והביא שתי שערות אפילו בנכסי אביו [מתנתו] קיימת, ר"י מיגש וכן הרשב"א, לאפוקי מהראב"ד: וכן [כתב] ר"ם. שאילו לא הגיעה לו הנאה גדולה לא נתן, ולדעתו בין בשל עצמו בין בשל אביו לא חלק ביניהם: פחות מבן עשרים שמכר קרקע אביו, חוזר ומוציא מיד הלקוחות קודם עשרים. ואם עבר עשרים ולא מיחה החזיק. ולא דמי לאין מחזיקין בנכסי קטן ואפילו הגדיל, שזה מכר הוא בידו. ר"מ פכ"ט ולא כן רבותיו. ואם קטן זה שלא הגיע לכלל י"ג קנה קרקע ונתן דמים והחזיק תעמוד בידו. שאע"פ שהוא כשאינו לפנינו, זכין לאדם שלא בפניו, ר"ם פכ"ט, והראב"ד הודה לו. לעיל שער שני אות זיין כתבתי: 
ולענין עדות קטן שאינו יודע בטיב משא ומתן, אף על פי שהוא בן י"ג ויום אחד והביא  שתי שערות, הוי עדותו עדות במטלטלין ולא בקרקע, ודינו כדין מכירתו: ולענין מטלטלין הקטנים כבר שית קטנה כבת שבע, וכל חד לפום חורפיה, וכל זה כדי חייו. ואם יש לו אפוטרופוס אפילו כדי חייו לא, ר"ם פכ"ט במכירה: והגאון [כתב] שקטן דוקא כדי חייו ואם יש ממון הרבה נותנין לו מקצת שיתלמד בסחורה. והרמב"ן [כתב] דאפילו יתר מכדי חייו. ואין הקנין [קרקע] מיד הקטן כלום: 
החרש שאינו מדבר ואינו שומע או מדבר ואינו שומע כלום, מוכר ולוקח במטלטלין ולא בקרקע. אלם ששומע ואינו מדבר או מי שנשתתק מקחו וממכרו ומתנתו קיימים אפילו בקרקעות, והוא שיבדק כדרך שבודקין לגיטין, או יכתוב בכתב ידו: השוטה אין מעשיו כלום. מי שהוא עת שוטה עת שפוי, בעת שהוא שפוי מעשיו קיימים וצריך חקירה אם הוא שפוי ובדעתו: הסומא או הפסח והגבן או חושש בראשו הרי הם כבריא: השיכור כל מעשיו קיימים, והוא שלא הגיע לשכרותו של לוט שעשה ואינו יודע מה עשה. כל זה ר"ם פכ"ט: 

צרור הכסף הקצר הדרך הראשון שער ט 
================================ 
א) מי שבא בשטר שמכר לו ראובן בית ושני דקלים, וראובן מודה רק שטוען כי כשמכר לא היו דקלים, [כתב] העיטור בשם רבינו נסים דחייב לקיים תנאו. והרשב"א [כתב] כי הנכון שבשמועה מה שפירש רש"ם דמשום שלא יהא ממחוסרי אמנה הוא דיקנה או יחזיר המעות כנגד שני דקלים, אבל מן הדין לא יתחייב להעמיד לו דקלים, והמקח קיים. והרי"ף [כתב] דמוכר אם ירצה לחזור. ובתשובה לרי"ף דכל מתנה שאינה בידו אינה כלום, זולתי אם משתעבד גופו בקנין. וגוף זה המעשה פרק המוכר את הבית ארעא ודיקלי חזי [אי] אית ליה דיקלי וכו': 

ב) מי שבא לב"ד באמור [לב"ד] כי נתחייב פלוני לו בקנין, ומוחה בעדים שלא לחתום אותו, האי מעשה פרק הספינה "זכו לשדה זו לפלוני וכיתבו לו שטר חוזר בשטר וכו'". וכתב הרשב"א, י"א דכל שטר שנעשה לחובת מי שנעשה עליו ה"ז מונעם, וכן [כתב] הרש"ם דחוזר בשטר. ואף על גב דאמרינן פרק חזקת הבתים דסתם קנין לכתיבה  עומד אף על פי שלא אמר לכתוב, שניא התם שלא מיחה. וכן [כתב] ה"ר אהרן כרש"ם אפילו בשטרי אקנייתא [לא] יחתמו אם מוחה בידם וישאר הענין על פה. וי"א דאם קנו מידו דאינו חוזר אפילו בשטר: 
ומאימתי חוזר אפילו בעיקר הקניה שלא יקיים, איתא פרק י"נ רב יוסף אמר כל שעסוקים באותו ענין חוזר, והלכתא כותיה בשדה קנין ומחצה. וי"א דבכל קנין אמרה וכן [כתב] הרשב"א. לאפוקי מאחרים [שכתבו] דדוקא במתנת שכיב מרע בקנין [נאמר] שיעור זה שעשוי לימלך אבל בבריא לא. וכן [כתב] הרמב"ן דאינו כלום וחוזר אפילו בבריא: וכתב העיטור בשם הגאון דדוקא (בסתר) [בסתם] חוזר, אבל אם פירש בלא חזרה אינו חוזר כלל. ודוקא כשלא כתבו שטר, אבל כתבו אינו חוזר בשום צד: 

ג) מי שקנה קרקע ועשה השטר מקניה /הקניה/ לעצמו בשם אחר, ואותו אחר לא הרשהו, אין המוכר יכול לומר לא מכרתי כי אם לאותו שאמרת, והמכירה קיימת. דכל מוכר דעתו למי שיתן המעות. וכן [כתבו] הרשב"א ותשובה בעיטור: ואין כופין למוכר לעשות שטר אחר לשם זה. ואיתיה פרק הגוזל קמא הלוקח שדה בשם חבירו אין כופין את המוכר וכו'. ואין כופין את זה שקנאו בשמו לעשות לו מסירה, זולתי מסירה בלא אחריות. הר"ם פ"ב שלוחין ושותפין. וכן [כתב] הרשב"א דאין כופין למסירה, דאם יבוא לומר דכיון ששטר המקח בשמו שהוא זכה יכול לומר כן וזכה, כ"ש שאין כופין אותו במסירה: 

ד) מי שבא בשטר שהפקיד אצל שמעון מנה ומת, ויתומים טוענים שהחזיר אביהם הפקדון, נאמנים כיון שאביהם יכול לטעון זה ונאמן בשבועה חמורה מיגו דיכול לומר נאנסו ומיפטר. ויכולים אלו היתומים לטעון מה שיוכל אביהם לטעון. ואפילו הם לא טענו אנן טענינן להו, דטוענין ליורש. ודוקא כל דהאי טוענין בשבילם, אבל מה שאינו מצוי אין טוענים להם אם הם לא טענו. וכן עיקר, הראב"ד והרשב"א. ומיהו בענין זה נשבעין יורשים שלא פקדנו וכו', ואף על פי שיש פוטרין אף משבועה זו, ישבעו.  ודוקא במקום שא"צ להביא ראיה לאונסו, אבל במקום שצריך להביא ראיה כגון מקום שעדים מצויים, ישבע בעל השטר שלא החזיר וישלם. ואפילו שבועה זו דוקא אם תבעה הנתבע אבל לא טענינן, הראב"ד: ובמקום שאפשר להביא ראיה אין שם שבועה לנתבע, הר"ם ספ"ב ופ"ג של שכירות: 
יתום שהוציא שטר חוב כשיש בו משכון, וטען שנאבד בבית אביו שלא בפשיעה, וישבע על זה ושיגבה שטרו, ועוד מחזיק בטענתו דכל המפקיד על דעת אשתו ובניו הוא מפקיד, והלוה אינו רוצה לפרוע עד שיתן המשכון, הדין עם הנתבע. דדוקא אם הנפקד קיים וטוען שנתנו לאשתו אמרינן כל המפקיד וכו' ונשביע אותה, אבל כאן פטור. וכשיורש נשבע שבועת יורשים דגובה, משום ששטרו ודאי ומוציא מיד ספק שטען שפרע, אבל הכא האמורה במשכון ספק אבד ספק לא. ואפילו אמר היתום החזרתי לך המשכון, השטר בטל, רק שנשבע הנתבע שלא הגיע המשכון לרשותו, עד כאן תשובה לרי"ף: 

ה) מי שתבע לחבירו שיש לו עליו שטר והוא פרוע, וחבירו כופר כי מעולם לא היה לו עליו שטר, או שטוען שהיה לו ואבד, כופין אותו שיבטל כל שטר שעליו קודם זמן זה ומשביעין אותו היסת או חרם סתם, ר"ם פי"ד: ומי שהוציא שטר שאינו יכול לקיימו, אף על פי שמודה הלוה שכתבו, יכול לומר פרעתי וכל כיוצא בזה, מיגו דכפר שלא כתבו, וישבע היסת: מלוה אומר לא נפרעתי כלום, ולוה אמר שפרע מחצה, ועדים מעידים שפרעו כולו, נשבע הלה שפרע מחצה, ולא הוי כמשיב אבידה ויפטר, דאימת השטר עליו. ואותה מחצה אינו גובה מן הלקוחות, דאמרי "אנן אעדים סמכינן". ר"ם פי"ד. והדין פרק יש נוחלין דהכי שלח רבא לרב יוסף וכו'. ושם סברת הראב"ד: 
מי שטען שפרע השטר אבל שיפרע אם ישבע המלוה שלא קבל פרעון, ובשטר שאין בו נאמנות כל זה, אומרים ללוה שיביא מעות ואחר כן ישבע ויטול. אמר הלוה אין לי כלום מה לשלם, משביעין אותו בתקנת הגאונים שאין לו, ולכשתשיג ידו יתן לבעל חובו וישבע שלא פרעו, ר"ם פי"ד: ומי שנתחייב שבועה שנשבע ונוטל כאותם הנזכרים במשנה, כתב הרי"ף בתשובה שאין נשבע אחד מהם. וכתוב למעלה בשער ז: 

ו) לקח מן האיש ואחר כך לקח מן האשה אין מקחו קיים, אם אומרת נחת רוח עשיתי לבעלי, טענתה טענה. ואפילו באותם שדות שהכניס לה בכתובתה. אצ"ל בשאר נכסים שאינם משועבדים בפירוש, שיכולה לומר נחת רוח עשיתי לבעלי. וזה שאמרנו מקחו בטל, [כתב] רש"ם דדוקא כשתבוא לגבות כתובתה. אבל רש"י [כתב] דמיד בטל המקח וכן דעת הרשב"א, וכן ר"י ן' מיגש והראב"ד שאם מכר אותה קרקע שייחד לה בפירוש, כי המקח בטל מיד. ואם קנו באחריות אינה יכולה לומר נחת רוח וכו'. וכן אם העידו שבפניהם מכרה לו ומנה המעות לה, אגב מעות גמרה ומקניא. פרק הניזקין כל זה: והבן שמכר בנכסי אביו בחייו הוא מוציא מיד הלקוחות. ואם מכר מה שיירש מאביו אין מכירתו כלום. זולתי אם נתן לו אביו במתנה מהיום ולאחר מיתה, שזה שמכר בנכסי אביו דהוי מכירה לאחר מיתת אביו, דהא יש לבן מהיום גוף הקרקע, ואיתא פרק יש נוחלין: 

ז) בא הלוקח בטענה (שאע"פ) שלקח ממנה קודם, שאינה יכולה לומר נחת רוח עשיתי לבעלי, משום שסילקה (עצמו) [עצמה] סילוק גמור מנכסים אלו, אין טענתו כלום. דכל זמן יכולה לומר נחת רוח וכו', רק בנכסים שהיא רגילה להקפיד, כגון שהם לשבח בית אביה, מכיון שלא הקפידה הוי סילוק ומכירתה מכירה, ולא בשאר נכסים, ואיתא פרק חזקת הבתים: 
והחילוקין שיש בסילקא, במה שיש לאדם זכות אין סילקתו כלום (אבל) אם לא במכר או במתנה או בשאר ענינים. אבל סילקה אינו מועיל: ואיתא פרק הכותב דין ודברים אין לי על שדה זו וכו'. ובמה שעדיין לא בא לידו וסוף שיבוא, כגון ירושה, אינו מועיל אפילו מכר ומתנה ולא הפקר, וזהו מה שאירש מאבא וכו'. ומה שעתיד לבוא לו מכוח מעשיו, יכול להתנות ולהסתלק, כגון הבעל מתנה עם אשתו בעודה ארוסה, שמכוח מעשיו, שהם הנישואין, באה לו. וכרב הונא פרק הכותב, נחלה הבאה לאדם ממקום אחר מתנה וכו' עד כאן. האשה שהתנתה עם בעלה בעודה ארוסה לבטל זכותו מהדברים שזוכה בהם, תנאי קיים, אפילו לא קנו מידו. והרשב"א [כתב] נמי במה שעדיין לא בא ברשותו אין מחילתו מחילה, דמאן מחיל ולא מצי מחיל, וכדאיתא פרק יש נוחלין, וכן אין סלקתו סילקא: 

ח) מי שהוציא מעותיו לפרוע חובו בב"ד ואמר "תנו לי קודם שטרי", ומלוה אומר "אירכס לי ואתן לו שובר", הדין עם המלוה וכותבין שובר, דאי לא, יאכל הלה וחדי, ואיתיה פרק גט פשוט מסתברא כותבין וכו' דעבד לוה וכו', והר"ם [פכ"ג] דמלוה. ומחרים על מי שכובש שטר וטוען שאבד. ואם הלוה טוען "אני ראיתיו שהביאו בכיסו" הורו רבותיו ישבע הסת שאינו ברשותו: ומי שהוציא שטר ממאה ואמר "קרעוהו וכתבו לי מחמשים" אין שומעין לו, שמא כתב שובר ללוה שפרעו הכל, והשובר של מאה, ולא יועיל לשטר השני, פרק גט פשוט, ר"ם (פכ"ב) [פכ"ג] וכן אם אמר שנים מחמשים שיעשו אחד ממאה, פעמים שהשובר קיים: 
שטר היוצא מתחת ידי שליש שאמר [השליש] על פה (שליש) פרוע הוא, נאמן מיגו שישרוף שטר זה. וכן אם מת השליש ונמצא בין שטרותיו ששטר המונח אצלו פרוע הוא. אבל כתב היוצא מתחת ידי מלוה ששטר פלוני פרוע הוא, אינו אלא כמצחק, זולתי אם היו עדים על הכתב ומקויים. ואם אין קיום ישאלו לעדים החתומים עליו: נמצא השטר בין השטרות הפרועים הוי פרוע אפילו אין שם עדים. וכן אם בשטר [בין מפניו] בין מאחוריו בכל ענין כתוב בשטר פרוע הוא, או "כך וכך פרוע" עושין על פי הכתב, ואפילו יוצא מתחת ידי מלוה, שילהי פ"ק דמציעא כל זה ור"ם פי"ו דמלוה: 
האומר לבניו "שטר בין שטרותי פרוע ואיני יודע איזהו" כולן פרועים. נמצא לאחד שם ב' שטרות, הגדול פרוע והקטן אינו פרוע. אמר לחבירו "שטר יש לך בידי פרוע" הגדול פרוע והקטן אינו פרוע: "חוב לך בידי פרוע", שטרות שיש לו עליו כולן פרועים, שילהי (פ"ק דמציעא) [פ' גט פשוט], ר"ם פי"ו דמלוה: 
ושטר יתומים שיצא עליו שובר אין גובין בו ואין קורעין אותו, איתא פ"ק דבתרא דילמא לכי גדלי מייתו ראיה. ואפילו נקיים אותו בחותמיו, דמדלא אפקיה בחיי אבוהון יש חשש זיוף. ודוקא כשהוציא שטר זה פעם אחרת ולא הוציא לו השובר, דמוכחא מילתא דזיופא, אבל אם מעולם לא הוציאו עליו שטר זה, נאמר עכשיו שהוצרך הוציא עליו שובר. דאם לא כן (לא) [מה] יעשה זה שפרע על כרחו וקיבל שובר כשאבד השטר, כדקיימא לן דכותבין שובר: 

ט) מי שאבד שטרו והעדים קיימים, אפילו אבד תוך זמן המלוה, אין כותבין לו שטר אחר, שמא מחלו או פרעוהו. ומועילים לו עדים אלו אם טוען לא לויתי דהוחזק כפרן: והיכא שראו לאחד ששרף שטרו של חבירו ועתה ראו העדים השטר יכתבו לו אחר, ואיתא פרק הגוזל. ובדרך השני בע"ה אכתוב מי כותב, ב"ד או עדים, גבי שבועת השטרות: 
מי שנתחייב בשטר סך ידוע ממטבע כך, ועתה החליף המלך המטבע ואינה חשובה המטבע היוצאה כראשונה, [כתב] הרי"ף שאם פחתו חומש נותן ממטבע היוצא. ואם היא פחותה מהראשונה יותר מחומש נותן לו לפי שוה הראשונה ואיתא פרק הגוזל: המלוה את חבירו על המטבע והוסיפו וכו' נותן לו מטבע היוצא באותה שעה, עבד עובדא באגר דמים טייעא וכו' חומשא מלבר, שמצאו תוספת שניה מראשונה. ורי"ף [כתב] דה"ה לפחת בסך זה, וכן [כתב] הרשב"א. והראב"ד דדוקא אם הוסיפו בשניה, דדמי לריבית, עד חומש ותו לא, אבל אם פחתו, אפילו יותר משתות פורע ממטבע היוצא עכשיו. והרשב"א [כתב] דאם יש מאמר המלך בהתחלף המטבע איך ינהגו, דינא דמלכותא דינא ועל פיו יהיה, בתשובה לו ז"ל שהשיב לאדוני אבי ז"ל: 
המלוה את חבירו ביישוב יד המלוה על העליונה, אם רצון הלוה לפורעו במדבר ואינו רוצה לקבל רק ביישוב הרשות בידו. ואם תבעו במדבר חייב לפורעו במדבר, ואיתא פרק הגוזל בתרא רי"ף, ור"ם פי"ג דמלוה: ורמב"ן [כתב] אם לוה ממנו במדבר מחזיר לו [במדבר. ואם הלוה לו בישוב מחזיר לו] ביישוב אחר, אפילו יש בין היישובים כמה מדברות, דמתניתין מילתא פסיקתא קתני המלוה ביישוב לא יחזיר לו במדבר, לא יהא מדבר אף על פי שיהא יישוב שאינו מקומו, בתשובה כתבו: מי שרוצה לפרוע תוך זמן, ואין רצון המלוה לקבל הפרעון כדי שיהא האחריות עליו, הדין עם הלוה, דזמן דקבע מלוה קבעיה לתועלת הלוה, ואם אינו רוצה בו הרשות בידו, וכופין אותו לקבל הפרעון, זולתי אם היתה שדה ממושכנת לחוב זה או דבר שתהיה לו הנאה מאותה משכונה למלוה עד מלאת זמנו שאין כופין למלוה עד זמנו. גם זה באותה תשובה לר"ם [ב"ן]: 
מי שנתחייב בקנין שאין בו ממש, כגון שיתן לו דירה בבית פלוני וכיוצא בו, אינה כלום. ואיתיה פרק מי שמת שכיב מרע שאמר ידור פלוני וכו' לא אמר כלום עד שיאמר תנו בית זה לפלוני וידור בו: ור"ם [כתב] פכ"ב דקנין, המקנה דירת בית או אכילת פירות דקל אינו כלום עד שיקנה לו גוף הבית לדור וגוף הדקל לפירות. עוד [כתב] אם קנו מאחד שילך בסחורה עם פלוני או שנשתתפו באומנות אינו כלום והוי קנין דברים. ואיתה פרקא קמא דבתרא בריש [פרקא] וכי קנו מידו מאי הוי קנין דברים הוא וכו': ומי שמכר לחבירו פירות דקל ולא באו לעולם, אף משבאו יכול לחזור בו, ואם אכל הלוקח פירות אין מוציאין מרשותו שויים: 

צרור הכסף הקצר הדרך הראשון שער י 
================================ 
א) מי שבא לגבות בשטר שבידו, והוציא אחר שטר מוקדם, וחושש שמא היא הברחה, אין חשש זה כלום עד שידעו בבירור שעשה להברחה. רק כי על ב"ד להחרים על מי שתובע שטר שאין לו לגבות ממנה כלום ועל כל מי שידע שנעשה להברחה, הרשב"א. ור"ם [כתב] חרם זה פ"א דמלוה. וקודם כל שבועה יחרים על מי שטוען שחייב כדי לחייבו שבועה, כגון שהוא עצמו להכעיס (?). וזה בין בשבועות היסת אצ"ל כשמחוייב שבועת התורה, ר"ם פ"א. ותקנה טובה היא בשם רבותיו. 
והודאת הלוה בענין שטר שיש בו חשש הברחה אינו כלום. או שמודה למי שחייב ללוה זה שאינו חייב לו כלום, אין מועיל הודאתו, שחב לאחרים, פ"ב דמלוה. (ואיתא) שחב לאחרים (ו)איתיה פרק האשה שנתארמלה שטר אמנה הוא וכו'. וענין אשה דתברחה וכו' איתיה פרק האשה שנפלו לה נכסים: ורבינו תם ז"ל דקדק דמבריח נכסיו מחמת שרוצה ללוות או לישא אשה כדי שלא ישתעבדו נכסיו להם, קנה לוקח. שאי אפשר שלא יקנה לוקח ולא ישתעבדו לבעל חוב של נותן, וכדאמרינן אי לא קנינהו לוקח ליקנינהו בעל. וכיון שכן, קנה לוקח, דמחזיר הוא להפסידן מן המלוה, ואי אפשר אם לא גומר ונותן: 

ב) ראובן שבא לטרוף מלקוחות בשביל כי שמעון מכר לו שדה שאינה שלו, ואחר קנייתו לקחו אלו קרקע משמעון, והלקוחות טוענין שילך לדון קודם עם שמעון, וראובן אינו רוצה אלא לטרוף במה שמוציא עתה, הדין עמו ויטרוף מלקוחות. ודוקיא דדינא פרק גט פשוט ורמב"ן דייקה. ואין נותנין זמן ללקוחות עד דהדרי אחר המוכר, ובלבד להוציא הדין לאמיתו נותנים להם זמן ב"ד שהוא שלשים יום, ולא לבוא בעקיפין. שכל זמן ב"ד מדת רחמים הוא שנהג: 
וכשהוא טורף קורעים השטר וכותבים טרפא, ומשביעין אותו שלא נפרע כלום, כדתנן אין נפרעין וכו' אלא בשבועה. ואחר כך נותנין לו אדרכתא. ואחר כך נותנין שומא כשהכריזו שלשים יום ולא מצאו מי שיוסיף. וסדר גביית החוב פרק גט פשוט. ורי"ף סידרו, ופ"ק דמציעא: ב"ד ששמו לבעלי חובות, אפילו טעו בכל שהו, דינן כשליח והויא בטלה. ומה שאמרו שום הדיינים שפחתו שתות וכו'. ובשום יתומים. וכן [כתב] הרשב"א. והראב"ד [כתב] דדוקא שלא הכריזו. ושומא הדרא לעולם, (ו)אינו לענין טעות, רק אם הלוה לא קיבל הדין ואחר כך רצה לפרוע דמחזיר לו השדה. בתשובה לרי"ף: 
ב) ואם שמו ב"ד נכסיו, ולאחר זמן השיגה ידו של לוה או יד יורשיו והביאו לבעל חוב מעותיו, שומא חוזרת, משום ועשית הישר וכו', ר"ם פרק כ"ב: והרמב"ן [כתב], דוקא בשלא קנו מידו באותה שומא הדרא, אבל אי קנו לא. ומשמו [כתבו], דדוקא בקרקע חוזר ולא במטלטלי. וכל דיינא דלא דיין הכי לאו דיינא הוא: והתוספות [כתבו] דדוקא אם לא נתיקרה הדרא, אבל אם נתיקרה לא, וכן [כתב] ה"ר יצחק קרקושא: וקרקע ששמוהו לבעל חוב, אפילו שמוה לבעל חוב של זה הטורף, נמי הדרא, זולתי אם מכרה מעצמו זה הטורף או הורישה או נתנה במתנה. ואיתיה פרק המפקיד אורתה וכו' אינה חוזרת. וכן אם זה טורף שמה לבעל חוב מדעתו: 

ג) ואין גובין אלא מן הבינונית, דכתיב והוא יוציא וכו'. ואף על פי שמוציא זיבורית תיקנו לה בבינונית. ובא ליפרע מן היתומים אפילו גדולים לא יפרע אלא מן הזיבורית. ותקנת הגאונים דבעל חוב גובה מטלטלי דיתמי, וכן כתב ר"מ פי"א דמלוה: מי שמכר כל שדותיו לאחד, והלך הקונה ומכר אחד לאחר, ובא בעל חוב דמוכר ראשון, רצה מזה גובה מן האחרון גובה, ואיתא בבא קמא ור"ם פי"ט. ודוקא שמכרן בבת אחת, אבל מכרן לרבים בזה אחר זה אינו גובה אלא מן האחרון. ואם שייר בינונית למוכר ראשון לא גבי מזה. והנחתי לך מקום לא אמרו אלא כשיש בינונית, אבל תרוייהו משועבדים לא. ומשום כך לא דחי לוקח אם רצה לגבות ממנו בהנחתי לך מקום, דמה שהניח נמי משועבד, הרשב"א פ"ק דקמא: 
וראובן שמכר שדה לשמעון באחריות ובא בעל חוב דראובן, (יגיד) [יעשה] עמו ראובן דין, ואין המלוה יכול לומר אין לי דין אלא עם שאני מוצא בקרקע, דא"ל אי מפקת מיניה עלי הדר. ואפילו שלא באחריות הוא דין זה, מטעם שלא יהא לוה רשע וכו', ואיתיה פ"ק דקמא. וכן אם [אין] רצון ראובן לדון עמו עד הראות שטר טרפא, הדין עמו. ור"מ פי"ט דקנין: 
וכן ראובן שמכר שלא באחריות וחזר וקנה ממי שמכר אותה קרקע שמכר לו, קנאו באחריות, וחוזר עם בעל חוב דראובן לאותה קרקע, אין לו על זה המוכר להעלותו, דכי קיבל אחריות דעלמא [קיבל], אבל מיניה דידיה לא, שלא יהא הוא המוכר והוא המוציא. אבל אם מת ראובן וזה הטורף בא לטרוף מיורשי ראובן, חוזרין אצל המוכר, ואף על פי שהטורף  בעל חוב דאביהם, ואיתיה פרק מי שהיה נשוי בכתובות, ור"ם פי"ט: 

ד) המוכר שדה שלא באחריות, כיון שהתנה אין לו עליו לסלק המערער, פ"ק דקמא: ומי שקנה שדה ויצאו עליו עוררין (מי) [מ]שהחזיק בה אין יכולין לחזור וכו' עד שלא החזיק בה יכול לחזור מאותה קניה אף על פי שקנה בלא אחריות. והחזקה מכי דייש אמצרי: וכשמכר באחריות, ולוקח ירא פן יאכל בינתים המוכר המעות ולא ימצא ממה להשתלם, אינו יכול לומר לו אחוי טרפך, אלא מיד יש לו לסלק המערערים או ישלם. ברי"ף: 
ונזקין בעידית, מיטב כתיב. ובעל חוב בבינונית, משום תקנה, אף על פי שאינו דינו. וכתובת אשה בזיבורית. והיכא שמכרן כולן בזה אחר זה, הנכסים אלו כולן טורפין מן האחרון. ואם באו כולם לטרוף בבת אחת מן האחרון, כל הקודם בשטר יגבה תחלה מהנמצא, כגון כשנזקים קודמים ומצא לאחרון זיבורית אף על פי שדינו בעידית גובה ממנו. ולא  נאמר יגבה כתובת אשה ויגבו נזקין מלוקח שלפני זה אם קנה עידית רק כסדר. ופעמים לפי זה שבעל חוב יגבה עידית ואפילו כתובת אשה, דמתוך שהם אחרונים לגבות יועילו מהקודמים. ודוק. כן [כתב] ר' יצחק בר' אשר: מכרן לאחד בבת אחת, נכנס במקום בעלים ודינו כהם. מכרן לאחד בזה אחר זה, אין גובין רק מן האחרון, אפילו היה בינונית, מטעם דהנחתי לך מקום. וכל דינין אלו ר"ם פי"ט דמלוה: 
מי שלוה מאחד, ומכר לוה זה נכסיו לשנים, וכתב בעל חוב ללוקח שני דין ודברים אין לי עמך, וקנו מידו, אינו יכול לטרוף דלוקח ראשון מטעם דהנחתי לך מקום וכו', והוא הפסיד במה שכתב לשני שהיה דינו עמו: אין בערבות משום אסמכתא אם קנו מידו, ובשעת מתן מעות אפילו לא קנו מידו, הראב"ד. ר"ם פכ"ה: 

ה) בכל מכר אפילו מטלטלין ואפילו לא פירש, אחריות על המוכר, זולתי אחריות אם יבוא גוי ויטרוף דהוי אונס, ר"ם פי"ט דקנין. ואיתיה פרק חזקת הבתים גבי מכר לו פרה וכו', ומדאקשינן מאי שנא רישא, משמע דרישא דאיירי בקרקע וסיפא דאיירי במטלטלין דין שוה להם, ה"ר אהרן הלוי ז"ל: ושלשה מיני אחריות הם, אחריות דמעלמא כשמוכר קרקע שאינה שלו, ואחריות דמחמתיה והוא כשבעל חובו בא לטרוף מה שזה מכר, ואחריות דנפשיה שכתבתי לעיל דלא קבל, זולתי אם פירש אפילו מחמתיה כשקנה. ואחריות דעלמא כשמכר. ובמתנה אם לא פירש, אין בו כי אם אחריות דנפשיה, ובמפרש אפילו דעלמא. וכל שמפרש איזה אחריות אין לך בו אלא תנאו, ה"ר אהרן [הלוי] פרק חזקת הבתים: 
והמוכר קרקע והתנה שכל אונס שיולד בקרקע זו שיהא חייב לשלם, אפילו בא גוי וגזלה מחמת המוכר, חייב לשלם. אבל נפסק נהר שהיה משקה ממנה לא, דאונס שאינו מצוי אינו מקבל, וכדאיתא פרק מי שאחזו: ואם פירש מצוי ושאינו מצוי, הואיל ולפעמים מצוי וקבל חייב. ולגבי גיטין אינו קרוי אונס, התם פרק מי שאחזו: 

ו) מי שבא בשטר ותובע לבני הלוה משום מצוה לפרוע חובת אביהם, הסכמת כל המפרשים [דחייבים לפרוע]. ודוקא במטלטלין דשבק אבוהון, הא מנכסי עצמן אפילו מצוה ליכא. ואי שבק כופין ומכין אותו עד שיפרע חוב אביהם, ר"ח פרק הכותב בכתובות. ולדעתו בשל עצמם אפילו מצוה ליכא. והרשב"א [כתב] דמנכסי דיתמי מצוה בלא כפייה ובדידיה מצוה בכפייה. וכן מצא בתשובה לרב ר' משה בר' יוסף, בספר המאור פרק כל הנשבעין וכמעשה דקטינא דאביי פרק מי שהיה נשוי. ור"ם פי"א דמלוה [כתב] דאפילו הניח מטלטלין. ואם לא רצה היורש ליתן אין כופין אותו. ושם כתב, תקנת הגאונים דמטלטלי דיתמי משתעבדי, וכן דנין. ועכשיו שמשעבדין מטלטלין אגב מקרקעי אין צורך לתקנה: 

ז) כשם שאין מורידין לנכסי ערב עד לכת ללוה, כך אין מורידין לנכסי לוה עד הודיעו, דנכסוהי דבר איניש אינון ערבין ביה, [וכן איתא] פרק גט פשוט ור"ם פכ"ב דמלוה: ואם אינו בעיר מודיעין אותו אי אפשר להודיעו במהרה, אומרים לו שישבע ויטול. ותקנה זו, שלא יהא כל אחד נוטל מעות חבירו והולך לו למדינת הים. ורי"ף [כתב] דנפרעין שלא בפניו כרב נחמן פרק הכותב. ור"ח [כתב] דדוקא כתובת אשה כר' יצחק נפחא: ושלש ראיות יש לו להביא קודם שיפרע שלא בפניו, לקיים שטרו שבידו, ושישבע שלא נפרע, ושיביא ראיה שהנכסים אלו של לוה: 
וכשרצון הלוה לפרוע, ב"ד נותנין לו ל' יום. ובתוך זמן זה אין מחייבין אותו ליתן ערב או משכון, ר"ם פכ"ב דמלוה. ולמדו מדבריו שאם המלוה ירא פן ילך הלוה לארץ מרחקים ותובע ממנו ערב או שיבוא לזמן השטר או שיפרע, שאין מחייבין אותו עד זמן שיהא מחוייב לפרוע. וכתב הרמב"ן שאפילו נכסים ידועים ללוה והערב אומר חות לדינא עמיה וגבי, והמלוה האריך לו זמן, ואשתדוף נכסי דלוה, חוזר על הערב: 
מלוה בשטר גובה בין מן היורשים דוקא בשהודה בשעת מיתה [או נידוהו] או מת תוך זמן הפרעון, כמו שכתבתי לעיל. ודין זה פרק גט פשוט. והרשב"א וכל הפוסקים [כתבו] כן. ודוקא יורשים גדולים, אבל יתומים קטנים אין נפרעין מהן, אפילו היה בשטר כל תנאי שבעולם, שמא יש להם ראיה. ר"ם פי"ב דמלוה ורב האיי בתשובה. בעיטור אות בי"ת בקורת, כדאמר רב יהודה אין נזקקין לנכסי יתומים אא"כ ריבית אוכלת בהם, ולכתובת אשה משום מזוני: 
ובאותם שלשה דברים שאמרנו דגובין מלוה על פה, נידוהו או הודה או מת תוך זמן, לכו"ע בנידוהו או בהודה גובים אפילו מקטנים, אבל בתוך הזמן י"א דמיתמי לא גבי עד שיגדלו. וי"א דגובין אפילו מקטנים בתוך זמן, והרשב"א [סבר] כזה. וגביית נכסי יתומים כשנזקקים, כתוב פי"ב דמלוה ר"ם: 

ח) הלוה נותן שכר שטר חוב, דאית ליה הנאה. והלוקח שכר מקרקע שקנה, פרק גט פשוט. והחתן נותן שכר המתנה. שטרי בירורים, שהם שטרי טענותיהם, אין כותבים אלא מדעת שניהם, והטעם דקודם שנכתבו יכולים לחזור ולטעון ואינו נותן אמתלא למה אמר. וכן [כתב] הרשב"א פ"ק דמציעא לכך כותבין שאין יכולים לחזור, פרק גט פשוט ור"ם פכ"ד דמלוה. ותחילת הספר כתבתי שטר זה בורר וזה בורר בדיינין: כל שלא הוחזק שמו בעיר שלשים יום אין כותבין עד שיביא ראיה שזה שמו. ואין העדים חותמין עד שיכירו שזה פלוני בן פלוני, שמא יבואו שנים ויעשו קנוניא, ר"ם פכ"ד: 

ט) זבין ולא איצטריכו ליה זוזי, הדר זביני. ודוקא דגלי בשעת המכר דצריך מעות לעשות כך וכך ולא נצטרך. אבל לא גלי לא הדרי, הרי"ף איתא פרק האיש מקדש. וגילוי זה [צ"ל] דוקא בשעת מכירה, ואפילו לא התנה בפירוש "אם לא אעשה ולא אצטרך למעות לא יהיה המכר קיים", אם [לא] נצטרך הדרי זביני. וכן השיב הרשב"א ולא יום ולא יומיים אלא אפילו לשנתים שלא נתקיים אותו ענין שבדעתו ולא נצטרך למעות הדרי זביני: 
והמוכר שדה לשמעון במאה, ושדה אחר במאה, ובעל חוב הוציא שטר ממאתים, ונתפשר שמעון ונתן לו שדה האחת בשטר זה, כשכותבין טרפא אין כותבין על המוכר רק מאה. ואיתיה פרק מי שהיה נשוי, ורבא אמרה: שנים שהוציאו שטר זה על זה ואין זמנן שוה, זה גובה בזמנו וזה בזמנו, ואיתיה פרק שני דייני גזרות ור"ם פכ"ד דמלוה, ורב נחמן אמרה: שנים שהוציאו שטר זה על זה, ומכחישים זה לזה, וזמן פרעון של מלוה ראשון בשעה שלוה מזה, ואמר לו האחרון "אם כדבריך היאך היית לוה והרי הייתי חייב לך". אם במקום שנותנים מעות ואחר [כך] כותבים השטר, ודאי אומרים "לא היה לך ליפרע מאותו שטר שאתה אומר שאני מחוייב", שאין אדם עושה שטר ועבדות ויש לו מעות. ואי כתבי שטרא וכו' שניהם קיימים ובטלה אותה טענה, וזה היה פיקח, שלוה ממנו כדי שיוכל למשכנו על אותה ההלואה וכו', פרק שני דייני, ור"ם פכ"ד, וכן כל כיוצא בזה: האשה שלותה בשטר ונישאת והכניסה לו קרקע, גובה מבעלה השטר, דלא עדיף בעל מלקוחות, פרק יש נוחלין כזה. ר"ם פכ"ו. ואם לותה על פה הכניסה קרקע אינו גובה עד שתתגרש או תתאלמן, ולא מכתובתה עד הגיע זמן החוב שהוא זמן האמור. ואם היא תחת בעלה ולותה ואכלה חייבת, הוא גובה ממנה והיא ממנו. וזה אפילו בעל פה. רש"י בכתובות. ואם בא אחר ופירנסה סתם, הבעל חייב. והראיה מהיורד לתוך שדה חבירו וכו' דידו על העליונה. הרשב"א פרק אין בין המודר בנדרים. ואם בא אחר ואמר לה טול מזונות שמחוייב בעליך, אינו גובה כלום, דהו"ל כפורע חובו של חבירו דאבד מעותיו. וכן [איתיה] פרק שני דייני גזירות גבי עמד אחד ופירנס את אשתו. ועיקר הדין הביא הרי"ף בירושלמי בסוף כתובות. 
סליק בע"ה 

צרור הכסף הקצר הדרך השני שער א 
============================== 
א) בעלי דינין הבאים לפני הדיינים, יש לדיינים לחקור ולשאול למלוה מאיזה ענין הוא חייב לך מנה שאתה תובע פ(י)רוש הדברים. וכן הטוען שפרע צריך שיפרש במה ובאיזה ענין, שמא טועה בדעתו ויבוא לישבע על שקר. וכן [כתב] ר"ם פ"ו של טוען ונטען. ורמב"ן שאלו לו והודה בזה: אף על פי שאמרנו הודאת בעל דין כמאה עדים, דוקא במודה, היכא שטענו והודה לו. אבל אם הודה מפי עצמו יכול לחזור בו, דהפה שאסר הוא הפה שהתיר וכו' פ"ק דמציעא, והביאו רי"ף. ודייני ההודאה כתבתי למעלה בדרך א שער ח אות ח. ודין הודאה בפרק שבועת הדיינים: 

ב) מי שתובע לחבירו מנה שהלוהו ואמר להד"ם והביא עדים שלוה ופרע, כיון שאמר לא לויתי כאילו אמר לא פרעתי. וגבי מבני חרי, וממשעבדי לא דלקוחות אמרי אנן אעדים סמכינן, ואיתיה פרק שבועת הדיינים. ודוקא שבאו עדים שלוה [ופרע. אבל אם טען לא לויתי] ואחר כך טען לויתי ופרעתי [נאמן], דמיגו דיכיל למיקם בטענתו ראשונה, דאין כאן מי יכחישנו, ולא הוחזק כפרן על עצמו כדאיתא ריש מציעא מה לפיו שכן לא הוחזק כפרן. וכן [כתב] ה"ר יונה גבי חוזר וטוען, וכן [כתב] הרשב"א גם כן, ור"ם פ"ו של טוען: 
וחוזר וטוען אפילו להכחיש טענה ראשונה, וסומכין על טענתו האחרונה ואף על פי שלא  נתן אמתלא לטענה ראשונה. ואפילו שיצא מב"ד חוזר וטוען, ואפילו הפך, כ"ז שלא באו עדים. אבל אחר שבאו עדים והכחישו טענתו אינו יכול להפך טענתו רק אם נתן אמתלא לדבריו הראשונים. ואם יצא מב"ד אפילו באמתלא אינו חוזר וטוען, שמא אנשים רעים לימדוהו, ר"ם פ"ז וכן הרשב"א, לאפוקי מרמ"ה שסובר שאפילו קודם שבאו עדים אינו חוזר וטוען אא"כ מביא ראיה לטענה זו האחרונה. וכן [כתבו] שאר מפרשים: ומיהו אם כתבו טענותיהם בפני ב"ד אינם יכולים לחזור ולטעון אפילו קודם ביאת העדים, כל שהוא טוען להכחיש הראשונה. וכן כתבתי לעיל שער י אות ח בשם הרשב"א: 

ג) אף על פי שהמלוה את חבירו בעדים א"צ לפורעו בעדים, אם א"ל אל תפרעני אלא בעדים צריך לפורעו בעדים בין שאמר בשעת הלואה בין שאמר לאחר הלואה. כן [כתב] ר"ם פט"ו דמלוה, [וכן איתא] פרק שבועת הדיינים: והיכא שהשיב הלוה למלוה "אין רצוני לפרוע בעדים כי טורח הוא לי", מחוייב לפרוע בעדים עבד לוה וגו', ר"י ן' מיגש סובר כן. והרמב"ן סובר דדוקא אם קבל לוה אבל אם לא קבל לא, דאדרבה נאמר כי המלוה דעתו לכפור, כי שמא יפרע הלוה ולא יזדמנו לו עדים. והרשב"א [כתב], בהלואה אפילו א"ל לא אפרעך בעדים שלא קבל דברי מלוה, מחויב לפרוע בעדים משום עבד לוה וגו'. אבל בפקדון אם א"ל אל פרעני אלא בעדים ואין רצונו לקבל דבריו הדין עם הנפקד ואם יטעון החזרתי נאמן: 
והיכא שאמר לו אל תפרעני אלא בעדים וקבל הלוה כן, אבל טוען פרעתי לפני פלוני ופלוני והלכו למדינת הים או מתו נאמן ונשבע היסת, ר"ם פט"ו, כי כן מצא בגוילין. ורי"ף והגאונים פרק שבועת הדיינים [כתבו] אינו נאמן, הפך ר"ם: ובה"ג כתב נאמן ובשבועה. ורמב"ן [כתב], דאם כן דנאמן כר"ם, מה יועיל לו תנאי אל תפרעני אלא בעדים: 
ואם אמר אל תפרעני אלא בפני פלוני ופלוני ואמר פרעתיך בפני אחרים והלכו למדינת הים אינו נאמן כרבא. אבל אי איתנהו הני תרי סהדי אחריני דפרע באנפייהו לא אמר רבא אינן נאמנין. וכן ר"מ ור"ח, ולא כן רי"ף [שכתב] דאם הביא עדים אחרים אינו נאמן. והיכא שבא הלוה ותובע אותו כשפרע על מלוה בפני עדים אחרים, ולא הועילה לו עדותם, וכן כשכתב בשטר בשני עדים כשרים ופרע הלוה, וכפר מלוה, ויש עדים שפרעו, ולא הועילו קודם פרעון מחמת שהאמינו למלוה בהם, ואחר פרעון פעם שניה תובע ממנו שלקח מה שלא היה מחוייב, אלו העדים בפני מי שפרע יוכל להועיל בם או לא. י"א דאינו חוזר וגובה על פיהם, שכיון שפסל כל עדות פרעון, אפילו אחר פרעון נמי פסלם, ר"י ן' מיגש. וי"א דדוקא קודם פרעון פסלם אבל אחר פרעון לא ויכולין להעיד. ור"ם כרבו ן' מיגש, דא"כ [שהם] נאמנים ויחזיר מה שלקח, הפוכי מטרתא למה לי, פט"ו. והראב"ד [כתב] דדוקא אם אמר בשטר "נאמנות כשני עדים כשרים לעולם", הוא דאין חוזר מה שתובע לוה ממנו בשקר, אבל אם לא כתב "נאמן לעולם" יוכל לחזור ולתבוע לוה על פי עדים אלו. וזו דלא כר"י ן' מיגש. וכולם סוברים דאם כתב לשון זה, שהוא לעולם, דאין לוה יכול לתבוע שפרעו בפניהם, דלעולם פסלם, אפילו לאחר פרעון: 
והיכא שאמר אל תפרעני אלא בפני פלוני ופלוני, או שאמר נאמן עלי כשני עדים כשרים, שפסולין לעדות זו לומר פרעתי בפניהם כרי"ף לעיל, כתב הוא ז"ל, דוקא האי דפסילי לפרעון, אבל אם מעידים "בפנינו הודה המלוה שפרעו" כשרים, דהא לא פסל עדים רק לגבי פרעון, אבל לגבי הודאה לא. והר"ז [כתב], דאפילו להודאה נמי פסלם: והרמב"ן חילק, דהיכא דאמר "מהימנית כבי תרי", אפילו אתו עידי הודאה שבפניהם הודה שנפרע והלה אומר "לא הודיתי" נאמן. אבל באומר "אל תפרעני אלא בפני פלוני ופלוני", ואתו אחריני ואמר בפנינו הודה, נאמנים, שלא פסל העדים האחרים רק לגבי פרעון: וכשמאמינו כשני עדים כשרים אצ"ל שיש תקנה בקריעת השטר, אלא אפילו הוא מודה ומעיד זה המלוה על עצמו שביטל לכל שטר שיש לו על פלוני מהני. כן [כתב] הר"ם פט"ו: האמינו כשנים, והביא שלשה שפרעו, אינם נאמנים, דמאה כתרי ותרי כמאה, זולתי אם התנה בשלשה שאם הביא ד' נאמנים, שירד לדעות. וכל זה פרק שבועת הדיינים. וגם למעלה בשער ו' דרך א כתבתי זה באות אל"ף: מי שתובע מנה מחבירו, ואמר שפרעו בפני פלוני ופלוני, ובאו עדים ואמרו להד"ם, פרק שבועת הדיינים פסק רבא דכל מילתא דלא רמיא עליה וכו' ונאמן, שלא היה לו לומר פרעתיך בעדים, דהמלוה את חבירו בעדים א"צ לפורעו בעדים, ואמר "בעדים" לאו אדעתיה. ור"ם [כתב] כן רק שפירש "ולאו אדעתייהו דעדים". והם שכחו, אבל לוה בפניהם ופרע: התובע מנה מחבירו וא"ל פרעתיך בפני פלוני, א"ל מלוה יבואו פלוני ופלוני ויעידו, אפילו לא באו אותם עדים, ואפילו אמרו לא היו וכו', נאמן, ר"ם פ"ו, ואיתיה פרק גט פשוט גבי רבי יצחק הוה מסיק זוזי בר' אבא וכו': 

ד) מי שאמר לחבירו מנה לי בידך תנהו לפלוני במעמד שלשתן קנה, ל"ש מלוה ול"ש פקדון, והיא הלכתא בלא טעמא, רי"ף פ"ק דגיטין: ואם לא היו מלוה ולא פקדון גביה רק שהיה חייב מאה ראובן לשמעון ואמר ללוי "תן מאה שאני חייב לשמעון", וקבל שמעון מאמר ראובן, ואפילו א"ל הן, כל אחד משלשתן יכול לחזור בו ולא קנה וחוזר בו, כמו שכתב רי"ף פרק המקבל במציעא ור"ם פ"ו דמכירה. וגבי מלוה או פקדון נמי שאין אחד משלשתן יכול לחזור. ודין מעמד שלשתן י"א דאפילו בעל כרחיה דנפקד או דלוה הוא, כי התקנה היתה כדי שיוכל להסתפק בשלו וליתנו או לעשות רצונו בו. ורבינו תם [כתב] דדוקא מרצון נפקד או לוה אבל בעל כרחיה לא: והיכא שנתרצה נפקד ונכנס לאותו מקבל ונתנו אותו שמקבל זה הפקדון או ההלואה לאחר במעמד הנפקד, ואותו האחר קנה נמי שהוא מקבל שני ודינו כדין ראשון, כן [כתב] הרשב"א: 
ודין מעמד שלשתן אי מצי מחיל בשטר שמכר, כתבתיו לעיל דרך א שער ד אות בי"ת: ודין מעמד שלשתן אינו נוהג גבי גוי, כשהנפקד או הלוה גוי, וא"ל ישראל תנהו לחבירי ישראל. דהא אפילו זכיה גמורה ע"י גוי לא קניא. הכא נמי לא עדיף ויכול נותן לחזור בו: ואם הנפקד ישראל ומקבל מתנה גוי, כ"ז שלא (שלח) [חזר] בו ישראל קנה ויכול ליתנו לגוי, שאפילו לא אמר רק בינו לבין עצמו "תן מנה לפלוני גוי", למה לא יתן כיון שאינו חוזר בו ישראל. אבל אם חוזר בו הישראל לא קנה הגוי ולא יתן הנפקד לגוי, זולתי אם הגוי הוא בענין שאין הנפקד יכול להשמט ממנו עד שיפרענו, שיתן לגוי ופטור מהמפקיד: ואם הגוי הוא נותן מתנה במעמד שלשתן קנה ישראל חבירו, דאם ממון ישראל הפקיעו כל שכן ממון גוי. דאומר לגוי "כך דינכם". איתיה פרק הגוזל בתרא: 
ואם אמר לשליח אמור לפלוני הנפקד שיתן לזה מה שהפקדתיו, י"א דלא הוי זה מעמד שלשתן, דכי תקינו דוקא הוא אבל לא ע"י שליח. וי"א דאפילו בשליח נמי, כי שלוחו כמותו: ראובן שהיה לו חוב על שמעון, וראובן זה היה חייב ללוי, ואמר לשמעון אותו שאתה חייב לי תנהו ללוי זה במעמד שלשתן, וקבל לוי, ונמצא שמעון עני, חוזר לוי אצל ראובן, שזה הטעהו. ואם היה יודע לוי ששמעון היה עני, או לא ידע ובאותה שעה היה עשיר רק שהעני, אינו יכול לחזור, שהרי קבל: זה אומר עני היה אותה שעה ושהטעהו וזה אומר עשיר, על ראובן להביא ראיה שהיה עשיר ויפטר מחוב לוי, שלא יהא אלא שובר שיהיה ביד ראובן, איך פרע לשמעון, אומרים קיים שוברך, הכא נמי יביא ראיה. וכן [כתב] ר"ם פי"ו דמלוה: 
כבר כתבנו בתחלת הספר דמלוה על פה אין לה קניה רק במעמד שלשתן. ר"ם פ"ו דקנין: אף על פי שבמעמד שלשתן אם אין לו למלוה או פקדון אצל חבירו יכול לחזור בו כמו  שכתבתי לעיל, מיהו אם נתן יגבה מאותו שנתן במאמרו. וכן אם אין רצון המקבל רק מבעל חובו ראשון, אף על פי שזה נכנס לו במעמד שלשתן (ו)לא הניח ידו מראשון, ר"ם פי"ו: 

ה) מי ששכר פועלים ואמר לחנוני לפורעם, פועלים אומרים לא קבלנו, חנוני אומר פרעתי, זה נשבע ואלו נשבעין, וגובין מבעל הבית: וכל שבעל הבית לא א"ל לחנוני תן להם בעדים אינו יכול לדחותו לומר היה לך לפורעו בעדים. וכן כל כיוצא בזה. מדחזינן הכא דנשבע ונוטל ולא טעין אותה טענה. ודין זה פרק כל הנשבעין ונוטלין. ומה שאמרו בכתובות שאומר לו לתקוני שדרתיך וכו', כשהזכיר לו תנם בעדים. ר"ם פ"א הלכות שלוחין ושותפין: 
וחנוני על פנקסו אינו רק בענין הנזכר, לא בכותב על פנקסו פלוני חייב לי, דבהא אינו נשבע ונוטל. וכן המזכיר המשנה לא באומר פלוני וכו' פרק כל הנשבעין. ותלמוד מזה כי מי שנותן לראובן מנה במאמר שמעון, וכופר ראובן, אין שמעון יכול לטעון תן לי [חסר?] מודה לראובן שקבל, אם לא איני נותן. ושבועה זו דפועלים וחנוני נשבעין אלו לפני אלו כי היכי דליכספו, פרק אלו הן הנשבעין: ואם אין שם פועלים לא הפסיד חנוני, אלא נשבע ונוטל, כי הוא מזומן לישבע בפניהם אם יביאם. וכן נמי אם מת חנוני: 
הנותן מנה לפלוני להוליך למי שהוא חייב בהם המשלח חייב באחריותו. ואם בא לחזור אינו חוזר. ואם החזיר השליח אותו מנה למשלח, השליח חייב, דזכין לאדם וכו'. ואם הוא פקדון שנותנו הנפקד להוליכו למפקיד אינו חייב שליח אם החזיר לנפקד רק אם היה הנפקד כפרן. אבל אי לא, חוזר נפקד ולוקח משליח דאין רצון נפקד ומפקיד שיהא פקדונו ביד אחר. ואם השליח נאמן כמפקיד אינו יכול לחזור דאין כאן טענה זו, הרשב"א, וכן [הוא] בגיטין פ"ק: ולא אמרו הולך כזכה כי אם במלוה או פקדון, ובשהוחזק כפרן אותו נפקד, אבל במתנה דוקא אם אומר זכה לפלוני, אבל באומר הולך לא, דהוי כגט ואם בא לחזור משלח בידו הוא. וכן [כתב] רי"ף שם ור"ם פ"ד מהלכות זכיה. וגבי שכיב מרע הולך כזכי דמי אפילו במתנה: והמשלח מעות לחבירו ולא נמצא מקבל, יחזיר למשלח. מת מקבל בחיי נותן קודם קבלה, יחזיר לנותן או ליורשיו. מת נותן קודם, ינתן למקבל או ליורשיו, ואפילו נולדו אחר מיתת נותן. כל זה פ"ק דגיטין בסופו: 

ו) מי שנתחייב לחבירו מנה בב"ד, ואחר צאתו אמר פרעתי, בין שאמרו לו חייב אתה ליתן בין צא תן לו, נאמן ונשבע היסת. ולפיכך אין כותבין שטר למלוה איך חייבוהו ללוה, חיישינן שמא פרע. ואיתיה פ"ק דמציעא בשם רב נחמן וכן [כתב] רי"ף: ומי שחייבוהו שבועה ויצא מב"ד, יכול לטעון נשבעתי ונאמן אפילו בלא שבועה כלל. כן [כתבו] המפרשים. וכן [כתב] ר"ם פ"ז דטוען. וכתב לפיכך היו נקיי הדעת בספרד כשמחוייב לישבע או לפרוע היו מתנין שלא ישבע רק בעדים. וכן [כתב] רי"ף. דלא תקנו שבועה רק על כפירת ממון ולא על כפירת שבועה. ורבינו האיי חלק דאם נתחייב שבועה בתורה ואמר שכבר נשבע ישבע היסת, ואם נתחייב היסת ואמר שכבר נשבע פטור: 
ואם יצא מב"ד ואמרו צא תן לו ויצא ואמר פרעתי, ועדים מעידים שלא זזה ידן מתוך ידו, הוחזק כפרן ומשלם. אבל אם אמרו לו ב"ד חייב אתה ליתן ויצא ואמר פרעתי, אף על  פי שבאו עדים שלא פרעו, לא הוחזק כפרן דאשתמיט עד שיראו ב"ד הדין אם הוא מבואר. ואם טען פעם שניה שפרע, ישבע היסת ויפטר. וכן [איתא] פ"ק דמציעא ורי"ף ור"מ (פ"י) [פ"ז] דטוען: 
התובע מחבירו מנה ואמר אין לך בידי שלא היו דברים מעולם, ועדים מעידים שחייב לו, הוחזק כפרן ואינו יכול לטעון פרעתי. אבל אם לא אמר להד"ם רק אין לך בידי, אפילו באו עדים, חוזר וטוען "מה שאמרתי שאין לך בידי" שהיו מקודם כדבר העדים אבל פרעתים, נאמן בשבועה. וכל זה בב"ד. פ"ק דמציעא, ורב האיי [כתב] כן. והיכא דהוחזק כפרן [כתבו] רש"י ורב סעדיה שנשבע תובע ונוטל. והר"ז [כתב] דאינו מן הנשבעין ונוטלין המנויים במשנה ונוטל שלא בשבועה, וכן [כתב] הרשב"א מי שהודה בב"ד שמחוייב במנה, ואחר כך חזר וטען נזכרתי שכבר פרעתיו והרי עדים, עושין על פיהם, ר"מ פ"ז דטוען. והרשב"א [וכן] גם רבו ן' מיגש דאין עדים מועילים, וראיה מפרק הדיינים דההוא דכפר ובאו עדים שלוה ופרע ואמרו שם שנסמוך עליהן וכיון שאמר להד"ם כאילו אמר לא פרעתי, הרי שאין עדים מועילים: ואבא מרי ז"ל [אמר] דהתם מכחישין דבריו, והכא אין מכחישין אותו כלל: 

צרור הכסף הקצר הדרך השני שער ב 
============================== 
א) האומר "מנה מניתי לך בצד מקום פלוני", ואמר לוה "מעולם לא עמדתי בצד מקום פלוני", אפילו באו עדים שעמד לא הוחזק כפרן, שעמד ולאו אדעתיה. פרק שבועת (הדיינים) [העדות]: התובע מנה מחבירו וכפר ישבע היסת. והמודה בפני שנים שחייב לחבירו מנה ולמחר אמר נתתיו לך, ישבע היסת. (ו)רי"ף פ"ק דמציעא. ורבינו תם ורבינו חננאל דבקמייתא, שאין בו דררא דממונא, אין בו שבועה כלל. ורי"ף הביא ראיה לדבריו: 
ואין מחייבין שבועה דאורייתא רק במודה במקצת. ובכופר בכל מחייבין היסת. איתיה פרק שבועת הדיינים ור"מ פ"ג דטוען: ודין מודה במקצת וכופר בכל בשבועתם, איתא נמי בפקדון: ואפילו [לא] הודה במקצת שייך שבועה דאורייתא, כגון שכופר בכל ועדים מעידים מהחצי שהוא חייב, דלא גרעי עדים מהודאת פיו, ונשבע. איתיה פ"ק דמציעא, ר"ם פ"ד דטוען, רי"ף פרק שבועת הדיינים: 
וכשתובעו והעד מעיד כדברי תובע מחייבו שבועה. ודוקא כשתובע טוען בריא, אבל אם טוענו שהעד א"ל שהוא חייב לו פטור משבועה, דאין נשבעין אפילו היסת רק על טענת בריא. וכן [כתב] ה"ר אפרים תלמידו של הרי"ף. והרי"ף [כתב] דעל פי העד, אפילו תובע אינו טוען בריא, ישבע נתבע. פרק שבועת הדיינין העלו החידושים כרי"ף: 
ומי שטענו מנה ואמר לא לויתי, ובא עד אחד שלוה חמשים, וחזר ואמר אין לויתי ופרעתי, י"א שחייב, דכשם שאם היו שנים ויחייבוהו ממון שמעידים וישבע על השאר, כך בעד אחד הואיל וחייבו שבועה ואינו יכול להשבע, שהוא מודה שלוה אבל פרע, והואיל ואינו יכול להשבע משלם. והרשב"א [כתב] דאפילו בשנים בענין זה שיכפור ויעידו שלוה ופרע, לא שייך דין הואיל ואינו יכול להשבע משלם, דלא חייבוהו בדין זה גבי עדים אלא רק מפני שהוחזק כפרן, והו"ל כאומר לא פרעתי. אבל על פי עדים לא חייבוהו ממון כלל. וכשעד אחד נמי מעיד שלוה ופרע אינו מחייבו רק שבועה. ולא אמרו הואיל ואינו וכו' רק כשעל פי העדים מחייבין ממון, ועד אחד מחייבו שבועה על פיו, אבל כשאינו על פיו כזה פטור בשבועה: 

ב) ומודה מקצת שאומר הילך הודאתי, פטור מדאורייתא כרב ששת, הרי"ף פרק הדיינין ופ"ק דמציעא: ונקרא הילך ולא הוצאתים והם שלך במקום שהם. ושייך זה בפקדון, אבל במלוה דוקא אם נותנו מיד, אבל אם אמר "הם ברשותי וכאילו הם בידך" לא, כיון דלהוצאה ניתנה. והגאונים [כתבו] דאפילו מלוה, כל שהן מזומנין לתת, הילך הוא: ומשכון, אם יש לו בידו, הילך הוא: 
טענו חטים ושעורים והודה באחד נקרא מודה מקצת, רי"ף פ"ק דמציעא: ומחצה בשטר ומחצה על פה והודה בשטר, נשבע היסת על מחצה שבעל פה, משום דהודאת שטר הויא שעבוד קרקעות ואין נשבעין לא על הודאתן ולא על כפירתן, פ"ק דמציעא רי"ף, ור"מ פ"ד דטוען: ואם שטר זה הוא כתב ידו, נשבע כמודה מקצת, דלאו שעבוד קרקעות הוא, ואפילו יש בו נאמנות, דלדברי הגאונים יטעון פרעתי: מי שתובע מחבירו מנה שנתחייב לו בשטר וקנין, אך לא הספיקו לכתוב אותו והלכו להם למדינת הים, והודה בחמשים, נשבע שבועת התורה על השאר, דלא מיקרי שעבוד קרקעות, ושטר לא מתחזיא. וי"א שהוא פטור, אפילו היסת אינו נשבע, דחשבינן כאילו (ו)עדים מעידים כדברי נתבע, כן [כתוב] פ"ק דמציעא בחידושים: 

ג) אין כופר חייב בשבועת התורה עד שיכפור בשתי מעין משקל ל"ב שעורים כסף נקי, ושיודה בפרוטה שמשקלה חצי שעורה מכסף נקי. ר"ח ורי"ף פרק שבועת הדיינים ור"ם פ"ג דטוען. ואינו נקרא כפירה פחות מזה והודאה פחות מזה: ומי שטענו כלים והודה במקצתם, אפילו אין בהודאה ולא בכפירה שיעור זה חייב שבועה, כדכתיב כסף או כלים, ואפילו מחטין איקרי כלים. טענו כסף וכלים והודה בכלים, בעינן שיהא בכפירה שתי כסף. הודה בכסף וכפר בכלים, בעינן הודאה בפרוטה: והיכא דכופר בכל, ועד מעיד אפילו בפחות משוה פרוטה, מחייבו שבועה, ואיתיה פרק הדיינין, ור"ם פ"ג דטוען: 
והטוען שהפקיד אצלו פרוטה או שוה פרוטה, נשבע או כפר, אף על פי שאין בכפירה שתי  מעין, ר"ם פ"ג דטוען, דלא בעינן כפירה ב' מעין רק במודה במקצת. ואף על גב דכסף או כלים  גבי שומרים כתיב, עירוב פרשיות כתוב, וכי היכי דשייכי "כי הוא זה" אמלוה, כסף או כלים נמי אמלוה. ואית דבעי נמי שתי מעין אפילו בשומרים, דבהם כתיב כסף או וכו', וכן [כתב] הרמב"ן: ושבועת נשבעין ונוטלין כתב הר"ם פ"ג, הורו רבותי שאין צריכין טענה שתי כסף. והוא ז"ל הורה שצריכין. והשיג עליו הראב"ד דעני שהשכיר עצמו בפרוטה ילך בפחי נפש, אם כדבריו. אלא ודאי ישבע ויטול: 

ד) טענו חטים והודה לו בשעורים פטור. זה הכלל כל שאינו מודה ממין הטענה פטור. ואין צריך לומר שפטור ממה שכופר אלא אפילו אותו מין האחר שהוא מודה פטור, שהרי תובע לא שאל ממנו, והוי כאומר שאין לו מין זה. ואיתיה בבבא קמא פרק המניח ור"ם פ"ג דטוען: והאומר חטים יש לי בידך, וקדם זה והודה בשעורים, ואמר התובע דעתי היה לתבוע גם שעורים רק שהערים וקדם בהודאתו כדי שיהא פטור מהכל, יראו הדיינים אם עשאו כמערים חייב, ואיתיה פרק שבועת הדיינים: 
טענו מנה מלוה, והודה בחמשים פקדון וכיוצא בו, ר"ם בשם רבותיו [כתב] שהוא מודה מקצת. והראב"ד [כתב] דשתי טענות הן ואין כאן שבועת מודה מקצת: דין מלוה ופקדון או שכירות ושאלה הן שתי טענות לפי הראב"ד. ולפי הרמב"ן שאלה ושכירות טענה אחת. מלוה ופקדון, אם טענו באחת [כלומר ביחד] והודה באחד הוי מודה מקצת, טענו האחד והודה לו באחר הוו שתי טענות. ולפי הרשב"א שאלה ושכירות כשתבעם ביחד, [כגון] בהמה אחת שאולה ואחת שכורה, והודה באחת, הוי טענה אחת, והוי מודה מקצת. אבל בשתי טענות, שטענו פרה שאולה והודה בשכורה, פטור, דלא הוי ממין הטענה. ודין זה במלוה ופקדון, וכולם שלא כר"ם: 
טענו מנה וכלי, והודה בכלי ואמר הילך, פטור. ואם אמר שאין זה כליו, כולל בשבועת היסת שיש לו להשבע שזהו. הודה הנטען שאין זה כליו, שנתחלף לו באחר, הוי כמודה מקצת: אסור לאדם לתבוע מה שאין חייבין כדי לחייבו שבועה, או כדי להחליף שאם יחייב דרבנן שיחייב שבועה דאורייתא, שנאמר מדבר שקר תרחק. ובפרק שבועת (הדיינין) [העדות] [הטעם] מפני שהוא גונב דעת. וכן אסור לאדם שיאמר אני אשבע ואין בדעתו, כדי לאיים את חבירו ויעשה פשרה, שנאמר מדבר שקר תרחק: 

ה) ואין מודה מקצת עד שיהא התביעה וההודאה דבר שבמנין ושבמשקל ושבמדה. ואיתיה משנה פרק שבועת הדיינין. אבל אם טוענו בסימנים, כגון כיס מלא מעות עד מקום פלוני, וזה משיבו לא אלא עד מקום פלוני, מודה מקצת הוא: 
יש דברים שהם מודה מקצת ופטור אפילו מהיסת. והוא תקנה, שהוא כמשיב אבידה, כגון שטר שכתוב בו סלעין סתם והמלוה אומר חמש והלוה אומר שלש, ונמצא כי מודה באחד ממה שהיה לפחות משמעות השטר שהוא שנים. וכן תיקנו המוצא מציאה לא ישבע מפני תיקון העולם: 
וכן האומר לחבירו אמר לי אבא שיש לו בידך מנה, ומודה בנ', הוי משיב אבידה ופטור אף מהיסת. ואצ"ל אם הודה מעצמו בלא שאלה. אבל א"ל תן לי מנה שיש לאבי בידך, חייב אפילו הודה החמשים. וכן [כתב] הרי"ף פרק הדיינין ור"ם פ"ד דטוען: ומה שאמרו דהוא כמשיב אבידה לגבי האי בן היכא דהודה מעצמו, וכן באמר ליה אבא וכו', דוקא בשלא היו עדים שהיה לאביו עסק עם המוריש, אבל אי איכא עדים דהוה ליה עסק עמו לא הוי כמשיב אבידה. וכדאמרינן מודה רבי יהושע באומר שדה זו וכו' אבל לקחתיה ממנו נאמן שהפה שאסר הוא הפה שהתיר, ודוקא שאין שם עדים, אבל יש עדים שהיה של אביו והוא אומר לקחתיה ממנו אינו נאמן: וכן הדין אם הדבר מפורסם שהיה לאביו עסק עם זה המודה במקצת ליורשים, [שאז] אין [לו] דין משיב אבידה. וכן כתבו רבינו האיי: 
המוציא שטר על חבירו, מלוה אומר לא נפרעתי כלום, ואין נאמנות. ולוה אומר פרעתי מחצה. ובאו עדים שפרעו כולו. נשבע וגובה מחצה מבני חרי, אבל ממשעבדי לא, דלקוחות [אמרי] אעדים סמכינן. ולא הוי משיב אבידה כאותה דסלעין דלעיל, דלא מודה רק מה שבשטר. ואיתיה פרק יש נוחלין, וכתבתיה לעיל. ורי"ף הביאה פרק שבועת הדיינים: 

צרור הכסף הקצר הדרך השני שער ג 
============================== 
א) השותפין והאריסין והאפטרופין. פירוש האפטרופין, לא מיירי רק במי שעוסק בשל חבירו, אבל אפטרופא דיתמי דינו פרק הניזקין בגיטין ואמרי' דלא משבעינן ליה ע"כ. ונשים הנושאות ונותנות בתוך הבית, ובן הבית שנושא ונותן בירושה ממנו ומאחיו, תקנו להם חכמים שבועה דאורייתא, ואפילו טוענין להם ספק, מפני כי אלו מורין היתר ואומרים כי כל מה שיקחו ראוי להם מפני טרחם. ולפיכך החושד לשותפו, ישבע המתעסק בשותפות. וכן [כתב] רב האיי: ומשנה זו פרק כל הנשבעין: ואם מת השותף האחד, אין היורש רשאי להשביע שותפו של אביו. וי"א שאפילו יורש משביעו. כל זה [כתב] ר"ם פ"ט דשלוחין: 
ואריסין נשבעים על [טענת] שמא, אפילו אין עדים שהיה שותפו או אריסו, רק שהודה מעצמו. וליכא מיגו שיטעון מעולם לא הייתי אריסו או שותפו ויפטר משבועה, דמיגו לאפטורי משבועה לא אמרינן, ר"ם פ"ט דשלוחין ושותפין: 
וכשמחלוקת בין בעל הבית לאריס, זה אומר לשליש הורדתיו ואריס [אומר] למחצה, מי שרוצה לפטור עצמו, ישבע היסת. ואיתיה פרק המקבל ור"ם פ"ח דשותפין: 
והאפטרופין, רש"י פירש מי שעוסק בשל חבירו, כדלעיל כתבתי. וי"א שמנהו אבי יתומים אינו נשבע כאבא שאול, והכא מיירי בשמנהו ב"ד, ומשביעו מספק. וכן [כתב] הרשב"א בשם רש"ם דמנהו אבי יתומים, אפילו ע"י גלגול לא ישבע, דאתי לאיתמנועי. ואם מפסיד דיתמי מסלקין אותו, וישבע, וכן אמר רב הונא, וכן הלכה: 
והאשה, דוקא מתעסקת בנכסי יתומים, אבל עם בעלה, אפילו מנה אותה אפטרופיא אינה נשבעת רק בטענת בריא, רי"ף פרק הכותב בשם רב האיי, אבל הוא ז"ל [כתב] דבכל צד משביעה, אפילו מנה אותה הבעל. ור"ם [כתב] כן פ"ט דשלוחין ואפילו בספק. והראב"ד [כתב] כן, זולתי על פלכה ועיסתה שאין משביעין אותה אפילו ע"י גלגול: 
ובן [הבית] נמי דוקא דמכניס פועלים ומוציאם, מכניס פירות ומוציאן, אבל בן הבית הנכנס ברגליו אין משביעין אותו רק על טענת בריא: וכן מי שמשלח לחבירו עם מעות בידו לקנות לו סחורה ואין לו הנאה בשליחות לשליח כלל, משביעו כבן ביתו, ר"ם. 
וכל אלו הה' שנשבעין מספק, דוקא בעודן קשורים באותו שותפות או כולם כיוצא בהם, אבל אם פירשו ונחלקו לא משביעין, זולתי ע"י שבועה אחר אחרת ודאית. ור"ם לא פירש מי שהתירו אותו שותפות עד איזה זמן בטלה אותה שבועה משנפרדו: ורב האיי [כתב], אם עברו שלשים יום אחר פרידתן ולא תבע אותה שבועה, אין משביעין אותה משם והלאה. ומ"מ אפילו עבר אותו זמן יכול להחרים על מי שגזלו כלום כשנתעסק בשלו, ר"מ (פ"ו) [פ"ט] דשלוחין: 

ב) ושבועת היסת, שהיא לשון הסתה והשלכה, [כתב] רבינו תם דוקא באומר מנה לי בידך והודה לפני עדים ולמחר אומר שפרעו, אבל (בהאי) בהאומר מנה לי בידך וכפר, אין כאן אפילו שבועת היסת, דאין שם דררא דממונא: והרי"ף וכל הגאונים [כתבו] דאפילו במקום דררא דממונא היתה התקנה, ור"ם פ"א דטוען, ואיתיה פרק שבועת הדיינין: ואין שבועת היסת רק באותו דבר שכופר, שאילו יודה בו יתחייב ממון, אבל אם יתחייב בשבועה לחודה בהודאתו כשכופר, אין כאן חיוב שבועה. כגון כשתובע לחבירו שנכנס ערב בשביל פלוני במנה וכופר, שאפילו יודה לא יתחייב ממון, כגון שאמר הייתי תופס בעל חובי ואמרת הניחהו ואני אתן לך. אבל אם נותנן כשנכנס ערב בקנין או בשעת מתן מעות, שאם יודה בהם יתחייב ממון, כשכופר יתחייב שבועת היסת. וכן [כתב] רב האיי גאון ור"ם פ"א דטוען: 
ואין שבועת היסת על טענת שמא, כגון "כמדומה לי שאתה חייב לי מנה" וכיוצא בו. ה"ר (יונה) [הרב האיי]. וראיה פרק אלו מציאות שאם אבד לו שום דבר ועברו ג' [אנשים] דמייאש למאן נקיטנא וכו', ואם איתא יתבע לכל אחד וישבעו, ויתבע גם לחבירו אחר כן ויתחייב לו שבועה. אלא מספק אין משביעין אותם. הר"ם [כתב] כן פ"א דטוען: מי שתובע מנה מחבירו בודאי, והשיב "איני יודע", נשבע היסת ונפטר. אבל אם אמר נתחייבתי בהם ואיני יודע אם פרעתיך חייב [לשלם] ולא ישבע תובע כלל, רי"ף הגוזל בתרא ור"ם פ"א דטוען: אבל מי שהודה מעצמו מנה הלויתני ואיני יודע אם פרעתיך פטור, רק אם בא לצאת ידי שמים משלם, פרק הגוזל ור"ם פ"א: 

ג) אין שבועת התורה בקרקעות ובעבדים ושטרות והקדשות, בין מודה מקצת בין כופר הכל. מיהו מגלגלין אותם, אם יש לו שבועה משאר ממון: וכשיש לו על חבירו שתי שבועות, ישבע החמורה ופטור מהשאר, דומיא דנתחייב שתי מיתות דנידון בחמורה, (הר"י) [הרב האי] ז"ל: וכן אם יש לו עשר תביעות לא ישבע רק אחת החמורה, ור"ם פ"א דטוען: ואף על פי שאין נשבעין על קרקעות, אם תובעו שני חדשים דרת בביתי ואומר לא  כי אלא אחד, ישבע כמודה מקצת, אם יש במה שכפר שתי כסף, ר"ם ז"ל: וענבים העומדות ליבצר [פסק] ר"ם כרבי מאיר בכתובות דהעומד לגדור כגדור דמי ונשבעין. אבל הרי"ף והראב"ד [כתבו] דכל המחובר לקרקע כקרקע דמי: ולעולם כשהמכר ביד המוכר נשבע מוכר, ביד לוקח ישבע לוקח: תבעו עבד גדול בכסותו מכרתי, והלה מודה בקטן בכסותו, מכיון שמודה בקצת הכסות, ישבע אף על העבד, וכן בכולם: טען שני שטרות יש לי בידך, והלה מודה באחד, פטור מן התורה: טען שטר מסרתי לך ועשרה דינרים היה לי בו ראיה, והלה כופר, פטור מן התורה. ואם אמר נתבע השבע וטול, ישבע שהיו לו עשרה דינרים ראיה ואבדו באבדת השטר. טען "כן היה אבל אבדתי אותו שטר", פטור אף מהיסת, שאפילו פשע ואבד פטור, ר"ם פ"ה דטוען. ותמה הראב"ד נהי דפטור משבועת פשיעה, משבועה שאינה ברשותו מי מיפטר. ואם טען אבדתי השטר והלה אמר אבדתי כוחי וזכותי באבדה, הואיל ואין תובע ממנו רק גרמא פטור, שאין על הנתבע כי אם הנייר שהפסיד, כדאמרינן ניירא בעלמא קלאי לך, פרק הגוזל. וההיא דמגבי בכשורא לצלמי, בשנתבע מודה דהפסיד ממון חבירו בשריפת שטרו, הגוזל קמא רי"ף: 

ד) הקדשות, כגון גזבר תובע מנה והלה מודה בחמשים, אינו נשבע. וכן אין נשבעין על שום עסק של הקדש. וכתב רב האיי דאפילו שבועת היסת, דרעהו אמר רחמנא ולא של הקדש ומי שתובע אותו יודע בו וא"צ שבועתו. ור"ם פ"א דטוען [כתב] דאפילו הכי נשבעין על ההקדש היסת כדי שלא יזלזלו בהן. ואפילו לרב האיי לגבי מעות עניים נראה שנשבעין כשל הדיוט, דהא מי שתובעם אינו יודע בהם, ואינן כהקדש שאמרו דרחמנא ידע: ומעות הקדש ונדרים ועניים אינן כדין הדיוט, ומיקנין אפילו בדבר שלא בא לעולם, כגון מה (שיוצא אלן) [שיוציא אילן] לעניים, או נודר או מקדיש, חייב לקיים שנאמר ככל היוצא מפיו יעשה. ואיתיה במציעא, ור"ם פכ"ב דקנין. ויש גאונים [שכתבו] דאין זוכין עניים בדבר שאין הדיוט זוכה. ור"ם לא [כתב] כן. ורי"ף הביא הענין פרק שור שנגח ארבעה וחמשה: ואף על פי שאמר שמואל פרק הניזקין נכסי יתומים אינן כהקדש, דוקא לענין שאינן נקנין כי אם בכסף, אבל לענין שבועה נשבעין לקטן, שהוא קטן בבא בטענת אביו, ואיתיה בפרק כל הנשבעין: 

צרור הכסף הקצר הדרך השני שער ד 
============================== 
א) כל הנשבעים שכתבנו הם נשבעים ואינן משלמים או מן התורה או מדרבנן. ויש אחרים שנשבעים ונוטלים ושבועתם קרויה שבועת המשנה, והן השכיר, והנגזל, והנחבל, ושכנגדו חשוד בשבועה, וחנוני על פנקסו: ור"ם [כתב] דוקא איכא בכפירה שתי כסף כדין שאר כפירות. והראב"ד אינו [סובר] כן, מה יעשה העני שהשכיר עצמו בפרוטה, ילך בפחי נפש: 
השכיר שנשבע ונוטל, דוקא כששכרו בעדים ותובעו בזמנו בו ביום, אבל ביום אחר לא, זולתי אם יש עדים שתבעו בזמנו. ור"ם כתב דאפילו שכיר קטן נשבע ונוטל. והראב"ד [כתב] דאין נשבעין על טענת קטן, כל שכן שישבע, אבל בשכיר הקילו וישבע בעל הבית ויפטר, ודי בקולא זו: ומה שנשבע השכיר, דוקא כשאומר לא נטלתיו וכו', אבל זה אומר שתים קצצת וזה אומר אחד, ישבע בעל הבית, דקציצה מדכר דכירי אינשי. ואם יש עדים כמה שכר, יתן על פי העדים. ואם יש עדים ששכרו אבל אינם יודעים בכמה, ישבע בעל הבית בנקיטת חפץ שהוא כדבריו, כדי שלא ילך שכיר בפחי נפש. וכל זה [כתב] הרי"ף פרק כל הנשבעין ור"מ פרק י"א דמשפטים: 
הנותן טליתו לאומן, זה אומר שתים קצצתי וזה אומר שלשה קצצתי, כ"ז שטלית ביד אומן ומצי למיטען לקוחה היא בידי, כגון שאין שם עדים ולא ראיה, נשבע בנקיטת חפץ האומן ויטול. ואם לאו, המוציא מחבירו עליו הראיה, ר"ם פ"ט דטוען ופרק כל הנשבעין: שכיר כשנשבע אין מגלגלין עליו שבועה אחרת, אלא פותחין לו אל תצער עצמך השבע וטול, איתיה התם פרק הנשבעין: 

ב) השוכר את הפועל כאחד מבני העיר או כשנים, רואין פחות שבשכירות ויתר, ומשמנין ביניהם. פרק השוכר (האומנין) [הפועלים]. אמר לשלוחו שכור בארבעה ושכרן בחמשה, אם אמר להם השליח שכרכם עלי, נותן חמשה ונוטל מבעל הבית ארבעה. ואם אמר להם שכרכם על בעל הבית, רואין היאך נוטלין שאר שכירים ונוטלין, מכיון דשנה דעתיה [סמכי'] אמנהג כמאן דעבדי סתם: ואם [יש] במדינה מי שנשכר בארבעה ויש בשלשה, נוטלין פחות שבשכירות, דעליהם היה לגלות איך ישכרו: ואם מלאכתן ניכרת ששוה ארבעה נוטלין ארבעה, דיאמרו לכך טרחנו למלאכה משובחת לקחת ארבעה. ואם קבלו עליהם בשלשה, אף על פי ששוה ארבעה אין נותנים רק שלשה: אמר בעל הבית שכור בשלשה, והלך ואמר להם בארבעה, ואמרו אין רצוננו כי אם מה שיאמר בעל הבית, דעתייהו עלויא, ואי שויא עבידתייהו ארבעה נטלי ארבעה: אמר בעל הבית בארבעה ושכר בשלשה ואמרו מה שיאמר בעל הבית, אף על פי שמלאכתן שוה ארבעה אין להם רק שלשה. דלא איפשיטא, וקולא לתובע  וכו': 
השוכר את הפועלים אינו יכול לכופן להשכים ולהעריב, ואפילו שכרן ממקום שמשכימים ומעריבים אם הביאם למקום שאין משכימים, זולתי אם (הלך) הוא בעצמו הלך לשכור, שיאמר לכך טרחתי אחריכם למקומכם כדי שתשכימו, ואיתיה בירושלמי פרק (האומנים) [הפועלים]: ועת לכת שכיר לפעלו מזריחת השמש, יצא אדם לפעלו וגו'. ואם יש מנהג, מבטל הלכה זו. וכן אף על פי שהמוציא מחבירו עליו הראיה, אין זה גבי שוכר ושכיר,  דאם זה אומר בפחות השכרתיך וזה אומר ביותר, בא המנהג שדרך בעל הבית לשכור ביוקר, ושכירים בזול שוכרים ובפחות, יעשו כמנהג בינוני: ההליכה משעות בעל הבית, אפילו הגיעו שם בחצי היום יפרע להם משלם. והביאה משעות שכיר. ואיתיה פרק הפועלים פועל בכניסתו וכו'. ודין זה אפילו הולך לכפר: 

ג) מי ששכר פועלים להביא תבואה מגורנו, ומצא שאין שם, וחזר בהן, אין להם עליו אלא תרעומת, שלא התחילו במלאכה. ודוקא שלא הלכו הם, אבל אם הלכו הו"ל כהתחילו במלאכה באותה הליכה. ומה שהצריכו התחלה, דוקא בשלא היו מוצאים אמש מה לעשות, דטוען להם מה הפסדתם, אבל אם היו מוצאים עכשיו מקום להשתכר [כנראה חסר כאן] אבל מוצאים ושכרים ואם פחתו מוסיף הוא למה ששכרן: 
ופועל חוזר אפילו בחצי היום, ודוקא שאינה מלאכת האבד, דעבדים [כתיב] ולא עבדים לעבדים. אבל אם הוא דבר האבד כגון פשתן להעלות מן המשרה או כיוצא בו, אינו יכול לחזור בו רק אם חלה או ארעו אונס. ואם חזר במלאכת האבד ולא היה לו אונס מטעהו, שיפתהו להוסיף בשכירות, ולבסוף נותן מה ששכר קודם ולא יותר. ואפילו לקח שכיר מחזיר, ואצ"ל שישכור פועלים אחרים עד כדי דמיהן וכפל יותר. ואם יש משכון ביד בעל הבית, אפילו שכרן בשלש שוכר עד ארבעים או עד חמשים. ובד"א בשהיה מוצא פועלים אחרים כששכר את אלו, שהפסידוהו שהיה שוכרן, אבל לא היה מוצא אחרים, אין לו עליהם אלא תערומת, דמה הפסידוהו. ואם הביאו לו כלי אומנותם, כגון תספורת שהביא הספר, אפילו לא היה מוצא אחרים קנה משכון וחייבים: ובד"א ששכר פועלים עליהם, אבל אם הניח בעל הבית מלאכתו להפסיד, לסמך שישלמו לו פועלים, אינן חייבים בהפסד ההוא. כן [כתב] הראב"ד ז"ל: 

ד) קבלן שקבל קמה לקצור והניח חציה, או בגד לארוג והניח חציו, לא הוי כדין שכיר, אלא שמין מה שעתיד לעשות, כגון שהיה לו לקחת מאותה מלאכה שמונה דינרים והניח חציה, והיה שוה הנשאר ששה, יטול שנים או יגמור ונפחת מן החצי שעשה אחת. ואם היה שוה שנים יטול ארבעה או יגמור. ומה שפוחתין לו כשיעור זה דוקא לפחת משכר שעשה, אבל לשלם מכיסו לא, אם הוא דבר שאינו אבד. ואם נאנס הקבלן כגון שחלה, יפרעו לו חציו כדין שכיר. וכן [כתב] רי"ף פרק האומנין ור"ם פ"ט דמשפטים. ואם לא היה מוצא קבלן אחר כשהתנה עם זה, אין לו עליו אלא תרעומת: 
השוכר לדלות, פירוש להשקות מן הנהר, ופסק הנהר, אם כן דרך אותו נהר, פסידא דבעל הבית [הוא], ואם אין דרך אותו נהר לפסוק, פסידא דפועלים: וכן אם שכרן להשקות ובא מטר, פסידא דפועלים, דא"צ להם. אבל אם לא השקה השדה ממטר שירד עליה מן השמים רק שבסבת שגברו המים גדל הנהר והשקה אותה שדה, נותן להם משלם, דמן השמים נסתייעו. ולא דמי בשהשקה השדה ממטר השמים, שאין צורך להם כלל. אבל בשגדל הנהר עדיין יטרחו במלאכתן וצריכין להשקות, רק כי אינם טורחים כל כך כבתחלה: וכן בכל קבלן, כגון קיבל קמה לקצור ובאו גוים וקצרו חציו, או נמלים וקרסמוה, נותן לו משלם. [כן כתבו] הראב"ד והרמב"ן, דכל שהמלאכה נעשית ע"י אחרים אינו פורען משלם. וכן כתב י"א שאפילו פועל שהתחיל במלאכה, ואתא מיטרא בפלגו יומא פסידא דבעל הבית, ואי אית ליה מלאכה אחריתי עבדי ואי לא לא, ונותן להם כפועל בטל. ואי אוכלוסי דמחוזא שהם סבלים, שהבטלה להם הפסד, פורען משלם: 
תוספתא השוכר את הפועל להביא שליחות ממקום למקום, אף על פי שלא מצא בקשתו פורעו  משלם. שכרו להביא דורמסקין לחולה ומצא שמת או הבריא פורעו משלם ואינו אומר לו טול מה שהבאת בשכרך. וכן לפועל לא יאמר לו טול מה שעשית בשכרך, רי"ף פרק האומנין ור"מ פ"ט דמשפטים: ומי ששכר פועלים ושלמו אותה מלאכה, אי איכא אחריתי נוחה יעשו, ואם קשה מזה לא יעשו, [כ"כ] הראב"ד, כרבא דאמר מאן דאגיר אוגורי (לדולא) [לעבידתא] וכו': 

ה) השוכר את הפועל לעשות עמו והראהו בשל חבירו, נותן לו שכרו וחוזר ולוקח משל חבירו מה שנהנה: השוכר את הפועל לעשות עמו בתבן או בקש וכיוצא בו, ואמר טול מזה בשכרך, אין שומעין [לו]. ואם משקבל הפועל בשכרו נתחרט ורוצה לחזור בו אין שומעין לו: 
שלשה דינים הם. נזקין גובין מיטב אי אית ליה, ואי לית ליה גובה אפילו סובין, דכל מילי מיטב הוא כדאמרינן פ"ק דקמא. ובעל חוב אי אית ליה זוזי ללוה צריך לפורעו בזוזי, ולא שקיל קרקע אפילו הוא מיטב, כדמשמע בכתובות גבי ההוא תולה מעותיו (וכו', דמה) [בגוי הוה], שנקרא שלא כהוגן, כשלא היו לו מעות והזקיקוהו לעסוק לפרוע מלוה. ואי לית ליה יהיב ליה קרקע בינונית או מטלטלי, ולא יכפוהו לטרוח ולהביא מעות. ולגבי פועל אפילו לית ליה זוזי אמרינן ליה זיל טרח והבא שאין אומרים לו טול מה שעשית וכו'. ובדרך הראשון כתבתי סדר הגביות: 
מציאת הפועל לעצמו, אם לא שכרו ללקוט מציאות. ואם שכרו ללקוט דגים, אפילו מצא כיס מלא מעות הם של בעל הבית: מי שהיה בא בכד של שמן ונסדק, ושפך האחר כדו של יין להציל זה של שמן, אין לו אלא שכרו. רק אם התנה עמו יקיים מה שהתנה, ר"ם פי"ב מהלכות גניבה, ואיתיה פרק הגוזל בתרא: 
מי שברח מן [בית] האסורים והיתה מעבורת לפניו ואמר טול דינר והעבירני נהר זה, ולא היה ראוי לתת לו כך, אין לו אלא שכרו. ואם אמר לו טול דינר בשכרך, נותן לו משלם אם הוא צייד, שיאמר הפסדתי יותר במלאכתי. וכן [איתא] פרק הגוזל ור"ם: ומינה [יש] ללמוד למי שהיה חולה, וסמנין ביד חבירו, והתנה עמו יותר ממה שהן שוין מחמת אונס חוליו, אין לו אלא שוים. ואין דין זה גבי רופא, דאם התנה עמו יותר ממה שמנהג, יקיים תנאו, שאין מחיר לרפואה, שחכמתו מכר לו והחכמה אין לה מחיר, הרמב"ן. וכן מי שיש לו אונס ובדעתו לשלוח שליח לעיר פלונית, ומנהג העיר שנותנים לו סך ידוע, ובא זה מחמת אונס והתנה שיתן לו כפלים, אין לו אלא כמנהג העיר: 
והמלמד בכל דיניו כשכיר שהתנה עם בעל הבית, שיחזור אפילו בחצי היום ויטול מה שעשה. ואם אינו מוצא מלמד, שוכר עליו אחר, או מטעהו שיאמר לו שיוסיף לו ולא יתן רק מה שהתנה קודם. ואם חוזר בו מחמת חולי או שאר אונסין, אפילו אין בעל הבית מוצא, יטול מה שעשה. ובעל הבית שחוזר בו, אם מוצא המלמד מקום להשכיר עצמו ישכיר, ואם לאו נותן לו שכרו משלם. ואם לגבי שכיר אמרנו כפועל בטל, שאני לימוד דזהו כאוכלוסי דמחוזא דאי לא עבדי חלשי: ולגבי בעל הבית לא שייך בו אונס שיוכל לחזור בו מחמתו, דהוה ליה למידע, כדין שוכר דלא שייך בו אונס: 
השוכר את הפועל ונאחז לעבודת המלך, אף על פי ששכיר זה אנוס, אינו נותן לו כי אם מה שעשה. והיא בתוספתא: הכתף שהוסיף בעל הבית על משאו והוזק, חייב בנזקין, אף על פי  שהוא מרגיש במשא שהוא בן דעת, יעלה על לבו שמחמת חוליו הוא זה הכובד, איתיה פרק השוכר, ור"ם פ"ד דמשפטים: 

ו) השוכר את החמור והבריקה, פירוש חלתה, או נעשית אנגריא לעבודת המלך, אומר המשכיר לשוכר הרי שלך לפניך. ופירש ר"ם פ"ה דמשפטים דחייב ליתן לו שכירותו משלם. ואם לקחוה מבית המשכיר חייב להעמיד לו בהמה אחרת. ושמואל אמרה, והלכתא כותיה, רי"ף. והראב"ד [כתב] דמתניתין מיירי בשוכר חמור סתם, ואפילו הכי אשמעינן דאינו חייב להעמיד לו אחרת. אבל לענין השכר אינו נוטל, מפני שאינו יכול להשתמש בו: זה הכלל, בחמור זה אחריותו עליו על אותו חמור והוא כאפותיקי [מפורש], ואם מת או נשבר אין חייב להעמיד אחר. חמור סתם הוי אפותיקי סתם, וחייב להעמיד לו אחר. ומעתה ה"ה לבית סתם, שחייב להעמיד לו בית. א"ל חמור זה, שכרה למשא ומת אין מעמיד לו אחר, ונותן לו שכר חצי הדרך ומניח נבילתו. ואם חלתה או נלקחה לעבודת המלך אין חייב להעמיד. ואם שכרו לרכוב או להוליך כלי זכוכית ומת בדרך, אם יש בדמיה יקח בהמה אחרת, ואם אין בדמיה ליקח אחרת שוכר עליו עד שמגיע למקום שפסק. ואם אין בדמיה אפילו לשכור אחרת פטור, ואין לשוכר על המשכיר אלא תרעומת: 
השוכר את החמור להוליכה בהר, והוליכה בבקעה והוחלקה פטור, דיותר תחלק בהר. ואם הוחמה חייב, דיותר מצוי חמימות בבקעה מבהר: השוכר את החמור להביא עשרה סאין חטים, והביא עשרה שעורים ומתה חייב, שהנפח קשה לה. אבל של שעורים והביא של חטים ומתה פטור. וכן כל כיוצא בזה, משום שהנפח קשה לבהמה: השוכר את החמור לרכוב עליו איש, והרכיב עליו אשה, אם נזוקה הבהמה בשינוי זה אינו חייב בתשלומיה, אין זה פשיעה, ולכתחלה לא תרכוב עליו אשה. ואם מנהג המקום להתייקר יותר בשכר הנשים, כשעבר זה רכיבה שלא במאמרו, מוסיף לו שכר: השוכר את הבהמה לשאת משקל ידוע, והוסיף עליו [חלק] אחד משלשים שפסק, ומתה, חייב, פחות פטור וישלם שכר התוספת. שכר סתם, אינו נושא אלא כמנהג המקום. הוסיף חלק השלשים שדרך לשאת ומתה חייב. השוכר את החמור לרכוב, מניח כסותו [עליו]. ור"ח גריס כסתו, כר וכסת. ולגינו, מזונותיו של אותו דרך. וכן בעל החמור יניח עליו שעורים ותבן ומזונות היום. ובמקום שיש מנהג, הכל כפי המנהג, ר"ם פ"ד דמשפטים. וכל דינים אלו פרק השוכר: השוכר את הספינה להוליך יינו עד ששה מיל, ופרקה בחצי הדרך, נותן לו שכר כל הדרך, זולתי אם מוצא מי ששוכרה מאותו מקום עד מקום שפסק שאינו נותן כי אם שכר חצי הדרך: וספינה שהוסיף בה אחד משלשים על משאה וטבעה חייב לשלם דמיה: 

ז) המשכיר בית ידוע לחבירו ונפל, אינו חייב לבנותו או (יתן) [ליתן] לו בית אחר: המשכיר בית לחבירו לזמן ידוע, מוציאו מיד כשיכלה הזמן, ולא קודם. ולא הזכירו זמן שלשים יום רק למשכיר סתם שצריך להודיעו שלשים [יום] קודם שיוציאנו בימות הגשמים דהיינו מחמשה עשר באלול עד אותו זמן, מועיל הודעה, מכאן ואילך עד הפסח אין מועיל הודעה. ובחנות בכ"מ צריך הודאה שנים עשר חודש מקודם. וכל זה במשכיר סתם כדאמרינן, וכן [כתבו] ר"ם פ"ג דמשפטים, דלזמן קצוב מוציאו בהשלים זמנו מיד ואינו ממתין אפילו שעה אחת, ואיתיה בגמרא בהשואל במציעא: 
המשכיר בית לחבירו לזמן קצוב, ורצה השוכר לשכור אותו לאחרים, הדין עמו, ובלבד שלא יהו כי אם כמנין אנשי בית השוכר הראשון, זולתי אם המשכיר אומר אם רצונך להשכירה לאחר אני אטלנה ותהיה פטור [משכירותו] הדין עמו. וי"א שאינו יכול להשכירו כלל, ויתן שכירותו משלם, ולא יראה לר"ם פ"ה. והראב"ד [כתב] שאינו יכול להשכירו כלל. ולדברי הכל אם השוכר [אשר] רוצה להשכירה למלאכתו מחריב הבית [יותר] ממלאכת הראשון, כגון שזה אורג והראשון חייט, אינו יכול להשכיר לו: 
ואין השוכר מביא לשכון עמו קרוביו ומיודעיו, ר"מ פ"ה דשכנים. והראב"ד תפס עליו: המשכיר בית לזמן ידוע, אינו יכול להוציאו אפילו מכרו לאחרים, דשכירות תוך זמנו כמכירה. ר"ם (פ"ז) [פ"ו] משפטים ואיתה בירושלמי. ובמשכיר סתם נמי צריך ל' יום, אפילו מכרה לאחרים: 
המשכיר בית ונתעברה השנה, נתעברה לשוכר, זולתי אם שכרה לחדשים. ומה שאמרו דנתעברה לשוכר, דוקא באומר "שנה זו", אבל "בשנה אחת" לא. הרשב"א: 

ח) כשיש מחלוקת בין משכיר לשוכר, זה אומר לזמן זה והגיע הזמן, וזה אומר סתם השכרתיך, בעל הבית נשבע היסת ומוציאו מיד. ובתוך זמן השכירות אינו נאמן שוכר לומר פרעתי. אחר זמן נאמן. ואיתא בגמרא תוך שלשים יום (וכו') בחזקת שלא נתן וכו': המשכיר בית, אם לא נעל או עשה שוכר אחת מהחזקות, אין מסירת מפתח כלום, ואין מועיל רק שאין צריך לומר לך חזק וקנה. דכל הקניות שמועיל לקנות מועיל לשכירות, שטר וכסף וחזקה: 
השוכר פרדס או משכנה לעשר שנים, ויבש קודם זמן, ימכור עציו וילקח בהן קרקע ויאכל כל פירות: סתם שטר שכירות או משכונה שכתוב בו "שנים" סתם, המשכיר אומר שתים ובעל הבית אומר שלש, וקדם השוכר ואכל הפירות שבשנה המחולקת, אין מוציא מידו עד שיביא ראיה המשכיר או הממשכן. ואיתיה פרק המקבל במציעא: 
מי שהכניס פירות לבית חבירו, או שהטעהו, אם רצון בעל הבית להוציאן (ו)משליכן בשוק: [ועוד] שוכר פועלים לכך, ועל בעל הפירות לפורען: ומדת חסידות להודיע קודם לב"ד, ר"ם פ"ז, ואיתיה פרק השואל בההוא שהטעה לאותה אשה וקדשה והכניס יינו לביתה וכו' ואמרו להוציאו: והשוכר רחיים מחבירו על מנת שישכור למשכיר חטיו בשכירות, לסוף העשיר המשכיר, וא"צ לרחיים האלו, שיש לו במקום אחר, אם הטוחן יצטרך לטחון לעצמו או לאחרים באותם הימים שהיה לו לטחון למשכיר, יפרע לו דמי טחינה. ואם לאו, אומר לו הבא חטיך ואטחון אותן. אבל אין כופין אותו למעות, איתיה בכתובות פרק הנושא, ור"ם פ"ז דמשפטים: 

צרור הכסף הקצר הדרך השני שער ה 
============================== 
א) מי שהוא מוחזק על הדבר שגזלו בשני עדים, נשבע נגזל ונוטל, ואיתיה פרק הנשבעין ור"ם פ"ד דהלכות גזילה. ורי"ף עשה בו עשרה שערים, א' [השער הראשון] נכנס למשכן ואין כלום בידו ועדים מעידים שנטל ואין יודעים מה, נשבע נגזל שזה וזה היה ובלבד שיהא אמוד: ב' [השער השני] אם ראוהו עדים, וזה אומר תן לי [שני] כלים, וזה אומר לא נטלתי אלא א', אף על פי שאינו מכחיש לעדים, שמודה שנטל,  נשבע נגזל ונוטל: ג' [השער השלישי] אם לא ראוהו שיצא, רק שנכנס, והוא אומר ב' נטלת וזה אומר לא נטלתי כלום, ישבע גזלן ופטור, דגזים איניש ולא עביד: 
וד' [השער הרביעי] כגון שלא נכנס למשכן, ויצא כלים טמונים תחת כנפיו, וראוהו עדים, ואמר לקוחים הם בידי ממך, ובעל הבית אומר שאולים, אם אין דרכו למכור כליו ואין דרך בני אדם להצניע כלים כאלו ואותו האיש אינו צנוע, אינו נאמן ויחזיר הכלים: ה"א [השער החמישי] אם בעל הבית עשוי למכור כליו אף על פי שזה אינו צנוע  ואין דרך ב"א להצניע כלים כאלו נאמן לוקח: השער השישי אם לא טען בעל הבית שאולים רק גנובים, כשטוען זה לקוחין, אפילו אינו עשוי למכור ואותן כלים אין דרך להצניע ואותו האיש אינו צנוע נאמן, דלא מחזקינן אינשי בגנבי: השער השביעי אם אותן כלים דרך להשאילן או להשכירן אינו נאמן לומר שאלו הם לקוחים בידו אם בעל הבית אומר שאולין. הוה עובדא ואפיק זוגא דסרבלא וכו' פרק נשבעין: ועשויין להשאיל ולהשכיר הם לפי המנהג ולפי השואל והמשאיל, אם הוא עשוי להשאיל לזה או זה שואל ממנו, ואף על פי שאינו עשוי להשאיל לאחרים אם עשוי להשאילו לזה נאמן בעל הבית. הרי"ף אומר אם הוא עשוי להשאיל כלי כזה, לאפוקי מר"מ פ"ח דטוען שאין בכלל דברים העשויים להשאיל ולהשכיר אלא דוקא כלים שתחלתן עשויין לכך כגון אלחול לשבעת ימי החופה: השער השמיני אם הוא מוחזק כנגנב וראוהו שהטמין תחת כנפיו ויצא ואמר לקוחים הם בידי, ובעל הבית אינו עשוי למכור כליו ואין דרך ב"א להצניען ואותו האיש נמי אינו צנוע, אף על פי שזה אומר גנובים ולא מחזקינן אינשי בגנבי, כבר היה זה מוחזק כגנב, ונאמן  בעל הבית: השער התשיעי אם ראוהו שיצא וכלים בידו מגולין ואומר לקוחין בידי נאמן, אם אינן עשויין להשאיל ולהשכיר אף על פי שבעל הבית זה אינו עשוי למכור כליו. והר"ח  [כתב] דאפילו עשויין להשאיל ולהשכיר מכיון שהוציאן מגולין נאמן: השער העשירי ראוהו שנטלן מרשות חבירו שלא בפניו, אינו נאמן לומר לקוחין, אפילו מגולין, ואפילו בעשוי למכור. ושם תמצא באורך: 

ב) ונגזל שאמרו בדיניו שנשבע ונוטל, אשתו נמי נשבעת, ואפילו אשתו של שומר ואצ"ל שומר. ושכירו ולקיטו לא איפשיט, פירש ר"מ דאין משביעין אותו על פיהם, דשקרן הוא. וגם הם אינם נשבעים, פירוש הנשבעים ונוטלים. אבל מחרימין על מי שנטל וכו' מביתו כלים, כיון שאין יודע מה לקח: וכשבעל הבית אומר כוס של זהב לקח מביתי וראוהו וכו' דאמרו דנאמן, דוקא שהוא אמוד, או שמפקידים אצלו. ואיתיה פרק הנשבעין ור"ם פ"ד דגזילה בספר נזיקין: 

ג) כל שאינו עשוי להשאיל ולהשכיר שמצאו בבית חבירו ואמר שלי הוא, והנתבע אומר אתה מכרתו לי או נתתו לי נאמן, וישבע היסת ככל כופר בכל: אמר משכון הוא אצלי, נשבע בנקיטת חפץ כדין נשבעין ונוטלין, וישבע עד כדי דמיו ויפטר. ואם הוא עשוי להשאיל ולהשכיר, אפילו אין עדים בשאלה ושכירות, הכלי בחזקת בעלים: ואם אמר יודע אני שהוא שלך אבל פלוני מכרו או נתנו נאמן, איתיה פרק הגוזל בתרא, ר"ם פ"ח דטוען: 

ד) האומן בכלים הנמסרים לו לתקן, אם מסרו לו שלא בעדים ולא ראו עתה הכלי בידו, נאמן לומר לקוח, מיגו דמכחיש שלא נמסר לו כלי זה. מסרו לו שלא בעדים, וראהו עתה ביד אומן, אינו נאמן. מסרו בעדים וראה אפילו אחד דעלמא, אינו נאמן, ואצ"ל אומן. בעדים ולא ראה, מיגו דטעין חזרתי נאמן בלקוח ובהיסת, כן שיטת הגאונים. ורי"ף [כתב] דשום אומן אינו נאמן כלל בטענת לקוח. ורוב הפוסקים הסכימו כשיטת הגאונים: ובשיש מחלוקת בקציצה, אם הכלי נראה בפניהם, כיון שהאומן אין לו טענת לקוח הוא בידי, נשבע בעל הבית בנקיטת חפץ על הקציצה כבשכירות. ואם אין נראה, מתוך שיאמר לקוח ישבע עד כדי דמיו בנקיטת חפץ ונוטל, כדרך כל הנשבעין ונוטלין, ר"ם פ"ט דטוען. ואחר ג' שיצא מן האומנות נאמן בלקוח כאחר דעלמא: 

ה) המלוה על המשכון, שומר שכר הוא, ואם אבד דינו כשומר שכר, ואיתיה פרק שבועת הדיינין ורי"ף שם ובפרק האומנין ור"מ פ"י דשאלה ופקדון: המלוה על משכון שוה דינר, הלוה עליו אלף והתנה שאם הפסיד המשכון יפסיד האלף, הפסיד המשכון הפסיד האלף. אבל לא התנה אינו מפסיד רק שוה המשכון וישלים הלוה. ור"ח כן פירשה ההיא דפרק שבועת הדיינין דאבד קתא דמגלא וכו' בשהתנה: כשטוענין על המשכון שאבד, ותובע המלוה שלא היה [שוה] כמה שהלוה, ולוה אמר שהיה שוה יותר, נשבע שאינו ברשותו, ואחר כך נשבע לוה כמה היה שוה, עד כדי שהלוהו: ובעל המשכון הטוען למלוה לא אפרעך עד שתראה לי המשכון, שומעין לו. אבל בטוען נאבד אין טענת אותו שאומר שיראה טענה, אלא משביעו שאינו ברשותו ופורע לו תשלום מעותיו: והיכא שהמשכון בעין ואינו שוה כמה שהלוה עליו, חייב הלוה לפרוע תשלום מה שלוה, הר"ם ב"ן: והיכא שטוען המלוה אמת שהיה שוה הכלי יותר ממה שלויתי עליו, אבל איני יודע כמה, הוי מחוייב שבועה ואינו יכול להשבע ומשלם, ויחרים התובע על הנתבע ממנו ממון שלא כדין, ר"י ן' מיגש ור"מ פ"ד דטוען: המפקיד אצל חבירו שק מלא, זה אומר אבנים יקרות היה מלא, וזה אומר שמלא סיגים, נשבע התובע ויגבה. ודוקא בטוען הנפקד שמא, אבל בריא נשבע ויפטר, ואיתיה בירושלמי: והיכא שנפחת המשכון, זה אומר בשעת הלואה היה שוה כך, וזה אומר ברשותך נפחת אחר ההלואה, נשבע המלוה ונפטר. ואיכא מאן דאמר דשבועה כעין של תורה, שלא נשתמש בו, וגובה. כן [כתוב] בעיטור בחלק ג': ראובן תובע משמעון מנה בשטר או בעדים, ושמעון משיבו "כן הוא אבל יש לי בידך פקדון או משכון", נזקקין תחלה להשלים דין לראובן, ואחר כך נזקקין לשמעון. אבל תובע בעל פה, מתוך שיכחיש נאמן שמעון ולא יפרע עד שיתן לו משכון או פקדון שבידו, ואיתיה פרק שור שנגח (ארבעה) [את הפרה]: אין נותנין זמן לחבלות: והיכא שראובן תובע ואינו רוצה לבוא לגמור הדין, או שאינו רוצה לקבל שבועה מן המתחייב לו שמא ישוב בתשובה אין כופין אותו, ולנתבע כופין אותו לשמוע לגמר דין, או לישבע אם הוא מחוייב, הרשב"א שראה כן בתשובה לרי"ף. ודיני המשכון לר"ם פי"ג פי"ד דמלוה: 

צרור הכסף הקצר הדרך השני שער ו 
============================== 
א) תקנה גדולה עשו חכמים לאלו בעלי זרוע, שיהא הנחבל נאמן, היכא שנכנס שלם וראוהו שיצא נחבל, נשבע ונוטל. ובמקום שאינו יכול לחבול בעצמו כגון נשיכה בין כתפיו וכיוצא בו, נוטל בלא שבועה. איתיה פרק הנשבעין ור"ם (פ"ז) [פ"ה] דחובל: 
והמבייש את חבירו בדברים או ברקיקה בבגדיו פטור מתשלומין. ויש לב"ד לגדור בדבר. ומבייש ת"ח אפילו בדברים קונסין אותו משקל שלשים וחמשה דינר מן הזהב. וגובין קנס זה אפילו בחו"ל. ויש שמוחלין, ונאה להם. ויש שתובעין והדיינין מחייבין אותו ליטרא זהב. מודה בקנס פטור, ור"ם (פ"ה) [פ"ג]: 

ב) ואף על פי שאין גובין קנס בחו"ל מנדין לחובל עד שיפייס לנחבל. כמה תשובות הגאונים: ומי שנתרעם לשלטון העיר, אם נפטר מדין תורה, תלוי במנהג, אם כתוב בתקנה שיענש לשלטון יותר מדין תורה ישלם דין תורה, ואם כתוב שיפטר מדין תורה יעשו מה שכתוב. ואם סתם אינו נפטר: והיכא שהחובל כופר בחבלה, ואין בענין עדים, מחרים על מי שיודע. ואם לא מצא עדים, יחרים סתם על מי שהכהו: ואין זמן לחבלות. כל זה בתשובה לרמ"ה: 

ג) המאבד ממון חבירו בידים, כגון טמן אש והדליק או כיוצא בו, דינו כנגזל, וישבע כמה ויטול. וכל דיניו כנגזל. והמראה ממון חבירו משלם חצי התביעה: 
והנותן ממון חבירו ליד אנס חייב. ואם המלך אנס לישראל להראות ממון חבירו להראות וכן אם הראה והביאו לו הכל מאונס המלך, פטור. ואם הביאו מעצמו אחר שהראה באונס המלך, חייב, כן דעת הגאון וכן הראב"ד. ור"ם [כתב] דכיון דהביאו, אפילו מאונס המלך חייב, כרי"ף: 

ד) והמלשין, דהיינו מוסר, ישלם כל מה שהפסיד חבירו במלשינותו. ואם אין שם עדים שיעידו כמה הפסיד ברכילותו, ישבע כמה היה, ויקח המחצית, דהוי כממון המוטל בספק ויחלוקו. ואם אין שם עדים שעשה מלשינות או שהפסיד בשבילו פטור, ואפילו גזם ולקח חבירו באותו דבר שהגזים, דעביד איניש דגזים. עד כאן [לשון] הגאון: והרי"ף [כתב] כל דין מלשין פרק הגוזל: ומסור שמראה מעצמו ממון חבירו, אין משביעין אותו, דהוא רשע ופסול: 
ומותר להרוג המוסר ממון חבירו, ואפילו בזמן הזה: ואפילו אמר "הריני מוסר גוף או ממון פלוני" ואתרו בו "אל תמסור", אם העיז לומר "אני אמסרנו" מותר להרגו. וכל הקודם זכה, שהוא התיר עצמו למיתה, ר"ם פ"ח דחובל. והרשב"א [הביא] ראיה מההוא דאמר לו מחוינא ואמר לא תחוי ואמר מחוינא ומחוינא קם רב כהנא ושמתיה לקועיה דרש וכו', ואיתיה פרק הגוזל בתרא וכל המיצר לציבור ומצער אותם, מותר (להורגו) [למוסרו] ביד גוים להענישו ולהכותו: ומפני צער יחיד אין מוסרין אותו. ואסור לאבד ממונו של מוסר אף על פי שמותר לאבד גופו, שהרי ראוי ליורשיו, וכן [כתבו] רי"ף ור"ם פ"ח דחובל: 
ומי שקדם ונטל מקום המצוה הנתן לחבירו מענישין אותו בעשרה זהובים, ואיתיה פרק החובל ור"ם פ"ז דחובל ומזיק. והוא כתב שיעור האמור. וכל זה כתב הרשב"א דאין גובין אותו כבושת ופגם, דהוא דבר שאין בו חסרון כיס ואין גובין אותו בחו"ל. ואי תפס לא מפקינן מיניה. וכן [כתב] הרי"ף פרק החובל דוקא אי תפס: 
מי שנתפס על חבירו, ולקחו גוים ממונו (בכלל) [בגלל] חבירו, אין חייב לשלם, חוץ מהנתפס מפני המס הכתוב והקצוב על כל איש ואיש. והוא שיקחו בפירוש בגלל חבירו בפני עדים, ר"ם פ"ח דחובל. 
והמלך שתפס יהודים מחמת עלילה, ונתנו לו במתנה הציבור ופדאם. אם מחמת הנתפסים ועלילותם שואל המלך המתנה בפירוש, לא יתנו (רק) [הם] יותר מאחד מבני העיר, שאם בגרמתן הפסידו, גרמא בנזקין פטור. וכל שכן אם תבע לציבור אותה מתנה ונתנו, אף על  פי שמיד פטורים הנתפסים, שמא נתפייס לציבור מחמת המתנה. ואצ"ל אם נתנו הם המתנה סתם, אלא אפילו פירשו מחמת הנתפסים. ואפילו העניש המלך לנתפסים בדבר קצוב, ועמדו ופרעו אותה קצבה, הנתפסין פטורין כפורע חובו של חבירו. כל זה בתשובה לרשב"א ז"ל: 

צרור הכסף הקצר הדרך השני שער ז 
============================== 
א) ומהנשבעים ונוטלים שכנגדו חשוד על השבועה. וחשוד איקרי כל שעבר אשבועה, אפילו שבועת ביטוי כגון אוכל ולא אכל, אף על גב דאיכא למימר בקושטא קא  משתבע השתא, אם לבסוף יתקפהו יצרו לא יהא (עובר) [חשוד] על שבועה, אפילו הכי נקרא חשוד. ואפילו רצה התובע להשביעו, אין מניחין אותו לישבע, ר"ם. ורש"י [כתב] דלא הוי חשוד: וכן הפסול לעדות, כגון פסלנות של תורה, אפילו מדבריהם, הוי חשוד ואין משביעין אותו, (רבינו תם ז"ל). אין אדם נעשה חשוד עד בוא העדים שעבר. אבל מפי עצמו שהודה שעשה עבירה שנפסל בה, אפילו היו חוששין לו קודם ואינו ראוי לעשותו עד לכתחלה, משביעין אותו, דאין חשוד על פי עצמו, ר"מ פ"ב דטוען ורמב"ן בתשובה: ופסולים לעדות כתבתים בדרך ראשון: 

ב) היו שניהם חשודים, תובע ונתבע, הוי מחוייב בשבועה ואינו יכול להשבע ומשלם, כרבי אבא פרק כל הנשבעין. ופסק רי"ף כן והרשב"א: בא ליפרע מיתומים, והוא חשוד בשבועה, הפסיד, דהבא וכו' לא יפרע אלא בשבועה: היה חשוד, וזה החשוד הוא מהנשבעין ונוטלין, והיה לו לישבע שבועת המשנה כעין של תורה, או שנתחייב שבועה דרבנן שהיא היסת, לא אמרינן הואיל והתובע חשוד ישבע שכנגדו שבועת המשנה, דהוי תקנתא לתקנתא ולא עבדינן, פרק קמא דמציעא ובפרק הנשבעין: 
ופוגם שטרו שיש לו לישבע מן הדין, והוא חשוד, ישבע נתבע ונפטר: ובזמן הזה שכותבין נאמנות בשטר, האומר לחבירו שטרך פרוע, אין עליו שבועה כלל, אף על גב דפרק הנשבעין [אמרינן] דישבע, לא דמי: והעובר על החרם הוי כפסול וחשוד לשבועה, דחרם בו שבועה וכו' כדאיתא פרק שבועת העדות. וכן השיב הרשב"א: ולעולם [הוא] בפסלותו עד שיעידו עליו שלקה בב"ד וישוב בתשובה: 

ג) מי שתבע מנה מחבירו וכפר ונשבע, ובאו עדים שנשבע לשקר, משלם והוחזק כפרן, אפילו היתה שבועת היסת, ואיתיה פרק הגוזל קמא ורי"ף שם ופרק כל הנשבעין. וכל שכן אם קפץ ונשבע ובאו עדים שנשבע לשקר שמשלם, איתיה פרק הגוזל עצים מאן דקפץ לישבע אינה שבועה. ומה שאמרו מודה רב בקופצת, לאו דמהני אותה שבועה, רק כי בשבועה אחרת תגבה, אף על פי שלא היה מגבה כתובה לאלמנה. ואיתיה בגיטין, ר"ח פרק הגוזל: והאומר בטל כל עדויות קודם שאשבע, אין כופין אותו לנתבע וישבע. כן [כתב] בעל העיטור: ומהנשבעים ונוטלים, חנוני על וכו' ויתומים מיתומים וכו', והוא כתוב לעיל, ומי שבא בידו שטר בלי נאמנות, ועד אחד מעיד שהוא פרוע. והנפרע מנכסים משועבדים, והנפרע שלא בפניו, ושנים אוחזים בטלית, כולן בכלל הנשבעים ונוטלים. וכן המוציא הוצאות על נכסי אשתו: 

צרור הכסף הקצר הדרך השני שער ח 
============================== 
א) שבועת התורה היא בנקיטת חפץ, ס"ת בידו ומשביעו בי"י אלהי ישראל. ולמדוהו משים נא ידך תחת יריכי שהוא מילה. ואיתיה פרק שבועת הדיינים. ואי לא תפס חפצא בידיה חוזר אותה שבועה. כן [כתב] הרשב"א בתשובה. והוא ז"ל [כתב] דלאו דוקא ס"ת אלא אפילו תפלין, ורב פפא דאמר ס"ת אין הלכה כמותו: ושבועת הסת אינה בנקיטת חפץ, דעת הגאונים. וי"א דצריך נקיטת חפץ. וקבלת הגאונים ברורה: ומי שנשבע הסת שכפר בכל, ובא אחר כן עד עליו להכחישו, נשבע חפץ בידו כשל תורה פעם שניה, רי"ף [כתב] כן בתשובה. ור"ם [כתב], כבר נהגו להיות ס"ת ביד אחר כדי לאיים עליו: והערוך החמיר בשבועה זו שהיא היסת, במיטה שנושאים עליה מתים, ונודות נפוחים ומבקעים אותם, ונרות דולקות מכבין אותם, וכו' בערך היסת. ופירוש לשון כבדות, שמכבידין על הנתבע. וכן [כתב] הראב"ד חומרות אלו: 
וכשם שמוכיחין את הנשבע כך מוכיחין את המשביעו אם לא מתאנה עליו, כדכתיב י"י וכו' בין שניהם, פרק שבועת הדיינים. וכשמשביעין לאשה מצניעין אותה לפי כבודה, וסוטה שאני. וכל חומרא דיאמר תובע, כגון שיתקעו בשופרות לאיים, עושין וכיוצא בו. והשבועה שעל הנתבע במקום שירצה תובע, או במקום תובע או במקום נתבע, ואיתיה בכתובות פרק הכותב. וכן כל זה רב האיי. ומכאן סמכו להשביע בבית הכנסת במעמד הקהל: 

ב) ושבועת המשנה דהנשבעין ונוטלין, אף היא בנקיטת חפץ, הגאונים ור"ם בטוען פ"א: וחרם סתם הוא שמחרים סתם על מי שגוזל או תופס ממנו ממון שלא כדין, בלא שם וכינוי ונקיטת חפץ: 

ג) ועוד חלוק בין שבועת התורה לשבועת היסת, שמדרבנן מהפכין ושבועה דאורייתא לא מהפכין, ואיתיה פרק שבועת הדיינים, וכן [כתב] רי"ף. ורב האיי כתב, ויש מקדמונינו שאין מהפכין בשבועת היסת רק ברצון שניהם, ושבועה דאורייתא אפילו שניהם רוצים לא מהפכינן. ור"ם כרי"ף: ושבועת המשנה לפירוש רש"י דכל בדרבנן מהפכין. והגאונים דוקא בשבועת היסת בכופר בכל, אבל שבועת המשנה לא. וכן רי"ף פרק הכותב בכתובות, וכן [כתב] רמב"ן דאמרינן ומה שבועת היסת שעל הנתבע אם אמר לתובע השבע וטול, אם לא רצה להשבע, תובע מפסיד, אף על פי שמן הדין אינו עליו שבועה רק על הנתבע. כל שכן בשבועה המוטלת על תובע מן הדין כשבועת המשנה שאינו מהפכה לנתבע. וכן [דעת] ר"ם פ"א דטוען, אף על פי שכתב בשם רבותיו שמהפכין: 
ושבועת היסת אי לא בעי לאישתבועי מנדין אותו. ואם חלה ל' יום ולא תבע נידויו מלקין אותו. אבל אין יורדין לנכסיו, שהוא מחוייב שבועה זו מדרבנן. אבל בשבועה דאורייתא אם אינו רוצה לישבע יורדין לנכסיו. ואיתיה פרק הדיינין ור"ם פ"א דטוען: 

ד) אף על פי שאין נשבעין על הקרקעות ועבדים ושטרות והקדשות, אם בא לישבע ממקום אחר כגון טענה אחרת שתובע ממנו מטלטלין, מגלגלין עליו את הכל. ואיתיה בקדושין נזקקין נכסים שיש להם אחריות לישבע עליהן. ואיתיה פרק כל הנשבעין מגלגלין וכו': והקדש אפילו בגילגול אין נשבע, דתובע ידע: והמחוייב שבועה אפילו דרבנן מגלגלין אגבה ואצ"ל דאורייתא. ואיתיה פרק כל הנשבעין ור"ם פ"א דטוען: ומגלגלין על שבועת שמא, כגון שבועת שותפין וכו' ושמא נמי על שבועה שטענו בריא. וכן [כתב] רי"ף והמפרשים בקידושין. ורי"ף [מביא] ירושלמי ס"פ הנשבעין: 
ומי שנתחייב שבועה אפילו היסת, ומתוך שרואה הגלגולים שמגלגלין עליו מה שלא טען אומר "איני נשבע ואפרע טענה שטען עלי בראשונה" אין שומעין לו, ר"מ פ"א דטוען: ומי שעליו שבועת היסת ומאימת גילגולים מהפכה לתובע, אם מהפך אפילו הגילגולים מוטב, ואם לאו ישבע ונפטר, או ישבע תובע על הכל ויטול. זולתי אם אמר על הגילגולים אשבע ועל הטענה ישבע תובע ויטול, הדין עמו: [כתב] הראב"ד פרק השואל במציעא ואם פיקח הוא, בראותו שמגלגלין עליו יאמר על הגילגולים "איני יודע", ויפטר מהם, ועל הטענה ישבע: כן [כתב] הראב"ד ומי שטענו מנה, ואמר הלה איני יודע, שהוא מן הדין פטור, ונתחייב לו שבועה ממקום אחר, חייב לישבע על מנה מדרך גלגול, ומתוך שלא יוכל משלם: והרמב"ן [כתב] שאין אומרים בגילגולים מתוך וכו', רק על השבועה העיקרית, [וכן] רק אם רצון התובע יחרים סתם על אותו דבר שאומר איני יודע, שהוא הגילגול. והראב"ד כתב כן פרק השואל במציעא, רק שחזר בו: 
והמתנה עם חבירו ואמר אין לי עליך נדר ושבועה, אפילו בגלגול אינו נשבע, פרק הכותב בכתובות, דעת המפרשים: ופותחין בגלגול, אפילו שלא יטעון תובע, אנן טענינן ליה יש לך שבועה ממקום אחר, ואיתיה פרק הנשבעין. ושם [איתא] דאין מגלגלין לשכיר. ולעיל כתבתיו: והתוספות [כתבו] כן פרק המפקיד ומי שנתחייב שבועה אין כופין לתובע ליטול אותה או לפטור אותו אם רצונו להמתין אולי ישוב בזאת. וכן כתבתי למעלה באות ה שער ה. וכן [כתב] רי"ף בתשובה: 

ה) נשבעין על טענת קטן, שאומר מנה לאבא בידך והודה הלה במקצת ישבע. אבל אמר כמדומה לי שמנה לאבא בידך, אפילו אומר פלוני אמר לי שמנה לאבא בידך, והודה מקצת, משיב אבידה הוא ופטור. וכן [כתב] רי"ף שבועת הדיינין. והר"ם [כתב] דעל טענת קטן אפילו בריא לי שמנה לאבי בידך אין נשבעין על טענתו, רק אם הוא גדול, אף על פי (ששדא) [שבא] בטענת אביו ולגבי אביו קטן איקרי: ושומרים וכל הבאים בשמא, כגון שותפין או אריסין, כיון דשמא היא נשבעין על טענתן שמא. וכן [כתב] הרי"ן מיגש דדוקא שבועה הבאה בטענת בריא אין נשבעין, אבל אחרת נשבעין כגון שותפין וכו'. והר"ם[ב"ן] [כתב] דבכולהו נשבעין על טענתו, רק בשומרים [פירוש חוץ משומרים]: והר"מ(ב"ן) [כתב] בשם רבותיו דשבועה בתורה אין נשבעין על טענת קטן, אבל היסת נשבעין, ואין מהפכין אותה לקטן. ואפילו חרם סתם אין נותנין, לפי שאינו יודע עונשה של שבועה, עד כאן ר"מ(ב"ן) ז"ל: והודאת קטן, כגון בעסק שיש לו הנאה ובמשא ובמתן שהודה, נפרעין מנכסיו. אבל נזקין וחבלות שהודה אין נפרעין בהודאתו אפילו אחר שהגדיל. ושכיר נשבע ונוטל מן הקטן, ס"פ הנשבעין. אבל חנוני על פנקסו אין נשבעין לגבות מנכסי קטן, ולא אחרים להם: הסומא הרי הוא כבריא לכל דבריו: 

צרור הכסף הקצר הדרך השני שער ט 
============================== 
א) השואל חייב בכל, רק [כלומר חוץ] במתה מחמת מלאכה. ואיתיה פרק השואל במציעא ומשמשכה הוי כקניה בין להתחייב בדיניה בין לענין שאינו מחזירה עד שיעשה בה מלאכתו לאותה ששאלה אם אמר לו השאילה לי לאותה מלאכה. אבל סתם הרי המשאיל יתבענה כל זמן [שירצה], ר"מ (פ"ב) פ"א דשאלה. כשם שהמוכר אינו יכול לחזור בו, כך השואל או המשכיר, עד זמן שקצב: שואל אדם בטובו, כלומר בנדיבות המשאיל. וי"א בטוב הכלי. כל זמן שיהיה טוב, אם קנו מידו, אף על גב דסתם השאילו ולא לזמן, משתמש לעולם, ומחזיר לו יד אותו הכלי או שבריו של אותו כלי: 

ב) והשואל מר מחבירו לחפור בו פרדיסים יחפור בו כל פרדיסיו. והשואל פונדק מחבירו אין פחות משני ימים, אם לשביתה שאלו. ללינה יום אחד. לנישואין אין פחות משלשים יום. שאל חלוק [לילך בו] לבית האבל כדי שילך ויחזור. [או] לבית המשתה, כל היום. שאלו לעשות משתה שלו, אין פחות מז' ימים כן ר"ם פ"א דשאלה. ובירוש' פרק השואל. הניח להם אביהם פרה שאולה משתמשי' כל ימי השאלה. מתה אין חייבין באונסיה (כמו אם חיה) [חשבו שהיא] של אביהם, זבחוה ואכלוה, משלמי' דמי בשר בזול. פי' אם היתה שוה ו' יפרעו ד'. הניח אביהם אחריות נכסים ואכלוה או מתה חייבין לשלם רי"ף פ' השואל ור"ם פ"א דשאלה. השואל חייב אפי' באונסין גדולים, רק במתה מחמת מלאכה. 

ג) כשיש מחלוקת בין השואל והמשאיל במה מתה הבהמה. שואל אומ' מחמת מלאכה מתה. אם הוא מקום שבני אדם מצויין יביא ראייה לדבריו, ויפטר בלא שבועה. ואם לא הביא ראיה משלם. ואם המקום שהוא אומ' שמתה בו, אין בני אדם מצויין בו, אם הביא ראיה לדבריו יפטר אף משבועה. ואם לא, ישבע שבועת השומרים, שמחמת מלאכה ויפטר. ואית' פ' השוכר האומנין אין רואה שבועת י"י וכו' הא יש רואה, יביא ראייה מהכל ויפטר. ואם לא הביא ראיה משלם ואינו נפטר בשבועה גם ר"ם פ"א דשאלה. כאן שנה רבי אין השואל רשאי להשאיל. ואית' פ' השולח גט. ודוקא לכתחלה. אבל דיעבד עבד. רי"ף פ' המפקיד. ור"ם פ"א דשכירות. ואפי' ספר תורה אין שואל רשאי להשאילו אף על פי שגוף  עשוי למצוה וכל הקורא בו עושה מצוה. וכשנשבר הכלי ששאל, כשהוא משלם, אינו משלם כלי אחר, אלא שמין אותם שברים של אותו הכלי, ומוסיף דמים לתשלום הכלי. וכן הלכה שמחזיר לו השברים. ואית' פ' השואל כן רי"ף ור"ם פ"א דשאלה. והשואל בהמה חייב במזונותיה משמשכה עד סוף ימי השאלה. 

ד) השואל חייב במה ששאל' דו"ק בשאין שאלה בבעלים. אבל אם נשאלו הבעלים עם אותה בהמה או אפי' נשאלו לו קודם שאלת הבהמה או אותם כלים שמשאיל פטור בגנבה ואבדה, אפי' אבד בפשיעה, שנ' אם בעליו עמו לא ישלם. אבל אם נשאלו לו אחר ששאל הבהמה או הכלים חייב. ואית' פ' השואל ור"ם פ"א דשאלה. וכל זמן שמלמד תינוקות או נוטע לבני המדינה, או מקיז דם, והסופר שלהן, כל זמן שהוא עסוק במלאכה של בעל הבית, ושאלו לו כל אחד מאלו כליו, הוי שאלה בבעלים ופטור. וכן כיוצא בזה הבעלים פטורים. ואם המלמד מקרא מרצונו לתלמידים בעת שירצה, והשאיל כליו, אין זה שאלה בבעלים. האשה ששברה כלים בבית פטורה משום שלום בית כן ר"ם. והראב"ד משום דהוי שאלה ופשיעה בבעלים: והירושלמי כר"ם: שאל מן השותפין ואחד מהם נשאל לו הוי ספק אם היא שאלה בבעלים. ואם תפסו הבעלים אין מוציאין מידם. ולכתחלה לא ישלם. ר"ם פ"ב דשאלה ורי"ף בהשואל. ואשה ששאלה ואחר כך נשאת, הוי בעל לוקח ופטור מהכל: אבל האשה משלמת כשיהיה לה מעות. ואם הודיעה לבעלה שהיא שאולה נכנס (במקום) [במקומה] הבעל: 

ה) המשאיל בהמה ושלוחו עמה, הוי שאלה בבעלים, ופטור. כן [כתב] הראב"ד. ורי"ף [כתב] דוקא אם שליח זה הוא עבדו דידו כיד רבו אבל שליח ישראל לא. ואיתיה פרק השואל: 
כשיש מחלוקת בין השואל והמשאיל, שהשואל אומר ביום שהיתה שכורה מתה, כגון ששכרו לשני ימים אחד בשכירות ואחד בשאלה או חצי היום בשאלה וחציו בשכירות, וזה אומר בזמן השאלה ושואל אומר בזמן שהיתה שכורה, בזה וכיוצא בו המוציא מחבירו עליו הראיה. אבל כשיש עסק שבועה ביניהם, כגון השאיל שתי פרות חצי היום בשאלה וחציו בשכירות, המשאיל אומר בזמן שאלה מתו שתיהן ושואל אומר בזמן שכירות מתה האחת ואחת בזמן שאלה, כבר הודה מקצת ונשבע על השאר. אבל אמר אחת בשאלה והאחרת אמר איני יודע, הוי מחוייב שבועה שאינו יכול לישבע ומשלם שתים. וכן [כל] כיוצא בזה. ואיתיה פרק השואל: השואל פרה מחבירו, שאלה היום, ושכרה למחר, לילה שבינתים חשובה כאחר זמן השאלה. כן [כתב] הרשב"א, ובירושלמי בעיא: 
השואל פרה מחבירו ושלחה לו המשאיל עם עבדו ובנו או שלוחו של שואל או של משאיל ומתה פטור. זולתי אם אמר שואל שלחה ביד בנך או ביד בני או שליח, או שאמר משאיל הריני משלחה ביד שלוחי וכו' או שלוחך ואמר שואל שלח, שהוא חייב. ואם שלחה ביד עבדו הכנעני, אף על פי שאמר שואל שלחה ומתה פטור, דיד עבדו דמשאיל כידו. וכן בשעת החזרה, אם שלחה ביד אחר ומתה פטור, דברשותו קיימא, זולתי אם אמר משאיל שלחה לי. ואם שלחה ביד עבדו הכנעני, אף על פי שא"ל משאיל שלח חייב, דידו כיד רבו ולא יצתה מרשותו: 
וכשאומר שואל "שלחה ביד בנך וכו'" דחייב, דוקא בשזכה לו על ידיהם, והם שליח או בנו, זכו לו. אי נמי בשלא זכה, רק שאמר "פלוני אמר לי להשאיל לו פרתי ולשלחה על ידכם" והם קבלו אותה, זכו לו, שהוא עשאן שלוחין. הא לאו הכי במה נתחייב השואל, הראב"ד: החזירה אחר ימי שאלתה, הרי הוא כשומר שכר עליה, ופטור באונסין. ואיתיה פרק השואל: 

ו) השואל שהודה מעצמו, ולא היו עדים בעת השאלה, אבל טוען דמתה מחמת מלאכה, לא אמרינן מיגו שיכחיש מכל וכל יפטר משבועה, דמיגו לאפטורי משבועה ליכא, רק לאפטורי ממון. וכן ר"ם פ"ב דשכירות. כן רי"ן מיגש. וי"א אפילו לאפטורי משבועה איכא, ואינו נראה: ואם השואל כופר שלא היתה השאלה מעולם, או שהודה אבל אמר החזרתי, הרי השואל נשבע בנקיטת חפץ אם היתה השאלה בשטר, מתוך שיכול לומר מתה מחמת מלאכה, כגון שהוא מקום שהעדים אינן מצויין, שאין צריך לראיה. ואם היתה השאלה על פה בלא עדים, נשבע הסת ונפטר: השומרים א"צ הודאה במקצת, אלא אפילו אפרוטה נשבעין, ר"ם פ"ב דשכירות: השואל פרה מחבירו ונגנבה ושלמה ואחר כן נמצא הגנב, אותו קנס שהוא תשלומי כפל הוא של שואל. אף על גב דקנס אין גובין בבבל, נ"מ דאי תפס לא  מפקינן מיניה. הרי"ף פרק המפקיד: 

צרור הכסף הקצר הדרך השני שער י 
============================== 
א) דיני השומר. שומר חנם פטור בכל חוץ מפשיעה. שומר שכר והשוכר בהמה או כלים חייבין בגנבה ואבדה ופטורין במת או נשבר או נשבה. והשואל משלם את הכל. ואיתיה פרק ארבעה שומרים בשבועות. וכשם שתקנו משיכה ללקוחות כך תקנו משיכה לשומרים. ובין אמר שומר הנח לפניך או הנח סתמא אפילו שומר חנם לא הוי ופטור: ושבועת השומרים שמת או נשבר או נשבה שהם פטורים בה, דוקא במקום שאין עדים מצויין, אבל במקום שעדים מצויין לא מהניא להו שבועה, רק בראיה: הנותן בהמה או כלים לשמור, ואותו נותן נשאל לאלו השומרים, הוי כשכירות בבעלים ופטור, כדין שאמרנו גבי שואל. ואיתיה פרק השואל. ור"מ פ"א דשכירות: 
שומר שפשע בתחלתו ונאנס בסופו חייב. והכי איתא פרק המפקיד שאם לא שפשע בתחלה לא יבוא האונס, כההיא דאפקיד זוזי בצריפא דאורבנא וכו': 
השומר שהיה מעביר צאנו על שפת הנהר והוחלקה אחת מהן ונפלה למים חייב, (ד)איבעי [לך] לאנטורי נטירותא מעליא. ואף על פי שהוא אונס בכי הא דמי לפושע, ואיתיה פרק הפועלים גבי ההוא (רופא) [רועה] וכו', וכן [כתב] רי"ף: ומה שנקרא פושע לחייבו, דוקא בשומר שכר, אבל בשומר חנם אם בשאר פשיעות חייב, הכא פטור, דלא הויא פשיעה גמורה: 

ב) המעביר חבית ממקום למקום ונתקל ונשברה, תקנת חכמים שישבע שלא פשע ופטור, שאם לא כן אין מי שמעביר חבית. ואם המקום שנשברה [שם] הוא [מקום] דעדים מצויין לא קא פטור בשבועה, רק בראיה. שבועת י"י וכו', הא במקום שרואה יש לו להביא ראיה. ואיתיה פרק השוכר את האומנין: והמעביר חבית שאין דרך כל הסבלים להעבירה שהיא גדולה, אם נשברה כשנפלה מידו חייב לשלם הכל והוי פושע: שנים שהיו מעבירים חבית גדולה ונשברה, משלמין שניהם חציה, משום דלגבי חד הוא משוי [גדול], ולגבי שנים הוי קל, והוי כאונס ולא כאונס, ולפיכך משלמין חציה. ואיתיה פרק השוכר את האומנין ור"ם פ"ג דשכירות: ואם שוה ביום השוק חמשה וביום אחר ארבעה, משלמין כיום השוק, והוא שאין לחנוני בעל החבית יין למכור, שאילו היתה לו אותה חבית היה מוכרה בה, אבל היתה לו חבית למכור לא ישלם רק ארבעה כשאר ימים. והראב"ד [פירש] דוקא ששברוה ביום השוק אבל אם שברוה ביום אחר אין משלמין רק כיום ששברה. ומנכו ליה לסבל במה שיש לו לשלם מנכה שכר טרחו. ואיתיה פרק השואל ור"ם פ"ג דשכירות: 
רועה השומר הצאן פטור באונסין כדין שומר שכר. ופרק הפועלים איתא מאי הוי אונס. רועה שהיה לו לקדם ברועים ובמקלות, מן הדין אם לא קדם חייב, אפילו שומר חנם. ושומר חנם לא ישכיר רועים אחרים לסייעו. אבל שומר שכר שוכר עד כדי דמיהן של צאן, ואיתיה פרק הפועלים. רועה אומר הצלתי ע"י שני רועים וכך וכך נתתי בשכר, נשבע על דמיהם. ר"ם פ"ג דשכירות: 
רועה שהניח עדרו ובא לעיר, ובא זאב וטרף, אומדין שאילו היה שם והיה יכול להציל חייב, ואם לאו פטור. ורי"ף [כתב] דאפילו בא לעיר בעת שאין דרך רועים לבוא, אומדין אותו ולא אמרינן פשע בתחלתו. והראב"ד [כתב] בכי הא, בעידנא דלא עיילי אינשי, אם בא ארי וטרף חייב, שאילו היה שם [היה] בורח הארי שנאמר ומוראכם וחתכם וגו': רועה המבזה ללסטים ומתוך כך הזיק בעדרו, רועה חייב, דהוי כפשיעה: 
מתנה שומר חנם להיות כשואל, ואפילו כשלא קנו מידו תנאו קיים, דכי היכי דליתחזק בנאמן גמר ומשעבד נפשיה. וכן [אמרו] פרק הפועלים, ור"ם פ"ב דשכירות ורי"ף שם וכל תנאי שבממון קיים. כשאומר שומר לא היה תנאי בינינו, ובעל הבית אומר תנאי היה בינינו, נשבע השומר שבועת השומרים, ומגלגל שלא היה תנאי ביניהם. טען השומר שלא קיבלו אלא אמר הנח לפניך, נשבע היסת שלא קיבלו וכולל בה שלא שלח בו יד ולא עשה בו ענין שיהא חייב לשלם. המלוה על המשכון שומר שכר הוא, דלא בעי (מיסב) [מיתב] ריפתא לעניא, משום דעסיק במצוה ופטור ממצוה. ואיתיה פרק האומנין ור"ם פ"י דשכירות. וכתבתיו לעיל גבי שבועה: 

ג) כל האומנין שומרי שכר זולתי אם אחר שהשלים אומנותו אמר טול את שלך והבא מעות, [דאז] הוי שומר חנם. ואם קודם גמר מלאכה אמר הבא מעות וטול שלך, הוי נושא שכר. וכן [כתב] רי"ף פרק האומנין: 
הנותן לאומנין לתקן וקלקלו, חייבים לשלם, ואיתיה פרק הגוזל קמא: טבח אומן שקלקל חייב, והוא דעביד בשכר, ואיתיה נמי התם. ואי עבד בחנם פטור, מדיוקא: המראה דינר לשולחני וא"ל יפה, ונמצא רע, אם בשכר חייב לשלם אף על פי שהוא בקיא ואינו צריך להתלמד. ואם אינו בקיא, אפילו בחנם חייב לשלם, והוא שיאמר לשלחני עליך אני סומך, דאי לא, מצי אמר לא ידענא דעילואי (דהוא) [קא] סמכת. וכן [כתב] רי"ף פרק (האומנין) [הגוזל]: הטבח והשולחני שעשו בחנם וקלקלו, והם טוענים שהם פטורים מתוך שהם מומחים, עליהם להביא ראיה שהם מומחים. ואיתיה פרק הגוזל גבי ההוא דאמר זיל אייתי ראיה דממחית לתרנגולי ופטירת: 
הנותן צמר לצבע והקדיחתו יורה, נותן לו דמי צמרו. ואם צבעו זה שהוא כעור [או לצבוע לו אדום וצבעו שחור או שחור וצבעו אדום], אם השבח יתר על ההוצאה נותן לו בעל הבית ההוצאה. ואם ההוצאה יתירה על השבח נותן לו בעל הבית השבח לבד כרבי יהודה. וכן הלכתא. תקנה זו פרק הגוזל. אם בעל הבית אינו רוצה בתקנה זו אלא שיתן לו דמי הצמר, אין שומעין לו, שאין אומן קונה בשבח כלי: 
האומר שמור לי ואשמור לך, הוי שמירה בבעלים ופטור. ואם אמר לו שמור לי היום ואשמור לך מחר, ואפילו אמר השאילני היום ואשאלך למחר, שומרי שכר הם זה לזה. ואין כאן דין שאלה, שתחת שאלתו הוא שכרו, הראב"ד ז"ל: בין שהיה הדבר שמור של אשה בין שהיה ביד אשה, דין שומרים לה כאיש, בכל דיני השומרים. ר"ם פ"ב דשכירות: 
דיני ארבעה שומרים, שהם שומר חנם והשוכר נושא שכר והשואל, אינן אלא במטלטלין של ישראל ושל הדיוט. העבדים והשטרות והקרקעות וההקדשות אינם בדינים אלו, ונתמעטו מכי יתן איש אל רעהו כסף או כלים, ודוקא בהקדשות תקנו שבועת השומרים, כדי שלא יזלזלו בהם. ור"ם פ"ב דשכירות [כתב] דאם פשע השומר בעבדים וכיוצא בהם חייב לשלם, שאינם פטורים אלא מדין גבוה: והראב"ד לא הודה לו: המתנה עם חבירו לחפור משלו, ופשע ולא עשה חייב כמי שהפסיד בידים. וכן כל כיוצא בזה אם הפסיד בידים חייב על כל פנים, ואפילו הוא מתנה עם שומר חנם ואצ"ל עם אחרים. ר"ם פ"ב דשכירות: 

ד) שומר שמסר לשומר, אפילו שומר חנם שמסר לשומר שכר דעלויי עלייה לשמירתו חייב, דאם הוא נאמן לו בשבועה אין השני נאמן לו. ואם הוא נאמן מן הראשון, כגון שיש עדים שנאנסה או ששמרה כדרכה ואין כאן שבועה, ראשון פטור, (ואין) [שאין] כאן אותו טעם. רי"ף פרק המפקיד, וכן [איתא] התם אם המפקיד רגיל להפקיד ולהאמין לזה השני אין כאן אותה טענה, דאף השני היה מאמין בו. ואיתיה גבי ההיא סבתא דהוו מפקדי וכו' פרק המפקיד: 

צרור הכסף הקצר הדרך השני שער יא 
=============================== 
א) תניא מה בין שוכר לחוכר, שוכר במעות, והחוכר בפירות. וחוכר ומקבל שניהם בפירות, רק שמקבל נותן שליש או רביע, [או] מה שמתנין, מהיוצא מהקרקע. והחוכר נותן פירות קצובים. ולענין הדברים בכל הנהגת מקבל וחוכר והשאר, הכל כפי המנהג: והדברים שתלויין על בעל הקרקע או על המקבל, בלומא דארעא, שהוא סייג הקרקע דבעל הקרקע נטירותא יתירתא דאריסא. והמר לחפור וכל שאר כלים על בעל השדה. ובשאר ענינים כפי המנהג: והמקבל והחוכר שדה מחבירו, ויש בו מעין ויבש, אינו מנכה לו לבעל השדה מהקבלנות או מהחכירות, זולתי אם היא מכת מדינה, או שהיה עומד בתוך השדה ואמר שדה זו אני מחכיר לך וכו' דמשמע כשהיא במעין. ואיתיה פרק המקבל: 
המקבל שדה מחבירו והובירה, שמין כמה היא ראויה לעשות, ונותן, שכך מתנה אם אוביר אשלם במיטבא. ואפילו לא כתבו תנאי זה, כמו שכתבו דמי, שהוא תנאי בי"ד [כמו] דבנן נוקבן וכו'. ואם התנה "אם אוביר אשלם אלפא זוזי" הוי גוזמא והויא אסמכתא, כדכתבינן לעיל. ומ"מ משלם שוה מה שהוביר, דכי לא משתעבד נפשיה אתוספת. וכן [כתבו] רי"ף ור"ם פ"ח דשכירות: 
המקבל שדה לזורעה שומשמין וזרעה חטים, אף על פי שיש שבח בקרקע, שאין [שומשמין] מכחישין כחטים, אינו מנכה לבעל הבית ממה שקצב, דאמרי אינשי ליכחוש ארעא ולא ליכחוש מרה. ודין זה בין בקבלנות בין בחכירות. רשב"א. ור"ם פ"ח דשכירות. המקבל שדה מחבירו, אף על פי שנשארה לו השדה לשנה הבאה, עליו (לגדוש) [לנכש]. אף על פי  שאמר מה איכפת לבעל השדה, אני נותן לו חכירותו, אין שומעין לו שלא (לדגוש) [לנכש], שמפסיד הקרקע לעתיד כשיניחנה: 

ב) המקבל שדה ואכלה חגב או נשדפה, אם מכת מדינה, מנכה לו מן השכירות, ואם אין מכת מדינה אינו מנכה. ודין זה בין בקבלה בפירות בין במעות. נשתדפו כל שדות של שוכר או מקבל, אף על פי שנשתדפו כל שדות הבקעה אינו מנכה לו,  דאמר ליה משכיר מזלך גרם. ומה שמנכה כשהיא מכת מדינה, דוקא אם זרעה, אבל אם לא זרעה משלם מה שקצב. פרק המקבל כל זה, ור"ם פ"ח דשכירות: המקבל שדה מחבירו לזורעה חטים, זורעה שעורים. אבל לזורעה שעורים לא יזרענה חטים, מפני שמכחישות את הקרקע, וכן [כל] כיוצא בזה: 

ג) המקבל שדה מחבירו לשנים מועטות לא יזרענה פשתן, ואין לו בקורת שקמה. והראב"ד ז"ל [כתב] אפילו במקום שנהגו להשכיר אילן אגב קרקע, דוקא לפירות. אבל אם מת האילן וקצצו אין לו בקורה כלום: החוכר שדה לעשות זיתים, ועשה גם כן הקרקע מינים אחרים, הכל של חוכר, ואיתיה בתוספתא: החוכר לזרע, אין לו באילן כלום, זולתי אם אמר זרע שדה זו או חכור, כל הפירות שעשה הרי הם של חוכר: המקבל שדה מחבירו ליטע, חייב ליטפל בה, בנטיעות עד כדי שיחילו, בתאנים משיעכבו המחרישה, כרם עד כדי שיעשנו יין, (בבור) [זתים עד שיעשם צבור], פשתן עד כדי שיעשנו קורצין, ואיתיה בתוספתא: 
אריס אומר למחצה ירדתי, ובעל הבית אומר לשליש הורדתיו, רואין כפי מה שנוהגין לתת לאריס ונותנין. ורב נחמן אמרה, וכן הלכה, פרק המקבל: הנוטע אילנות שהפסיד, מסלקין אותו, ומגבין מה שהפסיד, ואידך יהבינן ליה, איתיה פרק המקבל. ואם הנוטע רוצה להסתלק מרצונו, וצריך בעל הקרקע להוריד אריס, ומנהג המקום שהנוטע לוקח החצי והאריס שליש, לא יהבינן ליה החצי, כדי שלא יפסיד בעל הקרקע. אלא יקח בעל הקרקע חצי השבח, וחצי האחר יתנו לנוטע ב' חלקים, ושליש לאריס. ונוטע המפסיד א"צ להתרות בו, אלא כמותרה ועומד הוא, ואיתיה פרק המקבל: 

צרור הכסף הקצר הדרך השני שער יב 
=============================== 
א) המפקיד אצל חבירו פירות, אפילו הם אבודים, לא יגע בהם. ודוקא בשחסרים מה שראוי להם לחסר כל שנה ושנה, אבל יתר דברי הכל מוכרן ולא יניחם להאבידם, כן פרק המפקיד. ורי"ף [כתב] כן. ור"ם [כתב] אף על פי שהוא יודע בודאי  שזלו במקום פלוני או יאנוס המלך אותם לא יגע בהם. [כן כתב] פ"ז דפקדון: וחכמים עשו תקנה אצל פירות והרקיבו יין והחמיץ וכו' ומוכרן בב"ד, וכשהוא מוכרן, לאחרים ולא לעצמו. וכן גבאי צדקה פורטין לאחרים ולא לעצמן, פרק המפקיד ור"ם פ"ז דפקדון: המפקיד פירות אצל חבירו ה"ז לא יערבם עם פירותיו, ואם עבר ועירבם יוציא לו כפי שראוי לחסר בהן. וזה בשנסתפק מהם, אבל לא נסתפק רואה כמה היה הפקדון וכמה היה שלו וכמה חסר ויחשוב לפי חשבון החסרון. ואם לא עירבן עם פירותיו והניחן בקרן זוית, אומר לו הרי שלך לפניך: 

ב) המטלטל חבית של פקדון, ולא ייחדו לה בעלים מקום, ונשברה מתוך ידו, או אפילו אחר שהניחה, לצורכו חייב לצורכה פטור. ואפילו ייחדו לה הבעלים מקום, דלמקומה אהדרה, חייב, דבעינן דעת בעלים. ואם טילטלה לצורכה, בין שנשברה בידו בין משהניחה, פטור. ואיתיה פרק המפקיד, ורי"ף [פסק] כן: 
השולח יד בפקדון ב"ה אומ' משלם כשעת הוצאה, בין השביח לסוף בין הכחיש. כן [פסק] רי"ף. שלח יד בחבית של פקדון או גזל חבית, שבאותה שעה היתה שוה א' ועכשיו ד' ושברה, משלם כשעת הוצאה מן העולם. נשברה ממילא משלם כשעה שגזלה, דבאותה שעה מחייבינן ליה, ולא הויא שויא רק אחת. ואם בשעה שגזלה שויא ארבע ועכשיו אחת, בין שברה בין נשברה משלם ארבע, כן דרך רי"ף פרק המפקיד: 
החושב לשלוח יד בפקדון אינו חייב עד שישלח, כגון אם הטה את החבית ונטל ממנה רביעית ונשברה, אינו משלם אלא רביעית. הגביהה ונטל ממנה רביעית ונשברה משלם את הכל. ואפילו הטה לבד והחמיצה חייב דגירי דידיה אחמוץ, ואיתיה בגמרא: ואם הגביה את החבית אפילו לא חסר בה חייב, דשליחות יד אינה צריכה חסרון. ושמואל אמרה פרק המפקיד: מי שהפקידו אצלו בחנם פטור בגנבה ואבדה, ונשבע שלא פשע בה, שנאמר וגונב מבית האיש וגו' אם לא שלח ידו וגו'. ואם שלח בו יד ואחר [כך] נגנב חייב. ואפילו באונסין נתחייב בשליחות יד, ר"מ פ"ד דפקדון: 

ג) באיזה ענין ישמור הפקדון ובאיזה ענין יש בו פשיעה או אונס. הכספים אין להם שמירה אלא בקרקע, וכן אמר שמואל. ולא בכותל שנמצאים אותן שמכין בטפח הכותל ומגששין. אלא מטמין בטפח הסמוך לקרקע או בטפח הסמוך לשמי קורות. [או קוברן] וצריך לעמוק בהו כי היכי דיהיב עלויה עפרא טפח. אבל לא באמצע הכותל. ואיתיה פרק המפקיד, ור"ם פ"ד דפקדון: והא דשמואל דוקא בזמן שנמצאים אותם טפוחאי, אבל במקום שמצניעין את שלהם בשדה תיבה ומגדל, אף בשל אחרים עושים כן אם אין גנבים מצויים. כן [כתב] הרשב"א: והיכא שהטמינם כשמואל ונגנבו, י"א דכל האי שמירה מעליא היא, ואפילו שומר שכר פטור, דזה אונס הוא. אבל הסכמת הגדולים דאין שומר שכר פטור אלא באונס דלסטים מזויין, ואיתיה פרק הפועלים ואלו הן אונסין, ותפול שבא ותקחם. ושומר שכר צריך לשמור ולישב כנגד הדבר הניתן לו, עד הייתי ביום אכלני חורב וגו'. וכן [כתב] רב אחא משבחא בשאלתות דוישב יעקב: והשומר שקפץ עליו החולי ואינו יכול לישב אצל הפקדון, אין אונס גדול מזה. ואם נגנב פטור. כן [כתב] הרמב"ן: 
המפקיד מעות אצל חבירו בערב שבת, לא אטרחוהו למיקברינהו, ואם נגנבו בשבת פטור: ואם שהה במוצאי שבת שיעור למיקברינהו חייב, דהא פשע. זולתי אם הוא צורבא מרבנן אותו המפקיד דחשב נפקד דילמא בעי זוזי לאבדלתא: ואיתיה פרק המפקיד: וסדר הפקדון, הכל לפי מה שהוא הפקדון, אם הוא בגדי משי וכיוצא בו שמירתו בתיבה. קורות ואבנים בבית שיש לו שער. וכן [כל] כיוצא בזה, ר"מ פ"ד: השומר שהניח הפקדון במקום שאינו ראוי אפילו הניחו עם שלו חייב לשלם, בשלו רשאי ולא בשל אחרים. המפקיד אצל חבירו ותבעו ואמר איני יודע, חייב לשלם לו מיד, פרק המפקיד ור"ם פ"ד דפקדון. המפקיד מעות אצל חבירו צריך שיצררם ויתפשם בידו, שנאמר וצרת הכסף בידך. וכל שומר שלא שמר כראוי, אפילו באונס חייב, דהוי כמו תחילתו בפשיעה וסופו באונס: השומר שמסר הפקדון לאשתו ובני ביתו פטור, שכל המפקיד על דעת אשתו ובניו הוא מפקיד. ודוקא גדולים, אבל בניו הקטנים חייב. ואיתיה פרק המפקיד ור"ם פ"ד: ואם בני ביתו ואשתו לא שמרו כדרך השומרים פטור, וחייבים הם לשלם. וי"א נתנן לאשתו ולבני ביתו ופשעו שבעל הבית חייב, דעל דעתו הם שומרים והוו כשומרים ממונו של שומר, וכן [דעת] רי"ף. וה"ג כר"ם פ"ד דהם חייבים ולא בעל הבית: 
אימתי שומר חייב בשבועה בזמן דליכא עדים, אבל איכא עדים דנאנס פטור אף מן השבועה. כתבתי לעיל, והוא בירושלמי. וכן גמרינן מאין רואה שבועת וגו' הא יש רואה ליכא שבועה: ושומר שמסר לשומר אחר, והוא עני אבל בעל הפקדון היה רגיל להפקיד אצלו, הראשון פטור. וכל שומר שמסר לאחר חייב, זולתי אם הביא עדים שלא פשע בו דאין כאן שבועה ולומר לא הייתי מאמין לזה בשבועה כמו לך. רי"ף ורב האיי. ואיתיה ר"מ פ"ד: 
המפקיד מעות אצל שולחני וכן גבי חנוני, צרורין לא ישתמש בהן. לפיכך אינו חייב באחריותן. מותרים, משתמש בהן וחייב באחריותן. ואם נאנסו פטור. ואם נשתמש בהן קודם האונס ואחר כך נאנסו חייב, כמו שכתבתי לעיל גבי פקדון: המפקיד מעות אצל בעל הבית אפילו מותרין לא ישתמש בהן, לפיכך אינו חייב באחריותן אם עשה שמירה הראויה, ואיתיה פרק המפקיד ור"ם פ"ז דפקדון: 
השואל ספר תורה מחבירו לא ישאילנו לאחר, ואף על גב דעושה מצוה בממונו, אפילו הכי  לא אמרינן ניחא ליה וכו', ופותחו וקורא בו, ובלבד שלא ילמד בתחילה בו. ואחר לא יקרא עמו. ואיתיה פרק אלו מציאות. והרמב"ן [כתב] דדוקא ספר תורה נביאים וכתובים, שמי שהוא רגיל בהם אינו צריך ליגע בהן ושאינו רגיל מושך אילך ואילך וקורע, [לכן] יש לחוש. אבל התלמוד שכל אדם שוה בו, אפילו השונה פרקו מאה פעמים, כולן (משתמשין) [ממשמשין] בהם, וצריך עיון ומחשבה, אם השאילו מסכתא אחת, יד כל אדם שוה בו, וילמוד בתחילה: המפקיד כסות אצל חבירו, מנערה אחת לשלשים יום: ואם היתה מרובה נוטל שכרו ממנה. שלו ושל חבירו, אפילו שלו מעוטה שלו קודם לנערה. בירושלמי: ור"ם [כתב] דוקא כשהלכו בעלים למדינת הים, אבל באותה הארץ לא יגע בהם אפילו אבד: 

ד) אין מקבלים פקדונות לא מן הנשים ולא מן העבדים ולא מן התינוקות. ואם קבל יחזיר להם ולא לאחר. ואם מתו יחזיר לבעל ולרבו של עבד. ואין מחזירין לקטן, אלא יקנה לו בהן ספר תורה לקרוא בו. וכולן שאמרו בשעת מיתתן של פלוני הוא נאמנים. והטעם דאין מקבלין, חוששין שמא גנבום ואין מסייעין ידי עוברי עבירה. כל זה פרק חזקת. וכתב הרשב"א בשם ר"י הזקן שאם יש מעות ביד האשה, נאמנת לומר שלי הם שנתנן אחר לי ע"מ שאין לבעלי רשות בהן. והא דאמרי' דנאמנין במיתתן, ה"ה בחייהם, אלא שאין דרך לגלות בבריאותן: והא דאמרינן דלקטן יעשה לו סגולה ויקנה לו [ס"ת], ה"ה אם החזירן לו שהוא פטור, אלא לצאת ידי שמים קאמר, ומשום השבת אבידה של תינוק. ומה שאין מחזירין, דוקא קטנים ממש, אבל אם הגיעו לכלל פעוטות כבר שית אפילו לכתחלה, כן [כתב] הרשב"א: ומי שבא להחרים על מי שנטל כלום משלו שלא מדעתו, הרשות בידו. וכן הסכימו הראשונים. וכן נהגו. אבל מי שבא להחרים על כל [מי] שיש בידו כלום משל אשתו שיגיד לו, מסתברא שממחין בידו, דאפילו הוא ידוע אם קבל מן האשה אינו מחזיר, אף כי להחרים מספק, ולשמוע קול אלה. כן [כתבו] הרשב"א וה"ר יונה: ומי שקבל מן האשה אין מחזיר לבעל, דהא אפילו מעות שבידה תאמר נתנו לי ע"מ שאין לבעלי רשות בהן. וכן [כתב] ה"ר יונה: 
מי שהפקיד אצל חבירו כוס זהב ונותן סימן, ואותו הנפקד לא אמיד שיהיה לו כוס של סך זה, ונתן סימן המפקיד, אפילו מת הנפקד ולא צוה, מוציאין מן היתומים, ולא נאמר מכרו המפקיד לאביהם. ואיתיה פרק הכותב: וכן מי שהפקיד אצל חבירו בעדים, נוטל אפילו מן היתומים ואין טוענין שמא מכרה לאביהם. ודוקא בזה הנפקד לא היה רגיל בבית המפקיד או המפקיד בבית הנפקד, דאי לא, אמרינן אחר הפקידו וראה זה, וכיון שמת הנפקד, תובע. ואיתיה התם פרק הכותב ור"מ פ"ו דפקדון: וכתב [הר"ם] ואם באו עדים והעידו לדיין שזה הנפקד הוא אמוד אין מוציאין (מידי) מיתומים בלא ראיה ברורה: הפקדון והאבדה לא נתנו להחזירן אלא במקומן, אם הפקיד ביישוב מחזיר לו ביישוב. ואיתיה פרק הגוזל קמא ור"מ פ"ז. וכתב [הר"ם] המפקיד שהלך למדינת הים והנפקד רוצה לצאת בשיירה, מניח הפקדון לפני ב"ד ופטור מאחריותו: 
המפקיד אצל חבירו בשטר נאמן לומר החזרתי, מיגו דטעין נאנסו. ונאמן הוא, ובשבועה חמורה בנקיטת חפץ, ואיתיה פרק המוכר את הבית. וכתבתי לעיל: 

ה) מי שאמר לשנים גזלתי לאחד מכם ואיני יודע איזהו, נותן לזה מנה ולזה מנה. ואיתיה פרק המפקיד מתוך משא ומתן. האומר גזלתי ואיני יודע לאיזה מכם, חייב אי תבע ליה. אף על גב דא"ר טרפון מניח גזלה ביניהם, הלכה כר"ע בבא לצאת ידי שמים. אצ"ל אי לא תבעי ליה והודה מעצמו דחייב לתת לשניהם: והיכא דאינו יודע אם גזל פטור אפילו בבא לצאת ידי שמים אי לא תבעיה, ואיתיה פרק הגוזל: 
ולענין מלוה או פקדון, היכא שהפקידו אצלו בשתי כריכות, כגון שהפקיד לו אחד מאתים ואינו יודע איזהו, וזה תובע מנה וזה מאתים, משלם דפשיעה היא, דהוה ליה למידק. ואפילו לא תבעי ליה ובא לצאת ידי שמים חייב: והיכא דאינו יודע אם הפקידו או אם הלוו לו כלל, אי תבעי ליה ובא לצאת ידי שמים חייב, ואי לא תבעי ליה פטור. כל זה פרק הגוזל. ואפילו תבעי ליה ולא [ידע] ובא לצאת ידי שמים, פטור, וישבע [דלא ידע]. כן [כתב] רי"ף פרק הגוזל ומאכיל: 
וכשיש מחלוקת, שהפקידו אצלו שנים שלש מאות בכרך אחד, זה אומר מאתים שלי וזה אומר מאתים שלי, לא הוה ליה למידק, ולפיכך נותן לזה מנה ולזה מנה והשאר יהא מונח עד שיבא אליהו ז"ל, או שיודה לחבירו. וי"א דאי תבע ליה ובא לצאת ידי שמים, חייב לתת לכל אחד מאתים. וי"א דכיון דלא פשע, דלא הוה ליה למידק, פטור מכל וכל. מי שלקח מחמשה ואינו יודע מאיזה מהם, אפילו תבעי ליה, ואפילו בא לצאת ידי שמים, מניח דמי מקח ביניהם, דלא פשע, ולא הוה ליה למידק. ואיתיה פרק המפקיד. רי"ף [כתב] כן: 
המפקיד אצל חבירו פירות שאינם מדודים, ועירבם עם פירותיו, ואמר איני יודע כמה, הוי מחוייב שבועה שאינו יכול לישבע וישלם כפי התובע, ולא ישבע תובע, רק שמחרים נפקד על מי שתובע ממנו ולוקח יותר מן הראוי ממנו. וכן כל שומר שאינו יודע, ר"ם פ"ה דפקדון. וכן [הורה] רבו. והראב"ד [כתב] בשם רבותיו דנוטל בשבועה: 
מי שהפקיד אצל חבירו צרור שהניח לו אביו, ואינו יודע מה היה בו, ופשע בו המפקיד, זה אומר שמא מרגליות היה מלא, וזה אומר שמא זכוכית היה מלא, ישבע השומר כתקנת חכמים שאינה ברשותו, ויכלול בשבועתו שאינו יודע שהיה בו יותר על שוה כך וכך, וישלם מה שהודה. וכן [כל] כיוצא בזה, ר"ם פ"ה דפקדון: ואם הוא יודע מה הפקיד, כגון זה אומר שהצרור מלא מרגליות, ישבע מפקיד ונוטל אם הוא אמוד. וכן [כתב] רי"ף ס"פ המפקיד: בירושלמי, חד אמר מטקסין וחד אמר סיגין וכו' וכן [כתב] ר"ם פ"ה. והוא שיטעון המפקיד דבר שהוא אמוד בו להפקיד: ואי המפקיד ונפקד לא ידעי כמה שויא, המוציא מחבירו עליו הראיה: העיטור באות פקדון: 
ומי שהפקיד אצל חבירו כוס כסף, ובאו גנבים לבית הנפקד, ונתן להם אותו כוס, אם הוא עשיר, כי בגללו באו, חייב, שהציל עצמו בממון חבירו. ואי לא, פטור: ואיתיה פרק הגוזל ומאכיל, ור"ם פ"ה דפקדון. וכן [כל] כיוצא בזה: ומי שהפקידו אצלו ארניקי של צדקה לפדיון שבויים, ובאו גנבים ונתן להם, פטור, דאין פדיון שבויים גדול מזה. פרק הגוזל ומאכיל, ור"ם פ"ה: ומי שהפקידו אצלו מעות עניים שהם מוכנים לצדקה, ופשע ובאו גנבים חייב, אם הממון הוא לעניי המקום שנגנבו. דכיון דקייץ להו הוי ממון שיש לו תובעים, וכל אחד ישאל חלקו, ואיתיה פרק החובל. ור"ם פ"ה דפקדון: 
ומי שהפקידו אצלו כלים או פירות, ובאו גנבים, ולא צעק, חייב, שאילו היה צועק היו באים אנשים לסייעו, והוי פושע. וכן [כל] כיוצא בזה, ר"ם פ"ה: ומי שהפקידו אצלו בהמה או כלים, ונגנבו או אבדו, ורוצה לשלם, ישבע שאינם ברשותו, שמא עיניו נתן בהם, ואיתיה ריש פרק המפקיד. ור"ם [כתב] דאם הוא דבר שאין מינו מצוי בשוק לקנות כמוהו, משלם. ואם הוא מצוי אינו נשבע. וה"ה לשאר שומרים: טען השומר תנאי היה בינינו, והמפקיד אומר לא היה, אפילו הפקיד אצלו בעדים, מתוך שיאמר נאנס, נאמן בתנאי. וישבע שהיה בו תנאי ושאינה ברשותו ושלא שלח בו יד. והר"ם [כתב כן] פ"ו דפקדון. והראב"ד תמה ואיך נאמן בתנאי והיה בעדים, ואיך לא שמעו אותו תנאי, ואינו נאמן, דהוי מיגו במקום עדים ולא אמרינן: 
שומר שהביא ראיה שלא פשע פטור משבועה. ואין אומרים שמא שלח בו יד קודם. ובעל הפקדון שהביא ראיה שפשע השומר, משלם ואינו נאמן לומר תנאי היה בינינו, ר"ם פ"ו: מי שתבע פקדונו, ונתן לו השומר, ואמר מפקיד אין זה פקדוני, או שלם היה ואתה נשתמשת בו, או שאמר מאה סאין הפקדתי, וזה אומר מה שהפקדת אתה נוטל, השומר נשבע היסת ונפטר. ולא שייך שבועת השומרים של תורה רק כשמודה בעצמו של פקדון כמו שהמפקיד טוען ונפקד טוען נגנב. ר"ם פ"ו דפקדון: 
מי שהפקיד אצל חבירו, והנפקד טוען שמעכבו כי המפקיד חייב לו כך וכך, עביד איניש דינא לנפשיה ותופס עד שיתן לו מה שהוא חייב לו, מיגו דטעין החזרתי או אין לך בידי פקדון. והעיטור [כתב] דליכא מיגו בענין פקדון רק אי ליכא עדים ולא ראה, ואין הפרש בין מלוה לפקדון דיכול לטעון עד כדי דמיהן כל זמן דליכא עדים ולא ראה. כן [כתבו] המפרשים. ורש"י פירש [כן] פ"ק דמציעא גבי מלוה ישנה וכו' וכן גבי מלוגא דשטרי דאפיקו גבי ההיא איתתא וכו' פרק הכותב: 
מי שהפקיד אצל אשה פנויה ונישאת אחר כן, ותבעו ממנה בב"ד, ונפלה שבועה עליה, אין מן הדין להשביעה תחת בעלה. ואם אמר בעל אין רצוני להוציאה לב"ד הרשות בידו. דאשה ועבד פגיעתן רעה וכו'. תשובת הגאונים. 
ורבינו שרירא [כתב] דוקא חבלות ולא הלואה ופקדון או גזל, אם הוא בידה דינה כדין כל אדם. ורי"ף [כתב] כן. והעיטור [כתב] דוקא היכא דאיתיה בעיניה, ואי ליתיה בעיניה דין שוה לפקדון. כמו שכתבתי בחבלות באות ח'. 

צרור הכסף הקצר הדרך השני שער יג 
=============================== 
א) שלוחו של אדם כמותו, וא"צ קנין לשליחות ולא עדים, רק באמירה לבד. ולא הצריכו עדים אלא אם יכפור. ואין שליח לדבר עבירה, דדברי הרב שומעין. וכל זה פ"ב דשליחות ר"ם ובקידושין. ואין שליחות לגוי, לא הוא נעשה שליח ולא ישראל שלוחו, [דילפינן] מה אתם בני ברית וכו'. והתובע בשביל הגוי אינו בכלל מלשין ובכלל מזיק, אצ"ל אם ישראל התובע נושא ונותן בשל גוי, הרשב"א [כתב] כן בתשובה: ואיש או אשה ואפילו אשת איש נעשים שלוחים. חרש שוטה וקטן אינם נעשים שלוחים, לפיכך השולח קטן אצל חנוני חייב החנוני לשלוח לו עם בן דעת, שלא שלח הקטן רק להודיעו. ואם אמר בפירוש "שלח עם זה הקטן" פטור, ר"ם פ"ב, ואיתיה (במציעא) [בבתרא]: 
מי שאמר לשלוחו למכור בקרקע שלו מעט, ומכר הרבה, המעט מכור כדברי המשלח. ואם אמר הרבה ומכר מעט, אפילו אותו מעט אינו מכור, דמעביר על דבריו הוא, פרק אלמנה ניזונית, וכן [כתב] רי"ף, שלא כדרך רבינו האיי: אמר למכור לאחד ומכר לשנים, אין ממכרו כלום. אבל אמר סתמא, אפילו למאה מכור. ורש"י [כתב] דדוקא פירש "ולא לשנים". אבל "לאחד" סתמא, ואפילו לשנים: ואם טעה שליח, אין ממכרו כלום, ומה שאמרו אין אונאה לקרקעות, דוקא אם טעה בעל הבית, אבל שליח יאמרו לו "לתקוני שדרתיך ולא לעותי", ואיתיה פרק אלמנה נזונת, ור"מ פ"א דשלוחין: ומי שאמר לשלוחו לקנות לו קרקע, וקנאו שלא באחריות, כיון שבמעות המשלח קנאו, האחריות על השליח: ואם עשו שליח בין לתקן בין לעות, אפילו לקח שוה דינר במאה אינו יכול לחזור בו וחייב משלח לתת כפי התנאי: והיכא שזה שקנה בלא אחריות רוצה להחזיר המעות למשלח ורוצה לעכב המקח לעצמו רשאי, פרק גט פשוט הרשב"א: 
ומי שנתן מעות לחבירו לקנות לו חפץ, ואותה שעה היה שוה מאה, ועכשיו זל ושוה חמשים, אם התנה עמו כשער הזול לוקח בזול. ואי לאו, לא יקח אלא לוקח כדמעיקרא. והוא דלא שני בשליחותו. פרק איזהו נשך ורי"ף [כתב] כן: ואין שליח מקבל מי שפרע ולא אפטרופא, אם נתן מעות ולא משך וזל. ואם לא שינה השליח וחזר בו המשלח, שליח פטור. ומשלח חייב מי שפרע. וכן [כתב] הראב"ד: וכל מקום שהשליח משנה, שליח משלם והמעשה קיים. [כן כתב] הראב"ד מכמה ראיות: השליח שקנה והודיע למוכר שהוא שליח פלוני, אפילו משך או המשיך, ונמצא(ו) שעבר על דעתו, הכל בטל. ואם לא הודיעו שהוא שליח, קיים המקח או מה שעשו. ר"ם פ"ב דשליחות. והראב"ד לא חלק, אפילו הודיע, דלעולם קיים המקח: 

ב) הנותן מעות לשלוחו ליקח בהם חטים ולקח שעורים, אם נתן בתורת שותפות, אם פחתו פחתו לשליח ואם הותירו הותירו לאמצע. ואם לא נתן בדרך שותפות, אפילו הותירו אין לשליח בו כלום ומשלם אם פחתו: ואם נתן מעות לשליח לקנות חטים לאכילה, וקנה שעורים, אם פחתו פחתו לשליח ואם הותירו הותירו לבעל הבית. ואין אומרים הותירו לאמצע רק בשנתן מעות בתורת שותפות בין לסחורה בין לאכילה: והיכא שהוסיף המוכר לשליח, אם הוא דבר קצוב, כגון פירות שנמכרים מנין ידוע או משקלו ידוע או מדה ידועה, מה שהוסיף חולקין, דעל ידי שליח באה לו הנאה. ואם הוא בדבר שאין בו קצבה, הכל לבעל המעות. ר"ם פ"א דשלוחין. ואיתיה פרק אלמנה נזונת. ורי"ף כן פירש בפירות. ורבינו האיי פירש בדבר שאין לו קצבה, כגון קרקע, הכל לבעל המעות: 
והיכא ששלח שלוחו אצל הגוי, ונתן לו יותר מן הסכום, הכל לשליח, דמעות בעל הבית מה עשו לו. ועוד אם יזכור הגוי קרוב השליח לסכנה ויפרע. כן [כתב] ר"י הזקן. ורבינו תם [כתב] חולקין בשוה. וכן דן הרשב"א בישראל שמצא שטר על גוי והוא פרוע והוציא מהגוי החוב, ששכח הגוי שכבר פרע, ואמר שהכל לשליח ואין לבעל השטר שהוא בשמו כלום, דמהגוי נפיל: והיכא ששולח מעות לגוי והטעהו כמה, נראה בכאן שחולק עם המשלח, דמעות שלו גרמו. ואם הוא דבר שיש לו קצבה באלו המעות, חולקין. כן כתב בעל העיטור אות שי"ן: 
והנותן מעות לשלוחו ליקח חטים ולא לקח, אין לו עליו אלא תרעומת: ושלשה שנתנו מעות לאחד לקנות, וקנה לאחד, הוי לכולם אם המעות בעירוב. ואם המעות של כל אחד בצרור ידוע אין קנוי אלא למי שיקנה אותו שקנאו לדעתו. פרק איזהו נשך, ר"מ פ"ז דקנין: הנותן מעות לשליח והלך השליח וקנה לעצמו ממעות של עצמו מה שעשה עשוי, רק שנהג רמאות. ואם המוכר אוהב את זה השליח למוכרו יותר מאחר, אין בזה רמאות [וצריך להודיעו]. ואם מפחד שמא יבוא אחר ויקדמנו לקנותו א"צ להודיעו עד אחר קנייה. איתיה פרק האומר בקידושין, ר"ם פ"ז דקנין: השליח שקנה קרקע במעות משלח, הוא של משלח, ר"ם. ולא כן הגאונים: מי שנתן מעות ליקח פירות למחצית שכר, וידוע שקנה ומכר, הרי זה מוציא בעל כרחו מהשליח. ואם נתן ליקח בהם פירות למחצית שכר, לוקח מכל מין שירצה, ולא כסות ועצים. רי"ף, ואיתיה בירושלמי: 

ג) מי ששלח כתב לחבירו כי המנה שיש לו ברשותו שישלחהו ביד פלוני, אם רצה לשלחו אינו חייב באחריותו, בין מלוה בין פקדון. והוא שיכיר כתב ידו הבא אליו. ואם אינו כתב ידו או [שאין הלוה יודע שהוא כתב ידו אפי'] שיש להם סימנים או אותיות שביניהם בייחוד, וטוען שלא שלח לו כתב ולא סימנים, חייב באחריותו הנפקד ומשלם למפקיד. וי"א שנשבע המפקיד ויטול. וי"א דאין כאן רק שיחרים הלוה או הנפקד וישלם. ר"ם פ"א: והיכא שהלך ראובן בשם לוי ולקח חמשים משמעון, וטוען לוי "לא שלחתיו רק ליקח עשרים וחמשה", ישבע לוי שלא הביא רק עשרים וחמשה, כדין כל מודה במקצת, וישבע ראובן היסת (שהעשרים) [שהחמשים] שנתת לי נתתי ללוי, וישלם שמעון מביתו אם חייב ללוי, וכן [כל] כיוצא בזה. ר"ם פ"א דשלוחין: 
ושליח התובע ללוה או למי שיש לו מעות של חבירו, ואין רצון אותו שהם ברשותו לדון עם זה, לא כייפינן ליה למיתבינהו ניהליה, דהא אמרי נהרדעי כל אורכתא וכו' זיל דון וזכי והנפק לגרמך, ויאמר לו "לאו בעל דברים דידי את". רי"ף פרק הגוזל (ומאכיל). ותקנה למי שיש לו מעות ביד אחר שיקנה אותם לו אגב קרקע, כדרבי אבא נפק לאפיה עד תווך: האומר לחבירו שלח מעות עם פלוני, ושלחם ונאנסו פטור, ואיתיה פרק השואל את הפרה. ר"ם פ"ב דשלוחין: 
שנים שהתנו ביניהם שכל מי שירצה לשלח שישלח ביד מי שירצה חבירו, משלח ביד מי שהוא ראוי להוליך דבר זה ופטור. ר"ם פ"ב: והיכא ששלח לו כתב לתת מה שבידו ביד פלוני ונתן, אינו חייב באחריותו, דהכי נהיגי תגרי ומנהגא מילתא. והכי שדרו ממתיבתא. ודוקא מדעתו, אבל על כרחיה של מפקיד לא. כל זה רי"ף, וכתבתי כזה לעיל: 

ד) הסירסור שליח הוא, אין לו אלא שכרו. ואם נתן לו חפץ למכור במאה ומכר בחמשים משלם חמשים מביתו. מכרו במאתים, הכל לבעל המעות. פרק אלמנה נזונת גבי כתובה הכל לבעל המעות כאן שנה רבי וכו'. ור"ם פ"ב דשלוחין: ומי שנתנו לו חפץ למכור בסך ידוע, ולקחו לעצמו באותו סך, ולסוף אייקר, לא קנה לעצמו, עד שיראנו קודם שיקח ויראו אם יתנו יותר וכשיראה שלא יתנו יותר יעכבנו לעצמו. ואיתיה פרק אלמנה נזונית מאן שם לך. וכן [כתב] הרשב"א ואמר, כמעט שאינו קנוי, דעל דעת שימכור לאחרים נתנוהו למכור ולא לעצמו, דאין מקנה אלא בהוצאת [חפץ] מרשות, וזו לא יצאה מרשותו: 
הסירסור שנתן כלי לאחר שרצה לבקרו לקנותו, והמבקר לא רצה להחזירו, מסתברא שהוא חייב, דשומר שכר הוא וחייב בדברים הקרובים לאונסים כל שאינו אונס גמור (ביגד בה) [כגניבה] שהוא קרוב לאונס. ואף על פי שדרך סירסור ליתן לבקר ועל ידי זה מוכרים,  מ"מ לא מיבעיא ליה למימסר ביד שום אדם אלא מדעת המוכר. ואם ירצה לוקח לבקר ביד הסירסור יבקר. וכל שכן שאינו נותנו לבקר לגברא אלמא. הרשב"א [כתב] כן: ועוד כתב, ואין לשליח לתת חפץ באשראי אלא אם (כן) נטל רשות מבעל החפץ, שאין דרך מוכר לתת חפץ אם לא נתנו לו המעות. ואיתיה פרק המדיר סתמא כמה דלא יהיב זוזי וכו': 
ראובן אומר במנה אמרתי, וסירסור אומר בחמשים אמרת וכן מכרתי, נשבע הסירסור שבועת התורה, שהרי הודה במקצת. ואם כבר נתן החמשים נשבע היסת וזכה לוקח: ואם ידע לוקח שחפץ זה של ראובן הוא ושזה המוכר הוא סירסור, יחזיר החפץ לבעליו, ויחרים על מי שנתן לו* רשות לתת בחמשים וחוזר בו. ר"מ פ"ב דשלוחין. והראב"ד לא הודה לו, דשמא קנוניא עושים הסירסור עם המוכר. ואפילו יודה הסרסור לדברי המוכר: הסירסור שמוכר חפץ או קרקע של ראובן, ויודע לוקח שהוא של ראובן, ואין רצון ראובן למכור בדמים אלו, מחזיר הלוקח, שהרי לא פסק לו דמים כשנתנו לו, ר"ם פ"ב דשלוחין. והראב"ד [כתב] דהוי כמי שאומר מכור בכמה* שתמצא כיון שלא פסק לו דמים, והרי מצא ואיך יאמר איני רוצה בדמים הללו: כל סירסור שאבד החפץ או נגנב או נשבר חייב לשלם מפני* שהוא* כנושא שכר, ר"ם פ"ב. 
ושליח שטען שארעו אונס והפסיד כך וכך, ה"ז נשבע שבועת השומרים. ואם הוא במקום עדים מצויין או אין עדים מצויין [והוא דבר שהוא גלוי וידוע שימצא* עדים] דינו נמי כשומר שכר לשבועה או לראיה. 
כל המתנה עם חבירו ע"מ שאתן לך או תתן לי, ומת אחד מהם קודם התנאי, המעשה בטל. דלי ולא ליורשי משמע*, לך ולא ליורשיך אני ולא יורשי, ואיתיה פרק האומר בקידושין. ודוקא גבי יורש אבל כי שוי חד מינייהו שליח למיתב ולמישקל לא אמרינן לי ולא לשלוחי, דשלוחו כמותו: 
והשולח ממון שהיה חייב לחבירו, כתבתיו בחלק ראשון בשער ו. וגם עניני הרשאה הנוטים לדרך זו כתובים בדרך ראשון בשער ב. וכן מי שבא בהרשאה ותובע ללוי ואמר להד"ם אבל יבוא המרשה וישבע ויטול וכו' כתוב בדיני ההרשאה: הלוקח כלי מן האומן לבקר ונפל מידו או נאנס חייב, אם אותו כלי הוא זבינא חריפא שימכר במהרה. ואם שאינו נמכר בכל זמן אינו חייב, דהנאת המוכר היא, ואיתיה בנדרים, וכתבו רי"ף פרק השואל ור"ם פ"ב דשלוחין: 

צרור הכסף הקצר הדרך השני שער יד 
=============================== 
א) האומנין, כגון שני אורגים או שני* חייטין*, שהתנו ונשתתפו ביניהם שכל שיקח זה וזה במלאכתו יהיה* ביניהם בשוה, אין [כאן] שותפות כלל, שאין אדם מקנה דבר שלא בא לעולם, והוא קנין דברים. רק אם קונים בגדים בממון עצמן ותופרים אותם ומוכרים, או אורגים לוקחים השתי והערב ממעותיהם, הוי שותפות. ר"ם פ"ד דשותפין. והעיטור [כתב] דאפילו לא נתערב ממון השותפים זה עם זה נכנס בכלל השותפים והריוח לאמצע. ורי"ף חולק עליו* בתשובה* ואמר* דדוקא* שהטילו שניהם לכיס ביחד* ונתערב הממון, ובכי הא מתני אפילו במציאה ובמה שירויחו יחלוקו, דכל אחד נעשה שכיר ופועל לחבירו. ודמי להא כגון ששכרו ללקט מציאות. וכזה השיב רבינו משולם בר' קלונימוס בשלשה אחים שהתנו זה לזה בקנין על נכסי אחותם שנתן לה בעלה שכל מי שיקבל מתנה מאחותם יחלוקו שלשתן בשוה, אם נתנה לימים יקיימו תנאם, ולא הוי זה מקח דבר שלא בא לעולם, דבההיא הנאה דקא סמכי אהדדי ומהימני סמכי ומשתעבדי, כדאמרינן גבי מתנה שומר חנם להיות כשואל בההיא הנאה דקא מהימן וכו'. וכל תנאה מהני בשותפות, בין מציאה בין דורון, חוץ מתנאה דאיסורא: ובמניעות כגון שלא יעשה זה ביומו של זה לא שייך בשותפין אלא בתנאי בני העיר או בתנאי כל אומני העיר. אבל תרי או תלת, במאי מקיים תנאי. [כתבו] הרמב"ם הרמב"ן והרשב"א דדין פועל ושותפין אחד בכל דבר שיש בו מעשה, כגון שנשתתפו, בין מה שיקנו או מה שירויחו או במציאותיהם, הוי כמגביה מציאה לחבירו ונעשו שלוחין או שכירין זה לזה, וכל זמן שלא חזרו, על תנאי שהתנו עושין. אבל אם חוזרין הרשות בידם, כפועל שחוזר בחצי היום פרק האומנין. ודוקא בדבר שיש בו מעשה כדאמרן: 
שנים שנשתתפו ונתפש אחד גופו עם הפרקמטיא, אין על חבירו כלום ואינו חייב לפדותו, שאחריות גופו לא קיבל עליו, ואיתיה בעיטור תשובה לצרפתי: היכא שבא אחד מן השותפין ועשו עסק והרויחו ורצון האחד לחלוק הריוח, חבירו מעכב עד סוף השותפות, ואיתיה פרק המקבל במציעא. ויש גאונים [שכתבו] דלאו הלכתא כרבא דאמרה. ורי"ף [כתב] הלכתא היא, רק במקום שיש מנהג שעושין על פי המנהג: שותפין שהתנו ביניהם שיעמדו בשותפות זו עד זמן קצוב או עד שיכלה הממון של שותפות, אין אחד מהם יכול ליטול חלקו בקרן ולא בשכר עד סוף הזמן: נשתתפו סתם חולקין כל זמן שירצה אחד מהם, ר"ם פ"ד דשותפין: 
שנים שהטילו לכיס זה מנה וזה מאתים, השכר לאמצע בשלא התנו, כגון שור לחרישה ועומד לטביחה אף על פי שכל אחד יטול כפי מעותיו אם טבחוהו, היכא שמכרוהו חי ופיחתו או הותירו לאמצע. ואם התנו שיטול בעל המאה כפי מעותיו והאחר כפי מעותיו, יקיימו תנאם, ואיתיה בכתובות פרק מי שהיה נשוי ארבע נשים ור"ם פ"ד דשותפין: השותפין שמחלו המוכסין עליהן, מחלו לאמצע. ואם אמרו משום פלוני מחלנו, מה שמחלו מחול [לו], ואיתיה בתוספתא: שיירה שהיתה הולכת במדבר ועמד עליה גייס וטרפה, ועמד אחד מהם והציל, הציל לאמצע. ואם אמר לעצמי אני מציל הציל לעצמו, ודוקא באמר. ואיתיה פרק הגוזל בתרא ור"ם פ"ה דשותפין: 
השותפין שרצה אחד מהם לחלוק בלא רשות חבירו, חולק בפני ב"ד, לפחות שלשה הדיוטות. ודוקא לפירות או למטלטלין. אבל מעות חולקין שלא בב"ד ומניח חלק חבירו [בב"ד]. ואם המעות הם, מהם רעות ומהם טובות, או מהם חדשים [ומהם ישנים], וכולן אינם שווים, דינם כפירות. ואיתיה פרק איזהו נשך ופרק אלו מציאות ור"ם פ"ה דשותפין: 

ב) דבר שהוא ידוע לשני שותפים, אף על פי שהוא עכשיו ברשות אחד מהם, לא יצא מחזקת חבירו, דשותפים לא קפדי אהדדי. הילכך אין להם חזקה אלא בראיה, אי נמי אחר חלוקה. הרי"ף פ"ק דבתרא ור"ם פ"ה דשותפין: שותפים שהיה להם חוב של אחרים, אין האחד יכול לומר לחבירו "לא נחלוק עד שנגבה כל חוב שיש לנו", אלא חולקין וכשיפרעו החובות יטול כל אחד חלקו: היה עליהם חוב אחרים, אם אינם אחראים זה לזה חולקין, ובהגיע החוב יפרע כל אחד לנושה. ואם הם אחראים, כל אחד מעכב לחלוק עד שיפרעו החוב. ואיתיה פרק המקבל: 
הנותן ממון לחבירו לילך לסחורה או לקנות בו פירות לסחורה או לישב בחנות, אינו יכול לחזור בו ולהחזיר הממון מן השותפות. שזה כמי שקבע לו זמן, ויקיים התנאי, ר"ם פ"ה: 
והשותף לא ישנה מנהג המדינה באותה סחורה ולא יוליכנה למקום אחר ולא ישתתף בה עם אחרים ולא יתעסק בסחורה [אחרת ולא ימכור] בהקפ(ד)ה אלא אם התנו בתחלה או מדעת חבירו או עבר ועשה והסכים למעשיו פטור. ואם עבר בכל הדברים, כל פחת שיבוא מחמת שעבר, הוא לבדו חייב. ואם יש שם שכר מחמת שעבר השכר לאמצע כפי שהתנו ביניהם, ר"ם פ"ה: אחד מן השותפים שמת, בטלה השותפות או העסק, אף על פי שהתנו לזמן קבוע. וכן בקבלן. ואין נותנין לבניו אם מת, רק שמין מה שעשה ומה שאכל. איתיה פרק המקבל בתוספתא, ור"מ פ"ה דשותפין, והרשב"א: 
ואין משתתפין עם גוי, שמא יתחייב, ויצטרך לישבע בע"ז, וכתיב ולא ישמע על פיך וגו': ולא יעשה אדם שותפות מדברים האסורים כגון נבילות שקצים ורמשים וכו'. ואם עבר ועשה, השכר לאמצע, פרק המקבל. ור"ם פ"ה [כתב] שאם הפסיד הפסיד לעצמו אותו שקנה, מפני שעבר: בשר חזיר ושאר בהמה וחיה ועופות טמאים, מותרים בהנאה, ולא יעשה מהם סחורה לכתחלה. בתשובה לרשב"א. פרק כל שעה רמז גבי לאכלה וגו': 
בזמן ששניהם נושאים ונותנים בממון נקרא שותפות. וכשאחד מהם נושא ונותן בממון, אף על פי שהממון של שניהם, נקרא עיסקא. ולענין דכשהוא שותפות, אם פחתו או הותירו  הוא לאמצע. וכשהוא עסק נקרא הנושא והנותן מתעסק, ושותפו שאינו מתעסק נקרא בעל המעות. ובעסק אם נאנס משלם החצי, דהוי כמלוה עליה דמתעסק, ואי איכא רווחא שקיל פלגא. ואיתיה פרק המקבל, ור"ם פ"ה: ואם הוא ידוע של מי הוא העסק, אם מת המתעסק וחייב לאחר. אין העסק משועבד רק שרואים הריוח ויטלו חלקו לזה החוב, רי"ף, ור"ם פ"ז דשלוחין: 
והיכא שהמתעסקים רוצים שיהא הריוח לאמצע, יתן למתעסק שכרו שבכל יום מימי השותפות כפועל בטל. ופירש רבינו חננאל פועל בטל, בשאין מוצאין לעשות מלאכה מוזילים ומשתכרין הפועלים בפחות. והאי שכירות דוקא בשאין לו אומנות אחרת, אבל יש לו לזה המתעסק מלאכה אחרת, אפילו בפרוטה כל ימי השותפות די, וא"צ שכירות אחר. רי"ף ור"ם פ"ו, ואיתיה פרק איזהו נשך גבי אין מושיבין חנוני למחצית שכירות. והמתעסק שהפסיד וטרח עצמו עד שהשלימו ולא הודיע לחבירו עד מלאת לו, אין אומרים יפסיד חבירו חלקו בהפסד, דאמר ליה להכי טרחת ומילאת דלא ליקרו לך מפסיד עיסקא. איתיה פרק המקבל, ור"מ פ"ז דשלוחין: 

ג) אחד מן השותפין שנפל לאומנות המלך נפל לאמצע. ולאומנות אחרת לא, שאינו אלא כמציאה. רק אם נשתתפו בכל. וכן באחים, שהם שותפין מסתם אחר שמת אביהם בתפיסת הבית, האומנות [הוא] בענין האמור: ואם חלה באונס ונתרפא, (נתרפא) [מתרפא] לאמצע. ולא אמרו (נתרפא) [מתרפא] לעצמו רק כשחלה לעצמו ובפשיעה כגון שהלך לשלג או לחום. איתיה פרק מי שמת בבא בתרא: ירושלמי, כל זמן שלא חלקו האחים, והם עומדים בסתם כמו שהניחם אביהם, הם שותפים עד שלשה דורות. ותעיין בענין שותפין כל החילוקים: וברפואה שאין לה קצבה מתרפא מן האמצע. ובשיש לה קצבה, אפילו חלה באונס, מתרפא משל עצמו: 
ואם נשאו להם נשים והכניסו להם שדות או מה שהכניסו, זה נוטל שלו וזה נוטל שלו. וכשהן חולקים שמים מה שעליהם, מה שעל בניהם נשיהם ובנותיהם אין שמין. איתיה פרק קמא דקמא: וגדול האחים שלבש בגדים יקרים מתפיסת הבית, מה שעשה עשוי. פרק יש נוחלין, ור"ם פ"י דנחלות [כתב] שיש להם הנאה בו, אם יהיו ריב או דין מלבושיו מכבדין אותו: וכשחולקים, שאמרנו שאין שמין מה שעל בניהם נשיהם ובנותיהן, דוקא כלים של חול, אבל של שבת מחלי אהדדי: ומקום של בית הכנסת של האב, במקום שנוהגים לתתו לגדול האחים, תמצא דינו גבי ירושה בשער החמישי בדרך החמישי אות ו': ואחד מן האחים היוצאין שטרי חובות על שמו, והוא טוען שהם שלו והאחים טוענים שמנכסי אביהם הם, עליו להביא ראיה. ואיתיה פרק חזקת הבתים אונות ושטרות יוצאות על שמו וכו'. ואם מת, על האחים להביא ראיה, דשמואל אמר הכי, ורי"ף שם [פסק] כן. ודוקא שאין חלוקין בעיסתן אבל חלוקין בעיסתן אמור מעיסתו קמץ, ועליהם להביא ראיה. וכן [פסק] ר"ם פ"ט דנחלות: 
ודין שבועת השותפין כתוב למעלה בדרך זה בשער ג': שותף הטוען על חבירו "תנאי כך היה בינינו", והלה אמר "לא היה תנאי זה מעולם", או (הקנין) [הקרן] שלי כך והלה אומר "אינו אלא פחות", או "כבר נתתי לך מן השותפות" והלה אומר "לא לקחתי", או "סחורה זו משלי" והלה אומר "משל אמצע", וכיוצא באלו הטענות, הרשות ביד התובע אם רצונו שלא ישבע השותף שבועת השותפין וישביעו היסת על הטענה שכפר בה ואמר להד"ם משביעו. ואם רצה לגלגל עליו כל אלו בשבועת השותפין שמשביעו מספק שלא גזלתני בימי השותפות ותנאי שלא היה בינינו, וכל שאלותיו שתובע לו, וכן [כל] כיוצא בזה. ר"מ פ"י: 
התובע שותפו להשביעו שבועת השותפין ונתבע אומר כבר חלקנו ולא נשאר לך אצלי כלום, ותובע אומר לא חלקנו וחשבון לא עשינו, או שאמר תובע חלקנו על מנת להשביעך שבועת השותפין בעת שנרצה ועדיין לא נשבעת, נתבע נאמן אפילו בלא שבועה, לפי שאין משביעין היסת ואין מגלגלין אלא על טענה שאם יודה בה יתחייב ממון ולא בדבר שאפילו יודה יתחייב שבועה ולא ממון. כזה [כתב] ר"ם פ"י בשם הגאונים בעלי הוראה: 
שותף התובע לחבירו "עדיין שותפי אתה ונשאר לי בידך כך [וכך] מעות או דבר אחר", וזה אומר "כבר חלקנו ולא נשאר אצלי כלום, או לא היית שותפי מעולם", נשבע נתבע היסת שאין לו בידו כלום, כשאר תביעות, ומגלגל עליו מה שירצה. זולתי שאין מגלגל שלא היית שותפי או שכבר חלקנו, דבאלו אפילו יודה לא יתחייב רק שבועת שותפין, ואין נשבעין היסת על זו, כטעם האמור בשם הגאונים: 
ראובן שהטיל לכיס ארבע מאות ושמעון מאתים, ונשאו ונתנו ביחד, והממון ביד ראובן לעולם וטען שפחת הקרן חמש מאות, אין אומרים ישבע ויפרע שמעון חמשים לתשלום החצי מההפסד על מאתים שהטיל, אלא ישבע ראובן במה שבידו בלבד, ולא ישלם לו שמעון יותר. ר"ם פ"י דשותפין: טען ראובן ששמעון ידע בפחת זה, יגלגל על שמעון שאינו יודע בודאי סכום הפחת הזה. ואם לא עסק בשותפות זו שמעון ישבע שאינו יודע זה ההפסד ויפטר. ולא עוד אלא היה זה המנה הנשאר ביד שמעון, חולקין אותו בשוה, שאין השותף מן הנשבעין ונוטלין כדי שישבע ויטול מה שביד חבירו, אלא נשבע ונפטר או נוטל מדבר שהוא תחת ידו. והזהר בדין זה, שכבר טעו בו בעלי הוראה, עד כאן ר"ם פ"י דשותפין: 
טען שמעון יש ללוי עלי חוב בסיבת זו השותפות מאה, אם היה בידו כדי החוב והיה יכול ליתנו ללוי, נאמן ונותנים החוב ואחר כך מחשבין. ואם אין בידו ליתן, אינו נאמן להוציא מיד ראובן שותפו או מן הסחורה הידועה לשותפות, שמא קנוניא הם עושין, שמעון ולוי, על נכסי ראובן. ואפילו היה המלוה בשטר, אין ראובן חייב לשלם. אבל אם טען שמעון שראובן יודע בודאי החוב שהוא מחמת השותפות והחוב אצלו, ישבע היסת שאינו יודע שחוב זה אצלו וישלם שמעון. וכן אם יצא שטר חוב על לוי בן שמעון במאה דינרים מממון השותפות, ואמר שמעון נפרעתי והחזרתי לכיס, או שאמר קבעתי לו זמן לשנה או שנתיים, אינו נאמן, שמא קנוניא הוא עושה על נכסי ראובן. וכיצד דנים בדין זה, לוי נפטר בהודאת שמעון. ואם לא הביא שמעון ראיה, ישלם מביתו ויתבע לוי בסוף הזמן שאמר. וכן [כל] כיוצא בו. ר"מ פ"י דשותפין: הגננים שעשו חשבון עם בעל הגן, ונשארו אצל אחד חמשה דינרים ליתנם לבעל הגן, ונטל קנין ולבסוף מצא כי הטעו אותו בחשבון והקנין שנטל היה בטעות, אם בעל הגן נזכר מהחשבון ומודה כי היה בטעות, הקנין אינו מועיל כלום, דקנין בטעות לא מהני. ודוקא במודה בטעות, אבל אם אמר שכחתי החשבון, אין עושין מעשה לבטל הקנין. ואף על פי שהגנן חבירו מודה שהיה קנין בטעות, אין  הודאתו כלום, וכן [כתבו] רי"ף ור"ח שאין מבטלין הקנין אלא או בהודאת בעל דין או בראיה ברורה. ואיתיה פ"ק דגיטין גבי הנהו גנני וכו'. וטעות הנמצא, אכתוב עוד בענין אונאה, שער השלישי של דרך הרביעי. 
סליק דרך שני בס"ד 

צרור הכסף הקצר הדרך השלישי שער א 
================================ 
א) השותפין שיש ביניהם דבר לחלוק, כשיש בו דין חלוקה חולקין. ואפילו אין בו דין חלוקה, אם קנו מהם קנין מספיק, כגון פלוני קבל רוח פלונית, וקנו מידו, אין חוזרים בהם. ומקום שיש בו דין חלוקה נקרא כל שאילו יחלק ושמו עליו [אז] חולקים, כגון שישאר לכל אחד ארבע אמות על ארבע אמות. פחות מזה אין חולקין: וכופה אחד לחבירו להבדיל בין חלקו ובין חלק חבירו, כן [כתב] רי"ף: וכשאין בו דין חלוקה, אם כל אחד מכיר חלקו, חולקין: וכל זמן שהם שותפים, בין שירשו בין שנתנו להם במתנה בין שקנו חולקין כשיש בו דין חלוקה, או אם קנו מהם אפילו אין בו דין חלוקה. וכן אם שכרו, אם יש בו דין חלוקה, חולקין: 
ואין חזקה להיזק ראיה, רי"ף בתשובה, וכן ר"ם פ"א ופי"א דשכנים, וכן [כתב] הרשב"א דקוטרא ובית הכסא אין להם חזקה. לא כן [כתבו] ר"י ן' מיגש והראב"ד דיש לו חזקה: והיזק ראיה הוי בין בבית בין בחצר, ואפילו בריחוק מקום, ואיתיה פ"ק דבתרא גבי שני בתים בשני צידי ר"ה וכו'. וכן [הוא] בתשובה לרשב"א: ואם הגביה חבירו עד שמנע לחבירו ראיית הפרדסים, אינו נקרא היזק ראיה, בתשובה לרבינו מאיר הלוי: ומי שכתב המחילה להיזק ראיה או עשה קנין או שנתנו לו* במתנה, [כתב] רבינו תם דאינו מועיל כלל בקוטרא ובית הכסא, דיאמר סבור הייתי לקבל וכו', כמומים בכתובות. ור"ם [כתב] מועיל אם מחל בקנין, פ"ז דשכנים וכן [כתב] ר"י הזקן: ורבינו יצחק ב"ר מרדכי [כתב] דאפילו בלא קנין [מועיל], והראייה מעבד [דאמרינן] לימא ליה זיל וכו' בקידושין. וכן [כתב] הרשב"א דאפילו בראייה אין לו חזקה: ובמקום שיש בו דין חלוקה, אפילו אין בו היזק ראיה, חולקין. וכן [כתב] הרשב"א בתשובה. ובשער חמישי של דרך זה באות ב' תראה עוד מזה: 

ב) בשאין בו דין חלוקה אין כופין לחלוק, ויש בו דין גוד או אגוד, ואפילו אין מעות לנתבע. ודוקא שהתובע אומר שיקנה או ימכור, אבל כשאינו אומר אלא שימכור אין תביעתו תביעה, רי"ף פ"ק דבתרא: וארבע אמות על ארבע אמות שאין בהם כדי לזה ולזה שאמרו גוד או אגוד, לאו בארבע אמות שלפני הפתח, דבהנהו לא אמרו, שצריך לפרק משאו, [לכן] אין בו דין גוד או אגוד. פ"ק דבתרא והרשב"א: והאומר בדבר שאין בו חלוקה "טול אתה השיעור ואני אטול הפחות" אין שומעין לו, משום שונא מתנות יחיה: ואם אין לשניהם אלא שלש אמות, יש אומרים שאין בו דין גוד או אגוד, דאפילו יגוד אינו ראוי לו כלל. והרמב"ן [כתב] דיש בו דין גוד או אגוד: ובדבר שאין בו חלוקה, כמרחץ ובית הבד, אין חלוקת הימים חלוקה, ויגוד או יגוד חבירו. וכן [כתב] ר"ם פ"א. והרשב"א [כתב] דהוי חלוקה: 

ג) דינא דגוד או אגוד אינו אלא ביורשים או מקבלי מתנה, ולא בשנים שקנו או שכרו טרקלין, כי לדעת שותפות לקחוהו, ה"ר יונה. להוציא מר"ם [שכתב] דאפילו בכל יש דינא דגוד או אגוד. והראב"ד לא [כתב] כן. והרשב"א כר"ם. וטעם דסבור היה לקבל וכו': ובשטרות אין בהם דין גוד או אגוד, שאינם אלא ראייה, הרשב"א והרמב"ן: והיכא שיש לשותפים שפחה או טלית, ואין כדאי בטלית לזה ולזה, אית דינא דגוד או אגוד. ואם יש להם שתי שפחות שאינן שוות לא יאמר טול היפה בעילוי ואני האחרת, או בהפך, שאין זה דין גוד או אגוד. אלא או יקח שתיהם הוא או חבירו. ובספרי הקודש אין חולקים בזמן שהם בכרך אחד. ובזמן שהם בשני כרכים, כגון נביאים וכתובים וכל אחד לבדו בכרך אחד, ויש מאלו שנים מכל מין, חולקים: 

ד) כשחולקים השותפים, מקום רוחב הכותל משל שניהם. וכפי המנהג שנוהגים השותפים עושין הכותל, ואם נהגו להבדיל* בהוצין ועצים עושים. ומחיצת מחצלת אינה מחיצה, ואפילו במקום שנהגו [מנהג] שטות הוא, רבינו תם. ובעיר שאין בה מנהג שהיא חדשה, אין כופין רק בפחות שבמחיצות הנזכרות במשנה: ואם עושים הכותל אבן מעורב עם סיד, א"צ לשיעור רוחב שהזכירה המשנה, אלא אפילו פחות על פי בקיאים: ואם אחד רוצה לבנות בשלו, ולבנות בנין פחות, הרשות בידו. והרשב"א [כתב] דאין רשות בידו. ובמקום שאין קפדים על ראייתם זה לזה י"א שאין כופין לבנות. והרשב"א [כתב] דכופין לבנות כותל: וגובה המחיצה, לפחות ארבע אמות. וכל אחד נותן בהוצאה. ובחצר היכא שכנס בשלו ועשה חזית, ראיה שהוא בנאה לכותל זה. וי"א דבחצר אינה ראיה, דלא תיקנו חזית רק בגנה, שיראה חבירו אותה, וכן [כתב] הרשב"א בשם ר"י ן' מיגש, לאפוקי מאחרים [שכתבו] דאפילו בחצר: והיכא דנפל כותל השותפין, האבנים של שניהם. וכן בכל עסק שהוא מוחזק לשני שותפים, אין חבירו מחזיק בו שהוא כולו שלו. וכן [כתב] רי"ף גבי אפילו נפל לרשות אחד מהם וכו'. וכותל האבנים שנפל לצד גנתו של חבירו, ולא רצה בעל האבנים לפנותם, אם חבירו רוצה, אין שומעין לו אם אמר הרי הם שלך, ואם רצה חבירו ליקחם אין בעל האבנים יכול לחזור בו. איתיה פרק המקבל: ואין כופין לעשות כותל המבדיל בגנות ובבקעות, אלא אם רצה כונס בשלו ועושה כותל: ואם האחד נעץ קורות בכותל, והאחר לא נעץ מצדו, אין זו ראיה שהכותל שלו, דשמא לא הוצרך לנעוץ, לכך לא נעץ. ה"ר יונה: ואם עשה חלונות בכותל, כאלו שעושים להטמין חפצים, אין זו ראיה. רק אם יש עדים שעשאן בשעת הבנין הוי ראיה שהכותל שלו: ואם הגביה האחד הכותל למעלה מארבע אמות, ולא רצה חבירו לתת בו חלקו, ואחר כן גלה בדעתו דניחא ליה במה שהגביה חבירו, כופין אותו ונותן חלקו. פ"ק דבתרא: המקיף את חבירו משלש רוחותיו, ועמד וגדר את הרביעית, אף על פי שעד עתה לא יכופו אותו לתת במה שהקיף חבירו, עתה גלה  דנוח לו בהיקף, ומגלגל עליו את הכל. פ"ק דבתרא: הגגין העשויין לדירה, יש בהם דין היזק ראיה, וכופה למחיצה, אבל באחרים לא אבל צריך לעשות מחיצה עשרה טפחים. ואם הוא סמוך לחצר חבירו, כופין [כדי] שיהא נתפס כגנב, ר"ם: וי"א שאם הגגים רחוקים שלא ירגיש חבירו בהיזק ראיה, יכוף למחיצה: 

צרור הכסף הקצר הדרך השלישי שער ב 
================================ 
א) חלק בכור וחלק פשוט יהבי אחד מצרא וכו', איתיה פ"ק דבתרא. וכשיש לאחין שדה לחלוק, נותנים לבכור שני חלקיו ביחד דלא בפיזור. אבל אין נותנים לאחד מהם חלקו סמוך לשדה שלו אם לא יעלה בדמים או כשיפול הגורל: והיבם נוטל שני חלקיו בגורל ויחשב לו כאילו הוא שנים. ופעמים על פי הגורל יבואו לו בפיזור, מה שאין כן בבכור שחושבין בחלקיו כאילו הם אחד ונותנים אותן במקום אחד, ואיתיה פ"ק דבתרא: האחים החולקים, ויש לאחד שדה לבן המצר התובע לבן מצרו, נותנים לו שם חלקו, דלא אמרו עילוי רק כשאין בן מצר אלא האחד. 
וכשאחד מן השותפים רוצה לעלות, עולה לכמה לא על פי ב"ד: ויש דרך שיוכל להביא הענין לרצונו, שיאמר כך אתן בעילוי ואקח בלא גורל או תקח אותם בלא גורל בעילוי זה. ולא יתנו הם כלום, שאינם מצרנים. ה"ר יונה: והעילוי שהאחד מעלה בדמים וחבירו בקרקע, שומעין לזה המעלה בקרקע, כי ארץ ישראל בקרקע העלוה. רמב"ן: והיכא שיש באותה שדה עידית וזיבורית, ורוצה בן המיצר ליטול חלקו מן הזיבורית, הדין עמו: והאחין שחלקו, כיון שעלה הגורל לאחד מהם קנו כולם, בבא בתרא פרק בית כור ור"ם: ודוקא מה שקנו כולם בעליית הגורל, אבל כל זמן שלא הגרילו לגבי מי שנפל הגורל אין חוזרין, אבל האחרים חוזרים בחלוקה, רבינו שמואל: ואחרים [כתבו] דאפילו כולם קנו אם נפל הגורל לאחד: 

ב) בן המצר מסלק לאחר שבא לקנות בצדו ולאחרים שאינם בני המצר, ואיתיה פרק המקבל ור"ם פרק י"ב דשכנים, משום ועשית הישר והטוב בעיני ה' אלקיך: שכן ות"ח, ת"ח קודם. קרוב, נמי ת"ח קודם. שכן וקרוב, טוב שכן קרוב מאח רחוק. וכל אלו [כאשר] אין אחד מהם בן המצר אלא כולם רחוקים מן הקרקע, אלא כל אחד קודם לחבירו משום הטוב וגו'. ואי קדים חד וזבין לא מפקינן מיניה: דין בן המצר אינו אלא דוקא בשדה, אבל בכל דבר שכותל חוצץ לא, רבינו תם ורבינו מאיר הלוי פרק המקבל. והרשב"א [כתב] דיש [דינא דבר מצרא] אפילו בבתים. וכתב וכן נהגו, כן [כתב] בתשובה: והיכא שבא הקונה ונמלך עם בן המצר ונתן לו עצה שיקנה לו, בטיל דינא דבר מצרא אא"כ קנו מידו. ואיתיה פרק המקבל. (או) אי נמי שסייע לו באבנים או ש(נ)ראה אותו סותר ובונה. ולא מיחה ור"ם פי"ד דשכנים: וכן בן המצר שנעשה שליח הקרקע על קונה אין מחילה גדולה מזו, ר"ם פי"ד דשכנים. ואם בן המצר אינו בריא או אינו בעיר או הוא קטן אחר שקנה קנוי: 
והיכא שהמוכר מכר לזה במאה ולאחרים לא ימכור אלא במאתים, כשיסלק בן המצר לקונה יתן לו מאתים, דאם לו עשה טובת הנאה, לאחר לא יעשה ולא ימכור רק במאתים. ואם קנה שוה מאה במאתים, וטען בן המצר קנוניא עשו ביניהם, נשבע לוקח בנקיטת חפץ, ואיתיה פרק המקבל: והיכא שבא המוכר והתרה בבן המצר, אם תרצה בכך קנה ואם לאו הרי אני מוכר, אם לא נתן מעות מי שקנה קנוי. ואם אמר אלך ואטרח, אין שומעין לו, זולתי אם הוא אמוד שיבא מיד. ואין נותנים זמן לבן המצר. כל זה פרק המקבל: יש דברים שהקונה זוכה ולא בן המצר, כגון שהלוקח רוצה לבנות הקרקע ובן המצר לזרוע: וכל הערמה שיעשו לבטל דין בן המצר אינה כלום, דעת המפרשים: מתנה אין בה דינא דבר מצרא, זולתי אם יש בה אחריות, ואיתיה פרק המקבל: והיכא שנודע שכתב מכר ומתנה, אינו מבטל דינא דבר מצרא, הרשב"א: ורב נטרונאי [כתב] אפילו נודע שטר המכר, המתנה מועלת, וכן ראוי לדון כדברי הגאון: והיכא שקבל הנותן אחריות סך ידוע עליו, יתן לו בן המצר כמה שקבל עליו אחריות: 

ג) והיכא שבן המצר מסלק לקונה ונותן לו דמים, אין לבר מצר אחריות על הקונה. שלא כדעת הר"ם. וכן כל הדינין דמצר אין לו עם המוכר אלא עם הלוקח: והטורף קרקע שקנה הלוקח סמוך לבן המצר, בן המצר מסלקו, ר"מ פי"ג דשכנים: המוכר כל נכסיו לאחר, אין בן המצר מסלקו. ואם אמר בן המצר אני אקנה כל הנכסים, אין שומעין לו. והמוכר לבעלים הראשונים, שמתחלה כשקנאו היה מאלו שבאים לקנות עתה, אין בו דין בן המצר. והקונה מן הגוי אין בו דין בן המצר, דארי הבריח לו. והמוכר לגוי אין בו דין בן המצר, דאינו בכלל ועשית הישר והטוב, אבל משמתין אותו המוכר עד שיקבל עליו כל אונס שיבוא מחמת הגוי: וקודם שיקבל, אם בא שום אונס אינו מחוייב המוכר, הראב"ד: 
והשוכר את השדה, אין בן המצר מסלקו. והשוכר את השדה אין לו דין בן המצר שיסלק הוא ללוקח: וראובן שמשכן שדה משמעון, ואחר כך קנאו ראובן זה, אין בן המצר מסלקו. וכן אם רצון בעל השדה למוכרה לאחר, אין הממשכן מעכב, משום שאין לו דין בן המיצר: ובן המצר המעכב על ראובן שלא ימשכן השדה, פן היום או מחר יקנהו, י"א דמעכב. והראב"ד והרמב"ן [כתבו] דאינו מעכב: וראובן שמכר שדהו לשמעון באלף זוז וזקפן עליו במלוה, אם לא יתן בן המצר האלף אין בו משום דין בן המצר, הרמב"ן: משכנתא אין בה משום בר מצרא לעכב בן המצר. וגם בן המשכונה אינו מעכב למכור לאחר, הרשב"א: ולא מהני משכונה רק כשרצון הלוה למכור לו: המוכר ליתומים אין בן המיצר מסלקן, דהטוב והישר גבי יתומים: המוכר לאשה אין בו משום בן המצר. ורי"ף בתשובה [כתב] דוקא כשאינה יושבת תחת בעלה משום שאין דרכה לטרוח או בנשואה ויש לה נכסים ידועים אבל של אשה אחרת לא (או) אי נמי כל שעשאן דרך הערמה לא: המוכר לשותפין אין בו דין בן המצר. כגון מי שמכר לשותפו. כן פירש ר"מ. וי"א שהיו שותפים באותה שדה: המוכר משום מס המלך או ליתן לקבורה או למזון האשה והבנות, כל אלו טרודין הם למכור ואין בן המצר מסלקן: וכשיש מחלוקת, שהלוקח אומר כי לאחת מאלו מכרן ובן המצר אומר לא כי, על בן המצר להביא ראיה. וצריך בן המצר להביא ראיה שהוא בן המצר ושאותה שדה שמצרן לזו שאינה גזולה ושהיא מוחזקת לו, ר"ם פי"ב דשכנים: וכשיש מצרנים הרבה, כולם זוכים לפי חלקו כל אחד, ואם קדם אחד מהם וקנה מקחו מקח: וכל דבר שבא הפסד למוכר, אין בן המצר מעכב משום מצרנות במכירתו. וכשהלוקח נותן מעות, מעות קנייתו שרויין, ובן המצר קשורים כלומר שהם לו כפקדון, אין בו דין בן המצר שלא יהנה מהם: כשיש שדה לראובן, ולוי יש לו בו אילן, אין זה נקרא בן המצר: קטן שהוא בן המצר, אם רואים ב"ד שהוא זכות לסלק הלוקח מסלקין אותו. הבעל יש לו זכות בנכסי אשתו. ואם האשה בת המצר, מסולק לוקח. ומחילת האשה לא מעלה ללוקח: המוכר על תנאי, אין בן המצר מסלקו עד שיתקיים התנאי: והלוקח שבנה או סתר, נותן לו בן המצר מה שהשביח, ויכול לסלקו: והמוכר לשנים, בן המצר מסלקן: 

צרור הכסף הקצר הדרך השלישי שער ג 
================================ 
א) השותפין מעכבין בחצר לעשות בו ציור וכיור, אבל הדברים הצריכים לחצר או שנהגו לעשותם כופין אותו, כגון דלת וכיוצא בו: ומעכב אחד מבני המבוי שלא לעשות בית שער ודלת שלא יוכל להכנס בחבילתו. ואם בא אחד מבעלי אומנות למבוי, כופין אותו שלא לישב שם, שלא יפסיד לאומנין שבמבוי. ובני חצר משעבדין לבן חצר לעשות עמהם דלת ונגר. ומי שיש לו חצר בעיר אחרת, בני אותה העיר משעבדין אותו לחפור עמהם בורות שיחין ומערות ואמת המים, ולא שאר דברים. ובעיר שהוא דר משעבדין אותו על הכל. וכופין בני מבוי זה את זה לעשות לחי או קורה: כופין בני בקעה [זה את זה] לעשות חריץ ובן חריץ. כופין בני העיר זה את זה לעשות ספר תורה ובית הכנסת, תורה נביאים וכתובים, כתבו רי"ף מהתוספתא: בכל מעכבין השותפין חוץ מבית הכבוסה, כדי שלא יזלזלו בנות ישראל על גב הנהר. איתיה פרק חזקת הבתים: 
והמעמיד בהמה או רחיים בחצר או במבוי, מעכבין עליו: ואחד מבני מבוי או מבני חצר שביקש ליעשות מלמד או אומן מקיז דם או גרדי, מעכבין עליו, פרק לא יחפור. ודוקא תינוקות דגוים, אבל תינוקות דישראל שרי ואין מעכבין. והמשכיר ביתו בחצר השותפין לרופא, או אומן, או גרדי, מלמד תינוקות בשאר אומניות, או סופר יהודי, מעכבין עליו בני החצר. אבל מוכרו להם: וחנות שבחצר, עושה כלים ומוציאן לחוץ למכור, אין מוחין עליו, [אף על פי] שאינן יכולין לישן מקול הפטיש. אבל למוכרן בחצר מעכבין, שמרבה  עליהם הדרך מרוב אנשים. ואיתיה פ"ק דבתרא ור"ם פ"ו דשכנים: ובן מבוי שיש לו מרחץ, ובא בן אותו מבוי לעשות מרחץ כנגדו או בן מבוי אחר, אין מעכבין אותו. ואיתיה בגמרא ור"מ פ"ו ורי"ף: ובן העיר ההולך לעיר אחרת ומלוה בריבית, אם נותן במס המלך אין מעכבין עליו. ואיתיה בגמרא מעין זה, ור"ם פ"ו דשכנים. ורבינו תם בתשובה [כתב] אין מעכבין אם נותנין המעשר לצדקה: ורוכלין המחזרין ממקום למקום אין מעכבין עליהם, דתקנת עזרא היתה. אבל אין קובעין מקום אלא מדעת בני העיר. ותלמיד חכם קובע. והסוחרים המביאים סחורה למכור, בני העיר מעכבין, זולתי ביום השוק. ובשוק לא יחזרו בשווקים. וכשמוזילים מבני העיר אין מעכבין עליהם, ר"י ן' מיגש. ורמב"ן [כתב] דבכל צד מעכבין עליהם: 
וכמה יהא בעיר ויהיה כאנשי העיר שנים עשר חודש. ואם קנה בית דירה, הרי הוא כאנשי העיר מיד: תיקון הרחובות והדרכים אפילו מתלמידי חכמים. תיקון החומה והדלתים ושכר השומרים את המדינה לוקחין אפילו מיתומים, ולא מתלמידי חכמים. ואיתיה פ"ק דבתרא: האחים שחלקו אין להם דרך ולא חלונות זה על זה. ואיתיה פ"ק דבתרא: ושנים שקנו שדה מאחד וחלקו, לא נשאר להם זכות על חלק חבירו, כמו לגבי אחין. ושנים שקנו משנים אין לשנות מן הנזקין שהיו מקודם: ומי שיש לו חצר ובתים, וחלונותיו פתוחים לחצר, ומכר החצר, אין הלוקח נמנע מלבנות בחצירו בקרוב ארבע אמות לחלונות, לפי שהמוכר אינו משייר כלום במכירת החצר שמכר. ואם בשני אחים שחלקו אמר שמואל, כל שכן במוכר אחד ולוקח אחד: ולא יפתח אדם חלונותיו לחצר השותפין, לא מיבעיא לחצר חבירו. ואיתיה פרק חזקת: והסותם חלון חבירו ושתק, לאלתר הוי חזקה. והקונה בית בחצר אחרת לא יפתחנו לחצר השותפין. והרמב"ן [כתב] דכל שהוא פותחה לתוך ביתו ממש אין בו משום מרבה הדרך. ור"ם [כתב] פ"ה דשכנים ואחד מבני השותפים שהביא אצלו לביתו אנשי בית אחר, מעכבין עליו משום מרבה דרך. והראב"ד השיג עליו: אין פותחין פתח כנגד פתח וחלון כנגד חלון בחצר השותפין, רק אם הרחיק בענין שלא יזיק בראייתו כלל. ואיתיה פרק חזקת הבתים. אבל פותח פתח כנגד פתח וחלון כנגד חלון בר"ה. ובלבד בשל חנות לא, שיושב קבוע כל היום. ופתח כנגד פתח במבוי פותחין כל שיש למטה ממנו שלשה בתים, דהוי ר"ה. הרשב"א: וחלון כנגד חלון דהתירו בר"ה, דוקא נמוכים, אבל לגבוהים לא. כן [כתב] הרשב"א: ודין חלונות [כתב] ר"ם פ"ה דשכנים: ופתח קטן לא יעשנו גדול, אחד לא יעשנו שלש ולא שנים. ודוקא לחצר השותפים, אבל לר"ה מרחיבו, ואחד יעשנו שנים. ואיתיה פרק חזקת הבתים ור"ם פ"ה דשכנים: 

צרור הכסף הקצר הדרך השלישי שער ד 
================================ 
א) ואין מוציאים זיזין וגזוזטראות לר"ה. וי"א דהני מילי [למטה] מגמל ורוכבו, אבל למעלה מגמל ורוכבו מוציאים, רי"ף כתבו שם: ומבוי המפולש לר"ה מעכבין הבתים שלא להושיב שם דלתות, דזימנין דדחקי שם רבים. ומצר שהחזיקו בו רבים אסור לקלקלו, ואיתיה פ"ק דבתרא ור"מ פ"ה דשכנים: וכל שבררו להם דרך לעצמן, מיד הוי חזקה, הרשב"א [כתב] כן בתשובה: ובן מבוי שרצה לפתוח פתח במבוי אחר, בני המבוי האחר מעכבין עליו, משום מרבה דרך. ואיתיה פ"ק דבתרא: ובן המבוי במבוי שרצה לפתוח פתח, אין מעכבין עליו, ובן מבוי במבוי אחר מפולש פותח כל פתח שירצה. כן [כתב] רי"ף ור"ם פ"ה דשכנים: היה סתום וביקש לפותחו, אין בני מבוי מעכבין, כל שלא פרץ את פצימיו, אבל פרץ בני מבוי מעכבין. איתיה פ"ק דבתרא: ובני המבוי מעכבין לבן מבוי שלא יחזיר פתחו למבוי אחר אם פורעים מס, שמרבה עליהם המס. חמש חצירות הפתוחות למבוי שאינו מפולש, כולן משתמשות עם החיצונה, והפנימית עם כולן ולעצמה. ואיתיה פ"ק דבתרא: מי שיש לו בור לפנים מביתו של חבירו, נכנס בזמן שדרך בני אדם נכנסין ויוצא בשעה שיוצאים, ואינו מכניס לשם בהמתו להשקותה. ואיתיה פרק המוכר. וכן מי שיש לו גנה כדין זה, אם הוא לפנים מגנתו של חבירו ויש לו ליכנס בפתח ביתו: 
החלונות מלמעלן ומלמטן ד' אמות. ומכנגדן ארבע אמות. ומן הצד טפח. למעלה שלא יציץ ויראה, למטה שלא יעמוד ויראה, ומכנגדן שלא יאפיל. ומן הצד טפח, דוקא כשהוא מקיף מצד אחד, אבל משתי רוחות מרחיק ארבע אמות שלא יאפיל. וי"א דבכל צד ארבע אמות. רבינו חננאל [כתב] כן, ואיתיה פרק לא יחפור. ור"ם [כתב] דבשניהם ארבע אמות, פ"ז דשכנים: ומי שיש לו חלון ונפל הכותל שבו החלון, חוזר ומחדשו, הרשב"א: 
הפותח חלון על חורבתו של חבירו, אף על פי שעכשיו אינו מזיק לו, מעכב עליו, שמא  יזיק עליו, הראב"ד בתשובה. וכן הפותח חלון על גגו של חבירו שהוא מרעפים, ועכשיו אינו משתמש בו, מעכב, שמא למחר יעשה בענין שישתמש בו. ואם אינו מוחה בו עלתה לו חזקה. ומי שרוצה לכתוב (הודאה) [הודעה] לחבירו שיסלק החלון כשיבנה והלה אומר אין רצוני לשמור השטר, הדין עמו. דלא אמרו כותבין שובר אלא משום עבד לוה וכו'. הרשב"א בתשובה: 

ב) כשיש שני בתים בשני צידי ר"ה ודרך ר"ה עוברת באמצע ואינו רחב ארבע אמות, והגביה האחד ביתו עד שמאפיל לבית חבירו שבצדה האחר שחלונותיו פתוחים לר"ה, אין מעכבין עליו, שאין אדם משעבד קרקע חבירו בחלונותיו ובמעשיו, וכשם שכשפתח החלונות אין חבירו מעכב, שהוא נוטל מאויר ר"ה ולא מאוירו, כך אין מעכב עליו לבנות. ולא אמרו אלא בחצירות. דכשם שהוא מעכב בפתיחת החלונות שנהנה מאור חצירו, כך אם החזיק בחלונות הוא מעכב בבנין חבירו כנגדו תוך ארבע אמות. וזהו משעבד קרקע חבירו במעשיו [היינו] כל שביד חבירו למחות. אבל בנידון דידן לא היה רשות לחבירו למחות בחלונות, לכך אינו מעכב שלא לבנות, דכולם מר"ה נהנים. הרשב"א בתשובה: 
חלון המצרי אין לו חזקה, ולצורי יש לה חזקה. ואיתיה פרק חזקת הבתים. ור"ם והגאונים [כתבו] דא"צ טענה רק בגוף הקרקע, אבל בשעבוד הקרקע כגון חלונות ונטפי ושופכי וכיוצא בו לא. וה"ר יונה [כתב] דצריך וכן הרשב"א: וחלון המצרי הוא שאין ראשו של אדם יכול ליכנס בתוכה. ואם לא, שיש לה מלבן שהוא משקוף כעין קנה מכאן וקנה מכאן ולמעלה ולמטה, אף על פי שאין ראשו של אדם יכול ליכנס בתוכה, דינו כצורי והוי חזקה. ודוקא שאין בו היזק ראיה, אבל יש בו היזק ראיה אין חזקה. ואפילו מחל הנזק אסור להזיקו. רמב"ן: והיכא שהוא למעלה מארבע או למטה, מחזיק אם חלון צורי [הוא], אבל חלון מצרי, שהוא קטן ואינו עשוי לאורה, אפילו החזיק ג"ש אינו מועיל. ואם הוא למעלה מארבע אמות, בין קטנה בין גדולה, שפתחה ולא מיחה, החזיק בשלשים יום, וא"צ טענה לשעבוד קרקע אם אינו בראיה, הראב"ד והרמב"ן: וחלון העשוי לאורה, אפילו כל שהו הוי חזקה. והרשב"א פירש שהוא עשוי צר מבחוץ ורחב מבפנים. וכל שניכר לב"ד שהוא לאורה מחזיק. [כן כתב] בתשובה: וחלון העשוי לאורה שהוא למעלה מארבע אמות אין לו חזקה. והרשב"א [כתב], נהגו דיש חזקה, על פי רבינו תם: ודיני חלון ר"מ פ"ז דשכנים: 
ומי שיש לו כותל ובו חלונות, והוא לפני חצר חבירו, ובעל החצר רוצה להגביה החלונות שבכותל חבירו כדי שלא יאפילו לו בעל החצר זה הרוצה לבנות כנגדן, ובעל החצר אינו רוצה שירא פן יפול הכותל בסתום התחתונות ובפתוח העליונות, הדין עמו: (ב) אולם אם יעשה חבירו בענין שלא יפסיד ולא יחסר כלל, כופין על מדת סדום. ואיתיה פ"ק דבתרא ור"ם פ"ז דשכנים: 
האחים שחלקו, ולאחד הגיעה לו חצר העשויה לאורה ולאחר הגיעה לו אכסדרה. ובא בעל החצר לבנות, ומאפיל לפני האכסדרה, וטוען בשלי אני בונה, הדין עמו. והוא שלא שמו בחלוקתם האויר רק העצים והאבנים. אבל שמו, כבר קנאו לאור זה ומעכב שלא להאפיל עליו. איתיה פ"ק דבתרא תרביצא ואספלידא וכו', ור"ם פ"ז דשכנים. והטעם, דאין לאחים חלונות וכו' זה על זה: 

ג) זיז היוצא לחצר חבירו, עד טפח יכול למחות. ואם לא מיחה יש לו חזקה. פחות אין מוחה ואין לו חזקה. ואותם זיזים היו משתמשין בהם. ואיתיה חזקת הבתים: הקובע סולם בחצר חבירו כדי לעלות לגגו, כל שהוא מארבעה חווקין שהם כבשים, החזיק בו. פחות מזה לא החזיק. ואם הוא קבוע אפילו במסמר, אף על פי שהוא פחות  מארבעה חווקים, החזיק. ואיתיה פרק חזקת הבתים: והעושה מרזב להוציא מביתו [מי גשמים] שיפלו בחצר חבירו, והחזיק, כשם שהם אינם יכולים לעוקרו כך הוא משועבד לתת להם אותם המים הנזחלין בו. ואיתיה פרק חזקת הבתים ור"מ פ"ח: ואם בא להגביהו שיפלו המים ממקום גבוה, אם מזיק מעכבין עליו. ואם היו יורדים מנוטפין הרבה ורוצה לקבצם בצנור אחד, הרשות בידו. וכל שהוא מוסיף בהיזק בשנותו, אין שומעין לו: והקובע קורה בכותל חבירו, הוי חזקה מיד, אם ראה חבירו ולא מיחה: 

ד) הבית והעלייה של שנים שנפלה, כל שלא ניכר יחלוקו. אבל ניכר, זה נוטל שלו וזה שלו בעצים ובאבנים. ואם רצה בעל העליה לבנות ובעל הבית אינו רוצה, יבנה הבית בעל העליה וידור בו. אף על פי שהוא נמצא בעיר אינו צריך להביאו לב"ד,  שאין לו עמו דין, רק עם [בעל] הקרקע שהוא משועבד לו. ואיתיה התם פרק הבית ור"ם פ"ד [כתב] כן. וכשבונין לא ישנו מכבראשונה, רק לחוזק הבנין. וכשנוטפין המים מן העליה לבית, אם מיד נופלים כשנוטלים לידים שאין שם מעזיבה עליהם מתקן. אבל יש שם מעזיבה ואין למטה תקרה. וכשה[ן נוטלין ידיהם] המים נופלים, התחתון מתקן: נפתחה העליה פחות מארבע אמות אינו יורד למטה. יותר מארבע אמות יורד לבית לדור ער שיתקן בעל הבית את העליה, שאינו דר חציו למעלה וחציו למטה. ואיתיה פרק הבית והעליה. ושם, הכותל והאילן שנפלו לר"ה והזיקו, פטור מלשלם. נתנו לו זמן ב"ד, שהוא שלשים יום, לסתור, ונפל בינתים, פטור: 

צרור הכסף הקצר הדרך השלישי שער ה 
================================ 
א) לא יחפור אדם בור סמוך לכותל חבירו, ולא שיח ומערה ואמת המים ונברכת כובסים, אא"כ הרחיק מכותל חבירו שלשה טפחים. והנזק משום מים. אבל לחפירה לחודה א"צ הרחקה כ"כ. ולא ישתין מים בצד כותל חבירו. אם הוא מלבנים מרחיק ג"ט, מאבנים בכדי שלא יזיק. וזריעה וחרישה או נטיעות אילן מרחיק שלשה אפילו של אבנים. כן [כתב] ה"ר יונה: מרחיקים את הריחים שלשה מן השכב שהיא תחתונה, שהם ארבעה מן העליונה, שלא יניד הכותל. ור"ם פ"ט דשכנים [פירש] משום הקול: מרחיקים התנור שלשה מן הכליא, שהוא בטנו של תנור, שהם ארבעה מן השפה. ועובי כותל התנור מכלל שיעור השלשה טפחים: ולא יעשה בבית תנור אלא אם [כן] יש גובה ארבע אמות עד התקרה. ואיתא פרק לא יחפור כל זה. ואם הזיק, כל אלו משלמים בית תנור או השאר: 
ולא חנות נחתומים וכיוצא בו תחת אוצרו של חבירו. ואם קדם החנות לאוצר אין מעכב עליו בעל האוצר שדעתו עכשיו לעשותו, זולתי אם גלה בדעתו לעשות אוצר, כגון שרבץ וכיבד או פתח חלונות לצורך האוצר קודם החנות, מעכב שלא לבנות חנות. ואיתיה פ' לא יחפור: וחנות נחתומים מטעם שעושה אש תדיר, ומפסיד החנות. והאומר אני אשמור שלא יבוא לך היזק, אינו כלום, הואיל ומצוי ההיזק: 
והבא לבנות כותל בצד כותל חבירו, אינו מרחיק כלל, רק אם היא עיר חדשה (ש)מרחיק ד"א שידושו בו רבים ויחזיקו קרקע שבין הכותלים. ואיתיה פרק לא יחפור. מרחיקים את האילן מן העיר כ"ה אמה, ובחרוב ובשקמה חמשים, משום נויי העיר. מרחיקים את הגורן הקבוע מן העיר חמשים, מפני הרוח שמוליך התבן המזיק. מרחיקים את הנבלות ואת הקברות ואת הבורסקי מן העיר חמשים אמה. ומרחיקים את המשרה מן הירק. וכן כרשינים מן הבצלים של חבירו, שהם מפיגים טעמם. מרחיקים החרדל מהדבורים ששוכנים בכוורתם, שאוכלים העלים ומפסידים הדבש: מרחיקים האילן מן (קבור) [הקבר] ומן שדה חבירו ארבע אמות. ובין אילנות (לאילנות) [לגפנים] כפי ראות בני אדם, ה"ר יונה. ואם היה גדר בינתים א"צ הרחקה: אילן הנוטה לתוך שדה חבירו קוצץ מלוא מרדע ע"ג המחרישה. וכל אילן [סרק] כנגד המשקולת, ר"י בן מיגש ור"ם פרק עשירי: 

ב) מי שהוא עני ויש לו חורבה והחזיקו שכיניו בנזקין, כגון שהיו כותשים שומשמים, והיו מנידים הקרקע, ועכשיו בנאו ומנידים בכתישה את ביתו, מעכב עליהם, דמתוך שהיה עני לא עלה בדעתו לבנות ולא מיחה. אבל עשיר שעשו כזה בחורבתו והיה לו למחות ולא מיחה, אף על פי שעכשיו אין מזיקין לו, לכשיבנה יזיקוהו. וכיון  שלא מיחה החזיק הכותש. ואיתיה פרק לא יחפור גבי פפי יודנאה. ושיעור הנידנוד כדי שינדנד כיסוי המונח על פי החבית. וי"א שינדנד הבית או מה שבתוכו כנידנוד שכיסוי הכלי מנדנד כשהאשה מביאה מים בראשה או נידנוד כיסוי הכד כשבאה מן הנהר והכד בראשה. וגרמא בנזקין פטור אבל אסור: 
אין חזקה לקוטרא ובית הכסא. ומי שהוא ידוע שנפשו קצה באחד מהנזקין, אין להם חזקה. ומה שאמרו קוטרא ובית הכסא ה"ה כל דבר שהוא ידוע שנמאס בו. וכן [כתב] רבינו חננאל. והכי איתא גבי אפיקו לי קור קור מהכא, פרק לא יחפור: וא"צ עם החזקה טענה לולי כשמחסרו קרקע, אבל בשעבוד קרקע אפילו מטעם סבלנות די, הר"ם פי"א דשכנים. ורבותינו הצרפתים וה"ר יונה [כתבו] כשאינו מחסרו ממון צריך טענה וכן [כתב] הרשב"א: 
והמוחל בנזקין ובקנין [כתב] ר"ם דמועיל. ורבינו תם והרשב"א [כתבו] דקנין אין [לו] צורך במחילה כדאיתא בקידושין, וכל שלא מועיל בלא קנין, אפילו בקנין נמי לא [מועיל]: 
כשיש מחלוקת בין הניזק למזיק, שהמזיק אומר אתה מחלת לי והניזק אומר לא מחלתי, והנזק הוא [נזק] שיהיה לו חזקה, על הניזק להביא ראיה שלא מחל. (ו)מכיון שראה שמיחה או שלא ראה עד עכשיו: ואם הנזק הוא [נזק] שלא יהיה לו חזקה, כעשן וכו', על המזיק להביא ראיה שקנה מיד הניזק. ואם לא, ישבע ניזק היסת. ר"מ פי"א: 

צרור הכסף הקצר הדרך השלישי שער ו 
================================ 
א) כל חזקה של שנים לגבי נתבע הוא, אבל המערער א"צ לחזקת ג"ש אם יש עדים שהיה של אבותיו אפילו יום אחד. וצריך הנתבע לטעון שמכרה המערער ואבד השטר. ואין אומרים [לו] הראה השטר, דטפי מג"ש לא מזדהר בשטרא. אבל אם טוען חזקה לחודה אינו כלום, דחזקה שאין עמה טענה אינה כלום: וחזקת מקום בבית הכנסת הויא חזקה בג"ש, אם החזיק כאורחא דעלמא במופסקות אפילו הולך למעריפה, פירוש עסק, או בימי אבלו, או חולה. כן השיב הרשב"א. ובעל העיטור כתב כן שהודה לו רבינו תם: באילן, שלש פעמים שאוכל פירותיו הוי חזקה, אף על פי שהן פחות משלש שנים: וניר לא הוי  חזקה. זרעה שנה והובירה שנה וזרעה שנה, שנת הזרע עולה: וחזקת הבתים שהם עשויים ליום ולילה צריך שיעידו השכנים שלא הרגישו שהוציא כליו מן הבית ההוא ולא יצא הוא ג"כ לדור [חוץ] מביתו. ושנים שהעידו שדר יום ולילה די. הרשב"א: מי שבאים להעיד על חזקתו, זה אומר אכלה שני חזקה חטים, וחבירו מעיד שאכלה שעורים, הוי חזקה ואינה הכחשה, דבין חטים לשעורים אין בני אדם משימים דעתם לברור: השוכרים מעידים, כל שדמי השכירות בידם שאינם נהנים כלום בעדותם. ואם קיבל מעות השכירות ורוצה המשכיר להחזירם לרשות השוכרים ויעידו, [כתב] הרשב"א בשם רבותיו דמועיל. וראיה מההיא דחזקת הבתים דדנים דיינים אם הסתלקו עצמם זולתי ס"ת. [אבל] הרשב"א עצמו [סבר] דאינו מועיל, דהתם משסילק עצמו אינו ירא ואינו מתבייש כלל, אבל הכא בהחזיר מעות לשוכר מתבייש מן המשכיר שעשה לו לפנים משורת הדין, ונמצא שהוא נוגע בעדות: וחזקת ג"ש דימים ולילות, דוקא אי טעין מערער, אבל הבית דין לא יטענו רק כי מקבלים סתם העדים משלש שנים, זולתי ברוכלים המחזירים ממקום למקום. ואם מערער זה הוא (מהם) [מאותם] שהם הולכים בימים ואינן באים לביתם אלא בלילה, טענינן להו שמא לא החזיק זה אלא כשאינם בביתם. כן [כתבו] הרב רבינו יונה ור"י בר' מרדכי: וחנויות שדרכם בימים ולא בלילות הויא חזקה בשש שנים, שלא כרמב"ם ז"ל דדי אפילו בג"ש בימים ולא בלילות פי"ב דשכירות וטוען: 

ב) יש דברים שאוכלים אותם ואין אכילתם חזקה, שאוכלים שלא כדרך בני אדם, כגון שנים שקנו שדה, זה אכלה אגה וזה בדו, לא הוי חזקה אם לא כתבו שטר מתחלה שעל תנאי כן קנו או הודע הדבר. אבל אם הודע הדבר החזיקו. ואיתיה פרק חזקת הבתים גבי ההיא אמתא וכו'. והטעם דמהני בשטר שעשו זה לזה להשתמש או לאכול בתנאי זה, משום דאית [ליה] קלא: שלשה לקוחות, זה שנה, וכן חבירו, הוי חזקה. ומצטרפין לשלש. ודוקא בשטר, דאיכא קלא: אכלה האב שנה והבן שתים, או בהפך, הוי חזקה. וכל זה בשטר שעשו מאכילה זו. דאי לא, יאמר מתוך שלא אכלה אחד ג' רצופים לא חשתי לערער: וקטן המחזיק צריך למחות בו, (בזה בן) [בבן זה] האמור למעלה. וי"א דדוקא גדול אמרו דהוי חזקה אבל קטן לא: המוכר שדותיו א"צ לפרוט שדותיו, שדה פלוני ופלוני. דעת המפרשים: 
אכלה כולה חוץ מבית רובע, לא קנה אותו בית רובע, אפילו שלא היה ראוי לזריעה היה לו לעשות בו שאר תשמישים, פרק חזקת הבתים: אכלה ערלה הויא חזקה, דהואיל ונהנה בזמורות החזיק, רבינו חננאל. ור"ם [כתב] שאכל הפרי באיסור החזיק: אכלה שחת הויא חזקה, במקום שזורעין לשחת: אכלה תפתיחא לא הויא חזקה, פירש רבינו חננאל שלא חרשה רק שהוגשמה ונשבה הרוח וזרח השמש ונתבקעה [הארץ] כעין חרישה וזרע: ורבינו האיי ז"ל פירש, פתח צנורי המים לתקן השדה, ולא הויא חזקה שלא נהנה, כניר [וכמו] זרע כורא ועייל כורא לא הויא חזקה, שלא נהנה, ולכך לא מיחה: הזורע במקום שבעל השדה מפקירו, כגון סביבות השדה, לא הויא חזקה, דלא הקפיד למחות: 
יש דברים שאינם חזקה בשותפים, כגון מעמיד בהמה בחצר חבירו, ומעמיד תנור וכירים וריחים, ומגדל תרנגולים, ונותן זבלו, אינה חזקה. ואחרים דעלמא הויא חזקה: שדה שיש בו שלשים אילנות, ואכל עשרה בכל שנה עד שלש שנים, ומפוזרים בכל השדה, החזיק בכולם. אבל הוציאו ולא אכל לא הויא חזקה. איתיה פרק חזקת. הר"מ(ב"ן): או שהוציאו כולם ובזזו קצת ואכלו אילן זה ולא זה, אף על פי שלא אסף כל הפירות. ויש אילן שזה מוציא שנה והם לא הוציאו כבנות שוח, דמשעת חניטתן עד לקיחתן שלש שנים, ומיירי בהם. והראב"ד לא [כתב] כן: 
אם המחזיק שלח דורון למערער [פירות] מאותה שדה [לאלתר] הויא חזקה. ואם טוען המערער אריסי הוא זה, נאמן. כל זה פרק חזקת הבתים: 
והאומר אלך ואכרות דקל פלוני שקניתיו מפלוני, והלך וכרתו, נשבע שקנאו וזכה, דלא חציף למימר ולמיגזר אי לא קנייה. וכן היורד לשדה חבירו ולקט, (ו)אף על פי שהשדה  בחזקת בעליו, הפירות מכי לקטן זה הם כמטלטלין, ונאמן בשבועה שהם שלו, דאינו מעיז פניו ואוכל פירות של אחרים. ור"מ [כתב] כן: 

ג) האומנים והאריסים והאפוטרופסים אין להם חזקה, דלא קפדי אהדדי: השותפים מחזיקים זה על זה, כל שיש בו דין חלוקה ולא מיחו. אבל אין בהם דין חלוקה לא: האומנים אין להם חזקה, כגון מי שהוא אומן באותה שדה. ירדו מאומנותם יש להם חזקה: האריסים, כגון שהיה אריס למשפחתו, כיון שהוא אריס של בתי אבות אין הבעלים מוחים ואין להם חזקה. ואם ירד (מאומנות) [מאריסותו] והחזיק ג"ש הויא חזקה: 
האיש בנכסי אשתו, כגון נכסי מלוג שלה, אין לו חזקה. האשה בנכסי בעלה נמי אין לה חזקה. הבן בנכסי אביו והאב בנכסי בנו, אין להם חזקה. ובן האומן והאריס והאפוטרופא יש להם חזקה: 
הגזלן אין חזקה, וכן כל מי שידו תקיפה, כגון ראשי גליות והגוי, מפני שהם בעלי זרוע אין הבעלים מוחים. ובן הגזלן נמי אין לו חזקה, אפילו הביא ראיה שהודה בעל הקרקע לאביו שמכרה, דאי לא הודה הוה ממטי ליה ולחמריה לשחוור. בן בן הגזלן יש לו חזקה, אם בא בטענת אביו. אבל בטענת אבי אביו אין לו חזקה: 
הבא מחמת גוי הרי הוא כגוי, מה גוי אין לו חזקה אלא בשטר אף ישראל הבא מחמת גוי אין חזקה אלא בשטר. ור"ם פי"ד דטוען [כתב], ותחזור השדה לבעלים בלא שבועה, שלא תיקנו שבועה אלא לישראל. והראב"ד [כתב], בשבועה, דלישראל נשבע, אף הבא מחמת גוי: ואם יש שטר לגוי איך מכרו ישראל, לא אמרינן שכפאו, והויא ראיה. וכן [כתב] הראב"ד: ואם אמר הישראל הבא מחמת גוי "לי נתן הגוי שטר שמכרה לו ישראל, ואחר ג"ש לא נזהרתי בו", נאמן מיגו שיאמר ממך קניתיה ואכלתיה ג' [שני] חזקה. רבינו חננאל ודוקא שטוען שאותו שטר היה מקויים או שהיה מכיר חתימת העדים, ואם כן כשישראל קונה הקרקע מגוי ואותה קרקע היה מישראל יש לו לערער בשעת מכירה. שאם לא כן אף על פי  שהוא בא מחמת גוי יטעון הקונה מה שהוא אמור. הרשב"א: 
אין מחזיקין בנכסי חרש שוטה וקטן ולא הם בנכסי אחרים. אין מחזיקין בנכסי קטן אפילו החזיקו ג"ש אחר שהגדיל. הרשב"א והראב"ד: מי שנודע או יצא קול שהשדה היא של יתומים, ואכלה אחר [כך] ג', לא החזיק, דאותו קול הוי כמחאה. ואיתה גבי רבה בר שרשו דנפק עליה דאכיל ארעא דיתמי ואמר שיהיה טוען לקוחה [היא] בידי ואמרו לא מצית אמרת וכו': 
ומי שבא השדה לו בתחלה בתורת משכונה, י"א שאינו יכול לטעון לקוחה היא בידי. והעיטור בשם ר"י ן' מיגש והרי"ף רבו וכן רבינו תם [כתבו] שיכול לומר חזרתי ולקחתי: והאוכל פירות השדה בחיי אבי היתומים נאמן לומר חוב זה יש לי אצל אביכם, וגובה בלא שבועה, מיגו שיאמר לקוחה היא בידי. ר"ם פי"ד. והראב"ד [כתב] דוקא בשבועה: אין מחזיקין בנכסי בורח מחמת אימת מלך. ור"ם [כתב] כל זה פי"ד דטוען: אין נשבעין על החזקה, דחזקה כשמה. דעת כל המפרשים: 

ד) מחאה בפני שנים ואצ"ל כתובו, וכותבין. ואפילו המוחה במדינה אחרת מועיל, דחברך חברא אית ליה וכו'. פלוני גזלן הוא, לא הויא מחאה. גזלן ולמחר אתבענו לדין, הויא מחאה: זה בגזלנות, אבל האוכל בתורת משכונה או שכירות, אינו צריך רק שיודיע עדים כי אותו קרקע הוא בשכירות אצלו ולמחר אסלקנו די. ר"ם פי"א דטוען: ואם אמר המוחה "לא תאמרו לשום אדם" לא הויא מחאה, רק כשאומר "לדידיה", [דמשמע] "אבל לאחרים תאמרו": צריך למחות בסוף כל שלש. אבל אם עמד [ומיחה] אחר ג"ש לא הויא מחאה: ואם מיחה שלא בפניו הויא מחאה. ואם היתה שעת חירום אין לו חזקה אפילו אכלה כמה שנים: והבא לעיר ויושב שם שלשים יום ולא מיחה, וטוען כי טירדת השוק מנעתו מלמחות ומלראות דירתו, י"א דלא הויא חזקה. ורי"ף [כתב] דוקא שלא ידע המערער במה שדר חבירו, אבל יודע אין זו טענה: 
ומי שהחזיק בבית, וטען המערער כי לא רצה לערער עד הנה כי היה לו בית פנימי שהיה נכנס ויוצא בו דרך זה ולא חש בדירתו בבית החיצון, צריך לברר איך דר בו בשופי הוא לבדו. ודוקא שיש עדים למערער שהיה של אבותיו. ואיתיה פרק חזקת: המערער שאומר היום שאמרת שקנית הבית ממני אני הייתי בארץ מרחקים באותו יום, [כתב] רי"ף שצריך לברר המחזיק שהיה עמו במדינה. וי"א דאפילו טוען הייתי בארץ מרחקים כל ימי חזקה הוי טענה, ואיתיה גבי בשכוני גואי הוה יתיבנא וכו': המחזיק צריך לברר אכילתו בסוף שלש שהיה עמו המערער בסוף ולא עירער, אבל קודם אינו כלום: המוכר שדה בעדים אין לך מחאה גדולה מזו, דאם הקרקע אינו של מוכר יודיעו העדים למי שהוא מוחזק בו: 
והמחזיק בקרקע, ובא המערער, וטען המחזיק "אמת כי שלך היתה אבל פלוני מכרה לי שאמר קנאה ממך", ולא היו עדים שהיה של אבותיו של מערער, יאמר לו המערער "כיון שאתה מודה שהיתה שלי צא מן השדה", וטוען עם מי שמכרה (ו) "לאו בעל דברים דידי את". ואיתיה בגמרא והרי"ף: וכן כל כי האי גונא שאין עדים זה ולזה: והיכא שיש עדים שמי שמכרה לזה דר בו יום אחד, אבל המחזיק לא אכלה ג"ש, יוציאו הקרקע מרשותו. דאפילו יהיה ברשות המוכר שזה המחזיק בא מכוחו, בהודאה זו שאמר שלך היתה היה מפסיד, דלא היה זוכה משום מיגו שמכחיש שהיה שלך, דהא מודה, והודאתו כמאה עדים דמיא, הרשב"א [כתב] כן: 
והיכא שבא מי שמכרה למחזיק זה וטען עם המערער, ואומר המערער איני דן אלא עם המחזיק, יכול לומר המוכר אין רצוני שיהא לקונה שום תערומת ממני. ואיתיה במציעא ובבא בתרא: והיכא שהפסיד המחזיק בהודאתו ובטענתו אצל המערער, אינו חוזר על המוכר, כי הוא הפסיד שהודה. כן [כתב] הרב רבינו יונה, וגם הרי"ף. לאפוקי מרבינו שמואל [שכתב] שיחזור אצל המוכר: 
המערער על שדה שהחזיק שלש, ויש עדים שהיה מאבותיו, וטען המחזיק שבא ונתייעץ עם מערער זה בעת שקנאה והשיב המערער "אותו שמכר לך הוא גזלן ידוע ולכך יעצתי לך לקנות דהראשון קשה ואתה נוח לי", ודאי טענת מערער טענה. ואיתיה בגמרא: ואם כפר ואמר "לא נתתי לך עצה מעולם", והביא עדים המחזיק, מחייבין למערער, דהודאה גדולה היא, דדוקא כשטוען השני נוח לי וכו', הא לא טעין הכי חייב. כן [כתב] הרשב"א: 
העורר על השדה והוא חתום עליה בעד, אבד זכותו, משום שעשה מעשה בחיתום. וכן [דעת] חכמים אף על פי שאדמון חולק. ודיינים של קיום, והם עוררים על השדה, לא אבדו זכותם, דחותמים על ידיעת העדים אף על פי שלא קראו השטר. העדים העוררים והם חותמים בשטר  שדה שעוררים, אבדו זכותם, הואיל ועשו מעשה. אבל בדיבור בעלמא לא. והטעם, שאינן חותמין אלא אם [כן] קראו. המחזיק בשדה, ואמר לו המערער שלי היא ואתה באת אלי אתמול [ושאלתני] אם ארצה למוכרו, אין זו טענה. דיאמר המחזיק קונים בני אדם [כדי] שלא יהיה להם תגר בשהיו עדים למחזיק משלש ולמערער שהיה של אבותיו: 
מי שהחזיק בשדה, ואמר המערער, שקודם שקנאה הוא, לקחה המערער מאותו שמכרה לו, ומראה השטר מד', ואמר המחזיק "מה שאני אומר שהחזקתי לאו דוקא שלש אלא זמן גדול ולכך אמרתי חזקה דבכל שני חזקה שנים הרבה": והרשב"א [כתב] דאפילו אמר שלש בפירוש טוען שנים הרבה, כי מה שאמר שלש, משום דעיקר חזקה שלש. והני מילי דאכלה ז', דהוי חזקה ג' קודם מכירת מערער, ולא פחות: 

ה) זה אומר של אבותי וזה אומר של אבותי, והביא מערער עדים שהיה של אבותיו, וזה הביא עדים שהחזיק בו שלש, נעמיד אותה ביד זה שהביא עדים [שהיה] של אבותיו: ואף על פי שאמרו טוענים ליורש וללוקח, אין טוענים להם בשבילו כי מה  [שאמר] של אבותיו שרצה לומר שלקחוה מאבותיך, שאין טוענים אלא כשהם טוענים מספק. כי כל טענתם מספק יש לבית דין להחזיק טענתם ולאמת. אבל מה שטוענים בריא, כי הכא, אין טוענים להם לפרש דבריהם. ועוד [כתב] הרשב"א שאין טוענים להם עד שנשאל את פיהם מה טענתם, כי שמא יטענו בריא, ועל טענת בריא דנין מיד. כל זה כתב הרשב"א: חזר המחזיק וטען "אין דאבהתך היא וזבנתה מינך והא דאמרי דאבהתי דסמיכי עלה כאבהתי", זו טענה נכונה, כל שנותן אמתלא לדבריו שאינו מכחיש דבריו הראשונים. ואם יצא מב"ד אינו חוזר וטוען. ודין חוזר וטוען כתבתיו בדרך שני שער שני. ור"ם [כתב] האי מעשה פט"ו דטוען. וכל זה בגמרא: 
זה הביא עידי אבותי וג' חזקה, וזה ג' חזקה, מוקמינן ביד זה של אבותיו וחזקה, דאוקי חזקה בהדי חזקה, ואבותיו טפי: ואם חזר והביא האחר עדים שהיה של אבותיו נעמידנה בידו, ולא חיישינן לזילותא דבי דינא. ואיתיה בגמרא. ורבינו חננאל [כתב] דוקא שזה שהביא מקודם של אבותיו, חבירו היתה הקרקע ברשותו מקודם ועכשו הוציאו לזה של אבותיו, וחזר מי שהיה קרקע תחלה בידו והביא עדים גם הוא של אבותיו שמוציאים ונותנים לו גם כן. אבל אם מתחלה לא היתה השדה מוחזקת ביד אחד מהם, וזה אומר של אבותי ושלשה, וזה גם כן, ולא הביא האחד ראיה מחזקה, ושמוה ברשות של אבותיו, אפילו יביא האחר עדים מכאן ואילך שהוא של אבותיו אינו מועיל. ורמב"ן והירושלמי [כתבו] כן: 
מי שמערער [על] שדה ויש עדים של אבותיו, והמחזיק אין לו עידי שלש רק שמראה שטר קנייה, ואמר מערער שהוא מזוייף, והודה כי מפני שאבד שטר האמיתי עשה זה כדי להראות, אמר רבא מה לי לשקר, לימא אמיתי הוא זה, אלא ודאי אמת נמצא בפיהו ונאמן. וכן [פסק] רשב"א: ור"ם פט"ו [כתב] בזה דטוען: 
המערער על השדה וטען לוקח ממך לקחתיה ואכלתיה שלש, והביא עדים משתים, אמר רב נחמן הדרא ארעא והדרי פירי, דהא איכא עדים דאכל פירות. וכן כשמביא עד אחד שאכל שלש, ואמר מערער גזלת ממני ולא אכלת רק שתים, ישבע מערער ויחזיר הקרקע, ולא הפירות. רי"ף. והטעם, דאין שם עדים שאכל פירות רק בהודאתו: והטוען כשחבירו הביא עדים משתי שנים ולא יותר "לפירות ירדתי ואיני חייב לשלם", נאמן, ואין אומרים "הראה השטר", שאין עושין שטר לפירות. ואיתיה בגמרא: זה אומר של אבותי וזה אומר של אבותי, ואין לשניהם ראיה, אמר רב נחמן כל דאלים גבר: וכשאין אדיקות בה לזה יותר מלזה. אבל אם מוחזקים בה חולקין, כגון גבי טלית. ודין זה בכל ענין, בין קרקע בין מטלטלין: 

ו) המערער על הבית, ואמר הדר בה "מפלוני לקחתיו שלקחו ממך", והביא עדים שדר בו אותו מוכר אפילו יום אחד, בזה די חזקה וא"צ להביא עדים שהמוכר לקחו מהמערער, אלא נאמן זה שדר בו מגו שאמר ממך לקחתיו. ור' חייא אמרה וכן הלכה: ומה שאמרו טוענים ללוקח, אמנם ראיה כי האי שדר בו המוכר יום אחד צריך. והבא מחמת ירושה, אף על פי שאמרו טוענין נמי ליורש, ראיה כי האי שדר בו אביו צריך להביא,  ואם לא הביא אפילו החזיק זה הבן שלש אינו מועיל: מי שבא בשטר ובחזקה, כגון שהביא המערער עדים שהיתה של אבותיו וזה המחזיק בא בשטר שלקחה ממנו וגם הביא עדים שאכלה שלש בתחלה, נדון תחלה בשטר שאומרים לו לקיים השטר ואם לא נתקיים השטר סומכים על החזקה. ואיתיה התם. ור"ם [כתב] ישבע היסת שלקחה ממנו: 
טוענים ליורש וללוקח, ואיתיה פרק לא יחפור. וי"א דכשם שאין טוענים להם עד שנדע דאותו שמכרה או הורישה יכול למכור ולהוריש. ומה שאמרו שיביא ראיה שדר בו יום אחד המוכר או המוריש, [הטעם שכשם שהוא עצמו אינו נאמן אא"כ דר בו יום אחד] כך אין מחזיקין את היורש ולוקח בחזקת שהם יורש ולוקח עד שיביא ראיה שהוא לוקח או יורש, ואף על פי שהביא עדים כי המוכר או המוריש דר בו יום אחד צריך להביא ראיה שהוא  לוקח או יורש. הא לאו הכי לא טענינן עלייהו, ויטענו הם עצמם: ודוקא כשבאים מכח שאותו מערער מכרה למי שלקחוהו ממנו, אבל אלו הבאים מכח טענתם שמחזיקים בקרקע וטוענים שלקחו מזה, נאמנים כפי טענתם. והרשב"א [כתב] דאפילו בטוען שני חזקה נמי בטוען ממך קניתיו או אתה מכרתו לראשון נאמן: 
נכסי הגוי אין להם חזקה [אלא] הרי הם כמדבר וכל המחזיק בהם זכה. וכן כשמכרו הגוי לישראל, זכה המחזיק כהפקר עד שיבוא השטר לרשות הקונה. ולוקח השני אינו חייב להחזיר המעות ללוקח זה שמכרו לו הגוי. כן [כתב] רבינו שמואל. ורבינו האיי בשער י"ד של ממכר ומקח שמחזיר לו הדמים, וכן [כתב] רמב"ן, משום דהאי ראשון מסלק ליה גוי ומשתרשי ליה הני זוזי ללוקח שני והאחריות על הגוי המוכר, הרשב"א [כתב] כן. וכל זה פרק חזקת הבתים: והגוי הכותב שטר לישראל ממכירת הקרקע, כותב קודם שיתן ישראל הדמים. דאם כבר נתן הוי השדה כהפקר ויזכה בה אחר, והוי ככותב שדה שאינה שלו. ומיהו זה המחזיק בקרקע שקנה מגוי נקרא רשע, דהוי כעני המהפך בחררה וכו'. ואי איכא הורמנא דמלכא שלא יזכה אלא מי שיכתוב שטר או הנותן דמים, ינהגו על פיו: 
העושה (מכר) [מצר] בתוך של חבירו ושתק חבירו או בא וסייע עמו, הויא מחילה, ואיתיה פרק חזקת הבתים גבי רב ענן שקל בדקא וכו'. והיכא שלא החזיק כדין, תחזור הקרקע והפירות, ואיתיה התם. וכל חזקה שאין עמה טענה, כגון האחים שחלקו או הנותן מתנה לחבירו, בנעל וגדר ופרץ סגי, ואיתיה בפרק חזקת הבתים: 

צרור הכסף הקצר הדרך הרביעי פתיחה 
================================ 
בענין קניית קרקעות ועבדים ומטלטלין ובהמות ופירות וקנין סודר 

צרור הכסף הקצר הדרך הרביעי שער א 
================================ 
א) הקרקע נקנה בכסף או בשטר. ואם הוא מקום שכותבים השטר לא קנה במעות עד שיכתוב השטר. אבל אם פירש שיקנה באיזה מהם שירצה בין בכסף לחוד בין בשטר לחוד, קנה. ונפקא מינה דמכיון שנתן הכסף אם ירצה מוכר לחזור אינו יכול לחזור. כל זה פ"ק דקידושין. וה"ה אם התנה המוכר כן: 
ואין הקרקע נקנה בפחות משוה פרוטה. והמוכר שחייב ללוקח מעות אין הקרקע נקנה בהם, דמלוה להוצאה ניתנה, ואיתיה פ"ק דקידושין. לאפוקי מר"ם [שכתב] דנקנה במלוה פ"ז דקנין. והראב"ד השיג עליו: האומר לחבירו תן מנה לפלוני ויקנה שדה זו, או קנה שדה זו, קנה מדין ערב, וכן [כתב] רבינו מאיר הלוי ופירוש רש"י פ"ק דקידושין: הקונה בכסף והוא מקום שאין כותבין שטר ונתן מקצת דמים, אי עייל ונפיק אזוזי לא קנה אלא כנגד מעותיו. ואי לא עייל ונפיק אזוזי קנה כל הקרקע באותן מקצת דמים. ובמקום שכותבים, לעולם לא קנה עד שיכתוב השטר: 
והקרקע נקנה בשטר. כיצד, כתב לו "שדי מכורה לך" או "נתונה לך", כיון שהגיע שטר לידו קנה. ואמר שמואל דוקא במתנה אבל במכר עד שיתן דמים. ובמוכר שדהו מפני רעתה, אפילו במכר קנה, והכי אוקמוה ההיא דשדי וכו': 
ושטר הקנאה י"א דאינו נקרא אלא כשכותבים מכורה לך וכו', אבל מכרתי אינו לשון הקנאה וכמקום שאין כותבים דמי. והעיקר דשטרות שלנו שטרי הקנאה הם, דהוי "מכרתי" כמו "מכורה", כמו נתתי כסף השדה שפירושו אתן: 
והקרקע נקנה בחזקה. כיצד נעל גדר ופרץ, לאלתר הוי חזקה. ולא בעי שלש אלא למוכר אומר לא מכרתי. ופירוש נעל, נעילת דלת או פתיחת דלת, כעושה בשלו. לא כן [כתב] רבינו שמואל, דאפילו קביעת מנעולים [מהני]. וגדר ופרץ, ואפילו נתן צרור והועיל החזיק. ואיתיה פרק חזקת ור"מ פ"ז דקנין: 

ב) מסירת מפתח אינו מועיל רק [לענין] שאצ"ל לך חזק וקנה. ואיתיה פרק שור שנגח את הפרה. ור"ם פ"א דקנין [כתב] כזה. לאפוקי מרבינו שמואל [שכתב] דמהני במכר ושכירות ומתנה ואחים שחלקו: 
הקונה בחזקה במקום שכותבים השטר, י"א דלא קני עד שיקח השטר. כן [כתב] רמב"ן. ורבינו האיי בתשובה [כתב] דבמקום חזקה אפילו כותבין באותה העיר שטר א"צ לשטר, [והטעם] חזקה אלימא. והוא דלא עייל ונפיק אזוזי: והקונה קרקע ויצאו עליו עסיקין, כתוב בדרך ראשון שער עשירי: 
המוכר שדהו בקנין סודר, אפילו לא נתן דמים קנה, [כך כתבו] הרשב"א ור"ם פ"ה. והעיטור [כתב] לא מהני סודר אי עייל ונפיק אזוזי: 
המוכר שדהו שלא באחריות ויצאו [עליו] עסיקין, אם עד שלא החזיק בה, יכול לוקח לחזור בו. ואם משהחזיק בה אינו יכול לחזור. ואיתיה פ"ק דמציעא. ופירש הרשב"א החזיק בה, כגון אחר שיצאו עליה עסיקין עשה חזקה דדש, דגלה [דעתיה] דניחא ליה. אבל לא החזיק בה אחר העירעור, [אז] אף על פי שקודם עשה בה חזקה חוזר. והוא ז"ל [כתב]  דוקא החזקה שעשה שהיא דש אמיצרא, שהיא קלה, אבל נעל גדר ופרץ, אפילו קודם העירעור אינו יכול לחזור בו. וכל שכן אם עשה מעשה מעולה מאלו החזקות שקנה: שביל של כרמים, פירש רי"ף מכר לו שביל להלוך בו לכרמים, נקנה בהילוך. איתיה חזקת הבתים. ורוחב כדי שיטול חבילה של זמורות ויחזירנה. ואי מסיימי מחיצתא אין לו כי אם שקיל כרעא ומנח כרעא. ור"ם [כתב כן] פ"ק דקנין: מכר עשר שדות בעשר מדינות, ומכרן לאחד, כיון שהחזיק באחת מהן קנה כולן. ואם לא נתן דמי כולן לא קנה אלא כנגד מעותיו. ואיתיה פ"ק דקדושין: ודין זה במתנה ושכירות, מי שהחזיק באחת קנה כולם, ולשכירות עד מלאות לו הזמן: החזיק בקרקעות לא קנה עבדים, דעבדא כמקרקעי, נמצא דאין קרקע נקנה אגב קרקע ואיתיה פ"ק דקמא. וכן [כתב] הרשב"א. וראיה [מדכתיב] ויתן להם אביהם מתנות רבות לכסף וגו' עד ערים בצורות, מטלטלין אגב קרקע ולא קרקע אגב קרקע: וקרקע שאינו ראוי לזריעה או לגדר ופרץ [כתב] הר"ם פ"א דקנין דמחזיק במשטח פירי, כגון צחיח סלע. והראב"ד [כתב] דלא נאמרה חזקה זו רק לטענה כתשמיש, שלא מכרה. אבל למיקני ארעא לא מהני ולא מידי. אבל נראה דלא דמי לחזקת נעל, שעשה מעשה וזה אינו עושה: והגוי כבר כתבתי שאינו קונה אלא בשטר. וישראל הבא מחמת גוי הרי [הוא] כגוי ואינו קונה אלא בשטר: 
המוכר שדהו ונתן הלוקח עירבון, כגון מי שמכר שדה באלף זוז ונתן לו לוקח מהם מאתים זוז, כל החוזר בו ידו על התחתונה, [כשחוזר בו המוכר] אם רצון חבירו ליקח מעותיו או להניח, הרשות בידו, ויטול קרקע כמה שנתן. וכן כשחוזר בו לוקח, אם רצון המוכר לתת לו מעותיו או ליתן לו בהם קרקע, הרשות בידו. ואיתיה פרק השוכר את האומנים. ודוקא עייל ונפיק אזוזי, אבל לא עייל ונפיק אזוזי קנה לוקח, ואין מחזיר לו מוכר, ושאר המעות עליו חוב. ועייל ונפיק אזוזי אפילו לא פש גביה אלא זוזא לא קנה, רי"ף שם: 

ג) המוכר [שדהו] מפני רעתה אפילו עייל ונפיק [אזוזי] קנה. ודין האמור אפילו במטלטלין ואפילו משכן, ר"ם פ"ח דקנין. ונקרא עייל ונפיק אזוזי (מיד) [מי] שדוחק המוכר. אבל אם קבע לו זמן וכשהגיע זמן דוחקו אין זה נקרא עייל ונפיק אזוזי, דכיון שנתן זמן לא היה דחוק מתחלה למעות ואינו יכול לחזור בו. ולא כן [כתב] הראב"ד [אלא] אפילו קבע זמן אי נפיק ועייל אזוזי יכול לחזור בו. וכן [כתב] רבינו חננאל. והרשב"א כלשון ראשון: 
האומר אי מזבנינא להאי ארעא לדידך מזבנינא ולא פסק בכמה, אף על פי שקנו מידו, אם  מכרה לאחר קנה האחרון, ודוקא למטה. ואי אמר לדידך מזבנינא במאה, וזבנה לאחר בעשרין טפי, אמר רב כהנא קנה קמא, רב אחא סבר בתרא קני, והילכתא כרב אחא. ואם רצה הראשון ליתן כמו זה יקנה השדה, דאם במאה קנאו כל שכן ביותר. ודוקא שהקנו לראשון מהמוכר בדמים הקצובים מעכשיו, וכשירצה למוכרה, בכי האי קנה, ולא בענין אחר. כל זה [כתב] הראב"ד. והרשב"א כרב אחא דאמר התם דבתרא קנה, ואמרינן דכי אמרינן דקנה אפילו הוסיף כמה. ואיתיה פרק אחרון של ע"ז: המוכר שדהו בכמה שישומו אחרים קנה, דסמיך דעת המוכר. ואיתיה התם בע"ז: 

ד) המוכר שדהו לדעת שיעלה לירושלים, ובשעת המכירה לא גלה, רק כי קודם היה רגיל לומר כי דעתו לעלות שם, אמר אביי הוו דברים שבלב ולא הוייאן דברים, ואיתיה פ"ב דקידושין: המוכר שדהו לדעת שיעלה לא"י, וגלה בעל המכר, ועלה ולא דר שם, שלא הוכן לו שם דירתו. אדעתא דסליק, והא עלה. ואיכא דאמרי הוא, וכן הלכה. פ"ב דקדושין: המוכר שדהו לדעת שיעלה, ולא גילה בעת המכירה. רק שהיה רגיל לומר כן. ולסוף לא עלה. אמרינן אי בעי סליק: 
והמוכר שדהו ואמר וכתבו לו השטר, ולסוף חזר בו שאין רצונו שיכתבו לו השטר, חוזר בו. שאינו רוצה שיכתבו לו שטרות (ויוציא) [ויצא] קול עליו שלא יזלזלו בנכסיו. ואם אמר על מנת שיכתבו לו שטר, כשם שאינו חוזר בשדה כך בשטר. איתיה פרק הספינה. וכזה בדרך א שער ט אות ב: המוכר שדהו על תנאי, אם נתקיים קנה, ואם לא נתקיים התנאי אינו כלום: המוכר ביתו ואמר לכשיהיו לי מעות תחזירהו לי, אסור ללוקח. דדירתו כריבית, ואין המקח קיים. ואיתיה פרק איזהו נשך: והמוכר שדהו ואמר לשליח הקונה, אם יהיו לי מעות יחזירו לי הקרקע. וענה השליח אתה והקונה קרובים ויתפשרו*. ודאי לא סמכה דעת המוכר למכור אלא לדעת שיחזירוה לו בהיות לו מעות, ולא הוו זביני. ואיתיה פרק איזהו נשך גבי את ונוולא אחי וכו': 

ה) מי שאנסוהו למכור, וקיבל המעות, המקח קיים. דתליוה וזבין זביניה זביני, כדאיתא פרק חזקת גבי טבי דתלא לפפא. ורי"ף [פסק] כן. ור"ם [כתב] ואפילו לא קיבל המעות בפני עדים: והרשב"א [כתב] דוקא קיבל כל המעות ולא מקצתם: ואי מסר מודעא קודם לעדים, אפילו החזיק לוקח כמה שנים לא קנה: וצריך שידעו העדים שמחמת אונס מוכר. אבל אם להם לא נתברר, אין מועיל הודעת עצמו. והנותן מתנה באונס א"צ שידעו העדים באונסו דאמר. ובמתנה גילוייא בעלמא הוא. ואיתיה פרק חזקת הבתים ור"ם פ"י דקנין: ורב האיי [כתב] גבי מתנה אפילו לא מסר מודעא אלא גילוי דעת סגי, דדוקא במכר קניא אגב אונסא דזוזי: ובמתנה אם קיבל עליו אחריות ושלא מתוך האונס מתנתו מתנה, כדשמואל גבי סקריקון עד שיכתוב אחריות: 
ואי מסר מודעא וידעו העדים באונס הויא מודעא וכותבין. ואם לא ידעו כותבין לו אותה מודעא בלא ידיעת אונס. אבל לאו מודעא מיקרי אי לא אתידע אונסא בסוף, ואיתיה התם פרק חזקת הבתים: ואונס ממון כגון שמפחידו חבירו אם לא תמכור לי אני אעשה בענין שתפסיד ממון, הוי אונס. וראיה מההיא משכנתא דאחזיק תלת שנין ולסוף היה אומר לקוחה וכו'. וכן [פסק] רבינו חננאל. ואיתיה פרק איזהו נשך. ומי שהטמין עדים לשמוע איך מפחידו חבירו, הוי כמסירת מודעא. והמפחיד לחבירו בהכאה, ויכול לעשות, הוי אונסא, וכותבין למוכר מודעא באונס: ומאן דחתים אמודעא שפיר חתים אמכירה, ואיתיה פרק חזקת הבתים: 
ומי שמסר מודעא, וביטלה בעת המכר, המקח קיים. ועל זה כותבין "בביטול כל מודעא". ואם נאנס נמי על הביטול, ומסר עוד עליו מודעא, מודעיה מודעא, וכן עד כמה. וכתבו תקנה לזה בביטול כל מודעי. והרשב"א [כתב] דאינו מועיל רק אם יכתוב שהוא פוסל כל עידי מודעא. וכענין נאמנות שפוסל את כולן בהאמינו לו: המוכר שאמר בפני האנס לעידי* המודעא* כי מרצונו מוכרו, אינו כלום. וכן אם הודה בפני עדים שקיבל המעות, דמתוך אונסו מודה כל זה. ואיתיה פרק חזקת הבתים: ובחמסן שנותן מעות, רק שכופה למכור, צריך מודעא. אבל בגזלן א"צ מודעא, ר"ם. והראב"ד חולק עליו: והקונה בדבר שאין בו ממש, וקנין דברים, וקונה קרקע בשם חבירו, ואם כופין להחזיר לשם הקונה, ומקנה דבר שאינו ברשותו, וקנין מאימתי חוזר, ומכירת קטן בקרקע, כל אלו הדינין כתובים בדרך הראשון: 

צרור הכסף הקצר הדרך הרביעי שער ב 
================================ 
א) המטלטלין אינן נקנין בכסף בשטר ובחזקה. בכסף, אף על גב דדבר תורה מעות קונות, חכמים תיקנו משיכה, ואיתיה פרק הזהב. ולא בשטר, דלא מהני רק לדבר שהוא מסויים כקרקע ועבדים, ולא במטלטלי. הרשב"א [הביא] ראיה, שטרא בספינתא למה לי מטלטלא הוא, פרק הספינה. ועיקר הדין קידושין פ"ק. ואינן נקנין בחזקה, כדמוכח התם, מילתא דליתא במטלטלי לא קתני, דהיינו כסף שטר וחזקה, פ"ק דקדושין: 
ובמטלטלין יש שלש קניות, מסירה משיכה והגבהה. מסירה אינה קונה אלא או בר"ה או ברשות שאינה של שניהם. ומסירה דוקא מיד מוכר ללוקח, ולא באמירה לחודה ר"י בר' מרדכי. וי"א דאפילו באמירה לחודה. משיכה בסימטא או ברשות של שניהם. הגבהה בכ"מ ואפילו ברשות מוכר. ואיתיה פרק הספינה. (ודין) [וכן] אפילו לא הגביהה אלא שלשה טפחים קניא ואיתיה פרק המניח בבא קמא. מידי דבר הגבהה בהגבהה, מידי דבר משיכה במשיכה. ובמידי דבר הגבהה לא מהניא משיכה. רבינו חננאל [כתב] דמהני משיכה אפילו במידי דהגבהה: וכלים גדולים, כתיבות וחביות, הם כספינה, ובמסירה. וכלים הקלים אינם נקנים במסירה, הרשב"א. והראב"ד [כתב] דאפילו קלים במסירה קני: 
והיכא שאמר המוכר ללוקח, קנה במסירה בסימטא, או קנייה אחרת שאין דרכה לקנות בה ולא תיקנו חז"ל, אין זו קנייה, דאינו תלוי בחפץ המוכר: וכל שאין הקנייה קנייה, אי איתניס איתניס למוכר: והשוכר מקום המטלטלין, אפילו הם ברשות מוכר קנה. וכן אם עליית הלוקח מושכרת למוכר קנה לוקח מטלטלים, דגזירת נשרפו חטיך בעלייה ליכא דאיהו טרח בדליקה שהעלייה שלו. רי"ף פרק הזהב: והיכא דניחא ליה דליקני לוקח בהגבהה ולא במשיכה או בהפך, הכל תלוי במאי דניחא למוכר. דהאומר אי אפשי בתקנת חז"ל שומעין לו. והרשב"א [כתב] דהוא הדין אם הקנייה מדאורייתא, ככסף בקרקע, דוקא דניחא ליה: 

ב) האומר לאשה הרי את מקודשת אם אקבל ממך מנה, או היא שאמרה הילך מנה ואקדש לך, מקודשת אם הוא אדם חשוב, דמתהניא בקבלתו מתנה ממנה: ובממון אם אמר קנה קרקע וקח מנה [כתב] רש"י דאינו כלום אפילו הוא אדם חשוב. ורבינו חננאל [כתב] דאפילו בקרקע קנה בכענין זה וכן במטלטלין. ורמב"ן [כתב] דוקא בקרקע אבל במטלטלין איך תחשוב ההנאה לכלי לקנות בו מטלטלין. והרשב"א [כתב] דאפילו במטלטלין: 
נכסים שאין להם אחריות נקנין עם נכסים שיש להם אחריות, אפילו אינם צבורים באותו קרקע שמקנה אלא חוץ מהם. ואיתיה בקידושין פ"ק. וכשהם צבורים, אם קנה קרקע קנה אותם, ולא בעינן אגב, ר"ם ז"ל. והראב"ד [כתב] דבכל צד בעינן אגב: שדה לאחד ומטלטלין לאחר, לא איפשיטא. ואף על פי שאמר לו קנה אגב אותו קרקע והחזיק האחר  בקרקע, לא קנה מטלטלין, ואם תפס לא מפקינן מיניה, ר"ם פ"ג: יד אפטרופין כיד היתומים. ואם הקנה שדה לאפטרופוס, ומטלטלין ליתומים, קנו. הרשב"א: 
המוכר המטלטלין אגב קרקע דקני, דוקא אי יהיב דמי כולן, אבל אי לא יהיב דמי כולם לא קנה אלא כנגד מעותיו, ואפילו לא עייל ונפיק אזוזי. ורבא אמר הכי פ"ק: והמוכר עשר שדות נמי דוקא אי יהיב דמי כולן. והמקנה מטלטלין קנין גמור אגב קרקע אין צריך לדמים, כיון שפירש, אף על גב דבקרקע לא קני בלא דמים, הרשב"א: והקרקע שמטלטלין  נקנית אגבה, אפילו כל שהו. כדאמרינן כל שהו חייב בפיאה ולכתוב עליו פרוזבול ולקנות נכסים שאין להם אחריות: 
והמקנה אגב קרקע צריך שיהא לו קרקע, כדאמרינן פ"ק דקידושין. ונהגו להקנותו אגב קרקע בארבע אמות אף על פי שאין לו, כי אין לך אדם שאין לו ד"א או מושאלין או  מושכרין. (גליון: ובאורחות חיים דאין ישראל בלא ד"א בא"י: והמקנה באגב א"צ לסיים רוח קרקעו שמקנה לו בו, כן [כתב] הרשב"א: המודה שמטלטל פלוני הוא של פלוני, קנה בהודאה. וכן [כתב] הרשב"א: והקונה קרקע בכסף ואמר למוכר על מנת שתחזירהו לי אותו מנה, קנה, דמתנה ע"מ להחזיר שמה מתנה. ואיתיה פ"ק דקידושין ור"ם פ"ה דקנין: 

ג) קניית העבדים: עבד כנעני נקנה בכסף בשטר ובחזקה. תנא אף בחליפין, ושמואל אמר אף במשיכה. בחזקה כגון שהתיר לו מנעלו או הוליך כליו אחריו לבית המרחץ. ודוקא כל אלו העבודות המיוחדות לעבד שמשמש בו רבו, אבל שאר מלאכות כגון שאמר תפור לי בגד זה או עשה לי מלאכה אחרת אינו קונה, שאינו עבדות אלא אכילת פירות, ואכילת פירות אינה קונה קרקע: ובפני רבו אצ"ל לך חזק וקני, אלא דוקא שלא בפני רבו: וקנין סודר נקנה בו עבד. ובמשיכה עבד נקנה בה. ועבד קטן כבהמה, אף על גב שלא תקפו נקנה. והעבד נקנה לעצמו בכסף ע"י אחרים. ובשטר שכתב לו רבו הרי אתה בר חורין, דגיטו וידו באין כאחד. ויוצא בשן ועין וראשי איברים שאינם חוזרים, כמו שכתב רי"ף ור"ם בהלכות עבדים. וכל זה פ"ק דקידושין: 
והנותן מתנה לעבד הרי היא של רבו, ואפילו בעל מנת שאין לרבו רשות בה, עד שיאמר על מנת שתצא בו לחירות, או שתאכל מהם או שיעשה מהם דבר מיוחד. ואיתיה פ"ק דקידושין כרבי אליעזר אליבא דרבנן. ועניני עבדים אין מצוי כל כך, וא"צ להאריך. ועבד עברי אינו נוהג אלא בזמן שהיובל נוהג: 

ד) קניית הבהמות, בין בהמה גסה בין דקה, נקנית במשיכה, ואף על גב דיכול להגביהה ואמרו מה שדרכו להגביה דוקא בהגבהה ולא במשיכה, שניא בהמה דמסרכיא, פירוש שמתחבטת בקרקע. ואם הגביהה קנאה, דהגבהה קונה בכ"מ: וכיצד במשיכה, קורא לה והיא באה, הכישה במקל. ומקום המשיכה כתוב למעלה: המוכר עדר, משקנה או משך משכוכית, שהיא ראש העדר והכל נמשך אחריה, ואיתיה פרק שור שנגח את הפרה: האומר לחבירו משוך פרה זו ולא תקנה אלא לאחר שלשים יום ומשך, לא קנה. ואם אמר קנה מעכשיו ולאחר שלשים יום קנה, ואפילו עומדת באגם ביום שלשים: 
המקנה עבדים וקרקעות, אף על פי שקנה והחזיק בקרקעות, לא קנה עבדים. וכן אם החזיק בעבדים לא קנה קרקעות. ואיתיה פ"ק דקידושין. ור"ם [כתב] שאם העבדים בתוך הקרקע קנה אותם. והראב"ד [כתב] דאפילו חוץ לקרקע: המקנה עבדים ומטלטלין כאחד, משך המטלטלין לא קנה העבדים. החזיק בעבדים לא קנה מטלטלין אא"כ היו על העבד והוא כפות. ואיתיה בקידושין. וכפות, דוקא ידיו ורגליו. ובה"ג ורש"י פרק הזורק דכפות וישן בעינן. ועבד כמטלטלין דמי, וכן [כתב] רי"ף פרק מי שמת. ואף על גב דלאונאה ולשבועה ולדיני שומרים כקרקע מדאורייתא מוהתנחלתם אותם לבניכם לרשת אחוזה, אבל למילי דרבנן כמטלטלי: 
המקנה בהמה וכלים שעליה, אף על פי שמשכה וקנאה, לא קנה הכלים עד שיגביהם או ימשכם בעצמם. דהוי כחצר המתהלכת, ולא קנה מה שבתוכה. ואם היתה כפותה קנה מה שעליה: אמר לו המקנה משוך הבהמה וקנה הכלים, כיון שלא הקנה הבהמה כלים נמי לא נקנו, אפילו בהמה כפותה. ואיתה בפרקא קמא דמציעא: 

ה) קניית הפירות: משך ופסק קנה, מדידה אינה מעכבת, אפילו בכור ואין רצונו ליקח אלא סאה, שהמדידה גילוי מילתא הוא. ואיתה פרק הספינה. וכן פירש רבינו שמואל: מדד מוכר ולא מדד לוקח לא קנה. מדד לוקח אין לך משיכה גדולה מזו. ואם מדד אפילו מוכר, והמדה של לוקח, אם הם ברשות שאינה של מוכר, קנה לוקח. וכן [כתב] הרשב"א וכן [כתבו] רבותיו. וכן [כתב] ר"ם פ"ד דקנין. והראב"ד [כתב] דאפילו לוקח מודד לא קנה. ובמשנה אם היה פיקח שוכר את מקומו. כליו של לוקח ברשות מוכר אי אמר קני קני. ואם קנה הלוקח כלי מהמוכר והגבהו /והגביהו/ ואחר כך הניחו שם ברשות מוכר וחזר וקנה הפירות ממנו ושם בתוך כלי זה קנה אותן*, שמפני הנאת המוכר במכירת כליו אינו מקפיד על מקומו: וכליו של מוכר אינו מקנה ללוקח, אפילו הוא ברשות לוקח, ר"ם פ"ד דקנין: 
ארבע מדות במוכרים. משנתמלאת המדה ללוקח. קודם שנתמלאה למוכר. ובמדה של לוקח, ראשון ראשון קנה. ואם היתה המדה בשנתות, כלומר ברשימות, ברשות שאינה של שניהם ובסימטא, כיון שקיבל עליו מוכר קנה. ברשות מוכר לא קנה עד שיגביהנו או יוציאנו מרשותו. ברשות הלה המופקדים אצלו, כלומר שהפקידו ביד אחד פירות, לא קנה לוקח עד שיגביהנו או יוציאנו מרשותו. ושם תמצא באורך דין הרשויות, שהם רשות הרבים, וסימטא, ורשות שניהם, ורשות שאינה של שניהם, ורשות הלה המופקדים אצלו, ורשות לוקח, ורשות מוכר. והכלים הם, כליו של לוקח, וכליו של מוכר, וכליו של סרסור. 
רשות הרבים לא קנה ואפילו בכליו, שאין לו רשות להניח שם. סימטא ורשות שניהם, והיו בתוך כליו של מוכר וקיבל המוכר למכור, קנה מדאמר ליה קני: כור בשלשים, סאה בסלע, ראשון ראשון קנה: וכליו של לוקח קונה בסימטא וברשות שניהם. רשות לוקח, אם קיבל מוכר למכור, אפילו לא מדד, ואפילו בכליו של מוכר, קנה לוקח אם פסק: כליו של סרסור, עד שלא נתמלאת המדה למוכר, נתמלאת ללוקח. ואם יש שנתות ראשון ראשון קנה: ברשות מוכר לא קנה עד שיוציאנו או יגביהנו או ישכיר מקומו. וזה הדין ברשות הלה המופקדים אצלו. ואם הגביה או משך, אפילו בכליו של מוכר קנה. 
דבר שדמיו קצובים, אפילו הגביה ואחר [כך] פסק קנה. ר"ם. וכן במסכת נדרים דמדפסק סמכה דעתו. וכל אלו הדינים פרק הספינה: 
הנוטל כלי מן האומן ע"מ לבקרו ונאנס בידו חייב, והוא דקצי דמיה וזבינא חריפא. אבל אם הוא מכר שאינו נמכר במהרה לא, דהנאת מוכר היא שיבקר אותו. וקצבת דמים דאמרי, היינו או שהוא ידוע מפעם אחרת, או שפירש לו המוכר קודם שבירת אותו כלי. ואיתיה בנדרים: 
משך חמרים ופועלים תוך ביתו, אפילו מדד ולבסוף פסק, שניהם יכולים לחזור. וזה בשלא פירקן לחצירו, אבל פירקן לחצירו פסק עד שלא מדד אינם יכולים לחזור. [שהרי*] חצירו של לוקח קונה לו, איתיה פרק הספינה, ור"ם כתבו* פ"ד דקנין: הלוקח פשתן מחבירו לא קנה עד שיטלטלנו ממקומו. ואם הוא מחובר לקרקע ותלש כל שהו קנה, בשהתנה עמו ואמר יפה לי קרקע כל שהו וקנה מה שעליה. ואיתה פרק הספינה. כל המחובר לקרקע הרי הוא כקרקע, ואיתה פ"ב דגטין גבי עציץ נקוב, ור"ם פ"ג דקנין: 

צרור הכסף הקצר הדרך הרביעי שער ג 
================================ 
א) כל הנעשה דמים באחר, כגון החליף פרה בחמור, מיד שלקח המוכר הפרה במעות אלו נתחייב בחליפיו: והחליף קרקע בקרקע, כיון שזכה זה נתחייב [זה] בחליפיו. ואיתה פ"ק דקידושין, ובתוספתא הא דקרקע: והחליף חמור בפרה וטלית ומשך פרה ולא משך עדיין הטלית לא קנה, שאין כאן משיכה גמורה. ולא אמרינן ליקני כנגד החצי שמשך, דחמור אינו ראוי ליחלק: ואם החליף מעות בלא מנין ומדה ומשקל, אלא נטלן ואמר מכור פרתך באלו, ונתנם לו קנה. ולא הצריכו משיכה משום דהוא דבר שאינו מצוי, ולא גזרו לנשרפו חטיך בעליה. ואיתה כל זה פ"ק דקידושין: אבל כור חטים שהחליף בפרה וטלית, ומשך את הפרה, קנה בחטים כנגד הפרה, דראוי ליחלק, לא כחמור: וכי אמרינן דמעות אינן קונות אלא משיכה, היכא שנתן לו מעות בלי מנין, [אבל אם מנה לו המעות] קנה אף על פי שלא משך. 
ומי שמכר לחבירו שום דבר ונתחייב הלוקח במעות, ואחר כך ראה מוכר חפץ אחד ברשות לוקח ואמר תן לי זה באותן מעות שנתחייבתי זה החפץ, קנה בלא משיכה ובלא הגבהה, רי"ף פרק הזהב ור"ם פ"ה דקנין. והראב"ד חלק עליו: ואם היה לו חוב עליו מחמת דבר אחר, לא מחמת המכר, אף על פי שרצו שניהם, לא קנה עד שימשוך או יגביה. ר"ם: 
המוכר חפץ לחבירו, זה אומר במנה וזה אומר במאתים, והלך זה לביתו וזה לביתו, ואח"כ בא זה לזה בסתם, מי שתבע את חבירו יעשה כדבריו של חבירו. אם המוכר בא, יעשה כדברי לוקח, ואם לוקח יעשו כדברי המוכר. רי"ף הביאה מהתוספתא, פ"ק דקידושין, ור"ם פ"כ דקנין: 
וקנין סודר נקנה בו כל דבר חוץ ממטבע, דאין מטבע נעשה חליפין, ואיתה פרק הזהב. וכן מלוה על פה אינה נקנית בחליפין אלא במעמד שלשתן, כמו שכתבתי בדרך שני דין מעמד שלשתן: וכשקונין, בכלי דוקא ולא בפירות. וצריך שיהא הכלי מן הקונה. דהכי הילכתא כרב דאמר הכי. רי"ף פרק הזהב: והוא חלף קרקע שקונה. וכיון שקנו קנין סודר שוב אין יכולים לחזור בהם: וקונין בכלי אף על פי שאין בו שוה פרוטה, ואיתה בפרק  הזהב: והשתא דנהיגי דקונין בסודר והמוכר תופס בראש הסודר, ואפילו בסודר דאחרים קנה, כמו שאמרו שהנותן כלי לחבירו כדי שיקנה הלוקח דקנה. ואף על פי שתפס ע"מ להחזירו, מתנה  ע"מ להחזיר שמה מתנה: ואי אית ביה שלש על שלש באחיזת הסודר, כמאן דפסיק דמי. ואיתה פ"ק דמציעא, ור"מ פ"ה דקנין [כתב] אפילו פחות משלש אם יכול לנתקו ולהביאו אצלו. וי"א דאם רצון המוכר לפסוק אותו שנותנין לו לקנות בו, הרשות בידו. ובגמרא לא אמר אלא כמאן דפסיק, ולא שיפסיקוהו, וזה הנכון: 
כשאדם לובש סודר שאול, ומקנה בו, והמשאילו לא רצה בזה ולא ידע, בעלי התוספות חשו, כשהכלה הולכת ולובשת בגדים שאולים ומקנין בסודר שלה, אף על פי שכותבים פרוזבול על קרקע שאול וארבע אמות מושאלים כמו שכתבתי לעיל: וסודר של גוי יש ספק. והרשב"א נסתפק אם נקנה: כמאן כתבינן במנא דכשר למיקני ביה, במנא לאפוקי מרב ששת דאמר אפילו בפירות, דכשר להוציא איסורי הנאה, למיקניא לאפוקי מדלוי דאמר בכליו של מקנה, ביה למעוטי מטבע. ובקנין אף על גב דלא יהיב דמי, דמיד שעביד נפשיה. כל זה  פרק הזהב: 
קנין בפני שנים, ואיתה פרק חזקת. וה"ה אם קנו בינו לבין חבירו ומודה בקנין וכל שלא חב לאחרים, דלא איברו סהדי אלא לשקרא. וכן [כתב] הרי"ף פרק האומר בקידושין. וכן [כתב] הר"ם פ"ה דקנין, ולא כן [כתב] הראב"ד: וכל שמודה בקנין ואומר "דרך היתול נטלתי" אינו כשר. דדוקא הודאה ודאית בעינן: וקנין כ"ז שעוסקים באותו ענין יכולים לחזור. וכן בשאר קניות. וי"א דדוקא בקנין סודר. וכתבתי ענין זה דרך א שער ט: 
והרבה דברים נוהגים עכשיו קנין ואין צריכים, כגון המשחרר עבדו. מדאמרינן בקידושין לימא ליה באפי תרי זיל. והמגרש אשתו, והעושה שליח, או המוסר מודעא, או מוחל חוב או פקדון, וכיוצא באלו. ור"ם פ"ה דקנין [כתב] כי אינו מועיל רק שאינו יכול לומר משחק ומהתל הייתי: וקנין דברים, או קנין לדברים שאין בהם ממש, כבר כתבתים בדרך א' שאינו מועיל: 
האי סיטומתא, פירוש שהלוקח היה עושה רשימה במקח כדי לקנותה, קניא. י"א למקנא ממש. ורבנן אמרי לקבולי מי שפרע. ובאתרא דקנו ממש [קני]. ואיתה פרק איזהו נשך. ונפקא מינה דכל שנהגו לקנות בו התגרים קונין על פי המנהג, שמנהג מבטל הלכה. וכתב ר"מ פ"ז דקנין, דוקא שעשה הרשימה בפני המוכר או שאמר לו רשום מקחך, כדרך שביארנו במשיכה ובחזקה עד כאן: 

ב) כבר אמרנו דאין מטבע נעשה חליפין. מיהו יש מטבעות שהן כפירות לגבי אחרות, כגון מעות הרעות שפסלתן מלכות, ומעות [אשר] אין יוצאין קונות את היפות, כלומר משנתן הרעות לחבירו נתחייב לתת לו היפות שהחליפו אף על פי שלא משך.  וכן הזהב קונה את הכסף, דמשנתן לו את הזהב נתחייב [לתת] לו את הכסף, כמו אם היה קונה פירות. ודין זה בלשונות זהב וכסף הם כמטלטלין דנקנין בחליפין. ודינר זהב הוי טיבעא לגבי פירי. ודוקא שיוצאים בכל מקום בההוא אתרא, אבל אי נפיק בדוחקא הוי כפירא. וכן במטבע כסף שאינו יוצא הוי כפירא לכל מילי. הרי"ף ור"מ פ"ו דקנין. וכן [כתב] הרשב"א, אף על פי שיש דעות אחרות: 

ג) נכסי יתומים הם כהקדש, ואיתה פרק הניזקין. ופי' אם מכר לגזבר הקדש חפץ בעשרה ושוה מאה, אפילו באמירה לחוד קנה, דאמירה לגבוה כמסירה להדיוט. ואם מכר חפץ של הקדש והוקר חוזר בו הגזבר אפילו משך הדיוט עד שיתן מעות דכתיב וצרת הכסף בידך. וכן אם מכר לגזבר והוזל ולא משך עדיין הגזבר אף על פי שנתן מעות  דינו כהדיוט וחוזר כיון שלא משך. לא יהא הדיוט חמור מהקדש: ואם מכר הגזבר והוזל לבסוף אותו חפץ אף על פי שלא נתן מעות, כיון שמשך דינו כהדיוט אינו חוזר בו הדיוט  הקונה, לא יהא הדיוט חמור מהקדש: וכן בנכסי יתומים, זולתי אם משכו פירות ליתומים וזול, דאפילו לא נתנו מעות אין חוזרים, שאם לא כן לא ימצאו [יתומים] מי שימכור להם פירות עד שיתנו המעות. וכן אם לקחו מעות מפירות שמכרו והוקרו, חוזרים בהם כיון שלא משכו. והוזלו אם רצון לוקחים לחזור מקבלים מי שפרע וחוזרים, שאם נחייב להם ליקח, רעה היא ליתומים, כי פעמים יצטרכו למעות ולא ימצאו מי יקנה מהם. וכן [כתב] רי"ף בהזהב ור"ם פ"ט דקנין: ודין העניים י"א שהוא כהקדש, ובאמירה. וי"א שאינם קונים אלא בדברים שההדיוט קונה בהם. ר"ם פכ"ב דקנין ורי"ף פרק שור שנגח ארבעה וחמשה. והוא כתוב גבי הקניות בסייעתא דשמיא: 

ד) הנושא והנותן אפילו בדברים, כל החוזר בו אין רוח חכמים נוחה הימנו. אבל מי שפרע אינו מקבל, דאין מוסרין מי שפרע אלא כשקנה דבר תורה, אם לא מדרבנן במעות. אבל כל דמדינא לא קני אינו מקבל מי שפרע. ואיתה פרק הזהב תניא א"ר שמעון אף על פי שאמרו אין דינר זהב קונה טלית אמרו מי שפרע וכו' יפרע ממי שאינו  עומד בדיבורו. ואיתה בירושלמי: 
והיכא שבא אונס במקח קודם משוך הלוקח, אפילו נתן המעות, אפילו מי שפרע ליכא אם חוזר בו, שהרי אין המוכר מעמיד לו המקח, וכן [כתב] רב האיי שער י"ג ספר המקח. ורבינו תם הוסיף שאינו מקבל מי שפרע אלא החוזר משום יוקרא וזולא, אבל מחמת פחד אונס אפילו לא בא עדיין חוזר בו קודם הגעת האונס ואינו מקבל מי שפרע. והגאונים ורבינו חננאל [כתבו] דוקא אם בא האונס קודם: 
ומי שנתן מעות ולא משך וחזר בו, משאמר לו מוכר בוא וטול מעותיך, המעות אצלו בפקדון ואינו חייב אלא בפשיעה. אבל חזר בו מוכר (התחלה) [מתחילה], אף על פי שאמר  לוקח בוא וטול את שלך, לעולם הם ברשות מוכר עד שיקבל מי שפרע, ואחר כך שיאמר לו טול את שלך. רי"ף פרק הזהב. והרשב"א [כתב] דבכל ענין דוקא שמעות לוקח הם ברשות מוכר, אבל אם הוציאם אף על פי שייחד לו מעות אחרות וקבל מי שפרע ונאנסו, נאנסו למוכר: 
דברים אין בהם משום מחוסרי אמנה. ואף ר' יוחנן לא אמר אלא במתנה מועטת, אבל במרובה לא סמיך דעתיה דמקבל ואין בו משום מחוסרי אמנה. פירוש מתנה מועטת, במכר דזל ונתייקר יש בו משום מחוסרי אמנה. איתה פרק הזהב: האומר לעני שיתן לו מתנה נעשה כנדר [אבל] לעשיר לא. ירושלמי רב מפקיד לשמעיה אימת נימא לך תתן מתנה לבר נש, אי מסכן הוא הב ליה, ואי עתיר אמליך בי תנינות. רי"ף כתבו ור"ם פ"ז דקנין: ואף על פי שאמרו דמעות אינן קונות, פעמים העמידו הדבר על דין תורה, בנותן מעות  לטבח שיתן לו בשר, אפילו היה לו שור שוה מאה ולא נתן לו אלא זוז, משחיטין אותו בעל כרחו. לפיכך אם מת השור מת ברשות לוקח. וארבעה פרקים הם לענין דין זה, ערב י"ט האחרון של חג וערב י"ט ראשון של פסח, וערב עצרת, וער"ה. ואיתה פרק אותו ואת בנו: 

צרור הכסף הקצר הדרך הרביעי שער ד 
================================ 
א) פעמים דאפילו נתן מעות או משך המקח בטל, אם נמצא מום או אונאה. וזה הדין, פחות משתות נקנה המקח. יתר על שתות בטל המקח. שתות קנה ומחזיר אונאה: מכר שוה ששה בחמשה, נתאנה מוכר. שוה חמשה בששה, נתאנה לוקח. ובין מוכר ובין לוקח יש להם דין אונאה, פרק הזהב. והשיעור בכדי שיראה הלוקח לאותו שהוא בקיא: ומוכר לעולם חוזר, דאין המקח בידו. מיהו אם מתרמי ליה זבנתה בזבינתיה וידע אי טעה אי לא, ולא חזר בו מאותה שעה והלאה, אינו חוזר בו לעולם. רי"ף פרק הזהב: 
והיכא שמכר שוה ששה בחמשה פחות פרוטה, דהוי יותר משתות, ורצה המתאנה לחזור מהמקח, דין הוא ובטל מקח. אבל אם רצון המוכר שיהיה המקח קיים ושותק ואינו תובע אונאה, לאו כל כמיניה דלוקח שיאמר מכיון שמן הדין בטל המקח אחזור בי. רבינו יצחק ב"ר מרדכי והראב"ד. ונראה מלשון הר"ם פי"ב כן: והרב רבינו יונה [כתב], כשם שיכול לחזור בו מתאנה כך יכול לחזור בו מאנה, אפילו שתק מתאנה. וכל שהמקח קיים ומחזיר אונאה, אפילו נתייקר המקח, אם נתאנה לוקח יש למוכר לשלם, דברשות לוקח הוקר. ואם נתאנה מוכר, אפילו זל המקח יש ללוקח לשלם, דברשות לוקח זל: 
ארבע מדות במוכרים, מכר לו המוכר חטים, שאמר לו שהם יפות, שקורין לכאותן במקום ההוא רעות, אפילו אין בהם אונאת שתות יכול לחזור בו מפני שהטעהו. ואין מוכר יכול לחזור בו, דלא הוי שינוי חפץ לגמרי: רעות ונמצאו יפות, מוכר שנתאנה יכול לחזור בו ולא לוקח: יפות ונמצא יפות, רעות ונמצא רעות, אף על פי שיש יפות מאלו או רעות  מאלו, המקח קיים: שחמתית ונמצאת לבנה, הוי כשאינו [אותו] חפץ לגמרי ושניהם יכולים לחזור, ואיתה פרק הספינה: ומוכר שאמרנו שחוזר לעולם עד כדי שימכור כזה וידע שטעה, [כתב] הרב רבינו יונה דוקא שלא נתייקר המקח, אבל נתייקר בינתים לא. ורי"ף [כתב] עד דמתברר וכו' כמו שכתוב לעיל: והרשב"א תמה על דברי רי"ף אבל למעשה [פסק] כרי"ף אפילו נתייקר: ור"ם [כתב] דוקא בשינוי חפצים, שיש חפץ שוה [יותר] מאחר, או בבהמות, שיש בהמה השוה [יותר] מאחרת ועל זה טעה. אבל בדבר שאין בו שינוי, כפלפלין וכיוצא בהן, עד כדי שיראה לתגר או שישאל שער שבשוק: והרשב"א לא חילק בין בהמות לפלפלין, והאריך בזה: 
כשם שאונאה להדיוט כך אונאה לתגר, אף על פי שהוא בקי, והוא כהדיוט לכל הצדדין:  ובעל הבית המוכר, אין ללוקח עליו אונאה במוכר בעל הבית כלי תשמיש, דאי לאו דמייתר ליה לא היה מוכר. אבל בעל הבית שנתאנה, יש לו אונאה על הקונה: הסרסור שליח הוא, ואם אמר לו מוכר מכור במה שתוכל, אם מכר החפץ ונתאנה לוקח אין לו אונאה על המשלח ולומר שלא יתן רק שיוויו. וכן אם נתאנה מוכר שמכר בפחות, אין לו אונאה. כך פירש רש"י גבי הנותן באמונה אין לו אונאה. ומקשין עליו: ופעמים שיש ללוקח עם הסרסור אונאה, כמו שתמצא בשער זה אות ג: 
המוכר לחבירו על מנת שאין לך עלי אונאה, הלכה כרב דאמר יש לו עליו אונאה. ודוקא בסתם, אבל במפרש חפץ זה שאני מוכר במאתים יודע אני שאינו שוה אלא מנה, וכן לוקח שאמר יודע אני שהוא שוה יותר ממה שאני נותן לך אין לך עלי אונאה, אין לו עליו, כדשמואל. ואיתה פרק הזהב: ומאן דזבין מידי, ולאחר זמן איגלי דאית ביה מומא מעיקרא מקמי דלא זבנה, אית ליה למאריה לאהדוריה למאריה קדמאה. דכי אמרינן בכדי שיראה וכו', דוקא גבי אונאה, ולא גבי מומין. רי"ף וכן הגאון. ובאות ב' תמצא באורך: 
ובמטבעות יש בהן אונאה, אם מכרן יותר משוויין או פחות יש בהן דין אונאה. אם מכר דינר שהוא שוה ארבעה ועשרים בעשרים או בעשרים ושמונה הרי זו אונאה, פחות מיכן מחילה. והשיעור בכדי שיראה (לתגר) [לשולחני]. ובמקום שאין שולחני מצוי, עד שתי שבתות. וספרים או אבנים טובות ומרגליות שאין הכל בקיאים בהם, בכדי שיראה (לתגרים) הבקיאים בהם מכל וכל. לפיכך הוליכה למדינה אחרת או שבא הבקי לזמן מרובה והודיעו שטעה, ה"ז חוזר. ר"ם פי"ב: והנותן סלע ונמצאת חסירה, אם היה מכירה אפילו לאחר שנים עשר חודש, אם לא יכול להוציאה על ידי הדחק, מחזירה. ואם יכול להוציאה אפילו בדוחק, אינו מחזירה אא"כ קיבלה ממנו במדת חסידות: 

ב) אלו שאין להם אונאה. דוקא אלו ולא אחרים. וכן [כתב] רב האיי. הקרקעות והעבדים והשטרות וההקדשות. אפילו מכר שוה אלף בדינר או בהפך אין בהם אונאה. וכמו שכתב רי"ף דאין אונאה לקרקעות כלל ולא ביטול מקח. וזה במוכר עצמו, אבל השליח יש לו דין אחר, כמו שנכתוב בעזר השם: ובשכירות בעיא ולא איפשיטא. ואסיקנא דיש לו דין אונאה, דמכירה ליומה היא וזה במטלטלין, ואילו בקרקע מהאי טעמא אין בו אונאה, כקרקע עצמו. ור"ם פי"ג כתב כן בקנין. ובשכירות פועלים אין בו אונאה, כיון שיכול לחזור בו בחצי היום, ואם לא חזר מחל. הרשב"א וכן הרב רבינו יונה. והר"ם [כתב] כן מטעם שקונה אותו לזמן, כעבדים שאין להם אונאה. ובקבלן שאינו יכול לחזור בו יש לו אונאה: 
והמחליף עם חבירו מטלטלין עם מטלטלין יש בו אונאה, כן [כתב] הרב רבינו יונה. ור"ם כתב המחליף כלים בכלים או בהמה בבהמה, אפילו מחט בשירים, אין בו אונאה, שזה רוצה במחט יותר מבשירים: והמחליף פירות בפירות יש בו אונאה, בין שמו אותם קודם מכירה בין אחר מכירה, ר"ם פי"ג. ולא כן [כתב] הראב"ד: 
הגוי אין לו אונאה, וגוי שהונה את ישראל מחזיר בדינין שלנו, ולא יהא חמור מישראל. ומה שאמרו לעיל דהקרקעות וכו' אין להם אונאה, במוכר נכסי עצמו, אבל השליח (עצמו) שטעה בכל שהו בין במטבע בין בקרקע חוזר, שכן הדין באפוטרופוס שטעה כדין זה. ואינו דומה לב"ד, מפני שהוא יחיד: 
ב"ד שמכרו נכסי יתומים וטעו אפילו בקרקע שמכרו, פחות משתות מחילה הוי כהדיוט, שתות בטל מקח. ואם רצו שלא לבטל הממכר ויחזירו אונאה, מחזירין. לא יהא כח הדיוט חמור מכחן. ואם מכרו שוה מנה במאתים, אין לוקח יכול לחזור בו אם המכר קרקע או עבדים. לא יהא כח הדיוט חמור מכחן: וכן אפטרופוס שמכר קרקע או עבדים שאין לוקח יכול לחזור כדין הדיוט, ולא יהא כח הדיוט וכו': האחים או השותפים שחלקו מטלטלין, דינן כלקוחות, וכל דיני אונאה נוהגים בהם. ואם התנו ביניהם שיחלקו בשום הדיינים וטעו בשתות בטלה החלוקה, דדיינים ששמו ופיחתו או הותירו שתות מכרן בטל. כל זה שכתבנו, ר"ם פי"ג כתבו: 
כתבנו למעלה בשם רי"ף דכל זמן שמצא המום שהיה בו בשעת המכירה שמחזירו. ור"ם פט"ו [כתב] והוא שלא נשתמש במקח אחר שידע במום, אבל נשתמש לא: ומום נקרא כל שבני המדינה מסכימים שהוא מום. אבל אם פירש, מה שפירש פירש, ותנאי הוא. ואם אמר מוכר על מנת שאין אתה חוזר במום, ה"ז חוזר, שאין מחילת הלוקח כלום. רק כשמפרש לו המומים ונמצאו בו אם מחלן אינו חוזר בו. אבל אם פירש ואמר מומים אלו יש בו, ומחל, ולבסוף לא נמצאו בו מומים שאמר אלא אחרים, אינו מועיל מחילתו, שאומר לוקח כיון שראיתי שלא היו בו מומים שאמרת מחלתי אבל באלו לא מחלתי. ואם נמצאו בה מומים שאמר ואחרים, ואמר לו מתחלה זה מום ואחרים יש בה, כיון שמחל מחל. רי"ף פרק האומנין. ור"ם [כתב] כן. וכתב מכאן אני אומר שהמוכר לחבירו חפץ במאה דינרים, אמר לו חפץ זה אינו שוה אלא זוז על מנת שאין לך עלי אונאה, יש לו עליו אונאה, שזה אומר כיון שראיתי שהוא שוה זוז דעתי [היתה] שאינו מתכוין אלא להשיב דעתי. ולא הוי מחילה עד שיפרש כדי האונאה שיש במקחו. וכזה ראוי לדון, עד כאן: 
המוכר לחבירו במדה או במשקל או במנין וטעה בכל שהו חוזר, שאין דין אונאה אלא בדמים, אבל בחשבון חוזר את הטעות. וכן אם נמצאו מעות החשבון יתר או חסר ממה שפסקו חוזר, ואפילו קנו מידו שקנין טעות הוא ר"מ. ובדרך שני שער י"ג כתבתי בזמן שנמצא טעות בחשבון: המוכר שפחה או עבד אינו מחזירם מפני מומים של נוי אם אין מבטלים אותו ממלאכתו, ונקרא סמפון. שאם בגלוי סבר איהו וקבל. ואם ריח הפה וכיוצא בו, אין מבטלים אותו ממלאכתו. ואיתה פרק המוכר פירות: 

ג) המוכר פירות [וזרען] ולא צמחו, אפילו זרע פשתן, אינו חייב באחריותן. וזה במכרן סתם, שלא פירש אם לאכילה אם לזריעה. לא מיבעיא פירות אחרים דאיכא דזבין לזריעה ואיכא דזבין לאכילה, אלא אפילו זרע פשתן דרוב קונין לזריעה, כיון שלא פירש אינו חייב באחריותן, דלא אזלינן בממונא בתר רובא. אבל אם הודיעו שהם לזריעה חייב באחריותם, אפילו הנאכלים. ואיתה פרק המוכר פירות. (ובמשלם) [וכשמשלם] דוקא שנתברר כי פירות כאלו לא יצמחו. ואם הקרקע בדוק והשנה כתקנה, שאין לתלות אלא בזרעים, א"צ בירור, דידוע הוא שאין הזרעים יפות. רבינו חננאל: 
וכשמשלם המוכר אינו מנכה ללוקח מה שזרע, אפילו זרעם כולם, שעל דעת כן מסרן לו המוכר. וכל שהמקח בטל ולוקח זה לא פשע בכלום, אינו חייב לשלם לו כלום. כמו שאמרנו גבי השוחט את הפרה ומכרה ונודע שהיא טריפה מה שאכלו אכלו [ויחזיר להם את הדמים] ומה שלא אכלו יחזיר ויחזיר לו הדמים. וכן המוכר בשר ונמצא בכור, פירות ונמצאו טבלים, יין ונמצא נסך, מה שאכלו אכלו והשאר יחזיר. ומחזירין את הדמים, ואיתה בבכורות פרק פסולי המוקדשין: 
המוכר פרקמטיא לחבירו להוליכה למקום רחוק ומצא שם אונאה או מום המבטלים המקח, המוכר מחזיר הדמים ללוקח, ואינו יכול לומר הבא לי הפרקמטיא שלי, דאמר לו לוקח אתה גרמת לי להוליכה לאותו מקום. ור"ם כתבו פי"ו, והודה לו הראב"ד ודקא מודע ליה שדעתו להוליכה שם: 
המוכר דבר שהיה בו מום, ועשה בו הלוקח מום אחר קודם הודיעו וקודם שידע ממום הראשון, אם מום זה שעשה דרכו לעשות, כגון ששחט ונמצא טרפה, פטור. ואם שנה ועשה מום אחר קודם שידע לו המום אין מנכה לו המוכר, רק שמשלם דמי המום שעשה ומחזיר המקח. וכן בבגד שנודע בו מום מחמת הקריעה, מחזיר הקרעים. וכן [כל] כיוצא בזה, ר"ם פי"ו: הסרסור שמוכר בהמה או חפץ ונמצא בו מום, וזה הסרסור דרכו שאינו משהה המקח עמו רק לוקח מזה ומוכר לזה, ולא ידע במום זה, נשבע שבועת היסת שלא ידע בו באותו מום ויפטר והמקח קיים. מה שלא יהיה אם יקנה מבעל הבית שיחזיר המקח ויתן לו הדמים: ומיהו אם מחזיר לו מיד לסרסור ומודיע לו הענין, אינו יכול לומר שלא יחזיר המקח. דלא עדיף מגברא דאתי מיניה. הנה כי ע"י סרסור יש הנאה למוכר ממה שהוא מוכר: והמוכר יין והחמיץ וחבית והחמיצה וכל דיני יין שהחמיץ, שם תמצא הכל באורך. ור"ם כתב פ"ח דקנין, הכל כפי מה שנהגו באלו הענינים. ודינים אלו פרק המוכר פירות: 

צרור הכסף הקצר הדרך הרביעי שער ה 
================================ 
א) תנן ב"ב, המוכר את הבית לא מכר את היציע ואף על פי שפתוח לתוכו. והוא בנין נמוך אצל הבית מצדו או מאחוריו כן פירש רבינו שמואל. והמפרשים [כתבו] שהיציע הוא בתוך חללו של בית: והוא דהוי ארבעה, דחשיב. וכן אמר מר זוטרא. ובחדר אפילו הוא כל [שהו], שאין בו ארבע אמות, אינו מכור, וכן [כתב] הרשב"א: ובמקום שקורין לבירה בית ומצר לו המצרים החיצונים וכתב לו "ולא שיירית", אף הבית בכלל. ואם קורין לבית בית ולבירה בירה, אפילו מצר לו מצרים החיצונים וכתב "ולא שיירית", אינו מועיל, דמצרים הרחיב לו: ובכל אלו הענינים אין אומרים הדמים מודיעים, דקיימא לן כרבנן דאמרי אין הדמים מודיעים: 
מצר אחד ארוך ומצר אחד קטן... שודא דדייני; ותשעה קבין שאמרו שהוא דבר חשוב, לאו דוקא. אלא כל דבר שהוא חשוב, אם לא פירש אינו בכלל המכר: האומר יחלוק פלוני בנכסי, נוטל מחצה. והאומר תנו חלק בנכסאי* לפלוני, הוא הרביע. כל זה פרק המוכר את הבית: המוכר את הבית על [מנת] שדיוטא העליונה שלו, דיוטא העליונה שלו. ופירש רבינו שמואל דהוא גג שיש לו מעקה גבוה עשרה, ולומר דאם רצון מוכר להוציא זיזין מאותה דיוטא על אויר החצר שמכר עם הבית, מוציא. והוא ז"ל [כתב], דוקא הוא [אבל] בנו לא עד שיפרש "לי ולבני", דכל דבר שהוא מתרבה משום ייתור הלשון, די אם יספיק למוכר עצמו. ורב פפא אמר דלא אהני לזה תנאו אלא שאם נפלה דיוטא שחוזר ובונה אותה: 

ב) אמר רב דימי מנהרדעא האי מאן דזבין ליה בית לחבריה אף על גב דכתב ליה עומקא ורומא צריך למיכתב מארעית תהומא עד רום רקיעא. שאע"פ שהמוכר סתם לא מכר תחתית הקרקע שהוא תחת הבית ולא אויר שעל גבי הבית. אבל כשכתב לו עומקא ורומא קנאו, (ו)מיהו הבנינים שהם תחת הקרקע והבנינים אשר הם על אויר הבית לא קנאם רק כשנכתב מארעית תהומא עד רום רקיעא. וכן הלכה: 
המוכר את החצר לא קנה לוקח אלא עד ראשי כותלי חצר. וכן [כתב] ר"י ן' מיגש. ואם יש עליו תקרה קנה גם הגג שאין [לו] מעקה גבוה עשרה: והמוכר חורבה, כיון שסתם חורבות עשויות להבנות יש לו באויר כדי סתם רומו של בית שהוא כד נקיט איסורייתא דמחוזא ועייל ונפיק והדר, כדאיתא פרק השותפין. הרשב"א: המוכר שדה וכרם, ומסתמא קנה רומא, דלכך עשויין שאינן עשויין לבנות על גביהן. אבל עומקא לא, עד שיכתוב עומקא, דהא אינן עשויין לכך. ואם פירש, אפילו עומקא קנה, וכן במה שפירש. הרשב"א. המוכר את הבית לא מכר בור אף על פי שכתב עומקא ורומא, עד שיכתוב מארעית תהומא עד רום רקיעא: 
שני בתים זה לפנים מזה, שניהם במכר, שניהם במתנה, כגון שנתן האחד לראובן והאחד לשמעון, אין להם דרך זה על זה. דבעין יפה מוכר או נותן. מכר החיצון לאחד, והפנימי נתן לאחר, יש (לפעמים) [לפנימי] דרך, דנותן בעין יפה נותן: 

ג) המוכר את הבית מכר את הדלת, אבל לא את המפתח. ומכר מכתשת קבועה, ולא המטלטלת: המוכר את החצר מכר בורות שיחין ומערות. ואם גבי בית אינו מכור, משום דאינו עשוי לכביסה, אבל חצר עשוי לכביסה ומשקים שם בהמות תשמיש הבור והחצר אחד, ולפיכך עשוי לכביסה נמכרים עמו: 
המוכר בית הבד מכר את האבן הגדולה הבנויה בארץ שטוחנין עליה הזיתים ושאר תשמישיו, אבל לא ריחים העליונה. ואם אמר כל מה שבתוכה כולן מכורין, רק הכובשים שנקראים (עבדים) [עבירים], ולא את הגלגל והשקים והמרצופים: מי שאמר לחבירו בית הבד וכל תשמישיו אני מוכר לך (היו) [והיו] לו חנויות אחרות מבחוץ שמצוי בהן שומשמין וכותשים תמיד, אי אמר בית הבד וכל תשמישיו ואלו מצרניו, קנה הכל. ואי לא, לא קנה אלא מה שבתוכו, ואותן חנויות אינן בכלל: 
המוכר את המרחץ מכר את בית הנסרים, שיושבים עליהם כשהם ערומים. ואת בית היקמים שנוטלים בהם את המים. ואת הספסלים, שיושבים בהם בחצר המרחץ כשהם לבושים. ואת בית (הבילאות) [הוילאות], שמסתפקים בהם. אבל לא מכר את הנסרים עצמם והיקמים עצמם ולא [את הספסלין ולא] את הוילאות, רק בזמן שאמר הוא וכל מה שבתוכו. ובין כך ובין כך לא מכר את הבריכות המספקות לו מים בין בימות החמה בין בימות הגשמים, ולא את בית העצים. ואם אמר מרחץ וכל תשמישיו, הרי כולן מכורין אף על פי שהן חוצה לו: 
המוכר את השדה מכר את האבנים שהן לצרכה הסדורות לגדר, ואת האבנים שמניחין על העומרים, ואת הקנים החלקים שמניחים תחת הגפנים, ואת התבואה המחוברת אפילו הגיעה להקצר. אבל אם יש ערוגה של בשמים ויש לה שם בפני עצמה, כגון דקרו בי ורדי, אף על  פי שהיא פחותה וקטנה, אינה בכלל. זה הכלל, כל שיש לו שם בפני עצמו צריך לפרש אותו: ובד"א שצריך לפרש, במוכר, אבל בנותן מתנה הכל בכלל אפילו לא פירש, שכל הנותן בעין יפה הוא נותן. והאחין שחלקו ומי שהקדיש שדה, זכו האחים, אותו שנפל לו השדה, בכל מה שבתוכו וכן הקדש. ור"י ן' מיגש [כתב] דלא (נהנה) [מהני] גבי נותן או אחים או הקדש אלא במה שבתוכו, שזכה בו, וכל מה שהוא חוץ לא מיקני: [ור"ם] [כתב] פכ"ו דקנין, אין כל הדברים האלו וכיוצא בהם אלא במקום שאין שם מנהג, אבל במקום שיש מנהג שהמוכר כך מוכר ה"ז מכור וסומכין על המנהג. וכן בכל ענין אם נהגו עושין על פי המנהג: והמוכר ששייר דקל אחד גרוע, כל שכן ששייר החשובים, פרק המוכר את הבית: 

ד) ארעא ודיקלא, אי אית ליה דיקלי יהיב ליה תרי דיקלי. ואי לא זבין תרי דקלי. אי משעבדי פריק ליה תרי דיקלי. וכתבתיה בדרך א שער ט בענין דבר שלא בא לעולם: ארעא בדיקלא, אי אית בה דקלא קני ואי לא הוי מקח טעות וחוזר. ארעא דדיקלא, אין לו דקלים, כי קרקע הראוי לדקלים אמר ליה. המוכר קרקע שיש בו דקלים וגפנים ואמר לבד האילנות, [לא שייר אלא הגפנים] והשאר הכל (בכלל) [ללוקח]. וכן אם מכר ואמר לבד אילני, ויש שם גפנים ולא אילנות, אין הגפנים בכלל. 
והנותן בית המחזיק מאה חביות ומצאו שיש בבית מאה ועשרים, הכל נתן, שהנותן בעין יפה נותן. ואיתה פרק הבית (והעליה). אמר רב הונא אף על גב דאמור רבנן הקונה שני אילנות בתוך של חבירו אין לו בקרקע כלום, ואם מת האילן או נקצץ אין לו כלום, מ"מ המוכר קרקע ושייר אילנות לפניו יש למוכר קרקע. ואיתה פרק הבית, המוכר אילנות ושייר קרקע, קיימא לן כר"ע דמוכר בעין יפה מוכר: הלוקח אילן מחבירו לקוץ, מגביה מן הקרקע טפח וקוצץ. בתולת שקמה שלשה טפחים, סדן השקמה שני טפחים, בקנים ובגפנים מן הפקק ולמעלה, בדקלים וארזים חופר ומשריש לפי שאין גזען מחליף: 
הקונה שני אילנות בתוך של חבירו ה"ז לא קנה קרקע, שלשה יש לו קרקע. ואפילו שלשה היוצאים מאחד קנה קרקע כאילו הם שלשה מפוזרים כשיעורם. וכמה יש לו תחתיהם וביניהם, וחוצה להם כמלא אורה וסלו. ובזה אין אחד מהם רשאי לזורעו אלא מדעת חבירו: וכשעומדים אלו השלשה כחצובה, שהוא מקום ששופתין הקדרה, שהם שנים זה כנגד זה והשלישי מכוון ביניהם. ומרוחק ביניהם ארבע אמות המרוחק עד י"ו, ומודד מעיקר האילנות. אם אינו בענין זה אין להם קרקע. ור"י הזקן [כתב] דשני אילנות אף על פי  שאין להם קרקע, אורה וסלו יש להם: 
אף על פי שהמוכר צריך (למכור) [למצור], אם לא מצר מצרים אין מעכבין את המקח,  אפילו לא אמר אלא בית בבתי או שדה בשדותי. ואיתה פרק [המוכר את] הבית (והעליה). והגאון [כתב] כן בספר המקח. והראב"ד [כתב] שאם לא מצר מצר לו מצרים יכול הוא לומר לא מכרתי אלא תשעה קבין: המוכר קרקע ושייר האילנות, הרי יש לו חצי קרקע כולה, שאילו לא שייר הקרקע היה אומר לו לוקח עקור אילנך ולך. הר"ם כתבו פכ"ד דקנין, והראב"ד כתב לא ידעתי מאין לו: 

צרור הכסף הקצר הדרך הרביעי שער ו 
================================ 
א) המוכר את הספינה מכר את כל המנהיגין ואת האסכלה שעולין בהם לספינה ואת בית המים שבתוכה. אבל לא את הביצית, והיא אניה קטנה שהולכים על המים לעלות ליבשה וכו'. ובזמן שאמר כל מה שבתוכה הכל מכור אפילו הסחורה: מכר את הקרון לא מכר הפרדות ולא את הבקר. ואם הם קשורים בו מכר הכל. וכן [כתב] ר"י ן' מיגש דאין חילוק בין פרדות לצמד בקר. וגלי בפרדות הוא הדין בצמד בקר. ובכל אלו אין הדמים ראיה. ואם טעה בכדי שאין הדעת טועה לא בטל מקח, שזה מתנה נתן לו: 

ב) המוכר את החמור לא מכר את כליו נחום המדי אומר מכר את כליו. ובאוכף ומרדעת ד"ה מכורים אפילו באין עודן עליו. ומחלוקת בדוסיקא ושק. והילכך אפילו עודן עליו אינם מכורים, ר"י ן' מיגש. וי"א דאוכף ומרדעת דוקא בעודן עליו, ושם ודוסיקיא אפילו עודן עליו לא קנה כחכמים ובזה פליגי. והרשב"א [כתב] כזה. ור"ם כר"י ן' מיגש: 
המוכר את החמור מכר את הסיח בשאמר לו חמור מניקה, ופרה מניקה לא קנה את בנה, דחליבה ראויה לאכילה. ודין זה כשפחה מניקה שלא מכר את בנה, דלהניק בנו קנאה, ואיתה בתוספתא. ושם, המוכר שפחה מכר כלים שעליה, אפילו כמה ושוה מאה מנה. אבל לא את השירים והנזמים והטבעות והקטלאות. ואם אמר כל מה שעליה הכל בכלל המכירה, וכתבו רי"ף: 

ג) מכר את הבור מכר את מימיו. מכר אשפה מכר זבלה. מכר כוורת [מכר] דבורים. מכר שובך מכר יונים, ואית דאמרי "לא מכר מימיו" גבי בור, וגם בשאר "לא מכר". וכן רבינו חננאל ורי"ף. ורבינו האיי בספר המקח כתב, מכר מימיו ומכר שובך מכר יונים. ור"ם לא כתב מכוורת: ובשובך אם לוקח הפירות, מפריח בריכה ראשונה. פירות כוורת, נוטל שלשה נחילין. חלות דבש, מניח שתי חלות. זיתים לקוץ, מניח שתי גרופיות: 

ד) המוכר הראש בבהמה גסה לא מכר את הרגלים, את הרגלים לא מכר הראש. תוספתא. ובמקום שנהגו הכל כפי המנהג. וכתב ר"ם פכ"ז דקנין האומר לחבירו ראש עבד זה ראש חמור זה אני מוכר לך ה"ז מכר חציו. וכן הדין בכל אבר שהנשמה תלויה בו. ובשאר האיברים אם אמר אחד מהם אני מוכר לך משמנים ביניהם. ראש פרה אני מוכר לך, לא מכר אלא הראש, שהרי ראשה נמכר בבית המטבחים: 

ה) המוכר מקום לחבירו לעשות לו בית וכן המקבל מחבירו לעשות בית חתנות לבנו או בית אלמנות [לבתו], עושה ארבע אמות על שש דברי ר"ע. ופירש רבינו שמואל, המוכר מקום לחבירו והמקבל וכו' והכל לבית חתנות, אבל האומר בית קטן סתם עושה שש על שמונה, כדאיתא במשנה. ואם בית ארבע על ארבע כבית לחלוקה ולמזוזה וכו' דירה סרוחה היא מ"מ, ואין דעת קונה ולא מוכר ולא מקבל ולא שוכר בדירה סרוחה. והאומר בית בבתי אני מוכר לך, מראהו הקטן אפילו ארבע על ארבע. כן [כתב] רב האיי: המוכר מקום לעשות בית גדול, עושה שמונה על עשר, טרקלין עשר על עשר, והוא בי ורדי: 
אמר רב יהודה אמר שמואל אמר בית השלהין אני מוכר לך, כלומר להשקות בית השלהין, נותן לו מקום רוחב האמה, שיהיה שתי אמות, ואמה מכאן ואמה מכאן לאגפיה, והוא בין הכל ארבע אמות. ורבינו שמואל לא [כתב] כן: 
המוכר דרך היחיד, אחרים אומרים כדי שיעבור החמור במשאו. וכן דרך המלך ודרך הקבר אין לו שיעור: המוכר מקום למעמד, נותן לו בית ארבעה קבים. וכל אלו הענינים כתבם ר"מ פי"א דקנין: 
ושם כתב, המקנה לחבירו דבר שאינו מסויים, אם היה מינו ידוע, קנה. כגון ערימה של חטים אני מוכר לך, אף על פי שאין מדת הערימה ידועה. ולא משקל תאנים, כגון שק זה  מלא תאנים או מרתף של יין ואין ידוע כמה יש בהם, קנה. ואף על פי שנמצא חסר או יתר על  מה שהיה בדעתם קנו. ויש להם אונאה כשער שבשוק. אבל האומר כל מה שבביתי זה או שבשק זה אני מוכר לך, אין כאן קנין, שלא סמכה דעת הלוקח, שאינו יודע מה יש בו, אם תבן או קש. וכן בדין זה כל כיוצא בזה. ר"ם [כתב] כל זה: והמוכר לחבירו חטים בעשרה דינרים ולא פסק סאה בכמה, נותן לו כשער שבשוק בשעת המכירה. וכל החוזר בו אחר נתינת מעות ולא רצה בשער שהיה בשוק בשעת מתן מעות, מקבל מי שפרע ר"ם. ואיתה פרק איזהו נשך התם סמכא דעתיה הכא לא סמכא דעתיה: 

ו) מה שאירש מאבא מכור לך, מה שתעלה מצודתי מכור לך, לא אמר כלום. מה שאירש מאבא היום וכו' דבריו קיימים. מאי שנא רישא ומאי שנא סיפא, א"ר יוחנן סיפא משום כבוד אביו ומשום כדי חייו. ופירש הרא"ש כגון שלוה לתכריכי אביו ואביו גוסס ואין לו תכריכין ומכר מה שירש היום מאביו לצורכן. ופירשו הגאונים דוקא בשאין לאביו תכריכין, הא יש לו תכריכין אין כאן כבוד. ודוקא בכדי תכריכים ולא יותר. ואם לא ימצא מי שיקנה שיעור מצומצם, בזה מוכר עד כדי שיעור שימצא. ומשום כדי חייו שאמרו, דוקא כדי חיי אותו יום, כך פירש רב האיי: וכן הילכתא, דאין אדם מקנה דבר שלא בא לעולם בין במכר בין במתנה. אבל בתנאים לא שייך דבר שלא בא לעולם כגון האומר שדה זו מכורה לך על מנת שתתן לי סאה מפירות הנולדים לך בה לשנה הבאה, התנאי קיים. ואם קיים, המכר או המתנה קיימים, ואם לא לא: ותמצא ענין דבר שלא בא לעולם בדרך א שער ט. והנותן מתנה לחבירו קרקע ואגבו נתן לו מאה דינרים לא קנה אא"כ היו מצויין המעות ברשותו. ופקדון כל היכא דאיתיה, ברשות מפקיד איתיה, ומקנה דבר שהוא ברשותו. והאומר מה שיוציא דקל זה מכור לך לא אמר כלום, ר"ם פכ"ב דקנין כל זה: 

ז) המזכה לעובר לא קנה, ואם הוא בנו קנה דאדם דעתו קרובה אצל בנו. ואיתה פרק מי שמת. וכתב הרמב"ן דדין זה אינו אלא בשכיב מרע משום תקנה, אבל בבריא אפילו הוא בנו אינו מזכה. ואם עדיין לא נתעברה האשה ואמר לבני דהוו ליכי מינאי לא קנה: 

ח) שכיב מרע שאמר ידור פלוני בבית זה יאכל פירות דקל זה, לא אמר כלום, שאין אדם מקנה דבר שלא בא לעולם ואין אדם מקנה דבר שאין בו ממש. ובשכיב מרע אמרו כ"ש בבריא. והראב"ד [כתב] דבדירה נמי משום שלא בא לעולם, דדירה אינה נקראת אלא על שם עמידתו, ואותה עמידה אינה עד שיעמוד. ולענין דינא לא נפיק מיניה מידי. והאומר שדה זו שאני [לוקח] לכשאקחנה קנויה לך מעכשיו, לא קנה. ורב דאמר קנה לית הלכתא כותיה. ואיתה פ"ק דמציעא ברי"ף: 

ט) האומר בית כור עפר אני מוכר לך והיו בו נקעים עמוקים עשרה טפחים או גבוהים עשרה, כגון סלעים, אין נמדדים עמה. פחות [מעשרה] נמדדים. ואורך ורוחב אלו הנקעים והסלעים מוכח בירושלמי ארבע באורך וארבע ברוחב. ומיהו כופין את הלוקח לקנותן בדמיהן, שלא ישארו ביד המוכר, כדברים שהם אבודים. הראב"ד ז"ל. וקשה בעיני הרשב"א: 
והלוה האומר שיעשה שומא למלוה בזוית ביתו, אינו בדין שלא ישוה לו שום דבר אלא ימכור ויתן לו מעות. ואם אמרו כל מידי פרעון הוא ואפילו סובין, בהא שאין שוה כלום לא אמרו. כן [כתבו] המפרשים. וראיה מבית כור עפר מדה בחבל אני מוכר לך וכו' יתיר יחזיר ומהו מחזיר מעות, שאם קרקע יחזיר לא ישוה לו אותו מועט שום דבר, כן דן הרשב"א. 
והאומר כרם שיש לו במקום פלוני אני מוכר לך, אפילו אין בו גפנים [הגיעו], [ו]הוא דמתקרי כרם. וכן האומר פרדס אני מוכר לך, אף על פי שאין בו רמונים, הגיעו, והוא דמתקרי פרדס. ואיתה פרק המקבל (בית כור). ור"ם [כתב] פרק כ"ח דקנין דבמקום שיש מנהג הלך אחר המנהג ואחר לשון רוב אנשי המקום הידוע להם: 

י) אף על פי שאסור למיקני בשבת מ"מ הקנין גומר וקיים. וראיה מפרק הזורק בגיטין ההוא שכיב מרע דכתב גיטא לדביתהו בפניא דמעלי שבתא לא אספיק למיתביה ניהלה למחר תקף ליה עלמא אתו לקמיה דרבא אמר להו זילו אמרו ליה דליקני ניהלה לההוא דוכתא דיתיב ביה גיטא ותיזיל איהי ותיחוד ותתפח ותחזיק בה דתנן נעל גדר ופרץ כל שהוא הויא חזקה. והאשה הזאת החזיקה ואהנו מעשיה. וזה אפילו בבריא קנה ואם יש בו איסורא. ורי"ף [כתב] כן בהלכות י"ט: 
המוכר קרקע על זמן קצוב, ה"ז מכורה, ומשתמש הלוקח בגוף הקרקע כחפצו ואוכל פירות ובונה והורס ועושה בכל זמן הקצוב כמו אם הוא קנוי [לו] לעולם: והמוכר קרקע לפירות, אפילו להכנס אינו נכנס בה אלא בשעת לקיטת פירות. והמוכר לחבירו פירות שובך ופירות כוורת קנה. ואין זה דבר שלא בא לעולם, לפי שאין מוכר יונים שנולדו אלא השובך לפירותיו. כל זה ר"מ פכ"ג דקנין. סליק דרך הרביעי בס"ד 

צרור הכסף הקצר הדרך החמישי שער א 
================================ 
א) המזכה לחבירו ע"י אחר, כגון מי שרוצה לתת מטלטלין לאדם אחר ואין המקבל עמו ורוצה לזכות לו ע"י אחר, מזכה על ידו, לפי שזכין לאדם שלא בפניו ואין חבין לאדם אלא בפניו. ובשער א של מלוה על פה באות ה תמצא בענין הולך מנה לפלוני. וכל זה פ"ק דגיטין: אמר רב יהודה אגוז ונוטלו צרור וזורקו זוכה לעצמו ואינו זוכה לאחרים. ואיתה פרק (המקבל) [האומר]. וזוכה לעצמו, דוקא באחרים מקנים לו אותו, ולא בזוכה הוא לעצמו. ואינו מזכה אחרים אלא אם [כן] הוא בן דעת ושיביא שתי שערות. ושמואל אמר הכי: מציאת קטן וחרש ושוטה יש בהם משום גזל, דוקא משום דרכי שלום. אבל גזל גמור מדבריהם אין בו ואצ"ל מד"ת, דעת המפרשים: והגוי אינו זוכה, הואיל ואינו ראוי לשליחות, וכן אין הישראל זוכה לגוי. ר"ם פ"ד דזכיה: השוטה אפילו לעצמו אינו זוכה, ומזכים לו ע"י בן דעת: החרש זוכה לעצמו: וחצירו של אדם המשתמרת קונה לו שלא מדעתו, אבל אינה משתמרת כשדה וחורבה, עד שיהא עומד שם ויאמר זכתה לי שדי. ואיתה פ"ק דמציעא. ושם, ד"א של אדם קונות לו בכ"מ, מ"ט, תקינו רבנן דלא ליתו לאינצויי. וכתב הרי"ף שזה שאמרו שקונה, דוקא בסימטא או בצדי ר"ה דלא דחקי בהו רבים א"נ בשדה שאין לה בעלים, אבל בר"ה א"נ בשדה חבירו אין קונות לו ד"א דיליה. והלכתא קטנה יש לה חצר לגבי גט, דמשום ידה איתרבאי, וכן לכל זכויותיה. ויש לה ד"א. אבל קטן אין לו חצר, דמשום שליחות איתרבאי ואין שליחות לקטן. והקטנה כשם שחצירה כידה לענין גט כך לענין מציאה. ואיתה פ"ק (דגיטין) [דמציעא]: 

ב) אמר שמואל הכותב נכסיו לאחר ואמר הלה אי אפשי בהם, אם צווח מעיקרא לא קנה, ואם עמד ולבסוף צווח קנה. וזה בשכיב מרע, אבל בבריא לא קני עד דמטי שטרא לידיה. ובקנין אף על גב דלא מטי שטרא לידיה. איתה פרק יש נוחלין, וכן  רי"ף: המזכה ע"י אחר, כיון שהחזיק בה זה האחר, אף על פי שעדיין לא באה ליד מקבל מתנה זכה המקבל. וידו על העליונה, אם ירצה יקבל, ואם ירצה לא יקבל אם דעתו שהוא חוב לו קבלת אותה מתנה, דאין חבין לאדם שלא בפניו: 

ג) אמר רב יהודה מתנתא טמירתא לא מגבינן ביה, כל דאמר להו לסהדי זילו אטמרו וכתובו הכי, אמר רב יוסף איכא דאמרי דלא אמר להו תיבו בשוקא ובברא. ואיכא בינייהו סתמא. ואי לא אמר חיישינן, דצ"ל כתבוה בשוקא וחתמוה בברא. ורבינו חננאל [כתב] חיישינן ופסולה. וי"א דדוקא אם בא נותן וערער הוי ערעור, אבל אם לא בא וערער המתנה קיימת. והא דאמרינן לא מגבינן ביה, אפילו תפס מפקינן מיניה. ולפירוש רבינו חננאל כתב שצריך לכתוב כתבוה בשוקא וחתמוה בברא וכו', דאי לא הוי פסולה: והרב רבינו יצחק נרבוני מכונה קרקושא בשם הגאונים [כתב], שאילו נתן טעם לדבריו למה הוא אומר להטמין, שמתיירא מקרוביו או משאר בני אדם, אחד בריא ואחד שכיב מרע, מתנה קיימת: ורי"ף פרק חזקת הבתים [כתב] דמעשים בכל יום כד נפקא מפקדתא דמצוה מחמת מיתה במתנה דלא חיישינן לסתמא, ואפילו לא כתיב כתבוה בשוקא וחתמוה בברא וכו'. אי אמר לא תגלה אלא לבתר מיתה, לכולי עלמא הויא מתנה גמורה, דלכי מתקיימא לאחר מיתתו, ההיא עידנא לא טמירתא היא: מי שהיו הדברים [מוכיחים] שאין דעתו ליתן מתנה, אף על פי שנתנה מתנה גלויה, ונמצא [שנתנה] מקודם מתנה מסותרת, הרי שתי המתנות בטילות, הראשונה מפני שהיא מסותרת, והשניה מפני שהדבר מוכיח שאינו רוצה, והרי קדמה זו המתנה שהיא כמו מודעא. וכן [כל] כיוצא בזה. ר"ם פ"ה דמתנה: ואיתא כזה הענין פרק חזקת גבי ההוא שרצה לישא אשה ואמרה איני נישאת לך עד שתכתוב לי כל נכסים, וצווח בנו וכו' והקנה לבן ואחר [כך] לאשה, ואמרו לא הבן קנה ולא האשה: 

ד) אמר (אביי) [שמואל] שליח מתנה כשליח הגט, מה גט אמר כתבו ותנו אל יאמרו לאחרים לכתוב, אף מתנה יכתבו ויתנו, ואין להם רשות לומר לאחרים, משום דמילי נינהו. ואיכא מאן דכתב, דוקא בלא קנין אבל בקנין לא מילי נינהו, העיטור באות מ' כ"כ. וכן ר"ם פ"ד דמתנה שאין יכול למסור דברים לשליח, ואיתה בגטין: האומר נתתי שדה פלונית לפלוני, וכתב כן בשטר, או שכתב נתתיה לך, [או] הרי היא שלו, [זוכה] כשיגיע השטר לידו. איתה פרק השולח בגטין ור"ם פ"ד דמתנה, וצריך שיגיע השטר לידו, שאין מקבל מתנה זוכה עד שיזכה או שיגיע שטר מתנה לידו: ושם האומר נתתי שדה פלונית לפלוני והמקבל אומר לא נתן, אם הוא מצוי ומכחיש שלא קבל, אף על פי שנותן  אומר נתתי, אוכל הנותן פירות. ואם הוא לא היה מצוי רק בנו של מקבל אומר שלא קבל או שלא הקנה לאביו, משלשין את הפירות ביד שליש עד שיתברר הדבר: 

ה) מתנה ע"מ להחזיר שמה מתנה. ואיתה פרק יש נוחלין גבי אתרוג. ולא בעינן תנאי כפול כשאומר על מנת, דהוי כמעכשיו. וכן בכי האי [גונא] על מנת א"צ תנאי בדבר אחד ומעשה בדבר אחר. וכן [כתב] הגאון רב האיי. ודעת רי"ף, וכ"כ פרק מי שאחזו. ודוקא כשמתנה זו ע"מ להחזיר אינה בהערמה, אלא כ"ז שהיא בידו שיעשה בה כל חפצו. אבל מתנה שהיא בהערמה שלא ניתנה להנאת המקבל רק להנאתו אינה מתנה. ואיתה גבי מתנת בית חורון, דלא הויא מתנה, כיון שאם הקדישה אינה מקודשת אינה מתנה: הנותן מתנה על מנת שכל זמן שיצטרך קודם מיתה שיחזור בו, תנאו קיים. וכשיתברר שהוא צריך אצל שכיניו וקרוביו חוזר. וא"צ לראיה ברורה. ואין משביעין אותו. כן [כתוב] בתשובה לרי"ף: 
הנותן מתנה לחבירו והחזיר לו את השטר, חזרה מתנה. ואיתה פרק מי שמת בשם רשב"ג. ורבינו חננאל [כתב] דלאו הילכתא היא דקיימא לן אותיות אינן נקנות במסירה. וכן [הוא] בעיטור באות מתנה. ואם הוא ז"ל יש לו דעת אחרת, כרבינו חננאל עבדינן דאין אותיות נקנות אלא בכתיבה ומסירה. בדרך א' שער ד' כתבתיו: האומר בית בבתי אני נותן לך מראהו הגרוע. ואיתה במשנה במציעא. ור"מ פ"ג דמתנה לא כן, דכתב דוקא אם סיים לו כגון חלק בשדה פלונית, אבל אם אמר קרקע מנכסי נתונה לך אינו יכול לומר תן לי הגרוע שבנכסים עד שיסיים לו המקום שנתן לו. והמפרשים כולם [פסקו] כדעת הראשונה. וראיה משלהי פרק גט פשוט גבי שטר לך בידי פרוע, הגדול פרוע, וא"ל רבינא אלא מעתה שדי מכורה לך שדה גדול וכו'. אלמא דכולם מודים דקטנה מכורה. בענין קנין אמרנו למעלה לא איברו סהדי אלא לשקרא, ודין זה במתנות ומחילות כן [כתב] ר"ם פ"ג. והנותן מתנה בדברים, כתבתי גבי מחוסר אמנה בענין אונאה: 


 *   *   *   *   *   *   *   *   *   *   *   *   *   * 
צרור הכסף הקצר הדרך החמישי שער ב 
================================ 
א) דברי שכיב מרע ככתובים וכמסורים, דוקא מה שאמר, אבל אין להוסיף על דבריו, הרשב"א. ודברי שכיב מרע בין בחול בין בשבת בין כתב בין לא כתב, זכו הכל כשימות, וא"צ קנין. ונקרא שכיב מרע שתשש כח כל גופו מחמת חולי עד שאינו יכול להלוך על רגליו ונופל על המטה. אבל סומא או פסח או גדם או חושש בראשו או בעינו או ברגלו או בידו, הרי הוא כבריא לכל דבר. ר"ם פ"ח דמתנה: ירושלמי, איזהו שכיב מרע, כל שקפץ עליו החולי שלשה ימים. שכיב מרע שאמר כתבו ותנו לפלוני, ומת, אין כותבין לאחר מיתה, שמא לא גמר להקנות אלא בשטר ואין שטר לאחר מיתה. זולתי אם אמר "אף כתבו", שהוא כמייפה מתנתו, פרק יש נוחלין, ור"ם פ"ח דמתנה. והשיג הראב"ד [כתב] אני וחבירי אומרים, אפילו כתבו מחיים שלוחים הם, וכיון שהמשלח מת, מעשה השליחות בטל, שהרי לא נתקיים השליחות אפילו שעה אחת מחיים: וגבי בריא שנטל קנין ומת, מכי נטל קנין גמר ושעביד נפשיה. דלא אמרו גבי שכיב מרע דלא קנה מקבל אפילו בקנין רק אם הוא מוסיף על המתנה כמייפה, רק משום שכל מתנותיו לאחר מיתה ואין שטר לאחר מיתה. וכן [כתב] רשב"א פרק האשה שנתארמלה בשם הגאונים: ושכיב מרע שפירש כי מעכשיו נתן הכל, והקנה מחיים, משפטו כבריא ומיד שקנו מידו זכה מקבל, או אפילו בלא קנין, אם הגיע השטר מיד המקבל אינו יכול לחזור בו, ר"ם פ"ח: וכשאמרו אין שטר לאחר מיתה, ה"ה לכל שאר קניות של בריא אם עשאן שכיב מרע אינם אלא לאחר מיתה ולאחר מיתה אינו יכול ליתן, רק כי תקנו רבנן כדי שלא תיטרף דעתו עליו. וכל שהקנה בדרכי הקניות של בריא הרי גילה שהוא מקפיד שלא יקנה אלא (בכי הא) [בהכי] ואינו רוצה בתקנת חכמים ואינן לאחר מיתה. כל זה [כתב] הרשב"א: והא דשמואל דאין שטר לאחר מיתה, ה"ה דאין קנין שכיב מרע לאחר מיתה. הרב רבינו יונה: 

ב) מתנת שכיב מרע בכל נכסיו אף על פי שקנו מידו אם עמד חוזר ואפילו מייפה את כחו: ומתנת שכ"מ במקצת בעיא קנין, ואף על גב דמית, ואם עמד אינו חוזר,  כיון שיש בה קנין. ומצוה מחמת מיתה שראה עצמו מסוכן לא בעי קנין, בין במקצתה בין בכולה, והוא דמית. עמד חוזר ואפילו קנו מידו. ואיתה פרק מי שמת. שכיב מרע שכתב וזכה וקנו מידו, אין לאחר קנין וזיכוי (שלהם) [כלום], ואינו חוזר, בין לעצמו בין לאחרים, אפילו נתן הכל. אבל מצוה מחמת מיתה חוזר אפילו אחר קנין וזיכוי, ר"ם פ"ט: וכן [כתב] רבו בן מיגש: 
האומר לאשתו נכסי לבני שיהיו לך ממני. ובעוד שהיה אומר [כך] בא בנו הגדול ואמר "ההוא גברא מה תהא עליו". ואמר ליה "זיל קני כחד מינייהו". הנהו ודאי לא קנו (דהאי) [דהא] ליתנהו. והאי קנה מחצה. ורב נחמן אמרה פרק מי שמת והלכה כמותו: האומר לאשתו נכסי לך ולבניך, אמר רב יוסף קנתה האשה מחצה, ומחצה לבניו. ואיתה פרק מי שמת. ור"ם פי"א [כתב] על סמך זה, שכיב מרע שאמר נכסי לפלוני ופלוני ולבני פלוני, הבן הזה נוטל מחצה והשנים הראשונים מחצה. והרמב"ן [כתב] שאינו נוטל הבן אלא כאחד מן הנפרטין. השולח שום דורון לביתו סתם, הראוי לבנים לבנים והראוי לבנות לבנות. ואי אית ליה כלתא לכלתא. ואם הבנות אינן נשואות, לבנותיהן. ואיתה פרק מי שמת: והשולח לבנים, הבנות בכלל. אבל אם אמר בשעת מיתה "אלו לבני", אין הבנות בכלל. ואיתה בירושלמי פרק שני דייני גזירות. ואפילו אין לו אלא בן אחד והוא אמר לבני, אין הבנות בכלל, דבן אחד נקרא בנים, וסימן לדבר ובני דן חושים: האומר נכסי לבני ויש לו בן בן, אין נותנים אלא לבן, דלא קרו אינשי לבר ברא ברא: האומר דקלא לברת, ויש לו שני חצאי דקל, דבריו קיימים, דקרו אינשי לתרי [חצאי] דקלי דקלא. ואיתה בסוף כתובות. 
מי שאמר נכסי לטוביה, ובא רב טוביה, והוא איש הרגיל אצלו, נותנים לו אף על פי שאמר לטוביה. באו שני טוביה, שכן ות"ח, ת"ח קודם. קרוב ות"ח, ת"ח קודם. שכן וקרוב, שכן קודם שנאמר טוב שכן קרוב מאח רחוק. שניהם שכינים שניהם קרובים שניהם תלמידי חכמים, למי שירצו הדיינים יתנוהו. ואיתה פרק הכותב. ור"ם כתב כן פי"א יעשו הדיינין כמו שירצו, כל מי שדעתם נוטה שעל זה אמר, נותנים לו. ולא כפירוש רש"י שיראו הדיינים למי שהיה קרוב יותר לדעת המת, דאם כן היינו כעין שכן וקרוב: 
היוצא בקולר והמפרש בים והיוצא בשיירה והמסוכן, כולהו [בצוואה] דידהו כשכיב מרע, [דהא] מצוה מחמת מיתה נינהו. ואיתה [ברי"ף] פרק התקבל גט וכו' בגטין. ובירושלמי [כתוב] דלא סוף דבר בקולר של סכנה אלא אפילו כל קולר בחזקת סכנה ואפילו של ממון: והרב רבינו יונה [כתב] דדוקא מסוכן ויוצא בקולר דינם כמצוה מחמת מיתה, דאומדן דעתא שהם אינם בדעתם [לינצל]. אבל המפרש בים ויוצא בשיירה, דעתם לחזור עם סחורתם, ואין דינם כמצוה מחמת מיתה, דאין דעתם למות. דוקא גבי גט אם אמרו כתבו גט כותבים ונותנים אף על פי שלא אמר תנו, דמתוך שהן בחוליין לא יכלו לגמור את הדבר. אבל אם  קנו במתנתם אינם יכולים לחזור. ואפילו במתנה במקצת צריכים קנין, אף על פי שלא הצריכו  כן למצוה מחמת מיתה. והרשב"א [כתב], ונראים דברי רבינו עיקר. ירושלמי, איזהו מסוכן כל שקפץ עליו החולי שלשה ימים: 

ג) גניבא יוצא בקולר הוה, כי נפק אמר ליה הבו ארבע מאה זוזי לרבינא מחמרא דנהר פקוד. קשיא ליה לרבא, חמרא לא קאמר, דמי חמרא לא קאמר, מחמרא קאמר. ואידך, מחמרא כדי ליפות כחו. ופירש רש"י כדי ליפות את כחו, שיהא כל היין לאחריות. שאם אמר תנו לו יין אם החמיץ מן היין מאה חביות היו [היורשין] אומרים לו שלך הוא שהחמיץ. ואם אמר דמי חמרא, ומכרו ממנו קצת ונאבדו המעות, אומרים לו היורשים אבדו מעותיך. לפיכך אמר מחמרא דמשמע [יין] ודמיו, שהכל באחריות שלו: ובתוספות [כתבו] דאי אמר "חמרא שוה ארבע מאה זוזי", או "ארבע מאה זוזי מדמי חמרא", עשאן שותפים. ואם החמיץ או אבדו קצת המעות אבדו לפי חשבון. ועכשיו שאמר "מחמרא" ייפה כחו, ואפילו לפי חשבון לא יפסיד כל זמן שנשאר שם יין שוה ארבע מאות [שהרי שוה ד' מאות] נתן לו מן היין בין ירויחו בין יפסידו. והרמב"ן [פירש], דלכך אמר מחמרא, שאם א"ל יין שוה ד' מאה, ודאי מראה לו חמוץ, שהרי זה כאומר לו מאה חביות יין מן האוצר שמראה לו חמוץ, כדאיתא במנחות בית בבתי אני מוכר לך ונפל מראהו נפול, שור בשוורי ומת מראהו מת. הילכך אילו אמר חמרא שוה ארבע מאה זוזי אמרינן שיקח יין ויטרח וימכור לעצמו והיה לו ליקח כשער המתנה ואם החמיץ מראהו חמוץ. ואם א"ל ד' מאה זוזי מדמי חמרא, היו הם טורחים ומוכרים, אבל היה נוטל כשער דנתינה ואם הוזל פוחתים לו. לפיכך אמר מחמרא, שימכרו ממנו ויתנו לו הדמים עד ארבע מאה זוזים שלימים. ומיהו אם הוקר אינו נוטל אלא ארבע מאה זוזי, כדאיתא בכתובות סוף נערה. והרשב"א סובר כדברי התוספות, דלא אמרו מראהו נפול ומת אלא בדבר מסויים [כגון] עבד ושור ובית וחבית, אבל חמרא שוה ארבע מאה דבר דלא המסויים הוא, דהכל מעורב: והראב"ד כתב, לייפות כחו, דאם הוקר רווחא לר' אבינא. ורבינו חננאל פירש, יפוי כחו, דלא לדחיוה, ומיהו משאר נכסי לא גבי, כדאמרינן פרק הנודר מעללתא דוקא ולא משאר בתים וספינות. והדא מחמרא דוקא. ויפוי כחו, דלא דחו ליה מחמרא לחומץ, ומדמי חמרא לא לדחויה למעות אבודין. ומכל הני סברי איכא למילף בהו מכל חד וחד. ואיתה כל זה פרק המקבל בגטין: 
ההוא גברא דאמר להו הבו ד' מאה זוז לפלניא ולנסוב ברתי, אמר רב ד' מאה יהבינן, איהו אי בעא נסיב ואי בעי לא נסיב, ופירש רי"ף הטעם, משום דהוי לשון מתנה בתרווייהו, בין בזוזי בין בברתא. לכך אי בעי תרוייהו שקיל, אי בעי חד מינייהו שקיל. אבל אמר לינסוב ברתי והבו ליה ד' מאה, אי נסיב אין, ואי לא לא. דהוי תנאה, ואי מקיים תנאיה שקיל ואי לא לא. ולא כפירוש רבינו זרחיה שהטעם דשקיל זוזי משום דהוי המעשה קודם התנאי ואין התנאי כלום. דאם כן אם אמר הבו ליה ארבע מאה זוזי על מנת דלנסוב ברתי, הכי נמי דלשקול המעות ולא יקיים התנאי. אם כן יצא המשפט מעוקל, שהוא אמר שנתן לו אם יקח בתו דוקא. ואיתא במסכת יום טוב פרק יום טוב שחל להיות ערב שבת: 

ד) מי שהיה בנו במדינת הים ושמע שמת וכתב נכסיו לאחרים, ואחר כך בא בנו, אין מתנתו מתנה, שאילו היה יודע שבנו קיים לא היה כותב. ורבי שמעון בן מנסיא אמרה פרק מי שמת והלכה כותיה. מיהו אם שייר מנכסיו כל שהו, בין קרקע בין מטלטלי, מתנתו קיימת. וכן [כתב] ר"ם פ"ו דמתנה: הכותב כל נכסיו לבנו במתנה, בין שהיה בריא בין שהיה שכיב מרע, אפילו היה הבן קטן מוטל בעריסה, לא עשאו אלא אפטרופא, והרי הוא בכל הנכסים כאחד מבניו, שלא עשה כן אלא שיהיו אחיו נשמעים לו: אבל שייר קרקע או מטלטלין כל שהו, זכה בהם במתנה. ואיתה פרק יש נוחלין, ור"ם פ"ו דמתנה. ורי"ף [כתב] בשם הגאונים, דוקא כותב, אבל אמר יירשני פלוני בני, שפיר דמי וירית ליה, דהלכתא כר' יוחנן בן ברוקה דאמר הכי. והדין כן, בן בין הבנים בכתיבה לא עשה אלא אפטרופא. ובאמירה קנה, שאמר פלוני יירשני, ושאר יורשים בכתיבה קנו. והטעם דלבנו בכתיבה לא עשאו אלא אפטרופא, משום דבכותב אית ליה קלא ולכבוד בעלמא נתכוין [דליפוק] עליה קלא ולישתמעון מיליה, אבל באמירה לחודה לא נתכוין אלא למתנה גמורה. וכן הכותב כל נכסיו לאשתו לא עשאה אלא אפוטרופא [כתב] ר"ם פ"ו דמתנה. וכתב, אפילו קנו מידו, אם בכתיבה, לא עשאו אלא אפטרופא: והראב"ד [כתב] דבין כותב לבנו בין לאשתו, אם קנו מידו מתנה גמורה היא, שאין קנין לאפטרופא: והרב רבינו זרחיה כתב, דלא אמרו עשאה אפטרופא לאשתו ולבנו, אלא בשיש בנים קטנים הצריכים לאפטרופא, אבל גדולים מה להם ולאפטרופא. ומה שאמרו אפילו מוטל בעריסה, בקטן בין הקטנים. ורי"ף [כתב] בתשובה, שאם היה דרך צואה, שהיה מצוה מחמת מיתה שיתנו לאשתו כל נכסיו, החזיקה. ולא נראה לבעל העיטור 
הכותב נכסיו לאשתו ארוסה או גרושה, דברי הכל קנו: 
האשה שקנתה כל נכסי בעלה במתנה, אבדה כתובתה ותקרע. ואם יצא עליה שטר חוב והלכו כל הנכסים בחובו שקדם המתנה, תשאר בלא כלום, ולא תקח בכתובתה שקדמה החוב. שאומדן דעתה הוא שבהנאה שבאה לה בשמועה זו שכתב לה כל נכסיו אבדה זכות שיש לה בנכסים. ר"ם פ"ו דמתנה, ואיתה פרק מי שמת: הכותב נכסיו לבניו וכתב לאשתו קרקע כל שהו אבדה כתובתה משום דעשאה שותף בין הבנים. ודוקא בשותקת: ובין בריא ובין שכיב מרע שכתב נכסיו לבניו, בין זכרים בין נקבות, וכתב לאשתו עמהם קרקע כל שהו ושתקה, אבדה כתובתה. ואם שייך לה מטלטלין או ששייר לעצמו [קרקע] כל שהו, כתובתה קיימת. ואיתה במסכת פאה פ"ג. וכתב ר"ם פ"ו, ותקנת הגאונים היא שאפילו שייר מטלטלין כל שהן, הכתובה קיימת, שהרי היא אומרת ממה ששייר אני גובה ומתוך שאני יורדת למה ששייר יורדת לשאר נכסים וטורפת: האשה (שקנה) [שקנתה], בעלה גובה ממה (שקנה) [שקנתה]. ואיתה פרק יש נוחלין. מי שהוריש כל נכסיו לבנו הראוי ליורשו, אלמנתו נזונת מהם. וכן שכיב מרע שנתן במתנה, מלוה על פה גובה ממנה. וכן כתב ר"י אבן מיגש. והרשב"א [כתב] כן. האומר תנו שקל לבני בשבת, וראויים לתת להם סלע, נותנים להם סלע. ואם אמר אל תתנו להם אלא שקל, אין נותנים להם אלא שקל. ואם אמר אם מתו יירשו אחרים תחתיהם, בין שאמר תנו בין שאמר אל תתנו, אין נותנים אלא שקל: אמר רב עוקבא בין שאמר תנו בין שאמר אל תתנו נותנים להם כל צורכם והאי דאמר הכי לזרוזינהו וכו'. פרק מציאת האשה: 

צרור הכסף הקצר הדרך החמישי שער ג 
================================ 
א) הכותב כל נכסיו לאחרים והניח את בניו, מה שעשה עשוי אבל אין רוח חכמים נוחה הימנו. ולית הלכתא כרשב"ג דאמר כשלא היו בניו נוהגים כשורה זכור לטוב, אלא אפילו מברא בישא לברא טבא לא תהוי במעבורי אחסנתא: ירושלמי, אמר ר' אבא בר ממל הכותב כל נכסיו לאחרים והניח את בניו, עליו הכתוב אומר ותהי עונותם על עצמותם: 
האומר איש פלוני בני [בכורי] לא יטול פי שנים, איש פלוני בני לא יירש עם אחיו, לא אמר כלום, שהתנה על מ"ש בתורה. אבל אם הוסיף בדבריו ואמר הבכור לא יטול פי שנים אלא כשאר הפשוטים, או שאמר פלוני בני לא יירש עם אחיו אלא אני נותן כל הנכסים לשאר הבנים, דבריו קיימים, שהרי נתנם במתנה לשאר ולא נשארו שם נכסים בירושה שנאמר בהם שיהא כמתנה על מה שכתוב בתורה. וה"ה אם אמר בלשון ירושה יירש [פלוני] כל נכסיו, דבריו קיימים, ואליבא דרבי יוחנן ואף על גב דקא מעביר נחלה מאידך. ודוקא  בכי האי [גונא], אבל אם [אמר] לא יירש או לא יטול בני, לא. וטעמא דמילתא, דכיון דלא אמר בהדיא פלוני ופלוני יירשני, אשתכח שעדיין לא העביר הירושה ממקומה, שהרי לא הקנה אותה כלל לאחד מהן כדי שתסתלק מן האחר. וכיון שלא העביר הירושה, ממילא נפלה הירושה לההוא בן בין הבנים, משא"כ באומר יירש פלוני כל נכסי דנסתלקה הירושה מהשאר. ובחנם תיקנו ונהגו העולם למי שמוריש נכסיו לאחר כשבנו אינו נוהג כשורה, שמשייר חמשה דינרים לזה הבן. כי מכיון שמוריש כל אשר לו לאחר או נותן במתנה, ממילא מסתלק מזה הבן, ותו לא בעי מידי. והיינו דאמרינן בגמרא ולא יהא אלא אחר, ופירש רבינו שמואל לא יהא האי בכור אלא אחר, אדם נכרי, ואעפ"כ יכול ליתן במתנה כל נכסיו: ואף על פי שכתב רב האיי בתשובותיו הכותב נכסיו לאחרים ולא הניח לבנו כלל  הוי מתנה על מה שכתוב בתורה, הרב בעל העיטור כתב לא דייק לן: מתנה שכיב מרע שאמר בני פלוני יירשני, ה"ז יורש אותו לבדו ולא שאר הבנים, וכן בת בין הבנות, או שאר יורשים, דבריו קיימים. אבל הבריא אין דבריו קיימים: 

ב) האומר זה בני נאמן ליורשו ולפטור את אשתו מן היבום. וזה אחי אינו נאמן בשיש כאן שני אחים ובא אחד ממדינת הים ואמר זה אחי אינו נאמן להסיר חלק האחים ולהמעיטו. אבל בחלקו המגיע לו נוטל, דהודאת בע"ד כמאה עדים דמי. ואיתה פרק יש נוחלין: שנים שבאו ממדינת הים, אף על פי שמשאם ומתנם ומאכלם ומשקם כאחד, ומת  אחד מהם, אין חבירו יורשו. ואם היה נוהג משום אחוה יורשו. ונפקא מינה, שב"ד לוקחין נכסי המת עד שידעו מי הוא הקרוב ליורשו: נפלו לו נכסים לזה שבא ממדינת הים, ירשו אחיו עמו, שהרי הודה שהוא אחיהם. ואיתה בתוספתא ור"ם פ"ד דנחלות: מי שמת ונמצאה דייתיקי קשורה לו בירכו שהוא מתנת שכיב מרע ובלא קנין, הרי זו אינה כלום. ואם בקנין, קנו. דמשעת קנין שעבד נפשיה ואף על גב דלא מטא שטרא לידיה. ואיתה פרק יש נוחלין. שלא כדעת רי"ף ור"ם, דכתב דאפילו בקנין עד דמטי שטרא לידיה, כאביי דאמר עדיו בחותמיו זכין לו. כן דעת הרשב"א: 
המזכה לאחר, אפילו ע"י אחד מן היורשים, זכה. ולא אמרינן תהיה כמו שלא יצאה מתחת ידו, שהרי היורש ראוי ליירש בה ומתנה זו אינה אלא לאחר מיתה, קמ"ל כיון שזכה לו מחיים על ידו נעשית ידו כיד המקבל. כן כתב הראב"ד גבי אותה משנה דפרק מי שמת ונמצא דייתיקי וכו'. עוד כתב בשטר כזה אין אומרים אין שטר לאחר מיתה: המזכה בשטר צואה ע"י אחר, כגון שאמר זכה בזו הצואה לפלוני, כאילו ציוה בפניו שיעמדו במה שכתוב בה דמי, לפיכך דבריו קיימים. כן [כתב] ר"י ן' מיגש. וכן [כתב] רבינו שמואל האומר נכסים הכתובים בשטר זה אני מקנה לך בקבלת השטר שתקבל ממני, הרי זה קנה. דלא גרע מצואת פיו: המחייב עצמו בשטר בסך ידוע לשם פלוני, ונתן לו לאותו פלוני השטר, ואמר לו הנה בידך עד שאומר לך מה תעשה, ומת, ה"ז אינה כלום. ר"מ פ"ט דמתנה. ולפי שיטתו אפילו בקנין. אבל לפי שיטת הרשב"א, אם יש בו קנין, מכי נטל קנין שעבד נפשיה, וזכה מקבל המתנה אם לא אמר כלום בה קודם שימות: דייתיקי הוא כמו סימן טוב, דא תהא למיקם ולהיות, לומר אף על פי שאני מצוה זה אקום בע"ה: 

ג) הכותב נכסיו לבנו מהיום ולאחר מיתה, האב אינו יכול למכור מפני שהן כתובין לבנו, והבן אינו יכול למכור מפני שהן ברשות האב: וכתב רב נחשון, נהגי במתיבתא בממון בגטין דכתבי מיומא דנן ולעלם, ולא סמכי אזמנו של שטר מוכיח עליו כרבי יוסי. ור"ם פי"ב דמתנה [כתב] שטר מתנה שכתוב בה שיקנה פלוני שדה פלונית לאחר מיתה, בין שהיתה בשטר קנין בין בלא קנין, כיון שכתוב בה זמן, ובזמן הזה חי היה, הזמן מוכיח עליו שמחיים הקנה לו ואינו זוכה אלא לאחר מיתה וכו'. ולפיכך אף על פי  שלא כתב בה מהיום ולאחר מיתה השטר קיים. וזה שכותבין בכל המתנות ובכל הממכרות "מעכשיו", אף על פי שיש בשטר זמן, להרויח הדבר כותבים אף על פי שאינו צריך: ובריא  שכתב ונתן מתנה, וכתב בשטר "מחיים ובמות", מתנה גמורה היא מחיים שהרי כתוב בה "מחיים". וזה שכתוב "ובמות" כמו מעתה ועד עולם. וכן [כתב] ר"ם פי"ב דמתנה. וכן היא פרק יש נוחלין וסבריה דשמואל: 
הכותב נכסי לך ואחריך לפלוני, ומכר ראשון ואכל, אין לשני אלא מה ששייר ראשון, כרשב"ג וכההוא דאמר איזהו רשע ערום זה המשיא עצה למכור בנכסים כרשב"ג. וכן פסקו רי"ף ור"י ן' מיגש והרש"ם. ורבינו חננאל שפסק כרבי, לא נראין דבריו כמו שכתב רי"ף. ואיתה פרק יש נוחלין. ואם נתן הראשון במתנת שכיב מרע לא קנה הלוקח, דמתנת שכיב מרע לא קניא אלא לאחר מיתה, וכבר קדם אותו שני דואחריך, ואיתה התם: 
האומר נכסי לך ואחריך לי, אי נמי נכסי לך כל ימי חייך, אם מת יחזרו ליורשי נותן, שהרי זכותו של נותן עדיין קיים. ולא גרע מהאומר נכסי לך ואחריך לפלוני מעכשיו. אלא דעדיף מיניה, דהתם אמר אחריך, דאפשר ומה שישאר אחריך (לפלוני) מעכשיו לפלוני [קאמר]. והכא לא אמר אלא נכסי לך כל ימי חייך, ואפילו [נמי] אמר "ואחריך לי", אין הכונה לומר מה שישאר אחריך אלא [לומר] שתפסק המתנה לכשימות, לפי שלא נתנן לו אלא לימי חייו. כן כתב הרשב"א: 
האומר לאשה נכסי לך ואחריך לפלוני, ועמדה ונישאת, בעל לוקח הוי ואין לאחריך במקום בעל כלום, כרשב"ג דאמר אין לשני אלא מה ששייר ראשון. ואיתה פרק מי שהיה נשוי ור"ם פי"ב דמתנה: 
שכיב מרע שאמר על מי שראוי ליורשו נכסי לך ואחריך לפלוני, אפילו אותו פלוני נמי ראוי ליורשו, אין לו במקום ראשון כלום, שאין [זה] לשון מתנה אלא לשון ירושה וירושה אין לה הפסק. אבל אם אמר בפירוש בלשון מתנה, נתתי לך ואחריך לפלוני, מת ראשון יחזרו לשני. דהא אין ירושה אלא לשון מתנה. וכן פירש רבינו זרחיה הלוי. ובשם הגאונים דאפילו בלשון מתנה אין לה הפסק, דירושה היא, וכן [כתב] ר"מ פי"ב דכל לשון מתנה ליורש לשון ירושה היא ואין לה הפסק: ובריא שנתן מתנה בענין זה אפילו אין ראוי ליורשו אין לשני אלא מה ששייר ראשון: 
שכיב מרע שאמר נכסי לך ואחריך לפלוני, וראשון ראוי ליורשו, ופירש ואמר "לא משום ירושה אני נותן שאין לה הפסק אלא משום מתנה והרי הפסקתיה", השני קונה מה ששייר ראשון: ר"ם פי"ב ואיתה פרק יש נוחלין: 
מי שאמר נכסי לפלוני ואחריו לפלוני, מת הראשון קנה שני. מת שני, הרי אלו של יורשי שני. מת שני בחיי ראשון, הרי הנכסים של יורשי הראשון: היו כתובת אשה או בעל חוב על הראשון, ובאו ב"ד להפרע מנכסים אלו, אף על פי שהראשון קיים אין ב"ד מגבין אותם מגוף הנכסים, אלא מהפירות [בלבד] שמין להם. מת הראשון ובאו בעל חוב ואשתו לגבות מנכסים אלו, אין מגבין להם כלום, אפילו עשאם אפותיקי או ייחדן לאשתו בכתובה, אלא הם לשני. ר"ם פי"ב דמתנה: 

ד) האומר תנו מאתים זוז לפלוני ושלש מאות לפלוני וארבע מאות לפלוני, ובא בעל חוב דנותן, גובה מכולם לפי מה שנטל כל אחד. אבל אם אמר ואחריו לפלוני ואחריו לפלוני אינו [גובה] אלא מן האחרון בתחלה, ואם לא השלים לחוב גובה משלפניו. ואיתה פרק יש נוחלין: האומר יתנו מאתים זוז לפלוני ושלש מאות לפלוני והשאר יירש פלוני היורש. יצא עליהם כתובת אשה ובעל חוב, גובה מזה שיירש הנכסים. ואיתה בתוספתא. והטעם כתב הרשב"א משום דיורש כרעא דמורישו ובמקומו הם עומדים, ונכסי ירושתם כבני חורין, ומקבל מתנה כמשועבדים, ואין גובין ממשעבדי במקום שיש בני חורין. ומתנות שכיב מרע שהם כמשועבדים מוכח פרק הניזקין בראשו: 
מי שאמר יש לי ביד פלוני מנה וביד פלוני מאתים, ובתוך דבריו אמר תנו מאתים זוז לפלוני, אין נותנין לו [כל המאתים זוז מיד], אלא לפי [חשבון] שיקבצו מאותם שאמר שהיו חייבים לו. כן כתב הרשב"א שמצאו בתוספתא: שכיב מרע שאמר תנו מאתים זוז לבני בכורי כראוי לו, וכן לאשתו כראוי לה, נוטלן ונוטל חלק בכורה, והאשה הכתובתה. ואם אמר בבכורתו או בכתובתה, אין להם אלא הבכורה והכתובה, או המאתים זוז, מה שירצו יותר. ואיתה פרק יש נוחלין: מי שהיה חולה ומוטל במטה, ואמרו לו נכסיו למי, ואמר [שיש לו בן או] דומה שאשתו מעוברת, עכשיו [שאין לו בן או] שאינה מעוברת נכסיו לפלוני, ונודע שיש לו בן או שהיתה אשתו מעוברת, אין מתנתו מתנה, ואפילו הפילה האשה או מת הבן. ואיתה פרק מי שמת ור"ם פ"ח דמתנה: 

ה) שכיב מרע שאמר תנו שטר חוב שיש לי על פלוני לפלוני, לא קנה אלא הנייר בעלמא לצור על פי צלוחיתו, עד שיאמר "הוא וכל מה שבתוכו", כטעם שאמרנו דאין להוסיף בדברי שכיב מרע. וכשאמר "וכל שעבודא דאית ביה" קנה המקבל: ואין היורש יכול למחול ולהפסיד למקבל המתנה. וכן [כתב] ר"ם פ"י דמתנה: שכיב מרע שאמר הלואה שיש לי ביד פלוני תנו אותה לפלוני, דבריו קיימים וא"צ למעמד שלשתן: 
ושכיב מרע שכתב כל נכסיו לאחרים, אם כמחלק מת קנו כולן, עמד חוזר בכולן. ואם כנמלך מת, קנו כולן, אם עמד אינו חוזר אלא באחרון, סתמיה דשכיב מרע מידק דייק והדר יהיב. ואיתה פרק מי שמת בשם רב נחמן. ותו התם, שכ"מ שכתב כל נכסיו לאחרים אף על פי שלא קנו מידו (ו)עמד אינו חוזר, חיישינן שמא יש לו נכסים במקום אחר. ומתניתין דקתני לא שייר קרקע כל שהו אין מתנתו מתנה, באומר כל נכסי, והכא בשאמר נכסי: שכיב מרע שכתב כל נכסיו לאחד ומקצתן לאחר, נמצא שחוזר במתנה בקצת, הויא חזרה בכולהו ושני קנה ראשון לא קנה: ושכיב מרע שהקדיש כל נכסיו או הפקירן או חילקן לעניים, אם עמד, אם חוזר או לא סלקא בתיקו. וי"א דהוי תיקו דממונא ולקולא ואם עמד חוזר, וכן [כתב] ר"מ פ"ט. וכן [כתב] הרשב"א משום דשכיב מרע הוא כמוחזק ומי שבא להוציא עליו הראייה כן כתב פרק גט פשוט: וי"א דהוי תיקו דאיסורא ולחומרא ואם עמד אינו חוזר: שכיב מרע שאמר יטול פלוני נכסי או יזכה פלוני או יחזיק, כולן לשון מתנה הם וקנה. והרשב"א [כתב] דאף בבריא קנה, שסובר שכל מה שאינו קונה בבריא אינו קונה בשכיב מרע: 
שכיב מרע שמכר כל נכסיו, אם עמד ואיתנהו לזוזי בעינייהו אינו חוזר, דהו"ל כמשייר. ואם פרעם בחובו חוזר. ואיתה פרק מי שמת. וכן דרך ר"י ן' מיגש. וכל המפרשים [כתבו] בדרך אחרת דאדרבא איתנהו חוזר, פרעוהו אינו חוזר, דאיתנהו הוי כזבין ולא איצטריכו ליה זוזי דפרק אלמנה נזונת. וכן פירש רבינו חננאל וכן ר"ם פ"ל: 
שכיב מרע שאמר שיש לפלוני אצלו כך וכך, הודאתו הודאה גמורה כבריא, ואם עמד אינו חוזר, וא"צ נמי לאותם עדים, כדאיתא פרק גט פשוט דאין אדם משטה בשעת מיתה: גר שנתן במתנת שכיב מרע, י"א דמתנתו מתנה, ור"ם [כתב] דאין מתנתו מתנה כירושתו שאינה ירושה, פ"ט כתבו: שכיב מרע שציוה ליתן לגוי מתנה אין שומעין לו, שזה כמי שציוה לעבור עבירה מנכסיו (ו)ר"ם פ"ט: שכיב מרע שאמר פלוני עבדי עשו אותו בן חורין, כופין את יורשיו ומשחררין אותו, שעבד ישנו בקצת מצוות: 

ו) שכיב מרע שאמר מטלטלי לפלוני, מני תשמישא איקרו מטלטלי, לבד מחיטי ושערי וכיוצא בהם. אמר כל מטלטלי, הכל בכלל לבד מרחיים התחתונה. ואם אמר כל דמטלטל, אפילו רחיים התחתונה בכלל. אמר נכסי לפלוני, כל המטלטלין והקרקעות והעבדים והשטרות והמעות והבהמה והעופות והתפלין עם שאר ספרים הכל בכלל. ואיבעיא להו ספר תורה אם הוא בכלל נכסים, ותיקו, ואם תפס אין מוציאין מידו, ואיתה פרק מי שמת. ותו התם אימיה דרמי בר חמא כתבתינהו לנכסיה באורתא לרמי בר חמא, ובצפרא כתבתינהו למר עוקבא בר חמא, ומתה. ואסיקנא דהוו דמר עוקבא, דכל שאילו עומד חוזר חוזר במתנתו בין לעצמו בין נתנן לאחר: 
שכיב מרע שניתק מחולי אל חולי מתנתו מתנה. ואסיקנא בשלא עמד והלך על משענתו, אבל אם עמד בין חולי לחולי והלך על משענתו אומדין אותו אם מחמת חולי הראשון מת מתנתו מתנה ואם לאו אין מתנתו מתנה. ואם הלך בשוק בלא משענת אין מתנתו מתנה וא"צ אומד. ואיתה פרק מי שאחזו: מתנת שכיב מרע שאין כתוב בה שמתוך חולי זה שציוה בו מת, ואין העדים מצויין לשאול בהן, אף על פי שהרי אנו רואים שהמצוה מת וקברו מוכיח עליו,  המתנה בטילה, שאין מיתתו ראייה, שמא עמד מאותו חולי ואחר כך חלה ומת, ולפיכך המוציא יביא ראייה שמתוך חולי שנתן מתנה זו מת. וכמו שכתב רי"ף פרק מי שמת ור"ם פ"ח דמתנה: והרמב"ן בתשובה, מתנת שכיב מרע שאין כתוב בה "ומגו מרעיה איתפטר לבי עולמיה", ובאו עדים ואמרו שלא ראו אותו שעמד מאותו חולי, דעתי בזה, שהמתנה בטלה, לא ראינו אינה ראיה. ומ"מ יכולים העדים לסמוך על פי נשים ועבדים המשמשים אותו, שאם היו שואלים עליו תדיר ואומרים להם הכביד ומשעה שציוה מתנתו יש עליו קול ואומרים תמיד הכביד ה"ז בחזקת מת מאותו חולי: 
אחד מן האחים ששטר יוצא מתחת ידו, עליו להביא ראייה שאביו נתנו לו. וראייה בשטר ולא בעדים, דאין אותיות נקנות במסירה. ואי מתנת שכיב מרע אפילו בעדים, כי דברי שכיב מרע ככתובים וכמסורים דמו. כן [כתב] רי"ף: צואת שכיב מרע, אף על פי שכתבוה  העדים מדעתם, כמלוה על פה דמי ויכול היורש לומר פרעתי. וכן הודאת שכיב מרע כל זמן שלא נכתבה. הראב"ד פרק גט פשוט: והרשב"א מודה לו: שכיב מרע שהקדיש כל נכסיו, ואמר מנה לפלוני בידי, נאמן, חזקה אין אדם עושה קנוניא על ההקדש. ואיתה פרק גט פשוט. והרי"ף [כתב] דוקא דאיכא בידיה שטרא דמקויים, והיכא דליכא שטרא דמקויים, ואף ליכא שטרא כלל בידיה. ואי אמר תנו נותנין. ור"י מיגש [כתב] אי אמר בשעה שהקדישן מנה לפלוני בידי, ואמר תנו, אפילו לא נקיט שטרא בידיה. אבל אם אמר לאחר שהקדישן, אף  על גב דאמר תנו, אין נותנין. ודבריו מגלה על דברי רבו דמילתיה דרב הונא באם אמר תנו ונותנין, דוקא בשעה שהקדישן: שכיב מרע שאמר מנה לפלוני בידי, ואמרו היתומים חזר ואמר לנו פרעתיו, נאמנים, מדלא פסקא אבוהון למילתא סבר מדכר הוא. ואם אמר תנו אינם נאמנים. ואם טוענים נתננו אין נאמנים: 

צרור הכסף הקצר הדרך החמישי שער ד 
================================ 
א) סדר הנחלה: הזכרים קודמים לעולם לנקבות. ויוצאי ירכו של בן קודמים לבנות. ובן ממזר יורש או אח ממזר יורש. ואיתה ביבמות פ"ד ור"ם פ"א דנחלות: והאחים מן האב נוחלים ומנחילים. ומשפחת אם אינה קרויה משפחה. ואיתה פרק יש נוחלין: הבעל יורש את אשתו, והוא קודם לכל בירושתה, ואפילו היא אסורה עליו כגון אלמנה לכהן גדול גרושה וחלוצה לכהן הדיוט. האשה אינה יורשת לבעלה כלל, וירש אותה כתיב והיא אינה יורשת אותו. ואיתה פרק יש נוחלין: התנה עם האשה אחר שנשאה שלא יירשנה, תנאה בטל, ואף על פי שהוא מדבריהם עשו חיזוק כשל תורה. והראב"ד [כתב]  תיפוק לי שאין יכול להתנות על דבר שלא בא לעולם, ואיך יאמר לאביו או לאחד מן מורישיו דין ודברים אין לי בנכסים אחר מיתתם ואין אדם מקנה מה שאין לו בו זכות: 
האשה משתצא מרשות האב אף על פי שעדיין לא נכנסה לחופה הבעל יורשה, ר"ם פכ"ב  דאישות: האב שפסק עם חתנו לתת לבתו פירות וכסות, וכתב דא נדוניא דהנעלת לי קבלתי בכך, ומתה קודם הנישואין, דעת רש"י שלא כתב לה האב אלא על מנת לכונסה לחופה, אבל אם נשאה אף על פי שהנדוניא בבית אביה זכה הבעל. ורבינו תם [כתב] דדוקא אם גבאן ואחר  כך הפקידן בבית אביה זכה הבעל, אבל כל זמן שלא גבאן ועומדים הנכסים בבית אביה לא זכה הבעל אפילו בנשואה ואם מתה אין הבעל יורשה. והרי"ף כרש"י ור"ם*. והרשב"א [כתב] דהואיל ונשאה אפילו כתובתה בבית אביה הבעל יורשה, כרש"י: 
הנושא אשה שהיא אסורה לו, הואיל ויש לו בה קידושין, אם מתה תחתיו יירשנה. הנושא את הקטנה, אף על פי שאין קידושיה קידושין גמורים, אם מתה יירשנה. הפיקח שנשא חרשת, מתה לא יירשנה. החרש שנשא פקחת יירשנה, שהרי היא בת דעת ולדעתה נישאת וזכתה לו ממונה. קטנה שנתקדשה לדעת אביה ונישאת שלא לדעת אביה, בין בפניו בין שלא בפניו, יכול האב למחות. ואפילו שתק האב, אם מתה אין הבעל יורשה אא"כ רצה האב בנישואיה. ר"ם [כתב] כל זה פכ"ב דאישות: האשה שחלתה ובקשה מבעלה שיגרשנה ותצא בלא כתובה כדי שלא יירשנה, אין שומעין לה, ואפילו אמרה אני שונאה אותו אין דנין אותה דין מורדת. וכן הורו הגאונים. ר"מ כתבו: בעל שנשא אשה שאינה צריכה מיאון, אינו יורשה, שהרי אין כאן אישות. 
בעל שמתה אשתו ואחר כך מת אביה או אחד מן המורישין אותה, אין הבעל יורש אותן, שאין הבעל יורש נכסים הראויין לבוא לאחר מכאן, רק מה שבא לרשותה קודם שתמות: מלוה של אשה, אף על פי שהיא נכסים הראויים לגבי בכור, לגבי בעל מוחזקת היא, דכל מאי  דאית לאיתתא ירית. כן דעת ר"י ן' מיגש. ורי"ף [כתב] דמלוה ראויה היא, ופסק כרב פפא דאין הבעל נוטל בראוי כבמוחזק. ואין הבעל יורש את אשתו בקבר, כגון בעל שמת ואחר כך מתה אשתו, אין אומרים הואיל והבעל קודם לכל בירושתה כך יורשי הבעל יקדמו לשאר יורשי האשה. אלא יורשי האשה ממשפחת בית אביה יורשים אותה אם מתה אחר בעלה. וכן אין הבן יורש את אמו בקבר כדי להנחיל לאחיו מאביו, כענין שאמרנו. ואיתה פרק מי שמת; ואם מתה האם תחלה, אפילו היה הבן קטן בן יומו ולא כלו לו חדשיו, הואיל וחיה אחר אמו שעה אחת ומת, הרי זה נוחל את של אמו ומנחיל אותה נחלה ליורשיו ממשפחת אביו: 

ב) מי שאמר על אחד מן השוק שהוא אחיו אינו נאמן להפסיד לאחיו, אלא יטול מחלק זה שמודה שהוא אחיו. (ואם הוא) ואם האח האחר אינו מכחיש שהוא אחיו, רק שאומר שהוא מסופק במה שמודה באחר שהוא אחיו, אינו נוטל אותו האח הנכרי רק בחלק זה שמודה בו. ואם מת זה הנכרי ונפלו לו נכסים, יטול זה שהיה מסופק בו גם כן. ואיתה פרק יש נוחלין ור"ם פ"ד דנחלות: 
היו מוחזקים בזה שהוא אחיו או בן דודו, ואמר אינו אחי ואינו בן דודי, אינו נאמן. אבל נאמן על מי שהוחזק שהוא בנו לומר שאינו בנו ולא יירשנו. ר"ם פ"ד: 
הבכור מאביו נוטל פי שנים בנכסי אביו, כגון שהניח חמשה בנים ואחד מהם בכור, הבכור נוטל שליש הממון, וכל אחד מארבעה הפשוטים נוטל שתות. וכן על חלוקה זאת חולקים לעולם. ר"ם פ"ב דנחלות: הבכור הנולד אחר מיתת אביו, ואחר כך נולדו אחים מנשים אחרות [אינו נוטל פי שנים, ו]אינו ממעט, ביום הנחילו כתיב. ואין הבכור נוטל פי שנים בנכסי האם: ובכור אפילו ממזר, שנאמר כי אם הבכור בן השנואה יכיר וגו': שלשה נאמנים על הבכור, אביו ואמו וחיה: ואינו נוטל פי שנים עד שיאמר האב זה בני בכורי או שהעידו העדים ששמעו לאביו דברים שמהם נשמע שהוא בכור. אבל אמר בכור הוא שמא בכור לאם קאמר. (ואין הבכור נוטל בראוי כבמוחזק) והלכתא כרבי יהודה דאמר נאמן אדם לומר זה בני בכורי. ואפילו היו מוחזקים על הבן שהוא בכור, בין בקול בין שיודעים שנולד קודם, ואמר האב על אחר שהוא בכור נאמן עליו אביו. ולאפוקי מרבינו שמואל דאמר אם יש עדים שנולד זה קודם זה שאין האב נאמן: 
[ואין הבכור נוטל בראוי כבמוחזק] מלוה שיש ביד הבכור יטול בה הבכור חצי הבכורה. וכן [כתב] ר"ם. ורי"ף דנוטל חלק בכורה משלם: הבכור שמחל קודם חלוקה מחילתו מחילה. ואם חלקו הבכור והפשוט, ולא נטל רק כפשוט, ויתר. ואם מיחה, כגון שאמר בפני שני עדים מה שאני חולק עם אחי בשוה לא מפני שמחלתי לו, הוי מחאה: היבם נוטל נכסי המת, ובראוי לבוא למת הרי הוא כשאר אחיו: שומרת יבם שמתה, משפחת בית אביה יורשים אותה, נכסי מלוג וחצי נכסי צאן ברזל. ויורשי הבעל חייבים בקבורתה: ואפילו עשה בה מאמר, דהיינו קידושין. ולא האריך בבכור ויבם, שאינם מצויין כל כך: 
ישראל שנשתמד, יורש את קרוביו ישראלים כשהיה. ואם ראו ב"ד לקונסו שלא יירש, הרשות בידם. וכן נהגו תמיד במערב, הר"ם פ"ו דנחלות. ובתשובה לרמב"ן [כתב] מההיא דקדושין דאמר גוי יורש את אביו שנאמר כי ירושה לעשו, ומקשינן ודילמא ישראל משומד שאני. משמע דדינו כישראל. וכתב, הלכך הלוקח מהם וכל הבא מכחן בין בירושה בין במתנה דינו כישראל. בירושלמי [אמרינן] דמותר להלוותן בריבית. ורש"י אסר ריבית דמשומד: אין היורשין נוחלין עד שיביאו ראיה שמת המורישן. ואין יורשים על פי גוים במסיחין לפי תומם, אף על פי שמשיאין את האשה על פיהם, ונוטל כתובתה. ר"ם פ"ז דנחלות: 

צרור הכסף הקצר הדרך החמישי שער ה 
================================ 
א) בענין האפטרופסות: [אין] צריך קנין למינוי האפטרופוס. כן הוכיח הרשב"א פרק הניזקין בגיטין. ועושין להם סוכה ולולב וציצית וכל דבר שיש לו קצבה. ואין פוסקים עליהם צדקה, ואין פודים עליהם השבויים, ולא תנחומי אבלים. ואין האפטרופין רשאים לידון על מנת לחוב אא"כ נטלו רשות מב"ד. ואיתה פרק הניזקין בגיטין: ואין מחשבים עמהם באחרונה, פירוש לומר כך קבלנו וכך הוצאנו. וכן [כתב] הרי"ף דהלכתא כרשב"ג דאמר הכי. וכתב בעל העיטור ז"ל, ודוקא באחרונה, אבל לכתחלה צריכין ב"ד לחשב עמהם ולכתוב חשבון המטלטלין והקרקעות וכל הנמצא להם, דאע"ג דאמרינן דאין נשבעין, הני מילי בטענת שמא, אבל בטענת בריא לכולהו אפטרופין משביעים. הילכך צריך שידעו מה שקבלו ומה שהחזירו. וכתב הראב"ד ז"ל דכותבין שני שטרות, אחד לאפטרופוס ואחד לקרובים, אות באות, והוא נקרא שטר שימוש. ואפטרופוס שסמך היתום אצלו, כתב הראב"ד שאין משביעין אותו כלל, דהשתא שמנהו אבי היתומים אמרינן אי לאו דאית ליה הנאה מיניה לא מוקי ליה, ואפילו הכי לא משבעינן ליה משום דילמא ממנע, בשסמכו מאיליהם דאתי לאימנועי. וקורא אני [עליו] משלם רעה תחת טובה לא כן שכן, עד כאן: 

ב) אפטרופוס שמינהו אבי היתומים לא ישבע, ב"ד ישבע, כאבא שאול דאמר הכי. וטעמא במנהו אבי יתומים, משום דאתי לאימנועי. ודוקא בטענת שמא לא ישבע, אבל בטענת בריא, כגון דגדלי יתמי וטעני עליה בבריא וכפר איהו, כגון הא ודאי משבעינן ליה. ואיתה פרק הניזקין: ואפטרופין, כיון שהחזיקו בנכסי יתומים אין יכולין לחזור וכשאמרו דילמא אתי למנועי, קודם שהחזיקו: והאפטרופוס שמנהו אבי יתומים ופשע, [כתב] הרמב"ן דאין מחייבין אותו, מטעם דאתי לאימנועי. ורבינו יצחק הזקן [כתב] כדעת רב האיי גאון, דאפטרופא שפשע נתחייב. והרשב"א תפס דעת הגאון שהיא נכונה: ואפטרופוס כתב הרמב"ן שהוא כנושא שכר, משום דמצוה קא עביד ומשתכר פרוטה דרב יוסף. והלכך חייב כשומר שכר, דניחא ליה דליפוק עליה קלא דגברא מהימנא הוא: 

ג) אפטרופא דאפסיד מסלקינן ליה, כרב הונא דאמר הכי, וקאמרי רבוואתא מגו דמסלקינן ליה משבעינן ליה. כן [כתב] הרי"ף פרק הניזקין. ואפטרופוס שתפס לבעל חוב בשביל היתומים תפיסתו תפיסה, דיד בעלים היא: ואין אפטרופוס מקבל מי שפרע. ואיתה פרק איזהו נשך: יתומים שבאו לחלוק, ב"ד מעמידים להם אפטרופא, ואם הגדילו אינם יכולים למחות דאם כן מה כח ב"ד יפה. ורב נחמן אמרה, וכן הילכתא. ודוקא ברוחות אינם יכולים למחות, אבל אם טעו בשומא יכולים למחות. כן [כתב] הרי"ף. ויכולים האפטרופין לחלוק בלא גורל. כן היה אומר רבינו יצחק הזקן. ורבינו תם כתב דאינן יכולים לחלוק רק בגורל או בשומת ב"ד. וגם רבינו יצחק חזר והודה לדברי רבינו תם: 

ד) אין בית דין מעמידים אפטרופין נשים ועבדים לכתחלה. ואם מינה אותם אביהם בחייו עושין אותן אפטרופין. ואיתה פרק ראשון דתרומות: אין ליורשים עסק בברירת אפטרופא אלא בברירת הבית דין, והבית דין (בדקין) [בוררים] אנשים הגונים לפי ראות עיניהם בין יתרצו הקרובים בין לא יתרצו. כן כתב הרשב"א בתשובה: מינה המוריש אפטרופא קטן או אשה או עבד, הרשות בידו ר"ם פ"י דנחלות: בית דין ממנין אפטרופא אפילו על העובר שלא נולד עדיין, ואיתה פרק אלמנה לכהן. וכן האב ממנה אפטרופא אפילו על העובר שלא נולד עדיין. אם נזקקין לנכסי יתומים, כבר כתבתיו בדרך הראשון בשער העשירי: 

ה) שבוי שנשבה [ושמעו שמת] וירדו אחיו או יורשיו לנחלה וחלקו אותה ביניהם, אין מוציאין אותה מתחת ידיהם, וכן הבורח מחמת סכנת נפשות. אבל היוצא לדעת שיחזור, ששמעו בו שמת, וירדו יורשיו לנכסיו וחלקום, מוציאים אותם מידם עד שיביאו ראיה שמת המורישן. ואין ב"ד מעמידים אפטרופא לגדולים שהם בני דעת, ר"ם [כתב] כל זה פ"ז דנחלות: ואם רצה אחד לפקח בנכסי מי שברח [לא בתורת אפטרופא] אלא בתורת אריסות, מעמידים אותו. אבל אין מורידין את הקרוב. ובתורת אפטרופא הוא דמעמידין אותו אם בא מעצמו, אבל אין ב"ד מעמידין אותו, דאין אפטרופא לגדולים. ואם שמעו בו שמת, הרשות ביד היורש למנוע שלא יניחו שם אפטרופא. ובמטלטלין מעמידים קרוב לנכסי שבוי או לנכסי [מי] ששמעו בו שמת, משום דמכלי קרנא, ואיתה פרק המפקיד: 
קטן אין מורידין אותו לנכסי שבוי, דילמא מפסיד להו. ולא קרוב לנכסי קטן דילמא מחזקי בהו. ואפילו קרוב מחמת קרוב. ואפילו קרוב מחמת אחי האם שאינם ראויים ליירש. ואיתה פרק המפקיד: וכתבו בעיטור דדוקא בשבוי אין מורידין קרוב, אבל אם אינו שבוי מורידין קרוב לנכסי קטן: ומעות קטן ממנין עליהם אפילו קרוב. דבגמרא לא מפליג בין קרוב בין רחוק, כן [כתב] הרי"ף: וקרקעות דקטן דאין מורידין להם קרוב, דוקא כשהקרוב חלוק ואין נזון ומתפרנס ביחד, דחיישינן שמא יטעון זה חלקי בא לידי, אבל כל זמן שהם מתפרנסים ביחד, בחזקת האחים השותפים הם, ורשאים האחים הגדולים לירד ולהשביח, וליכא חששא מחזקה. כן [כתב] הרשב"א בשם הראב"ד: קטן שהגדיל, אפילו היה אוכל ושותה יותר מדאי ומפסיד, אין ב"ד מעמידים לו אפטרופוס אא"כ צוה אביו או מורישו שלא יתנו לו אלא אם [כן] יהיה כשר ומצליח. החרש והשוטה הרי הם כקטנים, ומעמידים להם אפטרופוס, כל זה [כתב] ר"ם פרק עשירי דנחלות: 

ו) ממון של יתומים מבררין אדם כשר עשיר ונאמן ושומע דין תורה ואינו מקבל עליו שמתא דרבנן, ויהבינן ליה בבית דין קרוב לשכר ורחוק להפסד. ודווקא בבית דין, כדי ליתן רשות לאפוטרופוס להוציא ממון היתומים מתחת ידם, ולאסור אותו ביד אחרים ולהתעסק בו. כך פירש הרשב"א, ואיתא פרק איזהו נשך: ובשכר האפטרופוס הכל לפי ראות הדיינים. האפטרופין רשאים לתת ממון היתומים ביד אחרים לשם עסק, שיהנו הם והיתומים. ואי נמי הם בעצמם רשאים לקחת לעצמם ולהשתכר בהם כמה שישתכר בהם אחר דעלמא, ובלבד שיודיע לב"ד. כן [כתב] הראב"ד. והרשב"א [כתב] שאין צורך לבית דין רק אפילו בפני עדים סגי שיאמר ראו מה הניח ומה השביח: 
הניח בנים גדולים וקטנים, והשביחו גדולים את הנכסים, השביחו לאמצע. ואם אמרו גדולים ראו מה שהניח לנו אבינו הרי אנו עושים ואוכלים, השביחו לעצמם. ודין זה כשהשביחו נכסים מחמת הנכסים, אבל שבחו מחמת עצמם השביחו לעצמם. ופירוש השביחו נכסים מחמת (עצמן) [הנכסים], כגון דקלא ואלים, ארעא ואסקא שרטון. ומחמת עצמן, כגון שטרחו עצמן לשכור פועלים. ורבינו חננאל והראב"ד פירשו שהשביחו נכסים מחמת הנכסים, כגון ששכרו פועלים מממון תפיסת הבית, ואף על פי ששכרו פועלים וטרחו  להכניסם ולהוציאם ולקנות ולסחור ולישב בחנות, מוחלין בכך. אבל השביחו מעצמם, כגון שהוציאו הוצאות משל עצמם, השביחו לעצמם. דאין אדם עשוי למחול ממון שהוציא בשל אחרים וכמי שהתנו דמי. וכן הדין במה שטורחים בגופם, כגון שנוטע או מביא משא על כתפו ועושה מלאכה שאין הקטנים עושים אותה שאינם יכולים לעשותה. וכל שהקטנים יכולים לעשותה הגדולים מוחלים עליהם. ואם המלאכה כבידה שאין הקטנים יכולים לעשותה אין (הקטנים) [הגדולים] מוחלים, ולא שנא קטנים המוטלים בעריסה [ולא שנא גדולים מהם] כל שהקטנים דעלמא עושים אותה הגדולים מוחלים. כן דעת הרשב"א: 
מנהג הוא בהרבה מקומות שהבן הגדול יורש מקום אביו של בית הכנסת, וכתב (הרשב"א) בתשובה יש מנהג בעירנו שהיו דנין כך הזקנים והגדולים שלפנינו, ואנו אחריהם והיינו עושים מעשים בכל יום. ואף על פי שדנין כך בעירנו אין למידין מעירנו, אם לא נהג במקומות אחרים שלא דן ב"ד שלהם או שלא אירע להם דין על זה ואין מנהג ידוע ביניהם, אין לגדול יותר משאר הבנים. עד כאן: 
מי שהניח בנים גדולים וקטנים, חולקים בשוה. נשאו גדולים ישאו קטנים. ואם אמרו קטנים הרי אנו נושאים כדרך שנשאתם בחיי אבינו, אין שומעים להם, אלא מה שנתן להם אביהם נתן, ר"ם כתבו פ"ט דנחלות, ואיתה פרק יש נוחלין. וענין השושבינות אינו נוהג עתה ולא כתבו. ושם כתבו הר"ם ובפרק ו ובפרק ז בהלכות זכיה. דבר שהוא של יתומים שמין אותו ומוכרין אותו לאלתר. ואם יום השוק קרוב, מוליכין אותו לשווקים, ואיתה פרק אלמנה נזונת בכתובות בשם רב יהודה אמר שמואל. וכתב הרב בעל העיטור דוקא מידי דאי שביק ליה מפסיד, אבל דבר שיכול לעמוד אין לו לשנותו במקום דאיכא חששא אלא ברשות בית דין. עד כאן: 

צרור הכסף הקצר הדרך החמישי שער ו 
================================ 
א) המלוה בריבית עובר בששה לאוין. והמלוה והלוה והערב והעד והסופר כולם עוברים. ואפילו להלוות ברבית לגוי, איתא פרק איזהו נשך מרבה הונו בנשך ותרבית לחונן דלים יקבצנו אמר רב כגון שבור מלכא ואמר רב נחמן אמר לי הונא לא נצרכה אלא אפילו רבית דגוי. ואיתיביה רבא לרב נחמן לווין מהן ומלוין אותם ברבית, ואוקמה רב (בר) חייא בריה דרב הונא בכדי חייו. נמצא לפי דברי רב חייא, דוקא בכדי חייו דמותר להלוות ברבית לגוי ולא להעשיר. ורבינא אוקמה בת"ח משום דידעי ומחלי. והרב בעל הלכות [פסק] כרב חייא דדוקא כדי חייו. ורבינו חננאל מחמיר יותר, דדוקא בת"ח בכדי חייו. וזה תימה. ומ"מ כולם נסכמים דעם הארץ יותר מכדי חייו אסור. והרמב"ן [כתב] דעם הארץ מותר בכדי חייו, ות"ח אפילו להעשיר דלא ילמוד ממעשיהם. ועכשיו נהגו העולם כתלמידים, ואמרו בשם רש"י ורבינו תם כי מפני שרבו המסים והארנוניות ואין שיעור לכדי חייו נהגו כן. ודעת ר"ם דכדי חייו, וכתבו פ"ה דמלוה ולוה: 
כל דבר המטלטל יש בו משום רבית, כגון אוכל וכסף, שנאמר כל דבר אשר ישך. ופירושו כל דבר המיטלטל. ובקרקע אין בו משום רבית, כגון הלוהו חמשה גפנים טעונות, בשש, מותר: ותלמידי חכמים מותרים ללוות זה מזה ברבית, ידעי דרבית אסורה, ומתנה בעלמא הוא דקא יהבי אהדדי. ור"ם כתבו פ"ד דמלוה ולוה: ואי מחיל הרבית אי הוי מחול, הגאונים אמרו אף על גב דמחל אסור, ולא קא שרי אלא לצורבא מרבנן. ורבית לא ניתן למחילה. ור"ם חלק על הגאונים ואמר מאחר שנקצץ הרבית וקבלו המלוה, יכול הלוה למחול, ולא יוציאנו מידו. ואף על פי שכל רבית בדרך מחילה הוא ואסרה תורה, שאני שעת הלואה שהוא צריך למעות. והראב"ד אסר כדברי הגאונים. ור"ם כתבו פ"ד דמלוה ולוה: 
ומותר לישראל להלוות מעות גוי ברבית, אם עשאו אפטרופא עליהם, ותניא בתוספתא פ"ה, ישראל שלוה מעות מן הגוי ומבקש להחזירם לו, מצאו חבירו ואמר תנם לי ואני נותן כדרך שאתה נותן לו אסור ואם העמידו אצלו מותר. ישראל שאמר לגוי (הילכך) [הי לך] שכרך ובוא והלוה מעות ברבית אסור. ועל זה אמרו בגמרא, זה שתולה מעותיו ביד גוי, כלומר שמפקיד ביד גוי, וגוי מלוה אותם ברבית אסור (ואסור). ושלא מדעת ישראל המפקיד, מותר להלוותן ברבית: ישראל שלוה מעות מן הגוי ברבית וזקפן עליו במלוה ונתגייר, אם עד שלא נתגייר זקפן עליו במלוה, גובה קרן ורבית. ואם משנתגייר זקפן עליו במלוה, גובה קרן לבד. וגוי שלוה מישראל ברבית וזקף עליו הרבית במלוה, אף על  פי שזקף הרבית אחר שנתגייר, גובה אפילו הרבית, שלא יאמרו בשביל מעותיו של זה הוא שנתגייר: 
ומעות של יתומים אסור להלוותם ברבית, כדרב נחמן פרק איזהו נשך יתמי דאכלי דלאו דידהו ליזלו בתר שבקייהו. ומסקנא דיהבי להו קרוב לשכר ורחוק להפסד, שאומרים לאיש נאמן שיש לו נכסים טובים תהא נושא ונותן באלו הנכסים, אם יהי' בהם ריוח תן להם חלקם מן הריוח, ואם יש הפסד תפסיד אתה לבדך, דהוי כאבק רבית, והוא מדבריהם, ובנכסי היתומים לא גזרו. וכן כתבו ר"ם פ"ד דמלוה. וכתב הרשב"א בתשובה, דדוקא בכי הא התירו, אבל בשום איסורי דרבנן לא. ועוד בתשובה זו, אפטרופוס של יתומים הלוה מעותיהם ברבית קצוצה ונתן המעות ליתומים או ליורשיהם, והלווים תובעים לאפטרופוס, כבר השיב ואמר שאם הלווים תובעים ליתומים או ליורשיהם אין משלמין כלל, לפי שאין הנכסים משועבדים כלל להחזרת רבית. ונפקא מינה למלוה ברבית שמת והניח לפני בניו, שאין הבנים חייבים לשלם, זולתי אם הניח להם אביהם פרה או טלית או כל דבר מסויים דחייבים להחזיר מפני כבוד אביהם, כדאיתא פרק איזהו נשך ובשעשה תשובה ובקש להחזיר, הא לאו הכי לא דהא תנן הגוזל והניח לפני בניו פטורים מלשלם, כל שכן הרבית שאינו גזל גמור שהרי נתן הוא מדעת. וגם האפטרופא פטור, אם קבל רבית ליתומים, לפי שהלוה אינו נותן אלא על דעת שיתן ליתומים. עד כאן בתשובה: 
ומעות של הקדש עניים, אין מלווין אותם ברבית, ואף על גב דאיתא פרק הזהב אין רבית להקדש, התם בהקדש שמים עסקינן, דממעט ליה מאחיך. והרשב"א [כתב] דמותר להלוותם קרוב לשכר וכו'. וכתב, וקרוב אני לומר שאין רבית אף להקדש עניים, לפי שמעות אלו אין להם בעלים ידועים, וגזבר לאו בשלו מלוה. ונמצא שאין זה בא מלוה למלוה ואמרו לא אסרה תורה אלא רבית [הבא] מלוה למלוה ואף על פי שהגזבר מלוה אותם לא נאסר בעבור זה, שהממון אינו שלו, אלא שנעשה אפטרופא. ומ"מ כתב זה להלכה ולא למעשה. אבל קרוב לשכר וכו' מותר לגמרי. וכן [כתב] בתשובה: 

ב) ישראל שאמר לגוי, לוה לי מעות מישראל בשמך ואני פורע הקרן והרבית, ואחר כך נודע לישראל המלוה כי לצורך ישראל היו, כבר נשאל הרב רבינו יצחק הזקן, והשיב דנראה שהוא מותר. וראייתו מההיא דלעיל דאם העמידו אצל הגוי מותר. וכן הסכים רמב"ן והרשב"א. ועוד שאלו לרבינו יצחק, היכא דיהיב ישראל משכונו לגוי ללוות עליו מעות מישראל ברבית לצורך ישראל. והשיב להיתר, משום דאקנויי מקני ליה ישראל משכונו ללוות בו ברבית. ועוד מתיר הרשב"א מטעם דלא שביק ישראל הלוה היתירא ואכל איסורא, ומשמשך הגוי המשכון נעשה כשלו. ויש מחמירים בזה: 
ומשכונו של גוי שנתן עליו הישראל מעות, וחזר ומשכנו זה הישראל הממשכן לישראל חבירו, אמרו בשם רבינו תם שהוא מותר, ובלבד שיאמר לו ישראל הנותן המשכון, הריני מוכר לך כל כח וזכות ושעבוד שיש לי על משכון זה ואין לי עסק ממך עליו ולא לך עלי על מעותיך. דכגון זה לאו לוה [הוא] אלא מוכר זכות שיש לו בו. ואם לאחר זמן רצה שני לחזור וליטול מן הראשון קרן ורבית ולהחזיר לו משכונו מותר, מפני שהוא כחוזר ומוכרו לו. והראב"ד אסר. ורמב"ן כרבינו תם. נשאל הרשב"א בסירסור הממשכן משכון בידי ישראל בשם גוי ברבית, וחזר ואמר של ישראל הם, ולא רצה הרב להשיב. וזה לשון התשובה, איני משיב בדברים אלו, כי דברים מסופקים הם הרבה, ואני בודל להורות בהן הלכה למעשה אפילו מן הפה לאוזן, כל שכן במכתב. עד כאן: 

ג) ולענין משכונת קרקע. משכנתא דסורא מותרת לכולי עלמא. והיא, במשלם שניא אילין תיפוק ארעא דא בלא כסף. ואפילו היה שכרה של זה אלף בכל שנה, שאין זה אלא כמי ששכר שדהו או ביתו בפחות ממה ששוה. ויש מקומות שהממשכן בית או שדה מסלקו הלוה כל זמן שיתן לו המעות. ויש מקומות שאין מסלקין אותו עד זמן ידוע. והסכמת הראשונים והאחרונים שאין הפרש בין משכון קרקע למשכון בית, דבכולהו שרו בנכייתא. ואף על פי שרש"י חלק בין שדה לבית, דבשדה התיר משום דהוי ספק, דשמא לא  יהיו בו פירות ותיהוי פסידא, אבל בבית אסר אפילו בנכייתא דאין בו פסידא, אין דרך שאר המפרשים כן, אלא אפילו בבית נמי שרי בנכייתא, דאפשר דאיכא פסידא. אבל בלא נכייתא או שהתנה המוכר לכשיהיו לי מעות תחזיר לי המכר, אסור משום רבית: 
ומשכנתא בנכייתא, כגון שמלוה מאה דינרין על קרקע חבירו ומנכה לו דינר בכל שנה, יש מחלוקת בין המפרשים, דאפילו באתרא דלא מסלקי י"א שהוא אבק רבית ואסור. אף על גב דרבינא אכיל בנכייתא ורבא נמי שרי, רב כהנא ורב פפי ורב אשי אסרי וקיימא לן כותייהו. ולדבריהם כל משכנתא אסירא בר ממשכנתא דסורא במשלם שניא וכו'. והראב"ד [פסק] כרבינא [וכתב] והנהו דלא אכלי אחמורי הוא דאחמור אנפשייהו. והיינו דאמרינן בגמרא לא הוו אכלי, ולא קאמר אסרי. והשתא נהוג למיכל בנכיתא, והוי אתרא דלא מסלקי, דכולהו משכנתא פסיק להו דלא מצי פריק עד זמן ידוע. ופוק חזי מאי עמא דבר: ובאתרא דמסלקי כתב הראב"ד דהוי אבק רבית ואפילו בנכיתא. והרשב"א [כתב] דכל בנכיתא אפילו מסלקי שרי. וכן במשכונה שכתוב [בה] כל זמן שתמשך משכונה זו בידך אוכל בנכיתא. ובאתרא דלא מסלקי ואוכל בנכיתא ועבר זמן שקצץ לו ולא כתב לו כל זמן שתמשך משכונה זו, [כתב] הראב"ד דאי אכיל ולא מיחה מלוה שרי, או שלא אמר אזיל ואייתי זוזי. אבל אי אמר ליה מכל הני מילי ואכיל גזל הוא ומפקינן מיניה. וכן [כתב] הרשב"א באלו הענינים. והר"ם [כתב] ענין זה פ"ו דמלוה ולוה: 
ומשכונה בלא נכיתא באתרא דמסלקי ואכל מלוה שיעור זוזי, אין מסלקין אותו בלא כלום. ואף על פי שאכל כל מעותיו. וגם אם אכל יותר לא מפקינן מיניה. וגם אין מחשבין משטר לשטר. ואם הקרקע הממושכן הוא של יתומים יתחלף הדין, שאם אכל שיעור חובו מסלקין אותו בלא כלום, אבל יתר על חובו אין מוציאין אותו מידו, ומחשבין משטר לשטר. כיצד, הרי שהיתה שדה זו ממושכנת לו במאה זהובים [ושדה אחרת ממושכנת לו בשטר אחר במאה זהובים], ושתי השדות לאדם אחד, ואכל מפירות מאחת בחמשים ומפירות השניה במאה וחמשים, אומרים לו הרי אכלת מן הפירות במאתים ואין לך כלום, וכאילו השטרות שטר אחד והמשכונה אחת. ור"ם כתבו פ"ז דמלוה: 

ד) א"ר אלעזר רבית קצוצה יוצאה בדיינים אבק רבית אינו יוצא בדיינים, וכן הילכתא. איתה פרק איזהו נשך, וכן [פסק] הרי"ף. וכבר כתבתי לעיל דאפילו רבית קצוצה אין מוציאין מן היתומים משום יכין רשע וצדיק ילבש: ויוצאה בדיינים פירש רשב"א דלאו דיורדין לנכסיו קאמר, אלא שכופין אותו ומכין אותו עד שתצא נפשו. דאי יורדין לנכסיו והוי כחוב, אפילו מן היורשים ליגבי: 
מי שבא במעות בידו ופסק עם המוכר בכך וכך הכור, כיון שיצא השער בענין זה, אף על פי שאין לו למוכר מאותו המין, מותר. דאע"פ שאין לזה יקנה מאחר. אבל אם היה נושה בחבירו מנה והלך ועמד על גרנו ואמר תן לי מעותי שאני רוצה ליקח בהן חטים, אמר לו חטין יש לי שאני נותן לך, צא ועשה לי כשער של עכשיו, יש לו ללוה חטין כשיעור המעות שהוא חייב מותר, אין לו אסור. וכל שיש לו שהוא מותר, אפילו לא יצא השער. כן [כתבו] הרשב"א והרמב"ן. ורש"י [כתב הטעם] דאע"פ שלא משך קאי במי שפרע: 
לווין סאה בסאה ופורעים סתם בלא קביעות זמן אף על פי שהוקרו החטים, בשהיה השער  קבוע וידוע על שניהם, דאילו רצה היה קונה ומחזיר מיד, שהרי לא קבע זמן להלואתו. ואם לוה סאה בסאה בלא קביעותא ולא יצא השער ולא נקבע ונתייקרו החטים אסור, זולתי אם היה ללוה בשעת הלואה סאה חטים, או אפילו כל שהו כדרבי חייא. טיפת יין אין לו, הא יש לו לוה כמה טיפין ובלבד שיהא לו ללוה מאותו המין, כן [כתב] הר"ם. והראב"ד [כתב] דאם יש לו או נקבע שער שבשוק לוה אפילו בלא עשיית דמים ואפילו לזמן קצוב: האומר לחבירו הלויני מנה, אמר מנה אין לי, חטים במנה יש לי, ונתן לו חטים במנה, וחזר ולקחם ממנו בפחות ממנה, מותר, ואסור לעשות כן מפני הערמת רבית. ואיתה בפרק איזהו נשך בשם רב ספרא. ופירש ר"ם דוקא לכתחלה אבל דיעבד לא מפקינן מיניה, דאפילו אבק רבית ליכא רק הערמת רבית. והרמב"ן הכריע לאיסור. מי שהיה שדה ממושכנת בידו, לא יחזור וישכיר אותה לבעל השדה, מפני הערמת רבית, ור"ם פ"ה: 
המלוה מעות מחבירו ומצא בהם מעות יתירים, בין בשעה שהמלוה נותן לו מעות ההלואה בין בשעה שהלוה החזיר לו חובו ומצא בהן המלוה יותר, אי בכדי שהדעת טועה מיחייב לאהדורי, ואי לא, מתנה בעלמא היא דיהיב ליה. ובכדי שדעת טועה נקרא כגון שמצא בעשיריות או בחמישיות, דאיכא למימר דהאי גברא מני לעשרתא או לחמשתא. ובכדי שאין הדעת טועה דאמרינן מתנה הוא דיהיב ליה, אפילו איניש דליכא למימר ביה במתנה יהיב אמרינן דילמא גזליה וקא מבלע ליה בחשבון. ואפילו לא היה לו משא ומתן עמו מעולם, חיישינן דילמא איניש אחרינא גזליה ואמר ליה זיל אוזיף לפלניא ואבלע ליה בחשבוניה. ואיתה פרק איזהו נשך ור"מ פ"ד דמלוה: 
אמר רב נחמן כללא דרביתא כל אגר נטר לי אסור, פירוש כל שנותן שכר בעבור שהוא ממתין לו אסור. והנותן מעות לבעל הדלועין וקא אזלן ארבע בזוזא ואמר ליה יהיבנא לך לזמן ידוע חמשא, אם הם ברשותו של מוכר מותר, ואי לא אסור. ואף על גב דלמוכר זה יש  לו אשראי שמחוייבים לו במקום אחר לא אמרינן דהוי כעד שיבוא בני או שאמצא המפתח, כיון דמחסרי גוביינא. ורב נחמן נמי אמרה התם. הנותן מעות לגנן, והולכים עשרה קארי בני זרתא זרתא, ואמר יהבנא לך בני גרמידא שרי. פירוש אמה. אף על גב דליתנהו בההיא  שעתא, כיון דממילא קא רבו שפיר דמי. ור"ם [כתבה] פ"ט דמלוה: האומר לחבירו מה שעיזי חולבות מכור לך מותר, כגון שהיה הולך לחלוב את עיזיו: האומר לחבירו מה שעיזי חולבות כך וכך אסור, דהואיל וליתנהו בההיא שעתא אסיר, והוי כאגר נטר לי, ואיתה פרק איזהו נשך. ור"ם [כתבה] פ"ט דמלוה: אמר אביי יכול אדם לומר לחבירו הנה לך ארבע זוזי דמי חבית, אם תחמיץ יהיה לך, ואם יתייקר או זל תהיה לי, ור"ם [כתבה] פרק ח' דמלוה: 

ה) המלוה את חבירו לא ידור בחצירו חנם ולא ישכור ממנו בפחות. והלוהו ודר בחצירו צריך להעלות לו שכר, ואפילו בחצר דלא קיימא לאגרא וגברא דלא עביד למיגר, דלאו מידי חסריה, אפילו הכי כיון דמסיק ביה זוזי מיחזי כרבית. וכתב הרמב"ן דוקא שהוא דר בחצירו עכשיו, שהוא חייב להעלות לו שכר. אבל במה שדר בו כבר אינו חייב להעלות לו שכר. ואפילו בבא לצאת ידי שמים, דלאו מידי חסריה ולא שקיל מיניה מידי. והילכך אפילו דר בה שלא מדעת הבעלים אינו צריך להעלות לו שכר. דלא אמרו דצריך להעלות לו שכר אלא משום דמחזי כרבית. דאלמא אפילו אבק רבית ליכא. ונכון בעיני רשב"א ז"ל: 
הלוה ודר בחצירו אסור, וכל שכן הלוהו וא"ל ארווח לי זמנא ודור בחצר, דהרי הוא כהלויני, וכל אגר נטר לי אסור. ואם היא חצר דקיימא לאגרא הוי רבית קצוצה, ואי לא קיימא לאגרא הוי אבק רבית. והר"ם [כתב] דאפילו בחצר העומדת לשכירות הוי אבק רבית, לפי שלא קצץ בשעת הלואה שנאמר לא תתן לו בנשך. והראב"ד השיג עליו, דכיון שהגיע הזמן והרויח לו משום ההיא דירה, כשעת מתן מעות דמי. ובאמת הדברים נראים, אם קבע לו זמן להלואתו עד ניסן, ובתוך הזמן אמר לו הלוה דור בחצירי בחנם בשכר מעותיך שלא יהיו בטילות אצלי, שאין זה רבית אלא מחזי כרבית, וכרבית מאוחרת היא. אבל במרויח לו זמן, רבית קצוצה היא. ואצ"ל בהלויני ודור בחצירי דהוי רבית, אם בהלוהו ודר הוי רבית. וכן סובר רי"ף דאפילו בהלוהו וכו': 
והנושה בחבירו מנה לא ישתמש בעבד: 
ומי שחייב לחבירו ארבע זוזי והולכים ד' גריוי בזוזא, ונתן לו הלוה חמשא, ובא לתבוע בדיינים שנטל ממנו רבית, כי מפקינן מזה שקבל הרבית, חמשא מפקינן, ולא אמרינן אוזולי אוזיל גביה. דבתורת רבית בא לו הכל: ומאן דיהיב גלימא ברבית לחבריה, כשיחזיר יחזיר הגלימא, שלא יאמרו שמתכסה מרבית. ומי שנושה י"ב דינרין מרבית בחבירו, והלוה יש לו חצר הנשכרת בעשרה, והמלוה שכרה בשנים עשר מחמת שבא לו בריוח, כשמחזיר הרבית יתן השכירות שנים עשר, ואיתה פרק איזהו נשך. ור"ם כתבו פ"ח דמלוה: 
אם המקח נעשה באחת מדרכי הקניות שקונין בהן, אף על פי שיש באותה קנייה רבית, המקח קיים אם רוצה להחזיר הרבית ולקיים המקח. וכן כתב רב האיי בתשובה. ונמצא הדין לפוסק על הפירות עד שלא (ידע) [יצא] השער שבשוק וקנה לו בדרך אחת מן הקניות כשער היתר. ואין אחד מהם יכול לומר אין הפסק שפסקנו קיים. ואם לא קנה באחת מן הקניות, אפילו במי שפרע לא קאי, אפילו נתן המעות. וכן השיב הגאון: 

ו) מרבין על השכר, כגון שמתנה "אם מעכשיו אתה נותן לי שכירות הבית הרי לך בעשרה סלעים לשנה ואם של חודש בחודש מסלע בחודש", דהוי כאומר לו שמניח לו שתים כשיתן לו מיד. ואין מרבין על המכר, כלומר אם מעכשיו באלף ואם לגורן באלף ומאה, דהוי אגר נטר לי. ואיתה בגמרא פרק איזהו נשך. ובשכירות שאני, משום דמדינא אין שכירות משתלם אלא בסוף. ורבינו משה פרק שביעי, ופרק שמיני [כתב] הלוקח מכר מחבירו על מנת ליתן לו (זמן) [לזמן], ואמר תן לי מיד ופחות מהמעות, מותר משום רבית: לוקח אדם שטרותיו של חבירו ומלותו של חבירו בפחות, ואין בו משום רבית. ואיתה בירושלמי ור"ם (פ"ח ו)פ"ה דמלוה. ומותר לאדם ליתן לחבירו דינר כדי שילוה לפלוני מאה דינר, שלא אסרה תורה אלא רבית הבאה מלוה למלוה. וכן אומר אדם לחבירו הילך דינר זה ואמור לפלוני שילויני, שלא נתן אלא שכר אמירה: 

ז) עניני הטרשא. למכור הסחורה ביותר מדמיה בהמתנה מותר. ובלבד שלא יפרש לו "אם מעכשיו בפחות". אלא ימכור סתם בכך וכך ליום פלוני, ואף על פי שאינו  שוה עכשיו מה שהוא תובע. ורב נחמן אמרה גבי טירשא שרי. וכן פסק רבינו האיי גאון ורבינו תם. וגם הרשב"א התיר למכור באשראי, כל שלא יצא השער לאותו דבר שהוא מוכר: 
המוכר שדה לחבירו והתנה עם הלוקח "לכשיהיו לי מעות תחזיר לי השדה", לא קנה לוקח. וכל מה שאוכל מאותה שדה הוי רבית, זולתי אם אמר הלוקח מעצמו בלי שהתנה המוכר עמו: מי שמכר את השדה וקבל מקצת המעות ונשארו מקצת, וא"ל המוכר "לכשתביא שאר המעות תקנה מעכשיו", שניהם אסורים באותם פירות, המוכר שמא יביא הלוקח מעות, וכן הלוקח שמא לא יביא ומה שאוכל הוי כרבית במעות שנתן. ור"ם פ"ו דמלוה: 
משכן לו בית או שדה וא"ל "לכשתרצה ותמכרם לא תמכרם אלא בדמים הללו", אסור, כלומר שלא יהא רשאי למוכרה אלא באלו ובסך ידוע ה"ז כאגר נטר לי ואסור: משכן ראובן שדהו לשמעון וחזר ראובן וחכרה משמעון זה אסור, שהרואה אומר אימת קנייה שמעון שהוא חוכר אותה לראובן ואסור, ואפילו היא ממושכנת ביד שמעון זמן גדול אסור לחוכרה לראובן זה. וי"א שהוא הערמת רבית. ורש"י פירש שהוא רבית גמורה. ולעיל כתבתיה: 
אין מושיבין חנוני למחצית שכר אלא אם כן נותן לו שכרו כפועל בטל. ופירוש פועל בטל, כשעת הזול שאין מוצאין מה לעשות. והמושיב את חבירו חנוני אין לו רשות לחבירו שיהא לוקח בדברים אחרים ואם לקח הוא לאמצע. והנותן מעות למחצית שכר לוקח כל מין שירצה: משכיר אדם מעותיו (ואומר) לשולחני להתנאות בהן ולהתעטר בהן. שכיון שחוזרים בעינייהו מותר. ואיתא בתוספתא. ורב חמא שהיה שוכר מעותיו וכלו מעותיו, מפני שלא היו חוזרים בעינם אלא אחרים. ור"ם פ"ה דמלוה: 
ומותר לו לאדם לומר לחבירו הי לך ד' זוזי ואוזיף לפלניא מאה זוזי, שלא אסרה תורה אלא רבית הבאה מלוה למלוה. והוא שלא דבר הלוה עם המלוה בשום רבית. ואיתה פרק איזהו נשך. ואסור שיאמר הלוה "כל הנותן שום דבר למי שילויני אינו מפסיד": רבית מוקדמת, כגון שנתן עיניו ללוות ממנו והיה משלח סבלונות לאותו מלוה בשביל שילוה, אסור. רבית מאוחרת נמי אסור, כגון לוה והחזיר לו מעותיו והיה שולח לו סבלונות בשביל שלא יהיו מעותיו בטלות אצלו. ואם עבר ועשה נקראת אבק רבית. ואפילו רבית דברים אסור, כגון להקדים לו שלום, או אם לא היה רגיל אצל המלוה ועכשיו שהלוה מעותיו הוא מלמדו מקרא ותלמוד אסור. ו[כן כתב] ר"ם פ"ה דמלוה: 
אין מקבלין צאן ברזל מישראל, כגון שהיו לו מאה צאן וקבלן ממנו והטפל בהן ושיהיו חולבות, והגיזות והחלב לאמצע, או לשליש, כפי [מה] שהתנו ביניהם, ואם מתו שיקבל לשלם דמיהן: השם פרה מחבירו וא"ל הרי פרתך עשויה עלי בשלשים דינרים אם מתה, אני אעלה לך סלע בכל חדש, מותר, שלא עשאה דמים אלא לאחר מיתה ועכשיו הוי כשכירות אותו סלע שהוא מקבל: משכרת אשה לחברתה תרנגולת לישב על הביצים בשני אפרוחים, ואין בזה משום רבית. ו[כן כתב] ר"ם פ"ח: 
המוליך חבילה ממקום למקום, ומצאו חבירו ואמר תנה לי ואני אעלה לך כדרך שמעלין לך באותו מקום, ברשות מוכר מותר, ברשות לוקח אסור, כלומר אם הוא באחריות המוכר מותר: המוליך פירות ממקום למקום, מצאו חבירו ואמר תנם לי ואני אעלה לך פירות שיש לי באותו מקום, אם יש לו פירות באותו מקום מותר, ואם לאו אסור. ו[כן כתב] ר"ם פ"ט דמלוה: החמרים מעלים במקום היוקר כמקום הזול, כגון חמרים המשתכרים בתבואה ומביאים אותה ממקום הזול למקום היוקר, מותר להם ליקח מעות מבעלי בתים עשירים במקום היוקר על מנת שיתנו להם בזמן פלוני הפירות כשער הזול. וכן פירש רש"י. והטעם דאפשר שהוזלו הפירות בינתים יותר ממה שהם לוקחים עכשיו המעות מבעלי בתים ויקבלו בעלי הבתים לאותו זמן, אף על פי שלא הרויחו שום דבר. ורמב"ן פירש ששלוחי בעלי בתים היו ונוטלים שכר עמלן, רק שהאחריות על השלוחים. ומעמידים להם פירות כמקום הזול, דהוי כשולחני המשתמש במעות שמפקידים אצלו. ור"מ [פירש] בענין אחר פ"ט: 
מלוה אדם את אריסיו חטים בחטים לשדה לזרע בין קודם שירד האריס לשדה בין אחר שירד לשדה. ובמקום שנהגו שנותן האריס הזרע, שביד בעל הקרקע לסלקו כל זמן שלא נתן, ועל דעת שיקח פחות, יורד. אבל מקום שדרך בעל השדה ליתן הזרע, ועכשיו בא האריס ורוצה לתת הזרע, אם עדיין לא ירד האריס ה"ז מותר להלוותו חטים בחטים, שעדיין יש לו רשות לסלקו. נמצאת בעת שירד לשדה ירד על דעת שיחזיר לו החטים שהלוהו. אבל אחר שירד לשדה והתנו לשלםש /לשלם/ שנים ונהגו כדרך כל האריסים, ועכשיו בזאת השנה רוצה האריס לתת הזרע, הואיל ואינו יכול לסלקו הרי הוא ככל אדם ואסור להלוות לו חטים לזרע, אבל מלוהו סתם על שער שבשוק. ו[כן כתב] ר"מ פ"י דמלוה: 
ומלוה אשה לחברתה ככר, והילל שאמר לא תלוה אשה ככר לחברתה עד שתעשנה בדמים שמא יוקרו החטים ונמצאו באות לידי רבית, אין הלכה כמותו: ואסור לאדם לומר עשה עמי מלאכה בזה השבוע ואני אעשה עמך שתים בשבוע הבא. ואומר אדם לחבירו נכש עמי ואני אנכש עמך, או עדור עמי ואעדור עמך. אבל לא יאמר נכש עמי ואני אעדור עמך; ולא ישכור שכיר בקייץ לעשות עמו בחורף בזול, אבל מהיום עד שנה בכך וכך, אף על גב  דמוזיל גביה, שרי. ואיתה ר"ם פ"ז דמלוה: 

צרור הכסף הקצר הדרך החמישי שער ז 
================================ 
א) (וכתב) [אכתוב] הענינים בקצרה, מפני שיש מנהגות ברוב המקומות ויש להם תקנות ותנאים, והרבה דברים שאין נוהגין עתה בענין השושבינות שיש בו כמה הלכות ולא נהגו עתה בשום ענין ממנו, וכעוברת על דת ומנשים פרוצות: 
אסור לאדם שישהה עם אשתו בלא כתובה כרבי מאיר. ואיתה פרק אף על פי בכתובות ור"מ  פ"י דהלכות אישות: וכל זמן שקנו מידו, אפילו לא כתב לה מותר. וכן אם לא כתב לה אבל נתן לה המטלטלין כנגד כתובתה ה"ז מותר לבעול עד שיהיה לה פנאי לכתוב. כן [כתב] ר"ם פ"י דהלכות אישות: והחתן נותן שכר הסופר. וארוסה אם יש לה כתובה מחלוקת בין הגאונים, כי דעתם דכל זמן שלא נכנסה לחופה אין לה, אא"כ כתב לה בהדיא. וכן [כתב] ר"ם פ"י דאישות שלא תקנו עיקר כתובה עד שתנשא. והתוספות חולקים, דודאי אית לה, וכן דעת הרשב"א כדברי התוספות דאפילו לא כתב לה אית לה. והיכא דכתב לה בעודה ארוסה ומת, גובה אפילו מן הלקוחות. וכן [כתב] הראב"ד והרשב"א, לאפוקי מר"ם [שכתב] דדוקא מבני חרי: החרשת והשוטה אין להם כתובה. ואם כתב להן כתובה, איהו דאפסיד אנפשיה וקיים. כן [כתב] ר"ם [פרק] י"א דאישות: 
לא כתב לה כתובה, בתולה גובה מאתים ואלמנה מנה, מפני שהוא תנאי ב"ד. וכל תנאי כתובה אף על פי שלא כתב לה הרי הוא כמי שכתב. ומוחלת כתובתה דאסורה לבעלה, היינו  מכל וכל ולא השאירה לעצמה בחייה עמו. אבל מוחלת ליורשי בעלה היינו מוחלת דאמרינן בתלמוד ומחילתה מחילה. ומוכרת כתובתה נמי דאמרינן בתלמוד, היינו בשכתב לה אחרי כן עיקר כתובתה, דאם לא כן אסור לשהות עמה: 
כתובת בנין דכרין הוא שכותב לה "בנין דכרין די יהוו ליכי מינאי אינון ירתון כסף כתובתיך יתר על חולקהון דעם אחיהון". ובגמרא נותן טעם מפני מה תקנו כתובת בנין דכרין, כדי שיקפוץ אדם ויכתוב לבתו. על כן כתבו מקצת הגאונים בתשובותיהם, דהאידנא לא מגבינן ליה, דאדרבה הוצרכו לתקן שלא ירבה אדם בנדונית בתו. ורי"ף ור"ם פסקו שנוהג בזמן הזה ר"ם פי"ו דאישות. ורבינו יצחק בן גיאת [כתב] כן. 
ומן התורה חייב אדם לאשתו בשאר כסות ועונה. שארה, פוסקים לה לחם ומזונות בכל יום סעודה בינונית, וממאכל אנשי העיר אם חטים אם שעורים, ופרפרת לאכול בה הפת ומעט יין אם מנהג הנשים ביין, ובשבת שלש סעודות כמנהג המקום באכילתם בשבת. וכל זה בעני, אבל בעשיר הכל לפי הממון. הבעל אינו רשאי לאכול לבדו בליל שבת, אבל בימות החול בכולם רשאי. ור"ם [כתב] כל זה פי"ב: ומי שהלך למדינת הים ואשתו תובעת מזונות, שלשה חדשים מיום הליכתו אין פוסקין, חזקה אין אדם מניח ביתו ריקם. מכאן ואילך פוסקין: והכסות כמנהג המקום, כמו שכתב ר"מ פי"ג. ובכלל הכסות, כלי בית ומדור: 
והבעל יכול למנוע את אשתו שלא תצא אלא כפי הצורך. והאומר אין רצוני שיבואו לביתי אמך ואביך ואחיך ואחיותיך, הרשות בידו. וכשידע להם שום חולי, תלך היא לביתם. וכן היא שאמרה אין רצוני שיכנסו אצלי אמך ואביך ואחיך ואחיותיך ואיני שוכנת עמהם בחצר אחת מפני שמריעין לי ומצירין לי, שומעין לה, שאין כופין את האדם שיבואו [אחרים] לרשותו. ר"ם פי"ג. והראב"ד [כתב], אימתי, בזמן שהן באות בגבולה, אבל אם היא באה בגבולם אין מוציאין אותם בשבילה ממקומם, אף על פי שהמדור שלו ואין להם זכות בו,  הואיל והוא רוצה בעמידתן, אבל מבקשים ממנו לסדר להם ענין שלא יצערו אותה בדירתה עד כאן: והעונה כפי [מה] שהוא מעונג כאז"ל. והאשה מעכבת על בעלה שלא יצא בסחורה אלא למקום קרוב, שלא ימנע עונתה. ולא יצא אלא ברשותה. ות"ח יוצא שלא ברשות לבי רב, וכתבו ר"מ פי"ד: והיכא שהמדור שלה והוא אינו רוצה לדור בו, או שהמדור שלו והיא אינה רוצה לדור בו, וכל אחד נותן טעם לדבריו מפני שהשכינים פרוצים או גוים, שומעים להם. ר"ם פי"ג. ועולה עמו ואינה יורדת עמו. ולא יוציאנה ממדינה לכפר: 
ומדברי סופרים חייב ברפואתה אם חלתה. ואם אמר לה הרי גיטיך וכתובתיך תרפאי עצמך, רשאי כרשב"ג דאמר הכי. ואם היא מוטלת במטה ימתין לה עד שתתרפא, וכדתניא בספרי ושלחתה לנפשה שאם היתה חולה ימתין לה עד שתתרפא, וכל שכן בבנות ישראל הקדושות שאם היתה מוטלת במטה שאינו יכול לגרשה עד שתתרפא. ומתניתין (כרשב"ג) [דרשב"ג] בשאינה מוטלת במטה: האשה שחלתה ובקשה מבעלה שיגרשנה ותצא שלא בכתובה כדי שלא יירשנה, אין שומעין לה, ואפילו אמרה אני שונאת אותו. ואין דנין אותה כמורדת. כן הורו הגאונים, כמו שכתב הר"ם פכ"ב: 

ב) האשה שנשבית חייבין לפדותה, ובקבורתה אם מתה: ומי שהלך למדינת הים ומתה אשתו, ב"ד יורדין לנכסיו וקוברין אותה לפי כבודו ולפי כבודה, דעולה עמו ואינה יורדת עמו, ואפילו לאחר מיתה; ואיתה פרק נערה שנתפתתה. ודוקא ב"ד יורדין לנכסיו, אבל עמד אחר וקבר אותה, הניח מעותיו על קרן הצבי, כענין שאמרו שלהי פרק שני דייני גזירות גבי עמד אחד ופירנס את אשתו. ומיהו אם עמד אביה וקבר, חייב לשלם, דלא עלה על דעת [האב] שתהא מושלכת לפניו עד שיטול רשות מב"ד. וכן מצא הרשב"א בירושלמי. ור"ם פי"ד [כתב] דאפילו אחר שבא וקבר מוציא מן הבעל בדין. מקום שנהגו שלא להספיד, אין מספידין, כדאיתא בירושלמי: 
וארוסה בקבורתה היא מחלוקת, כי יש אומרים דההוא מעשה דההוא דשכיבא ארוסתו ואמרו לו זיל קבר לה או הב לה כתובתה, [מיירי] דוקא שכתב לה. ויש אומרים אפילו לא כתב לה קאמר דאם אינו קוברה שיתן לה כתובתה: ושומרת יבם, איתא פרק האשה שנפלו לה, דיורשי הבעל חייבים בקבורתה, כמו שפירש גאון, כמו שכתב הרי"ף, ור"ם כתבו פכ"ב דאישות: 
ומעשה האשה ומציאתה לבעל. ואם אמרה איני נזונת ואיני עושה, שומעין לה, זולתי שתעשה המלאכות שהיא חייבת לעשות כגון אופה ומבשלת. וכן כתב הרב רבינו אפרים. וכן כתב הראב"ד ז"ל דמלאכות אלו אינה יכולה לומר איני נזונת ואיני עושה: הבעל שאמר איני זנך ואיני נוטל כלום ממעשי ידיך, אין שומעין לו, דלתקנתה תיקנו מעשה ידיה תחת מזונות. ודברים אלו הם שזוכה הוא בה והיא זוכה בו אף על פי שלא נכתבו, דתנאי  ב"ד הוא, כמו שכתב הר"ם פי"ב: 
אלמנה שאין שטר כתובתה יוצא מתחת ידיה, אין לה כלום ואפילו עיקר כתובה שהוא מנה מאתים, שמא מחלה. ובמקום שנהגו שלא לכתוב אלא שסומכין על תנאי ב"ד, ה"ז גובה כתובתה אפילו אין שטר כתובה יוצא מתחת [ידיה]. אבל תוספת אין לה אלא בראייה ברורה, בכל מקום אפילו במקום שאין כותבין שטר כתובה. וכן [כתב] ר"ם פי"ו: 
המלאכות שהאשה עושה לבעלה, טוחנת ואופה ומכבסת ומבשלת ומניקה ומצעת לו את המטה וטווה בצמר. ואיתה פרק אף על פי. ומקום שנהגו שלא לעשות לאחת מכל אלו, אינו יכול לכופה, והכי איתא בתוספתא. ודינים אלו בעניים, אבל כשהכניסה לו ממון או שהוא עשיר, המלאכות שהיא עושה, טווה ומרחצת פניו ידיו ורגליו ומוזגת לו את הכוס ומצעת לו את המטה ועומדת לשמש לפני בעלה ולא בפני (אביה) [אביו], כדאיתא פרק אף על פי:  ואלו המלאכות שמקצתן של נשים עושות ומקצתן אינן עושות, מטחנת ואופה ומבשלת ומכבסת ומניקה ונותנת תבן לפני בהמתו, כמו שכתב ר"ם פרק כ"א: 
האשה ששברה כלים במלאכותיה, פטורה מן התקנה, משום שלום בית. האשה שהיא מוכרחת להניק את בנה, דוקא אחד, אבל תאומים שוכר הבעל [מניקה] לאחד. ואיתה פרק אף על פי  ור"ם פכ"א: ואם הכניסה לו שתי שפחות, לא תניק אפילו אחד. ואמרינן לא הכניסה ממש אלא שראויה להכניס ופירש רש"י שהכניסה לו נדוניא בשוה שתי שפחות הוי כמו שהכניסה. ודוחין פירושו, דאינו. אלא אפילו לא הכניסה לו שום דבר אלא שראויה להכניס לו, שהוא נכבד, אף היא אינה עושה, דעולה עמו. ואם היא נכבדת וראויה להכניס, אף על פי  שלא הכניסה הרי היא כמו שהכניסה: 

ג) האלמנה יכולה לומר ליתומים איני רוצה להניק אלא (בשאר) [בשכר] ואיני רוצה במזונות, כמו שיכולה לומר איני נזונת ואיני עושה. ויכולה לתבוע כתובתה לאלתר, אף על פי שהיא אסורה לינשא עד כ"ד חדש מפני שהיא מניקה. ולא אמרינן  לכשתנשאי תטלי מה ש[יגיע] (לידי) [לידך]. וזו אינה יכולה להנשא, דאינה מעוכבת אלא מחמת סכנת הולד, ואין התנאי אלא כל שהיא אסורה מצד איסור זיקת הבעל, וכן [כתב] הראב"ד בתשובה: 
האשה שהתחילה להניק בנה, ומת בעלה תוך כ"ד חודש, הרי זו לא תינשא ולא תיארס עד כ"ד חודש לולד. ואיתה פרק אף על פי. ומה שאמרו בגרושה שאסורה לינשא וליארס, דוקא כשהניקה אותו חמשים יום שהולד מכירה. אבל קודם הזמן הזה שאין הולד מכירה לא בעיא לאמתוני יומי דמניקות, כרבי יצחק פרק אף על פי וכן פסק הרי"ף. אבל במת הבעל, אפילו קודם חמשים אסור, אם התחילה להניק: 
והאשה שהיתה מניקה ונתגרשה מבעלה, כתב רבינו תם כי בא מעשה לפני רבינו שמשון והתירה אחר שלשה חדשים, דכיון דקאי אב אי מעברא ממסמס ליה בביעי וחלבא. וכענין שאמרו פרק החולץ. אבל בשמת בעלה, אי מעברא, יורשים לא יהבי לה אלא בב"ד, והיא בושה להתבזות בבית דין ומיית ולד. ורבינו תם אסר אפילו בגרושה, דאף מבעל היא בושה לתבוע אחר שגירשה. וכן כתב רב אחא משבחא פרשת וירא אליו, ואיתתא דפטרא בעלה או דמית בעלה, בעיא לאמתוני עד ימי מניקותא. וכן כתב הרשב"א: נתנה בנה למינקת או גמלתו, אסורה לינשא עד כ"ד חודש. אבל מת הולד מותרת, והכי איתא פרק אף על פי: האשה הנותנת בנה למניקה, והיא ממשפחה דמסתפי למהדר בהו המנקת, שרי, כדאמרינן בהנהו דריש גלותא: ואם נישאת או נתארסה בתוך כ"ד חודש, מגרשין אותה. וי"א דאם ברח מן העיר, בזה די ואינו מגרש, דערוקיה מסתייה, כלומר במה שברח גילה דעתו שמתחרט, ובזה די: 
כל הנשים שנישאו או נתארסו ונתגרשו או נתארמלו צריכות להמתין שלשה חדשים בין קטנות בין זקינות להבחין אם היא מעוברת. וגזירת חכמים היא אפילו בשאינה ראויה לילד. ואפילו נתגרשה או נתארמלה מן האירוסין, ואפילו עקרה או איילונית או שהיה בעלה במדינת הים או חבוש או חולה, בכולן צריכה להמתין תשעים יום. ואיתה בגמרא ור"ם פי"א דגירושין: הממאנת א"צ להמתין צ' יום, דלא גזרו אלא בגרושה, ר"ם פי"א דגירושין. וכן האשה שחלצה תינשא ביום חליצתה, שהרי אינה חולצת עד מלאות לה צ' יום. ר"ם פ"ד דהלכות יבום: 
הנשים האלה שהן אסורות להנשא עד תשעים יום מיום שנתגרשו, אם נתארסו בתוך הזמן, כתב ר"ם פי"א דגירושין, שמנדין אותן, אבל אין כופין אותו להוציא. אירס וברח אין מנדין אותו. וכבר כתבתי לעיל דערוקיה מסתייה. כנס בתוך תשעים, מפרישין אותו עד אחר זמן ויעמוד עם אשתו. ומעשה היה לפני הרשב"א באחד שקדש בתוך ג"ח בשוגג וברח, ולא הצריכו ליתן גט, כר"ם. ושמותי לא שמתיה, דהא ברח. ואפילו לאותן שסבורין שמנדין אפילו ברח, זה שוגג היה. ורש"י [כתב] שאם ברח אין כופין ליתן גט. ודוקא אם קדש, אבל כנס וברח, משמתינן ליה עד שיגרש. וגם הימים שעמד עמה, לאחר שיגיעו שלשה חדשים מפרישין אותו ממנה. ולא נראה לרמב"ן חומרא זו. ורמב"ם כתב דין המניקה והמעוברת פי"א: 
האשה אפילו הכניסה לו כמה [שפחות], או שהוא עשיר גדול, כופה אותה לעשות דברים של יחוד, סכה לו את גופו, מרחצת לו את רגליו, מוזגת לו את הכוס. ואסיקנא התם, מפני שהיא חייבת לו. ואיתה בירושלמי: האשה אפילו הכניסה לו כמה או הוא עשיר גדול, כופה אותה שלא תשב בטילה, שהבטלה מביאה לידי זימה, והלכתא כר' אלעזר דאמר הכי פרק אף על פי. ותעשה במה שתרצה, ובלבד שלא תהיה בטילה: 

ד) המורדת אין לה דין מורדת אלא המורדת מתשמיש אבל ממלאכה לא, כדאמר אמימר כגון דאמרה בעינא ליה ומצערנא ליה. וכן [כתב] רי"ף וכן [כתב] הראב"ד. ושני ענינים יש במורדת, האומרת בעינא ליה ומצערנא ליה, והאומרת מאיס עלי ואיני חפיצה בו ולא בכתובתו אלא אצא בלא כלום. האומרת בעינא ליה ומצערנא ליה קיימא לן כרבותינו שחזרו ואמרו אנו מכריזין עליה ארבע שבתות זו אחר זו, וב' פעמים שולחין (אותה) [לה] מבי"ד, א' קודם הכרזה ואחת אחר הכרזה כרמי בר חמא. ויכול הבעל לגרשה מיד. ואם גירשה אחר ארבע שבתות של הכרזה הפסידה כתובתה מכל וכל. ויש אומרים שאינו מגרשה עד אחר י"ב חודש. והראשון עיקר. וכשהיא יוצאה אין לה כתובה ולא תוספת ולא נדוניא ואפילו בלאותיה הקיימים של נכסי צאן ברזל. ואפילו הכניסה לו קרקע, ואפילו מה שכתב לה משלו. ונכסי מלוג לא הפסידה, ונוטלת בלאותיה הקיימים ויוצאה. ואפילו לא תפסה מוציאין מן הבעל, ולהוציא ממי שאמר שאם תפס הבעל מנכסי מלוג דאין מוציאין. ואין הדבר כן: 
והמורדת האומרת מאיס עלי ואיני חפיצה בו ולא בכתובתו אלא יגרשני ואצא בלא כלום, אינה מפסדת כלום עד י"ב חודש. ולאחר י"ב חודש, אם עדיין במרדה, הפסידה כתובתה. ואם ירצה הבעל לגרש יגרש. ואם גירש תוך י"ב לא הפסידה כלום. ותוך זמן זה אין כופין אותה כלל ואין מכריזין עליה, שאין כופין אותה ליבעל למאוס לה. וזו (בארוסה) [כאנוסה] ואין חוששין שמא נתנה עיניה באחר, אחר שהיא רוצה לצאת בלא כלום. וכן כתב רבינו חננאל שאם רצה הבעל לגרש תוך זמן זה וליטול כתובה, אין שומעין לו. וכשיוצאה הפסידה עיקר כתובתה ותוספת וכל מה שנתן לה משלו, שלא כתב לה ולא נתן לה אלא אדעתא למיקם קמיה: ובלאותיה הקיימים דנכסי צאן ברזל איבעיא [ליה] לרבא ולא איפשיטא, ומה דתפס אפילו בעדים לא מפקינן מיניה. ונכסי מלוג לא הפסידה כלל, אלא בלאותיה הקיימים שלה ואפילו לא תפסה יהבינן לה. ואין לה מזונות מבעל תוך זמן זה, כיון שאינה רוצה בו: המורדת ויוצאה משום שם רע, אין לה מזונות ולא בלאות. ואיתה בירושלמי, וכן [פסק] הרי"ף: ואם מת הבעל תוך זמן זה, גובה כתובתה מן היורשים, שלא הפסידה עד י"ב חודש. ואם מתה היא, יורשה וקובר הוא אותה. וכן אם נתרצית לתוך זמן זה לא הפסידה כלום, משא"כ באומרת בעינא ליה ומצערנא ליה דמה שהפסידה הפסידה. ולאחר י"ב חודש אם רצה לקיימה כותב לה כתובה אחרת. זה דרך הרשב"א לדין הגמרא. 
ויש מחלוקת בין הרי"ף והר"ם בדין המורדת, כי הרי"ף [פסק] כדין הגמרא, דמורדת לא הפסידה כלום מנכסי מלוג, אלא בלאותיה הקיימים נותנים לה. שאינן קיימים לא נתחייב הבעל באחריותן כלל. נכסי צאן ברזל תפסה אין מוציאין מידה, לא תפסה לא יהבי לה. ושל מלוג אינה מפסדת. וזה הדין לדעתו בכל מורדת בין אומרת מאיס עלי בין אומרת בעינא ליה ומצערנא ליה. ור"ם סובר באומרת מאיס עלי לא הפסידה בלאותיה הקיימים בין מלוג בין צאן ברזל. אלא אף על פי שלא תפסה נותנים לה. ושאינם קיימים אינו משלם  כלום. אבל באומרת בעינא ליה ומצערנא ליה מפסדת הכל, אלא שאם תפסה בלאות קיימים בין דמלוג בין דברזל, זהו מחלוקתם, כן [כתב] הרמב"ן בתשובה: וכתב הרי"ף לתקנת הישיבה, שנוטלת נכסי מלוג הקיימים. ונכסי צאן ברזל בין קיימים בין שאינם קיימים נוטלת הכל כשאר נשים: וכתב הרמב"ן בתשובה סוף דבר בדין זה, הראוי לכם ולכל בתי דיני ישראל לתפוס דין התלמוד, עד כאן: והרשב"א כתב זה לשונו, ומה שכתב רי"ף שהגאונים תיקנו כמו שכתב בהלכות, אפשר שלא תיקנו אלא לדורם לצורך שעה, אבל עכשו אין מקילין בדבר. עד כאן: 
עתה יש מקומות שכותבים "ונתן לה מתנה לחוד שתגבה ממנה בין שתהא עמו בשלום בין שחס ושלום במרדות". והשיב הרב רבינו יונה, שהמתנה קיימת, ואפילו תמרוד בו ותצא בגט. וכן [השיב] הרשב"א. וכן השיב הרמב"ן בשם ר"י ן' מיגש. להוציא מהרב רבינו מאיר הלוי שכתב שהפסידה אפילו בתנאי זה, דאדעתא למיקם קמיה יהב לה. דמאי דכתב לה "בין במרדות", לא מרד בגט קאמר אלא מרד ממלאכה או מתשמיש. ולא נראו דבריו בעיני המפרשים: 
מעשה היה ביהודי שבא לגרש ולא במרד, ואמרו לו ב"ד [שלם] לה כתובתה מכל וכל. וטען שלא הבין כשקרא החזן הכתובה, ולא הבין התנאים. וכתב הרב רבינו מאיר הלוי בתשובה שאם ידוע לבית דין שומעין לו. והרשב"א אמר על תשובה זו, חזקה שהעדים הודיעוהו בעל פה הענינים והתנאים, ועל פיו חתמו. שאם לא כן לא הנחת חיוב על עמי הארץ ולא על הנשים, שכולן יטענו זה. וכתב, אבל מה [אעשה] שכבר הורה זקן ויושב בישיבה חכם עם איש שיבה. ואני מה שנראה לי אחר ששאלת להעמידך על דעתי. עד כאן השיב הרשב"א. 
ובענין הגט במורדת, אין כופין לבעל להוציא, ואפילו באומרת מאיס עלי. דלעולם אינו מוציא אלא לרצונו, כן [דעת] הרשב"א. והר"ם שכתב שכופין אותו להוציא, שאינה כשבויה שתיבעל לשנאוי לה, לא נראו דבריו במקום זה, דאין כפיה אלא באותם השנויים במשנת אלו כופין להוציא או לפסולות בין דאורייתא בין דרבנן כשניות. 
ובתשובה לרמב"ן [כתב], עוד יש מחלוקת בין רי"ף ור"מ, שרי"ף סובר דאין כופין את הבעל להוציא וליתן גט מדין התלמוד. ור"ם סובר שכופין שלא תהא כשבויה וכו'. ויש לנו ולרבני הדורות תשובות גדולות עליו מכמה מקומות שבגמרא. אבל תקנת הישיבה אומר רי"ף שכופין אותו ליתן גט, ונוטלת נכסי מלוג הקיימים ונכסי צאן ברזל בין קיימים בין אינן קיימים. וכתב, סוף דבר, הראוי לכם ולכל בתי דינים לתפוס דין התלמוד, ואין מורדת יוצאה אלא ברצונו. ואם רצה הבעל לגרשה מתוך מרד שלה מפסדת כתובתה ותוספת ומתנה. והכל כדינים שכתבתי למעלה במורדת. ולשון התוספות בשם רבינו תם, דאין כופין כלל, שאם כן לא הנחת בת לאברהם אבינו שיושבת תחת בעלה, כיון שיכולה לומר מאיס עלי: 
ושומרת יבם המורדת, כותבין אגרת מרד עלה. ואף על פי שאמר שמואל פרק אף על פי אין  כותבין אגרת מרד על היבמה, (היכא) [ההיא] שייכא כמשנה אחרונה, דמצות חליצה קודמת ליבום. ואין הלכה כאותה משנה, אלא מצות יבום קודמת כדאיתא פרק החולץ. כן כתב רי"ף. והרשב"א כרי"ף וכן הר"ם פ"ב דהלכות יבום: ומתיבתות פליגי בהא מילתא, כמו שכתב רי"ף. וכבר כתבתי דעתו: 
ואם כופין לחלוץ או לייבם, כתב רש"י שאין כופין לחלוץ אם לא רצה, כדאמר רב יהודה פרק החולץ. וכתב ז"ל דכי אמרינן דאין כופין אותו לחלוץ, היינו היכא דתרוייהו בעו ליבומי. אבל היכא דאיהו בעי ליבומי ואיהי לא בעיא ליבומי אין שומעין לו. ודוקא שלא נתנה אמתלא לדבריה, אבל נתנה אמתלא לדבריה כופין אותו. וכדאמרינן פ"ק דיבמות יבמה שנפלה לפני מוכה שחין, מנין שאין חוסמין אותה, שנאמר לא תחסום שור בדישו [וסמיך ליה יבמה יבא עליה]. ולאו דוקא מוכה שחין דהוא הדין בשאר דברים אם נתנה אמתלא לדבריה כופין. ועוד [דאמר בהמדיר] אין כותבין אגרת מרד על שומרת יבם, עד כאן: ובעיני הרשב"א לא נראו הדברים, דראיותיו אינן אלא שאין כופין אותה, אלא שנכוף אותו לא שמענו, עד כאן: נמצא לר"מ שכופין לחלוץ, ולרש"י שכופין לחלוץ בשנתנה אמתלא. ורבינו תם סובר שהקהל עושין הרחקה ממנו עד שיחלוץ, אבל אין כופין: 
יבמה שאינה רוצה ביבם והוא רוצה בה, איך תאמר "מאן יבמי". כבר שאלו לרשב"א. והשיב, אחר שנותנים לו עצה ההוגנת לו, אם הוא ילד והיא זקינה, או שהוא זקן והיא ילדה שאומרים לו כלך אצל הראויה לך ואל תכניס קטטה בתוך ביתך, וכיוצא בזה, והוא שומע לכך ומתרצה, הרי כבר גמר בדעתו למאן ושלא לייבם, אם כן יכול הוא שיאמר "לא חפצתי לקחתה" והיא יכולה לומר "מאן יבמי". דמכל מקום מבטלין היבומין וחולצין הם. וגזירת הכתוב הוא שכל שחולצת שתקרא היא "מאן יבמי" ויקרא הוא "לא חפצתי לקחתה" עד כאן: 

ה) לא קיים אדם מצות פריה ורביה אלא בבן ובת כבית הלל דאמרי זכר ונקבה שנאמר זכר ונקבה בראם. ואם מתו לא קיים כר' יוחנן שאמר הכי פרק הבא על יבמתו ביבמות: ובני בנים הרי הם כבנים אם הם מבנו ומבתו אף על פי שכבר מתו בנו  ובתו. ואפילו הזכר מן הבת והנקבה מן הבן [הרי זה] כאילו בנים משני בניו הרי קיים. היו לו בן או בת ומתו והניח האחד זכר ונקבה, לא קיים מצוה. היו לו בנים בגויותו ונתגייר הוא והם, קיים מצות פריה ורביה. נשא אשה ושהה עמה עשר שנים ולא ילדה, הרי זה יוציא ויתן כתובה. ואם רוצה לקיימה מכין אותו בשוטי וכופין אותו עד שיוציאנה, וכן [פסק] ר"מ פט"ו דנשים. וכתב הרשב"א דאם ילדה בן אחד חי אין כופין אותו להוציא, דלא ילדה קתני. ולא תימא דוקא שתלד כדין המצוה. 
אמרי בגמרא אין ישיבת חו"ל עולה מן המנין. וכתב הרשב"א לאו למימרא שאם שהה אדם עשר שנים עם אשתו בחוצה לארץ ולא ילדה שאין עושין כן מעשה ויוציאנה. דודאי מצות פריה ורביה אינה תלויה בארץ. אלא נותן טעם לאברהם אבינו ע"ה. לפיכך חלתה היא או חלה הוא או שהיו חבושים בבית האסורים או שהלך בעלה למדינת הים, אין עולין למנין עשר שנים, דכולן ראויים לפקידה בעינן. ויש אומרים דמי ששהה עם אשתו [והוא] רוצה לבוא לארץ, שאין ישיבת חוצה לארץ עולה מן המנין עד שיעמוד עשר שנים בארץ [ו]אין כופין אותו להוציא, שמא זכותא דארעא יקיים ליה. והראב"ד [כתב] דלא אמרו ישיבת חוצה לארץ אינה עולה מן המנין אלא באדם שהוא בארץ ויצא חוצה לארץ וחזר לארץ, דישיבת חוצה לארץ אינה עולה. דמעשה דאברהם אבינו הכי הוה, דאחר שדבר עמו בארץ בין הבתרים חזר לחרן ושהה שם חמש וחזר שנית לארץ, והיה בן ע"ה, שנאמר ואברם בן שבעים וחמש שנים בצאתו מחרן. ומאותו זמן עד שנשא להגר עשר שנים, שנאמר ואברם בן שמונים שנה ושש שנים בלדת הגר את ישמעאל. וכן כתב כי הוא בירושלמי: 
הפילה מונה מיום שהפילה. ואם הפילה ג"פ הוחזקה לנפלים ושמא לא זכה ליבנות ממנה, [ויוציא] ויתן כתובה, כדאיתא פרק הבא על יבמתו. הוא אומר הפילה תוך עשר כדי לקיימה, והיא אומרת לא הפלתי, נאמנת, שאינה מחזקת עצמה בעקרה. הוא אומר הפילה שנים והיא אומרת ג' נאמנת, שאינה מחזקת עצמה במפלת ויוציא ויתן כתובה. ומשביעה היסת, שלא הפילה או שהפילה ג', שבטענה זו יתחייב ליתן לה כתובה. כן [כתב] ר"ם פט"ו. והראב"ד [כתב] דאינו משביעה: 
נשאת לראשון ולא ילדה ושהה עמה עשר וכן עם השני, לא תינשא לשלישי אא"כ יש לו בנים. ואם אין לו בנים תצא בלא כתובה. ודוקא שלא הכיר בה, אבל הכיר בה יש לה כתובה, כאיילונית שיש לה כתובה. כדאיתא פרק אלמנה נזונת. נישאת לשלישי שיש לו בנים, יש לה כתובה. וכן [כתב] ר"ם פט"ו. נישאת לשני אחר שלא היו לה בנים מהראשון, ואין לה בנים גם מהשני, יש לה כתובה. וכן [כתב] רב אחא משבחא וכן בה"ג: 
הוא אומר ממנה והיא אומרת ממנו שאינו יורה כחץ, וזה בראשון או בשני, שרצונם להוציאה בלא כתובה, היא נאמנת דקים לה ביורה כחץ. וכן פירש רי"ף. והראב"ד פירש בשלישי: האשה שבאה לב"ד ואומרת שאין בעלה יורה כחץ או שאינו יכול לשמש כדרך כל הארץ, אם יכולים לפתותה שתשב עמו מוטב. ואם לאו אין כופין אותה לישב, ולא דנין אותה כמורדת. אלא מאריכין בדבר זה עד שיעשו פשרה. וכתבו ר"ם פט"ו: 
האשה העוברת על דת צריכה התראה לאפסודה כתובה, כדאיתא בסוטה פרק ארוסה. ואם הבעל רוצה לקיימה, לא אפשיטא ולא כפינן ליה. ומיהו מצוה לגרשה. והרשב"א כתב דאפשיטא דבעל שמחל על קינויו מחול. מי שזינתה תחת בעלה אין לה עיקר כתובה ולא תוספת ולא שאר תנאי כתובה, שמעשיה גרמו לה להאסר על בעלה. ובנדוניא, כל אשה שנדונייתה קיימת, אפילו זנתה נוטלת שלה והולכת. כן [כתב] ר"ם פכ"ד. ושם עיקר [דיני] העוברת על דת: 

ו) אלמנה נזונת ויתומים מנכסי יתומים כל זמן אלמנותה, ואינם יכולים ליתן לה כתובתה, כמו שמוכיח רי"ף מכמה ראיות בסוף פרק נערה שנתפתתה דהלכה כשמואל: תבעה כתובתה בב"ד אין לה מזונות. מכרה כתובתה או משכנה, בין בחיי הבעל בין אחר מיתת הבעל, אין לה מזונות. וכל שאמרו שיש לה מזונות, כסות וכלי תשמיש ומדור שהיתה דרה בחיי בעלה [בכלל מזונות]. נפל המדור אין היורשים חייבים לבנותו ואין מניחין אותה לבנות. והכי איתא פרק הנושא. ואפילו להחזיק הבית סלקא בתיקו, ולא תשפץ. וכן כתב רי"ף. 
לא היה שם בית, היורשים שוכרים (להם) [לה], וכן כתב הרשב"א פרק נערה שנתפתתה, ובירושלמי [כתוב] כן. וכן כתב רב צמח בתשובה ששוכרת בית גדול ונוטלת [שכר] מן היתומים, אף על פי שמדברי רש"י משמע דאין שוכרין: ואינה משתמשת בכל הבתים אלא  נותנין לה מדור לפי כבודה. וכן כתב הרשב"א: ואין היורשים יכולים לדחותה מן המדור שהיתה דרה ולהשכיר לה אחר. ובמדור שנותנין לה יכולים היורשים לעכבה שלא תשכירנו, והכי איתא בתוספתא. ואין היתומים דוחים אותה לבית אביה ושיתנו לה שם מזונות. וכן אם היא רוצה [לישב] בבית אביה יכולים היתומים לעכב בידה, משום ברכת הבית מרובה. ואיתא פרק הנושא, ור"ם פי"ח דנשים: 

ז) מי שמחלה כתובתה ליורשים אין לה מזונות מדין הגמרא. ובירושלמי גרסינן דאית לה. כן כתב הרשב"א. ואם מחלה כתובתה לבעלה יש לה מזונות. ואיתה פרק נערה שנתפתתה. וכן [כתב] רש"י. ור"ם כתב פי"ז המוחלת כתובתה לבעלה אין לה מזונות וא"צ קנין למחילה. ודבריו סתומים, אי בעל אי יורשים. והרשב"א כתב דמחלה דאין לה מזונות, דוקא מן היורשים, אבל מדידיה אית לה: ומותר הכסות והמזונות כתב ר"ם פי"ח שהם ליורשים. ובירושלמי אלמנה שהותירה בין מזונות בין בלאות (שלהן) [שלה הן]. והראב"ד כתב אני הייתי סבור [כן] עד שראיתי [בירושלמי] פרק אלמנה נזונת מציאתה שלה הותירה מזונותיה שלה. והרשב"א כתב דגמרין כר"ם מכרעא. 
אלמנה שחלתה, אם רפואה שאין לה קצבה דינה כמזונות, ויורשים חייבים. יש לה קצבה, נותנת מכתובתה. נשבית, נפדית משל עצמה. מציאת האלמנה לעצמה. מעשה ידי אלמנה ליורשים: תקנת הגאונים לגבות מן המטלטלין בין למזוני בין לכתובה, וכל שכן כשכותב לה אגב מקרקעי. אלמנה שתפסה אפילו אלף זוז במזונותיה אין מוציאין מידה. תלמידוי דר' יונה אומרים חוי מה שבידך. הכי איתא בירושלמי. ור"ם פסק כן פי"ח דנשים: אלמנה ששהתה שתים ושלש שנים ולא תבעה מזונותיה אבדתם. ובעשירה אם שהתה שלש, ובעניה ששהתה שתים. אי נמי כאן בפרוצה כאן בצנועה, בפרוצה שתים. ומה שאבדה למפרע, אבל להבא יש לה. וכן [כתב] ר"מ פי"ח: ואמר בירושלמי דדוקא בשלא לותה גובה אחר שלש, ואם תפסה משכון לאחר שלש אין לה כלום. וכתב הרמב"ן דדוקא באלמנה לא הפסידה עד שלש, אבל אשת איש אפילו שהתה יום אחד ולא תבעה מזונותיה הפסידתן: 
יתומים אומרים נתננו מזונות, והוא תוך שלש, אסיקנא דנכסי בחזקת אלמנה קיימי, ונאמנת. והכי [איתא] פרק אלמנה נזונת. וכתב הרשב"א דנאמנת אפילו בלא שבועה. ומיהו לאחר שנטלה, אם היתומים [רוצים] להשביעה שבועת היסת שלא נטלה מעיקרא כלום, הרשות בידם. אבל ר"ם פי"ח [דאישות] [כתב] על היתומים להביא ראיה או תשבע שבועת היסת. ואפשר שזו הסכמת הגאונים היא שהסכימו שכל שאינו טוען בגופו של דבר אף על פי שהוא  תפוס בידו כגון משכון אינו נאמן אלא בשבועה כעין שבועת הנוטלין. וגם זו אינה מוחזקת בגופן של נכסים, שיהא לה חלק בגופן אלא מחמת שעבוד, ולפיכך אינה נוטלת אלא בשבועה. וכתב הרשב"א ותימה אם מצד זה הוא בא הר"ם, היה לו לחייב שבועת המשנה ובנקיטת חפץ, עד כאן: 
נכסי מלוג נקראים [נכסים] שיש לאשה ולא הכניסה אותם לבעלה ולא כתבה אותם אלא נשארו לה לעצמה או נפלו לה בירושה אחר שנתארסה או נתנו לה במתנה, הכל נקראין נכסי מלוג. ור"ם כתבו פט"ז דנשים: ואין הכתובה נגבית אלא לאחר מיתת הבעל או אם גירשה, הכל כמו שכתב ר"ם שם פי"ו: 

ח) אלמנה כל זמן שהיא בבית בעלה גובה כתובתה לעולם. כל זמן שהיא בבית אביה גובה אותה עד עשרים וחמש. ואפילו תוספת אין לה לאחר כ"ה, ואפילו עיקר כתובתה דהיינו מנה או מאתים אין לה. ונדוניה יש לה, שהיא כחוב, כן כתב הרשב"א. ואם שטר כתובה יוצא מתחת ידה, או אי נמי גט במקום שאין כותבין, לעולם גובה אפילו לאחר מיתה וכן [כתב] הר"מ פי"ו: ודין הפוגמת כתובתה כתוב בענין השבועות: 
תשובה לרי"ף, האלמנה והגרושה כל זמן ששטר כתובה יוצא מתחת ידה לא הפסידה, אפילו נישאת גובה לעולם. ומה שאמרה ההלכה כל זמן שלא נישאת על היתומים להביא ראייה, זה לא נאמר אלא במזונות, לפי שאין לה שטר: ועוד שם, אלמנה שתפסה למזונות כל הממון שבעולם אין מוציאין מידה, משום דאמרינן אלמנה שתפסה מטלטלין במזונותיה מה שתפסה [תפסה]. ומעשה בכלתו של ר' שבתי שתפסה דויסיקיא מליאה מעות וכו': ועוד שם, אלמנה שתפסה מזונות לזמן ארוך, ואחר כך נישאת, או שתבעה כתובתה בב"ד, שהפסידה מזונות, פוחתין לה מדמי כתובתה וגובה את השאר: ועוד שם, היכא שהניח ממון תחת היורשים, ולא רצתה האשה לישבע, אלא רצתה לזון, וחששה שמא יפסידו היורשים הממון אם יוציאו אותו מן היורשים. והשיב, אין מוציאין, שאין האשה נזונת ממטלטלין אלא בתקנת הישיבות ולא מן התלמוד. ואין כח בתקנות הישיבות להוציא ממון מתחת יד היורשים, אלא הם סוחרים בו ומשתכרין בו וזנין אותה. ואם רצתה בזה מוטב, ואם לאו תטול כתובתה: יורש הטוען שיש (בידו) [בידה] ממון רב מן הבעל כדי לזון, אינו יכול להשביעה. וזהו מחלוקת חנן ובני כהנים גדולים. אלא תשבע לבסוף ותגבה כתובתה. וחרם סתם אינו פוטרה מן השבועה. על כן אין לו להחרים: 
ועוד בתשובה לרי"ף, שאין היורש יכול לומר צאי מעשה ידיך למזונותיך. ואם מצא היורש אצלה שום דבר נוטלו: וכן [כתב] הרשב"א, מכרה האלמנה קודם שבועתה, או שנתנה ואחר כך נשבעה, מכרה ומתנתה קיימות, דמוכרת שלא בב"ד. האלמנה משעה שתבעה כתובתה בב"ד אין לה מזונות. וכן המכירה והמתנה בדבר זה שווין, והמתנה והמכירה קיימת לדברי הכל: ואם לא תבעה כתובתה בב"ד אלא מן היורשים יש לה מזונות מן הקרקע עד כדי כתובתה ומן הפירות כל [מה] שתרצה: 
מי שמת והניח אלמנה ובת, ממנה או מאשה אחרת, האלמנה נזונת והבת תשאל על הפתחים. ומזונות קודמים לירושת הבן, כמו שכתב ר"ם פי"ט: אלמנה שבאה לתבוע מזונות מב"ד, כתב ר"ם פי"ח, הורו רבותי שאין לה מזונות מב"ד עד שתשבע, שהרי באה ליפרע מנכסי יתומים. ולזה דעתי נוטה, וכן ראוי לדון. והראב"ד השיג עליו: וכשפוסקים ב"ד מזונות לאשת איש שהלך בעלה [למדינת הים] אינה צריכה שבועה, כחנן דאמר תשבע בסוף ולא בתחלה, פרק שני דייני גזרות. ושלשה חדשים ראשונים אין נותנים לה מזונות ואין מוכרין לצורך שלשה חדשים, ואין נותנים לה רק צורך אכילה שלשה חדשים בכל זמן, ואיתה פרק דייני גזרות. אבל אלמנה צריכה שבועה בתחלה, כדאיתא פרק אלמנה נזונת, כן כתב הרשב"א. וי"א דאף אלמנה א"צ שבועה אלא לבסוף, וכן [כתב] רמב"ן: 

ט) אלמנה נשבעת ומוכרת קרקע ונפרעת כתובתה אפילו בפני שלשה [הדיוטות], והוא שידעו בשומת קרקע, והאחריות על היתומים, ואיתה פרק אלמנה נזונת. הגרושה לא תמכור אלא בב"ד מומחין. וכל המוכרת בב"ד לא תמכור אלא בהכרזה, כמו שביאר ר"ם דין הכרזה. וכל זה כתבו פי"ז. והמוכרת שלא בב"ד א"צ הכרזה, אכן צריך ג' נאמנים ויודעים השומא. אלמנה שמכרה קרקע בכתובתה בינה לבין עצמה, אם מכרה שוה מנה במנה מכרה קיים, ונשבעת שבועת אלמנה, והוא שמכרה לאחר. שמה לעצמה לא עשתה כלום, ואפילו הכריזה. והוא בפרק אלמנה נזונת: היתה כתובתה מאתים ומכרה שוה מנה ודינר במאה, מכרה בטל. ואפילו אמרה אני אחזיר הדינר ליורשים. ואיתא פרק אלמנה נזונת: אלמנה שמכרה, האחריות על היתומים. ב"ד שמכרו, האחריות על היתומים: 
ואלמנה מוכרת והולכת למזונות עד כדי שתשאר לגבות כתובתה. וכן כתב רי"ף: ולא כמקצת מפרשים עד [כדי] כתובתה אבל יותר מכתובתה לא תמכור. דאינו אלא עצה טובה קמ"ל, שתצמצם במזונותיה בענין שתמצא מקום לגבות: וכל נכסי הבעל אחראין וערבאין לכתובתה. אפילו כתובה מנה ויש לו קרקע באלפים זהובים, הכל בשעבוד כתובתה. כן כתב ר"ם פי"ו שכן תקנו, כדי שלא תהא כתובה קלה בעיניו: כשמשביעין את האלמנה משביעין אותה חוץ לבית דין, מפני שבתי דינין נמנעין להשביעה, שחוששין שמא לא תדקדק על עצמה בשבועה. והענין פרק השולח בגטין. כבר כתוב שאין מכרה קיים עד שתשבע, ולא תגבה כתובתה עד שתשבע: ואם התנה עמה שתגבה בלא שבועה או שתהא נאמנת, תגבה ממנו בלא שבועה, ומן היורשין בשבועה. ואם האמינה עליו ועל היורשים, נוטלת אף מן היורשים בלא שבועה, אבל לא תטרוף מן הלקוחות אלא בשבועה אפילו האמינה, שאין תנאו מועיל להפסיד ממון אחרים. וכן כתב ר"ם פי"ו. וכתבתי ענין הנאמנות בדרך ראשון בשער הששי. ויש מקומות שאפילו התנה עמה והאמינה על היורשים אין מגבין אותה אלא בשבועה. והמנהג באלו הדברים ושאר המנהגות ומקבל סתם, על דעת המנהג הוא מקבל: אבל אם התנה עמה והוציא עצמו מן המנהג, כל תנאי שבממון קיים. וכן כתב רי"ף פרק אלמנה לכ"ג וכן פרק הכותב: 
אלמנה כשהיא רוצה ליטול כתובתה ולהנשא לאחר, שמין מה שעליה. ורב ושמואל חולקין פרק נערה שנתפתתה, והילכתא כרב דאמר הכי. וזה הדין בלקיט, דכי יהיב ליה, אדעתא למיקם קמיה. וכתב רי"ף, ושמעינן מינה דמאן דמגרש לאינתתיה מדעתיה דנפשיה אין שמין מה שעליה, דלאו איהי קא בעיא למיפק אלא איהו קא בעי לאפוקה עד כאן. והרב רבינו זרחיה הלוי חלק עליו ואף על גב דלקיט לא בעי למיפק ושמין מה שעליו, משום דמעיקרא למיפק קאי, ולא יהיב ליה אלא כל זמן שהוא משמשו. אבל אשתו לאו למיפק קיימא. וי"א דבגרושה אפילו בגדי שבת אין שמין עליה: ואין הכתובה נגבית אלא אחר מיתת הבעל או אחר שגירשה, שזהו זמנו כזמן חוב אחר. כן [כתב] ר"ם פי"ו: ואף על פי שאלמנה נשבעת שבועת אלמנה שלא הניח אצלה כלום ושלא מכרה לו כתובתה ושלא מחלה, ושמין מה שעליה ופוחתין מכתובתה, אם גירשה מרצונו אינה [צריכה] שום באחת מאלו. כן [כתב] ר"ם פי"ו: 
אדם זן ומפרנס בניו ובנותיו בעל כרחו, אף על גב דלא אמיד, כשהן קטני קטנים שהוא  עד בן שש. מכאן ואילך, אם הוא אמיד כופין אותו מדין צדקה, ואם אינו אמיד אין כופין אותו אבל מכלימין אותו שאומרים רצונך שיזונו בניך מן הצדקה, ואיתה פרק נערה שנתפתתה. ורי"ף כתבו שם ור"ם פי"ב דנשים: וכתב רב האיי גאון בתשובה, גבי ההיא דאמר רב יוסף התם ד"א זו צדקה, דאפילו עברו שלש רגלים בנדרו, מיקם הוא דקאי בבל תאחר אבל לב"ד לכופו לא. והא דאמרינן אכפייה לרבי נתן, היינו בדברים. ומי שנשתטה, ב"ד יורדין לנכסיו ומוכרין וזנין בניו הקטנים שהם בני שש או פחות ומפרנסים אותם. 
ומתנאי הכתובה שתהיינה הבנות נזונות מנכסי אביהן אחר מותו עד שיתארסו או עד שיבגרו. בגרה הבת עד שלא נתארסה או נתארסה עד שלא בגרה, אין לה מזונות. ובת הנזונת מנכסי אביה לאחר מותו, מעשה ידיה ומציאתה לעצמה ולא (לאחרים) [לאחים]. כן [כתב] ר"ם פי"ט. ובפרק נערה שנתפתתה היא בעיא, ופשטו שהן שלה. וכן [כתב] רי"ף: ופוסקים לבת מזונות וכסות ומדור מנכסי אביה כדרך שפוסקין לאלמנה, כמו שכתב ר"ם פי"ט: הכותב כל נכסיו לבניו, אין אשתו ובניו והוא נזונין מהן, וכן כתב רי"ף. אף  על גב דבגמרא פרק נערה שנתפתתה אמרינן דניזונין, כתב הרי"ף דלית הילכתא כותיה: ובת הממאנת הרי היא כשאר בנות, ויש לה מזונות מן האחין, כדאיתא פרק נערה שנתפתתה: 
לענין הנדוניא, כמה יתנו ליתומה מנכסי האב, שמין באב, ובין השיא בת אחרת בין לא השיא דלא גלי דעתיה, שמין דעת האב, כשמואל פרק מציאת האשה. ומה ששמין, בין להוסיף על העישור של נכסים בין לפחות. ושלא כרבינו חננאל דפירש דוקא לפחות אבל לא להוסיף. אלא להוסיף נמי על העישור אומדין באב. וכן [כתב] רש"י. והיכא דאמדיניה יהבי ליה בין מקרקעי בין מטלטלי. ולא אמרינן כמה יתן לה אביה אם לא היו לו אלא קרקעות אלו. לפי שאין עשירות דעת האב אלא לפי נכסיו אפילו מטלטלין. והיכא דלא אמדיניה אלא שנותנין לה עישור נכסי, לא יהבינן לה אלא מקרקעי ולא מטלטלי, בין למזוני בין לפרנסה. וכן [כתבו] רש"י והראב"ד והרמב"ן: ור"ם כתב ענין עישור נכסי ושמין באב, פרק עשרים מנשים. ובת כשהיא יבמה או ארוסה אחר שנים עשר חודש, אין לה מזונות, פרק נערה שנתפתתה, ור"מ פי"ט: ובמקומות שנוהגים על פי תנאים ותקנות שיש להם בעניני הנדוניות והכתובות ומזון הבנים והבנות, הכל כמנהגם. ועל כן לא הארכתי בזה: 
הדיין צריך להיות מחמיץ את הדין כמו שהזהירו הוו מתונים בדין. וכבר האריך רבינו אלפסי בהלכות בענין אם טעה הדיין. ואם טעה בדברים הגלויים כדינין המפורשים במשנה, טועה בדבר משנה חוזר. ודברים הגלויים ומפורשים בתלמוד הדין כדבר משנה וחוזר. ודנין ההלכה כתקנה. ואם א"א להחזיר, כגון שהלך זה שנטל הממון שלא כדין למדינת הים, או שהורה בבהמה כשרה שהיא טריפה והאכילה לכלבים, ה"ז פטור מלשלם, שזה גרם להיזק ולא נתכוין להזיק. וזה בין מומחה בין אינו מומחה, בין נשא ונתן ביד בין לא נשא ונתן ביד. כן [כתב] ר"ם פ"ו בהלכות סנהדרין. ואם טעה בשיקול הדעת, והוא הדבר שהוא מחלוקת התנאים או האמוראים ולא נפסקה הלכה כאחד מהם, וקם ועשה כאחד מהם, ולא ידע שכבר פשט הדבר בעולם כדברי האחד, בזה יש חילוק, אם היה הדיין מומחה ונוטל רשות מראש גלות, או שלא נטל וקבלוהו עליהם בעלי הדינים, הואיל ומומחה [הוא] חוזר בדין. ואם א"א להחזיר פטור מלשלם. היה הטועה מומחה ב"ד ולא נטל רשות מר"ג ולא קבלו אותו בעלי דינין לדון להם כדין, וטעה בשיקול הדעת, אם נשא ונתן, מה שעשה עשוי ומשלם מביתו. ומי שאינו מומחה ולא קבלו אותו בעלי דינין לדון להם, אפילו נטל רשות, ה"ז בכלל בעלי זרוע ואין דינו דין, וכל אחד מבעלי דינין חוזר אם ירצה. ואם טעה ונשא ונתן ביד, חייב לשלם מביתו. ועתה בעונות אין לנו ראש גולה, והרשות אינה מועלת מן הדין. ול... כונתי לשם שמים... ונאמר משפט שלום שפטו בשעריהם. שלום רב לאוהבי תורתך ואין למו מכשול: 
האל הנותן כח ולאין אונים עצמה ירבה, אל הסופר יתן מנוח רבו צריו מני ארבה. זכני תורה הרבה, נר י"י טרם יכבה. אל חי לך אתחננה. עזר אלי עבדך תנה. נפשו בגלות נענה, ועל רחמיך נשענה, גלה צפונה נצפנה אליו, ומעשיו כוננה: זה הספר נותן אמרי שפר, כאיל ועופר לאשכול הכופר, אשר נצניו נתנו ריח, רוקח מעשה רוקח, נחמד להשכיל ותאוה לעינים, כאיל תערוג על אפיקי מים. 
הותיק בתורה ובגמילות חסדים, גדול ליהודים, רצוי לרוב אחיו, רבו מארבה שבחיו. מורינו הרב ר' משה יצ"ו בן הרב ר' יהודה נ"ע. 
והיתה השלמתי עליה... ששי לירח אדר הנהדר... ארבעים וארבע... 

צרור הכסף הארוך הדרך השני שער יב 
================================ 
ה) [שומר חנם שאמר הרני משלם ואיני נשבע וכו' דבר שאינו מוצא לקנות כמותו בשוק חוששין שמא עיניו נתן בו ומשביעין אותו בתקנת חכמים שבועה בנקיטת חפץ שאינו ברשותו ואחר כך משלם]. והוא הדין לשאר השומרים, כגון השואל שאמר נגנבה, ושומר שכר והשוכר שאמרו נגנבה או אבדה, אף על פי שהן חייבין לשלם, משביעין אותו  שבועה שאינה ברשותו, ואחר כך משלמין דמי הבהמה או החפץ. שאנו חוששין שמא עינו נתן בה. ואם אמרו הבעלים יתר על זה היה שוה, כולל בשבועתו שאינו שוה אלא כך וכך: טען השומר שהתנאי היה בינינו, ובעל הפקדון אומר לא היה שם תנאי, אף על פי שהפקיד אצלו בעדים, מתוך שיכול לומר שמרתי כדרך השומרים ונאנסתי, נאמן לומר שהיה ביניהם תנאי. לפיכך ישבע שלא שלח בו יד ושאינה ברשותו ושהיה בהם תנאי: והראב"ד ז"ל כתב על זה, תימה והעדים לא שמעו התנאי. ואיך נאמן לומר תנאי היה בינינו. וכיון שהפקיד סתם (ביניהם) [בפניהם] הרי נעשה שומר גמור, והוא מודה שפרע. ומה לו לשקר במקום עדים לא אמרינן: 
שומר חנם שהביא ראיה שלא פשע פטור משבועה, ואין אומרין שמא שלח בו יד קודם שאבד. ובעל הפקדון שהביא ראיה שפשע השומר, משלם. ואם טען ואמר תנאי היה בינינו אינו נאמן, שהרי יש עדים שפשע. עכ"ל ר"מ ז"ל: ועוד כתב פ"ו, בעל הפקדון שתבע פקדונו ונתן לו השומר, ואמר המפקיד אין זה פקדוני אלא אחר, או שלם היה ואתה [שברתו או חדש היה ואתה] נשתמשת בו, מאה סאין הפקדתי [ואין זה אלא חמישים] ובעל הבית אומר זה הפקדת ומה שנתת אתה נוטל, הרי השומר נשבע היסת כשאר כל הנשבעין, שאין כל שומר נשבע שבועת השומרים האמורה בתורה אלא [בזמן] שמודה בעצמו של פקדון כמו שהמפקיד אומר בטוען שנגנב. כללו של דבר, טוען לפטור עצמו מן התשלומין [נשבע שבועת שומרין]. אבל אם אמר זה הוא שהשאלתני, או שהשכרתני, או שנטלתי שכר על שמירתי, והבעלים אומרים אינו זה אלא אחר, או נשתנה מכמות שהיה, השוכר נשבע היסת או שבועת התורה אם הודה במקצת. כיצד מאה סאה הפקדתי אצלך, והשומר אומר לא הפקדת אצלי אלא חמשים, נשבע שבועת התורה וכו', מאה כור של חטים הפקדתי אצלך [והוא אומר] לא הפקדת אצלי אלא מאה של שעורים, נשבע שבועת היסת כשאר כל הנשבעין בטענה זו ע"כ: 
המפקיד חפץ או כלים אצל חבירו. והנפקד מעכבו, שטוען כי המפקיד חייב לו כך וכך, כתב הגאון מי שיש לו אצל חבירו ממון ויש לו תחת ידו של חבירו מלוה או פקדון, דמיא לדינא דעביד איניש דינא לנפשיה. והכין חזינן דאית ליה למתפסיה לפקדון על דאית ליה, ואתי לבי דינא א"ל למילתא אית לי לותי פקדון ואית לי על זה כך [וכך], ותפסתיה על מאי דאית לי. ואי יהיב לי מהדרנא ליה פקדון דיליה. ודינא הוא, מיגו דיכיל למימר לית לך לותי פקדון, אי נמי אהדרתיה לך, יכיל לטעון עד כדי דמיו. וכתב בעל העיטור, דלא אמרינן בפקדון מיגו אלא היכא דליכא עדים ולא ראה ע"כ: וכן דעת רש"י בפ"ק דמציעא גבי שמא מלוה ישנה יש לו עליו וכתב רש"י ז"ל ומכיר ששכחה ויכפור בה והולך ותוקף ונשבע שיש עליו דמי חציה וטלית זו שלו היתה, דהא אפילו גלימא דעל כתפיה שעבד עליה ע"כ. ודקדקו מדבריו, דמצי טעין כך וכך יש לי גבי פלוני, ומהימן דמצי למשקל גלימא דעל כתפיה בעל כרחיה. וכן נמי אי אית ליה פקדון מצי לעכב: והראב"ד ז"ל כן כתב, דליכא חילוק בין מלוה לפקדון וכל שכן ממה שתפס, כגון ההוא דחבל סכינא דאשכבתא מצי למיטען עד כדי דמיו, כל שכן במה שבידו, בין במלוה בין בפקדון שיכול לתפוס ולטעון עד כדי דמיו, ומביא ראיה ממלוגא דשטרי דאפקידו גבי ההיא איתתא בפרק הכותב, וכד תבעו יתמי אמרה מחיים תפיסנא ליה. אלמא יכולה לתפוס פקדון שבידה מחמת הלואה שיש לה בידה. דהתם ליכא למימר שהיא תטעון תפיסנא שקניתי אותם, דאם כן הוה לה לאיתויי כתיבה, דשטרי צריכי כתיבה ומסירה. אלא ודאי בתורת תפיסה עבדא ליה. והתם בפרק שור שנגח, גבי נזקקין לתובע כתב רש"י ז"ל הדין דכל זמן שאין עדים בדבר יכול לטעון כדי דמיו מיגו דמצי למיטען לקוח: 
בתשובת הגאונים מאן דאפקיד זוזי גבי איתתא ולאו איתת גבר הוה, ואינסיבת, ותבעו מינה לגבי דינא, ונפל שבועה עלה, לית מן דינא לאשבועה כד יתבא תותי גברא. ואי אמר בעלה לא מפיקנא אינתתי לבי דינא לא מפקינן לה. דהיינו דאמרי רבנן העבד והאשה פגיעתן רעה. אבל רבינו שרירא כתב, דדוקא חבלות, אבל הלואה או פקדון או גזל, אם הוא בידה וברשותה חייבת להחזיר, ומזמנין אותה לדין עם בעלה אם הודית אלא שאין לה עכשיו משביעין שניהם, שמא עשו קנוניא על נכסי זה. ואם כפרה נשבעת כשאר בני אדם. והרי"ף ז"ל כתב, דוקא חבלות וחובות שאינה חייבת כלום תחת בעלה. אבל תבעוה בפקדונות או דברים שאפשר שהם ברשותה, חייבים. ואם כפרה נשבעת: ובעל העיטור הודה דהיכא דאיתיה בעיניה. אבל כל היכא דליתיה בעיניה הכל דין אחד בחבלות ובגניבות חובות ופקדונות, כמו שכתב באות חי"ת של חכמה. וענין כזה הכל לפי ראות הדיינים: 

צרור הכסף הארוך הדרך השני שער יג 
================================ 
א) גרסינן בקידושין פרק האיש מקדש בו ובשלוחו, תניא א"ר יהושע בן קרחה מנין ששלוחו של אדם כמותו שנאמר ושחטו אותו כל קהל עדת ישראל, וכי כל הקהל שוחטין, והלא אין שוחט אלא אחד, אלא מכאן ששלוחו של אדם כמותו. ולדבר עבירה לא אמרינן שלוחו של אדם כמותו, דקיימא לן אין שליח לדבר עבירה, דאמרינן דברי הרב ודברי התלמיד דברי מי שומעין. ועל זה כתב הר"ם ז"ל פ"א של הלכות שלוחין, האומר לשלוחו צא ומכור לי קרקע או מטלטלין או קנה לי, הרי זה מוכר ולוקח ועושה שליחותו, וכל מעשיו קיימין. ואין העושה שליח צריך קנין ולא עדים, אלא באמירה בלבד. ואין צריכין עדים אלא לגלות הדבר אם כפר אחד מהם כשאר כל הטענות ע"כ. ותא חזי דאפילו בקדושין האומר לשלוחו צא וקדש לי אשה פלונית אמרינן דא"צ עדים, אלא כל זמן שהוא אומר שעשאו שליח והשליח מודה, בזה די. וכ"כ הר"ם ז"ל גבי קדושין: 
ואמרו ז"ל אין שליחות לגוי. וכתב ר"ם פרק ב' דהלכות שליחות, אין הגוי נעשה שליח לדבר מן הדברים שבעולם וכן אין ישראל עושה שליח לגוי לדבר מן הדברים שנאמר כן תרימו גם אתם מה אתם בני ברית אף שלוחכם בני ברית. וה"ה לכל התורה כולה. ומה (שלוחכם) [משלחכם] בני ברית אף בכל התורה כולה המשלח בני ברית ע"כ: ורבינו הרשב"א ז"ל כתב בתשובה וזה לשונו, ראינו ששמעון התובע בשביל הגוי אינו לא בכלל מלשין ולא בכלל מזיק. וכל שכן אם הוא נושא ונותן בתוך של גוי ושהגוי עושה מלאכתו על ידו. ואיני רואה בזה הפרש בין בא בהרשאה לבא שלא בהרשאה שלוחו הוא, ושלוחו של אדם כמותו. ומה שאמרו אין שליחות לגוי, אינו נכנס בגדר זה כלל, שלא אמרו אלא לענין רבית (דההיא) [כההיא] דפרק איזהו נשך, ולענין תרומה וכיוצא בזה, ואינו ענין לזה כלל. ואם אינו בא בהרשאה, אלא שהוא תובע חוב מחמת גוי, אין בעל החצר מקבל ממנו, ולא עשה ולא כלום. ואם נתן לו הגוי רשות בפני בעל החצר לתבוע בעל דינו בלבד ולא כתב לו זיל דון ואפיק לנפשך, כדין הרשאות שלנו, ולא הקנה לו שטר החוב, מה בכך מ"מ אין כאן לא נזק ולא מלשינות. כי מה שהוא חייב לגוי הוא פורע, והוא תובעו בשליחותו של גוי שעשאו אפטרופא ע"כ. ורבינו ז"ל לא אמר אין שליחות לגוי אלא בענין שפירש הוא ז"ל בלבד, כדי שלא לחייב ליהודי התובע בשביל גוי כמלשין: 
איש או אשה ואפילו אשת איש ואפילו עבד ושפחה נעשין שלוחין, הואיל והם בני דעה וישנן במקצת מצוות. אבל מי שאינו בן דעת, כגון חרש שוטה וקטן, אינן נעשין שלוחין ולא עושין שליח, אחד הקטן ואחד הקטנה. כן לשון ר"ם פ"ב. לפיכך השולח בנו קטן אצל חנוני חייב החנוני לשלח לו עם בן דעת, שלא שלחו אלא להודיעו. ואם בעל הבית פירש ואמר לו "שלח לי עם זה הקטן" פטור: 
גרסינן בכתובות פרק אלמנה נזונת, איבעיא להו אמר לשלוחו זיל זבין מארעא דילי ליתכא ואזל איהו וזבין כורא. ואמרי' דליתכא מיהא מכור, דמוסיף על דבריו הוא. אבל א"ל דליזבון כורא מארעיה ואזל וזבן ליתכא, המסקנא דמעביר על דבריו הוא, דלא ניחא ליה דליפשו שטרי עילויה. כן דרך רי"ף, שלא כדרך רבינו האיי דאמר (לההיא) [בההיא] דאזל וזבין כורא דמעביר על דבריו הוי: וגרסינן התם אי אמר דליזבון לחד וזבניה לתרי, קפידא הוי ולא הוי זביניה זביני. אבל אמר סתמא, אפילו מכר למאה מכור. ורש"י ז"ל גריס, אמר לאחד ולא לשנים קפידא אמר לאחד סתמא מאי. ואסקה רב נחמן דלאחד ואפילו לשנים: ואם טעה שליח אין ממכרו ממכר, דכי אמרינן אין אונאה לקרקעות, הני מילי היכא דטעה בעל הבית, אבל טעה שליח מצי א"ל לתקוני שדרתיך ולא לעוותי. כן הלכתא, וכן כתבו ר"ם פרק א' דשלוחין: 
גרסינן בפרק גט פשוט, ההיא איתתא דיהבא זוזי לההוא גברא למזבן (ליה) [לה] ארעא, אזל זבן לה שלא באחריות, אתא לקמיה דרב נחמן, א"ל לתקוני שדרתיך ולא לעוותי זיל זיבנה מיניה שלא באחריות והדר זבנה ניהלה באחריות. ועל זה כתב הר"ם "הואיל וקנה אותם במעותיו והאחריות על השליח". לפיכך אם עשאו שליח בין לתקן בין לעוות, אפילו מכר לו שוה מאה בדינר או לקח לו שוה דינר במאה אינו יכול לחזור בו, וחייב משלח ליתן לו כפי התנאי: והיכא שבא זה השליח שקנה הקרקע שלא באחריות ורצה לעכבו לעצמו ולהחזיר לאשה המעות שנתנה לו, רשאי. וכן כתב רבינו הרשב"א ז"ל בגט פשוט: 
גרסינן בפרק איזהו נשך, ההוא גברא דיהיב זוזי לנדוניא דבי חמוה. פירוש, החותן נתן לחתנו מעות שילך ויקנה נדוניא, והחתן נתן המעות לאדם אחד בשביל הנדוניא. לסוף זל הנדוניא, וחמיו לא היה רוצה בנדוניא אלא כשער של עכשיו, ואתו לקמיה דרב פפא, ואמר אי פסקת עמיה כשער הגבוה, כלומר כשעת הזול, שקול כי השתא. ואי לא, שקול כדמעיקרא. ומאן דהדר ביה מנייכו מקבל מי שפרע. ואמרינן הני מילי בתגרא דזבין ומזבן אדעתא דנפשיה, אבל אי יהיב זוזי לבעל הבית, דלא זבין ומזבן אדעתא דנפשיה אלא אדעתא דמרי זוזי הוא דזבין, שליחא שוייה, ומאי דזבין זבין ומיחייב לקבולי מיניה כתרעא דזבן ליה. והוא דלא שני בשליחותיה, אבל היכא דשני בשליחותיה אמר ליה לתקוני שדרתיך ולא לעוותי. כן הביאו הרי"ף ז"ל: 
ומכאן שאין שליח מקבל מי שפרע ולא אפטרופא היכא דיהיב זוזי ולא משך וזל. ושמעינן מינה דהיכא דלא שינה השליח בשליחותו וחזר בו המשלח השליח פטור דמה בידו לעשות. אבל המשלח חייב, דדיבורו של שליח דבורו [של משלח] הוא הואיל ולא שינה. וכ"כ הראב"ד ז"ל. ועוד כתב הראב"ד ז"ל כל מקום שהשליח משנה משליחותו השליח משלם והמעשה קיים. וזה דבר ברור מכמה מקומות. זהו מעשה דההיא איתתא דלעיל מוכיח כן. ולא עוד אלא כל מקום שהוא קרוב לשינוי, כגון מעשה דאבימי בריה דרבי אבהו כגון דאמר ליה שקול מינייהו שטרא, כיון דפשע ולא שקל שטרא מקמי דליתיב להו מעות פושע הוא ומשלם. אבל היכא דלא שני ולא קרוב לשינוי, אלא מכר בזול, מעשיו בטילים לגמרי ואיהו לא משלם. וראיה מאלמנה דמכרה שוה מנה ודינר במנה שמכרה בטל. ושליח כאלמנה. ומההיא מילתא דקידושין דאמרינן האחין שחלקו הרי הן כלקוחות פחות משתות וקנה מקח, ולא אמרן אלא דלא שוו שליח אבל שוו שליח לא, דאמרי ליה לתקוני שדרתיך ולא לעוותי. כלומר שאינו נקנה מקח אלא מעשיו בטילין: 
ועל זה כתב ר"ם פ"א, שליח שעבר על דברי משלחו לא עשה ולא כלום. וכן אם טעה בכל שהו בין בקרקע בין במטלטלין חוזר, שהרי אומר לו לתקוני שדרתיך ולא לעוותי. ולא אמרו שיש אונאה במטלטלין שתות והעבדים והשטרות והקרקעות אין בהם אונאה, אלא במוכר שלו או קונה לעצמו. אבל השליח שטעה בכולן בכל שהו חוזר ע"כ: וכתב הרמב"ם ז"ל פ"ב, השליח שקנה או שמכר והודיע שהוא שליח בדבר זה לפלוני, אף על פי שמשך או שהמשיך, ונמצאו שעבר על דעתו, (השלחו) [המשלחו] מבטל המקח ומחזיר. ואם לא הודיע שהוא שליח, נקנה המקח ויהיה הדין בינו ובין זה ששלח ע"כ: וזה החילוק אינו כדברי הראב"ד ז"ל: 

ב) גרסינן בפרק הגוזל, הנותן מעות לשלוחו ליקח בהן חטין ולקח בהם שעורים, אם פחתו פחתו לו ואם הותירו הותירו לו. וכתב רי"ף, וקיימא לן כרבי יהודה דאמר לא קנו בשנוי, והלכך חזינן אם לסחורה נתן לו ובתורת שותפות אם פחתו פחתו לשליח מפני שהוא משנה. ואם הותירו הותירו לאמצע, דאדעתא דרווחא יהבינהו ניהליה. ואם לא נתן לו בתורת שותפות אלא לקנות בהם חטים לסחורה ולא יטול ממנה כלום, אם פחתו פחתו לשליח, מפני שהוא משנה. ואם הותירו הותירו לבעל המעות. וכן אם נתן לו מעות לקנות לו חטים לאכילה וקנה שעורים, אם פחתו פחתו לשליח ואם הותירו הותירו לבעל המעות. דלא אמרינן [אם] הותירו הותירו לאמצע אלא כשנתן מעות בתורת שותפות ליקח בהם חטים ולקח בהם שעורים או בהפך, אבל שלא בתורת שותפות בין לסחורה בין לאכילה אליבא דרבי יהודה חד דינא הוא, ואם הותירו הותירו לבעל המעות ואם פחתו פחתו לשליח ע"כ: 
וגרסינן בפרק אלמנה נזונת, אמר רב פפא הלכה בדבר שיש לו קצבה חולקין. בדבר שאין לו קצבה הכל לבעל המעות. ופירש רי"ף בדבר שיש לו קצבה כגון פירות ונמנו מנין ידוע או משקל ידוע או מדה ידועה בכך וכך, אם נתן לו המוכר אותו הדבר הידוע וחזר והוסיף לו אחת יתירה חולקין. ולמה חולק השליח עם בעל הבית, הואיל ובאה לו הנאה לשליח על ידי בעל הבית חולק עמו. ואם היה הדבר [דבר] שאין לו קצבה הכל לבעל הבית. וכן כתב הר"ם פ"א דשלוחין: ורבינו האיי ז"ל פירש בדבר שאין לו קצבה, כגון קרקע, הכל לבעל המעות. וכגון משנה דפרק אלמנה נזונת דמכרה שוה מנה במאתים, דנתקבלה כתובתה ואינה יכולה לומר אנא ארוחי: 
והיכא ששלח בעל הבית שלוחו אצל הגוי ונתן הגוי יותר מן הסכום, כתב ר"י הזקן דהכל לשליח, דבהא מעות בעל הבית לא עשו ולא כלום. ועוד שמא אם יזכור הגוי [יבא] השליח לסכנה ויפרע. ואף על פי כן רבינו תם אומר חולקין. ורבינו הרשב"א ז"ל דן כן בישראל שמצא שטר [על גוי והוא] פרוע והלך אצל הגוי והוציא ממנו החוב שלא נזכר הגוי שכבר פרע, ואמר שהכל לשליח, דבהא לא עשה שטרו של בעל הבית כלום, שהרי כבר פרעו ומהגוי נפל: והיכא שישראל שולח מעות לפרוע לגוי, והטעהו הישראל, נראה בכאן שחלוקין, שהרי מעותיו של ישראל עשו. וכן כתב בעל העיטור באות שי"ן. ש"מ הנותן מעות לשלוחו לפרוע לגוי והטעהו בחשבון בדבר שיש לו קצבה (ו)חולקין לאמצע. והנותן מעות ליקח חטין ולא לקח אין לו עליו אלא תרעומת: 
גרסינן בפרק איזהו נשך, אמר רבה הני בי תלתא דיהבי זוזי לחד למזבן להו מידי וזבן לחד מינייהו זבן לכולהו, ולא אמרן אלא דלא צר וחתים איניש לדעתיה, כלומר אלא שהיו מעורבין, אבל צר וחתים איניש איניש לדעתיה, למאן דזבן זבן, למאן דלא זבן לא זבן. וכ"כ ר"ם פ"ז של קנין וכתב שם, הנותן מעות לחבירו לקנות לו קנית קרקע או מטלטלי והניח מעות חבירו אצלו והלך וקנה לעצמו במעותיו, מה שעשה עשוי והרי הוא בכלל הרמאין. היה יודע שזה המוכר אוהב אותו ומכבדו ומוכר לו ואינו מוכר למשלחו הרי זה מותר לקנות לעצמו, והוא שיחזור ויודיעו. ואם פחד שמא יבא אחר ויקדמנו לקנות הרי זה מותר לקנות לעצמו, ואחר כן (הודיעו) [מודיעו] ע"כ: והיינו מאי דגרסינן פרק האומר דקידושין, תניא מה שעשה עשוי אלא שנהג בו מנהג רמאות. רבה בר בר חנה יהב זוזי לרב א"ל זבנה ניהלי להאי ארעא אזל זבנה לנפשיה, והתניא מה שעשה עשוי אלא שנהג מנהג רמאות. באגא דאלמא הוה, פירוש בקעה של אלמים היתה. לרב נהגי ביה מנהג כבוד, לרבה בר בר חנה לא נהגי ביה מנהג כבוד. ואמרינן איבעיא ליה לאודועי. סבר אדהכי והכי אתו איניש אחרינא וזבין לה ע"כ: וכתב ר"מ שאם קנה השליח הבקעה במעותיו של זה, שהמקח של המשלח, שלא כדעת הגאונים. ירושלמי והביאו רי"ף ז"ל בפרק איזהו נשך תני [חדא] הנותן מעות לחבירו ליקח בהם פירות למחצית שכר ולא לקח אין לו עליו אלא תערומת. ואם ידוע שלקח ומכר ה"ז מוציא ממנו על כרחו. והנותן מעות ליקח בהן פירות למחצית שכר, רשאי הלוקח ליקח מכל מין שירצה, ולא יקח לא כסות ולא עצים ע"כ: 

ג) כתב הר"ם בפ"א דשלוחין, ראובן ששלח כתב לשמעון ואמר לו מנה שיש לי בידך שלחהו לי ביד לוי, אם רצה לשלחו אינו חייב באחריותו, בין שהיה מלוה בין שהיה פקדון, והוא שיכיר שהוא כתב ידו. [ואם טען המלוה ואמר לא כתבתי לא שלחתי לך ישבע הלוה היסת שכתב ידו] בא אליו ולפיכך שלח ויפטר וכזה הורו רבותינו. אבל אם לא היה [הכתב] כתב ידו, או שאין הלוה יודע שהוא כתב ידו או אינו, אפילו היו (כותבין) [כתובין] בו סימנים ואותיות שביניהם בייחוד, אם טען ראובן ואמר לא שלחתי כתב ואחרים (כמו כך) [רמו בו], שמעון חייב באחריותו ומשלם לראובן אחר שיחרים על מי ששלח כתב זה מדעתו ולא יודה. ויש מי שהורה שישבע ראובן ואחר כך יטול, כדין כל הנשבעין ונוטלין: ושם, לוי בא בשליחות ראובן ולקח חמשים משמעון ובא ראובן ואמר לא שלחתיו ליקח אלא עשרים וחמשה בלבד, ישבע ראובן שלא הביא לו רק עשרים וחמשה כדין כל מודה במקצת, וישבע לוי היסת שהעשרים [וחמשה] שנתת לי נתתים לראובן, וישלם שמעון מביתו אם היה חייב לראובן. וכן כל כיוצא בזה ע"כ: 
וגרסינן בפרק הגוזל, שליח שנעשה בעדים רב חסדא אמר הוי שליח. וכתב רי"ף ז"ל, וקיימא לן כרב חסדא. והני מילי היכא דבעי מאן דאיתיה לממונא בידיה (וליתיב) [למיתבה] ניהליה, דכיון דשליח הנעשה בעדים הוי שליח אי יהבינהו ניהליה ונאנסו לא מיחייב באחריותן אבל אי לא בעי ההוא דאיתיא לממונא בידיה למיתבינהו ניהליה בהאי שליחות לא כייפינן ליה בדינא למיתבינהו, דהא אמרי נהרדעי כל (אדרכתא) [אורכתא] דלא כתיב בה זיל דון וזכי (והנפק) [ואפיק] לנפשך לאו (אדרכתא) [אורכתא] היא, דאמר ליה לאו בעל דברים דידי את: 
וגרסינן התם אמר שמואל אין משלחין מעות בדיוקני ואפילו עדים חתומין בו. והלכתא כשמואל. ולשמואל מאי תקנתיה, כי הא דרבי אבא הוה מסיק ברב יוסף בר חמא אמר ליה לרב ספרא בהדי דאתית אייתינהו ניהלי. א"ל רבי אמי כתב לך התקבלתי. אמר לו לא. אמר לו זיל ברישא ויכתוב לך התקבלתי. לסוף אמר ליה אי כתב לך נמי התקבלתי ולא כלום [הוא] דילמא אדאתית שכיב ר' אבא ונפלי זוזי קמי יתמי והתקבלתי דר' אבא ולא כלום. ואלא מאי תקנתיה. א"ל נקנינהו ניהלך אגב ארעא ותא את כתוב לן התקבלתי. כי הא דרב פפא הוה מסיק תריסר אלפי זוזי בי חוזאי אקנינהו ניהליה לרב שמואל בר אחא אגב אסיפא דביתיה כי אתא נפק לאפיה עד תווך: וכתב שם רי"ף והיכא דא"ל חד לחבריה שדר לי זוזי בהדי פלניא ושדרינהו ניהליה בהדי ההוא פלניא דאמר ליה, ואיתניסו פטור מלשלומי, דתנן בהשואל את הפרה וכו'. והיכא נמי דאתנו בינייהו מעיקרא דכל מה דמשדר כל חד לחבריה אית ליה רשותא לשדורי ליה דמי בהדי מאן דבעי תנאי ממון [הוא] וקיים ואית ליה רשותא לשדורי ליה בהדי מאן דחזי ואי איתניס באורחא ברשותא דמריה איתניס. וכ"כ הר"ם ז"ל בפרק ב' דשלוחין וכן שנים שהתנו ביניהם כל מי שירצה לשלח חבירו משלח, ה"ז משלח ביד מי שירצה שהוא ראוי להוליך דבר זה וכו'. וכתב עוד רי"ף והיכא דשדר ליה כתבא ואמר ליה שדר לי ההוא מידי דאית לי גבך בהדי פלניא ויהבה ניהליה לא מיחייב באחריותה, דהכי נהגי האידנא תגרי. וקיימא לן בכי האי דמנהגא מילתא היא. והכין שדרו ממתיבתא. וה"מ מדעתיה, אבל בע"כ לא דא"ל לאו בע"ד דידי את. כדכתיבנא לעיל. כל (אדרכתא) [אורכתא] דלא כתיב זיל דון וכו'. וזהו מאי דכתב הר"ם בראובן ששלח כתב לשמעון, שכתבתי לעיל שאם מכיר הכתב שישלח והוא פטור: 

ד) תנן בכתובות פרק אלמנה נזונת, אלמנה שהיתה כתובתה מאתים ומכרה שוה מנה במאתים או מאתים במנה נתקבלה כתובתה. היתה כתובתה מנה ומכרה שוה מנה ודינר במנה מכרה בטל. ואמרינן בגמרא, מאתים במנה נתקבלה כתובתה אמאי, דאמרינן את אפסידת. שוה מנה במאתים נמי תימא אנא ארוחי. ואמרינן כאן שנה רבי הכל לבעל המעות. בדבר שאין לו קצבה הכל לבעל המעות כמו שכתבנו למעלה. ונראה כי מכאן כתב הר"ם בפרק שני הסירסור שליח הוא, אלא שנוטל שכר על שליחותו. לפיכך אם שינה על דעת הבעלים משלם מה שהפסיד. כיצד הרי שנתן ראובן חפץ לשמעון הסירסור, וא"ל מכור לי זה ואל תמכור בפחות ממאה, והלך למכרו בחמשים, משלם חמשים מביתו. מכרו במאתים הכל לראובן ע"כ: 
וגרסינן בההוא פרקא בפרק אלמנה נזונת ההוא גברא דאפקידו גביה כסתא דיתמי, אזל שמה לנפשיה בארבע מאה זוזי. פירוש, שאמרו לו שאם ימצא מי שימכרנה לו. והלך הוא ולקחה לעצמו בארבע מאה זוזי. ולסוף אייקר וקם בשית מאה. אתו לקמיה דרבי אמי ואמר לו מאן שם לך. פירוש, כשאמרו לך למכרו מי אמר למוכרו לך ומי שם לך בזה הסכום. והוכיח מכאן רבינו הרשב"א ז"ל שהסרסור שקנה החפץ לעצמו לא קנה עד שיראנו לעולם. וכשיראה שלא יתנו יותר יוכל לעכבו לעצמו. ובלבד שלא יערים. וכמעט שאמר שאינו קנוי לו. כי כשנותנין לו החפץ למכור, נותנין לו לדעת שימכור לאחרים. ואמר עוד לפי שהוא שליח להקנות ללוקח. אבל לעצמו אינו יכול לזכותו להקנותו, דאין אדם מקנה לעצמו. שאין המכר אלא הוצאת דבר מרשות לרשות. וזה לא יצא מרשותו, שהוא במקום בעלים: 
והסרסור שנתן כלי לאחד שרוצה לבקרו, והמבקר לא רצה להחזירו, אם נאמר שזה אונס. כתב רבינו הרשב"א, מסתברא שהוא חייב. דשומר שכר הוא, ושומר שכר חייב בדברים הקרובים לאונסין, וכל שאינו אונס גמור. דגנבה קרובה לאונס היא. ואף על פי שדרך הסרסורים לתת כלים לבקרן ועי"ז מוכרין, מ"מ לא מיבעי ליה למימסר ביד שום אדם, אלא אם ירצה לוקח לבקרו יבקר ביד הסרסור. וכל שכן דלא איבעי ליה למימסר ביד גברא אלמא. ואי מסר יטרח וישמור. דלהכי יהבי ליה אגרא כי היכי דלינטר נטירותא יתירתא. וכמו שכתבתי למעלה בעניני השומרים דאפילו על בעידנא דעיילי אינשי. וכההוא מעשה דהוה קא מעבר חיותא אגודא דנרש. עוד כתב ז"ל, כל שכן שאין לסרסור לתת חפץ באשראי אא"כ נטל רשות מבעל החפץ. שאין דרך מוכר לתת המקח עד שיקבל המעות, כדאמרינן פרק המדיר, סתמא דמילתא כמה דלא יהיב איניש זוזי לא יהבי ליה חפצא ע"כ: 
וכתב הר"ם פרק שני דשלוחין, ראובן אומר במאה אמרתי לך והסרסור אומר בחמשים אמרת לי וכן בחמשים מכרתי, נשבע הסרסור שבועת התורה, שהרי הודה במקצת. ואם כבר נתן לו החמשים נשבע היסת שעשה שליחותו וזכה הלוקח. ואם ידע הלוקח שחפץ זה של ראובן הוא וזה המוכר סרסור הוא יחזיר החפץ לבעליו ויחרים על מי שנתן לו רשות למכור בחמשים וחוזר בו אחר שקניתי. והראב"ד ז"ל לא הודה זה. ויכול הלוקח לטוען קנוניא אתם עושים, אפילו יודה הסרסור לדברי המוכר: כל סרסור שהודיע ללוקח שחפץ זה או קרקע זה של ראובן, ואחר שקנה הלוקח אמר ראובן איני רוצה למכור בדמים אלו, מחזיר הלוקח, שהרי לא פסק לו דמים ואמר לו מכור בכך וכך. וכתב הראב"ד ז"ל כשהפקידו לו לא אמר כלום. ואם א"ל מכור לי חפץ בכמה שתמצא, והרי מצא, ואיך יחזור ויאמר איני רוצה בדמים הללו: ועוד כתב הר"ם ז"ל וכל סרסור שאבד החפץ מידו או נגנב או נשבר, חייב לשלם מפני שהוא כנושא שכר: ושליח שטען שאירעו אונס והפסיד כך וכך, ה"ז נשבע שבועת השומרים על טענתו ויפטר. ואם היה אונס במקום שאפשר להביא עליו עדים או דבר שהוא גלוי וידוע לכל שהרי ימצא עדים הרי זה צריך להביא ראיה על טענתו. ואם לא הביא עדים אינו נאמן ומשלם. וכמו שכתבנו למעלה בעניני השומרים. 
אסיקנא בפרק האומר בקדושין דכל המתנה עם חבירו על מנת שתתן לי או על מנת שאתן לך אי מיית חד מינייהו מקמי דמיקיים התנאי, המעשה בטל, דלי ולא ליורשי משמע. ועל מנת שתתן, את ולא יורשך משמע. ועל מנת שאתן, אנא משמע. כרבנן דפליגי עליה דרשב"ג וקיימא לן כותייהו. ודוקא לאפוקי יורש, אבל אי שוייה חד מינייהו שליח למיתב או למשקל, לא אמרינן לי ולא לשלוחי, דשלוחו של אדם כמותו: והשולח ממון שהיה חייב לחבירו ואמר לשליח "הולך ממון זה לפלוני", כתבתיו (בחלק) [בדרך] הראשון בשער הששי. וגם ענין ההרשאה הנוטין לזה כתבתיו למעלה בדרך הראשון (בדרך) [בשער] השני: 
כתב הר"מ בפ"ג דשלוחין, ראובן שבא בהרשאת שמעון ותבע ללוי, ואמר לוי להד"ם אבל יבא שמעון וישבע ויטול, מוציאין מיד לוי הממון, ויהיה מונח בב"ד עד שיבוא שמעון וישבע ויטול. וכן כל הדברים שתולה לוי בשמעון ידון עם ראובן ויהיה הממון מונח בב"ד עד שיבוא שמעון וישבע ויטול. ויש לראובן להחרים על מי שטוען טענות שקר כדי לעכב ולאחרו. ואף על פי שכתב ז"ל דלא כתבי הרשאה היכא דכפריה, שאני הכא דכפר אחר ההרשאה, כ"כ הראב"ד ז"ל: נתחייב לוי שבועה אינו יכול לעכב ולומר איני נשבע עד שאחרים מפני שמעון על מי שטוען עלי שקר, שאין זה החרם אלא תקנה קלה שתקנוה הגאונים האחרונים כדי שיכוונו בעלי דינין טענותיהם. ואין מעכבין שבועתו של זה מפני תקנה זו: 
גרסינן בפרק השואל, הלוקח כלים מבית האומן לשגרם לבית חמיו ואמר לו אם מקבלין אותם ממני אני נותן לך דמיהן ואם לא אני נותן לפי טובת הנאה שבהן, ונאנסו, בהליכה חייב ובחזרה פטור, מפני שהוא כנושא שכר. כתבו הר"ם בפ"ב דשלוחין: כתב רי"ף בפרק השואל, גרסינן בנדרים אמר שמואל הלוקח כלי מן האומן לבקרו ונאנס בידו חייב. והני מילי דקיצי דמיה. ואסיקנא בזבינא חריפא. כלומר שכל זמן מוצא מי שיקנה אותו. אבל בזבינא דרמי על אפיה, כלומר שאינו נמכר בכל זמן, אינו חייב, דהנאת המוכר היא. כתבו ר"מ: 
ההוא גברא דעל לבי טבחא אגבר אטמא דבשרא אתא פרש ומרטיה מיניה אתו לקמיה דרב יימר חייביה לשלומי. וה"מ דקיצי דמיה. והוא דקא בעי לה לכולה. ההוא גברא דזבין ליה חמרא לחבריה, וא"ל קא ממטינא ליה לדוכתא פלניתא, אי מזדמנא מוטב, ואי לא, מהדרנא ליה ניהליך. לא מזדבנא. בהדי דקא הדר ואתי איתניס. אתא לקמיה דרב נחמן חייביה. איתיביה רבא לרב נחמן נאנסו בהליכה חייב בחזרה פטור. א"ל חזרה דהני הולכה היא, אילו משכח לזבונה מי לא מזבן לה. ועל זה כתב ר"ם בפ"ב דשלוחין ע"מ למוכרן לאחרים ואמר לו ימכרו במקום פלוני, או עד זמן פלוני אתן לך דמים כך וכך ואם לא ימכרו אחזירם לך, ונאנסו בין בהליכה בין בחזרה, חייב לשלם: 

צרור הכסף הארוך הדרך השני שער יד 
================================ 
א) וכתב הרמב"ם ז"ל בפ"ד דהלכות שלוחין ושותפין, האומנין שנשתתפו באומנות אף על פי שקנו מידן אינן שותפין. כיצד שני חייטים או שני אורגים שהתנו  ביניהם שכל שיקח זה וזה במלאכתו יהיה ביניהם בשוה, אין [כאן] שותפות כלל, שאין אדם מקנה דבר שלא בא לעולם. אבל היו (הולכים) [לוקחין] הבגדים בממון עצמו ותופרין אותן ומוכרים אותם ולוקחים השתי והערב ממעותיהם ואורגין ומוכרין, ונשתתפו בממון שלוקחין, הרי הן שותפין וכל מה שירויחו בשכר מלאכתם ובמשאם ובמתנם הרי אלו לאמצע ע"כ: וכבר כתבנו למעלה משמו שהוא קנין דברים: 
גרסינן בפ"ק דב"ב הני טבחי דאתנו בהדי הדדי דכל דעביד ביומא דחבריה ליקרעיה למשכיה אזל חד מינייהו ועביד ביומא דחבריה קרע למשכיה אתא לקמיה דרבא חייביה רבא איתיביה רב יימר בר שלמיה ולהציע על קיצותן (ולא) אהדר ליה הני מילי היכא דליכא אדם חשוב אבל היכא דאיכא אדם חשוב לאו כל כמיניהו דאתנו. וכתב ר"ין מיג"ש ז"ל אדם חשוב ממונה על הצבור. וכתב הרמב"ן ז"ל דמשמע מהכא [דהיכא] דליכא אדם חשוב א"נ היכא דליכא פסידא תנאייהו תנאי ואפילו הכי דוקא כי אתנו כל טבחי דמתא א"נ כל בני אומנות שבעיר דהוו להו באומנותם כבני העיר לגמרי. הא תרי או תלת דמתנו, במאי קנו. וכן שותפין שאמרו כל מקח שיבוא לידינו יהא הריוח בינינו, אין תנאם תנאי, דבמאי קנו. דהיכא שהם אומנין ומתנין באומנות לאמצע, יש ליתן טעם בדבר שנעשו שכירים זה לזה, כדאמרינן בפועל ששכרוהו ללקט מציאות והוא שנתקבלו שכר זה (לזה) [מזה] או התחילו במלאכה. ואפילו הכי יכולין לחזור בהן. אבל בשותפין שעשו תנאי לכל מקח שיבוא לידם, כשלקח זה במעותיו במאי קנאו הלה. וכי תימא דנעשה כמגביה מציאה לחבירו, מ"מ במה קנה זה שלא יחזור בו ויקח לעצמו. והא דתניא בתוספתא הצמרים והצבעים יכולים לומר כל מקח שיבוא לעיר נהיה שותפים כולנו. ורשאין הנחתומין לעשות רגיעה ביניהם, פירוש חלוקת הרגעים עשה אתה ברגע פלוני ואני ברגע פלוני. התם בתנאי כל האומנין, הא תרי ותלת לא. נמצא לדעת הרמב"ן ז"ל דכל האומנין מתנין וקיים, הא תרי ותלת לא. 
ומורי הרשב"א ז"ל כתב, דדין פועל ושותפין אחד בכל דבר שיש בו מעשה, כגון שנשתתפו בין מה שיקנו או מה שירויחו או במציאותיהם, דהיינו כמגביה מציאה לחבירו, ונעשו שלוחין או שכירין, דבשכר שזה מקבל עליו לקנות ולהגביה בשביל חבירו [גם] חבירו נשכר לו לקנות ולהגביה בשבילו. והילוכן ודבורם היינו שכרן. והוה ליה כאומר לאשה הרי את מקודשת לי ע"מ שאדבר עליך לשלטון וכיוצא בזה. הילכך, כל שלא חזרו בהן ממש, כל מה שקנה אחד זכה בו חבירו בחלקו עד שיחזור בו בפירוש. ואפילו אמר "אני זכיתי [בה] בתחלה שחזרתי בי" אינו נאמן. שאם כן אף בפועל שנשכר ללקט מציאות יאמר כן ונאמין אותו. אלא שהפועל אף על פי שיכול לחזור בו ואפילו בחצי היום, סתמא דמילתא  כל שלא חזר בו בפירוש בין שותפין בין פועלים, על תנאי ושכירותם הראשונים הם עושים. ואם חזרו בהם בפירוש, בין שותפין בין פועלים יכולים לחזור בהן, ואפילו נתקבלו שכר, ואפילו התחילו במלאכה, שאין התחלת מלאכה עושה דבר לגבי חזרת [הפועל אלא לגבי חזרת] בעל הבית כדאיתא בפרק השוכר את האומנין. ומיהו דוקא בדבר שיש בו מעשה כדכתבי. אבל במניעות, כגון שהתנו שלא יעשה זה ביומו של זה, ודאי לא שייך בשותפין, אלא בתנאי בני העיר או בתנאי כל אומני העיר, כדעת הר"ם. דבמה נשתעבדו שלא לעשות. 
ור"ם כתב פ"ד דשלוחין כשירצו השותפין להשתתף במה יקנה כל אחד מהם ממון חבירו להשתתף בו. אם במעות נשתתפו יביא זה מעותיו [ויביא זה מעותיו] ויטילו אותן לכיס אחד ויגביהו את הכיס שניהן. אבל אם כתבו שטר והעידו עדים, אף על פי שקנו מיד שניהם שיביא זה מאה וזה מאה ונשתתפו בהן, לא קנה ועדיין לא נעשו שותפין, שאין מטבע נקנה בחליפין. לפיכך אם נשתתפו [בשאר מטלטלין, כיון שקנו מידם שיביא זה חביתו של יין וזה כדו של דבש והרי נשתתפו] בהם נעשו בהם שותפין. וכן אם עירבו פירותיהן או ששכרו מקום בשותפות והניח זה חביתו וזה כדו שנשתתפו בהן, הרי אלו שותפין. כללו של דבר, בכל הדרכים שקונה הלוקח, באותן דרכים קונין השותפין זה מזה הממון המוטל להשתתף בו: האומנין שנשתתפו באומנות, אף על פי שקנו מידם אינם שותפים. כיצד, שני חייטין או שני אורגין שהתנו ביניהן שכל שיקח זה מזה יהיה ביניהן שוה, אין זה שותפות כלל, שאין אדם מקנה דבר שלא בא לעולם. אבל אם היו (הולכים) [לוקחין] הבגדים בממון עצמן ותופרין אותן ומוכרין ולוקחין השתי והערב ממעותיהן ואורגין ומוכרין, ונשתתפו בממון שלוקחין בו, הרי אלו שותפין, וכל שירויחו בשכר מלאכתן ובמשאן ובמתנן הרי אלו לאמצע: 
וכתב בעל העיטור, ורב שמואל בן חפני כתב אף על פי שלא נתערב ממון השתוף זה עם זה  נכנס בכלל השותפין והריוח לאמצע. ורי"ף חולק עליו בתשובה, ואמר דדוקא שהטילו שניהם לכיס ביחד ונתערב הממון, הא לאו הכי לא: והיכא שהטילו לכיס זה מנה וזה (מאתים) [מנה] והתנו ביניהן שיתוף עד זמן פלוני, הכל מה שיזמינו מן השמים, בין במציאה בין בכל דבר, איכא פלוגתא בין רבוותא. איכא מ"ד דלא מהני תנאה במציאה וכיוצא בה, דדבר שלא בא לעולם הוא. ואיכא מ"ד מהני. וכתב הרב החסיד ז"ל טעמא, דכל אחד נעשה שכיר ופועל לחבירו. ודמי להא דאמרינן כגון ששכרו ללקט מציאות. ומסתברא טעמיה דרבינו משולם בר קלונימוס שהשיב, על שלשה אחין שהתנו זה לזה בקנין על נכסי אחותם שנתן לה בעלה, שכל מי שיקבל מתנה מאחותו יחלקו שלשתן בשוה. לימים נתנה לאחד מהם. והשיב אף על גב דאין אדם מקנה דבר שלא בא לעולם, בההיא הנאה [ד]סמכי אהדדי (ל)מקני  להדדי. כדאמרינן באחין שחלקו בגורל, בההיא הנאה דסמיך עליה גמר ומשעבד נפשיה. ותנן נמי מתנה שומר חנם להיות כשואל, ואמרינן במאי, בדברים, אמר שמואל בשקנו מידו, ורבי יוחנן אמר אפילו תימא שלא קנו מידו, בההיא הנאה דקא מהימן ליה גמר ומשעבד נפשיה. הלכך כל תנאה מהני בשיתוף, בין מציאה בין דורון, משום האי טעמא [דבההיא הנאה] דקא מהמני אהדדי גמרי ומקני. וכל שכן אתנו בהדדי דלא תזבין באשראי ולא תיזיל באורחא רחיקתא בלא הרמנותי ותהימן ליה כבי תרי סהדי. וכל תנאי נמי שמתנו אהדדי (ו)מהני תנאה בר מתנאה דאיסורא: ובתשובת צרפתי, אם נתפס אחד מן השותפין עם הפרקמטיא אין על חביריו כלום, שאחריות גופו לא קבל עליו. והביא ראיה מהא דשטף נהר חמורו וחמור חבירו וכו'. עד כאן לבעל העיטור: 
גרסינן בפרק המקבל במציעא, [אמר רבא] הני בי תרי דעבוד עיסקא בהדי הדדי ורוח וא"ל אידך נרויח טפי מן דינא הוא דמעכב עליה. ואי אמר ליה הב לי פלגא רווחא אמר ליה רווחא לקרנא משתעבד. ואי אמר ליה הב לי פלגא רווחא ופלגא קרנא א"ל עיסקא להדדי משתעבד ואי א"ל נפלוג רווחא ונפלוג קרנא ואי מטי לך פוסדא דרינא בהדך, אמר ליה מזלא דבי תרי עדיף. ויש מהגאונים שאמרו דלית הלכתא כרבא. ורי"ף ז"ל כתב דהלכתא היא, דלא אשכחן מאן דפליג עליה. ורבא לא קאמר אלא [היכא] דידיעא מילתא לפום מנהגא דעלמא דאי שביק ליה לקמיה מיתוסיף ביה ריוחא. אבל היכא דידיעא מילתא לפום מנהגא דאי שביק ליה לא מתוסף ביה ריוחא לא קאמר רבא. כל שכן היכא דאיכא למיחש דאי מעכב ליה איכא פסידא. וכמו שכתב רי"ף ז"ל: והביא ראיה מההיא דרבי יהודה דאמר בשלשה פרקים מוכרים את התבואה לפני הזרע ובשעת הזרע ובפרוס הפסח וכו' ואמר רבא דנפקא מינה לשותפות שכל אחד מעכב שלא יחלקו עד אלו הזמנים: וכתב ר"ם פ"ד, שותפין שהתנו ביניהן שיעמדו בשותפות זה עד זמן קצוב, כל אחד מהן מעכב את חבירו ואינו יכול לחלוק עד שיגיע הזמן או עד שיכלה כל ממון השותפות, ואין אחד מהם יכול ליטול חלקו בקרן ולא בשכר עד סוף הזמן. נשתתפו סתם ולא קבעו להן זמן הרי אלו חולקין כל זמן שירצה אחד מהם, וזה נוטל חלקו מן הסחורה וזה נוטל חלקו. ואם לא היה באותה סחורה דין חלוקה או היה בחלוקה הפסד, הרי אלו מוכרין אותה וחולקין אותן הדמים שלקחו ממנה. היה זמן ידוע למכירת אותה הסחורה, יש לכל אחד מהן לעכב שלא יחלקו עד שתימכר הסחורה בזמן הידוע למכירתה. ואין אחד מהן נוטל לא מן הקרן ולא הריוח עד זמן החלוקה אלא אם כן התנו ביניהן: 
תנן התם בכתובות, וכן שלשה שהטילו לכיס, פחתו או הותירו כך הם חולקים. ואמר שמואל שנים שהטילו לכיס זה מנה וזה מאתים השכר לאמצע, אמר רבה מסתברא מילתיה דשמואל בשור לחרישה ועומד לחרישה, אבל שור לחרישה ועומד לטביחה זה נוטל לפי מעותיו וזה נוטל לפי מעותיו: וכתב הר"ם בפירוש האי שמעתא ולפי המסקנא בפ"ד דשלוחין, השותפין שהטילו לכיס זה מנה וזה מאתים וזה שלש מאות ונתעסקו כולם בממון ופחתו או הותירו, השכר או הפחת ביניהן בשוה לפי מנינו ולא לפי המעות. ואפילו לקחו שור לטביחה, שאלו טבחוהו היה כל אחד נוטל מבשרו כפי מעותיו, אם מכרוהו חי ופחתו או הותירו, השכר או הפחת לאמצע. בד"א שנשאו ונתנו במעות שנשתתפו בהן. אבל אם המעות קיימין ועדיין לא הוציאו אותן ופחתו או הותירו מחמת המטבע ששינה המלך או אנשי המדינה, חולקין השכר או ההפסד לפי המעות. בד"א בסתם, אבל אם התנו שיטול בעל המאה שלשה רביעים מן השכר ויטול בעל המאתים רביע ואם יפחתו לא יפחתו לזה שיטול שלשה רביעים מן השכר ויטול בעל המאתים רביע ואם יפחתו לא יפחתו לזה שיטול שלשה רביעי השכר אלא רביע ההפסד, ויפסיד זה שנטל רביע השכר שלשה רביעים מן הפחת, הרי אלו חולקין כפי מה שהתנו. שכל תנאי שבממון קיים. תוספתא. שותפין שמחלו עליהם מוכסים, מחלו לאמצע. ואם אמרו משום פלוני מחלנו, מה שמחלו מחול לו: 
גרסינן בפרק הגוזל בתרא, שיירה שהיתה מהלכת במדבר ועמד עליהם גייס וטרפה ועמד אחד מהם והציל, הציל לאמצע. ואם אמר לעצמי אני מציל, הציל לעצמו. ודוקא באמר, אבל לא אמר לא. וכן כתבו ר"ם פ"ה דשלוחין: גרסינן פרק מציאות, איסור ורב ספרא עבוד עסקא בהדי הדדי, אזל רב ספרא פלג בלא דעתא דאיסור. אתו לקמיה דרבא. א"ל זיל אייתי תלתא דפלגתא קמייהו. ומסקנא דצריך לפחות ב"ד הדיוטות ואם חלק בפחות משלשה הדיוטות לא עשה ולא כלום. והוא שיודעין בשומא ונאמנים. כ"כ ר"ם פ"ה דשלוחין. וגרסינן פרק איזהו נשך הנהו תרי כותאי דעבוד עיסקא בהדי הדדי, אזל חד מינייהו פלג [זוזי] בלא דעתא דחבריה, אתו לקמיה דרב פפא, א"ל מאי נפקא לך מינה הכי אמר רב נחמן זוזי כמאן דפליגי דמו. ומסקנא הני מילי טבי וטבי ותקלי ותקלי, אבל טבי ותקלי לא אלא בעו בפני ב"ד. וזה מ"ש הר"ם בפ"ה דשלוחין, בד"א שצריך בפני ב"ד [בשחלקו פירות אבל אם היו מעות המעות כחלוקים הם ויש לו לחלק שלא בפני ב"ד] ומניח חלק חבירו בב"ד, ובד"א שהיו המעות כולן ממטבע אחד ושוין, אבל אם היו מקצתן חדשים ומקצתן ישנים ואין צריך לומר אם היו מקצתן יפות ומקצתן רעות הרי הן כפירות ואין חולקין אותן אלא בב"ד. עד כאן: 

ב) גרסינן (ויש) בפ"ק דבתרא, לפיכך אם נפל הכותל, [המקום] והאבנים של שניהם. ופריך פשיטא, לא צריכא דנפיל לרשותא דחד מינייהו א"נ דפנינהו חד לרשותיה, מהו דתימא ליהוי אידך המוציא מחבירו עליו הראיה קמ"ל. וכתב רי"ף ז"ל, שמעינן מהא, דמילתא דידיעא לתרי שותפי אף על גב דאיתא השתא ברשותא דחד מינייהו, לא נפקא מחזקתיה דאידך, מ"ט דשותפין לא קפדי אהדדי, הילכך לית להו חזקה אהדדי אלא בראיה א"נ לאחר חלוקה. וכ"כ הר"ם פ"ה דשלוחין. ודוקא כתב רי"ף "מילתא דידיעא לתרי", דאע"ג דפנינהו חד לרשותיה בלא עדים, הואיל ואנו מכירין אותם שהם של שניהם ועדיין [הם] שותפין אינו יכול לטעון שלי היא. אבל אי לא ידיעא לא הוי מוחזק לשניהם. 
וכתב ר"ם פ"ה היה להם חוב של אחרים אינו יכול לומר לחבירו לא נחלוק עד שנגבה כל חוב שיש לנו אלא חולקין וכשיפרעו החובות יטול כל אחד חלקו. היה עליהם חוב לאחר, אם אינן אחראין זה לזה, חולקין וכשיגיע החוב לפורעו יתן כל אחד חלקו. ואם הם אחראין זה לזה כל אחד מעכב לחלוק עד שיגיע זמן השטר ויפרעו החוב. ולמה [מעכב] שהרי חבירו אומר לו הואיל וכל אחד חייב לשלם כל השטר נשא ונתן בדמים אלו עד שיגיע הזמן. אמר לו חבירו נחלוק וטול אתה הדמים כנגד כל השטר ועשה בהן סחורה לעצמך ותשלם כל השטר בזמנו, יש לו לעכב עדיין ולומר שמא יפסיד והשנים יותר מרויחין מן האחד. הנותן ממון לחבירו לילך למדינה פלונית לסחורה או לקנות בו פירות לסחורה או לישב בחנות, אינו יכול לחזור ולהחזיר ממון מן השותפות עד שילך למקום שהתנו ויחזיר או עד שיקנו אותן הפירות וימכור או עד שישב בחנות, שזה כמי שקבע לו זמן הוא. 
וכתב הר"ם פ"ה, המשתתף עם חבירו בסתם לא ישנה ממנהג המדינה באותה סחורה ולא יוליכנה למקום אחר ולא ישתתף בה עם אחרים [ולא] יפקיד ביד אחרים ולא יתעסק בסחורה [אחרת] ולא ימכור בהקפ(ד)ה אא"כ התנה מתחילה או שעשה מדעת חבירו. עבר ועשה שלא מדעת חבירו ואחר כך הודיעו והסכים למעשיו ה"ז פטור. ואין כל הדברים האלו צריכים קנין אלא מדברים בלבד. וכתב, שאם עבר בכל הדברים, (ו)כל פחת שיבוא מחמת שעבר חייב לשלם לבדו. ואם היה שם שכר מחמת שעבר, השכר לאמצע כפי שהתנו ביניהן בשכר. וכבר כתבתי דין השליחות: 
תוספתא בפרק המקבל. [המקבל] שדה מחבירו ומת לא יאמר לבניו תנו לי מה שאכל אביכם, וכן הם לא יאמרו תן לנו מה שעשה אבינו. אלא שמין ונותנין. ומכאן ראיה למה שכתב ר"ם בפ"ה דשלוחין, אחד מן השותפין שמת בטלה השותפות או העסק אף על פי שהתנו. [ואף  על פי] שיש מקום עיון, דברי הגאונים דברי קבלה הם ונקבל. 
ולא ישתתף אדם עם הגוי, שמא יתחייב לו ויצטרך לישבע בע"ז שלו, ולא יעשה אדם שותפות מדברים האסורים כגון נבלות, ולא בטרפות ושקצים ורמשים ותרומות. ואם עבר ועשה השכר לאמצע. וכתב ר"ם ז"ל פ"ה שאם הפסיד הפסיד לעצמו אותו שקנה מפני שעבר. תשובה לרבינו הרשב"א ז"ל כי בשר חזיר ושאר בהמה וחיה ועופות טמאים מותרים בהנאה, כדדרשינן בפרק כל שעה מדכתיב בהו, לכם לאכלה, שלכם הוא, אבל אסור לעשות בהם סחורה ולכוין בהם מלאכתו. ולא באלו בלבד, [אלא] אף בטריפות ונבלות וכל דבר שאסור באכילה מן התורה. ודוקא בדברים העומדים לאכילה, וכמו ששנינו פ"ז דשבועות אין עושין סחורה בפירות שביעית ולא בבכורות ולא בטרפות ולא בנבלות לא בשקצים ולא ברמשים. ובירושלמי, כל דבר שאיסורו דבר תורה אסור לעשות בו סחורה, וכל דבר שהוא מדבריהם מותר לעשות בו סחורה. והקשו שם, והרי חמור למלאכתו הוא גדל פירוש ולא אסרו אלא גדלים לאכילה. עד כאן: 
כתב ר"ם בפ"ו דשלוחין ושותפין, כי בזמן ששניהם נושאין בממון נקרא שותפות. וכשהאחד נושא ונותן בממון אף על פי שהממון של שניהם נקרא עסקא. ונפקא מינה דכשהוא שותפות  אם פחתו או הותירו הרי הוא לאמצע. וכשהוא עסק נקרא הנושא ונותן מתעסק. ושותפו [של] נושא ונותן נקרא בעל המעות: גרסינן במציעא פרק המקבל, אמרי נהרדעי האי עסקא פלגא מלוה ופלגא פקדון עבוד רבנן מילתא דניחא ליה ללוה וניחא ליה למלוה: ניחא ליה למלוה דאי מתניס מפרע מיהא פלגא דבתורת מלוה. ואי איכא רווחא שקיל פלגא דאמרי' פקדון ברשותא דמריה קאי, וכמאן דאיעסק ביה איהו דמי. ולא מתחזי כרבית, משום דקא שקיל אגריה מיניה. וניחא ליה ללוה, דאי מתניס לא משלם אלא פלגא דבתורת מלוה, ואי איכא רווחא שקיל (מהאי) [מיהת] פלגא. ואף על גב דאמרינן דעסקא פלגא מלוה ופלגא  פקדון, אינו רשאי המתעסק ליקח החצי שהוא המלוה. כדרבא דלהכי קרו ליה עיסקא דאמר ליה לאעסוקי ביה יהבי לך ולא למישתי שיכרא. וכן כתב ר"ם בפ"ז דשלוחין. 
ואם מת המתעסק לא יעשו מטלטלי אצל בניו. וכתב רי"ף ז"ל. והילכך אי איכא סהדי דהני מטלטלי מחמת ההוא עסקא נינהו שקיל להו מלוה בלא שבועה ואפילו מיתמי. ואי איכא עליה דמיתנא כתובה או שטר חוב וליכא נכסי למיתנא, לית להו מהני מטלטלי דעיסקא ולא מידי. אלא שקיל להו מרייהו לחודיה, דדיליה נינהו. דלא קננהו מיתנא אלא לאיעסוקי בהו בלחוד. וכיון דמית הדר עיסקא למריה. [ואי] (ו)איכא רווחא בההיא שעתא דמית לוה שקלי מיניה יורשים או בעל חוב מנתא דהוה שקיל מיתנא. ואי ליכא רווחא לא שקלי מיניה מידי אלא הדר עיסקא למריה. וכן הלכתא ע"כ. וכ"כ ר"ם פ"ז דשלוחין: 
ואם רוצים לעשות בעסק שיהא השכר או ההפסד לאמצע כיצד יעשו, כתב הר"ם ז"ל בפ"ו, יתן למתעסק שכרו בכל יום מדמי השותפות כפועל בטל (אלא) [של] אותה מלאכה דבטיל מינה. ולא פירש דבריו. אבל הענין [מובן] ממה ששנינו בפרק איזהו נשך, אין מושיבין חנוני למחצית שכר ולא יתן מעות ליקח בהם פירות למחצית שכר אלא אם כן נותן לו שכרו כפועל בטל. [ותנו רבנן] כמה הוא שכרו בין מרובה בין מועט דברי ר"מ. ופסק רי"ף כרבי מאיר וכן השיב בתשובה. וכתב ומיהו האי דאמר רבי מאיר בין מרובה בין מועט לאו בכולהו יומי דשותפותא קאמר, אלא בכל יום ויום קאמר, עד משלם יומי דשותפותא, דיהיב ליה כפועל בטל מאותה מלאכה דבטיל מינה. והיינו דקאמר "בין מרובה בין מועט". כדפסקי ומתנו אהדדי לפום ההיא עבידתא דבטיל מינה ע"כ: ופירש רבינו חננאל כפועל בטל מאותה מלאכה, שנוטל כשיעור מה שהוא מוזיל ועושה, בשעה שאינו עושה מלאכה מרובה. שכל המלאכות יש להן זמן שאדם מוצא לעשות הרבה. ואז מתייקר שכר האומנין, וכשאינן מוצאין מלאכתן דיים, (ו)מוזילים ומשתכרים בפחות: 
וכתב עוד רי"ף, ואי בעו למפסק לכל יומי שותפותא פסקי, כרבא דאמר אי שקיל מלוה פלגא באגר דרי תרי תילתי בהפסד. ואי שקיל תילתא באגר דרי פלגא בהפסד. והוא טופייאנא דשקיל מיניה מן מנאתא דמלוה הוי לשכר עמלו ומזונו. והני מילי דחנוני וכיוצא בו, דלית ליה עיסקא אחרינא אלא האי עיסקא בלחוד. כדתניא המושיב את חבירו בחנות למחצית שכר, [אם היה] אומן לא יעסוק באומנותו, לפי שאין עינו על החנות בשעה שעוסק באומנותו. אבל מאן דאית ליה עיסקא אחרינא ולא קא מבטל לה מיניה לא בעי באגריה כולי האי ע"כ: וזה מה שכתב ר"ם פ"ו, ואם היה לו עסק אחר כל שהו להתעסק בו עם מעותיו של זה אינו צריך להעלות לו שכר כל יום ויום, אלא אפילו העלה לו דינר בכל ימי השותפות דיו. ואם פחתו או הותירו יהיה לאמצע בשוה. ואם המתעסק הוא אריסו והיה לו עסק אחר אינו צריך להעלות לו שכר כלל, כדאמרינן התם אריסא למרי דארעא משתעבד. וכבר האריך בענין העסק בענין שיהא מותר ר"מ בפ"ו של שלוחין ושותפין. ומשם תלקטנו ושם תמצא דיני הבהמה בדין גדולם: 
וגרסינן פרק המקבל, אמר רבא האי מאן דקביל עיסקא מחבריה ופסיד וטרח ומלייה ולא אודעיה, לא מצי אמר ליה דרי מהאיך פסידא בהדאי, דאמר ליה להכי טרחת ומלייתיה דלא ליקרו לך מפסיד עיסקי. וזהו מ"ש הר"ם פ"ז של שלוחין, המתעסק שהפסיד וחזר וטרח עד שהרויח, אינו יכול לומר לבעל המעות "בוא ונחשוב ההפסד": וגרסינן, אמר רבא חד עיסקא ותרי שטרי פסידא דמלוה, תרי עיסקי וחד שטרא פסידא דלוה. ופירש רי"ף ז"ל כגון דיהב ליה מלוה ללוה מאה יריען במאתן דינרין, וכתב ליה חד שטרא במאה דינרים וחד שטרא במאה דינרים, וזבין לחמשין יריען מינייהו במאה ותלתין דינרין, וזבין לאידך חמשים יריען בשבעים דינרים. אי כתב להו בחד שטרא הוה אתי הני תלתין דרווחא ממלו להני תלתין דפסידא. והשתא דכתבי להו בתרי שטרי, כיון דמדינא שקיל מלוה תילתא באגר ודרי בהפסד פלגא, אישתכח דפסיד מלוה מקרנא דיליה חמשה דינרין וקא שקיל עשרה מהנך דתלתין דאגר, ודרי חמשה עשר מהנך תלתין דפסידא. והיינו פסידא דמלוה. תרי עסקי וחד שטרא פסידא דלוה, דאתו תלתין דאגר דהני ממלו להנך תלתין דפסידא דאידך, ושקיל מלוה קרנא דידיה, ולא שקיל לוה כלום. דאילו אי כתיבו בתרי שטרי הוה ליה לוה שקיל חמשה דינרי רווחא והיינו פסידא דלוה, והשתא לא שקיל מידי. וכן כתבו ר"מ פ"ז דשלוחין ושותפין: 

ג) תנן התם בפרק מי שמת בבבא בתרא, האחין השותפין שנפל אחד מהם לאומנות נפל לאמצע, חלה ונתרפא נתרפא משל עצמו. ובסמוך יתבאר. ופירושו דהאחין השותפין גרסינן. שהן שותפין כלומר מתפיסת הבית. אבל האחין כשאין להם תפיסת הבית אין להם דין זה: ובירושלמי אמרו, כל זמן שלא חלקו האחין והם עומדים בסתם כמו שהניחם אביהם. שהן שותפין עד שלשה דורות. דגרסינן התם תני רבי חייא רבה, סתם אחין שותפין עד שלשה דורות, א"ר יוסי בר בון אף רב המנונא הורי כן ע"כ: וכתב רבינו הרשב"א ז"ל, ואף על פי שהן שותפין מן הסתם, אינן משתתפין אלא במה שבא להם ריוח או הפסד מחמת ממון תפיסת הבית, וכן ניזונין [ומתפרנסין] מתפיסת הבית. אבל בכל מה שבא להם מחמת עצמן לעצמן. ומה ששנינו נפל אחד מהן לאומנות נפל לאמצע, כבר פירשוה בגמרא כשנפל לאומנות המלך, אבל נפל לאומנות אחרת לא, שאינה אלא כמציאה, ומציאתן לעצמן, אלא א"כ נשתתפו בכל. דגרסינן התם בירושלמי, חד בר נש איתעביד ספר, בעו אחוי מפלג עמיה, אתא עובדא קמי רבי אמי אמר כך אנו אומרים אדם שמצא מציאה אחיו [חולקין] עמו, בתמיה. והיינו דתניא בברייתא, אחד מן האחין שנטל מאתים זוז מן האמצע והלך ללמוד תורה או ללמוד אומנות, יכולין האחין לומר לו "אם אתה אצלינו יש לך מזונות ואם לאו אין לך מזונות". ואסיקנא דיהבי ליה לפי ברכת הבית ותו לא. ואם היה ריוח למלאכתן לאמצע היה להם ליתן כמה שהוא מוציא, שהרי הפרידה להנאתן של כל האחין, שהלך ללמוד אומנות כדי להרויח לו ולהן. וכ"כ הראב"ד: 
ושנינו בתוספתא, חלה ונתרפא נתרפא משלו אר"ג בד"א ברפואה שיש לה קצבה אבל ברפואה שאין לה קצבה נתרפא מן האמצע. וכתב רבינו הרשב"א ז"ל וקיימא לן כותיה, דגבי כתובת אשה פסקינן כותיה דבקצבה משל עצמה ושאין קצבה משל בעלה. ומינה דהכא נמי בשיש לו לאותו החולי קצבה, אפילו חלה באונס מתרפא משל עצמו. אבל כשאין לה קצבה הרי הוא כמזונות וכולן ניזונין ומתפרנסין יחד מן האמצע: ול"ד הן, אלא אפילו בניהם ונשותיהם כיוצא בהם, בין במה שהשביחו ובין למזונות ופרנסה. דתניא בתוספתא, האחין שהניח להם אביהם נכסים, ולאחד מהם יש לו בנים, ועמדו בניו של זה והשביחו את הנכסים והביאום לידי הריבוי, לא יאמר "תנו לי מה שהשביחו בני". וכן הם לא יאמרו "תנו לנו מה שאכלו בניך". אלא מה שאכלו אכלו מן האמצע ומה שהשביחו השביחו לאמצע. ועוד שנינו שם, נשאו להם [נשים] והכניסו להם שדות, זה נוטל את שהוא שלו וזה נוטל את שהוא שלו. ואם היתה ההוצאה מן האמצע נותנין לאמצע וחולקין. הכניסו להם כלים זה נוטל את שהוא מכיר וזה נוטל את שהוא מכיר והשאר מביאין לעצמן וחולקין. נעשו כלים לנשיהם ולבניהם הרי הן של עצמן. עשו כלים לעצמן מביאין לאמצע וחולקין. 
והיינו מאי דאמרינן בפ"ק דב"ק א"ר יוחנן מה שעליהן שמין מה שעל בניהם נשיהם ובנותיהם אין שמין: וגרסינן בירושלמי בפ"ק, רבי בון פשט כלי רגל וכלי שבת מביאין לאמצע וחולקין. והטעם משום דשאר כלים של חול מוחלים הם אלו לאלו, אבל כלי שבת וכלי רגל שהם יקרים אינם מוחלים. ומה שאמרנו שהן ניזונין ומתפרנסים מן האמצע, הני מילי בשניזונין ומתפרנסין דרך שתיקה, דסתמא שותפין הן ומחלי אהדדי. אבל בשמיחו מיחו. ואפילו נתרפא ובאו ליטול מן האמצע, יכולין הן לומר לו "בוא וחלוק עמנו" ומתרפא משל עצמו. ואפילו חלה באונס. וזוהי ששנינו בס"פ י"נ, אין הגדולים מתפרנסין על הקטנים ולא הקטנים על הגדולים: וגרסינן פרק יש נוחלין, האי גדל אחי דלבש ואיכסי מביתא, מאי דעבד עבד. והא דתנן אין הגדולים מתפרנסין על ידי הקטנים, התם בשידכא. פירוש באדם שאין להם הנאה ממנו. וכן [כתב] הר"ם פ"י דנחלות: 
גרסינן בירושלמי האחין השותפין שנפל אחד מהם לאומנות ולעסק המדינה, בזמן שהוא בא מכח האחין נוטלין מכח האחין, מכח בעה"ב נוטלין מכח בעה"ב. כהדא רב נחמן בריה דרב שמואל בר נחמן נתפס לבולי אתא עובדא קומי רב נחמן, אמר ליה אין בנכסוי דרב נחמן נפל לבולי ינתן משל נכסיו ואם לאו ינתן משל אמצע. ומכאן שהשכר או ההפסד לפי ענין זה, שאם בא מחמת עצמו ינתן משל עצמו, ואם בשביל סתם, ממון האחין ינתן משל אחין. ודין זה תמצא בר"ם פ"ח דהלכות שלוחין ושותפין. אבל הוא כתב, האחין והשותפין. וכבר כתבתי שהאחין אינם שותפים. ואין להם דין זה אלא דוקא כשהן שותפין מן הסתם בתפיסת הבית. וכן השותפין כשקונים בסתם באלו הענינים יש להם דין זה. אבל אם מיחו בענין או התנו, הכל לפי תנאם. ועוד תמצא לר"ם פ"י דנחלות, ענין [זה]: 
וגרסינן בפרק חזקת הבתים, אחד מן האחין שהיה נושא ונותן בתוך הבית והיו אונות ושטרות יוצאות על שמו ואמר שלי הן שנפלו מבית אבי אימא, עליו להביא ראיה. וכן האשה וכו'. וכן הלכתא, כרב דאמר הכי. ומיהו אם מת, על האחין להביא ראיה, כשמואל דאמר הכי. ואף על גב דאקשו עליה, הואיל ונשאר בקושיא ולא בתיובתא הכי קיימא לן.  וכ"כ רי"ף שם. ואמרינן נמי לא שנו דעליו להביא ראיה אלא שאין חלוקין בעיסתן אבל חלוקין בעיסתן אימור שמא מעיסתו קמץ ועל האחין להביא ראיה. ודין זה כתבו ר"ם פ"ט דנחלות: וכבר כתבתי למעלה בענין השבועה כי שותפין משביע אחד לחבירו בעודן שותפין על הספק, אבל חלקו אינו משביעו על הספק: 
והשותפין שחלקו ונשארו להן חובות אצל אחרים אינן יכולין להשביע זה את זה מספק, שהרי חלקו, והחוב שנשאר להם דבר ידוע הוא כל מה שיפרעו יקח זה חלקו וזה חלקו מן החוב. וכן אם נשארו להם מעות (אצל אחד) [בכיס] וכבר ידעו אותן ועדיין לא נטל כל אחד חלקו, אין משביעין זה את זה. שהמעות כחלוקין הן. וכן אם עשו חשבון כל השותפות ונשאר לאחד מהם חוב אצל חבירו קצוב וידוע, אף על פי שעדיין לא נטל, הרי חלקו. אבל  אם נשאר ביניהם כל שהו מן הפירות ועדיין לא חלקו אותן ולא ידעו משקלם, או שנשאר צד מן (השותפין) [השותפות] שלא עשו בו חשבון ולא ידע כל אחד מהן כמה חלקו המגיע, הרי השותפות קיימת עדיין, ומשביעין זה את זה. וכן כתבו הר"ם ז"ל פ"ט דשותפין: 
וכתב עוד פ"י שותף שטען על חבירו שכך היה התנאי ביניהם, והלה אומר לא היה זה התנאי מעולם או שטען שהקרן שלי היה כך וכך, והלה אומר פחות מזה. או שטען שכבר נתתי לך מן השותפות והלה אומר לא לקחתי, או שטען שסחורה זו משלי והלה אומר משל אמצע. וכן כל כיוצא בטענות אלו. הרי הרשות ביד התובע בשבועה. כיצד אם רצה התובע שלא ישבע השותף שבועת השותפין וישבעו היסת על הטענה שכפר בה ואמר לא היו דברים מעולם, הרי זה משביעו. ואם רצה מגלגל עליו כל אלו [הדברים] בשבועת השותפין וישביעו בטענת ספק שלא גזלתי [כלום] כל ימי השותפות, שהיה בינינו תנאי כך וכך, ושזו הסחורה שלך, ושנתת לי כך וכך, וכן כל כיוצא בזה. התובע שותפו להשביעו שבועת השותפין, הנתבע אומר כבר חלקנו ולא נשאר לך אצלי כלום, והתובע אומר לא חלקנו ולא עשינו חשבון, או אומר התובע חלקנו על מנת שנשביע אותך שבועת השותפין בכל עת שנרצה ועדיין לא נשבעת ואתה מדחה אותי מיום ליום, אינו יכול להשביעו בטענת ספק אפילו אמר הנתבע כך חלקנו ונשאר לך אצלי, וזה הנשאר אינו אלא חוב שזקפתי עלי [או] בפקדון הנחתו לי, ואף על פי שיש עדים שהיה שותפו אינו יכול להשביעו בטענת ספק.  ואינו יכול להשביעו היסת שכבר חלקו או שלא נשתתפו מעולם, ואפילו על ידי גילגול לפי שאין משביעין היסת ולא מגלגלין אלא אם הוא טענה שאם יודה בה יהיה חייב לשלם ממון. אבל דבר שאפילו הודה אינו חייב אלא שבועה אינו נשבע עליו אפילו על ידי גילגול. וכזה הורו הגאונים בעלי הוראה: טען שעדיין שותפי אתה ונשאר לי אצלך כך וכך, וזה אמר כבר חלקנו ולא נשאר לך אצלי כלום, או לא היית שותפי מעולם, הרי הנתבע נשבע היסת שאין בידו כלום ומגלגל עליו שלא גזלתני מעולם, ואינו מגלגל עליו שלא היית שותפי או שכבר חלקנו, מן הטעם שביארנו. טען ואמר שותפים אנחנו עדיין ויש לי להשביעך בטענת ספק, והלה אומר לא נשתתפנו מעולם, והביא התובע עדים שהיה שותפו, וחזר הנתבע אחר כך ואמר חלקנו, אין שומעין לו, (הרי) שכבר הוחזק כפרן בשבועה זו, וישבע שבועת השותפין. וכן כל יוצא בזה: 
עוד כתב שם באותו פרק, ראובן שהטיל לכיס ארבע מאות דינר, והטיל שמעון מאתים, ונשתתפו ונשאו ונתנו ביחד, והרי הממון כולו ביד ראובן. וטען ראובן שפחת כל הקרן חמש מאות דינר. אין אומרין ישבע ראובן שבועת השותפין שפחתו כך וישלם שמעון חמשים מביתו. אלא ישבע ראובן [שבועת השותפין שפחתו] וילך במנה שבידו בלבד, ולא ישלם שמעון כלום: טען ראובן ששמעון ידע בו ודאי בפחת שפחתו, יגלגל על שמעון שאינו יודע בודאי סכום הפחת. ואם לא עסק שמעון בשותפות זו כלל, ישבע שמעון [היסת] שאינו [יודע] בודאי בזה ההפסד ויפטר. ולא עוד אלא היה זה המנה הנשאר ביד שמעון, חולקין אותו בשוה, שאין השותף מן הנשבעין ונוטלין כדי שישבע ויטול מה שביד חבירו אלא נשבע ונפטר או נוטל הדבר שהוא תחת ידו. והזהר בדין זה, שכבר טעו בו בעלי הוראה ע"כ: 
טען שמעון שיש ללוי עלי חוב בזו השותפות מאה, אם היה בידו כדי החוב והיה יכול ליתנו ללוי, נאמן ונותנין החוב ואחר כך מחשבין. ואם אין בידו ליתן, אינו נאמן להוציא מיד ראובן או מן הסחורה הידועה לשותפות, שמא קנוניא הם עושים שמעון ולוי על נכסי ראובן. ואפילו היתה המלוה בשטר אין ראובן חייב לשלם. אבל אם טען שמעון שראובן יודע בודאי שזה החוב שעלי מחמת השותפות הוא והחוב אצלו, ישבע שבועת היסת או על ידי גילגול שאינו יודע שחוב זה אצלו, וישלם שמעון החוב משלו. וכן אם יצא שטר חוב על לוי בשם שמעון במאה דינרין מממון השותפות, ואמר שמעון נפרעתי (וחזרתי) [והחזרתי] לכיס, או שאמר שמעון קבעתי לו זמן לשנה או לשנתים, אינו נאמן, שמא קנוניא הוא עושה על נכסי ראובן. וכיצד דנין בדין זה, לוי נפטר בהודאת שמעון. ואם לא הביא שמעון ראיה, ישלם מביתו, ויתבע לוי בסוף זמן שאמר. וכן כל כיוצא בזה ע"כ: וכתב עליו הראב"ד ז"ל ומאחר שהשטר של לוי ממאה דינרין מפורש שהוא מן השיתוף של ראובן [אם השטר ביד ראובן] למה יפטר לוי בהודאת שמעון, כי אם המחצה שלו. אלא אם יכול להוציא משמעון יוציא המחצה. ואם לאו יתבע מלוי. אבל אם השטר ביד שמעון נאמן הוא לומר נפרעתי והחזרתי לכיס: 
גרסינן בגיטין בפ"ק, הנהו גנאי, פירוש עובדי הגינה, דעבדו חושבנא בהדי הדדי פשו חמשא אסתירי גבי חד מינייהו. פירוש יצא מתוך חשבון שנשארו חמשה דינרים גבי חד מן השותפין, ואמרו לו החברים שיתנם למרי ארעא בטיסקא. פירוש במס שהיה להם ליתן לבעל הקרקע. והודה הוא הענין. ועוד קנו מיניה, שהיה חייב אלו החמשה דינרים לבעל [הקרקע]. לסוף עשה חשבון בינו לבין עצמו ומצא שלא נשאר בידו מאומה. ואתא לקמיה דרב נחמן להגיד לו כל הענין. וא"ל כי מאחר כי כבר קבלת במעמד שלשתן לתת החמשה דינרים איני יכול לעשות בזה דבר, דאמר רב הונא מנה לי בידך תנהו לפלוני במעמד שלשתן קנה. ועוד הא קנו מינך ונטלת קנין. א"ל רבא לרב נחמן מי קאמר לא יהיבנא. פירוש אם היה אומר איני נותן ואני חוזר בי כן הדין שאינו יכול לחזור בו. אבל הוא לא קאמר אלא דלית ליה גביה. דמתחלה הטעוהו וקנין בטעות הוה. א"ל רב נחמן אם כן קנין בטעות הוא וחוזר. וכתב רי"ף משמייהו דרבוותא, לא עבדינן ביה עובדא אלא היכא דאייתו סהדי דעבוד חושבנא קמייהו דהכי הוא חושבנא דאית ביה טעותא. אי נמי היכא דקא מודי ליה חבריה דהכי הוא חושבנא ואית ביה טעותא. אבל היכא דליכא סהדי ולא מודי ליה חבריה אלא דאיהו הוא דקא טעין טענת טעות, לא מהימן. דאי לא תימא הכי פסילי כולהו שטרי דעלמא, דכולהו אמרי דטעותא הוא: ורבינו חננאל ז"ל כן כתב, וזה לשונו, אבל אם [אין] ראיה ובעלי הדין מכחישין אותו, או הלכו למדינת הים, או טוענין שכחנו החשבון, ואין הנתבע יכול לברר הטעות בראיה או בהודאת בעל הדין, אין בדבריו ממש. ע"כ: 
והיכא דחבריה מודה ליה דאמרינן דמהימן, הענינים חלוקים, דמי המודה. דאי בעל הקרקע למי שנתחייב הוא מודי ליה דבטעות הוה, פטור הוא, דקא מודי ליה דבטעות נשתעבד. וכדאיתא [בירושלמי] בפרק (הכותב) [אף על פי], הכותב שטר חוב לחבירו בחזקת שהיה  חייב לו ונמצא שאינו חייב לו פטור. וגם [גנני] מפטר פטירי מבעל (השטר) [הקרקע] משום שהם טוענין "אנו החשבון כדין עשינו ואתה שאתה מודה לנו לאו כל כמינך לחיובי לדידן". ואפילו הם טוענים כבר שכחו החשבון, פטירי, דהוי כמנה לי בידך והלה אומר איני יודע [שהוא] פטור. ומיהו משתבעי דשכחו ופטירי. ואם גננא חבריה הוא דקא מודי ליה, אבל בעל הקרקע שנתחייב אינו מודה, אינו מאבד זכותו משום הודאתו של זה. ואפילו יש לגננא במה שישתלם מיניה, בעל הקרקע אינו רוצה לגבות אלא מזה שקנה ממנו או הודה לו במעמד שלשתן. ושלא כדעת הראב"ד ז"ל דס"ל דהואיל וגננא מודה נאמן, דהא איהו פרע טיסקא ונכנס במקומו. ואם נשארו שני גנני לבד מזה שנטל הקנין, והם מודו דטעות הוה, נאמנים, היכא שיש להם במה שישלמו. הא לאו הכי אינן נאמנין דחיישינן לקנוניא. כההיא דהאומר שטר אמנה הוא במקום שחב לאחרים ד[אינו נאמן דחיישינן לקנוניא]... ללמוד מזה. 
סליק ליה בס"ד 

צרור הכסף הארוך הדרך השלישי תוכן הענינים בקיצור 
=============================================== 
השער הראשון 
א) כשיש בו דין חלוקה חולקין. ואפילו כשאין בו דין חלוקה, אם קנו מהם קנין המספיק בזה חולקין. וכשאין בו דין חלוקה, אם כל אחד מכיר חלקו חולקין. ואיזה מקום נקרא שיש בו דין חלוקה. ודין זה בכל זמן שהם שותפין, בין שירשו בין שנתנו להם במתנה בין שקנו, חולקין כשיש בו דין חלוקה. וכן אם שכרו. ואין חזקה להיזק ראיה. והיזק ראיה בבית ובחצר ואפילו בריחוק מקום. ואם הגביה חבירו עד שמונע ראיית הפרדסין אם נקרא היזק. והיכא שעשה מחילה להזק ראיה: ובשער החמישי של זו הדרך באות ב תראה הענין. וכשיש בו דין חלוקה, אפילו כשאין בו היזק ראיה חולקין: 
ב) כשאין בו דין חלוקה אין אחד כופה לחבירו לחלוק. ויש בו דין גוד או אגוד. וכשהתובע אומר שיקנה או ימכור, אבל כשאינו אומר אלא שימכור אין תביעתו תביעה. והיכא שרוצה כל אחד למכור ולא לקנות. וארבע אמות על ארבע אמות שאמרו באיזה מקום שבחצר הם. ובית שער אין בו דין גוד או אגוד. והאומר טול אתה כשיעור ואני אטול הפחות ונחלוק. והיכא שאין לשניהם אלא שלש אמות. ואם חלוקת הימים חלוקה, כגון טול אתה שני ימים ואני שני ימים: 
ג) דין גוד או אגוד, אם הוא בלוקחין ושוכרין ובמקבלי מתנה. ובשטרות אין דין גוד או אגוד. והיכא שיש לשותפין שפחה או טלית או שתי שפחות שאינן שוות. ובספרי הקדש אין חולקין. ובזמן שהם בשני כרכים [כגון תורה] נביאים וכתובים חולקין: 
ד) כשחולקין השותפין מקום רחב הכותל משל שניהם. וכפי מנהג שנוהגין השותפין עושין הכותל. ואם נהגו להבדיל בהוצין ועצים עושין. ומחיצת מחצלת אינה מחיצה, ואפילו במקום שנהגו. ובעיר חדשה מה יעשו. ואם עושין הכותל בריכסא שהוא אבן מעורב עם סיד. אם יעשו כשיעור המשנה או אפילו בפחות. והיכא שהאחד רוצה לבנות בשלו ולבנות בבנין פחות אם יכול. ובמקום שאינן קפדים על ראייתם זה לזה אם כופה אחד לחבירו. וכמה גובה כותל המחיצה ובחצר ובגנה. היכא שכנס האחד בתוך שלו ועשה חזית בצדו, אם היא ראיה שלא נתן האחר חלקו. והיכא שנפל הכותל האבנים של שניהם, ואפילו נפלו לרשות האחד. וכותל אבנים שנפל לצד גנתו של חבירו ולא רצה לבנותו ואמר לו בעל האבנים הרי הם שלך. ואם עושין כותל המבדיל בגנות ובבקעות. והיכא שנעץ האחד (קומת) [קורה] בכותל שלו והאחד לא נעץ, אם היא ראיה שהוא בנאו ולא נתן האחר בו חלקו, או אם עשה חלונות לצדו לשום בהם חפצים. ואם הגביה האחד הכותל למעלה מד"א ולא רצה חבירו לתת בו חלק ואח"כ גלה בדעתו דניחא ליה במה שהגביה חבירו, כופין אותו ונותן חלקו. המקיף את חבירו משלש רוחותיו. אם יש היזק ראיה בגנין. ויש חילוק בין עשויין לדירה או אינן עשויין לדירה: 

השער השני 
א) חלק בכור ופשוט באיזה ענין חולקין. וכן היבם והאחין, אם האחד יש לו שדה לצד המצר אם נותנים לו חלקו לצד שדהו הואיל והכל שוה, כי דעת ה"ר יונה דאין נותנין לו. וכשהאחד מן האחין או מן השותפין רוצה לעלות, אם מעלה דמים כפי מה שירצה. ויש דרך שיוכל להביא הענין לרצונו. והעלוי שהאחד מעלה בדמים והאחד בקרקע. ובזמן דהאחד רוצה ליטול למצרו מן הזיבורית ויטול חבירו בעידית הדין עמו. והיכא ששתי השדות האחד לנגרא והאחר לנגרא או בשתיהן אחד נגרא. והיכא שהאחד סמוך לנגרא והאחד לנהרא. והאחין [כאן חסר] לבן העיר מה הן הדברים שיכפנו לו. והמעמיד בהמה או ריחים בחצר או במבוי. ואחד מבני החצר שביקש ליעשות מלמד או אומן או גרדי. ואם מלמד תינוקות של ישראל. ולא ישכיר חצירו לאלו אבל מוכרה. וחנות שבחצר עושה כליו ומוכרן בחוץ. ואין מוחין מקול הפטיש. ובן מבוי שיש לו מרחץ ובא בן אותו מבוי לעשות מרחץ כנגדו או בן מבוי אחר. ובן העיר ההולך לעיר אחרת ומלוה לשם בריבית. ורוכלין המוכרים בשמים. והסוחרים המביאים סחורה למכור אם מעכבין עליהן בני העיר. והסוחרים הבאים מחוץ לעיר אם מוזילים הסחורה. וכמה יהא בעיר ויהא כאנשי העיר. והדברים שמטילים על היתומים. והדברים שמטילים על תלמידי חכמים: 

השער השלישי 
והאחין שחלקו, אם נשאר להם דרך זה על זה או חלונות. או שנים שקנו שדה מאחד. או היכא שקנו משנים. ומי שיש לו חצר ובתים, וחלונותיו פתוחות לחצר, ומכר החצר, שאין לוקח החצר נמנע מלבנות בחצירו כותל בקירוב ד"א לחלונות. ולא יפתח אדם חלונות לחצר חבירו ולא לחצר השותפין, ואין לו חזקה לדברי רי"ף: והסותם חלון חבירו ושותק לאלתר הוי חזקה. והקונה בית בחצר אחרת, אם יפתחנו לחצר השותפין, ואם יכול לפותחו לתוך ביתו או לא. ואחד מן השותפין המביא אנשים לביתו, אי מעכב עליו חבירו. ואם פותחין פתח כנגד פתח בר"ה, או חנות כנגד חלון בר"ה. ופתח קטן, אם יעשנו גדול, או אחד אם יעשנו שנים. ואם מוציאין זיזין וגזוזטראות לר"ה. ומבוי המפולש לר"ה, אם מעכבין הרבים שלא להושיב שם דלתות. ומצר שהחזיקו בו רבים. ובן המבוי שרצה לפתוח פתח במבוי (אחד) [אחר] מעכבין עליו. ובן מבוי במבוי [שלו] שרצה לפתוח אין מעכבין עליו. ובן מבוי במבוי אחר מפולש פותח כל פתח שירצה. והיה סתום ובקש לפותחו. ופרץ את פצימיו. ובני מבוי מעכבין לבן מבוי שלא יחזיר פתחו למבוי אחר אם פורעין בשבילו מס. חמש חצירות הפתוחות למבוי. ואחד מבני המבוי שבקש לסתום כנגד פתחו. מי שיש לו בור לפני ביתו של חבירו איך יכנס שם ובאיזה זמן. וכן מי שיש לו גנה לפנים מביתו של חבירו. 

השער הרביעי 
א) החלונות מלמעלה ומלמטה ארבע אמות וכן מכנגדן, ומן הצד ומרוח אחת טפח. והבונה משני צדדין וחלון חבירו באמצע כמה ירחיק. ומי שהיה לו חלון ונפל חוזר ומחדשו. והפותח חלון על חורבתו של חבירו ואינו מזיק לו עכשיו. וכן הפותח חלון על גנתו של חבירו שהוא מרעפים ואינו משתמש בו, ואם אינו מוחה בו אם עלתה לו חזקה. ומי שרוצה לכתוב הודאה לחבירו שיסלק החלון כשיבנה והלה אינו רוצה לשמור השטר. 
ב) כשיש שני בתים בשני צדי ר"ה ודרך הרבים עוברת באמצע ואינו רחב ד"א והגביה האחד ביתו עד שמאפיל לבית חבירו שבצד האחר. אין אדם משעבד קרקעו של חבירו במעשיו. ופעמים שהוא משעבד. חלון המצרית, דעת הגאונים כי חזקתה ג"ש. וצריך לבא בטענה דוקא בגוף הקרקע. אבל בשיעבודים, כגון (כפופי) [נטפי] ושופכי די בטענת סבלנות. ויש דיעות אחרות: ואיזה חלון יש לו חזקה ואיזה שאין לו. ושאין חזקה לחלון שיש בו היזק ראיה, ואפילו כי מחל. והיכא שהוא למטה מארבע אמות או למעלה מארבע אמות. וחלון העשוי לאורה. ומי שיש לו כותל ובו חלונות וכותל זה לפני חצר חבירו, ובעל החצר רוצה שיגביה זה החלונות כדי שלא יאפיל לו בעל החצר הרוצה לבנות כנגדן, ובעל הכותל אינו רוצה לטרוח אפילו מעט, הדין עמו. וכופין על מדת סדום שאמרו, בשאינו חסר כלל: והאחין שחלקו, ולאחד הגיע לו חצר העשויה לאורה ולאחר הגיעה לו אכסדרה, ובא בעל החצר ומאפיל לפני האכסדרה, וטוען בעל החצר כי בשלו הוא בונה, ואמרו כי הדין עמו, והוא שלא שמו בחלוקתם האויר אלא הבנין והעצים: 
ג) וזיז היוצא לחצר חבירו. הקובע סולם בחצר חבירו כדי לעלות לגגו. ואם הוא קבוע או אינו קבוע. והעושה מרזב על חצר חבירו באיזה דבר החזיק בעל החצר שהוא מחזיק במימי הגג שאינו יכול בעל הגג להסירם. וכל זמן שמוסיף היזק במה שהוא רוצה לשנות אין שומעין לו. והקובע קורה בכותל חבירו אי החזיק או לא. 
ד) הבית והעליה של שנים שנפלו היאך חולקים בעצים ובאבנים. ובזמן שרצה בעל העליה לבנות ובעל הבית אינו רוצה. ואם יכופו ב"ד לבעל הבית לבנות. והיכא שבאו לבנות לא ישנו רק לחוזק הבנין. והיכא שנוטפין מים מן העליה לבית. נפחתה העליה למטה מארבעה בשער הרביעי של דרך שני תמצא: 

השער החמישי 
א) חפירת הבור והנברכת. והבא לסמוך בצד המצר. ולא ישתין מים בצד כותל חבירו. ויש חילוק כותל לבנים לכותל אבנים. והרחקת הריחיים משום הקול. והרחקת התנור והעמדת התנור בתוך הבית. ואם הרחיק השיעור והזיק משלם. ולא יעשה חנות של נחתומין וכיוצא בו תחת אוצרו של חבירו. ואם קדם החנות לא יעכב עליו בעל האוצר. הבא לעשות אוצר. ואם גלה בדעתו שרוצה לעשות אוצר מונעו לעשות חנות. והאומר אני אשמור שלא יבא לך היזק אינו כלום הואיל ומצוי ההיזק. והבא לבנות כותל בצד כותל חבירו. והרחקת האילן מן העיר, והגורן, והנבלות והקברות, והמשרה מן הירק, וכרשינין מן הבצלים, וחרדל מן הדבורים. הרחקת אילן מן הבור ומשדה חבירו, ובין אילנות לאילנות או לגפנים. ואם יש גדר בינתים. אילן הנוטה לתוך שדה חבירו. כשכותשין שומשמי [רועד הכותל]. 
ב) אדם עני ויש לו חורבה ובאו שכיניו והחזיקו בנזקין ואחר כך העשיר ובנה ביתו, אם החזיקו. וגרמא בנזקין פטור אבל אסור. אין חזקה לקוטרא ובית הכסא. ואדם הידוע שנפשו קצה באחד מן הנזקין, כדעת הרמב"ם ז"ל דנזקין אלו מחזיקין בהן כל שנראה שמחל, ומטעם סבלנות, דהואיל ואין בו חסרון קרקע בסבלנות סגי. ויש חולקין בדבר. והמוחל בנזקין ובקנין אי הוי מחילה. ודעת רבינו תם ורבינו הרשב"א ז"ל כשיש מחלוקת בין הניזק להמזיק, שהמזיק אומר אתה מחלת לי והניזק כופר, והנזק הוא נזק שיש לו חזקה, הדין חלוק: 

השער הששי 
א) בענין חזקת הקרקעות והמחאה. ויש שאין להם חזקה. כל חזקה של [שלש] שנים לגבי הנתבע הוא, אבל המערער א"צ לחזקה דג"ש. וצריך הנתבע לטעון שמכרה לו המערער ואבד השטר. הא לאו הכי אין חזקתו חזקה. וחזקת מקום של בית הכנסת. וניר לא הוי חזקה. זרעה שנה והובירה שנה וזרעה שנה, שנת הזרע עולה [לו]. וחזקת הבתים מיום ולילה. והשכינים מעידים שלא הוציא כליו משם. ואחד אומר אכלה שני חזקה חטים ואחד אומר שעורים. והשוכרים מעידים כשדמי השכירות בידם. ואם המשכיר שלקח השכירות רוצה להחזירו ושידענו, בזה יש דיעות. וחזקה דימים ולילות מי טוען, אם המערער או הבית דין יטענו בשבילו. וחנויות שדרכן בימים ולא בלילות הויא חזקה כשיש שנים של בימים כר"ם: 
ב) יש דברים שאוכלים אותם ואין אכילתם חזקה [כיון] שאוכלין שלא כדרך בני אדם. ושלשה לקוחות כל אחד אכלה שנה מצטרפין, ובשטר. ואכלה האב שנה והבן שתים. וקטן המחזיק צריך למחויי ביה. והמוכר שדותיו שא"צ לפרוט שדותיו, שדה פלוני ופלוני. ואכלה כולה חוץ מבית רובע, לא קנה הבית רובע, כי צריך לאיתהנויי מיניה. ואכלה ערלה אי הויא חזקה. אכלה שחת והפתיחא. אפיק כורא ועייל כורא. והזורע במקום שבעל השדה מפקירו. יש דברים שאינם חזקה בין השותפין ולשאר בני אדם הם חזקה. ובשדה שיש בו שלשים אילנות ואכל עשרה בכל שנה. ואם המחזיק שלח דורון למערער. ואם טוען המערער אריסי הוא נאמן. והאומר אלך ואכרות דקל פלוני שקניתיו מפלוני והלך וכרתו, נשבע שקנאו. זה הדין בלוקט פירות שדה חבירו, כי אף על פי שהשדה בחזקת בעליו הפירות מכי לקטן זה הם כמטלטלין בידו. 
ג) האומנין והאריסין והאפטרופין אין להם חזקה. ושותפים אם מחזיקים זה על זה והאיש בנכסי אשתו והאשה בנכסי בעלה והבן בנכסי אביו והאב בנכסי הבן, ובן האומן ובן האריס ובן האפטרופוס יש לו חזקה. והגזלן אין לו חזקה ובן הגזלן ובן בן הגזלן והבא מחמת גוי. ואם יש שטר לגוי שמכרה לו ישראל. וישראל שקנה הקרקע מגוי, שהקרקע היתה של ישראל וטען הישראל הקונה שראה שטר מכירה לגוי: 
ד) המחזיק בנכסי חרש שוטה וקטן. אין מחזיקין בנכסי קטן ואפילו הגדיל. ורבה בר שרשו דנפק עליה [קלא] דאכיל ארעא דיתמי ואמר שהיה טוען שהיתה לקוחה אצלו. ומי שבא השדה לידו מתחלה בתורת משכונה אם יכול לטעון לקחתיה. והאוכל פירות השדה בחיי אבי היתומים וטוען חוב זה יש [לי] אצל אביהן, אם ישבע. 
ה) שאין נשבעין על החזקה. ודיני המחאה. וצריך מחאה בסוף כל שלש. כשהמערער טוען עם המחזיק, ואומר לו מאי בעית בהאי ארעא כמו שאכתוב בסמוך בע"ה. ומחאה שלא בפניו הויא מחאה. ואם היתה שעת החירום אין לו חזקה אף על פי שאכלה כמה שנים. והבא לעיר  וישב שם שלשים יום ולא מיחה וטוען כי טרדת השוק מנעתו מלמחות ומלראות דירתו. ומי שהחזיק בבית וטען המערער כי היה לו בית פנימי שהיה נכנס ויוצא דרך זה ולא היה חושש בדירתו של זה בבית החיצון. והמערער שאומר [באותו] היום שאמרת שקנית הבית ממני אני הייתי בארץ מרחקים באותו יום, אם היא טענה. וצריך המחזיק לברור אכילתו בסוף שלש. המוכר שדהו בפני עדים, אין לך מחאה גדולה מזו. והמחזיק בקרקע ובא מערער עליו, וטען המחזיק "אמת כי שלך היתה אבל פלוני מכרה לי דאמר לי דקנאה ממך". והיכא שיש עדים שמי שמכרה לזה דר בו יום אחד, אבל זה המחזיק לא אכלה שלש שנים, אם יעמידו הקרקע ביד המחזיק או לא. והיכא שבא מי שמכרה למחזיק זה וטוען עם המערער, ואמר המערער איני דן אלא עם המחזיק, יכול המוכר לומר אין רצוני שיהיה שום תרעומת לקונה ממני. והיכא שהפסיד המחזיק בהודאתו שהודה אינו חוזר על המוכר, כי הוא הפסיד שהודה. והמערער על המחזיק, וטען המחזיק שבא ונתיעץ עם המערער ונתן לו עצה שיקנה. והעורר על השדה והוא חתום [עליה] בעד. ודיינים של קיום והם עוררים לא אבדו זכותם, אבל העדים אבדו זכותם הואיל ועשו מעשה בחתימה אבל בדיבור בעלמא לא. והמחזיק בשדה ואמר לו המערער שבא אצלו שימכרנה לו. והטוען למחזיק שקודם שקנאה הוא לקחה הוא מאותו שמכרה לו. וטוענין ליורש וללוקח באיזה ענין. ובסמוך נכתוב יותר בע"ה. וחוזר וטוען כתוב בדרך השני בשער הראשון. והיכא שהמחזיק הביא עדים מאבותיו ומאכילה והמערער הביא גם הוא, אי חיישינן לזילותא דבי דינא. והחזיק שאין לו עדים וטען שקנאה מהמערער והראה שטר, וטען לו המערער כי מזוייף הוא. והיכא שיש עד אחד שאכלה שלש, אם מחזיק הפירות שאכל ובאיזה ענין יחזיר הפירות או אינו מחזיר על פי עדים או על פי הודאתו. וכשאין ראיה לזה יותר מלזה כל דאלים גבר. 
ו) והטוען מפלוני לקחתיה שלקחה ממך והביא ראיה שדר בו אותו שמכרה לו יום אחד. והבא מחמת ירושה צריך להביא ראיה שדר בו אביו יום אחד לפחות בדרך דירה. והבא לדון בשטר ובחזקה. באיזה ענין טוענין ליורש וללוקח. נכסי הגוי הרי הן כמדבר וכל המחזיק בהן זכה בהן. ושם החלוקין. וגוי המוכר לישראל צריך שיכתוב השטר קודם שיקבל המעות מישראל. והמחזיק בשדה שמכר הגוי לישראל נקרא רשע. והרמנא דמלכא דינא. והעושה מצר בתוך של חבירו ושתק חבירו או בא וסייע עמו. והיכא שלא החזיק כדין תחזור השדה והפירות. וחזקה שאין עמה טענה, כגון האחין שחלקו או הנותן מתנה לחבירו, בנעל ופרץ בפניו סגי: 



צרור הכסף הארוך הדרך השלישי שער א 
================================= 
א) השותפין שיש ביניהם דבר לחלוק, יש בו חלוקים, ויתבארו בכאן בעזר השם. 
החלק הראשון כשיש בו דין חלוקה (כי) אפילו אין חבירו רוצה לחלוק האחר כופהו לחלוק, ואפי' אין בו דין חלוקה היכא שיתרצו לחלוק וקנו מידו קנין הגומר בכך כמו שיתבאר, אינן יכולין לחזור, וחולקין. והכי פסקינן בהדיא דכל מאי דאית ביה דין חלוקה חולקין וכופין זה לזה. וכ"כ רי"ף כרבי יוחנן דאמר משנתינו בשאין בה דין חלוקה, אבל יש בה דין חלוקה אף על גב דלא קא בעי למפלג אלא חד מינייהו פלגי דהיזק ראיה שמיה היזק. וכן כשקונין מידן חולקין אפילו אין בה דין חלוקה. דאמרי' ואי משנתינו בשאין בה דין חלוקה כי רצו מאי הוי ליהדרו בהו א"ר אסי בשקנו מידם. וכי קנו מידם מאי הוי קנין דברים בעלמא הוא. שקנו מידם ברוחות. פלוני קבל עליו רוח מערבית. ובהכין קנו. רב אשי אמר אפילו בלא קנין כגון שהלך זה בעצמו והחזיק בחלקו. ומשום הכי לא מצו הדרי בהו ע"כ: אף על פי שאין בו דין חלוקה, אם כל אחד מכיר כבר  חלקו ואין יד כולן משתמשת בכל המקום אלא כל אחד משתמש במקומו ואין לו רשות להשתמש בשל חבירו חולקין. וכופה כל אחד לחבירו להבדיל בין חלקו לחלק חבירו, וכמו שכתב בפירוש רי"ף מההיא דאמרינן למעלה כגון שהלך זה בעצמו והחזיק וזה בעצמו והחזיק, דאלמא כי קתני במתניתין דוקא רצו, כשאין כל אחד מכיר חלקו, כגון שנסתלק ליה רשותו מחלק חבירו חולקין. וכ"כ הר"ם ב"ם ז"ל ריש פ"א: 
ומקום אשר יש בו דין חלוקה, הוא כמו שאמרו כל שאילו יחלק ושמו עליו חולקין. כלומר כל שאילו יחלק לפי השותפין יגיע לכל הפחות שבהן חלק ששם הכל קרוי עליו חולקין. אבל [אם] אין שם הכל קרוי על החלק אין בו דין חלוקה. כיצד, כל חצר שאין בה ד"א על ד"א אינה קרויה חצר. וא"כ צריך לחלוקת החצר שיהא בחלק אחד מן השותפין ד"א על ד"א וכן לחבירו. וכל שדה שאין בה לאחד מן השותפין תשעה קבין אין בו דין חלוקה, דבלאו הכי אינו קרוי שדה. וכל גנה שאין בה כדי זריעת חצי קב לאחד מן השותפין אין בו דין חלוקה, דבבציר מהכי אינה קרויה גנה. וכל פרדס שאין בו כדי זריעת שלשה קבין לכל אחד מן השותפין אינו קרוי פרדס. לפיכך אין חולקין את החצר עד שיהא בה ד"א על ד"א לכל אחד מהשותפין. וארבע אמות שאמרנו ארבע אמות מרובעות, אבל אם יש לזה ארבע אמות על שתים ולזה ארבע אמות על שתים לא. והכי מוכח מהא דתנן בסוכה, כל בית שאין בו ד"א על ד"א אינו חייב במזוזה ואין האחין השותפין חולקין בו. ודייקינן עלה בגמרא, הא אית בה ד"א על ד"א חולקין והתנן אין חולקין את החצר עד שיהא בה ד"א [לזה וד"א לזה]. ואי ס"ד דד' על ב' חולקין מאי קושיא, דחצר שיש בה ד"א על ד"א יש בה ד' על ב' לזה ולזה. אלא [ודאי] כדאמרינן. ולקמן אבאר ד"א על ד"א באי [זה] ד"א אמרו. ולא את השדה עד שיהא בה ט' קבין על ט' קבין לכל אחד. ולא את הפרדס עד שיהא שלשה קבין על שלשה קבין לכל אחד ואחד מהם. בד"א בארץ ישראל וכיוצא בה [אבל בבבל] אין חולקין את השדה עד שיהא בה כדי חרישת יום לזה וחרישת יום לזה, ולא את הפרדס עד שיהא בו ששה ושלשים אילנות כדי עבודת אדם אחד ביום אחד. ושדה שמשקין אותה בדלי עד שיהא בה כדי שימלא הפועל יום אחד לזה ויום אחד לזה. וכזה כתב ר"ם פ"א דהלכות שכנים. וחלק זה שאמרנו דבשיש בו דין חלוקה שחולקין בעל כרחם, ה"ה באחד שקונה מחבירו [חצי שדה], בין שנים שקנו מאחד שדה או חצר או בית, בין שירשו, בין שניתנה להם במתנה, בין הם שהחזיקו בו מן ההפקר או נכסי הגר. כללו של דבר, כל שיש ביניהם שותפות בקרקע וביקש אחד מן השותפין לחלוק וליטול חלקו לבדו, אם יש באותה קרקע דין חלוקה, או קנו מידו אף על פי שאין בו דין חלוקה, כמו שאמרנו, כופה לחבירו. וכן אם שכרו  מאחד אם יש [בו דין] חלוקה חולקין. ותמצא ענין כזה להרמב"ם ז"ל פ"א דשכינים. ובפ"ב תמצא היכא שרצו ואין בו דין חלוקה, או היכא ששכרו ויש בו דין חלוקה, שאומ' שחולקין. ומודים לו בזה. 
ואלו שאמרנו בחצר דחולקין וכופין כל אחד לחבירו הוא מטעם דהיזק ראיה שמיה היזק, וכדי שלא יראה חבירו בשעה שמשתמש בחלקו, דהיזק ראיה הוא: ואפילו החזיק שנים רבות בלא מחיצה אין לו חזקה, אלא כופהו כל זמן שירצה. שכן פסק רי"ף ז"ל בתשובה דאין חזקה להיזק ראיה לקוטרא ולבית הכסא. וכ"כ הרמב"ם ז"ל בפ"ב ובפי"א דשכנים. וכ"כ רבינו הרשב"א ז"ל כי דברי רי"ף עיקר. וכן כתבו בתשובה. וכן הרמב"ן ז"ל, שלא כדעת ר"י בן מיגש והראב"ד ז"ל דאמרי דיש לו חזקה: והיזק ראיה הוי היזק בין בחצר בין בבית, וכדאמרינן בפ"ק דב"ב היזיקא דבית שאני. ואמרינן שני בתים בשני צדי ר"ה זה עושה מעקה לחצי גגו וזה עושה מעקה לחצי גגו ומעדיף: והיזק ראיה אפילו ברחוק הוי היזק, כדמשמע מהא [דאמרינן] שני בתים בשני צדי ר"ה: ואפילו ר"ה באמצע יש בו דין היזק ראיה בין אדם לחבירו כדמשמע מהא דאמרינן שני בתים בשני צדי ר"ה: ודאמרינן פותח אדם פתח כנגד פתח וחלון כנגד חלון בר"ה, ההיא בפתחים וחלונות דנמוכין שבני ר"ה רואין להדיא דרך הילוכן בין שהעומדים בתוך הבית עומדים בין יושבין בין ביום בין בלילה. אבל כל זמן שאין בני ר"ה רואין יש היזק ראיה בין אדם לחבירו. וכן [כתב] רבינו הרשב"א בתשובה וכמו שאכתוב עוד לקמן. 
והיכא שמונעו לחבירו ראייתו, כגון כי קודם היה רואה גנות ופרדסים מגנו או מביתו או גגו, בא והגביה ביתו עד שמונע לחבירו ראייתו בגנים או בפרדסים, אינו נקרא היזק. וכ"כ הר"ם הלוי מטוליטלה ז"ל בתשובה, וזה לשונו לא מצינו עיכוב הראייה למרחקים שיהא נזק. והדין נותן שלא יקרא נזק, שאם אתה אומר כן, הרי שקדם אחד מבני העיר ועשה עליה ופתח בחלונות מכל רוח, אין אחד מבני העיר רשאי לבנות עליה אחרת מפני שממעט בראייתו. וזה הדבר לא יעלה על דעת אדם בעל דעה. ועוד לא מצינו הרחקת כותל מן החלון אלא כדי שלא יאפיל או שלא יציץ. אבל שלא יעכב הראיה לא מצינו: 
והיכא שכתב מחילה להיזק ראיה או עשה קנין שנתנו לו במתנה, הואיל ואקשינן ליה לקוטרא ובית הכסא (ו)דעת רבינו תם ז"ל דכשם שאין חזקה לקוטרא ובית הכסא כך אין להם [חזקה להיזק] ראיה. דאם מחלו או נתנו או מכרו בעדים ובקנין יכול לחזור בו. דיכול לומר כסבור הייתי לקבל ולסבול ועכשיו איני יכול. כההיא דאמרינן בכתובות לענין מומין, כך בהיזק ראיה. ויש מי שסובר דחזקה אין להם, ראייה יש להם. ודעת הרמב"ם ז"ל דמכר ומחל בפירוש מועיל לו. אלא שהוא מצריך קנין למחילה בפרק י"א דשכנים ובפ"ז דשכנים. וכן דעת רבינו יצחק הזקן. ור"י ב"ר מרדכי ז"ל סובר דאפילו בלא קנין [מהני], דאין זה אלא שעבוד, ומחילת השעבודין לא בעי קנין כדאמרינן פ"ק דקדושין גבי עבד גופו קנוי לו דאי לא תימא הכי לימא ליה באנפי תרי זיל. ומיהו לכולהו אם לא הביא ראיה אין חזקה עולה להם. וכן הדין בהיזק ראיה. ודעת רבינו הרשב"א ז"ל כדעת רבינו תם, דאפילו בראיה אין לו חזקה, דסבור היה לקבל ואינו יכול לקבל. ואין אדם מצוי למכור נזקין כאלו ולצאת מביתו, וכקנין בטעות הוא: במקום שיש דין חלוקה, לאו מכח היזק ראיה דוקא חולקין. דאפילו במקום שאין בו היזק ראיה כופין כל אחד לחבירו וחולקין. דהא שובך ומרחץ חולקין אף על פי שאין בו היזק ראיה. וכ"כ רבינו הרשב"א ז"ל בתשובה כי (היה) הדבר ברור: 

ב) החלק השני. כשאין לו דין חלוקה ולא קנו מהם אין אחד מהם כופה את חבירו לחלוק. וה"ה במטלטלין. ומה יעשו שותפין כאלו במקום שאין בו דין חלוקה או בדבר שאי אפשר לחלוק, כגון שפחה או כלי, כבר כתב רי"ף בפ"ק דב"ב וכן הרמב"ם, דכל היכא שבא התובע ואמר לנתבע קנה חלקי בשער הזה או מכור לי חלקך בכך וכך, הדין עמו. דאע"פ שאין מעות לנתבע לקנות כופין את הנתבע למכור לחבירו או לקנות ממנו. וזהו דין גוד או אגוד. אבל אם אין התובע רוצה לקנות או לא ימצא במה שיקנה, אינו יכול לכוף לחבירו לקנות ממנו אפילו כשער הזול. שהרי חבירו יכול לומר אין רצוני שאקנה אלא שאמכור. לפיכך שני אחין אחד עני ואחד עשיר שהניח להם אביהם מרחץ או בית הבד, אם עשאן האב לשכר השכר לאמצע כל זמן שירצו לעמוד בשותפות. עשאן לעצמו אינו יכול לכוף אחיו לשכור אותם, אלא משתמשין כדרך ששמש בהן אביהן. ואפילו עשאן האב לשכר יכול העשיר לומר לעני גוד או אגוד. וזה שכתב הר"ם כל זמן שרצה לעמוד בשותפות ע"כ: אמר אחד מהם חלוק זה אף על פי שאין החלקים שווים ואני אטול את הפחות וטול אתה  היתר, אין שומעין לו, שהרי אומר לו אין רצוני ליקח מתנה. כ"כ ר"ם ז"ל פ"א דשכנים. וכן דעת רי"ף. אבל רבינו חננאל ז"ל סבירא ליה דהיכא דאמר ליה טול אתה בחנם שומעין לו. וכן דעת (הר"י) [מורי] ז"ל דסבירא ליה כת"ק דסבר הכין. דרשב"ג דסבר דיכול לומר לו שונא מתנות אני, יחיד הוא לגבי רבים: 
אמר כל אחד מהם איני רוצה לקנות, אלא הריני מוכר, מוכרין לאחרים: אמר כל אחד איני מוכר לך, אלא כל אחד מהן רוצה שיקנה חלק חבירו או שאין אחד מהם רוצה לא לקנות חלק חבירו ולא למכור חלקו, אלא ישארו שותפין בגוף הקרקע, היאך הם עושים, כתב ר"ם פ"א אם היה מקום עשוי לשכר שוכרין וחולקין שכרו. ואם אינו עשוי לשכר, אם חצר היא שוכרין בה שנה שנה. שאי אפשר שישכנו שניהם כאחד מפני היזק ראיה, שהרי אין בה [דין] חלוקה, ואין אדם עשוי לטרוח כל שלשים יום לפנות מחצר לחצר אלא משנה לשנה. ואם מרחץ הוא נכנסין לה שניהם תמיד בכל יום. וכן בכל דבר שהוא ראוי להשתמש בו [תמיד בכל יום] ע"כ: 
ובחצר שיש בה ארבע אמות של מילוסא של חצר העשויה ליהנות בהן ולהניח שם כלים קטנים לשעה. ובאלה הוא שאמרה המשנה אין בה כדי לזה וכדי לזה אית דינא דגוד או אגוד. כי צריך שיהא בה שמונה אמות, שיהיו ארבע לזה וארבע לזה. אבל בד"א שלפני הפתח שיש לכל אחד ד"א לפני פתחו כדי לפרק משאו, בזה לא אמרו דאם אין שם ארבע לזה וארבע לזה אין אחד מהם יכול לומר גוד או איגוד. דאי א"ל גוד מצי אמר ליה לית לי זוזי למיגד. ואי א"ל (אגידנתא) [איגוד] מצי אמר ליה ביתי לא פסידנא דבית בלא פירוק משא לא שוה כלום. וכל שכן אי לית ליה דוכתא למיעל, דאי אפשר לו לפרוח גאוי. וכן כתב רבינו הרשב"א דזה ברור בלי ספק, וכתב כי כתב הרב בעל [העיטור] וזה לשונו בארבע אמות דפתחא דאית ליה לכל אחד ואחד לא אמרינן דגוד או איגוד, אלא בארבע אמות דחצר. דבית בלא פתח ליתיה ע"כ. ובזה א"ר יוחנן ד"א שאמרו חוץ משל פתחים וכו'. ותניא בפ"ק, פתחים שבחצר יש להן ד"א לכל אחד. היה לזה פתח אחד ולזה שני פתחים, זה נוטל ד"א וזה נוטל שמונה אמות. ואלו האמות הן לפירוק משאו: ובית שער שאין בו אלא ד"א וממנו נכנסין ויוצאין שני השותפין לבתיהם אין בו דין חלוקה ואין בו דינא דגוד או אגוד, שלא ימכור זה [דרכו] ויפרח באויר. וכ"כ רבינו הרשב"א ז"ל בתשובה: 
והיכא שבא אחד מהשותפין בחצר שאין בו דין חלוקה ואמר לחבירו טול אתה כשיעור בחצר בכך וכך או בחנם ואני אטול השאר, אף על פי שהוא מקום פחות, או אטול אני השיעור בכך וכך ואתה הפחות, כתב הראב"ד דמסתברא דהיינו דינא דגוד או איגוד. והדין עמו. וכתב ז"ל ואיכא מ"ד דבכי הא לא כייפי אהדדי, משום שאותם דמים שיטול דבר מועט הוא, ולא ימצא דבר הראוי לקנות לו סמוך לו. ודעת רבינו הרשב"א ז"ל כהאי סברא, מטעם שיכול לומר איני רוצה לקנות, שאין לי מעות. ואם אמכור לך כשיעור בקרקע נמצא חלקי הנשאר נפסד לגמרי. ולא [אמרינן גוד או איגוד] להרויח לזה ולהפסיד לזה. וכן דעת רבו ז"ל. אבל מודה ז"ל שיכול לומר אחד לחבירו גוד כשיעור או איגוד הכל. ואין חבירו יכול לומר, לא, אלא איגוד אני הכל כשנגמר. דמה לו לזה למכור את הכל כל זמן שהוא מתקן את חבירו שיכול לקנות לו כשיעור. ואם אינו רוצה ימכור כל חלקו או כשיעור. 
והיכא שאין לשניהם אלא שלש אמות בלבד ואמר לחבירו האחר גוד או איגוד, י"ל שאין בו דין גוד או איגוד, שיכול לומר לו איני רוצה, דאף איגוד אינו ראוי לי. ולך נמי אינו ראוי כי תיגוד ממני. ודעת הר"ם ב"ן ז"ל דאית [ביה] דינא דגוד או איגוד, כיון דהשתא [נמי] לא חזי לדירה לא לזה ולא לזה. וכזה ראוי לדון. והיכא שהוא דבר שאין [בו דין] חלוקה כמרחץ ובית הבד, י"א הואיל וקיימא לן כרבא דאית דינא דגוד או איגוד, חלוקת הימים אינה חלוקה לומר תשמש אתה כך וכך ימים ואשמש אני בו כך וכך ימים. דלרבא חלוקת הימים אינה חלוקה. והואיל וקיימא לן כותיה דרבא בדינא דגוד או איגוד, גם כן קיימא לן כותיה בהא, דדין אחד הוא. וכ"כ הר"ם פ"א. וכן כל דבר שראוי להשתמש בו תמיד ואינו עשוי לשכר, כגון מרחץ או ס"ת, אינו יכול לומר לו אתה יום ואני יום. שהרי בכל יום אני רוצה להשתמש ע"כ: 
ורבינו הרשב"א ז"ל ס"ל דחלוקת הימים חלוקה היא כל שאין הפסד בדבר לפי ראות עיני ב"ד. דקיימא לן כרב נחמן דסבר הכי, דרביה דרבא הוה. ודין גוד או איגוד אינו תלוי בזה דהיכא דלא רצו לחלוק בימים אית דינא דגוד או איגוד. אבל כל זמן שאמר האחד איני רוצה אלא בחלוקת הימים שומעים לו כל זמן שאין הפסד בדבר לפי ראות עיני הדיין. כגון מרחץ ובית הבד העשוי לשכר ע"כ. ומה שכתב רבינו ז"ל לפי ראות עיני הדיין כגון מרחץ ובית הבד העשוי לשכר, לא אמר דבר פסוק. ונטה לדברי הר"ם ז"ל שכתבתי: 

ג) וכתב ה"ר יונה ז"ל דדינא דגוד או איגוד אינו אלא ביורשים שירשו או במקבלי מתנה, אבל אם שנים לקחו טרקלין שאין בו כדי לזה וכדי לזה אין אחד מהם יכול לומר גוד או איגוד, כי לדעת שיהיו שותפים בו לקחוהו שניהם ולא למוכרו כל אחד לחבירו. וכן הדין בשנים ששכרו בית, שאין אחד מהם יכול לומר גוד או איגוד, שעל מנת כן שכרו. ולהוציא ממה שכתב רמב"ם ז"ל פ"א דשכנים, אחד השוכר מחבירו מקצת שדה שאין בה דין חלוקה או שנים ששכרו מקום אחד בשותפות, כל אחד מהם (יש לו) [יכול] לכוף את חבירו ולומר לו או שכור ממני חלקי או השכיר לי חלקך, ואם יש בה דין חלוקה חולקין. והראב"ד ז"ל השיג עליו, נפשו אותה ויעש ממנו לשכירות, שעל מנת כן שכרו. וקרוב אני לומר אף במקח [כן]. ולא אמרו גוד או איגוד אלא בירושה או במתנה ע"כ: ורבינו הרשב"א ז"ל דעתו כר"ם דיש דינא דגוד או איגוד בלוקחין ושוכרין, דסבור היה לקבל (ולא קבל) ועכשיו אינו יכול לקבל, כדאמרינן גבי מומין סבורה הייתי לקבל. וכן כתב בתשובה: ובשטרות כבר כתבתי בענין שטרות כי אין בו דין גוד או איגוד, הואיל ואינן אלא לראייה. והאחד יאמר איני רוצה בראיה. וכן שמענו לרבינו הרשב"א ז"ל (ושם) [וגם] העידו בשם הרמב"ן ז"ל כן: והיכא שיש לשותפין שפחה או טלית, הואיל ואין בהם דין חלוקה כגון שאין בטלית כדי לזה וכדי לזה, יש בו דין גוד או איגוד. והיכא שיש להם שתי שפחות, ואמר האחד לחבירו טול אתה היפה בעילוי כך וכך ואני האחרת בכך וכך, לית ביה דין גוד או איגוד, דכל דבר שאין שניהם שווים ואין תשמישם שוה לית בו דין גוד או איגוד. אלא אם יכול לומר טול שתיהן בכך וכך או אטול אני שתיהן בכך וכך, אז יכול לומר גוד זו או איגוד זו והאחרת תשתמש לשנינו: ובספרי הקודש אין חולקין. ואמרינן דדוקא כשהוא בכרך אחד, כגון שיש בכרך אחד תורה ונביאים, ואף על פי שיגיע  לזה תורה ולזה נביאים לא יחלקוהו, משום כבוד התורה. שאין כבוד לספרי הקדש שיחלקו אותם בב"ד אחר שנתחברו. אבל בשני כריכות חולקין היכא שרצו לחלוק, כגון שיש תורה בכרך אחד ונביאים בכרך אחד. אבל אם לא רצו לחלוק אין חולקין ואית [ליה] דינא דגוד הכל או איגוד הכל. אבל בשתי כריכות תורה בכרך אחד ונביאים בכרך אחד חולקין. 
ודין גוד או איגוד אמרו בשם ר"י הזקן ז"ל שעילוי זה אפילו על שוה מנה יכולין להעלות מאתים כל שהוא אומר גוד במאתים או איגוד במאתים הדין עמו. וכדתנן כל שאילו יחלק ושמו עליו חולקין ואם לאו מעלין אותו בדמים. ולשון "עילוי" משמע כל מה שירצו להעלות. וכן נראה לשון רש"י ז"ל שפירש, קוץ דמים וקנה לך חלקי או איקוץ ואקנה לי חלקך. וכן דעת הרמב"ם ז"ל שכתב פ"א אין בהם כדי לזה וכדי לזה מעלין בדמים. וכ"כ רבינו הרשב"א ז"ל כי כל רבותיו ז"ל מסכימים לזה, להוציא מאותם שסוברים כי לא יעלו כי אם על דעת שומת ב"ד. 

ד) ובמקום אשר כופין זה לזה לחלוק חולקין משל שניהם, כגון מקום (דרוב) [רוחב] הכותל משל שניהם. וכמה יהיה ברוחב הכותל הכל כפי מנהג המדינה. כתב ר"ם פ"ב דשכנים מקום שנהגו לבנות הכותלים המבדילים בחצירות או בגנות באבנים שאינם גזית זה נותן שלשה טפחים (במקום) וזה נותן שלשה טפחים. במקום שנהגו בגזית זה נותן טפחים ומחצה וזה נותן טפחים ומחצה. בכפיסים זה נותן טפחיים וזה נותן טפחיים. בלבנים זה נותן טפח ומחצה וזה נותן טפח ומחצה. וכל השיעורים האלו עובי הכותל עם הסיד ע"כ. ונכון הוא, כי הכל תלוי במנהג שנוהגין לבנות השותפין בכותלים המבדילים. ודלא כאותם שכתבו כי כפי מנהג שנוהגין לבנות בניני העיר שינהגו כן בבנין מחיצות החצר. כי זה תימה, היאך נצריך כותל חזק לגובה ארבע אמות ככותל העשוי לסמוך בו עלייתו ותקרתו. וכן מה שכתב עובי הכותל עם הסיד, הוא הפירוש הנכון. כי דרך שטחין פני האבן היוצאת לרשות הרבים מפני הגשמים. ואותו טיח הוא בכלל הרוחב: 
ומקום שנוהגין להבדיל ביניהם בקנים והוצין בונים. כדאמרינן לאיתויי באתרא דנהיגי בהוצא ודפנא. ובלבד שלא יהיה בה אויר שיסתכל בו ויראה חבירו. וכ"כ הר"ם פ"ב. וכתב רבינו תם ז"ל במקום שנוהגין במחיצה פחותה מזו, כגון במחצלת או בכיוצא בזה, דאין מנהגם מנהג אלא מנהג שטות. דאם כן לימא לאיתויי במקום שנהגו בכל מידי. ויש טעם בדבר, מפני שיאמר לו חבירו איני יכול לצעוק תמיד עליך, ושמא מחר יפול ואצטרך לעמוד עמך לפני ב"ד. וכתב ה"ר יונה ז"ל דאמרינן לאיתויי באתרא דנהיגי בהוצא ודפנא, דדוקא במקום שנוהגין כן, אבל בעיר חדשה שאין שם מנהג אין אחד יכול לכוף אלא בפחות שבכותלים הנזכרים במשנה, כגון כפיסים או לבינים. אבל בהוצא ודפנא אין אחד מהם כופה, מדהוצרך להשמיענו דמנהגם בהוצא ודפנא מנהג, משמע דבמקום דליכא מנהג אינו בונה בו: ויש מי שכתב דלא נאמרו השיעורים הנאמרים למעלה אלא בכותל שבונים בטיט, אבל כשבונים עם סיד, בפחות מן השיעורים האלו מתקיים. והילכך בונין אותו על פי בקיאים. וכדאמרינן בגמרא הני מילי בטינא אבל בריכסא לא בעי כולי האי: 
ויש מי שסובר שלא נאמרו השיעורים הללו אלא בשאין אחד רוצה לכנוס בתוך שלו, לפי שחבירו אומר לו לא אסייע עמך אלא אם נבנה כבניני העיר או כבנין השותפין דאין אחד מהן רוצה לכנוס בתוך שלו. אבל אם בא האחד ורוצה ליכנס בתוך שלו הרשות בידו ובונה במה שירצה, אפילו בהוצא ודפנא. וראייתו דלא נאמרו השיעורים האלו במשנה בבנין האבנים אלא במקום שבונין באמצע. אבל כשזה בונה לבדו לא. כדאמרינן בגמרא שני גגין בשני צדי ר"ה זה עושה מעקה לחצי גגו וזה עושה מחיצה לחצי גגו: ורבינו הרשב"א ז"ל לא נראה לו דין זה מן הטעם שכתבנו, דמה שאנו מצריכים בנינים אלו הוא מטעם שלא יפול ויצטרך לצעוק לפני ב"ד היום או מחר. ועוד הביא ראיות: ועוד יש מי שסובר דבמקום שנוהגין כולם שאינם מקפידים על היזק ראיה, אם עמד אחד לכוף את חבירו לבנות מחיצה אין מחייבין אותו, אלא אם רצה כונס לתוך שלו. ורבינו הרשב"א ז"ל לא נראה לו [זה] מן הטעם שכתב רבינו תם למעלה דבמקום שנהגו בפחות מהוצא ודפנא אין מנהגם מנהג, כל שכן במקום שנהגו שלא לעשות דבר, שאין מנהגם מנהג. ועוד הביא ראיה: 
וגובה הכותל צריך שיהא לפחות ארבע אמות. וכל אחד נותן חלקו בהוצאה. והילכך בחצר שיש בו דין חלוקה, או שאין בו דין חלוקה וקנו מידם, כמו שכתבנו, הואיל וכופין זה לזה לחלוק, אם נפל הכותל המקום והאבנים של שניהם. וי"א להודיע זה (ש)יעשו חזית מכאן ומכאן. והוא כמו אמה מסיד, (ויודעי) [ויודע] ששניהם עשאוהו. ואין חשש שמא האחד בנה הכל והאחד ג"כ עשה החזית מצדו ולא נתן בו דבר, כי כשמלפפים בסיד מיד ניכר, או אם נעשה אחר זמן ניכר הענין. ואלו המפרשים סוברים שתקנת חזית בחצר ג"כ היא. אבל אין דעת רבינו כן. דהואיל ואין ב"א נכנסין לחצר חבירו אין חזית ראיה. וכ"כ בשם ה"ר יהוסף בן מיגש שאין דין חזית בחצר אלא בבקעה, כמו שכתבנו: והלכך כשנפל הכותל מן החצר שאין בה דין חלוקה או כשיש בה דין חלוקה, שאמרו שהמקום והאבנים של שניהם, יש אומרים דדווקא כשיש עדים שנתרצו לחלוק וקנו מידם ברוחות כמו שאמרנו, שמסתמא באו לב"ד וב"ד כפו אותם לבנות הכותל לאמצע. אבל הרמב"ן ז"ל (סובר) כתב שאפילו בלא עידי ריצוי [סגי]. דהואיל ואי אפשר לחלוק אלא בריצוי ואנו רואים אותה מוחלקת /מחולקת/, מסתמא כבר נודע שהרצו. וכל שנתרצו בו לחלוק על כרחן בונין באמצע. ואם טוען כי בתנאי היתה החלוקה, עליו להביא ראיה. ודין זה אפילו במה שלמעלה מד"א נמי, משום דכל שעומד בחצירו, דהיינו הכותל שלמטה מד"א, הרי הוא בחזקת שלו. ומה שאמרו [למעלה] מד"א בחזקת שלא נתן, היינו בבקעה שאין בה דין היזק ראיה ע"כ: 
וכתב רבינו בשם ה"ר יונה רבו, בחצר וגנה שיכולין לכוף זה את חבירו מן הדין לבנות באמצע, אם כנס אחד מהם לתוך שלו ועשה שם חזית, אומר הרי"ן מיגש שאין חזית ראיה. דכיון שיכלו לכוף זה את זה, חזקה בין שניהם בנאוהו. אבל אם הכותל למעלה מד"א, החזית ראיה לגובה הכותל מד"א ולמעלה ע"כ: ודעת רמב"ם בפ"ג, דעד ד"א בחזקת שנתן חלקו עד שיביא ראיה שלא נתן. אבל במה שלמעלה, אם בא לתובעו נשבע הבונה שלא נתן לו חלקו, כדין הנשבעין ונוטלין. 
והיכא שנפל הכותל שאמרו שהוא של שניהם, אמרינן בגמרא דאפילו נפל לרשות האחד או פנינהו האחד לרשותו בלא עדים ולא ראה, דאילו בעלמא יכול לומר אני בניתי משלי, ואפילו פינן מרשות (לרשות) ראובן, מיגו דאי בעי אמר להד"ם. אבל בזה, שיכולין לכוף זה את זה, אנו עדים שלא ויתר אחד מהם על דינו, והוי כמיגו במקום עדים, דטפי [עדיף] מחזקה (עדיף). וכתב רי"ף פ"ק דב"ב, דכל דבר הידוע לשני שותפין, אף על פי  שהוא עתה ברשות האחד, אינו יוצא מחזקה ראשונה: תנן התם בפרק המקבל, מי שהיה כותלו סמוך לגנת חבירו ונפל, אומרים [לו] פנה אבניך, ואם אמר הגיעוך, פירוש הרי הם שלך, אין שומעין [לו]. ואם קבל בהם בעל הגנה, אם פנה אותם קנה. ואין בעל האבנים יכול לחזור. ואפילו א"ל הילך יציאותיך ואטול אבני אין שומעין [לו]. אבל אם לא פנה לא קנה, דלדחוייה אמר לו. 
וכמו שאמרנו בחצר שעושין מחיצה, כמו כן בגנה כופהו להבדיל גנתו מגנת חבירו. אבל אם נהגו שלא לגדור אין מחייבין. ובבקעה [אם] רצה להבדיל בקעתו מבקעת חבירו כונס לתוך שלו וכגנה, ועושה חזית כמו אמה מסיד מבחוץ כדי להודיע שהכותל שלו. לפיכך אם נפל הכותל, המקום והאבנים שלו. ואם עשו מדעת שניהם בונין כותל באמצע ועושין חזית מכאן ומכאן. ולפיכך נפל הכותל, המקום והכותל של שניהם: המוכר גנתו לחבירו סתם, פירוש שלא התנה, (והיוכה) [והגנה] מעורבת עם גנות אחרות, כופין את הלוקח לבנות הכותל ביניהן. ואפילו במקום שנהגו שלא לגדור בגנות. דהכי אמרינן בגמרא, דגנה סתם כמקום שנהגו שם לגדור דמי. והטעם משום דתמיד עומדת בקומתה והעין שולטת בה. אבל אם מכר בקעה סתם אין מחייבין אותו לגדור אלא במקום שנהגו, דהכי אמרינן דבקעה סתם כמקום שנהגו שלא לגדור דמי: וכתב הר"י ז"ל ואם נעץ קורות בכותל וחבירו לא נעץ שם קורות, אפילו בבקעה, אין הנעוצין ראייה שיהא הכותל שלו, שהרי יתכן שהכותל משותף וזה הוצרך לנעוץ וזה לא הוצרך לנעוץ. אבל אם נהגו שתהא נתינת תקרה דמעזיבה בכותל לראייה שהכותל שלו, [הכל] לפי המנהג. ובלבד שחבירו בעיר בשעת הבנין, שאי אפשר שלא ידע בדבר. ובמקום שנהגו שעושה בעל הכותל חלונות לצדו, כגון חלונות להצניע שם חפצים, לראייה שהכותל שלו, אם יש עדים שעשה כן בשעת הבנין הרי זו ראייה. ואם לאו, יכול לטעון לאחר הבנין עשאה בשעה שלא הייתי בבית ולא הרגשתי בדבר. וכגון שאין להבחין שנעשו בשעת הבנין. וכתב הרמב"ן ז"ל אין (זה) חזית למקצת כותל אלא לכל הכותל: 
תנן התם פ"ק דב"ב, כותל חצר שנפל, כלומר כותל המבדיל בין השותפין, מחייבין אותו לבנותו. עד ארבע אמות בחזקת שנתן, עד שיביא ראייה שלא נתן. מארבע אמות ולמעלה אין מחייבין אותו. ואם יש עדים שמתחלה סרב ולא רצה להגביה מארבע אמות ולמעלה ובא זה והגביהו, בחזקת שלא נתן בו חבירו: ואם בא האחד [והגביה], ואחר שראה שהגביה זה הכותל בנה כותל אחר כנגד הכותל שביניהן, מחייבין אותו ליתן חלקו בגובה שהגביה זה בכותל שביניהן, שהרי גלה דעתו שנתרצה במה שהגביה זה. ודוקא כפי מה שיגביה יתן, אבל לא יותר. כיצד אם הכותל שביניהן היה ד' אמות בגובה, ובא ראובן והגביהו לעשר אמות, ובא שמעון ובנה כותל אחר בצדו או כנגדו והגביה שש אמות, יתן בשתי אמות מן הכותל שביניהם שלא נתן, כדרב נחמן דאמר למאי דסמך סמך, דהלכתא כותיה: ומודה רב נחמן באפריזא ואקבעתא דכשורי, כלומר זה שבא לסמוך שם בכותלו הנמוך שעושה עץ לשום בו ראשי תקרות. שכן נוהגין העושין עליה על גבי הכותל. הרי זה גלה בדעתו שעתיד להגביה ולעשות עליה, וניחא ליה במה שהגביה כותלו ראובן. והילכך יתן בכל מה שהגביה ראובן. וכן אם סמך בכותל שביניהם מקומות לשום בהם ראשי הקורות, ומשים באותם החורין עצים דקים למעלה ולמטה ובצדדין כדי שלא ירקבו מלחלוחית הכותל, כל זה מגלה בדעתו שרוצה לעשות עליה ולהגביה עד כותלו של חבירו. ואמרינן, בי קורי לא הויא חזקה. פירוש אם ראובן זה שהגביה הכותל עשה אותן החורין לצד שמעון חבירו לשום בהם קורותיו שמעון כשיבא לבנות, אינה ראיה לומר שנתן שמעון חלקו במה שהגביה ראובן. כי אמר ראובן למחר כשיפייסני לא תתרע אשיתאי: 
תנן התם בפ"ק דב"ב, המקיף חבירו משלש רוחותיו וגדר את הראשונה ואת השניה ואת השלישית, אין מחייבין אותו. רבי יוסי אומר אם עמד וגדר את הרביעית מגלגלין עליו את הכל. ופסק שמואל הלכה כרבי יוסי, לא שנא עמד מקיף וגדר הרביעית, לא שנא עמד ניקף, כי גדר הרביעית מגלגלין עליו את הכל. וכן [פסק] רי"ף: ופירושא דמתניתין יש מי שפירש, כגון ראובן שהיו לו שלש שדות לשלש רוחות, ושמעון יש לו שדה באמצע. וגדר ראובן גדר בין שדהו לשדה שמעון משלש רוחותיו כגון זה: ציור מס' 1 בענין שיש כותלים בין ראובן לשמעון. ומיירי בבקעה במקום שאין מחייבין אותו לגדור לכתחלה מחייבין אותו: וא"ר יוסי שאם בא הניקף או המקיף וגדר הרביעית מגלגלין עליו את הכל, כל שלשת הכתלים, דגלי דעתיה דניקף דניחא ליה. וגם כי גדר המקיף הרביעית, עליו [לשלם] שהרי נהנה לו לגמרי. כי קודם שיגדור הרביעית עדיין מרוח הרביעית מגולה ואינו מועיל מה שגדר. ואם תשאל אם כן כל אחד יבא ויקיף ויחייב לחבירו ליתן, ואם כן מה הועילו חכמים בדינם שאמרו שבמקום שאין גודרין אין מחייבין. כבר פירש הרמב"ן ז"ל כי נ"מ שאם עמד הניקף ומיחה במקיף וא"ל אל תגדור מחמתי כי לא יתן לו כלום, כי פטור הוא. ומגלגלין עליו את הכל דאמרינן, פירש רב הונא הכל לפי מה שגדר. וכן פסק רי"ף ופירש הכל לפי מה שגדר, אפילו ביוקר משלם, ולא לפי גדר אבנים בזול. והרי הוא כיורד לשדה העשויה ליטע ונטעה שלא ברשות דשמין לו וידו על העליונה. והרמב"ם ז"ל הביא פירושא דמקיף, במי שהיתה לו חורבה בין חורבות חבירו, וגדר רוח ראשונה. הכל לפי מה שכתב פ"ג דשכנים. 
גרסינן פ"ק דב"ב, אמר אביי שני בתים בשני צדי ר"ה, זה עושה מעקה לחצי גגו וזה עושה מעקה לחצי גגו ומעדיף. וכתב עלה הרמב"ם ז"ל פ"ג דשכנים, שהיו גגיהן עשויין לדירה. עושין מחיצה כדי שלא יראו זה את זה. ואף על פי שבני רשות הרבים רואים אותו, יכול כל אחד לומר "בני ר"ה ביום רואין אותי בעת שאעמוד על גגי, ואתה רואה אותי תמיד". ואמרינן התם גג הסמוך לחצר חבירו עושה לו מעקה גבוה ארבע אמות (אצל) [אבל בין] גג לגג משאר הגגין אינו זקוק לארבע אמות, שאין ב"א דרין בגגות, לפיכך אין בגגות היזק ראיה. אבל צריך לעשות מחיצה בין שני הגגין גובהה /גבוהה/ [עשרה טפחים] כדי שיתפוס אותו כגנב אם נכנס לרשותו. זהו דרכו של הר"ם ז"ל. ומפרשים אחרים פירשו דבגגים רחוקים יש ביניהם היזק ראיה, מפני שכל אחד אינו מרגיש בחבירו, כי רב המקום ביניהם. והיינו שני בתים בשני צדי ר"ה. אבל כשהגגים קרובים [זה לזה] אין בזה משום היזק ראיה, דכל אחד מרגיש בחבירו. פירוש המקום קרוב ביניהם, עד שכל אחד מרגיש: וכתב רבינו ז"ל דגג הסמוך לחצר חבירו דבעל הגג זקוק למעקה גבוה ד"א להיזק ראיה, מ"מ בעל החצר מסייע לו עד עשרה טפחים למעלה מחצירו, משום שיהא נתפס עליו כגנב: וגרסינן התם, שתי חצירות זו למעלה מזו. פירוש כל שהעליונה גובהה ד"א בעל התחתונה מזיק לעליון בהיזק ראיה, כי מחצירו רואה לעליון כשעומד, ועל כן צריך התחתון לסלק ההיזק כדי שלא יזיק לעליון בהיזק ראיה. והיאך בונין, הא אמרינן דעליון מסייע לתחתון מלמטה ועולה. פירוש שאם אין שם יסוד אין בנין והעליון צריך ליסוד. והילכך בונין שניהן בשיתוף עד סילוק היזק ראיה של תחתון. ומשם והלאה בונה העליון לבדו עד תשלום ד"א מכנגד חצירו. והכי קיימא לן כרב חסדא: 

צרור הכסף הארוך הדרך השלישי שער ב 
================================= 
א) גרסינן פ"ק דב"ב פשיטא חלק בכור וחלק פשוט יהבינן ליה אחד מצרא. יבם מאי. אביי אמר היא היא. ורבא [אמר אמר קרא] והיה הבכור, הוייתו כבכור ואין חלוקתו כבכור. [והלכתא] כרבא, מאי נפקא לן מהכא, כל זמן שאחין או שותפין יש להם מקום לחלוק, והמקום ההוא כולו שוה, או כולו יפה, או בינוני, או זיבורית, חולקין אותו מקום לשני חלקים. ואם אחד מהם יש לו מקום סמוך לאותו מקום אין נותנין לו חלקו סמוך לחצירו אלא על פי הגורל, אולי יפול לצד חבירו ויצטרך זה להעלותו, כמו שנכתוב בסמוך בע"ה. והבכור שבא לחלוק עם אחיו, ומדין תורה יש לו שני חלקים דכתיב פי שנים, פשיטותו ובכורתו. ולפשוט יש לו חלק אחד. ועתה לא נחלוק השדה לשלשה חלקים כדי שיטול בגורל ושמא יפול חלק הפשוט לאמצע ויטול הבכור שני חלקיו מפוזרים. אלא חלקי הבכור כחלק אחד שוינהו רחמנא. הילכך חולקין השדה לשלשה חלקים, ואחר כך לא יטילו הגורל רק לשני חלקים. אם יפול הגורל לבכור לצפון או לדרום (ו)נמצא שהחלק האמצעי יעלה לו על כל פנים: ודוקא כשכל השדה או אותו המקום שחולקין הוא שוה. אבל אם יש באותו המקום שני חלקים עידית, ובמקום אחר הוא בינונית, כגון בשדה אחר, אינו יכול לומר, שני חלקים אלו, תן לי אחד מצרא בעידית, ואתן דמי עילוי ששוה העידית על הבינונית. שלא יפה כח הבכור, אלא שעשה הכתוב שני חלקיו כחלק אחד לענין [בר מצרא]. כי כמו ששנים שבאו לחלוק ועשו שני חלקים, כך הבכור והפשוט. אבל ליקח שני חלקיו בעידית ויחזיר דמי העידית לא. שהרי הם כשני פשוטים שבאו לחלוק, שכל אחד נוטל חלקו בעידית ובבינונית. ויכול הפשוט לומר חלקי אני נוטל בעידית. שהרי יפה כח העידית. שהרי אמרו הנזקין בעידית: והיבם נוטל שני חלקיו בגורל שיחלק השדה לשלשה חלקים. ושמא יפול לו חלקיו בפיזור. דחלקו נוטל וחלק אחיו שבא מכחו. נמצא כי שלשה חלקים הם: 
ודין זה דבכור ויבם הוא בשותפין. כיצד שותפין שחלקו שדה, האחד לקח שני שלישים והשני שליש אחר. כשהם חולקין חולקים כבכור ופשוט, זה שני שלישיו למיצר אחד וזה חלק השני. ואם השותפין הם שחלקו שדה בשותפות, ואחר כך מכר האחד חלקו לחבירו, [כשהם חולקין] חולקין השדה לשלשה חלקים, כדין יבם ופשוט, שאומרים לזה "לא עדיפת מגברא דאתית מיניה": אבל האחין או השותפין שיש להם שדה אחד, ובא אחד מהם וקנה שדה אחרת סמוך לשדה ראשון, אינו יכול לומר "תנו לי חלקי סמוך לשדה זו". כי יכולין האחין לומר "מעלינן ליה כנכסי דבר מריון". וזו היא סברא דרב יוסף. והלכתא כותיה בשדה קנין ומחצה. ואין זו מדת סדום דרוב ב"א מקפידין על זה. וכמה הוא יקר חלק המצר, ומי שנופל לחלקו לעולם מתייקר בו דמים יתירים. ואם כן אולי יפול לחלק חבירו ויצטרך זה לקנותו ביוקר: 
וכתב ה"ר יונה ז"ל שאם יש לכל אחד שדה סמוך למצר, שיתנו לכל אחד חלקו בשדה זו אמצרו. דכי הא כופין על מדת סדום, דכל אחד יש לו הנאה. ולא אמרו אלא כשהאחד מרויח, והאחד מפסיד במקום שיכול להרויח. כמו שאמרנו, שיתן לו חבירו דבר כשיתן לו חלקו אמצרו בלא גורל: ועילוי זה אינו עילוי על פי בית דין, ולא על פי בקיאים שישומו להם כמה מתעלה מחמת מצרנותו של זה, אלא כפי מה שירצו להעלותו. ועל זה קראוהו עילוי: ואפילו אומרים שלא נתן בה אפילו דינר בעילוי אבל אתה או תטול בגורל או נעלה אותו כך וכך, הרשות בידם. כי בדין אומרים, מאחר כי להם לא מעלה ולא מוריד. או יתן העלוי שצריך לו או יחלוק על פי הגורל: 
וה"ר יונה ז"ל כתב שאם הוא חכם יכול הוא להביא הענין לרצונו. שיאמר כך וכך אני אתן בעילוי ואקח בלא גורל, או תקחו אתם בעילוי זה בלי גורל. והם לא יתנו בו שוה פרוטה, כי להם לא מעלה ולא מוריד. וישאר בידו כפי עילויו. ויכול לומר זה כי העילוי משבית הגורל כעין דינא דגוד או איגוד, ואפילו באחין או בשותפין כן. וכן דעת הראב"ד ז"ל: ודוקא בחלק אחד שבשדה או שבכרם וכיוצא בו בצד חלק אחד מאותו המקום. אבל בשדה אחר א"נ בשני כלים שאין תשמישן שוה א"א להעלות האחד ולומר לו "טול אתה שדה ואני כרם באותו העילוי", משום דשניהם צריכים לזה: ואחר שבא להעלות ואמר שיתן כך וכך כספים, והאחר אומר שיתן כך וכך קרקע בעילוי, שומעין לזה שבא להעלות בקרקע. כי ארץ ישראל בקרקע העלוה. כן דעת הרמב"ן ז"ל: והיכא שהשדה יש בו עידית וזיבורית, ואמר תנו אמצראי מן הזיבורית ותקחו כנגדו בעידית, שומעין לו. ואין בזה שיאמר חבירו איני רוצה במתנה משום שונא מתנות יחיה, כי אין בזה מתנה, כי הזיבורית שוה לזה כדמי עידית לצד מצרו. וכן דעת ה"ר יוסף בן מיגש, וכ"כ הר"ם בפרק י"ב דשכנים. 
והיכא שהם שני שדות, והאחד סמוך לנגרא, והם שווים. ואמר האחד תנו לי שדה אחד, והאחר אמר תנו לי חלקי בכל השדות, נותנין לו חלקו בכל השדות. דזימנין דיתייבש זה הנגר והאחר יהיה נובע. וכן הלכתא כרב יוסף. והיכא ששתי השדות אחד נגרא, והם שווים, והאחד שואל חלקו שניהם, סבירא ליה לרב יוסף דבכי האי כופין על מדת סדום, ונותנין [לו] שדה שלם, וכאו"א בגורל. ודוקא כשאין אחד בן מצר לאחד מהם. דאילו חד הוי בן מצר יכול הוא לומר רצוני לחלוק בכל אחד ואחד מהם כדי שיגיע מחצית שדה למצר שלי, ואילו היינו חולקין שדה כנגד שדה בגורל אולי לא יגיעני זה שעל המצר שלי. והדין עמו, כי תועלת ידועה היא. והטעם כי עיקר דין החלוקה שיחלקו בכל שדה ושדה ויקח כל אחד חלקו בהם. אלא כל זמן שלא יהא תועלת לשניהם בכך כופין על מדת סדום: 
ואמרינן התם, חד גיסא נהרא וחד גיסא נגרא פלגי לה בקרנזול. כגון שחצי השדה שהיה מזרח ודרום נהר צפון ומערב נגר פלגי לה בזה הדרך כגון זה ציור מס' 2 וכתב הר"ם ז"ל בפי"ב אמר תנו החצי שמצד זה שהוא בצד שדי שומעין לו. כללו של דבר [כל דבר] שהוא טוב לו ואין על חבירו הפסד כלל כופין את חבירו לעשותו ע"כ. ואין שיטת רבינו כזה, אלא כשאין אחד מהם בעל המצר ושוין, בזה כופין. אבל [אם] האחד בן המצר והאחר אינו בן המצר יכול לומר כי בגורל הוא רוצה. כי שמא יפול אליו הגורל ויצטרך זה לתת לו, כמו שכתבנו למעלה. כן דרך ה"ר יונה ז"ל. והראב"ד ז"ל לא דבר בזה: 
גרסינן התם בפרק עפר בבבא בתרא, האחין שחלקו, כיון שעלה הגורל לאחד מהם קנו כולם. כתב הר"ם ז"ל האחין שחלקו ועשו ביניהם גורל כיון שעלה גורל לאחד מהן קנו כולם בהנאה שנעשית להם ששמעו זה מזה לדבר שהסכימו עליו, וגמר (ב)כל אחד מהם [ומקנה] לחבירו ע"כ: ופי' רש"ם קנו כולם בין מקרקעי בין במטלטלי. (דכי) [דסתמא] אמרו קנו ולא חלקו בין זה לזה. ואחין דנקט, לאו דוקא אלא ה"ה לשותפין. וקנו כולן דקאמר, אם שנים הם קנו שניהם, דכל שזה שעלה לו הגורל קנה כבר נסתלק מחלק אחיו. ואם שלשה הן או יותר קנו כולן לענין חד, שאין השאר [יכולים] לחזור במי שעלה בידו הגורל. וכן הוא אינו יכול לחזור בשאר אחין. ומיהו השאר לא קנו שאר החלקים זה כנגד זה, שהרי לא עלה לו עדיין הגורל. וי"מ שקנו כולן לענין לחלוק באותן חלקים שעשו ועל הגורל, ואין אחד מהם יכול לחזור בו מעתה ולומר לא בגורל אני חפץ אלא בעילוי. אלא כיון שעלה הגורל לאחד מהן על כרחן יחלוקו בגורל. וזה עיקר. לאפוקי ממאן דס"ל דיכולין לעלות. וי"מ קנו כולן דוקא, וכגון שהסכימו שיחלוקו לפי סדר תולדתן, שמעון אחר ראובן, ולוי אחר שמעון. וכיון שעלה הגורל לראובן קונה שמעון בחלק הסמוך לו. וכן לוי אחר שמעון. כן כתב רבינו הרשב"א ז"ל: 

ב) גרסינן בפרק המקבל שדה מחבירו במציעא. אמר רב יהודה האי מאן דאחזיק ביני אחי וביני שותפי חציפא הוי. ורב נחמן אמר סלוקי מסלקי ליה. ונהרדעי אמרי אפילו משום דינא דבר מצרא מסלקי ליה משום ועשית הישר והטוב. וכתב הרמב"ם ז"ל בפרק י"ב דשכנים, אחד מן האחין או מן השותפין שמכר חלקו לאחר מסלקין את הלוקח ונותנין לו שאר האחין או השותפין הדמים שנתן והולך, כדי שלא יכנסו זרים ביניהם. ולא עוד אלא כל המוכר קרקע שלו לאחר יש לחבירו שהוא בצד המצר שלו ליתן הדמים ללוקח ולסלק אותו. וזה הלוקח הרחוק כאילו הוא שליח של בן המצר, בין שמכר הוא בין שמכר שלוחו בין שמכרו שלוחי ב"ד, יש לו דין בן המצר. אפילו היה הלוקח תלמיד חכם וקרוב ושכן למוכר ובן המצר עם הארץ רחוק, בן המצר קודם ומסלק אותו לוקח. ודבר זה משום שנאמר ועשית הישר והטוב. אמרו ז"ל הואיל והמכר אחד הוא, טוב וישר הוא שיקנה מקום זה בן המצר יתר על הרחוק: 
והכי אמרינן בפרק המקבל, שכיני העיר ושכיני השדה, כלומר ואינו מיושבי העיר, שכיני העיר קודמין. שכן ותלמיד חכם, תלמיד חכם קודם. קרוב ותלמיד חכם, תלמיד חכם קודם, שכן וקרוב, שכן קודם, טוב שכן קרוב מאח רחוק ע"כ. וכל אלו אין אחד מהם בן המצר, אלא כולם רחוקים מן הקרקע, אלא כל אחד קודם לחבירו. שזה גם כן מכלל הטוב והישר. ואם קדם אחד וזכה קנה, ואין חבירו רשאי לסלקו, הואיל ואין אחד בן המצר. שלא ציוו חכמים דרך דין אלא דרך חסידות. וכ"כ רי"ף שם בפרק המקבל ואי קדם אידך וזבין לא מפקי מיניה, אבל בהדי בר מצרא כולהו אית בהו משום דינא דבר מצרא. וכ"כ הר"ם בפרק י"ד דשכנים: 
ודין בן המצר אם הוא דוקא בשדה או אפילו בבתים, נחלקו בו הראשונים. כי דעת רבינו תם ורבינו מאיר מטוליטלה שאין דין בן המצר בשום דבר שיש [בו] כותל חוצץ בין המצרן לקרקע הנמכר. וראייתם ממה שאמרו שם פרק המקבל, איפסוק משונייתא. פירוש בנין קרקע מאבן שנבנית שם. [עוד] (ש)אמרו או רכבא דדיקלי, חזינן אם יכול להכניס אפילו תלם אחד אית בה דינא דבר מצרא, ואי לא לית בה דינא דבר מצרא. אלמא כל זמן שאינן מחוברין ממש ואינן ראויין להדיא להעשות כשדה אחת או ברשות אחת אין בו דינא דבר מצרא. ועל כן לא הוזכר דינא דבר מצרא בבית בשום מקום. ורבינו הרשב"א ז"ל דחה הראיה. דשאני משונייתא, דאינה עשוייה להסתלק. וכן רכבא דדיקלא דבר חשוב הוא ואין הבעלים עשויין לעקרן ולאבדן, ושדות מחולקין הן. אבל בתים דרכן לחלקן ולחברן בפתחים, ועשויין הן לכך. ואף בעל החצר עשוי לחלק חצירו לבתים ולחברן בפתחים. ונהגו בארצות הללו ומעשים בכל יום שדנין כן בבתים כבשדות. וכ"כ בתשובה: 
גרסינן התם פרק המקבל, אזל אמליך ביה ואמר ליה אזבון ואמר ליה זיל זבון צריך למיקני מיניה וכן הלכתא. כלומר בא הלוקח הנכרי ואמלך ביה בבן המצר אם יקנה. אתא ואמר לו בן המצר "קנה אותו". לא ביטל בן המצר זכותו ויש לו לסלקו אחר שקנה אותו, אלא אם כן קנו מידו של בן המצר, בד"א שצריך קנין, כשמחל לו קודם שיקנה. אבל אם מחל לו בן המצר זכותו אחר שלקח, כגון שבא בן המצר וסייע עמו או שכר ממנו או שראה אותו בונה וסותר כל שהו ומשתמש ולא מיחה ליה ולא ערער, הרי מחל, ושוב אינו יכול לסלקו. כ"כ הר"מ פרק י"ד דשכנים. וכן ראובן שהיה בן המצר ונעשה שליח ומכר לשמעון השדה, אין ראובן יכול לסלקו מדין המצר, שהרי הוא מכר לו ואין לך מחילה גדולה מזו. וכן [כתב] הר"ם פי"ג דשכנים. ושם, בן המצר שבא לסלק את הלוקח וקודם שיסלקו מכר את השדה שיש לו (על) [אל] בן המצר, אבד זכותו. וכתב שם, היה בן המצר במדינה אחרת או קטן [או חולה], ואחר זמן הבריא החולה והגדיל הקטן ובא ההולך, אינו יכול לסלקו. שאם אתה אומר כן אין [אדם יכול למכור קרקעיתו שהרי הלוקח אומר לאחר כמה שנים תצא מידי וכזה הורו הגאונים]. 
[מתנה אין בה דינא דבר מצרא זולתי אם יש בה אחריות. והיכא דקיבל הנותן אחריות סך ידוע עליו, יתן לו בן המצר כמה שקבל עליו אחריות: ואם קיבל עליו אחריות סתם ולא פירש לו הסך, ישבע] הלוקח בכמה לקחה ויטול. ואם זה המקבל המתנה עומד בטענתו ואומר "לא כי אלא מתנה היא", סלוקי ודאי מסלקי ליה, מאחר שיש בה אחריות. ונראה ששמין כמה שוה, ונותן לו. עד כאן לשון רבינו הרשב"א ז"ל: 

ג) וכתב הרמב"ן ז"ל, לעולם אין הלוקח מקבל אחריות לבן המצר. שאין עשיית הישר והטוב בהפסד ממונו (על) [של] זה. ואף על פי שהמוכר קבל עליו אחריות  והלוקח אינו אלא שליח, פעמים שלא ימצאו במה להשתלם מן המוכר ויהיה אחריות [השדה] עליו. והרמב"ם ז"ל שכתב בפי"ג כי האחריות על הלוקח, אינו נכון. וגם כל דיני דמצרא אין למצרן עם המוכר אלא עם הלוקח ע"כ: וכתב הר"מ פי"ג דשכנים שאם בא בעל החוב דלוקח וטרף קרקע הלוקח, בעל המצר יכול לסלקו. לא יהיה כח הטורף גדול מכח הלוקח. ואם ירצה הנטרף ליתן הדמים שהיו עליו בחובו תחזור לו (בעל חוב) שדהו לעולם. עד כאן: המוכר כל נכסיו לאחר, אין בעל המצר של שדה אחד מסלק את הלוקח מאותו שדה, שהרי הוא ואחרת קנה כאחד, וכל היכא דמטי פסידא למוכר לית ביה משום דינא דבר מצרא. ופעמים שירצה זה למכור נכסיו ולא ימצא אם לא ימכור לזה. ואם עמד בעל המצר ואמר אני אקנה כל הנכסים, אין שומעין לו. וכן הסכמת הגאונים ז"ל: 
והמוכר לבעלים הראשונים, שמתחלה כשקנאו זה, היה מזה שבא עתה לקנות, אין בו משום דינא דבר מצרא: והלוקח מן הגוי אין בו משום בן המצר משום שאומר לו "אריא אברחית לך". והמוכר לגוי אין בו משום דין בן המצר, דגוי לאו בר ועשית הישר הוא. אבל המוכר לגוי משמתין אותו עד שיקבל עליו כל אונסא דאתי ליה מחמת הגוי בדיני ישראל, משלם המוכר כדאיתא התם פרק המקבל. וכתבו הר"ם פי"ב. וכתב הראב"ד ז"ל שמותי משמתינן ליה עד דקביל. ומיהו אי קדם דקביל אחריות עליה מאונסא, אתא ליה אונסא לא מיחייב עליה. דאי איתה אמאי משמתינן ליה דליקבל עליה כל אונסא מהשתא, כי אתי אונסא ניחייב היה דלישלים. ומיהו בר שמתא הוא עד דמקבל: השכירות כתב הר"ם בפרק י"ב אין בה משום דין בן המצר. פירוש שאין בעל המצר יכול לסלקו. וכתב גם כן כי השוכר אינו כמו בן המצר ואינו יכול לעכב הלוקח: 
גרסינן התם [פרק] המקבל משכנתא לית בה משום דינא דבר מצרא. כלומר הממשכן מקום לראובן ואחר כך מכרו לראובן, ובא בעל המצר לסלקו, אינו יכול. והיכא שבא שמעון למשכן מקומו, ובא בעל המצר שהוא ראובן לעכב עליו, כי ירא פן ימכר למחר לזה הממשכנו, יש מי שסובר דמעכב עליו. דאמר לו "זה נוח לי ואתה קשה ממנו". וכן דעת הרמב"ן ז"ל ואומר דאין בו חרם ולא שבועה. וכתב הרמב"ן ז"ל ולא עוד אלא המוכר שדהו לחבירו באלף זוז וזקפן עליו במלוה אין בו משום דין בן המצר אלא אם כן רוצה לפרוע אותן מיד. ודבר ברור הוא ע"כ: וכתב רבינו הרשב"א ז"ל הא דאמרינן משכנתא לית בה משום דינא דבר מצרא, מילתא פסיקתא אמרינן, דלית בה כלל משום דינא דבר מצרא בשום ענין. דאילו בא אחד מבני המצר למכור לזה ששדה ממושכנת אצלו, אין בעל המצר יכול לסלקו. דאף הוא חשוב בעל המצר. דמאי משכונה דשכונה גביה. ובעל המשכונה נמי לא מצי מעכב אמרי ארעא דלא ליזבון לאיניש אחרינא. וכל שכן אם בא בעל המצר למכור שדהו לעלמא דלא מצי מעכב בעל המשכונה עכ"ל. נמצא דלא מהני המשכונה אלא כשהלוה רוצה למכור לבעל המשכונה: 
המוכר ליתומים קטנים אין בעל המצר יכול לסלקם, דהטוב והישר הוא שעושין עם אלו יותר מבעל המצר. והמוכר לאשה אין בעל המצר יכול לסלקה, מפני שאין דרכה לטרוח תמיד ולקנות, הואיל ולקחוה חסד הוא שתעמוד הקרקע בידה. ובאיזו אשה אמרו כתב רי"ף בתשובה, באשה שאינה יושבת תחת בעלה. אי נמי בנשואה וכשיש לה נכסים ידועים. הא לאו הכי הערמה הוי. וכל שיש לחוש בהערמה יש בו דין בן המצר: המוכר לשותפים, אם יש בו דין בן המצר. הגאונים ז"ל פירשו וכן הר"ם פי"ב דשכנים דראובן שמכר שדהו לשותפו שהיה לו משא ומתן עמו, אין בן המצר יכול לסלקו. ויש מפרשים [דדווקא כ]שהם שותפים עמו באותו שדה, אין בן המצר יכול לסלקו: 
המוכר כדי ליתן מנת המלך והמוכר כדי ליתן לקבורה או המוכר למזון האשה והבנות אין בן המצר יכול לסלק לוקח אלא זכה הלוקח. שכל אלו טרודין למכור, ואם תאמר שיש בהם דין בן המצר לא ימצא למכור, כי יאמר הקונה למה אטרח ואקנה ויבוא בן המצר ויסלק אותי. הרי שטען הלוקח מפני אחד מאלו הדברים מכר לי המוכר, ובן המצר טוען כי שקר היה ולבטל זכותי אתה אומר, על בעל המצר להביא ראיה ואח"כ יוציא מיד הלוקח. ואם לא הביא, ישבע הלוקח היסת. אפילו שם בדבר ספק אין הלוקח מסתלק אלא בראיה ברורה שמביא בעל המצר. לפיכך אם טען הלוקח ואמר לו "גזלן אתה לשדה זו" או שכור או ממשכן, צריך בעל המצר להביא ראיה שהוא בעל המצר ושקרקע זו בחזקתו עכ"ל ר"מ בפרק י"ב דשכנים. נמצא מלשונו, כי השוכר או הממשכן בית אחד סמוך לבית המוכר, אינן (מונין) [נמנין] כבעלי המצר, ואינן יכולין לסלק ללוקח. אבל כשהוא דר בבית לשכירות, אין בן המצר יכול לסלקו, כמו שכתבתי למעלה: 
היו בני המצר רבים, כולם זוכים בזו השדה הנמכרת, והוא ביניהם לפי מנינם. ונותנין כולם הדמים ללוקח. והוא שבאו כולם בפעם אחת. אבל אם קדם אחד מהם וסלק הלוקח זכה בה לבדו הואיל והוא בן המצר. וכן אם באו מקצתן ומקצתן במדינה אחרת מסלקין אותו אלו העומדין בלבד והוא להם. וכ"כ ר"ם פי"ב דשכנים: ראובן שמכר שדה במקום אחד רחוק או שמכר מקום רע כדי לגאול מקום יפה בדמיו, אין בעל המצר יכול לסלק ללוקח. כי כל דבר שבא הפסד למוכר אין בן המצר יכול לעכב, (והיכא) [והכא] חיישינן שמא אדמעכב בן המצר ימכור האחר השדה הקרוב או היפה. (וכל כך) [הלכך] אמרו הני צירי והני שרו לית בהו משום דינא דבר מצרא. ופירש רבינו הרשב"א ז"ל אם הלוקח נותן מעות קנייתו שרויין, ובעל המצר קשורים וחתומים, כלומר שהם בידו פקדון, הואיל ואין לו רשות להתירם (ו) אינו מסלק ללוקח: 
הרי שהיה לראובן שדה ויש בו בית של לוי או אילנות, ובא ראובן ומכר השדה לשמעון, אם אין ללוי זכות בשדה אלא כל זמן שירצה יכול ראובן [לומר] עקור אילנך או [הרוס] בנינך ולך, אינו יכול לוי לסלק לשמעון מדין בן המצר. ואם יש ללוי זכות בשדה הרי הוא בן המצר ומסלק לשמעון. קטן שהיה בן המצר, וראו ב"ד שזכות הוא לו, מסלקין את הלוקח, או יטול לו חלק עם שאר בעלי המצר, כמו שיראו. בעל שהיתה אשתו בן המצר, ה"ז מסלק את הלוקח. שכל נכסי אשתו ברשותו, וכל זכות שתבוא לה זכות היא לו, אפילו קנו מיד אשתו שמחלה בזכות זו ללוקח אינו מועיל, אלא הבעל מסלקו. עמדה האשה מדעתה וסלקה הלוקח וכן העבד שהוא נושא ונותן בנכסי אדוניו שסלק את הלוקח, אם רצה הבעל או האדון מקיים על ידיהם. ואם לא רצה לא יקיים ויחזיר הדמים. 
המוכר על תנאי, בין שהתנה מוכר בין שהתנה לוקח, אין בעל המצר יכול לסלקו עד שיתקיימו התנאים ויזכה הלוקח בקרקע ולא תשאר בה טענה כלל ואח"כ יסלק אותו. כ"כ ר"ם פי"ג דשכנים. ושם, הלוקח שבנה והשביח או סתר והפסיד, בן המצר מסלקו ונותן לו דמים הראויים לו, והרי [הוא] בכל מעשיו כמו שליח. וכן אם לוה הלוקח קודם שיסלק אותו בן המצר אין בעל חוב שלו טורף מיד בן המצר. זהו עיקר בכל הדינים, שכל הלוקח בצד מצר חבירו הרי הוא כמו שליח, ולתקן שלחו ולא לעוות. לפיכך אם השביח נוטל ההוצאה ואם הפסיד וחפר והרס או אכל פירות מנכין לו מן הדמים. בד"א שמחשבין לו הפירות, כשאכלן אחר שבא בן המצר והביא מעות לסלקו, אבל כל הפירות שאכל מקודם, שלו הוא אוכל, ואין מחשבין עליו אותן הפירות: המוכר קרקע לשנים יכול בעל המצר לסלק שניהם או לסלק [אחד] ולהניח אחד: גרסינן בפרק המקבל, איתמר אילן העומד על המצר אמר רב יהודה לכאן ולכאן נוטל לכאן ולכאן ושמואל אמר חולקין. והלכתא כשמואל: 

צרור הכסף הארוך הדרך השלישי שער ג 
================================= 
א) הדברים שהשותפין בחצר כופין זה לזה לעשות או מעכבין זה לזה. וכן שותפין במבוי. וכן שנים שיש להם לזה בית ולזה עליה על גביו ונפלו מה דינו. 
תנן התם בפ"ק דב"ב, כופין אותו לבנות בית שער ודלת לחצר. וכ"ר ר"ם פ"ה דשכנים, חצר השותפין כל אחד מהם כופה את חבירו לעשות בית שער ודלת וכן כל הדברים שהחצר צריכה להם צורך גדול או דברים שנהגו בני המדינה לעשותם. אבל שאר הדברים, כגון ציור וכיור אינו כופהו. עשה אחד מהם מעצמו, אם יגלה השני דעתו שמחל לו במה שעשה מגלגלין עליו את הכל: 
תוספתא, מי שיש לו פתח למבוי אין בני מבוי כופין אותו לעשות הדלת במבוי, שיכול לומר רצוני שאכנס בחבילתי עד פתחי. וכתב רבינו הרשב"א ז"ל, דאף הוא מעכב על ידיהם, אם הם עושים, מן הטענה הזאת. ועוד שם, כופין בני מבוי זה את זה שלא להושיב ביניהם לא חייט ולא בורסקי ולא אחד מבעלי אומניות ולשכינו אינו כופהו רשב"ג אומר אף לשכינו כופהו. ולית הלכתא כרשב"ג. ופירושו כשיש חייט או אחד מבעלי אומניות כופין אותו שלא יושיבו שם נכרי, כדי שלא יפסוק את חייהם. ולשכינו אינו כופהו, וכן הלכתא. וכמו שפסק רי"ף פרק לא יחפור דהלכה כסתם משנה. מי שיש לו בית בחצר אחרת בני חצירו משעבדין אותו לעשות עמהם דלת ונגר ומנעול לחצר. ושאר כל הדברים אין משעבדין [אותו]. ואם היה שרוי עמהם בחצר משעבדין אותו על הכל. מי שיש לו חצר אחת בעיר אחרת בני העיר [האחרת] משעבדין אותו לחפור עמהם בורות שיחין ומערות ואמת המים. ושאר כל הדברים אין משעבדין אותו. ואם היה שרוי עמהם באותה העיר משעבדין אותו על הכל. כופין בני מבוי זה את זה לעשות לחי וקורה למבוי. כופין בני בקעה [זה את זה] לעשות ביניהם חריץ ובן חריץ. כופין בני העיר זה את זה לבנות להם בית הכנסת ולקנות להם ספר תורה נביאים וכתובים. עד כאן התוספתא. וכתבה רי"ף ז"ל: 
וגרסינן פרק חזקת הבתים, בכל שותפין מעכבין זה את זה חוץ מן הכביסה לפי שאין דרכן של בנות ישראל להתבזות על גב הנהר. וכתב הר"ם פרק חמישי דשכנים, אחד מן השותפין בחצר שביקש להעמיד בהמה או ריחיים או לגדל בה תרנגולין, חבירו מעכב עליו. וכן שאר הדברים שאין דרך אנשי המקום לעשות בחצרותיהן, חוץ מן הכביסה וכו'. אחד חצר השותפין ואחד מבוי שאינו מפולש, כל בני מבוי מעכבין זה את זה שלא להשתמש במבוי אלא בדברים שדרך בני המדינה להשתמש במבואות. אחד מן השותפין בחצר שהעמיד בהמה או רחיים וכיוצא בהם ולא מיחה שותפו הרי זה מעכב עליו כל זמן שירצה. ואם העמיד בפני בהמה זו מחיצה גבוהה עשרה טפחים החזיק, שהשותפין מקפידין על המחיצה, והואיל והניחו מחל לו. וכדאמרינן בגמרא אהעמדה כדי לא קפדי. בד"א בחצר השותפין, אבל בחצר חבירו אפילו העמיד בהמתו ועשה לה מחיצה מעכב עליו ולא החזיק עליו, שהדבר ידוע שאין זה אלא דרך שאלה. וה"ה לכל המעמיד תנור וכירים ומגדל תרנגולין וכיוצא בהם, שלא תאמר שהחזיק. אין לך אדם שמשאיל מקום לחבירו ע"כ: ועיקר הדין בפרק חזקת הבתים: 
גרסינן בפרק לא יחפור אחד מבני העיר שבקש ליעשות רופא אומן גרדי מלמד תינוקות בני החצר מעכבין עליו. ודוקא תנוקות דגוים, אבל דישראל שרי. וכן מי שיש לו בית בחצר השותפין לא ישכירנו לא לרופא ולא לאומן ולא לגרדי ולא לסופר יהודי שכותב שטרות ולא למלמד תינוקות של גוים. וה"ה למלמד תינוקות של ישראל בשאר אומניות שיכול לעכב. וכתב רבינו יצחק הזקן ז"ל דוקא לא ישכירנו, ואם בא להשכירו מעכבין עליו. אבל אם בא למוכרו יכול למכור אלא אחר כן ידונו עם הלוקח. אבל אם בא למוכרו לגוי מעכבין עליו, (וסתם) [דסתם] גוי אנס הוא ותו לא מצי למונעו להעשות רופא או אומן, עד שיקבל אחריות הגוי: והתם תנן, חנות שבחצר יכול למחות בידו ולומר איני יכול לישון לא מקול הנכנסין ולא מקול היוצאין. פירוש משום שמרבין עליו הדרך. ולאו דוקא משום הקול, דהכי תנן בסיפא אבל עושה כלים בחצר ויוצא ומוכר לשוק ואינו יכול למחות בידו ולומר לו איני יכול לישון לא מקול הפטיש ולא מקול הרחיים ולא מקול התינוקות. ור"ם ז"ל כתבו בפ"ו. ותינוקות ישראל יכול ללמדם בתוך ביתו ולא יוכלו השותפין למחות בידו ולומר שאינן יכולין לישן מקול התינוקות, כדכתבינן למעלה: 
בן מבוי אחד שנעשה אומן ולא מיחו בו, או שהיה לו מרחץ או רחיים, ובא אחד מאותו מבוי ועשה מרחץ או חנות כנגדו, אינו יכול למונעו. דהלכה כרב הונא בריה דרב יהושע דאמר בר מבואה אבר מבואה דנפשיה לא מצי מעכב, ואינו יכול לומר שהוא פוסק חיותו. וכתב הר"ם ז"ל, ואפילו היה בן מבוי אחר אינן יכולין למונעו, שהרי יש ביניהן אותו אומנות. ובגמרא סלקא בתיקו. וכתב רי"ף, הילכך לא מצי מעכב. לכך אם בא בר מבוי אחר וקבע דוכתא בהאי מבואה לא מצי מעכב עליה. וגרסינן התם, בר מתא אבר מתא אחריתא מצי מעכב. ואי יהיב בכרגא לא מצי מעכב. וזהו מ"ש הר"ם בפ"ו דשכנים, אבל גר ממדינה אחרת שבא לעשות חנות בצד חנותו של זה וכו' יש להן למונעו. ואם היה נותן עמהם מנת המלך אינו יכול למונעו: וכתב רבינו תם ז"ל בתשובה דבני חדא מתא דאזלי ומלוו בריבית במתא אחריתי ורווחי התם, מצו מעכבי עלייהו בני ההיא מתא. ואי יהבי להו מעשר הריוח לצדקה תו לא מצו מעכבו, דהוו להו כבני מתא דיהבי כרגא: 
ורוכלין המחזירין המוכרין בשמים, אין בני העיירות מצו מעכבי בהו. שתיקון עזרא הוא שיהו מחזירים [כדי שיהיו] הבשמים מצויין לבנות ישראל. אבל אין קובעין מקום אלא מדעת בני העיר. אבל ת"ח קובע בכ"מ שירצה, כדי שלא יהו נטרדין מגרסתם: והסוחרים המביאים סחורה למכור, בני העיר מעכבין עליהם. ואם מוכרים ביום השוק בלבד אין מונעין אותם. והוא שימכרו בשוק בלבד, אבל לא יחזרו (בשווקים) [על הפתחים] אפילו ביום השוק. ואם יש להם מלוה שהקיפו בעיר מוכרין כדי פרנסתן אפילו בלא יום השוק עד שיפרעו להם חובם וילכו להן. וזהו מה שאמרו שם, זילו זבינו שיעור חיותייכו עד דאגביתו אשראי דידכו: וכתב הר"י בן מיגש דכי מצו בני העיר מעכבי לסוחרים הבאים מחוץ לעיר, דוקא בשאינן מוזילין השער. אבל אי מוזלי לא, דבני העיר יאמרו, [לאו כל כמינייהו דמוכרים דמתקני לנפשייהו ומפסדי לאחריני], והרמב"ן לא נראה לו דין זה, דכי אמרינן בר מתא אבר מתא מצי מעכב, [ה"ה] בכל ענין נמי, משום דפסיק לחיותיה. ומשום זילות השער לאו כל כמיניה. דבני מתא אינם יכולים להתנות על השערים [אלא] באותם של בני העיר, אבל מעיר אחרת לא. והאריך בזה הרבה: 
תנן בפרק קמא דבבא בתרא, כופין אותו לבנות לעיר חומה דלתים ובריח. ותניא בתוספתא שכתבתי למעלה ולבנות להם בית הכנסת ולקנות להם ס"ת נביאים וכתובים כדי שיקרא בהם כל מי שירצה. ואמרינן דלפי קירוב בתים הם גובים ואלעזר ברי קבע בה מסמרות. וזהו [משמעו] כל הסמוך לחומה נותן יותר: וכמה יהא בעיר ויהיה כאנשי העיר, שנים עשר חדש. ואם קנה בה בית דירה הרי הוא כאנשי העיר מיד. ואמרינן התם, כללא דמילתא כל מידי דאית נטירותא בגוייהו רמינן אפילו איתמי, אבל רבנן לא רמינן עלייהו דרבנן לא צריכי נטירותא. והילכך תיקון החומה והדלתים והפרשים השומרים את המדינה לוקחין מכולם, ואפילו מן היתומים, חוץ מתלמידי חכמים. אבל תיקון הרחובות והדרכים, אפילו מן החכמים. אבל אם אנשי העיר יוצאין כל אחד לעצמו לתקן, תלמידי חכמים לא יצאו, דגנאי הוא להם. היו חופרין נהר להביא בו מים למדינה, גובין מן הכל. ואם אירע דבר ולא באו המים, הואיל ולא (נהגו) [נהנו] היתומים, מחזירין להם כל מה שלקחו מהם: 

ב) גרסינן בפ"ק דב"ב, האחין שחלקו אין להם דרך זה על זה ולא אמת המים זה על זה ולא חלונות זה על זה, והזהרו בהן שהלכות קבועות הן. וכתב ר"ם ז"ל בפרק ב' דשכינים, שכיון שחלקו ולא נשאר באחד מהן זכות בחלק חבירו לפיכך י"ל באחין כשהיתה השדה הזאת כולה לאחד היה מעביר לה אמת המים הזאת ממקום למקום. אבל עתה שנעשה זה חלקו יש לו להסב אמת המים מעליו. וכן סותם החלון המשקיף על חלקו, ובונה בצד הסולם אף על פי שהוא מבטל תשמישו. וה"ה בשנים שקנו שדה מאחד וחלקו, ולא נשאר  לאחד מהם זכות בחלק חבירו, ומפסיק אמת המים מחלקו וסותם החלונות. אבל שנים שקנו שדה משני אנשים או משני אחין, אין לאחד מהם להפסיק המים ולא לשנות דבר מן הנזקים שהחזיקו בהם המוכרים עד כאן. אבל דעת רש"י שאם היו להם קודם חלוקה חלונות וסולמות, שאחר חלוקה גם כן יש להם כבראשונה, שעל מנת כן חלקו. אבל [עיקר] הפירוש כך הוא, אין להם חלונות זה על זה, כלומר דין חלונות זה על זה. כלומר שאם האחד בא לבנות כנגד חלון חבירו ומאפיל עליו אינו חייב להרחיק. אבל לסתום חלונו לא, אלא זה בונה לתוך שלו. אם יש לאחד נטפי או שופכי של בנין (ש)אינו יכול למחות לו ולסלקו, הואיל וקבועין הם, שעל מנת כן חלקו. וכן מי שיש [לו] חצר ובתים וחלונותיו פתוחות לחצר, ומכר את החצר, שאין הלוקח בעל החצר נמנע מלבנות בחצירו כותל בקרוב ד"א לחלונות, ואף על פי שמאפיל, לפי שאין המוכר משייר כלום בחצר שמכר. ואם בשני אחין שחלקו אמרה שמואל דהן כלקוחות. ואף על פי שאנו רואים שגם בעל החצר הוי כמוכר  לאחיו, וכל אחד מהם הוי קונה ומוכר, ואעפ"כ אין לזה על זה כלום. כל שכן במוכר אחד ולוקח אחד. ובתשובה לרבינו הרשב"א ז"ל באחד מן האחין שחלקו, ויש בחלקו של אחד מהם חלון אחד העשוי לאורה, ואחר החלוקה סתמו זה שהחלון יוצא לחצירו, ועמד שם הרבה שנים, יש לו חזקה או לא. כי הרב בעל העיטור כתב שיש לו חזקה והרב ר' מאיר הלוי ז"ל כתב שאין לו חזקה. תשובה מסתברא כדברי האומר יש לו חזקה. וכשבא בטענה. שאע"פ שאין אחיו יכול לכוף [אותו] ולסתור חלונותיו, דדין זה דאין להם חלונות, אין להם דין חלונות קאמר, מ"מ עד שלא הוצרך הוא לבנות כנגדו הוה ליה למחויי. והאריך בזה: 
תנן התם בפרק חזקת הבתים, לא יפתח אדם חלונותיו לחצר השותפין. ואמרינן בגמרא מאי איריא לחצר השותפין, אפילו לחצר חבירו נמי. ואמרינן לא מיבעי קאמר, לא מיבעיא לחצר חבירו דלא, אלא אפילו לחצר השותפין (ודאמ') [דאמר] ליה סוף סוף לא בעית לאיצנועי מינאי בחצר, קמ"ל דאמר [ליה] עד האידנא בחצר בעינא לאיצטנועי מינך בבית לא בעינא לאיצטנועי מינך השתא אפילו בבית בעינא לאיצטנועי מינך. ומעשה באחד שפתח ובא לפני ר' חייא וא"ל יגעת ופתחת, לך וסתום. והלכתא כותיה: ולדעת רי"ף שכתב בתשובה אפילו החזיק שלש שנים אין לו חזקה ויסתום, דהיזק ראיה אין לו חזקה, וזה היזק ראיה הוא: ואמר רב נחמן ולסתום לאלתר הוי חזקה, אם סותמין החלון הויא חזקה לאלתר, לפי שאין בני אדם עשויין שסותמין אורם בפניהם ושותקים: 
והתם נמי תנן לקח בית בחצר אחרת לא יפתחנו לחצר השותפין מפני שמרבה עליהן הדרך, אלא אם רצה בונה חדר (מבפנים) [לפנים] מביתו ובונה עליה על גבי ביתו. ואמרינן דהאי חדר שחלקו לשנים ולא הוסיף בו כלום. אבל בית שלקחו מחצר אחרת או [שבא] להגביה כותל ביתו ולבנות עליה על גביהן כלל לא ואף על פי שהוא פותחן לתוך ביתו. כן דעת ר"ח ורוב המפרשים. אבל הרמב"ן ז"ל כתב דאפילו לקח בית בחצר אחרת יכול לפותחו, ובלבד לתוך ביתו ממש. שכל שהיא פתוחה לתוך ביתו אינו עשוי להכניס שם דיורין כיון שאין [להם] דרך אלא עליו. וכ"כ רי"ף בפרק המוכר את הבית וכ"כ בתשובותיו: 
ותניא בתוספתא יש לו גג ברשות הרבים ומבקש לבנות עליה על גביו לפותחה לחצר השותפין, יכולין לעכב על ידו מפני שמרבה עליהן הדרך. כיצד הוא עושה? עושה לו לול ופותחה לתוך ביתו. ועוד שם, קנה בית לפנים מביתו אין לו בחצר אלא ד"א בלבד. חלק בית לפנים מביתו וגנה לפנים מגנתו אין לו אלא ד"א בלבד. ולא יפתחם לחצר השותפין. אבל פותחן לתוך שלו ע"כ. הנה מפורש כרי"ף ז"ל. וכ"כ הר"ם בפ"ה דשכנים וכתב ז"ל שם, מכאן אתה למד שאחד מן השותפין שהביא אצלו לביתו אנשי בית אחרת, (ויש) [שיש] לחבירו לעכב עליו מפני שמרבה עליו את הדרך. והראב"ד השיג עליו במה שאמר כי (בהראה) [בדירה] אחת יעכב. ואמר, ואיך ימנע שלא יכניס לביתו כל (מה) [מי] שירצה. ואם ירצה לקבל אכסנאין לתלמוד תורה גם כן נמנעו ממנו ע"כ: 
ותנן התם בפרק חזקת הבתים, לא יפתח אדם לחצר השותפין פתח כנגד פתח וחלון כנגד חלון. פירש רבינו הרשב"א ז"ל דצריך להרחיק עד שלא יוכל לראות (מפתחו) דרך פתחו כלל. כענין שאמרנו לעיל, שיאמר לו השתא אפילו בביתי אני צריך לאיצטנועי מינך: אבל פותח הוא פתח כנגד פתח בר"ה. מיהו פתח של חנות לא יפתח, שבעל החנות יושב תדיר ואינו יכול (לשמור) [לישמר] ממנו ומהבאים לחנותו. וכן [הוא] בתוספתא לא יפתח אדם חנות כנגד חצירו של חבירו כדי שלא יהא יושב בחנותו ורואה בחצר של חבירו: 
ופתח כנגד פתח במבוי כתב רבינו הרשב"א ז"ל דכל שיש למטה ממנו שלשה בתים פותח, שהרי הוא כרשות הרבים (וא"ל) [דא"ל] לא סוף הא בעית איצטנועי מבני ר"ה. ור"ה ל"ד, אלא כל שרבים בוקעין בו. וחלון כנגד חלון בר"ה דקתני שיכול לפתוח, דוקא בחלונות נמוכים אבל גבוהין לא. ואף על פי שרוכבי סוסים רואין יכול לומר בני ר"ה כי רכבי  חזו לי כי לא רכבי לא חזו לי את כי לא רכבת נמי כל יומא חזית לי. כדאמרינן בפ"ק דב"ב גבי שני גגין, בני ר"ה כי קאימנא קא חזו לי כי קא יתיבנא לא חזו לי את אפילו כי יתיבנא קא חזית לי. כן דרך רבינו הרשב"א ז"ל. והר"ם ז"ל כתב דין פתח וחלון דלא יפתח אלא לר"ה פ"ה דשכנים: 
ושם בפרק חזקת הבתים תנן פתח קטן לא יעשנו גדול אחד לא יעשנו שנים. וכל זה בחצר השותפין מן הטעם שיאמר "באחד הייתי יכול להסתר ממך אבל בשנים איני יכול". וזה הטעם כשהגדילו, אבל לר"ה קטן מרחיבו ואחד יעשנו שנים. וכ"כ הר"ם פרק חמישי דשכנים. ותנן בפרק חזקת הבתים, אין מוציאין זיזין וגזוזטראות לר"ה. ואיכא מאן דאמר דהני מילי למטה מגמל ורוכבו אבל למעלה מגמל ורוכבו מוציאין. רי"ף ז"ל כתבו שם. כבר כתבתי למעלה מן התוספתא שאין בני מבוי כופין אותו לעשות דלת למבוי, שיכול לומר רצוני שאכנס בחבילתי עד פתחי. ומבוי המפולש לר"ה ובקשו בני מבוי להעמיד להן דלתות, בני ר"ה מעכבין עליהן, דזמנין דדחקי בני ר"ה ועיילו להתם והחזיקו ואמר רב יהודה אמר רב מצר שהחזיקו בו רבים אסור לקלקלו כדאיתא פרק קמא דבבא בתרא. וכתבו הר"ם פ"ה דשכנים. והך חזקה שהחזיקו רבים עד שהלכו בדרך ובררו דרך לעצמן, מיד הויא חזקה. וכ"כ רבינו הרשב"א ז"ל בתשובה. ומפולש לר"ה דקאמרינן, אפילו יש לו שלש מחיצות, אלא שצד הרביעית מפולש לר"ה, קרוי מפולש לענין זה: 
גרסינן בפ"ק דב"ב, בעא מיניה רב הונא מרבי אמי אחד מבני מבוי שביקש להחזיר פתחו למבוי אחר בני מבוי מעכבין עליו [או אין מעכבין עליו], וא"ל מעכבין עליו, כלומר בני מבוי האחר מעכבין עליו ומשום רבוי הדרך. ומקשינן והיכי מעכבין משום רבוי הדרך, והא אין טענת רבוי דרך במבוי וכדאמרינן פרק לא יחפור חנות שבחצר יכול הוא למחות ולומר איני יכול לישון לא מקול הנכנסין ולא מקול היוצאים ופירש (רש"י) [רבינו] ז"ל דהיינו משום רבוי הדרך. אלמא דוקא בחצר אבל במבוי לא. דאי במבוי אמרינן רבוי הדרך כל שכן בחצר. ומתרצינן דמהא שמעינן דכשהוא שכן במבוי ורוצה לפתוח פתח במבוי דאין מעכבין עליו ואין בו טענת רבוי הדרך. אבל בן מבוי אחר, בני המבוי החדש מעכבין עליו: וכתב רי"ף ז"ל הא דאמרינן בני מבוי מעכבין עליו, הני מילי במבוי שאינו מפולש מפני שמרבה עליהן הדרך, אבל במבוי המפולש אין מעכבין עליו, דהוי ליה ר"ה. וכ"כ הר"ם פ"ה דשכנים אם היה מבוי מפולש פותח כל פתח שירצה בתחלה: 
וגרסינן התם בפרק קמא, היה סתום ובקש לפותחו אין בני מבוי מפולש (פותח) מעכבין עליו ואמר רבה לא שנו אלא שלא פירץ את פצימיו [אבל פירץ את פצימיו] בני מבוי אחר מעכבין עליו. וכל זמן שיש מס מוטל על בני המבוי או בענין שכל בני המבוי חייבין כל אחד ליתן שום דבר מכל בית ובית [למלך] ורצה האחד לסתום פתחו ולהחזירו למבוי אחר, בני המבוי מעכבין עליו מפני שמתרבה המס עליהם: וגרסינן התם, חמש חצירות הפתוחות למבוי שאינו מפולש כולן משתמשות עם החיצונה, והחיצונה משתמשת לעצמה, וכן השניה משתמשת לעצמה ומשתמשת עם החיצונה ואינה משתמשת עם השאר. נמצאת הפנימית משתמשת עם כולן ומשתמשת לעצמה, דברי רבי דקיימא לן כותיה: 
וגרסינן בפ"ק דב"ב, אמר רב הונא אחד מבני מבוי שביקש לסתום כנגד פתחו בני מבוי מעכבין מפני שמרבה עליהן את הדרך. ורש"י ז"ל פירש, אחד מבני מבוי שבקש להקיף מחיצה סביבות ארבע אמותיו שיש לו במבוי מעכבין עליו, שההולך מראש המבוי לצד סופו צריך להקיף סביב המחיצה. ואינו נכון. שלא מצינו ד"א למבוי אלא בחצר, שפירוק משא בחצר ולא במבוי. והנכון מה שפירש רבינו חננאל ז"ל כגון שיש לראובן חצר בראש המבוי מבפנים ובקש לסתום כנגד פתחו ולהוציא מכלל המבוי. וקאמר דמעכבין עליו בני המבוי, מפני שהן יכולין ליכנס להשתמש שם. וקיימא לן כרבי דפליג עליה, דס"ל דאין בני מבוי מעכבין עליו: 
ותנן בפרק המוכר [פירות] (לחבירו), מי שיש לו בור לפנים מביתו של חבירו נכנס בשעה שב"א נכנסין ויוצא בשעה שב"א יוצאין ואין מכניס [שם] בהמתו ומשקה מבורו אלא ממלא ומשקה מבחוץ, זה עושה לו פותחת וזה עושה לו פותחת. ואמרינן בעל הבור עושה לו פותחת כדי לשמור את מימיו, אבל בעל חצר למה. ואמרינן משום חשד אשתו שלא תכנס אלא מדעתו. וכן מי שיש לו גנה לפנים מגנתו של חבירו נכנס בשעה שדרך בני אדם [נכנסין ויוצא בשעה שדרך בני אדם] יוצאין ואין מכניס לתוכה תגרין ולא יכנס מתוכה לשדה אחרת. והחיצון זורע את הדרך. החזירו את הדרך מן הצד מדעת שניהם הרי זה נכנס בשעה שהוא רוצה ומכניס לתוכה תגרין, ולא יכנס מתוכה לתוך שדה אחרת. זה וזה אינן רשאין לזורעה: 

צרור הכסף הארוך הדרך השלישי שער ד 
================================= 
א) תנן פרק לא יחפור, החלונות מלמעלה ומלמטה ומכנגדן ארבע אמות. ומי שהיתה לו חלון בכותלו ובא חבירו ועשה חצר אחר כן בצדו, אינו יכול לומר לבעל החלון סתום חלון זה כדי שלא תביט בו, שהרי החזיק בהיזק זה. ואם בא חבירו לבנות כותל כנגד החלון כדי שיסיר היזק ראייתו צריך להרחיק את הכותל מכנגד החלון ארבע אמות כדי שלא יאפיל. ואם היתה החלון למטה (מן) בכותל כופה את חבירו בעל החצר להרחיק לבנות מכנגדו ארבע אמות ולהגביה הבנין ארבע אמות, כדי שלא יביט מן החלון. היתה החלון למעלה בכותל ובנה חבירו כותל כנגד החלון מלמטה בלי הרחקה, שהרי אינו מאפיל, מ"מ צריך שירחיק ראש כותל בנינו עד החלון, שיהא בינתים ארבע אמות כדי שלא יעמוד על ראש הכותל וישקיף מן החלון. או יגביה הכותל על החלון ד"א. ובלבד שיהיה הכותל רחוק מן החלון ד"א כדי שלא יאפיל. וכל זה כדי שלא יציץ ויראה. וזה מה שאמרו תאנא מלמעלה שלא יציץ ויראה, ומלמטה כדי שלא יעמוד ויראה, ומכנגדן כדי שלא יאפיל: 
ואמרינן התם, דמן הצד ומרוח אחת טפח. כלומר מי שהיתה לו חלון בכותלו ובא חבירו לבנות כותל כנגדו, לא ירחיק מן החלון רק טפח, כי כן שיערו חכמים כי בהרחקת טפח בצדו אינו מאפיל. ומיהו צריך לשפע הכותל הבונה בצדו, כדי שלא יעמוד ויציץ, או יגביה הכותל ד"א על החלון כדי שלא יציץ ויראה: ואמרינן, אבל משתי רוחות ארבע אמות. ויש מפרשים כי מכל אחד (מבני) [משני] הצדדין צריך להרחיק ד"א, וכן נראה מדברי רבינו חננאל ז"ל. וי"מ שאין להרחיק בין שני הכותלים אלא ד"א. וכתב הר"ם ז"ל בפרק ז' דשכנים וזה לשונו, בנה שני כותלים משני צדדין של חלון צריך להיות ביניהם רוחב ארבע אמות והחלון באמצע הארבע. ולא יסכך על גביהן אא"כ הרחיק הסיכוך מן הכותל שיש בו החלון ארבע אמות, כדי שלא יאפיל עליו. לפיכך מי שבא לפתוח חלון לחצר חבירו, בין חלון גדולה בין חלון קטנה בין למטה בין למעלה, בעל החצר מעכב עליו. שהרי אומר תזיק לי בראייה. ואף על פי שהיא גבוהה תעלה בסולם ותראה ע"כ: ומי שהיה  חלון בכותלו ונפל, כבר הוחזק. החזיק בשעבוד ד"א של חבירו שירחיק ממנו גם לחלון שיחזיר שם. כן כתב רבינו הרשב"א ז"ל: 
ואמרו המפרשים שהפותח חלון על חורבתו של חבירו, אף על פי שעכשיו אינו מזיק, כיון דאילו בא לבנות נמצא מזיק, [וסתם חורבות] עשויות ליבנות. הילכך מוחה בידו מיד. וכן השיב הראב"ד ז"ל בתשובה. וה"ה לפותח על גגין שלנו המכוסים ברעפים, דילמא למחר הוא עושה אותו גג הראוי לתשמיש א"נ בית, ונמצא מזיקו. א"כ מעכשיו מוחה בידו. ואם אינו מוחה עלתה לו חזקה. ואפשר לחלון שיש בו היזק ראיה לעולם אין לו חזקה, דסתם חורבות עשויות ליבנות. ולכשיבנה גיריה נינהו וצריך לסלקה. ויש מי (שהחזיק) [שחולק] ואומר שהטעם שיכול למחות מהשתא, משום דאמר ליה לא בעינא למיהוי עמך בדינא ודיינא. וכן כתב רבינו בפרק לא יחפור. ובתשובה כתב על ראובן שרצה לפתוח חלון בצד חבירו במקום שאינו מזיקו עכשיו והלה טוען שהוא יבנה בשלו היום ומחר וראובן יזיק לו באותה ראיה. וכתב דיכול לעכב, דלא בעי למיקם עליה למחר בדינא ודיינא לכשיבא לבנות מאלו הטעמים הכתובים בפרק לא יחפור. וכתב עוד ואפילו רוצה לכתוב לו שטר הודאה בכך אין שומעין לו, דנמצא זה צריך לשמור שטרו מן העכברים. ולא אמרו כותבין שובר אלא מפני דעבד לוה לאיש מלוה ומשום שלא יאכל הלה וחדי. הא לאו הכי לא: 

ב) והיכא שיש שני בתים בשני צדי ר"ה ודרך הרבים עוברת באמצע ואינו רחב ד"א, והגביה האחד ביתו עד שמאפילו לבית חבירו שבצד האחר, כתב רבינו הרשב"א ז"ל בתשובה וזה לשונו, תחלת כל הדברים אני צריך להקדים הקדמה, כדי שלא תסתבך מחשבת שום חולק על מה שאני כותב לכם בעיקר הדין. והוא שכבר ידוע שאין כל אדם רשאי לשעבד במעשיו קרקעות חבירו (ו)שלא מדעת חבירו. שאם יוציא זיזין או מרזב או מזחילה או שפתח חלון על חצר חבירו שלא עשה ולא כלום ויכול למחות בידו. ואפילו לא מיחה והחזיק שלש שנים אין לו חזקה כל שאין בא מחמת טענה, וכדעת רבותי. והוא העיקר: ופעמים שהוא משעבד קרקעו במעשיו ואין חבירו יכול לעכב על ידו. כיצד הבית והעליה של שנים, וקדם בעל העליה ועשה אוצר בעלייתו, אין בעל הבית רשאי לפתוח תחתיו חנות של נחתומין ולא לעשות אותו רפת בקר. נמצא שבקדימתו נשתעבד ביתו: ולפיכך צריכין אנו לידע ההפרש שיש בין שנים אלו. והוא, שכל מזיק את חבירו במעשיו או שמוציא זיז וכיוצא בו בקרקע של חבירו, בדין הוא באמת שיאמר לו "לא כל כמינך שתשתמש בקרקעי ולא שתזיקני בגירי דידך", או אפילו בלא גירי, למר כדאית ליה ולמר כדאית ליה. והיינו זיזין ומרזב וכיוצא בו. אבל כשאינו מזיקו כלל ולא משתמש בשלו כלום, כל מה שהוא רוצה לעשות בשלו עושה, והיינו קדימת אוצר וכיוצא בו. לפי שיכול לומר "אוצרי בשלי הוא ואין אוצרי מזיקך. ומה שאתה צריך להרחיק חנות של נחתומין מתחת אוצרי לא מחמת שנשתעבד שלך לשלי אלא שאינך רשאי להזיקני". וכן כשקדם החנות או הרפת לאוצר אין יכול בעל העלייה לעכב על ידו כדי שלא יפסיד עליו עלייתו שלא לעשות בה אוצר. לפי שזה "אומר בשלי אני עושה ועכשיו איני מזיקך בכלום. ואם אתה חושש לנזקך הרחק עצמך שלא תעשה אוצר בעליתך". ואלו דברים ברורים הם: 
ואם כן יש כאן מקום שאלה. אחר שהדבר כן, מי שקדם ופתח חלונותיו לחצר חבירו למעלה מארבע אמות ולהכניס אורה וקדם וזכה בעל כרחו של חבירו, וצריך חבירו להרחיק ממנו ארבע אמות שהרי אינו מזיקו בפתיחת חלונותיו שלמעלה מארבע אמות. וכשבא זה לבנות כנגדו הוא חייב להרחיק כדי שלא יאפיל עליו ויזיקנו. וכדרך שאמרו באוצר ורפת בקר וחנות של נחתומין. וזה אינו כן ותשובת הענין זה, מפני שחלון זה לוקח מאויר חצירו ומשתמש ולא מיחה חבירו אם אינו מזיקו בהיזק ראיה, כגון שהוא פתוח לבקעה, או שהוא למעלה מד"א. כתב הראב"ד ז"ל שאם שתק לו שלשים יום אינו יכול לכופו לסותמו, אלא שאם בא לבנות כנגדו אינו צריך להתרחק ממנו. וכן דעת הר"ם ז"ל, והוא דרך הגאונים ז"ל, שכל שאינו מחסרו קרקע אינו צריך טענה אא"כ החזיק מתורת סבלנות. אבל לפי מה שנכתוב בע"ה שאין חזקה מטעם סבלנות אלא אם בא בטענה, כאן וכאן מונעו, ואם פתחו מזקקו לסותמו. ושלשים יום אינו מעלה ואינו מוריד. והר"ם ז"ל כתב בפרק שביעי דשכנים, הרי שפתח חלון לחצר חבירו ומחל, או שגלה דעתו שהניחו, כגון שבא וסייע עמו, או שידע הנזק ולא ערער. הרי זה החזיק בחלון, ואינו יכול אחר כך לערער עליו ולסתום ע"כ. וכשיש בו היזק ראיה כבר כתבתי למעלה בפ"א דעתי: 
גרסינן התם בפרק חזקת הבתים, אמר שמואל ולאורה אפילו כל שהו הוי חזקה. פירוש כל שהו, אפילו טפח. וכתב רבינו הרשב"א ז"ל ועשוי לאורה, כגון שהוא צר מבחוץ ורחב מבפנים. וכשיש בו מלבן, הא אין לו מלבן אינו אלא כחור שאכלתו מלחת או שחררוהו עכברים. והרמב"ם ז"ל כתב העשוי לאורה, שאין עליו תקרה (לא) [אלא] גלוי הוא לשמש. ורבינו חננאל ז"ל פירש שהוא עשוי להכנס ממנו אור במקום אפל. ורבינו שמואל פירש, היינו שאין לו אורה ממקום אחר אלא מכאן: ורבינו הרשב"א ז"ל כתב בתשובה, כל שניכר לבית דין שנפתח לאורה יש לו חזקה, בין אין לו פצימין בין יש לו. ודברים כאלו ניתנו לראיית בית דין. לפי שיש חלון שחררוהו עכברים ויש שאכלתו מלחת ויש שנעשה מחמת הבנין כחורין הללו שמניחין בכותלים בשעת הבנין להכניס שם ראשי קורות. ועל כן הוא תלוי בראיית בית דין. וב"ד ירא אלהים יצו את כולם: וחלון העשוי לאורה, כל שהוא למעלה מארבע אמות אין לו חזקה. וכתב רבינו הרשב"א ז"ל וראיתי בכל אלה המקומות דכל שהוא עשוי לאורה נוהגין שיש לו חזקה אפילו למעלה מארבע אמות. וזה המנהג על פי רבינו תם: וכבר כתבתי למעלה כי הסותם חלונו של חבירו ושותק, לאלתר הוי חזקה, שאין [אדם] עשוי שסותמין אורו בפניו ושותק. ודיני חלון כתבן הרמב"ם ז"ל בפ"ז דשכנים: 
מי שהיה לו כותל על חצר חבירו והיו בו חלונות שבהן מאיר ביתו, ואלו החלונות היו למטה מארבע אמות, ובא בעל החצר לבנות כנגד החלונות ומאפיל עליו, ואמר לו "אני אפתח לו אחרות למעלה ולא אאפיל". וטוען בעל החלונות "בעת שתפתח חלונות אחרים תרעיד את הכותל ותקלקל אותו". הדין עם בעל החלונות. ואם בעל החצר אמר "אני אסתור כל הכותל ואבנה אותו חדש ואעשה החלונות למעלה". וטוען בעל החלונות "אין לי מקום לדור", הדין עמו. ועם טען בעל החצר "אני אשכור לך בית שתדור בו" וטען בעל החלונות "אין רצוני לטרוח ממקום למקום" הדין עמו: ואמרינן בגמרא ואפילו המקום שהחלונות בו אינו דר בו רק בתבן ועצים, דינא קאמר שאינו רוצה לטרוח. כדאמרינן פ"ק דב"ב גבי ההוא גברא דהוה בני אשיתא וכו': וכתב הר"ם ז"ל לפיכך אם לא היה שם טורח כלל אינו יכול לעכב עליו, וכופין אותו שיהיה חבירו סותם חלון זה שלמטה, ועושה לו חלון מלמעלה. שזו מדת סדום, דאין חבירו מפסידו. וכל דבר שזה נהנה וזה אינו חסר כלום כופין עליו ע"כ. ודיקא בלשונו ז"ל, שכתב "ואינו חסר כלום". הא אם חסר כלום, אפילו דבר מועט, אין כופין עליו, כי יש בדעות בני אדם שאינם חפצים לחסר דבר, ואין בזה כפייה: אבל בעל החלון שרצה לבנות ולשנות ממקום חלונו בין מלמעלה בין מלמטה, אפילו היתה גדולה ואמר אפתח אחרת קטנה ואסתום זו, בעל החצר מעכב עליו. וכן אינו יכול להרחיב בחלון כל שהו ע"כ: וכבר כתבתיו למעלה: 
וגרסינן בפ"ק, הני בי תרי אחי דפלגו, חד מטייה אספלידא, וחד מטייה תרביצא. פירוש לאחד הגיעה אכסדרה ולאחד הגיעה חצר מקום אורה, והוא מקום שבני אדם מתענגין בו. ובא בעל התרבץ והיה בונה כותל לפני האכסדרה. ואמר לו בעל האכסדרה כי היה מאפיל עליו. ואמר ליה קא בעינא למבני ובדידי קא בנינא. ואמר רב חמא דדינא קאמר ליה. ואסיקנא דהדין עמו ויבנה. והטעם, כי מתחלה שמו מדעתם הבנין והעצים זה כנגד זה. אבל מן האויר לא שמו כלל, כדאמרינן דעלו באשייתא והורדי ולא עלו באוירא, דנמצא מה שהגיע לזה שלו, וכן לאחר. והיינו כשאומדין כמה בנוי שוה יותר מן הפנוי כך וכך, ולא עלו באויר. אבל אם אמדו סתם כמה שוה חלק זה על חלק זה כך וכך, הכל בכלל העלוי ואפילו האויר. ואחר דעלו אהדדי ואפילו האויר אין לו להאפיל עליו, שכבר שמו האויר והשוו החלקים. ואמרינן בגמרא, ואף על גב דלא שמו האויר לימא ליה בעל האכסדרה  דאירנא ביה כדדרו אבהתי. ואמרינן נהרדעי לטעמייהו דאמרי האחין שחלקו אין להם חלונות, כלומר דין הרחקת חלונות וכו'. הביאו הר"ם דין [זה] בפ"ז דשכנים: 

ג) תנן התם פרק חזקת הבתים, הזיז, עד טפח יש לו חזקה ויכול למחות, פחות מטפח אין לו חזקה ואינו יכול למחות. פירוש מי שיש לו כותל סמוך לחצר חבירו, ורצה בעל החצר להוציא זיז על אויר החצר, בעל החצר מעכב עליו, שהרי מזיקו בראייה בעת שתולה בזיז ומשתמש בו. ואם הזיז הוא טפח והוציאו ולא מיחה בו בעל החצר מיד, החזיק בו בעל הזיז, והחזיק באויר החצר כנגדו. והילכך אם רצה בעל החצר לבנות תחת הזיז [ולבטל תשמישו, בעל הזיז] מעכב עליו. אבל אם בזיז פחות מטפח לא החזיק באויר החצר, ובכל עת שירצה בעל החצר לבנות תחתיו ולבטל תשמישו של זיז, אין בעל הזיז יכול לעכב עליו: וא"ר אסי א"ר (יוחנן) מני החזיק בטפח החזיק בארבעה. ופירשה אביי, שאם היה הזיז שהוציא רחבו טפח ומשוך באויר של חצירו ארבעה טפחים ולא מיחה, החזיק בארבעה על ארבעה. ואם רצה להרחיב את הזיז עד שיעשה ארבעה על ארבעה טפחים ה"ז מרחיב, ואין בעל החצר יכול לבנות באויר חצירו כלל תחת הזיז כולו, אלא אם הניח לו תחתיו גובה אויר ארבעה טפחים, כדי שישתמש בזיז: והא דאמרינן פחות מטפח אין חזקה ואינו יכול למחות, היינו בעל הזיז אינו יכול למחות בבעל החצר, ובעל החצר יבנה כל זמן שירצה לבנות. אבל בעל החצר יכול למחות בבעל הזיז שלא יתלה בו, דזימנין דבעית שלא יפול ויציץ לחצירו. והלכתא כותיה דרב הונא, דסבירא ליה הכין. והר"ם כתבו בפ"ח דשכנים: 
תנן התם פרק חזקת הבתים, סולם המצרי אין לו חזקה ולצורי יש לו חזקה. ופירשו דבי ר' ינאי דסולם המצרי הוא כל שאין לו ארבעה חווקין, שהם כבשים. ועל זה כתב הר"ם ז"ל פ"ח דשכנים העמיד סולם שיש לו ארבעה חווקין או יותר (ו)אם בא לבנות ולבטלו, בעל הסולם מעכב עליו כדי שירחיק כשיעור, שהרי מחל לו להעמיד סולם גדול. לפיכך כשיבוא בעל הגג להעמיד סולם גדול, בעל החצר יכול למחות, כדי שלא יחזיק עליו. אבל אם העמיד סולם קטן אינו יכול למחות ולמונעו, שהרי אומר לו אין עליך בזה הפסד כל זמן שתרצה תבטלנו ע"כ: וסולם קטן שהוא פחות מארבעה חווקין, דאמרינן דאין לו חזקה, מתוך שהוא קל ויכול לבטלו בעל החצר, דווקא כשאינו קבוע, אבל אם קבעו בעל הגג יש לו חזקה. דמדקבעו ולא מיחה החזיק. ובתוספתא פרק הבית והעליה שנינו, אם קבעו, אפילו במסמר הויא חזקה. אבל בסולם שיש בו ארבעה חווקין או יותר, גדול הוא, ואף על  פי שאינו קבוע במסמר, כובדו קובעו. כן כתב רבינו הרשב"א ז"ל: 
תנן התם בפרק חזקת הבתים, המרזב אין לו חזקה ויש למקומו חזקה. ופירשה רב יהודה משמיה דשמואל, ור' חנינא, ור' ירמיה, דשמואל פירש אין לו חזקה מרוח אחת ויש למקומו חזקה משתי רוחות, כמו שנפרש. ור' חנינא פירש המרזב אין לו חזקה, שאם היה ארוך מקצרו. ויש למקומו חזקה, שאם בא לעוקרו אינו עוקרו. ור' ירמיה בר אבא פירש המרזב אין חזקה, שאם רצה לבנות תחתיו בונה. ויש למקומו חזקה, שאם בא לעוקרו אינו עוקרו. ורי"ף הביא את כולם, ולא פסק כאחד מהם. ופירש רבינו הרשב"א ז"ל כי דעת הרי"ף דלא פליגי אהדדי, אלא דמר אמר חדא ומר אמר חדא ולא פליגי. כי שמואל אמר אין לו חזקה מרוח אחת, כלומר כי ברוח אחת אם רצה בעל הצינור לעוקרו מצד זה ולהחזירו לצד זה מחזירו. ואין בזה חזקה לבעל החצר לומר שיהא בצד זה דוקא. ולקמן אמרינן והוא שאינו מוסיף בו היזק. אבל אם [בא] בעל הצינור לשנותו מרוח זה לרוח זה יש לו חזקה, ולא יניחנו בעל החצר. ור' חנינא פירש אין לו חזקה, שאם היה ארוך מקצרו, כלומר אם רצה בעל הצנור לקצרו מקצרו ואין בעל החצר מעכבו, אבל אם בא בעל הצינור לעוקרו מעכבו בעל החצר, שהרי החזיק במים, שהרי (נותק) [נוטף] לו מימיו. ור' ירמיה [סבר] שאין לו חזקה לבעל הצינור קאמר, לענין שאם בא בעל החצר לבנות תחתיו בונה, הואיל ומקבל מימיו. ויש למקומו חזקה, שאם בא בעל החצר לעוקרו אינו עוקרו. וקיימא לן ככולהו: 
ועל זה כתב הרמב"ם ז"ל פ"ח, הרוצה להוציא צינור על חצר חבירו כדי שיקלח שם המים או שעשה מזחילה על כותלו כדי שיהיו המים נזחלין ויורדין לחצר חבירו, בעלי החצר מעכבין עליו. ואם לא מיחו בצינור החזיק בו. רצה בעל הגג לסתום הצינור, בעל החצר מעכב עליו. שכשם שהחזיק בעל הגג לשפוך מימיו לחצר, כך החזיק בעל החצר שיהיו מימי גגו של חבירו באין אצלו. רצה בעל הצינור לעוקרו מצד זה ולהחזירו לצד אחר, או שהיה ארוך ורצה לקצרו, אין בעל החצר יכול לעכב עליו, שלא החזיק אלא במימי הגג, והרי הן באין לו מכל מקום. וכן אם רצה בעל החצר לבנות תחת הצנור אין בעל הגג יכול לעכב עליו, שאין הצינור עשוי לתשמיש כזיז כדי שיחזיק באויר חצר, שאינו אלא לקלוח המים ע"כ: וגרסינן בפרק ח"ה אמר רב יהודה אמר שמואל צנור המקלח מים לחצר חבירו ובא בעל הגג לסותמו, בעל חצר מעכב עליו דא"ל כי היכי דלדידך קני לך חצר דידי למשדא ביה מיא לדידי קני לי מיא דאגרך: 
וגרסינן בפ"ק בלשון אחרון, אחזיק לנטפי אחזיק לשופכי לשופכי אחזיק לנטפי אבל לצריפא לא אחזיק. ופירש רב יוסף דאפילו לצריפא דאורבנא והלכתא כותיה. ופירושה מי שהוריד מי גגו על חצר חבירו ולא מיחה בו והחזיק בדבר, אם היו המים מנטפין ורצה לקבצן למקום אחד ולעשותן צנור עושה. וכן אם היו צנור ממקום אחד וחלקן על רוחב הכותל והחזירן נוטפין עושה. ואפילו לבנות על גגו כמין צריף שהוא מקום מדרון, עד שירדו המים מהרה לחצר חבירו, בונה. שהרי הוחזקו מימיו של זה לירד לחצר. כן דרך הר"ם ז"ל פ"ח דשכנים. ומיהו מי שבא להגביה שופכין כדי שיהיו יורדין יותר ממקום גבוה, שזה ודאי מוסיף בהיזק, אין שומעין לו. ותדע, שהרי כל אלו שאמרנו דאחזיק לנטפי אחזיק לשופכי, היינו משום שאינו מתרבה לו לבעל החצר היזק בכך. אבל להוסיף לו היזק אין שומעין לו. תדע דהא רב נחמן סבר דאחזיק לנטפי אחזיק לשופכי אבל לצריפא דאורבני לא מאי שנא אלא דקסבר דלצריפא דאורבני מיתוסיף בו היזק. ורב יוסף סבר דאפילו בצריפא דאורבני לא מתוסף בו היזק: והילכך כל זמן שיראה ב"ד שהוא מוסיף היזק אין שומעין לו. כ"כ רבינו הרשב"א ז"ל (בתשובה): 
גרסינן בפ"ק, אחזיק להורדי אחזיק לכשורי. כרב יוסף דאמר הכי והילכתא כותיה. ודעת הרמב"ם ז"ל כותל הידוע לשותפין, זה משתמש בצדו ומכניס קורותיו וזה בצדו ומכניס קורותיו. ואם היה הכותל של ראובן לבדו אין שמעון יכול להשתמש בו. וקאמר רב יוסף שאם חפר שמעון בכותל זה והכניס בו קורה אחת ושתק ראובן ולא מיחה, החזיק במקום הקורה. אפילו היתה קטנה ורצה שמעון להחליפה בקורה גדולה ועבה מחליף. ולדרך זו מפרש דלאו למימרא דישים עבה, דהא אמרינן בפרק העליה שאם בא לשנות להכביד יותר דאין שומעין לו. על כן מפרשין [אנחנו] שאם החזיק בשנים והם דקים שיכול להחליף בהם קורה אחת עבה שהיא כשנים: וגרסינן התם, האי כשורה דמטללתא עד תלתין יומין לא הויא חזקה בתר תלתין יומין הויא חזקה. ור"ם ז"ל כתב זה פ"ח דשכנים, ולומר דהויא חזקה כשאר חזקות דמחלי. ואמרינן ואי חבריה בטינא לאלתר הויא חזקה. ורבו הסברות בהא מילתא דסוכה ואין צורך לכותבם: 

ד) תנן התם במציעא פרק הבית והעליה, הבית והעליה של שנים שנפלו, שניהם חולקין בעצים ובאבנים ובעפר. ופירש רש"י ז"ל אף על פי שהאחד גבוה מחבירו, ואבניו ועציו ועפרו מרובין משל חבירו [חולקין], לפי שאין ניכר (אלו) [איזה] האבנים של עליון (ואלו) [ואיזה] האבנים של תחתון. וגם הרמב"ם ז"ל בפ"ד דשכנים תפס לו לשון המשנה ולא חלק בענין. אבל זה תימה, וכי מפני שאין ניכר מי מהן משל מי יחלקו בשוה. אלא מתניתין בשוין. והכי תניא בתוספתא בד"א בזמן שהיו שניהן שוין אבל אם היה אחד גדול ואחד קטן זה נוטל לפי שלו וזה נוטל לפי שלו: והיכא שנשתברו האבנים, רואין אלו האבנים ראויות להשתבר, אם מהעליונה או מהתחתונה. ויודע זה מדרך הנפילה, כדאמרינן אי בחבטא נפל עילייתא מתברא, אי בחבסא תתייתא מתברא. כלומר אי נפל העליון על התחתון והרסו, התחתון נשבר, ואי נשמט התחתון ונפל העליון ונהרס, העליון נשבר. ואם אינן יודעין, כגון דפנינהו בני ר"ה והלכו להם, או קרובים או נשים, ואף על פי שנמצאו ברשות האחד, אין לו חזקה, וחולקין, כדאיתא התם בהאי פרקא.  ואם האחד מכיר מקצת אבניו ועציו, נוטלן ועולות מן המנין של שלימות, כלומר שנוטל השני כנגד אלו מן השלימות, ולומר דהואיל ומכיר אלו שהם רחבות נוטלן בחלקו: 
והתם תנן, הבית והעליה של שנים שנפלו, ואמר בעל העליה לבעל הבית לבנות והוא אינו רוצה לבנות, הרי בעל העלייה בונה את הבית כשהיה ויושב ודר בתוכו עד שיתן כל יציאותיו. והכי סתמא דמתניתין. וכ"כ הרמב"ם ז"ל פ"ד דשכנים: ויש לשאול למה לא יכוף בעל העלייה לבעל הבית לבנות על ידי ב"ד. ובירושלמי אוקמה כשאין בעל הבית נמצא בעיר. אבל דעת רבינו הרשב"א ז"ל דאי משום הא, הא קיימא לן בפרק הכותב כרבא דנפרעין שלא בפניו, שלא יהא כל אחד נוטל מעותיו של חבירו והולך לו. אלא הטעם בכאן, מפני שלא נשתעבד לבעל העלייה נכסי בעל הבית, אלא גוף הבית נשתעבד לו. דא"ל בעל העלייה לבעל הבית "כשם שאני מעמידך בבית העמידני בעלייה". שעל מנת כן היתה החלוקה מן הסתם. ויורד למטה ודר עמו כל [זמן] שהבית קיים. וכשנפלו שניהם ה"ז בונה בית שנשתעבד לו, שהוא לבדו (ו)נשתעבד לו. והיכא שנפלו הבית והעלייה ואין לזה ולזה במה לבנות, מוכרין הקרקע, ונוטל בעל העלייה שליש ובעל הבית שני שלישים. כר' נתן דקאמר הכין בהאי פירקא: 
והיכא שרצה בעל הבית לבנות, לא ישנה הבנין, רק אם (שיה) [שינה] לחזק הבנין. וכן בעל העלייה, כדאיתא התם בפרק הבית והעלייה, כיצד רצה לבנות התחתון וחיזק הכותלים והרבה ברוחבן שומעין לו. רצה למעט ברוחבן או לפחות מחזוקם, כגון שהיו אבנים ומחזירן לבנים וכיוצא בהן, אין שומעין לו. בא לשנות התקרה שעליו מהלך העליון, אם שינה לחוזק, כגון קורות כבדים, שומעין לו. פחות ממה שהיו אין שומעין לו. וכן הרבה חלונות בכותל, שמחליש הכותל או שהוסיף בגובה הכותל אין שומעין לו. מיעט בחלונות הכותל או מיעט בגובה הבית שומעין לו. וכן העלייה בונה עלייתו כשהיתה. ואם בא לשנות להרחיב כותל העלייה אין שומעין לו, שהוא מכביד על כותלי התחתון. אבל להקל שומעין לו. וכן בקורות שבתקרה שעל העלייה אם שינה אותם, לקלים שומעין לו, לכבדים אין שומעין לו. וכן בחלונות, הרבה בהן שומעין לו וכן כשמיעט בגובה העלייה. אבל אם מיעט בחלונות או שהרבה בגובהה אין שומעין לו: 
גרסינן בפרק הבית והעלייה, הנהו בי תרי דהוו דיירי חד עילאי וחד תתאה [איפחית מעזיבה], כי משי עליון מיא אזלי ומזקי ליה לתחתון. פירוש כשהיה העליון נוטל ידיו היו המים יורדין על התחתון. ואסיקנא דתחתון מתקן, כרבי יוסי דאמר דתחתון נותן את התקרה והעליון נותן המעזיבה. וצריך התחתון להרחיק עצמו מן הנזק או יתקן. ואסיקנא נמי התם, דדין זה כשיש מעזיבה שהמים כלין בה בעת השפיכה, אבל היכא דליכא מעזיבה אלא מיא דנפלין, מיד יורדין למטה דהוו גירי. ועליון מתקן. כרבי יוסי דאמר תחתון נותן את התקרה ועליון נותן את המעזיבה. והר"ם ז"ל כתבו פרק עשירי דשכנים: 
תנן התם פרק הבית והעליה, נפחתה העלייה ואין בעל הבית רוצה לתקן, הרי בעל העלייה יורד למטה עד שיתקן לו העלייה רבי יוסי אומר התחתון נותן את התקרה והעליון נותן את המעזיבה. ואמרינן כמה נפחתה, ופירש שמואל בארבעה, דאין אדם דר חציו למעלה וחציו למטה, והלכתא כותיה. ורש"י ורי"ף ז"ל אוקמוה האי מתניתין בשוכר ומשכיר בלחוד: וכבר כתבתי זה גבי שכירות בשער הרביעי דרך שני: 
תנן התם בפרק הבית והעלייה, וכן בית הבד שהוא בנוי בסלע וגנת אחר על גביו ונפחת, הרי בעל הגנה יורד וזורע למטה עד שיעשה לבית הבד כיפין. ושם, הכותל והאילן שנפלו לר"ה והזיקו פטור מלשלם. נתנו לו זמן לסתור את הכותל ולקוץ את האילן ונפלו, בתוך הזמן פטור, לאחר זמן חייב. וכמה זמן ב"ד שלשים יום. וכי אמרינן דנפלו לר"ה פטורין, דוקא כשבנאו כראוי. אבל אם בנאו שלא כראוי חייב. והכי איתא בתוספתא: 

צרור הכסף הארוך הדרך השלישי שער ה 
================================= 
א) תנן התם בבבא בתרא פרק שני, לא יחפור אדם בור סמוך לבורו של חבירו, ולא שיח ולא מערה ולא אמת המים ולא נברכת הכובסים, אא"כ הרחיק מכותלו של חבירו שלשה טפחים וסד בסיד. ופרישנא למתניתין הכי, לא יחפור אדם בורו סמוך לכותלו של חבירו אא"כ הרחיק מכותל בורו של חבירו ג"ט. וכותל בורו של חבירו הוא ג"ט, כי גם הראשון הרחיק עצמו ג"ט. ונמצא [כי] זה האחרון הרחיק מחלל בורו של חבירו ששה טפחים. וגם כן [יתר] על ההרחקה צריך זה לסוד בסיד לכותל בור זה או שאר השנויים במשנה, כדי שלא יבליעו המים ויזיקו כותל חבירו. ועיקר הנזק הוא בעבור לחות המים. דאי בור זה הוא רק ואין בו מים, ואין הנזק אלא משום חפירה, דכל (מידא ומידא) [מרא ומרא] קא מרפי לארעא כד קא מחי לא [צריך] להרחיק כל כך. כן דעת התוספות: ונברכת הכובסין דקתני, דוקא בריכת מים שהכובס משרה בה הבגדים, אבל אבן שהכובס מכה עליה הבגדים כדי שיתלבנו צריך להרחיק אותה ארבע אמות מכותלו של חבירו, שבשעה שהכובס מכה עליה הבגדים המים ניתזין ומזיקין הכותל: 
איתמר, הבא לסמוך בצד המצר, כלומר מי שבא לחפור בור בשדהו סמוך למצר חבירו, רבא אמר אינו סומך. ואמרינן דבשדה חבירו [אשר] אינו עשוי לבורות סומך, ואינו יכול למחות בידו. ואם ימלך חבירו לחפור בור בצדו, צריך להרחיק מכותל הבור ג"ט. ואם היתה שדה חבירו עשויה לבורות אינו סומך, כרבא דהלכתא כותיה, עד שירחיק מן המצר ג"ט ויחפור, וכשיבא חבירו לחפור ירחיק גם הוא ג"ט בתוך שדהו ויחפור: תניא, לא ישתין אדם מים בצד כותלו של חבירו אא"כ הרחיק ממנו ג"ט. בד"א בכותל לבנים, אבל בכותל אבנים בכדי שלא יזיק. וכמה טפח. ושל צונמא מותרין וא"צ שום הרחקה. וזה דוקא במי רגלים, אבל בשאר נזקים, כגון זרעים ומחרישה, אפילו בכותל אבנים דינם בג"ט. כן דעת ה"ר יונה ז"ל: 
מרחיקין את הגפת ואת הזפת ואת הזבל ואת המלח ואת הסיד ואת הסלעים מכותלו של חבירו ג"ט או סד בסיד. באחת מהן די בהרחקה ג"ט או סד בסיד: מרחיקין את הזרעים ואת המחרישה ואת מי רגלים שלשה טפחים. פירוש היא הגומא שמתקבצים בה מי רגלים. מרחיקין את הריחיים ג"ט מן השכב שהן ארבעה מן הרכב. השכב היא התחתונה, שהן ארבעה מן העליונה. והטעם משום טריא. פירוש כדי שלא יניד אותו הכותל, או משום הקול. כתב הר"ם בפ"ט דשכנים, כדי שלא יניד אותו (אכ) [או כדי] שלא יבהלנו בקול הריחים: ומרחיקין התנור שלשה מן הכליא שהן ארבעה מן השפה. פירוש כלייא, בטנו של תנור. שכנגד בטנו של תנור הוא מרחיב יותר מן השפה. ובלשון יון קורין לבטן כלייא. ובירושלמי [מפרש] דמן השפה דאמרינן, היינו השפה פנימית. ממנה ולחוץ. כרבנן דאמרי הכי. והלכתא כותייהו. והילכך עובי כותל התנור מכלל שיעור השלשה טפחים: וכתב רבינו חננאל ז"ל דלענין חפירת בור בלבד הוא דקיימא לן כרבא דהבא לסמוך בצד המצר, דלא יסמוך. כמו שכתבתי למעלה מטעם דכל מרא דקא מחי מרפי לקרקע חבירו. אבל בגפת וזבל וסיד וסלעים וזרעים ומחרישה יכול לסמוך כ"ז שאין שם כותל. והר"ר יונה ז"ל נתן טעם לדבריו, דהואיל ובשעה שהוא מניח שם הגפת לא הוי גירי, דהא אכתי ליתיה לניזק דאין שם כותל, ובשעתא דאיתיה לניזק דהיינו הכותל כבר כלו מעשיו וליכא גירי. ורבינו ז"ל נתן טעם לדבריו, דהואיל ובשעה שהוא מניח שם הגפת לא הוי גירי, דהא אכתי ליתיה לניזק דאין שם כותל, ובשעתא דאיתיה לניזק דהיינו הכותל כבר כלו מעשיו וליכא גירי. ורבינו ז"ל סובר בגפת וסיד וכל שיש בו היזק גירי, אף על פי שקדם וסמך, כל שבא  חבירו לבנות כותל כופה אותו ומסלקן, שאין דין קדימה לנזקי דגירי, אלא אם כן החזיק שלש שנים ובא מחמת טענה. הא מדין קדימה לא. כל שכן דאם סילק את הראשונים, דאין מחדש שם את האחרונים: 
תנן בפרק לא יחפור, בית ועליה לשנים לא יעשה אדם תנור בתוך הבית אא"כ יש לו על גביו גובה ארבע אמות. היה מעמידו בעליה עד שיהיה תחתיו מעזיבה ג"ט. ובכירה טפח. ואם הזיק משלם מה שהוזק. ובכירה לא נאמר בה שיעור למעלה כמו שנתן בתנור. ולמעלה נמי טפח הוא, דהואיל ואין פתחה למעלה אלא מן הצד, ונקבים נקבים קטנים בלבד הוא שיש לה על גבה, ואין שלהבת יוצאת מהם, לפיכך למעלה כלמטה. כן כתב רבינו הרשב"א ז"ל: ועוד כתב, כי בתנורים שלנו שפתחן מן הצד, אם היה מעמידו בבית אין צריך שיהיו על גביו ארבע אמות. שלא אמרו ארבע אמות אלא בשלהן שפתחן למעלה, ומשום שלהבת העולה, שמא תאחוז בתקרה. אבל בתנורים שלנו שפתחן מן הצד, למעלה כלמטה שלשה טפחים. ושל נחתומין ארבעה טפחים: וכל השיעורים האלו הא קאמר תנא קמא, דאם הזיק, אפילו הרחיק אלו השיעורים, משלם מה שהזיק. ולית הלכתא כר' שמעון דפטר. והטעם, הואיל והוא מדליק תדיר אף על פי שהרחיק כשיעור צריך ליתן דעתו (בלא) [בכל] עת. ואם לא  עשה והזיק חייב: 
תנן התם בפרק לא יחפור, לא יפתח אדם חנות של נחתומין ושל צבעים תחת אוצרו של חבירו, ולא רפת בקר. והטעם מפני החמימות, שמפסיד פירות האוצר. וכן אספסתא וכיוצא [בו] מדברים שעולה מהן הבל. ואם המקום הוא מקום שאין החום מפסידו, הרי זה עושה בחנותו כל מלאכת אש. כגון בארץ ישראל אם הוא אוצר יין שאין החום מפסידו עושה. אבל לא יעשה רפת בקר, מפני שמפסיד ריח היין. ואפילו היה לו חנות של נחתומין או של צבעים בבית אחר הסמוך לבית שתחת האוצר לא יפתחנו, מפני שההבל עובר מזה לזה שתחת האוצר ומפסיד האוצר. ואמרינן התם, אם היתה רפת בקר קודמת לאוצר מותר, כלומר אם הוחזקה החנות בתחילה לרפת או לנחתום וכיוצא בו, ואחר כך רצה בעל העליה לעשות עלייתו אוצר, אינו יכול למחות בידו. ואמרינן דכיבד וריבץ לאוצר כלומר אם קדם בעל העליה קודם שיעשה בעל הבית רפת בקר או תנור ורבץ וכיבד עליתו לאוצר, או שריבה בחלונות שדרכן לעשות רבוי חלונות בעבור האויר שיכנס שם לשמור התבואה מלירקב, או בנה עלייה על גבי החנות והיא מפסקת בין החנות ובין העלייה העליונה העשויה לאוצר, בכל אלו הואיל וקדם בעל העלייה באלו הרי גלה דעתו לאוצר. ואם קדם ועשה תנור או רפת זה התחתון, אף על פי שבעל העלייה לא שם בעלייה פירות, בעל האוצר מעכב עליו: 
מרחיקין את הסולם מן השובך ארבע אמות, כדי שלא תבוא הנמייה בשעה שמניח הסולם ותעלה לשובך ותאכל הגוזלות. ואף על פי שאין כל שעה מצוי זה, הואיל ומתרמי הכי הוי גיריה ולעולם אסור. דכל היכא דאיכא צד גירי מסלקינן ליה, ולא מצי למימר אני אשמור שלא תבא לך היזק כלל מחמתו: ומרחיקין את הכותל מן המזחילה של חבירו ארבע אמות, כדי שיהיה מקום לבעל המזחילה להוסיף לזקוף סולם ולתקן מזחילה שלו, הואיל והחזיק בה: 
תנן התם פרק לא יחפור, מי שהיה כותלו סמוך לכותל חבירו לא יסמוך לו כותל אחר אא"כ הרחיק ד"א, פירוש כגון שהיה כותל ראובן מושך ממזרח למערב כזה: ציור מס' 3 
וכותל שמעון סמוך לו בקרוב ארבע מן הצפון לדרום כמין ג"ם. ובא ראובן לעשות כותל שני כנגד כותל שמעון עד שיעשה השלשה כותלים כמין בי"ת, הרי שמעון מעכב עליו עד שירחיק מכנגדו ד"א, כדי שיהיה המקום שני הכותלים רחב כדי שידושו בו רבים ותחזק הארץ. בד"א בכותל גנה או בכותל חצר בעיר חדשה. אבל בעיר ישנה כבר נתחזקה ובונה כנגדו בלא הרחקה, וכן אם לא היה באורך כותל שמעון זה שבונה כנגדו ארבעה אינו מרחיק אף על פי שמונע הרגל מלהלך שם, שהכותל שהוא פחות מארבע אמות אינו צריך חיזוק הארץ: 
תנן התם פרק לא יחפור, מרחיקין את האילן מן העיר עשרים וחמש אמה, ובחרוב ובשקמה חמשים. והטעם משום נויי העיר. ואם העיר קדמה קוצץ ואינו נותן דמים, הואיל והוא פחות מכשיעור. ואם אילן קדם קוצץ ונותן לו דמים. ספק זה קדם ספק זה קדם קוצץ ונוטל עציו, ואין נותנין לו דמים: מרחיקין גורן קבועה מן העיר חמשים אמה, כדי שלא יוליך הרוח התבן בעת שזורה ויזיק לבני העיר. ולא יעשה אדם גורן קבועה בתוך שלו אא"כ הרחיק חמשים אמה לכל רוח כדי שלא יזיק לנטיעותיו של חבירו. מרחיקין את הנבלות ואת הקברות ואת הבורסקי מן העיר חמשים אמה. ואין עושין בורסקי אלא למזרח העיר. ומרחיקין את המשרה מן הירק של חבירו, שמי המשרה נבלעין בארץ והולכין ומפסידין הירק. וכן מרחיקין כרשינין מן הבצלים של חבירו, שהן מפיגין טעמן. וכן מרחיקין חרדל מן הדבורים ששוכנים בכוורת, שהדבורים אוכלים העלין ומפסידין הדבש. ורבי יוסי מתיר בחרדל. וטעמיה דרבי יוסי סבר דעל הניזק להרחיק את עצמו, ואפילו משרה וירק לא בעו רחוקי. וקיימא לן כרבי יוסי דזה בתוך שלו הוא עושה וזה בתוך שלו הוא עושה. ומיהו [בד"א] שאינו מרחיק המזיק, כשהיה הנזק בא מאיליו אחר שיפסקו מעשיו של מזיק, אבל אם היו מעשיו של זה שעושה ברשותו מזיקין את חבירו בשעת עשייתו הרי זה כמי שמזיק [בידו], ומודה רבי יוסי בגירי. וכתב הר"ם פ"ד דשכנים, הא למה זה דומה למי שעומד ברשותו ויורה חצים לחצר חבירו ואומר ברשותי אני עושה, שמונעין אותו. וכן כל ההרחקות האמורות למעלה בענין זה, אם לא הרחיקם הרי זה כמי שהזיק בחציו. לפיכך צריך שירחיק משרה מן הירק וכרשינין מן הבצלים וחרדל מן הדבורים שלשה טפחים או יתר מעט, כדי שלא יהיה היזק בידים. אבל להרחיק עד שלא יבא הנזק מאיליו אינו צריך ע"כ. ותא חזי כי המשנה לא אמרה שיעור הרחקה למשרה וכרשינין. ור"ם תפס לו שלשה טפחים כפי שאר ההרחקות כגון נברכת הכובסין, וכתב "או יתר מעט כדי שלא יהא היזק בידים". והוא כמ"ש הרי"ף ז"ל. אלא מיהו צריך... אי לארחוקי משרה וירק כי היכי דלא ליהוי גירי: 
מרחיקין את האילן מן הבור עשרים וחמש אמה, ובחרוב ובשקמה חמשים אמה, בין מלמעלה בין מן הצד. אם הבור קדם קוצץ ונותן דמים. ואם האילן קדם לא יקוץ. ספק זה קדם ספק זה קדם לא יקוץ רבי יוסי אומר אף על פי שהבור קדם לא יקוץ שזה חופר בתוך שלו וזה  נוטע בתוך שלו. אמר רב יהודה אמר שמואל הלכה כרבי יוסי. וכ"כ הר"ם ז"ל מי שהיה לו בור בתוך שדהו קרוב לבור חבירו, אין בעל הבור יכול לעכב עליו ולומר לו הרי שרשי האילן נכנסין לבור שלי ומפסידין אותו, שזה נזק הבא מאיליו הוא לאחר זמן, ובעת שנטה אינו מזיק. וכשם שזה חופר בתוך שלו כך [זה] נוטע בתוך שלו. וכן ראובן שחפר בור וירד ומצא ששרשי אילן של שמעון בתוך שדהו קוצץ וחופר העצים שלו. ואם קרוב לאילן של שמעון בתוך שש עשרה אמה השרשים של שמעון וקוצצן ונותנן לו. ואם אינו צריך לחפור בו ויצאו השרשים של שמעון בתוך שדהו הרי זה מעמיק שלשה טפחים כדי שלא יעכב המחרישה. וכל שורש שנמצא בתוך שלשה טפחים קוצצו, ואינו חושש שמא ייבש האילן של חבירו, שזה בתוך שלו הוא חופר: לא יטע אדם אילן סמוך לשדה חבירו אא"כ הרחיק ד"א. והילכך מי שהיתה שדה חבירו נטועה אילנות או גפנים ובא לנטוע בתוך שדהו גפנים בצד גפנים או אילנות בצד אילנות, צריך להרחיק ד"א. בד"א בא"י, אבל בחו"ל מרחיק בין גפנים לגפנים שתי אמות. ובין אילנות לאילנות [או בין גפנים לאילנות מרחיק ד"א בכ"מ]. ובחו"ל נמי במקום שהארץ קשה והמחרישה גדולה בעינן ד"א: 
והיכא שבאו לסמוך בבת אחת כתב ה"ר יונה ז"ל דהוא הדין דבא"י זה מרחיק ד"א וזה מרחיק ד"א, בבבל זה שתים וזה שתים. שהרי כל אחד יכול לזרוע אותן ד"א שהוא מניח. והילכך אם לא יניח זה אלא שתי אמות נמצא מכניס בקר וכליו על גבי תבואתו. ובין אילנות לגפנים כתב ה"ר יונה ז"ל ששיעור ההרחקה לפי מה שעיני הדיין רואות. והיכא דלא ידע דיינא לשיעורי אין לו לחייב את הנוטע להרחיק מן הספק. ומיהו שמונה אמות יש לו לחייבו לפחות, מדקאמרינן הני מילי אילנות לאילנות אבל גפנים לאילנות בעו טפי. ואילנות לאילנות הרחקתם שמונה כדקאמרינן, ואפילו הכי קאמרינן דאילנות לגפנים בעי טפי. וכל זה בארץ ישראל כדקאמרינן: היה גדר בינתים זה סומך לגדר וזה לגדר. אילן הנוטה לתוך שדה חבירו קוצץ מלא מרדע על גבי מחרישה. ובחרוב ובשקמה כל הנוטה, עד שיהא שקול כנגד המצר. דהלכתא כאבא שאול דאמר כל אילן כנגד המשקולת. וכן פסק הרב ר' יהוסף בן מיגש והר"ם בפרק עשירי: 

ב) גרסינן בפרק לא יחפור, פפי יוכנאה עני והעשיר הוה, בני אפדנא הוו הנך עצרי בשיבבותיה דכי דייקי שומשמי הוה ניידא אפדנא. פירוש, בנה בית אחד, והיו בני אדם בשכונתו כשהיו כותשין שומשמין היה מנדנד הבית והיה מזיק, ובא הדין לפני רב אשי. והוצרך לומר כי היה עני מתחלה, לאשמועינן דאע"ג דהחזיקו בהכי שלש שנים, הואיל ולא היה עשיר באותה שעה לא היה מוחה, ומשום הכי אין חזקתן חזקה, הא אם היה עשיר ולא מיחה אפילו קודם שיבנה חזקתן חזקה, דיכול הוא למחות קודם שיבנה כמו שכתבתי למעלה, וכיון דלא מיחה עלתה להן חזקה, דאז לא היה נזקו גדול לשעתו כדי שיאמרו נזקין כאלו (הן) [אין] אדם (מוכרן) [מוחלן] וכקוטרא ובית הכסא דמו. אבל אם לאחר שבנה אפדנא החזיקו אין להם חזקה. דנזקין כאלו אין להם חזקה. וטפי מקוטרא ובית הכסא נינהו, שאין אדם מוכר שיפיל עליו ביתו. וכ"כ הר"מ בפ"י, דנזקין כאלו כקוטרא ובית הכסא דמו ואין להם חזקה. וכן רב אשי בעיקר הדין [אמר] דמודה רבי יוסי בגירי. ונדנוד כזה חיציו הן: ועד כמה כד נאיד נכתמא אפומא דחצבא. [פירוש] [שינדנד הבית או מה שבתוכו כנידנוד שכיסוי הכלי מנדנד] כשהאשה מביאה בראשה הכד, והכיסוי שעל פי הכד מנדנד קצת, ה"ז נזק וחייב להרחיק: 
גרסינן התם, דבר מריון בריה דרבין כי הוו נפצי כתנא הוה קא אזלא רקתא דכתנא ומזקא אינשי. פירוש, כשהיה כותש הפשתן היה הולך נעורת של פשתן והמוץ ומזיק לבני אדם. ובא הדין לפני רבינא, ואמר כי אינו חייב. דכי אמרינן דמודה ר' יוסי בגירי, הני מילי דקא אזלא מכחו, אבל הכא הרוח מוליכו. ואסיקנא דאפילו בכי האי ענינא איסורא איכא, וחייב להרחיק משום דאסור (למגדר) [לעשות] גרמא. אבל אם הזיק בהאי ענינא ליכא תשלומין, דגרסינן בפרק הכונס צאן לדיר בבבא קמא, דכי אמרינן זורה ורוח מסייעתו חייב, לענין שבת, אבל הכא גרמא בנזקין הוא ופטור אבל אסור. וכן כתב הר"ם פ"ו דשכנים: 
גרסינן התם, אין חזקה לנזקין רב מרי אמר בקוטרא ורב זביד אמר בבית הכסא. פירוש בעשן תדיר כעשן הכבשונות וכיוצא באלו. הא לאו הכי לא. וכדגרסינן בירושלמי לא אמרו אלא בעשן תדיר. ובית הכסא פירש רש"י ז"ל מגולה ונראה לעינים, שכך היו בתי כסאות שלהן. וכן דעת רבינו תם ז"ל: 
וגרסינן התם, רב יוסף הוו ליה הנהו תאלי דהוו אתו אומני ויתבי תותייהו ואתי עורבי ואכלי דמא וסלקי ויתבי בתלאי ומפסדי להו. פירוש, היו לו דקלים, והיו באים מקיזי דם וישבו שם תחת האילנות. ובאין העורבים ואוכלים הדם. ואחר כן עולים העורבים ויושבים באילנות ומזקי לאילנות ומצירים לו בקולם ובצפצופם. ואמר רב יוסף אפיקו לי קורקור מהכא. הוציאו לי אלו העורבים, שאיני יכול לסבול צפצופם ולכלוכם. ואמרינן התם דאע"ג דאלו האומנין גורמין היו, גרמא בנזקין אסור. ואמרינן דאין להם חזקה, (דהכי) [דהני] לדידי כקוטרא ובית הכסא דמו. ושמעינן מהא, דכל מי שנודע ומוחזק שאינו יכול לסבול נזק אחד ידוע מהנזקין שהנפש קצה בהם אין להם חזקה. כי הא דרב יוסף. שאע"פ ששאר בני אדם אינם נמאסים בו כל כך, כיון שהוא מוחזק ונודע שאין דעתו סובלתו, אין מחזיקין עליו בכך. ומה שאמרו קוטרא ובית הכסא, לא אמרו דוקא אלו, אלא מפני כי אלו הן ידועין לכל. וכן כתב רבינו חננאל זכרונו לברכה, אסיקנא גרמא בנזקין אסור ואין חזקה בקוטרא תדירא ובית הכסא וכל דדמי להו ע"כ: 
כתב ר"ם ז"ל פ"י דשכנים, כל ההרחקות האמורות בפרקים אלו, אם לא הרחיק וראה חבירו ושתק, ה"ז מחל ואינו יכול להרחיקו. והוא שיראה ממנו שמחל, כגון שסייע עמו מיד, או שראהו ועשה בצדו בלא הרחקה ושתק ולא הקפיד על זה. שכל המחזיק בנזק זכה בו כמו שביארנו ע"כ. ור"ם ז"ל הולך בשיטת הראשונים האומרים שבכל דבר שאין בו חסרון קרקע, א"צ טענה שיטעון אתה מכרתו לי אתה נתתו לי, אלא בטענת סבלנות די. דמה שאמרו בפרק חזקת הבתים דחזקה בלא טענה אינה חזקה, [היינו] דוקא [היכא] דאיכא חסרון קרקע. (הוא). והראיה מדתנן מה אתה עושה בתוך שלי, שלא אמר [לי] אדם מעולם כלום אינה חזקה. והסכמת רבותינו הצרפתים והר"י ז"ל דאפילו בדליכא חסרון קרקע בעינן טענת מכירה. וכמו שכתבנו כבר למעלה: 
וכתב עוד הר"ם ז"ל בד"א בשהחזיק בשאר נזקין, חוץ מארבעה מיני נזקין אלו האמורות בפרק זה, שהן ריח ועשן ובית הכסא והאבק וכיוצא בו ונידנוד הקרקע. שכל אחד מאלו אין לו חזקה. ואפילו שתק הניזק כמה שנים ה"ז חוזר וכופהו להרחיק. וכן היזק ראיה במקום שצריך מחיצה כופהו לעשות מחיצה בכל עת שירצה, כמו שביארנו. ולמה שינו נזקין אלו משאר [נזקין], לפי שאין דעתו של אדם סובל הנזק (מחיליו) [מאלו], וחזקתו שאינו מוחל. שהזיקו היזק קבוע הוא. ואם קנו ידו שמחל בנזקין אלו אינו יכול לחזור בו, ע"כ: 
הנה כי דעת הר"ם ב"ם ז"ל שאם מכר ומחל בפירוש, מועיל לו. אכן [דוקא] בקנין. וכן דעת ר"י הזקן ז"ל. אבל ר"י בר מרדכי ז"ל כתב, דאפילו בלא קנין. וכן דעת רבינו הרשב"א ז"ל, דאם קנין מועיל, אפילו בלא קנין נמי. דאין זה אלא כשעבוד. ומחילת השעבודים אין צריכין קנין. כדאמרינן פ"ק דקדושין גבי עבד עברי גופו קנוי לו, דאי לא, לימא ליה באנפי תרי זיל. משמע דלא בעי קנין אחר אלא שימחלנו בפני שנים. ודעת רבינו תם ז"ל, דאפילו הביא ראיה שמחלו או מכרו ונתנן [לו בפני] עדים ובקנין, יכול הוא לחזור. ואין להם חזקה ולא ראיה. דיכול הוא לומר סבור הייתי לקבל ולסבול ועכשיו איני יכול. וכההיא דאמרינן בכתובות לגבי מומין. אבל דעת הרמב"ן ז"ל, דחזקה הוא דאין להם, הא ראיה יש. ובין שהביא ראיה שמכרן או נתנן או שמחלן לו, אם המחילה בפירוש היא סגי. ואינו דומה למומין, דבכמה מקומות בתלמוד אמרינן, אימר דשמעת ליה לרבי מאיר במומין, בשאר מילי מי שמעת ליה. ומיהו לכולי עלמא אם לא הביא ראיה אין החזקה עולה להן, ואפילו במחזיק ג"ש, לפי שאנו עדים שלא שתק זה מחמת שמחל או מכר. שמסתמא אין אדם מוכר ולא מוחל נזקין אלו, אלא (אם) רוצה הוא לערער ולא נזדמן [לו]. ודעת רבינו הרשב"א ז"ל כסברת רבינו תם ז"ל, דאפילו ראיה אין לו, דסבור היה לקבל ואינו רוצה לקבל. ואין אדם מצוי למכור נזקיו ולצאת מביתו. וכקנין טעות הוא: 
כתב הרמב"ם ז"ל בפרק י"א דשכנים, מי שהחזיק בנזק שיש לו חזקה, כגון שפתח חלון או העביר אמת המים, אם לא הרחיק מה שראוי להרחיק, והרי המחזיק טוען אתה אמרת לי לעשות או מחלת לי אחר שראית או הוכר הנזק, ושתקת ולא מחית בי. והניזק אומר עכשיו הוא שראיתי ולא ידעתי מקודם, או שאמר כשראיתי מחיתי בך ואתה (אומר) [אמרת עתה] ארחיק או אסתום, ואתה מדחה אותי מיום ליום כדי שתקבע הזקך. בכל אלו וכיוצא בהן על הניזק להביא ראיה. ואם לא, ישבע המזיק היסת ויפטר. החזיק בנזק שאין לו חזקה, כגון עשן ובית הכסא וכיוצא בהן, וטען המזיק שקנה מידו של ניזק, על המזיק להביא ראיה שקנו מידו. ואם לא הביא ישבע הניזק היסת שלא קנו מידו על כך. עד כאן: וכתב עוד, וכן בני מבוי או בני חצר שנעשה אחד מהן אומן ולא מיחו בו. שהרי הוחזק, והיו העם נכנסין ויוצאין לקנות ממנו, ושתקו, לא החזיק בדבר זה ויש להם לעכב בכל עת (כלומר) [ולומר] אין אנו יכולין לישן מקול הנכנסין והיוצאין שזה היזק קבוע הוא כמו העשן והאבק וכזה הורו הגאונים ז"ל, ע"כ: 

צרור הכסף הארוך הדרך השלישי שער ו 
================================= 
א) תנן התם בבבא בתרא, חזקת הבתים והבורות והשיחין והמערות והמרחצאות והשובכות ובית [הבדין ובית] השלחין והעבדים וכל דבר שעושה פירות תדיר חזקתן ג"ש מיום ליום. שדה הבעל חזקתה ג"ש ואינה מיום ליום, וענין הפרק הזה, כי הקרקעות הידועות לבעליהן אף על פי שהן עתה תחת ידי אחרים הרי הן בחזקת בעליהם.  והילכך ראובן שהיה משתמש בביתו כדרך שמשתמשים העולם בביתם וסותר ובונה ושוכר לאחרים, ובא שמעון וערער עליו וטען שבית זה שתחת ידך שלי הוא, ומה אתה עושה בתוך שלי. (ו)אם אין עדים לשמעון המערער שהיתה שלו ולא של אבותיו, אלא ראובן זה מודה לו "באמת שלך היתה אבל אתה מכרתה לי". בזה א"צ להחזיק בו ראובן ג"ש ונאמן בזה. כדתנן בכתובות, ומודה רבי יהושע באומר לחבירו שדה זו של אביך היתה ולקחתיה הימנו שנאמן שהפה שאסר הוא הפה שהתיר. אבל אם יש לשמעון המערער עדים שבית זה היה שלו או של אבותיו, הרי [היא] בחזקת שלו וא"צ שמעון זה המערער להביא [עדים] שהיתה בידו או ביד אבותיו ג"ש. אלא מכיון שהביא עדים שהיתה בידו או ביד אבותיו אפילו יום אחד, ואין שם עדים שקדמו אחר, הרי [היא] בחזקת שלו. שלא הוזכרה חזקה דג"ש אלא לענין הנתבע. אבל לגבי המערער לא הוזכרה. ולא מצינו בשום מקום שיצטרך המערער (להוציא) להביא עדים שאבותיו החזיקו בה ג"ש: 
והיכא שהביא ראובן המערער עדים שבית זה שלו היה או של אבותיו, [באים ב"ד] ואומרין לראובן הנתבע "מעתה מה אתה עושה בבית זה". כי מסתמא בעדים אלו הרי היא בחזקת שמעון, אם טען שמכרו לו או נתנו, צריך להביא ראיה לדבר. ואם לא הביא ראיה יסתלק. ואם טען ראובן הנתבע "אין לי שטר, שאבד ממני". וטוען שהשתמש בבית ג"ש רצופות, כדרך ב"א המשתמשים בבתיהם, הרי הוא בחזקת הנתבע. ודוקא בשטען "אתה מכרתו לי" או "אתה נתתו לי והפסדתי השטר" והחזקה מועילה לו, אבל אם טענו "מה אתה עושה בתוך שלי" והשיב "שלא אמר לי אדם דבר מעולם", אפילו דר [בה] כמה שנים אין חזקה זו מועילה, שהרי שנינו כל חזקה שאין עמה טענה אינה חזקה. כיצד הרי שאכל פירות שדה זו כמה שנים ובא המערער ואמר לו מאין לך שדה זו שלי. והשיבו ואמר איני יודע של מי [היא] וכיון שלא אמר לי אדם כלום דרתי בתוכה, אין זו חזקה. שהרי לא טען שלקחה ולא שירשה. [ומ"מ] אף על פי שלא טען אין מוציאין אותה מידו עד שיביא המערער עדים שהיא שלו. והיכא שטען הנתבע מכרה או נתנה לי, והביא עדים שהחזיק בקרקע (ונתנה) [ונהנה] ממנו כדרך שנהנין כל אדם באותה הקרקע ג"ש רצופות, ולא בא אדם למחות בידו, מעמידין אותו ביד ראובן הנתבע. וישבע ראובן שמכרה לו שמעון או נתנה ויפטר. כן דעת הר"ם ז"ל בפי"א דטוען. ודעת המפרשים בענין השבועה אכתוב אחרי כל זאת ואחרי החזקות. וענין המחאה יתבארו במקומו בע"ה. ואין אומרים לראובן הנתבע, אם אמת הוא הדבר שמכרה לך או נתנה לך, מפני מה לא נזהרת בשטר. דהא אמר רבא, שתא קמייתא מזדהר איניש בשטרו תרתי מזדהר תלת מזדהר טפי לא מזדהר: 
שנינו במשנה, חזקתן ג"ש מיום ליום. וזה הדין בכל דבר שעושה פירות [תדיר], כמו ששנינו במשנה כל דבר העושה פירות תדיר. וכתב הר"ם ז"ל פרק י"ב דהלכות טוען ונטען, שלש שנים שאמרו מיום ליום, אפילו היו חסר יום אחד לא החזיק ומסלקין אותו ממנו. בד"א בקרקעות שהן עושין פירות תמיד, כגון בתים וחצירות ובורות וכו', כל אותן ששנינו במשנה שכתבתי למעלה. ורבינו הרשב"א ז"ל כתב, וכל דבר שעושה פירות תדיר דאמרינן, לאו למימרא שיהא צריך לאכול פירות בכל יום, שאין אדם אוכל פירות שובכו בכל יום. וכן אין דרך הבעלים להשתמש בעבדם יומם ולילה. אלא תדיר, כדרך שמשתמשים הבעלים קאמר. אלא מיום ליום כלומר שהוא תדיר, לאפוקי שדה הבעל שאינו כ"כ תדיר אלא בזמן קבוע. וכל שאכל כדרך [ש]הבעלים רגילין לאכול, עלתה לו חזקה. וכ"כ בעל העיטור וזה לשונו: ועל ידי היה מעשה במקום של בית הכנסת שהחזיק בו כמה שנים ולא יצא מחזקתו, ובאו עדים כי בכל שעה היה יוצא למעריפה שלו פעמים בשנה. וחברו עלי רבותי ואמרו אינה חזקה דלאו רצופין נינהו. והתריתי כנגדן דחזקה היא כעבדים ושובכות ובית הבדים כפי המנהג. ושאלתי את פי רבינו תם ז"ל והודה לדברי, [משום ד]חזקת מקום כאורחא דעלמא במופסקות. ואפילו חולה או הולך למעריפה או בימי אבלו לא אבד חזקתו וחזקתו כחזקת בני אדם. ודוקא כשלא יצא מחזקתו לחזקה אחרת, כההיא אמתא דאמרי בגמרא ע"כ: 
שנינו במשנה, הבתים והבורות והשיחין והמרחצאות והשובכות ובית הבדים. פירש רבינו מאיר הלוי שהוא מקום שכל השנה מצניעין שם כלים של בית הבד, מלבד הזמנים שעושין בהן מלאכת [בית] הבד. וכן השובכין הן ליונים תדיר: ובית השלחין שמשקין אותן תמיד וזורעין אותן וטוענין אותן. והגנות והפרדסין. [אבל] שדה הבעל שהוא שותה ממי גשמים בלבד ושדה אילן אינה מיום ליום אלא כיון שאכל שלש תבואות ממין אחד הרי אלו כשלש שנים. כיצד היתה שדה תמרים וגדר שלש גדרות, או שדה ענבים ובצר שלש בצירות, או שדה זיתים והסיק שלש מסיקות, הרי אלו כשלש שנים והחזיק. ואפילו היו האילנות רצופין ולא היה ביניהן הרחק הראוי, שהרי סופן להתייבש, הואיל ואכלן שלש (שנים) [תבואות] החזיק: 
אמר רב הונא ג"ש שאמרו הוא שאכלן רצופין זו אחר זו. ומודה רב הונא באתרא דמוברי באגי דלא בעינן רצופות. פירוש, מתחלה קאמר רב הונא שאם החזיק בשדה וזרעה שנה והובירה שנה, אפילו עשה כן כמה שנים, לא החזיק. אבל אם היה מנהג המקום שזורעין שנה ומוברין שנה אחרת וזורעין שנה, הויא חזקה. ואף על פי שמקצת [בני אותו] המקום זורעין שנה אחר שנה, הואיל ומקצתן [זורעין] שנה ומובירין שנה, החזיק. שיכול לומר מה שהבריתי אותה היה כדי שתעשה הרבה פירות בשנת הזריעה. ומיהו לא בא להשמיענו אלא דמפוזרין בזה הענין הויא חזקה, אבל לעולם שנת ההוברה אינה עולה מן המנין ושלש שנים של זרע בעינן. דהכי אמרינן ניר לא הויא חזקה: 
והבתים שהם עשויים לימים ולילות בעו ג"ש מיום ליום ורצופין. והעדים הם השכנים שהם יודעים שדר שם הימים והלילות. אבל בני אדם אחרים אינם יודעים. ואלו השכנים צריך שיעידו שלא הרגישו שיצא והוציא כלים או כלי הבית משם. שאם הוציא כלי הבית ופנה הבית, מסתמא היו מרגישים. אבל עדות אחרת אינם יכולים להעיד אלא כמו שאמרנו. כן כתב רבינו ז"ל. ועדות השכנים היא סברת אביי בגמרא. ורבא אמר כגון דאתו בי תרי ואמרי אנן אוגרינן מיניה. הפירוש הנכון, דרבא מודה בעדות השכנים, והוסיף עוד שאם באו שנים שדרו שם יומם ולילה, בזה די. ואפילו אין שטר שכירות בידם בזה, דמכח הבעלים ששכרום באין. להוציא מן המפרש, דדוקא בשיש [בידם] שטר שכירות, שיש קול. הא בלא שטר אין בו קול, ולא הויא חזקה. דזה אינו, דהואיל ומכח המשכיר הן באין קול יש, והיה לו למחות. וכתב רבינו הרשב"א ז"ל דאפילו לא דרו בה השוכרים שנים ביחד, אלא זה אבג וזה דהו, ולא עוד אלא אחד אחד בכל שנה כגון שראובן בא והעיד שדר בו אגה ושמעון העיד שדר בו בדו, בזה די, ועלתה חזקה לאחר שש. דקיימא לן כרבי יהושע בן קרחה דאמר עדות מצטרפת בזה אחר זה ואפילו בעדות קרקע. ואף על גב דבירושלמי אמרו אכלה אחד אבג ואחד דהו שאינו כלום, [הירושלמי] חולק עם גמרא [דידן] ואנן אגמרא דידן סמכינן דפסק כרבי יהושע בן קרחה ע"כ. ומיהו אם בא אחד והעיד על שנה וזה על שנה והשלישי על שנה, אינו כלום, שאין כל אחד מעיד אלא על שנה אחת. וגרסינן בחזקת הבתים, אמר רב יהודה אמר שמואל אחד אומר אכלה חטים, כלומר אכלה [שני] החזקה. ואחד אומר אכלה שעורים הרי זו חזקה. ואין זו הכחשה, דבין שעורים לחטים לאו אדעתייהו דאינשי. ור"ם [כתבו] פט"ו דטוען ונטען: 
והשוכרין הבאין להעיד צריכין שיהא דמי השכירות בידם לתת לזה שיתברר שהקרקע שלו. שאם לא כן, נוגעין בעדותם הם, שאם נתנו כבר השכירות לזה המשכיר ששכר להם הבית, ונמצא שהבית הוא של זה המערער, יצטרכו לחזור ולתת השכירות פעם אחרת לזה המערער. וכדאמרינן בב"ק נמצא של שמעון מעלה שכר לשמעון, אף על פי ששכרה לו ראובן ופרע כבר השכר לראובן: והיכא שנתנו כבר השכר למשכיר, ובא המשכיר הזה ורצה לפרוע ולהחזיר להם השכר כדי שלא יהיו נוגעין בעדות ויעידו, כתב רבינו הרשב"א ז"ל כי יש מרבותיו אומרין שיכול לעשות כן. וכדאמרינן בפרק חזקת הבתים, תנו מנה לבני עירי אין דנין אותו בדייני אותה העיר ואין מביאין ראיה מאנשי אותה העיר, ואקשינן עלה, וליסתלקו בי תרי מינייהו ולידינוה. ואוקימנא בספר תורה דלשמיעה קאי ואי אפשר להסתלק. משמע הא בענין אחר מצו מסלקי. והוא ז"ל לא הודה בענין, דשאני התם, כי קודם שיסתלק היה מפסיד חלקו עם בני עירו ועתה כשמסתלק אינו נהנה ומפסיד חלקו. אבל הכא השוכר הזה היה ירא שמא יפסיד מה שנתן, ועכשיו כשנותן לו זה השכירות מצילו מן ההפסד, ומתבייש מן המשכיר שעשה עמו לפנים מן השורה, ומתבייש ומעיד לו. ונמצא שהוא נוגע. והאריך בראיה בזה: 
והחזקה משלש שנים ביום ובלילה, אם צריכים ב"ד לטעון כך, או המערער. זה תלוי בגרסאות. דגרסינן התם, אמר מר זוטרא ואי טעין ליה לסהדו לי [ליתו תרי סהדי] דדרו בה תלת שנין ביממא ובליליא טענתיה טענה ומודה מר זוטרא ברוכלין המחזירין בעיירות דאע"ג דלא טעין איהו טענינן ליה. כך גירסת רש"י ז"ל. ופירש ז"ל דקא מהדר מר זוטרא אמאי דאמרינן דעדות השכנים ועדות השוכרים דמעלי. בא מר זוטרא ואמר דדוקא כשבא המערער וטען שיעידו על הימים והלילות, אבל אי לא טעין מקבלין ב"ד העדות מסתמא שיעידו שדרו שם ג"ש ואין שואלין להם אם ראו הימים והלילות. דמסתמא כשהן מעידין, שדרו בה שלש שנים הימים והלילות מעידין. וכתב רבינו שמואל ז"ל דאפילו כשטען המערער שיעידו הימים והלילות, דוקא כשטוען ואומר כי טוען זה בעבור כי יודע בבירור שלא דרו שם הלילות. הא בטוען מספק לא משגחינן ביה. וכן דעת ר"י ב"ר מרדכי ז"ל וכן דעת ה"ר יונה ז"ל. וכן כתב [רבינו ז"ל] ומודה מר זוטרא שאילו היו הבעלים רוכלין המחזירים בעיירות בימים ואינם באים לביתם אלא בלילות דאע"ג דלא טענו אנן טענינן להו, כי קרוב הדבר להערמה, שמא הערים המחזיק והיה יוצא בלילות כדי שלא ירגישו הבעלים בחזקתו. הילכך להאי פירושא דוקא בטוען המערער שיעידו הימים והלילות, אבל אנן לא טענינן אלא מקבלינן העדות סתם משלש שנים, דמסתמא הימים והלילות בכלל. וברוכלין המחזירין בעיירות אנן טענינן להו: 
וגירסת הגאונים ז"ל אמר מר זוטרא אי טעין ואמר ליתי סהדי דדרו בה תלת שנין ביממא ובליליא טענתיה טענה. ומודה רבא ברוכלין המחזירין בעיירות. ול"ג [דאע"ג] דלא טעין אנן טענינן ליה. ופירש רבינו חננאל דמר זוטרא בא להוסיף על מה שאמרו למעלה בהשוכר, (כשהשוכר הוא עד), שהשוכרין [הן עדים כל] שאינן נוגעין בעדותן, קאמר מר זוטרא שאם טוען לוקח זה ואומר אני אביא שוכרין שדרו בה בשבילי, (והא מן אחר) ואינן דרין בו עתה, כי טענתו טענה. ואף על פי שאין השכר בידם מקבלין עדותן. דהשתא אינן נוגעין בעדותן. דמי ידע שדרו אלו בבית שיהיו יראין לשמא יתבע להם זה המערער השכר. ומודה רבא, כלומר אף על פי שהוא אומר כגון שבאין השוכרין ומעידין שדרו בה  ימים ולילות, [מודה] שאם השוכרין האלו הם מרוכלין המחזירין בעיירות, דאע"פ שלא דרו שם בימים, כי א"צ להעיד על הימים, כי הרוכלין אפילו בשלהן אין דרכן לדור בו כי אם בלילות. ולהאי גירסא אין זוכר לטענת המערער, רק למחזיק, להקל על הבאת עדותו, דאפילו בדלא נקטי השכר בידם, יעידו לו שוכרין אחרים: ואמרינן התם, ומודה רב הונא [בענין] שוכר שאכלן שנים רצופות בחנויות של מחוזא שהן עשויות לימים ולא ללילות, דאע"פ שלא דרו בה בלילות דהויא חזקה. והנכון דהויא חזקה בשש שנים, ולומר אף על גב  דהן מפוזרות שאין דרין בהן אלא בימים ולא בלילות, דהויין חזקה. ושלא כרמב"ם ז"ל שכתב בפרק י"ב דטוען דבחזקה דג"ש ביום הויא חזקה: 

ב) הרבה דברים יש שאוכלין אותן ואין אכילתן חזקה מפני שאין בעלי הקרקע חוששין למחות בהן מחמת שרואין שאינן אוכלין כדרך שהבעלים אוכלין. גרסינן בחזקת הבתים, רמי בר חמא ורב עוקבא בר חמא זבון תרוייהו ההיא אמתא [מר] אשתמש בה א' ג' ה' ומר אשתמש בה א' ב' ד'. נפק ערער עילוייהו. והם היו טוענים שלקחוה והחזיקו בה. ובא הענין לקמיה דרבא. ודן שאינה חזקה. ואמר אתון מ"ט עבדיתו הכי, שלא נשתמש כל אחד שלש שנים רצופות, כי היכי דלא תחזקו זה (את) [על] זה, לעלמא נמי לא הויא חזקה. כלומר וכשראה שלא שימשו כדרך השימוש לא מיחה. והני מילי שלא כתבו שטר, אבל כתבו שטר קלא אית להו והויא חזקה. פירש ה"ר יונה ז"ל אם בשעת הקנייה כתבו שטר שישתמשו בה כדרך זו קלא אית לה שכל אחד בא מחמת חבירו, ובשליחות חבירו משתמש בה. וכההיא דאמרינן שלשה לקוחות מצטרפין וכולן בשטר: וכתב ה"ר יונה ז"ל דהוא הדין אם כתב להם המוכר בשעת המכירה כך השתמשו בה, קול יש להם שהן שותפין ומחמת השיתוף משתמשין בה. וזה הדין בקרקע כענין זה: 
גרסינן בההוא פרקא, שלשה לקוחות מצטרפין אמר רב וכולן בשטר, כי היכי דליהוי להו קלא, דלשמע מרי דארעא. ואי לא מיחה הויא חזקה. ואף על גב דלא אכלה כל חד מהני שלשה לקוחות אלא חדא שתא הרי אלו מצטרפין והויא חזקה על מרי דארעא. אבל שלא בשטר אינה חזקה. שיכול לומר, כיון שלא עמד בה איש אחד שלש שנים לא מחיתי. ושם, אכלה האב שנה והבן שתים, האב שתים והבן שנה, האב שנה והבן שנה והלוקח שנה, ה"ז חזקה. והוא שלקח בשטר. וי"מ דאכילת הבן דאמרינן דהויא חזקה, דוקא בבן גדול, דאילו בקטן לאו בר מחויי ביה הוא, דהא לאו בר אזדהורי בשטר הוא, וכל שאינו בר מחאה אין לו חזקה, דחזקה מכח מחאה קא אתיא. אבל הרמב"ן ז"ל כתב דאפילו בבן קטן עלתה לו חזקה, דדיני טענת המערער שיאמר בשביל שהיה קטן לא מחיתי [אינה טענה]. ועוד דאם כן לקטן תצריכנו לאיזדהורי בשטרו יותר משלש ומקולתו יבוא לידי חומרא. וכן דעת רבינו הרשב"א ז"ל: 
ושם, אכלה זה המחזיק שנה בפני האב, שהיה בעל השדה, ובפני בנו הגדול שתים, או בפני האב שתים ובפני הבן שנה, או בפני האב שנה ובפני הבן שנה ובפני לוקח שלקח מהבן שנה ה"ז חזקה. וא"ת הואיל ומכרה הבן היאך הויא חזקה לזה, דהואיל ומכרה אין מחאה גדולה מזו, וזה המחזיק היה לו ליזהר בשטרו. הא אוקימנא לה התם כשזה הבן מכר קרקע זו בכלל שדותיו, שזה המחזיק לא הכיר במכירה ולכך לא נזהר בשטרו. אבל אם מכרה הבן לשדה זו בפני עצמה לא הויא חזקה דאין לך מחאה גדולה מזו: מהא דאמרינן דמכרה הבן בכלל שדותיו, יש לי ראייה דהמוכר שדותיו אינו צריך לפרוט שדה פלוני ופלוני, דאם אתה אומר כן הא פרט, ולמה לא מיחה זה. וכן ראייה מנכסי דבר סיסין: 
ובהאי פרקא, אכלה כולה חוץ מבית רובע. כלומר באכילת ג"ש. קנאה כולה חוץ מבית רובע. ואפילו כשאותו בית רובע אינו בר זריעה אינו נקנה אגב השדה. שהיה לו לאוקומי ביה בהמה או למשטח בה פירי. והוא לא עשה כן. אם כן לא החזיק כראוי ואין לו חזקה: 
ושם, ניר לא הוי חזקה. והכי הילכתא, דהואיל ולא נהנה לא רצה זה למחות: ושם, זה החזיק באילנות וזה החזיק בקרקע אמר רב פפא זה קנה אילנות וחצי קרקע. והילכתא כרב פפא. כלומר זה החזיק באילנות, ואכל פירותיהן. וזה החזיק בקרקע, וזרעה ואכל פירותיה. וכל אחד טוען שהכל שלו והוא לקחו. הדין הוא שזה שהחזיק באילנות ואכלן ג"ש יש לו האילנות והקרקע שצריכין לו. והוא כמלא האורה וסלו חוצה [לו] לכל אילן ואילן. וזה שהחזיק בקרקע יש לו שאר הקרקע: ושם, אכלה ערלה הויא חזקה. תניא נמי הכי אכלה ערלה שביעית וכלאים ה"ז חזקה. כך גריס רבינו חננאל ז"ל ופירש שאכל הזמורות. דהואיל ונהנה בזמורות הויא חזקה. והרמב"ם ז"ל סובר דאכל בפירות עצמן. וקאמר דאכילה דאיסורא הויא חזקה. ומאן דגריס "אינה חזקה" אין גרסתו נכונה. והראב"ד תפס לו הפירוש שאכל הזמורות, אבל של איסור אינה חזקה: אכלה שחת לא הויא חזקה. אמר רבא ואי קאי בצואר דמחוזא הויא חזקה. הילכך במקום שדרכן שזורעין לשחת מפני שדמיו יקרין הויא חזקה: אמר רב נחמן תפתיחא לא הוי חזקה. פירש רבינו חננאל שדה שלא נחרש אלא הוגשמה ונשבה הרוח וזרח השמש ונתבקעה כגון פתחי חרישה, וזרעה בה, כגון (ושי) זו לא הויא חזקה. ורבינו האיי ז"ל פירש, והיו פתחי צינורי המים לתקן השדה. כדכתיב יפתח וישדד אדמתו. לא הויא חזקה, לפי שאין הנאה למחזיק באותה עבודה, כי אף על פי (שנתנה) [שנהנה] הקרקע הואיל ולא נהנה מאותה עבודה לא הויא  חזקה. כדאמרינן ניר לא הויא חזקה: אפיק כורא ועייל כורא לא הויא חזקה. כלומר זרע כור ואסף כור לא הויא חזקה שהרי לא נהנה. ושם, אמר רב יהודה אמר רב האי מאן דאחזיק מאגודא ולבר לא הויא חזקה מ"ט מימר אמר מאי דזרע נמי ערדי אכלי ליה. פירוש, שדה המוקפת גדר, ובא זה המחזיק וזרע חוץ לגדר ונהנה בכל מקום שאינו שמור, אף על פי  שאכלו ג"ש רצופות לא הויא חזקה, מפני שיכול בעל השדה לטעון כיון שראיתי שזורע במקום מופקר לא חששתי למחות בו. אמרתי כל מה שזורע חית השדה תאכלנו. וזה הדין לכל זורע במקום שאינו שמור אלא רגל כל אדם מצויין בו: 
תנן התם, אלו דברים שאין להם חזקה היה מעמיד בהמה בחצר ומעמיד תנור וכירים וריחים ומגדל תרנגולין ונותן זבלו אינה חזקה. ואוקימנא לה בשותפין דלא קפדי אהעמדה כדי ביניהן. אבל בבני אדם דעלמא הויא חזקה באלו אם החזיק בהם ג"ש ביום ובלילה וטען שנתנו לו או מכרו לו. ובשותפין אם עשה מחיצה לבהמתו גבוהה עשרה וכן לתנור ולכירים ולריחים והכניס תרנגולין לתוך הבית [או] עשה מקום לזבלו עמוק שלשה או גבוה שלשה ה"ז חזקה: והתם אמרינן מדרבי ישמעאל [שמעינן] היו בשדה אילן שלשים אילנות בתוך שלש סאים ואכל עשרה בשנה זו ועשרה בשנה זו ועשרה בשנה זו החזיק בכולם. והוא שהיו עשרה שאכל מפוזרין בכל השדה. והוא שלא הוציאו שאר האילנות [פירות]. אבל הוציאו ולא אכל לא הויא חזקה, דיאמר המערער משראיתי שלא אכל לא מחיתי, ולא החזיק אלא במה שאכל כ"כ ר"ם. ואמרינן בגמרא [ו]הוא דבזע בזועי. פירוש אפילו לא הוציאו בהדי הדדי כי הוי חזקה אלו לאלו במפוזרים בכל השדה. אבל אינן מפוזרין לא הוי חזקה אלא לאותו קצת. ורמב"ם ז"ל פירש, בד"א כשאכל מקצת פירות ובזזו העם שאר הפירות, אבל אם הניח פירותיהן עליהן הואיל ואכלו אילן מכאן ואילן מכאן מכל השדה, החזיק בכל השדה אף על  פי שלא אסף כל הפירות. והראב"ד ז"ל לא נראה לו זה הפירוש. ואם תשאל היאך אפשר שהוציאו מקצת האילנות ולא הוציאו האחרים. כי רבינו חננאל ז"ל פירש בבנות שוח דמשעת חניטתן עד שעת לקיטתן שלש שנים, ומיירי כשהאחד יש לו שלש שנים מחניטתו והאחד שתי שנים והשלישי שנה אחת: וגרסינן התם גבי חזקתן שלש שנים מיום ליום, אמר רבא ואי דלי ליה צנא דפירי לאלתר הויא חזקה, שאין אדם עשוי שיקבל דורון משלו אבל ודאי מכרה, ולאלתר הוי חזקה: ואי טעין המערער לפירות הורדתיו כדין אריס נאמן, וה"מ בתוך שלש אבל אחר שלש לא דאיבעי ליה למחויי, ומדלא מיחה איהו דאפסיד אנפשיה: 
וגרסינן התם, אמר רב יהודה אמר רב האי מאן דנקיט מגלא ותובלא ואמר איזיל ואגזריה לדיקלא דפלניא דזבנה ניהלי מהימן. וכתב רבינו שמואל ובשבועה. דלא חציף איניש למגזר דיקלא דלאו דיליה, כלומר מי שלקח קרדום וחבל ואמר הריני הולך לגזור דקלו של פלוני שמכרו לי וכרת את הדקל ה"ז בחזקתו שאין אדם מעיז פניו וכורת אילן שאינו שלו. ואם טענו הבעלים שלא מכרו לו הדקל, נשבע הכורתו היסת שהוא שלו. כיון שנכרת הרי הוא כשאר מטלטלין. כ"כ הר"מ ז"ל פ"ט דטוען. וי"ג "ואגדריה" לשון לקיטתן של תמרים הוא זה: וכן היורד לשדה חבירו ואכל פירותיה שנה או שתים, וטוענין בעלי השדה שגזל [ו]אכל, ויש עדים שאכל, והיורד ואוכל טוען [כי] ברשות בעלים ירד, הרי האוכל נאמן, ונשבע היסת על כך. חזקה שאין אדם מעיז פניו ואוכל פירות שאינן שלו. ואף על  פי שהקרקע בחזקת בעליה אין הפירות בחזקת הבעלים. שאין אדם מוכר פירות שדהו בשטר כדי שנאמר לזה הבא שטרך: 

ג) תנן התם, האומנין והשותפין והאריסין והאפטרופין אין להם חזקה, אין לאיש חזקה בנכסי אשתו ולא לאשה בנכסי בעלה ולא לאב בנכסי הבן ולא לבן בנכסי האב. בד"א במחזיק, אבל בנותן מתנה והאחין שחלקו והמחזיק בנכסי הגר נעל וגדר ופרץ כל שהו ה"ז חזקה. וכל אלו אף על פי שאכלו הקרקע שלש שנים אין חזקתן חזקה. והטעם,  שכל אלו אין מקפידין זה על זה, ולפיכך לא מיחו בהם, ותחזור הקרקע לבעלים שהביאו ראיה שהיתה שלהם, וישבע היסת שלא מכרו: ואמרינן, אמר שמואל השותפין מחזיקין זה על זה, ואוקימנא כשיש בה דין חלוקה וקא נחית לכולה ואכיל לה שלש ולא מיחה בו שותפו. אבל אין בה דין חלוקה שותף אין לו חזקה: 
האומנין כיצד מי שהיה אומן באותה שדה ובונה בה ומתקן בה שנים רבות אין (להם) [לו] חזקה. ירדו מאומנותן יש (לו) [להם] חזקה. האריסין, כגון שהיה אריס לאביו של בעל השדה או לאנשי משפחתו. שכיון שהוא אריס של בתי אבות אין הבעלים ממחין בידו. אבל אם זה הוא שנעשה אריס מתחלה, ואכלה כולה שני חזקה, מעמידין אותה בידו, (ואמאי) [דאמאי] לא מיחה. ואמרינן, אריס של בתי אבות שהוריד אריסין (מ)תחתיו יש לו חזקה. שאין מורידין אריסין לנכסיהן והן שותקין. אבל אם חלק לאריסין אחרים שהיו בה אין לו חזקה, שמא ממונה על האריסין עשו אותו. והאריס שירד מאריסותו ואכלה שלש שנים אחר שירד החזיק: האפטרופין בין אפטרופוס על שדה זו בין אפטרופוס על שאר נכסים בין שמינוהו ב"ד בין שמינהו אבי יתומים וגדלו היתומים והניחו אותם בין שמינה אותם אפטרופין על הוצאתו והכנסתו, הואיל והיו משתמשין ברשות, אין להם חזקה. עברו האפטרופין מן האפטרופסות ואכלו שלש שנים אחרות אחר שעברו החזיקו. וי"מ דאפטרופסות דאמרי הכא שמינהו על ביתו כמו פקיד, דאילו באפטרופוס של יתומים פשיטא דאין לו חזקה, דהא קטן לאו בר מחאה הוא, ואין מחזיקין בנכסי קטן: 
וכל אלו כשטען ראובן שאכל שדה שמעון שני חזקה ולקחה ממנו, ובא שמעון וטען שהיא ידועה לו, והביא עדים לדבריו, וגם הביא [עדים] שראובן זה היה שותפו או אריסו או אפטרופוס שלו, ומפני זה לא מיחה. בכל אלו תחזור השדה לשמעון וישבע היסת שלא מכר ולא נתן. אבל אם לא הביא שמעון ראיה שראובן היה שותף או אריס, אלא ראובן הודה מעצמו ואמר הן הוא שותפו, ה"ז נאמן כשאר כל אדם. כ"כ ר"ם פי"ג דטוען 
האיש שאכל נכסי אשתו שני חזקה, והנכסים הם נכסי מלוג, והתנה עמה שאין לו פירות, ואחר כן אכל ובנה והרס ועשה כל מה שעשה, והאשה שאכלה פירות נכסי בעלה ונשתמשה בהן לחפצה כמה שנים, אף על פי שייחד לה שדה למזונותיה ואכלה שדות אחרות, אין אכילתן  ראיה. והבן שהוא סמוך על שולחן אביו, אם אכל נכסי אביו שני חזקה, והאב שהוא אוכל נכסי הבן הסמוך עליו [ואכל] שני חזקה, אין אכילתן ראיה. דכל אלו אין מקפידין זה על זה. אבל בן שפירש מאביו ואשה שנתגרשה אפילו ספק גירושין הרי הן כשאר בני אדם ואכילתן אכילה דקפדין הן: 
וגרסינן התם, וכולן אף על פי שאין להם חזקה אם הביאו ראיה שמכרן להם או נתנן  ראייתן ראיה: ובן האומן ובן האריס ובן האפטרופוס שאכלו שני חזקה, אם טענו שהבעלים מכרו להן או נתנו להן יש להן חזקה. ואם טענו שהיא ירושה להם מאבותם שאכלו שני חזקה אין להם חזקה. ואם העידו עדים שהודו לאביהם שמכרוה להם או נתנוה מעמידים השדה בידם. ויש גורסין "ואם אמרו בפנינו הודה (לא) חזקתם חזקה". פירוש, אם בן האומן או בן האריס או בן האפטרופוס אומרים "בפנינו הודה" הוי חזקה. דאי איכא עדים פשיטא. דאפילו אומן ואריס כבר אמרנו שאם הביאו ראיה ראייתם [ראיה]. ובא להשמיענו כי אלו הבנים שאמרנו שאע"פ שלא היתה ההודאה אלא בפניהם מהניא, ולא תלינן בהשטאה, הואיל ומחזיקין ואוכלין. כ"כ ה"ר יונה ז"ל: 
ויש שאין להם חזקה מתוך שידם תקיפה והעם יראים למחות בהן, כגון ראשי גליות והגזלנים והגוי, מפני שהן בעלי זרוע. ואמרינן התם, הני דבי ריש גלותא לא מחזקי [בן] ולא מחזיקינן בהו. והטעם מפני שהיה בהם כח לרדות את העם, [לכך] אין הבעלים מוחין בידם. וכן אחרים אין מחזיקין בנכסיהם. כי מפני שידם תקיפה על שאר העם, וכל זמן שירצו מסלקין אותו ממנה אין מוחין. אבל נשבעין היסת שלא מכרו ולא נתנו. ואם הם החזיקו בנכסי אחד וטען האחד שלא מכר, נשבע שלא מכר ולא נתן: 
הגזלן. מי שהוחזק גזלן על שדה זו, כגון שגזלה ויצאה מתחת ידו בב"ד, ועכשיו ראינוה תחת ידו, אין לו בה חזקה, שהרי הוחזק גזלן עליה וחומדה וגוזלה. או מי שהוחזקו שהן הורגין נפשות על עסקי ממון, אף על פי שאכל שדה זו כמה שנים, לא החזיק, ותחזור השדה לבעלים. והגזלן שהביא ראיה אין ראיתו ראיה, ואין מעמידין שדה בידו. ואף על פי  שהביא עדים שהודה לו בעל הקרקע שמכר לו, מחמת היראה הודה. ואם הביא עדים שמנה לו הדמים בפניהם מחזיר בעל הקרקע את הדמים, כדאמרינן קרקע אין לו מעות יש לו. ובן הגזלן, אף על פי שהביא ראיה שהודה בעל הקרקע לאביו שמכרה, אינה ראיה. כדאמרינן דאי לא  דאודי הוה ממטי ליה ולחמריה לשחוור. אבל בן בן הגזלן יש לו חזקה, כדאמר רבי יוחנן בן גזלן אין לו חזקה בן בן גזלן יש לו חזקה וכגון שבא בטענת אביו. ופעמים שאפילו בן בן גזלן אין לו חזקה. ואוקימנא כגון שבא בטענת אבי אביו הגזלן: 
גרסינן התם, אמר רב יהודה הבא מחמת גוי הרי הוא כגוי מה גוי אין חזקה אלא בשטר אף ישראל הבא מחמת גוי אין לו חזקה אלא בשטר. וכתב הרמב"ם ז"ל פי"ד דטוען, ותחזור השדה לבעלים בלא שום שבועה, שלא תקנו שבועה אלא לישראל. והראב"ד ז"ל לא הודה לו, אלא שאם מכרה לישראל [צריך] שישבע היסת (אפילו) [אף על פי] שבא מחמת הגוי ע"כ: ואמרינן התם, (ו)גוי וישראל הבא מחמת גוי [שאמר] קמי דידי זבנה (מ)גוי מיניה דישראל ומכרה לי הגוי, אמ' מהימן, מיגו דאי בעי אמר אנא זבנתה מינך. ודוקא היכא דאיכא ראיה דהאי [שדה] דתובע הוה, בזה בעינן שיהיה לו שטר לגוי מן המכירה. [אבל] לישראל הבא מחמת הגוי הויא לו חזקה בשטר. הא לאו הכי בעי. ומיהו בשטר אמרינן שיש לו חזקה וראיה לגוי, ולא אמרינן בכי הא שכפהו לכתוב השטר. דבסתם גוי לא אמרינן זה אלא דוקא לגבי סיקריקון. דהא אפילו מלמחות בו לגמרי אין מתייראין, דבחזקת ארבעים שנה הבא מחמתו יש לו חזקה ובלא שטר, וכדאמרינן דאריסא דפרסאי עד ארבעין שנין. וכ"כ הראב"ד ז"ל. וכתב רבינו חננאל ז"ל שאם אמר הישראל הבא מחמת הגוי לדידי יהב גוי שטרא דזביני דזבנה ניהליה ישראל ואזדהרי בה, וכיון שעברו שלש שנים לא אזדהרי בה, נאמן, מיגו דאי בעי אמר מנך זבנתה ואכלתה שני חזקה ע"כ. ובטוען שהיה מכיר חתימת העדים אי נמי כשהיה השטר מקויים. והילכך ישראל דזבן ארעא מגוי איבעי ליה לבעל הקרקע למחות, שמא יטעון כך. כ"כ רבינו הרשב"א ז"ל: 

ד) אין מחזקינן בנכסי חרש שוטה וקטן ואכילת שדותיהן אינה ראיה, שאין יודעין למחות. וכן הם שהחזיקו בקרקע של אחרים אין אכילתם ראיה, שאין להם טענה כדי שתעמוד הקרקע בידן, אלא תחזור לבעלים. פי"ד דטוען כתבו הר"ם ז"ל: ולמעלה כתבתי דעת הרמב"ן ז"ל ודעתו של הרב ר' שלמה רבינו ז"ל בקטן המחזיק אם אכילתו אכילה. ובפרק חזקת הבתים גרסינן, קטן המוטל בעריסה יש לו חזקה. ואמרינן פשיטא. ואמרינן לא צריכא דאית ליה אימא, מהו דתימא אימיה אנשיתיה קמ"ל אימא לא מנשי ברא. ואמרינן בכתובות פרק האשה שנתארמלה, אין מחזיקין בנכסי קטן ואפילו הגדיל, כגון שאכלה בפני הקטן שנה ואחר שהגדיל אכלה שתים וטען אתה מכרתה לי או נתתה לי אינו כלום עד שיאכל שלש שנים רצופות אחר שהגדיל. כן דעת הר"ם בפרק י"ד דטוען. והראב"ד ז"ל [סובר] דאפילו החזיק שלש שנים אחר שהגדיל, כיון שהחזקה לא היתה בחיי האב, לא החזיק כלל. וכן כתבה רבינו הרשב"א ז"ל שם: 
גרסינן בפרק חזקת הבתים, רבה בר שרשו נפק עליה קלא דאכיל ארעא דיתמי אתא לקמיה דאביי אמר ליה אימא לי איזי גופא דעובדא היכי הוה א"ל האי ארעא משכנתא הוה גבאי מאבוהון דיתמי והוו לי זוזי אחריני גביה ואכלתה שני משכנתא ואמינא אי מהדרנא להו ארעא ליתמי ואמינא להו הבו לי זוזאי אמרו רבנן הבא ליפרע מנכסי יתומים לא יפרע אלא בשבועה אלא איכול ארעא שיעור זוזי דמגו דאי בעינא אמינא לקוחה היא בידי מהימנינא כי אמינא דאית לי זוזי מהימנינא אמר ליה לקוחה היא בידי לא מצית אמרת דהא נפק עלה קלא דארעא דיתמי היא. כתב רבינו חננאל ז"ל לקוחה היא בידי אינו יכול לטעון, שיאמרו בית דין אחוי שטרך ולא יוכל לטעון כבר עברו שלש שנים ואחר שלש שנים אין אדם נזהר בשטרו, שיאמרו לו דוקא כשאין בו מחאה אינו נזהר עוד בשטרו, אבל כאן שיש לו קול שהקרקע הוא של היתומים אין לך מחאה גדולה מזו, והיה [לך] ליזהר בשטר. כ"כ רבינו חננאל ז"ל. ומוסיפין על פירושו, דהיינו כשיצא קול זה קודם שהחזיק בה שלש שנים, אבל אחר שהחזיק לא עדיף קול ממחאה גופה דאחר שלש אינה כלום. ומיהו הקול שבתוך השלש לא בעינן דוקא דליתחזק בבי דינא, דהואיל והטעם שאין אדם רוצה שיקראוהו גזלן אפילו בקול שלא בפני ב"ד היה לו ליזהר בשטרו. נמצא לפירוש זה שהמחזיק בקרקע ויצא קול בינתים שהוא של יתומים, שהוא כמו מחאה: 
ור"ם ז"ל פרק י"ד דטוען הביא ענין זה, ופירש שלא היה ידוע הקרקע שהיה לאביהן של אלו. והראב"ד ז"ל כתב שאם לא היתה ידועה שהיתה של אביהם למה ליה למימר לקוחה היא בידי, לימא דידי [היא]. ועוד דמשום קול בעלמא איך מבטלין מגו וחזקה דממונא, שהוא מוחזק בו ואביהן של יתומים לא היה מוחזק (בחיי אבוהון). אלא פירש [הוא] ז"ל דידוע היה לאביהן של יתומים, ואכלה שני חזקה בחיי אביהן בלא מחאה, וחזקתו היתה חזקה גמורה, והקול אינו מבטלו. אלא הכי קאמר "לקוחה בידי לא מצית אמרת" [משום] שיהיה לך בושת לומר כן שהרי יצא הקול שהוא ליתומים. ומ"מ אי טעין הכי טענתו טענה: ומהא דאמרינן "דנפק עלה קלא דארעא דיתמי היא" י"מ כי מתחלתה בתורת משכונה בא בידך. וכל שידוע הדבר שבא מתחלה בתורת משכונה לא יוכל עוד לחזור ולטעון חזרתי ולקחתי. אבל הרב בעל העטור כתב בשם ר"י בן מיגש שהעיד בשם רי"ף רבו שאע"פ שמתחלה בא לידו בתורת משכונה יש לו חזקה. וכתב בעל העטור ז"ל כי כן שאל את פי רבינו תם ז"ל והשיב דכל שלא נודע שיש עדיין שטר המשכונה יכול לומר חזרתי ולקחתי. אבל אם נודע ששטר המשכונה עדיין [בידו], שהוא בתוך המשכונה, אינו יכול לומר חזרתי ולקחתי. ומסייע להאי [סברא] מאי דקאמר רבה בר שרשו אכבשה לשטר משכנתא, דמשמע דבעוד שנודע שהוא במשכונה תו לא מצי למיטען לקוחה. ועוד יש ראיות בזה: 
וכתב הר"ם ז"ל פרק י"ד, אכלה שני חזקה בחיי אביהן, מתוך שיכול לומר לקוחה היא בידי, נאמן לומר חוב זה יש לי על אביכם ואגבה אותו מן הפירות, וגובהו שלא בשבועה, מתוך שיכול לומר שלי היא. ולא הודה לו הראב"ד ז"ל וכתב ואני אומר שלא יועיל שום מגו לגבות לכתחלה בלא שום שבועה, מידי דהוי אנשבע על המשכון שאמרו הגאונים שהוא נשבע ונוטל. ורבה בר שרשו אחר אכילה הוה, בין תבין ע"כ. פירוש, כי דעת הגאונים כי כל הבא ליטול מעות הוי כנוטל, וכל הנוטלין נשבעין. אבל אחר שאכל אינו נשבע, שהרי אינו נוטל השתא. ורבה בר שרשו על זה אכל תחלה כדי להפטר משבועה: 
אמרינן התם, אמר רבא אין מחזיקין בנכסי בורח. ואוקימנא בבורח מחמת נפשות, שהמלך רוצה להמיתו והוא מתירא מלגלות עצמו פן ירדפו אחריו. אבל הבורח מחמת ממון, שהיה חייב לאחרים, מחזיקין בנכסיו, שהיה לו למחות. והבורח מחמת ממון, אף על פי שמיחה  בפני ב"א שאין יכולין לומר לו, הויא מחאה, דחברך חברא אית ליה. כן דעת רי"ף ז"ל: ואמרינן התם, דייני גולה אמרי מחזיקין בנכסי אשת איש. ואוקימנא כדרב יוסף דאמר אשת איש צריכה למחות באחר, כגון שאכלה המחזיק מקצת שני חזקה בחיי הבעל ושלש שנים אחר מיתת הבעל, וטען כי הבעל והיא מכרו לו השדה, חזקתו חזקה. דמיגו דמצי למיטען מינך זבינתה, שהרי אכלה ג"ש אחר מיתת הבעל ולא מיחה בו, כי אמר נמי את ובעליך מכרו אותה לי נאמן. אבל אם אכלה כמה שנים בחיי הבעל, ואחר מיתתו לא אכלה שני חזקה, אין חזקתו חזקה. והר"ם ז"ל כתב אלו הענינים פרק י"ד דטוען ונטען: 

ה) ובכל אלו (שאין) [שיש] להם חזקה אמרו המפרשים שאינן נשבעין, דחזקה כשמה: ובכל אלו החזקות שכתבנו, כשאכלן כדין האכילות, כמו שכתבנו, ושלא מיחה בו המערער הזה בזמן האכילה. אבל אם מיחה אין אכילתו אכילה. 
ויתבאר עתה עניני המחאה. ראובן אכל שדה במדינה זו ושמעון המערער היה במדינה אחרת, צריך ראובן למחות. ואמר רבא מחאה בפני שנים ואצ"ל כתובו וכותבין אף על פי שלא אמר  להן כתובו. ואין ראובן יכול לטעון ולומר הייתי במדינה (דחזקה) [רחוקה], ולא שמעתי ששמעון מיחה בי, ומתוך כך לא נזהרתי בשטרי, שהרי אמרו חברך חברא אית ליה, וחזקה שהגיע אליך הדבר, והיה לך ליזהר בשטרך: היכי דמי מחאה אמר רב זביד אמר פלוני גזלן הוא אינה מחאה, כי לא חשש האחר בזה, שאומר שמא חרף אותו בלבד. אבל אמר פלוני גזלן הוא ולמחר אתבענו לדין הויא מחאה. וכל זה במחאה דגזלנותא, אבל במי שאוכל שדה במשכונה או בשכירות לא בעינן [לומר כן], אלא אם ירצה בעל הקרקע למחות שיאמר פלוני אוכל קרקע שלי בתורת משכונה או בשכירות ולמחר אסלקנו ואם יטעון דבר אני תובע אותו בדין, בזה די. וכ"כ הרמב"ם ז"ל פי"א דטוען: 
ואם אמר המוחה "לא תימרו ליה" הויא מחאה, כדרב פפא דאמר ליה לדידיה [לא תימרו ליה] לאחריני אמרו ליה, וחברך חברא אית ליה. וכן אם אמרו מעצמן מחאה זו "לא נאמר אליו", אעפ"כ הויא מחאה, כדרב פפא דאמר "לדידיה לא אמרינן ליה לאחריני אמרינן ליה". אבל אם אמר להו "לא תפיקו לכו שותא", כלומר לא תוציאו דבר זה מפיכם, אין זו מחאה. אבל אם אמרו מעצמן "אין דבר יוצא מפינו" הויא מחאה, כדרב הונא בריה דרב יהושע דאמר כל מילתא דלא רמיא עליה דאיניש אמר לה ולאו אדעתיה, כלומר כל דבר שאין אדם מצווה עליו אומרו שלא בכוונה: אמר רשב"ל משום בר קפרא וצריך למחות בסוף כל שלש ושלש. ואמר רב כיון שמחה שנה ראשונה שוב אינו צריך למחות בכל שנה ושנה. אבל מ"מ צריך שימחה בסוף השלש, שאם מיחה בראשונה ולא מיחה בסוף כל שלש אינו צריך עוד. ולקמן אכתוב בע"ה, דוקא כשהמערער טוען עם המחזיק, כמו שתמצא לקמן. אבל אם מיחה ועמד ג"ש גמורות בלא מחאה, אינה מחאה: 
תנן התם, שלש ארצות לחזקה יהודה ועבר הירדן והגליל, היה ביהודה והחזיק בגליל, בגליל והחזיק ביהודה, אינה חזקה, עד שיהא עמו במדינה. אוקימנא למתניתין דמחאה שלא בפניו הויא מחאה, כמו שכתבנו, ומתוך כך כל שאינו מוחה הפסיד והחזיק האוכל. ומתניתין דקתני לא הויא מחאה עד שיהא עמו במדינה והמחזיק לא החזיק, בשעת חירום שנו שאין הולכי דרכים מצויין. והילכך אם היתה מלחמה ושיבוש הדרכים בין המקום שאוכל המחזיק ובין המקום שדר בו המערער, אפילו אכלה האוכל כמה שנים לא הויא חזקה, מפני שיכול לומר המערער לא ידעתי שזה משתמש בשלי: 
ואכתוב הני עובדי דפרק חזקת הבתים, דמינייהו ילפינן כמה דיני. גרסינן התם, ההוא דא"ל לחבריה מאי בעית בהאי ארעא א"ל מינך זבנתה ואכלתה שני חזקה. והיו לו עדים (שהמערער) [להמערער] שהיה הקרקע משל אבותיו, ולמחזיק [היו לו] עדים שהחזיק ימי החזקה. אלא שהוא מערער ואומר כי שעת מלחמה היתה ולא ידע בחזקה. וזהו שאמר בשוקי בראי הואי ולא ידענא דאת נחית בגו ביתאי. א"ל המחזיק והא אית לי סהדי דכל שתא ושתא אתית להכא תלתין יומין. פירוש והיית עמי בעיר בחודש אחרון של שני החזקה ואפילו הכי ידעת ולא מחית. א"ל המערער כל תלתין יומין בשוקא קא טרידנא. פירש רי"ף ומתוך טרדתי בשוק לא (תרתי) [סרתי] אל ביתי ולא ידעתי שאתה מחזיק בו. ונראה מדבריו ז"ל שאילו היה יודע בדירתו ולא מיחה הפסיד. וכן נראה [דעת] הר"ם ז"ל פרק י"א דטוען. וי"מ בשוקי טרידנא, והייתי יודע ולא היה לי פנאי למחות. ואמר רבא כי טענת המערער טענה דעביד איניש דכל תלתין יומין בשוקיה טריד. ומיירי כשהמחזיק הודה למערער שהיה בשוקי בראי. שאם לא כן היה לו להביא ראיה לדבר, ולא היה רבא מאמינו. תדע שהרי אמר לו "והא אית לי סהדי דאתית כל תלתין יומין", משמע שהיה מודה לו במה שהיה בשוקא בראי. ודוקא כשלא עמד בעיר אלא שלשים יום, אבל עמד יותר משלשים יום ולא מיחה אבד זכותו. ור"ם ז"ל חילק (ב)זה בין כפרים לכרכים: 
[ותו] התם [ההוא] דא"ל לחבריה מאי בעית בהאי ארעא א"ל מינך זבנתה ואכלתה שני חזקה א"ל אנא בשכונאי גואי הואי. בהאי מעשה היו (נחים) [עדים] למערער שהבית היה של אבותיו. שאם לא היו לו עדים, אפילו היה אומר לו המחזיק כן שלך היתה ולקחתיה ממך נאמן המחזיק דהפה שאסר הוא הפה שהתיר. דתנן בכתובות ומודה רבי יהושע באומר לחבירו שדה זו של אביך היתה ולקחתיה ממנו נאמן. וליכא מאן דפליג. וגם כן משמע שהמחזיק היו לו שני חזקה. אבל טענת המערער בזה היתה דאמר בשכונאי גואי הוינא. ופירש רבינו שמואל מרומרוג ז"ל בית פנימי היה לי שבו הייתי דר, והייתי יוצא ונכנס עליך ולא נשתמשת לבדך. והיה אומר רב נחמן למחזיק זיל ברור אכילתך, שנשתמשת לבדך שני אכילתך. ואינו עולה כהוגן, שאם אתה אומר כן לעולם לא תעלה חזקה למי שקנה בית חיצון. וכן מי שמכר אילן לחבירו בתוך שדהו או מי שמכר שדה לחבירו ושייר בו אילן. וכי תימא לא דמי לשדה, דהתם דין הוא שעלתה לו חזקה, הואיל ואוכל מקצת פירות. הא בית נמי משתמש בו, שהתשמיש לבית הוא אכילת פירות לזה. נמצא לפי זה דכל דבר שמשתמשין בו שניהם, אפילו בתשמיש מועט, אינה חזקה. ולא עלה הענין כן: 
ורי"ף פירש בשכונאי גואי הוינא, כלומר אותו היום שאתה אומר שמכרתיה, בארץ מרחקים הייתי, וא"ל רב נחמן למחזיק זיל ברור אכילתך שהיה עמך במדינה זו באותו היום, כדי שתהא אכילתך מועלת. נמצא לפירוש זה שצריך המחזיק לברר כי אותו יום שאומר שמכרה לו זה (ש)היה עמו במדינה, ואם טען המערער שלא היה באותו מקום אותו היום [לא הוי חזקה]. וזה אינו, דהתנן היה בגליל והחזיק ביהודה לא עלתה לו חזקה, ואוקימנא לה בשעת חירום. [משמע הא יהודה ויהודה] הויא חזקה ואף על פי שהתחיל להחזיק שלא בפני הבעלים. משום שיכול לטעון "אני הלכתי למקומך לארץ מרחקים שהיה דר שם וקניתיה ממך" או "אתה שלחת [שליח לכאן וקניתי ממנו". והפירוש הנכון] שאמר המערער בשכונאי [גואי הוינא, שהמערער] אומר "בארץ מרחקים הייתי ולא שמעתי [בחזקתך" או] "שלא היה לי יכולת למחות", כי אף על פי שאמרו [היה בגליל והחזיק ביהודה חזקתו חזקה], התם משום דחברך חברא אית ליה. אבל הכא [אין מי שהולך] לשם. ואמר ליה רב נחמן למחזיק, זיל ברור אכילתך, שהיה המערער [עמך במדינה] בסוף שני חזקה. שאפילו יביא ראיה שהיה בתחלת שני החזקה או באמצע החזקה אינו דבר, משום שהמערער יאמר "אני ידעתי בתחלה ובאמצע אני משתמש בבית ולא רציתי למחות בהיותי יודע כי היה לי זמן למחות בסוף השלש, ובזמן סוף השנים הייתי בארץ מרחקים במקום שאין המחאה נשמעת", ולא עלתה לו חזקה. וקיימא לן כרב נחמן. הילכך צריך המחזיק לברור אכילתו בסוף השלש: 
גרסינן בפרק חזקת הבתים, גבי אכלה בפני האב שנה ובפני הבן שנה ובפני לוקח שנה וכו', וכתבתיה למעלה, דאמרינן מתוך משא ומתן של הלכה דאי זבנה המוכר השדה בפני עצמה ולא בכלל שדותיו, כיון דאית ליה קלא, אין לך מחאה גדולה מזו, (ד)שמעינן מהכא דהמוכר שדהו בפני עדים אין לך מחאה גדולה מזו. דמכירה בעדים קלא אית לה. וכן כתב רבינו הרשב"א ז"ל: 
ותו התם, ההוא דא"ל לחבריה מאי בעית בהאי ארעא א"ל מפלניא זבנתה דאמר לי דזבנה מינך אמר ליה את לאו קא מודית דהאי ארעא דידי הוא ואת לא זבנתה מינאי אמר ליה אין אמר ליה זיל לאו בעל דברים דידי את אמר רבא דינא קאמר ליה. האי מעשה לא היו עדים למערער שהיה מאבותיו, כי על פי הודאתו של זה בא, ולמחזיק לא היו לו עידי אכילה כי לא טען ואכלתה שני חזקה. וחזקת האוכל היא שהיה לו להביא [עדים] כי אותו שמכרה לו דר בו אפילו יום אחד, והוא שאכלה אחרי כן שני חזקה. וכתב רי"ף האי מעשה הלכתא היא, דכל כה"ג, כלומר שבא הענין באלו הטענות ואין להם ראיה יותר, דלא מוקמינן לקרקע ביד הנתבע אלא [בזמן] שיש עדים שדר בו אותו שמכרה לו חד יומא ואכלה איהו אחרי כן שני חזקה. אי נמי היכא שאמר המחזיק, קמאי, בפני קנאה פלוני אותו שמכרה לי, כדאמרינן לקמן. אבל הכא שאין לו עדים שדר בה אותו פלוני שקנאה ממנו אפילו יום אחד. ועוד שלא טען בפני קנאה ממני ואכלה שני חזקה. כגון האי דין הוא [דחוזר] הקרקע לגבי זה המערער שהוא בעל הקרקע. וילך זה אצל מוכר שקנאה ממנו. ואף על פי  שאין עדים לבעל הקרקע שהקרקע הוא שלו, אלא זה הוא שמודה לו, אין אומרים בזה הפה שאסר הוא הפה שהתיר ונוקי קרקע ביד זה המחזיק. אלא אמרינן (ד)הואיל והודה שזה הקרקע של זה הוא, הוי ליה ודאי. וזה שאומר פלוני אמר לי שקנאה מינך הוי ליה ספק ואין ספק מוציא מידי ודאי. הילכך תחזור הקרקע לבעל הקרקע שהוא מודה לו וילך ויתבע למי שמכרו לו. ואי אית ליה פסידא איהו הוא דאפסיד לעצמו. עד כאן דרך הרב ז"ל: וכתב רבינו שמואל ז"ל, והיכא ששני עדים [מעידים] שדר בו מי שמכרה לזה המחזיק חד יומא, וזה המחזיק לא אכלה שלש שנים, מוציאין אותו ממנו. והטעם, דכי האי נמי אילו היתה ביד מי שמכרה לו לא היה זוכה בה אלא מחמת מגו דהכחשה, שיוכל לומר לא היתה שלך. ובהא הא מודה לו זה. והודאתו של זה כמאה עדים. וכתב רבינו ז"ל כי הנכון כדבריו ז"ל, ושלא כדברי הרמב"ן ז"ל: 
ובענין זה שבא המעשה, והיה המוכר כאן, וקודם שהספיק מחזיק זה להודות למערער בבית דין שהקרקע שלו, היה בא המוכר וקרא למערער לדין ואמר לו "מה אתה מערער כי ודאי הקרקע שלך היתה ולקחתיה ממך" נאמן, ולא מוקמינן בידי מערער. כדאמרינן למעלה שדה זו שלך היתה ולקחתיה ממך נאמן שהפה שאסר הוא הפה שהתיר. ולא יוכל המערער לומר לו "הואיל ואינך יושב בתוך הקרקע איני דן אלא עם זה היושב בתוך שלי ואת לאו בעל דברים דידי את". שיוכל לומר לו המוכר "לא ניחא לי דליהוי ללוקח תרעומת עלי". וכאותה שאמרו בב"ק ובמציעא ובב"ב, ראובן שמכר שדה לשמעון באחריות, ואתא בע"ח דראובן וקא טריף לה מיניה דשמעון, דינא הוא דליזיל ראובן ומשתעי דינא בהדיה, ולא מצי אמר ליה לאו בעל דברים דידי את, דאמר ליה אי מפקת [מיניה עלי דידי הדר איכא] דאמרי אפילו שלא באחריות דאמר ליה לא ניחא לי דתיהוי לשמעון תרעומת עלי. ולפיכך זכה ביה מוכר בבי דינא תו לית למערער דינא עם המחזיק. והיכא שהפסיד המחזיק שהוא הלוקח בהודאתו שהודה למערער כתב רבינו שמואל שיכול הלוקח הזה לחזור על המוכר, הואיל והוציאה המערער מידו בב"ד, אם קבל המוכר אחריות. והרב ר' יונה ז"ל כתב שהלוקח הפסיד, שהוא גרם בהודאתו מה שהפסיד, וכן דעת הרי"ף ז"ל: 
ותו התם, ההוא דא"ל לחבריה מאי בעית בהאי ארעא א"ל מפלניא זבנתה ואכלתה שני חזקה א"ל פלניא גזלנא הוא א"ל והא אית לי סהדי דאתאי לאימלוכי בך ואמרת לי זיל זבין אמינא השני נוח לי והראשון קשה ממני ע"כ. האי מעשה מיירי שהיו למערער עידי אבות, שהרי המחזיק אינו מכחישו. ובא לו בכח החזקה. וגם המחזיק היו לו עידי חזקה גמורה שאכלה המוכר יום אחד והוא אכלה שלש שנים. דמה שטען ואכלתה שני חזקה, כדין החזקה קאמר. והשיב לו המערער כי המוכר גזלן הוא. פירוש גזלן ידוע הוא, ולגזלן אין לו חזקה. דאילו טעין גזלן הוא שגזלה ממני לא היה נאמן. ואמר ליה והא אית לי סהדי שיעצתי עמך ונתת לי עצה לקנותה ואמר דהשני נוח לי והראשון קשה ממני. ואמר רבא דינא קאמר, דדיבור בעלמא מיקרי ואמר מחמת זו. הילכך היכא שכפר ואמר לא נתתי לך עצה מעולם, והביא עדים או ראיה שנתן לו עצה, (ד)מחייבינן למערער. דהודאה גדולה היא. דדוקא כד טעין אמינא השני נוח לי, הא לא טעין הכי חייב. כן כתב רבינו הרשב"א ז"ל: 
והא דתנן העורר על השדה והוא חתום עליה בעד אדמון אומר השני נוח לי והראשון קשה ממני וחכ"א אבד זכותו, הא אמרינן דהואיל וקעביד מעשה בחיתום פליגי רבנן ואמרי דאבד זכותו. אבל הכא בדיבורא, עביד איניש דמקרי ואמר דרך עצה כדי שיהיה לו השני נוח לו. וכתב רמב"ם ז"ל המעשה פי"ו דטוען. ושם זה המעשה האחר, ובהאי פליגי אם הדיינים [של קיום] מן השדה והדיינים עוררין לא אבדו [זכותם]. שהדיינים מקיימין את השטר אף על פי שלא קראוהו, אבל העדים דוקא [אם] קראוהו: וכן אם העיד לוי שכתוב בו השדה של ראובן מצד מזרח, הואיל ועשה סימן לאחר והעיד בשטר אבד זכותו. ואם טען העד ואמר אותו תלם [הוא] שעשיתי סימן ולא כל השדה, ואותו תלם הסמוך למצר אמת הוא שהוא שלו, טענה היא ויכול לעורר. וזה הדין בכתובות וכתבו הר"מ פרק י"ו דטוען: 
ותו, ההוא דא"ל לחבריה מאי בעית בהאי ארעא א"ל מפלניא זבנתה ואכלתה שני חזקה אמר ליה והא אית לי סהדי דאתית באורתא ואמרת לי זבנה ניהלי אמר ליה דאמינא אזבין דינאי, אמר רבא עביד איניש דזבין דיניה. בהאי מעשה היו למערער עדים שהיתה של אבותיו ולמחזיק שאכל שני חזקה. רק שטען המערער ואמר למחזיק הלא באת אצלי הלילה ואמרת לי שאמכרנה לך ואמר רבא כי אין זו ראיה, כי יש ב"א שקונין הדין שלא יהיה להם תגר עם בני אדם: 
ותו, ההוא דאמר ליה לחבריה מאי בעית בהאי ארעא א"ל מפלניא זבנתה ואכלתה שני חזקה [אמר ליה] הא נקיטי שטרא דזבנה לי מארבע שנין. פירוש יש לי שטר שמכרה לי אותו פלוני זה ארבע שנים ואם כן מה שלא שלו מכר. וטען המחזיק שני חזקה דאמינא לאו דוקא שלש שנים אלא שנים טובא קאמינא, דבכלל שני חזקה שנים הרבה הם. וכתב רבינו הרשב"א ז"ל שאפילו אמר שלש שנים בפירוש, יכול לטעון שנים טובא קאמינא, ומאי דאמר שלש שנים, משום דעיקר חזקה אינה אלא שלש שנים הוא דנקט שלש שנים. [כי] דעתו לומר דשבע שנים דר בו והחזיק בו: ואמרינן דהני מילי דאכלה זה המחזיק שבע שנים, דהוה חזקתו קודם למכירתו של זה, [אבל אכלה שית] אין לך מחאה גדולה מזו. וא"ת והלא [לא] היתה המחאה אלא באמצע, ואנן בסוף שלש בעינן, ואמרינן דכי אמרינן דצריך למחות בסוף כל שלש דוקא כשהמערער טוען עם המחזיק מתחלה ואומר לו מאי בעית בהאי ארעא, בזה הוא דאמרינן כי אף על פי שמיחה בתחלה ובאמצע הואיל ולא מיחה בסוף בודאי מתנחם הוא במה שמיחה מתחלה ומשום כך לא נזהר המחזיק בשטר כשראה כי זה לא מיחה. אבל כשבעל הקרקע מכרה בתוך שני החזקה אין לך מחאה גדולה מזו. ואף על פי ששתק בסוף השלש אינו מפסיד, דהגע עצמך שלא שתק אלא שאמר שדה זו של שמעון המחזיק הוא, ומה שמכרתיה ליהודה זה (זה ארבים) [הרבה] שנים שלא כדין מכרתיה, אינו נאמן. כדתניא בתוספתא הרי שמכרה לשדה וחזר ואמר גזולה בידי לא כל הימנו לאבד זכותו של זה. ואם כן כמו שהודאתו לא היה מפסיד [בה] כלום כך שתיקתו אינו מפסיד, ולא תהא שתיקתו גדולה מהודאתו: והני שבע שנין דאכלה, פירש רבינו חננאל ז"ל ורבינו שמואל ז"ל שצריך להביא ראיה על אכילת שלש ראשונות שקדום לשטרו של זה. ולא כדעת מקצת הגאונים ז"ל שהיו אומרים שא"צ להביא ראיה רק משלש האחרונות. והאי מעשה כתבו הרמב"ם ז"ל בפרק ששה עשר דטוען: 
ותו התם, זה אומר של אבותי וזה אומר של אבותי, אזל האי ואייתי סהדי דאבהתיה והאי אייתי סהדי דאכלה שני חזקה, אמר רבא נעמידנה ביד המחזיק, מגו דאי בעי אמר בתחלה מינך זבנתה ואכלתה שני חזקה, ויש לי עדים מן האכילה, נהמניה. ואמר ליה אביי מה לי לשקר במקום שיש עדים לזה שהיא של אבותיו לא אמרינן. ונעמיד השדה ביד זה שהביא עדים שהיא של אבותיו. ואם תשאל ותטען בשביל זה המחזיק ונימא דהא דקאמר "של אבותי" ר"ל "שלקחתיה מאבותיך" קאמר ונעמיד הקרקע בידו. דהא טוענין ליורש וללוקח. והנכון שאין טוענין בשביל היורש ובשביל הלוקח אלא כשהן טוענין על הספק. דטענת יורש ולוקח על הספק הן. והילכך יש לב"ד להחזיקם ולאמת טענותיהן. אבל הכא טענת ברי היא שאומר של אבותי, ואין טוענין בשבילה. ועוד הוסיף רבינו הרשב"א ז"ל שאין טוענין ליורש וללוקח עד שנשאל את פיהם מה טענתם. כי שמא יטענו טענת ברי, ועליה אנו דנין. וכן הוכיח בכתובות פרק שני דייני גזרות בעובדא דעשאה סימן לאחר. ובסמוך נכתוב בטוענין ליורש באיזה ענין (ענין) [טוענין]. חזר המחזיק וטען "אין דאבהתך היא וזבנתה ממך והא דאמרי דאבהתי דסמכי לי עלה כדאבהתי", זו טענה נכונה היא. וכל כי האי שהוא נותן אמתלא לדבריו ואינו מכחיש דבריו הראשונים, אף על פי שהביא זה עדים לדבריו,  חוזר ומתקן זה טענתו. אבל אם אמר מתחלה של אבותי ולא של אבותיך, מאחר שבאו עדים אינו חוזר וטוען. וכל זה כשלא יצא מב"ד אבל יצא מב"ד אינו חוזר וטוען דטענתא אגמריה. ודין חוזר וטוען כתבתיו במקומו בדרך השני בשער ראשון בס"ד. וכתבו הר"ם האי מעשה פט"ו דטוען: 
ותו התם, זה אומר של אבותי ואכלתיה שני חזקה (ויש) [וזה] אומר של אבותי ואכלתה שני חזקה האי אייתי סהדי דאבהתיה ואכלה שני חזקה והאי אייתי סהדי דאכלה שני חזקה אמר רב נחמן אוקי אכילה בהדי אכילה ונוקי הקרקע בחזקת זה שהביא [עדים] שהיא של אבותיו. א"ל רבא והא עדות מוכחשת [היא], כי זה (ש)מביא עדים שאכלה וזה נמי מביא [עדים] שהוא אכלה, אם כן מוכחשת היא. ואמר רב נחמן כי בענין עדות האבות שהביא זה אין בו הכחשה, ובידו תישאר הקרקע. והילכתא כרב נחמן. הדר אייתי סהדי גם זה שהיא נמי של אבותיו אמר רב נחמן אנן אחתיניה. כלומר אנו הורדנו לזה בקרקע על שהביא עדים [שהיא] של אבותיו וזה לא הביא. ואנן נסקיניה. כלומר מסלקין אותו מן הקרקע ומעמידין אותו ביד זה שהיה בו ראשון. ולזילותא דבי דינא לא חיישינן. והילכתא כרב נחמן: וכתב רבינו חננאל ז"ל כגון שמתחלה היתה ביד ראובן, והביא שמעון עדים [שהיא] של אבותיו, ובקש ראובן גם כן [עדים] ולא מצא. וסלקנוהו והורדנו בו שמעון. ועכשיו מצא ראובן עדים. והילכך כיון שהיתה תחת ידו מתחלה אלא שסלקנוהו מחמת שלא מצא עדים, עכשיו שמצאן מסלקינן ליה לשמעון ומורידין בה ראובן. שהרי אם מתחלה הביאם היה הדין עמו וישאר הקרקע בידו, הואיל והיה עומד בו. אבל אילו לא היתה מתחלה ביד אחד מהן והורדנו בה שמעון על שהביא עדים, אף על פי שהביא ראובן עכשיו עדים אין  מסלקין אותו כדי לדון ביניהם. וכתב הרמב"ן ז"ל כדבריו. והביא הירושלמי כמותו. ורבינו (תם) [שמואל] ז"ל [כתב] לא נחזיק זה יותר מזה, הואיל ועידי שניהם שווים ואין לזה כח מזה מפקינן מיניה וכל דאלים גבר. וכ"כ רי"ף ור"מ פט"ו דטוען: 
(ותנן) [ותו] התם, [ההוא] דאמר ליה לחבריה מאי בעית בההיא ארעא. פירוש ויש לו עדים של אבותיו והמחזיק אין לו עידי אכילה ואמר ליה מינך זבנתה והא שטרא א"ל שטרא זייפא הוא. והודה לרבא ואמר אין שטרא זייפא הוא מיהו שטרא מעליא הוה לי ואבדתיו ואמינא אנקוט האי בידי כל דהו. אמר רבה מה לי לשקר אי בעי אמר שטרא מעלייא (הוה לי) [הוא]. והילכתא כרבה דהיכא דקיימא ארעא תיקום: והאי זיופא דשטרא כתבו הגאונים ז"ל בטענת שטר אמנה. אבל אי ציורי צייריה חספא בעלמא היא, ואפילו רבה מודה דחספא בעלמא [הוא]. אבל רבינו שמואל ז"ל כתב, שטר זייפא דציורי צייריה. וכ"כ רבינו הרשב"א ז"ל דמאי נפק בין שטר אמנה בין ציורי צייריה, משום מגו הוא שמוקמי ליה בקרקע. ור"ם ז"ל הביא זה בפרק חמשה עשר דטוען, ולא כתב אלא שטר מזוייף סתם: 
ותו התם, ההוא דא"ל לחבריה מאי בעית בהאי ארעא א"ל מינך זבנתה ואכלתה שני חזקה אזל אייתי סהדי דאכלה תרתי שנין אמר רב נחמן הדרא ארעא והדרי פירי. ושם (ב)ההוא דא"ל מאי בעית בההיא ארעא (ו)אמר ליה מנך זבנית ואכלתה שני חזקה ואייתי חד סהדא דאכלה תלת שנין. ומסקנא מ"ש רי"ף, דהיכא דליכא אפילו חד סהדא דאכל והוא אמר מינך זבנתה ואכלתה שני חזקה והאי א"ל מגזל גזלתה מינאי ואכלתה שתי שנים, ישבע בעל הקרקע שלא מכרה ויחזיר לו הקרקע. אבל הפירות לא יחזיר, דהואיל ואין עדים שאכל שתי שנים אלא איהו הוא דקאמר אכלי שלש שנים ושלי אכלי ישבע שבועת היסת דליכא גביה לחבריה מידי מהני פירי דאכל. ומהדר ארעא ומיפטר מפירי. וה"ה היכא שיש ע"א שאכלה תלת שנין, אינו מחזיר הפירות, דעד זה כמי שאינו הוא, דלסיועיה הוא בא. אבל היכא שיש שני עדים שאכל פירות משלש [שנים], הדרא ארעא והדרי פירי, דשלא כדין אכלם. והיכא שיש עד אחד שאכלה שתי שנים, ג"כ חייב להחזיר הפירות, שהרי אינו מכחיש העד, ונמצא מחוייב שבועה על פי עד אחד ואינו יכול להשבע להכחיש העד שהרי מודה לו, ומשלם. וכ"כ ר"ם פרק אחרון של טוען ונטען. וה"ה היכא שהמחזיק בעצמו מודה שאכלה שתי שנים ולא יותר, (שיהא) חייב על פי הודאתו. דהואיל ואילו היו כאן שני עדים היו מחייבין אותו להחזיר הפירות, בהודאתו גם כן מיחייב. כדאמרינן בההוא מעשה דקריביה דהלכתא כרבא ואביי דאמרי דכיון דאודי אודי. ועל הודאתו החזיר הפירות. ואמרינן התם, אי טעין לפירות ירדתי נאמן, כשזה הביא עדים שאכל שתי שנים א"ל זה, "כן הוא ולפירות ירדתי" נאמן, ולא אמרינן ליה אחוי שטרך, דשטר אדפירי לא עבדי אינשי: 
זה אומר של אבותי וזה אומר של אבותי, ואין לזה ראיות יותר מזה, או לשניהם ראיה זה כזה, אמר רב נחמן כל דאלים גבר. וזה הדין בין בקרקע בין במטלטלין המונחין ע"ג קרקע וזה אומר שלי וזה אומר שלי. אבל בדבר שהן אדוקין בו, הו"ל שניהם מוחזקים בו ויחלוקו. כדתנן שנים אוחזין בטלית זה אומר אני מצאתיה וזה אומר אני מצאתיה יחלוקו. אמרי נהרדעי אם בא אחד מן השוק והחזיק בה באותה השדה שהיו חולקין השנים זה אומר של אבותי וזה אומר של אבותי, אם בא אחד מן השוק והחזיק בה, אין מוציאין אותו מידו. פירוש אפילו בא בלא טענה, כי שמא שדה זו הפקר הוא. ודחה רב אשי, דודאי מוציאין אותה ממנו ומעמידין [אותה] בפני אלו שמתעצמין בה. ור"ם כתבו בפט"ו דטוען: 

ו) ותו התם, ההוא גברא דדר בקשתא בעיליתא ארבע שנין, אתא מרי דביתא אשכחיה, אמר ליה מאי בעית בהאי ביתא א"ל מפלניא זבנתה דזבנה מינך אתא לקמיה דרבי חייא אמר ליה אית לך סהדי דדר ביה ההוא מקמך. כלומר אותו שאתה אומר שמכרה לך. אפילו חד יומא. מוקמי לך בידך, כלומר הואיל ואתה אומר שאותו שמכרה לך לקחה ממנו, אם אתה מאמת דבריך שתביא עדים שדר בו המוכר (לה) [לך] אפילו חד יומא, נמצא שאתה בא מכחו וחזקתך הויא חזקה, ושוב לא תצטרך להביא עדים שאותו שמכרה לך לקחה מבעליו. וטוענין ללוקח ואמרינן דאי אמר זה המחזיק "קמאי דידי זבנה מינך" הוי מהימן מגו דאי בעי אמר אנא זבינתה מינך. והכין הלכתא. ואמר רבא כותיה דר' חייא מסתברא, דקתני הבא מחמת ירושה א"צ טענה, טענה הוא דלא בעי הא ראיה בעי שדר בו אביו יום אחד, וכן הלכתא. והיכא שאמר זה קמאי דידי דר ביה ההוא מוכר יום אחד לא מהימן, דלא מהימן אלא היכא דאמר קמאי דידי זבנה מיניה, דאם [כן] הוה ליה לרבא למימר דבההיא קיימינן: נמצא שלמדנו גם כן כי הבן שירש מאביו ואכלה שלש שנים בשופי א"צ שום טענה, אלא מכיון שהביא ראיה שאביו דר בו יום אחד [די]. ואם לא הביא עדות זו מוציאין הקרקע מידו. ואם הביא זה הבן ראיה שאביו נראה בו והיה הולך שם, אינה ראיה. דשמא בא לבקר אותה ולא קנאה. אלא צריך להביא ראיה שדר בו אביו אפילו יום אחד או נשתמש בה בשדה. דהלכתא כרבא דאמר דנראה אינה ראיה. וכתבו הר"ם פרק י"ד דטוען: וכתב רבינו הרשב"א ז"ל שאם הביא הבן ראיה שאביו נראה, הרי היא בחזקת שלקחה. שאין אדם עשוי לחרוש קרקע אא"כ לקחה. וכל שנראה אביו, או הראשון שמכרה לזה, והחזיק בה זה הבן או הלוקח ג"ש, ה"ז חזקה. ואף על פי שלא כנס הראשון  מפירותיה. שהרי התחיל הראשון להחזיק, וזה בא אחריו ומכחו והחזיק: 
הבא לידון בשטר ובחזקה, כגון שהביא המערער עדים שהיתה של אבותיו וזה המחזיק בא בשטר שלקחה ממנו והביא עדים שאכלה שני חזקה, נדון בשטר ובחזקה, כלומר בתחלה אומרים לו קיים שטרך. אם נתקיים מוטב וידון בשטר. ואם לא יוכל לקיימו סומכין על עידי חזקה. וכתב הר"ם פט"ו דטוען, וישבע היסת שלקח: 
גרסינן בפרק לא יחפור, זאת אומרת טוענין ליורש וטוענין ללוקח. ויש מי שאומר דכשם שאין טוענין ללוקח וליורש עד שנדע דמי שמכרה או הוריש יכול למכור ולהוריש, כמו שאמרו שיביא ראיה שדר בו יום אחד המוכר או המוריש, כך אין מחזיקין את היורש ואת הלוקח בחזקת יורש ולוקח בענין זה עד שיביא ראיה שהוא לוקח או יורש. שאע"פ שהביא עדים כי המוכר או המוריש דר ביה חד יומא צריך להביא עדים שהוא לוקח או יורש. הא לאו הכי לא טענינן עלייהו ויטענו הם לעצמם. דטוענין ליורש וללוקח אמרו, דמשמע שהוא ידוע שהם יורש ולוקח. והבא מחמת ירושה, משמע שהוא יורש [ודאי]. וזה כשבאין לומר שלקחוהו מאחר שלקח מן המערער, כדאמרינן דבעי למיתי ראיה שדר ביה הראשון יום אחד, אבל אילו באים מכח טענתם, שמחזיקין בקרקע וטוענין שלקחו מזה נאמנים כפי טענתם. ורמב"ן ז"ל חולק בעיקר הדין, ואמר המחזיק במטלטלין יוכיח, שאע"פ שיש עדים לזה שהיו שלו וזה טוען מפלוני לקחתים נאמן וטוענין לו "אתה מכרתם לראשון". וכן מבואר בפרק הגוזל ומאכיל. וגם זה שהחזיק שני חזקה כיוצא בו. כן כתב רבינו ז"ל בשמו: 
גרסינן בפרק חזקת הבתים, אמר רב יהודה אמר שמואל נכסי גוי הרי הן כמדבר כל המחזיק בהן זכה בהן. פירוש קרקע הגוי שמכרו לישראל וקבל הדמים ממנו ועדיין לא נכתב שטר המכר הרי הן כהפקר, שאם קדם ישראל אחר והחזיק בהן קנה [אותם] כאילו הם נכסי הגר שמת. מ"ט גוי מכי מטי זוזי לידיה אסתלק ליה וישראל לא קני עד דמטי שטר לידיה וכו'. ופירש רבינו שמואל דשני אינו חייב להשיב המעות [אל] הראשון, שאם כן אין לו כמדבר, כלומר הפקר. שהרי נותן מעות. ודעת רבינו האיי גאון ז"ל בשער י"ד של מקח וממכר אינו כן, אלא שחייב להחזיר הדמים ללוקח ראשון. וכן דעת הרמב"ן ז"ל משום דבזוזי דהאי ראשון מסתלק ליה גוי ומשתרשי ליה הני זוזי ללוקח שני. ומיהו אחריותו על הגוי המוכר ולא על ישראל זה שלקח ראשון. וכ"כ רבינו ז"ל בשם רבו משם הר"י בר' אברהם ז"ל מעות של ראשון [הם] כמו למשכונה והרי הוא כזוכה בשעת מתן מעות כשדה במשכונה, וכאותה ששנינו פרק שור שנגח, משכונו של גר ביד ישראל ומת הגר ובא ישראל והחזיק בו, זה קנה כנגד מעותיו וזה קנה השאר. שלא מחמת שנעשו נכסי הגר כהפקר פקע זכות משכונו של זה. ומדברי רבינו חננאל ז"ל (אמרו) [נראה] שאילו החזיק ראשון קודם השטר דקני. וכן דעת רמב"ם ז"ל בספר קנין בהלכות זכייה בפרק ראשון, שכתב גוי שמכר מטלטלין לישראל או קנה מטלטלין מישראל קונה במשיכה או בדמים. אבל הקרקע אינו קונה אותה מישראל אלא בשטר ואינו מקנה אותה לישראל אלא בשטר, שאין דעתו סומכת אלא בשטר. לפיכך ישראל שלקח שדה מן הגוי ונתן דמים וקודם שיחזיק בה בא ישראל אחר והחזיק בה כדרך שמחזיקין בנכסי הגר זכה האחרון, ונותן לראשון את הדמים, מפני שהגוי מעת שלקח את הדמים סילק רשותו וכו' ע"כ: והגוי הזה הכותב שטר לישראל אומרין [המפרשים] שיכתוב השטר קודם שיתן לו הדמים. דאי נתן לו הדמים וכתב לו השטר והחזיק אחר קנה האחר. דהואיל וגוי מכי קבל דמים איסתלק ליה הוי ליה כגוי אחר הכותב שטר בשדה שאינה שלו, דמכי אסתלק ליה הוי הפקר: 
וכתב רבינו שמואל ז"ל, וזה המחזיק בקרקע זו שנתן ישראל המעות לגוי נקרא רשע, כדאמרינן המהפך בחררה ובא אחר ונטלה נקרא רשע. והכל מודים בזה, כפי מה שאמרנו שחייב להחזיר המעות לראשון. ועל זה נקרא רשע דמה לו ליקח זה, אחר שנותן מעות וימצא כמה שדות. אבל לדעת רבינו שמואל שהיה אומר לא יחזיר המעות לראשון אמאי נקרא רשע, והרי הוא כמוצא מציאה. ואמרינן בגמרא דהא דאמרינן דהמחזיק בו זכה בו, אי איכא הורמנא דמלכא עבדינן כמשפט המלך, דדינא דמלכותא דינא. והילכך אם משפט המלך שלא יזכה בקרקע אלא מי שיכתוב שטר או הנותן דמים, כן ינהגו על פי המלך: 
ומההוא מעשה דקריביה דרב אידי, שמעינן דאחד שצוה שיתנו הדקל לקרובו ובא אחד ואמר אני הוא הקרוב. ובא אחר ונודע שהוא קרוב יותר, ובעדים, אי נמי שהודה לו הקרוב הראשון שזה הקרוב האחרון הוא קרוב יותר, מוציאין מן הקרוב הראשון ומעמידין [אותה] ביד זה האחרון. וחייב להחזיר לו הפירות שאכל. ואפילו בא על ידי הודאתו. דהלכתא כאביי ורבא דאמרי כיון דאודי אודי: 
ותו התם בפרק חזקת הבתים, רב ענן שקל בדקא בארעא. פירוש באו מים ושטף המיצר שהיה בינו ובין חבירו. אזל אהדר גודא בארעא דחבריה. כלומר חזר ועשה כותל והכניסו בחלק חבירו. ובא הדין לפני רב נחמן, ואמר שיחזור. א"ל רב ענן והא אחזיקי לי, כלומר כי אחר שידע שנכנס בשל חבירו קנאו ממנו בזו החזקה בפניו, והואיל ויש עדים בזו החזקה [ודאי] שהוא נאמן במה שאומר שקנאו ממנו. וא"ל כי זו החזקה שהוא לאלתר אף על פי  שהיא בפניו אינה חזקה. וטען עוד רב ענן והא אחיל לי דאתא וסייע עמי, כלומר ויש לי מזה עדים. וא"ל מחילה בטעות הואי ואינה מחילה. שמענו מזה שאם ידע האיש ההוא במה שנכנס רב ענן לתוך שדהו ובא וסייע עמו, דהויא מחילה. וכתב רבינו ז"ל כי הטעם, הואיל והוטלה המחיצה על שניהם אין אדם מפסיד את שלו, ועוד שמוציא מעותיו לסייע במחיצה ויאמר כי דרך השטאה היה. מה שאין [כן] בפותח חלון בחצר חבירו במעמד חבירו, שאע"פ שמסייע לו יכול לומר שהוא משטה בו, הואיל ואינו מוציא מעות בו, ואינו עושה אלא כי אחר שיגע חבירו שיביאנו לדין, ומשטה בו: 
ובכל אלו החזקות שכתבנו, היכא שהביא המערער עדים שהיא שלו, ויצא הדין עמו לפי הדרכים שכתבנו, תחזור לו השדה ומוציאין מזה הפירות שאכל. ואין אומרים שמא שטר היה לו ואבד עד שיטעון הוא מעצמו. וכן האוכל שני חזקה מחמת שטר שיש בידו ונמצא בטל, בטלה החזקה, ותחזור השדה וכל הפירות לבעלים. כ"כ ר"ם פי"ד דטוען. וכבר כתבתיו למעלה. 
גרסינן התם, כל חזקה שאין עמה טענה, כגון הנותן מתנה לחבירו והאחין שחלקו והמחזיק בנכסי הגר, דלמקני בעלמא דקא בעי, כיון שנעל וגדר ופרץ כל שהו בפניו הויא חזקה. ובע"ה בענין הקניות נכתוב זה. 
סליק ליה הדרך השלישי בס"ד 

צרור הכסף הארוך הדרך הרביעי תוכן העניינים בקיצור 
================================================ 
בעניני קניית הקרקעות והעבדים והמטלטלין והבהמות והפירות וקנין סודר. 

השער הראשון 
א) הקרקע נקנה בכסף ובשטר. ובמקום שכותבין השטר לא קנה במעות עד שיכתוב השטר. אבל אי פריש שיקנה באיזה [קנין] שירצה, בין בכסף לחוד בין בשטר לחוד, קנה. ומה שיוציא מן הדין לפרש שיקנה באיזה שירצה. ואין הקרקע נקנה בפחות משוה פרוטה, ולא במלוה בלבד. והאומר תן מנה לפלוני ושדי מכורה לך קנה. ובמקום שאין כותבין שטר וקונין בכסף ונתן מקצת דמים תחלוק, אי עייל ונפיק אזוזי. והקרקע נקנה בשטר. כיצד? כתב לו שדי מכורה או נתונה לך. ובשטר כזה אפילו במלוה קנה אף על פי שלא נתן לו דמים או  מוכר שדהו מפני רעתה. ושטרות שלנו, אם הם שטרי הקנאה. ובחזקה, ונעל וגדר ופרץ לאלתר הויא חזקה. ולא בעינן שלש לחזקה אלא למוכר אומר לא מכרתי. ופירוש נעל, נעילת דלת או פתיחת דלת, כאדם עושה בשלו, וגדר ופרץ ונתן צרור והועיל. 
ב) ומסירת מפתח אי קניא. והקונה בחזקה במקום שכותבין השטר אי צריך כתיבת השטר ג"כ, והקונה קרקע ויצאו עליו עוררין תמצא בדרך הראשון בשער העשירי. והמוכר שדהו בקנין סודר, אפילו לא נתן דמים קנה. ואי נפיק ועייל אזוזי יש דיעות אי קנה. והמוכר שדהו שלא באחריות ויצאו [עליו] עסיקין, אם יכול לחזור [בו] הקונה. והקונה עשר שדות בעשר מדינות. ומכר ושכירות אחד [הם]. ואין קרקע נקנה אגב קרקע. והקרקע שאין בו ענין גדר ופרץ. והיכא ש[נרה] או אסף הפירות קנה. כן דעת ר"ם. וראב"ד אינו [סובר] כן [ב]הקנאות אלו. וגוי אינו קונה אלא בשטר. 
ג) המוכר שדהו ונפיק אזוזי ובמטלטלין היכא דנפיק ועייל [אזוזי] אפילו במשיכה. ומי נקרא עייל ונפיק אזוזי. והאומר אי מזבנינא ואידך מזבנינא ולא פסק דמים. והאומר לדידך מזבנינא במאה זוזי ואזל וזבנה במאה ועשרים והראשון רוצה ליתן מאה ועשרים. והיכא שתלו בכמה שישומו אחרים קנה, דסמכא דעתיה דמוכר. 
ד) המוכר שדהו לדעת שיעלה לירושלים ובשעת המכירה לא גלה. וההוא דמכר אדעתא דסליק לא"י וסליק ולא דר שם שלא הוכן לו שם. והמוכר שדהו ואמר וכיתבו לו את השטר וחזר בו שאינו רוצה לכתוב לו שטר. והמוכר על תנאי אם נתקיים קנה ואם לא נתקיים התנאי אינו כלום. והמוכר ביתו ואמר לו לכשיהיו לי מעות תחזירם לי אסור ללוקח ואין מקחו קיים. והמוכר שאמר לשליח הקונה אם יהיו לי מעות יחזירו לי הקרקע וענה השליח כי הקונה והמוכר קרובים הם ויתפשרו. 
ה) ומי שאנסוהו למכור שדהו וקבל המעות המקח קיים, ואם לא נתנו לו הדמים כולם. ואי מסר מודעא על המכירה. והמוסר מודעא על המתנה שנתן באונס. ואי קביל אחריות על המתנה. ומסירת המודעא באיזה ענין כותבין או אין כותבין. ואונס ממון שמיה אונס. ומי שהטמין עדים לשמוע איך מפחידו חבירו הוי כמסירת מודעא. והמפחיד לחבירו בהכאה, ויכול לעשות. ומסר מודעא על ביטול מודעא ונאנס עד שביטל ביטול המודעא. ומה התקנה לבטל מסירת המודעא. והמוכר שאמר בפני האנס לעידי המודעא שברצונו מכר וכן שקבל הדמים אינו כלום. ובאיזה אנס אמרו, בחמסן שנותן המעות, רק שכופה למכור שלא לרצונו. והקונה בדבר שאין בו ממש. וקנין דברים. והמקנה דבר שלא בא לעולם... ומכירת הקרקע בקטן. 

השער השני 
לבאר ה[מטלטלין] אם הם נקנין בכסף בשטר ובחזקה, ואינן נקנין בכסף ולא בשטר ולא בחזקה. ונקנין בקנין [סודר. ובמשיכה, אותן שדרכן] במשיכה, ושדרכן להגביה נקנין בהגבהה. ודיני המסירה והמשיכה וההגבהה. ופירוש מסירה. ובאיזה מקום נקנין. והגבהה אפילו הגביה פחות משלשה טפחים. והספינה היאך נקנית וכלים גדולים ש[מקומם] קובען. והיכא שאמר המוכר ללוקח קנה במסירה, אם אינה נקנית כפסק חז"ל אין לו קנייה. וכל זמן שאין הקנייה קנייה אי איתניס איתניס למוכר. והשוכר מקום המטלטלין, נקנין [המטלטלין] בשכירות מקום. והיכא דניחא ליה דליקני בהגבהה ולא ניחא ליה במשיכה או בהפך, הכל תלוי במאי דקני ליה. 
ב) הנותן מתנה לאדם חשוב ואמר תקבל ממני מנה זו ותקנה לך שדי או תקנה לך מטלטלי שלי. ומטלטלין נקנין אגב קרקע ולא בעו צבורין. ושדה לאחד ומטלטל לאחד. ומטלטלין ליתומים ושדה לאפטרופוס. והמוכר מטלטלין אגב קרקע. [ו]הוא דיהיב דמי כולן ועשר שדות נמי דיהיב דמי כולם. והיכא שאמר קני מטלטלין אלו קנין גמור אגב קרקע א"צ דמים. והקרקע שנקנין המטלטלין אגבן כל שהו. והמקנה אגב קרקע צריך שיהיה לו קרקע. והמנהג שנוהגין אגב קרקע. והמקנה באגב א"צ לסיים מקום מסויים. והמודה שמטלטל פלוני הוא לפלוני קנה בהודאה. והקונה קרקע בכסף ואמר למוכר ע"מ שתחזיר לי המנה קנה. 
ג) קניית עבדים כנעניים. דיני העבדות. אבל תפור לי בגד זה או עשה לי מלאכה זו אינו קונה. וקנין סודר נקנה בו עבד. ובמשיכה. ועבד קטן כבהמה לקנייה. והעבד קונה עצמו בכסף בשטר [ובחזקה] כמו שכתבתי [וכן בכסף] על ידי אחרים, והוא דנתנוהו [לו ע"מ שאין לרבו רשות בו]. 
ד) קניית הבהמות במשיכה. המוכר עדר משקנה משכוכית. והאומר משוך... ולא תקנה עד לאחר שלשים יום. והמקנה עבדים וקרקעות. והמקנה עבדים ומטלטלין. ועבד אם הוא כמו מטלטל המקנה בהמה וכלים שעל גבה. 
ה) קניית הפירות במשיכה ויפסיק בכמה. מדידה אינה מעכבת. והמוכר שמדד אף הלוקח קונה. והלוקח שמדד קנה. והיכא שמדד המוכר במדה של לוקח, יש מקום שקונה הלוקח. ולוקח הקונה כלי ברשות מוכר ואח"כ קנה פירות ושם אותם באותו כלי קנה אפילו ברשות מוכר. וכליו של מוכר אינו קונה ללוקח אפילו ברשות לוקח. הרשויות חלוקין והכלים חלוקין. והמגביה קודם שפסק אינו כלום. והנוטל כלי מן האומן לבקרו ונאנס בידו, והוא דקייצי [דמיה]. והקצבה מפי המוכר והמושך החמרין והפועלים והכניסן לתוך חצירו טעונין ופירקן. הקונה פשתן תלוש או מחובר. וכל העומד ליבצר כבצור דמי. ועציץ נקוב וזרעים בתוכו. 

השער השלישי 
א) כל הנעשה דמים באחר, כגון החליף פרה בחמור, (ו)מיד שלקח המוכר הפרה במעות אלו נתחייב בחליפיו. החליף קרקע בקרקע, כיון שזכה זה נתחייב בחליפיו. והיכא שהחליף חמור בפרה וטלית ומשך את הפרה ולא משך עדיין הטלית לא כלל. אבל כור חטים בפרה וטלית ומשך את הפרה קנה בחטים כנגד הפרה, דראוי ליחלק. וכי אמרינן דמעות אינן קונות אלא משיכה? היכא שנתן לו מעות בלי מנין, קנה אף על פי שלא משך. ומי שמכר  לחבירו ונתחייב זה לתת המעות ואח"כ ראה המוכר חפץ ביד הלוקח ואמר תן לי זה באותן מעות, קנה בלא משיכה ובלא הגבהה. אבל בחוב שהוא חייב לו שלא מן המכר לא קנה. ושנים שמוכרין זה לזה, זה אומר במנה וזה אומר במאתים, והלך זה לביתו [וזה לביתו] ואח"כ בא זה לזה בסתם, אם מוכר בא יעשו כדברי המוכר. וקנין סודר קונין בו כל דבר חוץ מן המטבע. והיכא שקונין [בסודר של אחרים]. ובסודר צריך שיתפוש כדי אחיזה. ומתנה [ע"מ להחזיר. ובסודר] שאול, אם קונין, הואיל ואינו מדעת המשאילו. וקנין קונין בו אפילו לא יהיב דמי. וקנין בפני שנים. והיכא שמודה בקנין אפילו בינו לבין עצמו. וקנין כ"ז שעסוקין [בו] יכול לחזור בו. והרבה דברים שאינם צריכים קנין. ומקום שנהגו לרשום כדי לקנות קנה. ומנהג מבטל הלכה. 
ב) דין המטבעות, ואיזה מטבע הוי פירא לקנות בהם. ג) קניית ההקדש והיתומים ודין העניים. ד) ודין מי שפרע וכל שלא קנה מן התורה לא קנה באבל. והחוזר משום אונס או משום פחד. והנותן מעות על החפץ וחזר בו הלוקח ואמר לו המוכר "בוא וטול מעותיך" מכאן ואילך פקדון הם אצלו. דברים אין בהם משום מחוסרי אמנה. מתנה מרובה ומתנה מועטת. ובארבעה פרקים משחיטין את הטבח: 

השער הרביעי 
א) בענין ההונייה [פירוש האונאה] או שנמצא מום במקח, באיזה ענין נקנה מקח. והאונאה מחילה או שהמקח בטל. או בזמן שמתאנה שותק ורוצה לקיים המקח. והמוכר פירות רעות ונמצאו יפות או יפות ונמצאו רעות. וההונאה שצריך להחזיר הלוקח או המוכר. ולוקח עד אימתי חוזר. ומוכר לעולם חוזר עד שימכור בזה וידע שטעה. ובאיזה דבר חוזר המוכר. ואונאה לתגר בהדיוט ובעל הבית מוכר אין ללוקח עליו אונאה, במוכר בעל הבית כלי תשמישו, אבל בעל הבית שנתאנה יש לו אונאה על הקונה. והסירסור אם יש לו דין אונאה, ובאיזה צד יש בו ואין בו. והאומר ע"מ שאין לך עלי אונאה. והיכא שמצא מום. והקונה ספרים ומרגליות אי בעי בכדי שיראה לתגר. והנותן לסלע חסירה ומכירה שזו היא שנתן, הרי [זה] מחזירה אפילו לזמן י"ב [חודש]. 
ב) הדברים שאין להם אונאה. ויש אונאה בשכירות מטלטלין, ואין אונאה בשכירות קרקע. והמחליף מטלטל במטלטל יש לו אונאה. ומה נקרא [סימפון, כל הנמכר] במדה או במשקל או במנין חוזר לעולם. וכבר כתבתי [זאת] בדרך השני בשער שלשה עשר. והמומים שאינן מבטלין אותו ממלאכתו. 
ג) המוכר פירות ולא צמחו, וזרעוני גנה וכשזרען לא צמחו, לא יחזיר לו הלוקח אותו זרע. וכן הקונה בשר ונמצא טרפה, מה שאכלו אכלו. והקונה פרקמטיא להוליכה למקום פלוני ומצא בה מום לשם והניחה שם, וטוען המוכר תנה לי הסחורה ואתן לך הדמים, אינו חייב להביאה אצלו. והמוכר ע"י סירסור. והמוכר יין והחמיץ, וחבית והחמיצה, וכל דיני יין שהחמיץ שם: 

השער החמישי - הדברים שאדם מוכר, אם מוכר כל התשמישים שלו ומה נכלל במכירה 
א) המוכר את הבית לא מכר את היציע ולא את החדר. ואם [קורין] לבית בית ולבירה בירה הכל כמו שקורין. ואף על פי שכתב ולא שיירית בזביני אילין אינו כלום. מצד אחד ארוך ומצד אחד קצר. שודא דדייני. ותשעה קבין שאמרו שהוא דבר חשוב, לא דוקא, אלא כל דבר חשוב אינו בכלל המכר. [האומר תנו לי] החצי בקרקע. והאומר יחלוק בנכסאי פלגא, תנו חלק אי [נמי] רביע. והמוכר את הבית ואמר ע"מ שדיוטא העליונה שלי. ואם זוכה בנו אחריו. ואם נפלה הדיוטא אם חוזר ובונה אותה. 
ב) ועומקא ורומא ו[מן] ארעית תהומא עד רום רקיעא. והמוכר חצר לא קנה האויר אלא עד ראש כותלי (ראש) החצר. והמוכר שדה וכרם מה יהא מהאויר. והיכא שלא כתב עומקא ורומא, ובא המוכר לבנות באויר. והמוכר את הבית לא מכר בור ודות. שני בתים זה לפנים מזה. ושניהם במכר או במתנה או אחד במכר ואחד במתנה. 
ג) המוכר את הבית מכר את הדלת, אבל לא את המפתח ומכתשת קבועה. המוכר את החצר מכר בורות שיחין ומערות. והמוכר את בית הבד ויש חנויות מבחוץ שכותשין שם שומשמין. והמוכר מרחץ. והמוכר את השדה אם מכר האבנים והקנים. ומה מכר מהתבואה. וכל דבר שיש לו שם בפני עצמו לא מכר. והמוכר השדה אם מכר הבור והגת והשובך. והנותן מתנה חלוק מהמוכר. והולכין אחר המנהג בקריאת השמות. והמוכר ששייר דקל אחד אם גרוע הוא כל שכן ששייר החשובים: 
ד) ארעא ודיקלי או ארעא לדיקלי. והמוכר קרקע שיש בו דקלים וגפנים ואמר לבד מאילני. והנותן בית מחזיק מאה חביות ומצאו שיש בבית מאה ועשרים, הכל נתן. המוכר קרקע ושייר שני אילנות לפניו. והמוכר לאילנות לקוץ כיצד יקוץ. ושלשה בדין היוצאין מאחד אם נידונין כשלשה אילנות. וכיצד אומדין האילנות וכמה ביניהן, ואין המצרים מעכבין. 
השער הששי 
א) המוכר את הספינה והמוכר את הקרון והמוכר את הצמד. ב) המוכר את החמור אם מכר אוכף ומרדעת. המוכר את הפרה אם מכר את בנה, ושפחה מניקה. המוכר שפחה אם מכר הנזמים. ג) המוכר את הבור אם מכר מימיו. המוכר כוורת והמוכר שובך. ד) המוכר את הראש בבהמה גסה אם מכר את הרגלים, (ו)הכל כמנהג המדינה. ה) (השוכר) [המוכר] מקום לחבירו לעשות לו בית וכן המקבל לעשות בית חתנות. ובית גדול כמה ארכו וכמה רומו. אמה בית השלהין ודרך [חסר] 

צרור הכסף הארוך הדרך הרביעי שער א 
================================= 
א) והקונה בכסף ובמקום שאין כותבין השטרות נתן מקצת דמים, אי עייל ונפיק אזוזי לא קנה אלא כנגד מעותיו, ואי לא עייל ונפיק אזוזי קנה כל הקרקע באותן מקצת דמים. אבל במקום שכותבין השטר, אף על פי שנתן מקצת דמים אינו קונה כנגד  מעותיו ואפילו לא עייל ונפיק אזוזי, לפי שבמקום שכותבין את השטר לעולם אינו קונה עד שיכתוב את השטר, לפי שהשטר על השדה כולה. וכתב, בשטר כיצד כתב לו על הנייר או על החרס שדי מכורה לך שדי נתונה לך, כיון שהגיע השטר לידו קנה. ואמר שמואל דכי תנן בקרקע דנקנה בשטר, דוקא בשטר מתנה שנותנו במתנה, אבל המוכר שדהו לחבירו לא קנה בשטר כזה עד שיתן לו את הדמים, משום דלא סמכא דעתיה. הילכך לא קנה עד שיתן לו כל הדמים. ומיהו בשטר כזה אם נתן לו כל הדמים, אף על פי שהן דמים שאינן ראויים לקנות, כגון מלוה שאינה קונה, הואיל ונתן לו כל הדמים, קנה כל השדה מדין השטר. וכן נמי במוכר שדהו מפני רעתה קונה בשטר כזה בלי נתינת הדמים. דהכי אוקימנא לההיא דכתב לו על הנייר או על החרס אף על פי שאין שוה פרוטה שדי נתונה לך וכו', במוכר שדהו מפני רעתה. ויש מי שהיה אומר דשטר הקנאה אינו אלא כשכותב שדי מכורה לך או שדי נתונה לך, אבל שטרות שלנו שכותבין ומכרתי לו את השדה בכך וכך אינן שטרי הקנאה, וכמקום שאין כותבין את השטר דמי. והילכך אפילו התנה ואמר בעינא בשטרא אקנה, מכי נתן לו הכסף אינו יכול לחזור בו, דהא אינן שטרות כדין השטר. אבל כבר כתבו דשטרות שלנו שטרי הקנאה הם, כדמוכח בפרק חזקת הבתים, כמו שכתוב בשיטה. ולשון מכרתי לו אינו לשון הודאה אלא לשון מכירה, לפי שהוא משמש בלשון הוה, כמו נתתי כסף, שפירושו אתן: ושטר [שכתוב בו] דשדי מכורה לך ואין בו עדים ומסריה בפני עדים כתוב בדרך ראשון בשער השמיני: 
ובחזקה כיצד נעל וגדר ופרץ כל שהו ה"ז חזקה: וגרסינן בפרק חזקת הבתים בד"א בחזקה שיש עמה טענה, כגון מוכר אומר לא מכרתי ולוקח אומר לקחתי. אבל בחזקה שאין עמה טענה, כגון הנותן מתנה לחבירו והאחין שחלקו והמחזיק בנכסי הגר, דלקנא בעלמא הוא דקא בעי, כיון שנעל וגדר ופרץ כל שהו בפניו ה"ז חזקה. וה"ה ללוקח, אלא תני הני אף על גב דלא יהב דמי, כל שכן לוקח דקא יהיב דמי. ואמרינן התם, בפניו לא צריך  למימר ליה לך חזק וקני, אבל שלא בפניו צריך למימר ליה לך חזק וקני. ומכי אמר ליה ונעל וגדר ופרץ קנה, לא שנא במכר ולא שנא במתנה. ונעל היינו קובע מנעול. א"נ מעמיד דלתות, דמתקן בקרקע. אבל נעילת הדלת וסגירתו אפילו במפתח לא. כן פירש רבינו שמואל. ומקשין עליו מההיא דפרק המגרש, ההוא שכיב מרע דכתב גיטא לדביתהו וכו' ואמר תיזיל ותיחוד ותפתח כי היכי דתקני ביתא ותקני גיטא אגב ביתא. והתם לא היתה שם קביעות מנעול אלא נעילת דלת בלבד וקונה. אלא ודאי סגירת הדלת בלבד קונה. והטעם שהוא נועל בפני כל אדם כדרך שאדם עושה בשלו. והוא הדין הפותח הבית מטעם זה כדרך שאדם עושה בשלו. כדאמרינן התם ותחוד ותפתח. וכן גדר ופרץ כל שהו מתקן השדה כל שהו. וה"ה לכל תיקון, כגון חרישה והשקאה. וכ"כ הרמב"ם ז"ל נעילת דלת דמועיל בפ"א דקנין: ואמרינן התם בפרק חזקת, דוקא גדר או נעל או פרץ כל שהו, אבל בהילוכא לא קנה כלום, דתניא הלך בה לארכה ולרחבה קנה מקום הילוכו דברי רבי אליעזר וחכמים אומרים אין הילוך מועיל כלום. כן בפי' לרי"ף: ואמרינן וכמה כל שהו. כדשמואל דאמר שמואל גדר גדר והשלימו לעשרה, פרץ פרצה כדי שיכול ליכנס בתוכה ה"ז חזקה. ואמרינן דהאי גדר הוו סלקי ביה בניחא והשתא סלקי ליה בדוחקא. ופרץ, דמעיקרא הוו עיילי ליה בדוחקא והשתא סלקי ליה ברווחא. ונתן צרור והועיל, נטל צרור והועיל ה"ז חזקה. [ולא אמרן] אלא נתן צרור דצמד ליה מיא נטל צרור דפתח ליה מיא: 

ב) וגרסינן בפרק שור שנגח את הפרה, המוכר בית לחבירו, כיון שמסר לו מפתח לא צריך למימר ליה לך חזק וקני. שמעינן מהא דמסירת מפתח הרי הוא כאומר לך חזק וקני. למה שכתבנו למעלה כי צריך לומר שלא בפניו לך חזק וקני. אבל מסירת מפתח אינה קונה. לאפוקי מרבינו שמואל ז"ל שכתב דמסירת מפתח קונה במכר ושכירות ובמתנה ובאחין שחלקו. וכ"כ הרמב"ם ז"ל בפ"א דקנין דמסירת מפתח אינה קונה אלא לענין לך חזק וקני: והקונה בחזקה, יש מי שאומר שאינו קונה במקום שכותבין את השטר עד שיכתוב השטר. והטעם משום דלא סמכא דעתייהו עד שיכתבו. והילכך אפילו אמר לו לך חזק וקני [אינו קונה] עד שיכתוב. אבל לאחר שיכתוב בשטר קנה באותה חזקה למפרע. ויש אומרים דלא אמרינן עד שיכתוב את השטר אלא דוקא הקונה בכסף, אבל בחזקה קנייה אלימתא היא, הואיל והחזיקו בקרקע, ואפילו בלא דמים. וכל שכן בלא שטר אפילו במקום שכותבין את השטר. וכן כתב רבינו האיי גאון ז"ל בתשובה. ויש קצת ראיה לזה, דהתם בקידושין (לזה) לא מחלקינן בפסקא [ובחזקה] בין נתן דמים ללא נתן דמים ובין במקום שכותבין למקום שאין כותבין, כדמפליגי בכסף ובשטר. ומקשינן מהא דאמרינן יפה כח חזקה מכח שניהם שאם מכר עשר שדות וכו'. אלמא אין יפוי כח בחזקה יותר מן הכסף אלא בזו בלבד. ודעת הרמב"ן ז"ל כסברא ראשונה, שכסף וחזקה שוין, ואין קונין במקום שכותבין את השטר עד שיכתבו: והקונה בחזקה אם אמר לו המוכר לך חזק וקני, והלך הלוקח והחזיק בקרקע, ולא עייל ונפיק אזוזי, קנה הלוקח בחזקה זו בלא דמים. והטעם דכיון דאחזקיה בארעיה ולא עייל ונפיק אזוזי ש"מ דסמכא דעתיה וגמר ואקני. דאי לא, לא הוה שביק [ליה] למיעל בארעיה: ודין הקונה קרקע ונמצא שאינה שלו כתבתי בדרך הראשון בשער העשירי: 
והמוכר שדהו בקנין, אפילו לא נתן הדמים קנה, ואין אחד מהם יכול לחזור בו, דמשעת קנין קנה. וכדאמרינן המוצא שטר הקנאה בשוק יחזירנו לבעלים, אי משום שמא כתב ללוות ולא לוה הא שעביד נפשיה. וכתב רש"י ז"ל בין ילוה בין לא ילוה. וכן דעת רבינו ז"ל. וכ"כ ר"מ ז"ל בפ"ה דקנין הקרקעות והעבדים והמטלטלין והבהמות, כל אחד מהם נקנה בחליפין. והוא הנקרא קנין וכו'. ואף על פי שעדיין לא משכן ולא נתן את הדמים. ואין  אחד מהם יכול לחזור בו ע"כ: וכתב בעל העיטור בשם רבינו האיי ז"ל חזקה וקנין לא מהני היכא דעייל ונפיק אזוזי. ולקמן אכתוב בע"ה דעת רבינו ז"ל: 
גרסינן בפ"ק דבבא קמא ובפ"ק דב"מ, ראובן שמכר שדה לשמעון שלא באחריות, ויצאו עליו עסיקין, עד שלא החזיק בה יכול לחזור בו ומשהחזיק בה אינו יכול לחזור בו. ופירש רבינו ז"ל הכי, כשהחזיק אחר שיצאו עליה עסיקין. ומשום הכי לא מצי למיהדר, דכיון דלא חש לעסיקין ודש אמצרא לראות מה היא [צריכה], כבר גלה בדעתו דניחא ליה בה ואף על גב דאית עלה עסיקין. אבל אם לא החזיק בה לאחר מכאן, אף על גב דדש אמצרא  קודם שיצאו עליה עסיקין יכול לחזור בו. ודוקא כשלא החזיק בה חזקה גמורה, בנעל גדר ופרץ, שהם החזקות שנשנו בפרק חזקת הבתים. אלא שהלך בשדה לראות מה היא [צריכה]. והיינו דנקט הכא דש אמצרא. ויש בזה מפרשים רבים בענינים אחרים. וכמדומה לי שזה הנכון. עכ"ל בפ"ק דקמא: 
ואמרינן התם, מאימתי הויא חזקה מכי דיש אמצרא, ופירש רי"ף בפ"ק דמציעא, כגון דאית ליה ארעא אחריתי גבה בהאי ארעא ואיכא מצרא בינייהו אי דייש לההוא מצרא דביני ביני ושוינהו לתרוייהו ארעא חדא, הרי החזיק ואינו יכול לחזור בו. וכתב עוד בפ"ק דקמא, וכל שכן אם עשה בה מעשה שהוא למעלה מזה. ואם עדיין המצר קיים ולא עירבו עם השדה יכול לחזור בו ע"כ. אבל בהילוכא לא קנה, כחכמים דאמרי אין הילוך מועיל. וחכמים מודים בשביל של כרמים, הואיל ונעשה להילוך נקנה בהילוך. ופירש רי"ף בחזקת הבתים, אם מכר לחבירו שביל להלך בו לכרמים ואמר לו לך חזק וקני והלך בו קנאו, הואיל ונעשה להילוך קנה בהילוך. כי אתא לקמיה דרב יצחק בר אמי אמר להו הבו ליה כי היכי דדרי טונא דשבשתא והדר. כלומר רוחב דרך בשביל שנקנה בהילוך כדי שיטעון חבילה של זמורות ויחזירנה. ואמרינן, ולא אמרן אלא דלא מסיימי מחיצתא, שאין שם מחיצות מסויימות. אבל יש שם מחיצות מסויימות השיעור כי היכי דשקיל כרעא ומנח כרעא. כלומר אין לו אלא כדי שיגביה רגל ויניח רגל בצדה. וכתבו הר"ם בפ"ק דקנין: 
גרסינן בפ"ק דקידושין, אמר שמואל מכר לו עשר שדות בעשר מדינות כיון שהחזיק באחת מהן קנה כולן. ואמר רבא לא שנו אלא שנתן לו דמי כולן אבל לא נתן לו דמי כולן לא קנה אלא כנגד מעותיו: ובפרק המוכר את הבית אמר רבא אמר רב נחמן מכר לו חלסית ומצולה החזיק בחלסית קנה מצולה. ואמרינן פשיטא דהא אמר שמואל מכר לו עשר שדות וכו'. ואמרינן מהו דתימא התם, גבי שמואל, סדנא דארעא חד. כלומר חיבור אחד. אבל הכא, בהא דרב נחמן, דהאי תשמישתיה לחוד והאי תשמישתיה לחוד אימא לא קנה קמ"ל. וזה הדין במתנה ובשכירות, כיון שהחזיק באחת מהן קנה כולן וקנה לזמן השכירות. גרסינן בפ"ק דב"ק, החזיק בקרקעות לא קנה עבדים. ואמרינן דכולי עלמא עבדא כמקרקעי דמי. שמעינן [מהא] דאין קרקע נקנה אגב קרקע. ועד כאן לא קאמר שמואל קנה עשר שדות בעשר מדינות כיון שהחזיק באחת מהם קנה כולן אלא משום דסדנא דארעא חד הוא, אבל באגב לא. וכתבו שם בתוספות דאפילו אמר קני קרקע הסמוך לתהום ואגבה קני קרקע העליון לא קנה. ואף על גב שהוא צבור בתוכו. וכתב רבינו ז"ל וטעמא רבא איכא דאגב אקרא דויתן להם  אביהם מתנות רבות לכסף ולזהב עם ערים בצורות ביהודה אסמכוה, ומה התם כסף וזהב עם ערים דהיינו מטלטלין אגב קרקע, הכי נמי בכל אתר מטלטלין אגב ארעא ולא ארעא אגב ארעא. ע"כ: ונראה דלא תקשי לך הא דאמרינן בחזקת הבתים אכלה כולה חוץ מבית רובע, קנאה כולה חוץ מבית רובע. ואמר רב הונא לא אמרן אלא דבר זריעה, (אלא) [אבל] לאו בר זריעה קני ליה אגב ארעא. דהתם לענין הטוען שלי הוא ואידך טוען שלי הוא, וקא מהני ליה ההיא אכילה למקני לאידך. אבל לענין קניית קרקע לא: 
ומההיא דחזקת הבתים דאקשינן, אלא מעתה צונמא במאי קני ליה לאו באוקומי חיותא ומשטח פירי, כתב הר"ם פ"א דקנין, היתה צחיח סלע שאין בה לא גדר ולא פרצה ואינה בת זריעה כיצד היא החזקה שקונה אותה בהשטחת פירות או העמדת הבהמה וכיוצא בה משאר התשמישין. וכתב עליו הראב"ד ז"ל הא מילתא לא מתחוורא, דהאי חזקה אכילת פירות היא, ואכילת פירות לא מהניא אלא כנגד טענה. אבל למיקני ארעא לא קניא (ולאו) [אלא] מידי דמהניא לארעא ע"כ. ונראה דלא דמי לנעל הדלת [ד]היא קניא, דשאני התם שהוא נראה כמעשה שעושה בשלו, אבל בהשטחת הפירות במקום זה אינו נראה כל כך לאדם שעושה בשלו. וכתב עוד הר"ם ז"ל שם, המוכר קרקע לחבירו ונכנס בה הלוקח וזרעה נרה או שאסף פירות האילן או זמרו וכיוצא בדברים אלו ה"ז קנה, שהרי החזיק. ואין אחד מהם יכול לחזור בו. וכן אם אסף המוכר סל של פירות ונתן ללוקח קנה לוקח מיד בחזקה, שהרי גלה בדעתו שהקנה לו שדה זו קנין גמור ונעשו פירותיה שלו. וכתב עליו הראב"ד ז"ל, כל זה הולך על הדרך שכתב ע"כ. והגוי, כבר כתבתי בענין החזקות שאינו קונה אלא בשטר, וזה בדרך השלישי בשער השישי. וישראל הבא מחמת גוי הרי הוא כגוי, ואינו קונה אלא בשטר: 

ג) גרסינן בפרק השוכר את האומנין, תניא הנותן ערבון על הבית ועל השדה, כל המשנה וכל החוזר בו ידו על התחתונה. כיצד הרי שמכר שדה לחבירו באלף זוז ונתן לו מהם מאתים זוז, בזמן שהמוכר חוזר בו יד הלוקח על העליונה, רצה אומר לו תן לי מעותי או תן לי קרקע כנגד מעותי. ומהיכן מגבהו מן העידית. ובזמן שהלוקח חוזר בו יד המוכר על העליונה, רצה אומר לו הילך מעותיך או הילך קרקע כנגד מעותיך. ומהיכן מגבהו מן הזיבורית. ואוקימנא להא כד עייל ונפיק אזוזי. אבל אי לא עייל ונפיק [אזוזי] קנה לוקח הכל ואין אחד יכול לחזור בו ושאר הדמים עליו כחוב. ואוקימנא דהיכא דעייל ונפיק אזוזי אפילו לא פש גביה אלא חד זוזא לא קני. וכמו שכתב רי"ף ז"ל שם. ואוקימנא נמי דאי מוכר שדהו מפני רעתה אפילו עייל ונפיק אזוזי קני. דהאי דעייל ונפיק אזוזי, כי היכי דלא ליהדר ביה לוקח הוא דקעביד. הילכך המוכר שדהו באלף זוז, והחזיק בה וכתב השטר, ונתן לו מקצת הדמים, ועייל ונפיק אזוזי, אפילו לא נשאר אלא זוז אחד, חזר בו הלוקח (ו)יד המוכר על העליונה כמו שאמרנו. ואם חזר בו המוכר יד הלוקח על העליונה כמו שאמרנו. ואם מכר שדהו מפני רעתה, אף על גב דעייל ונפיק אזוזי קנה, דמאי דעייל ונפיק אזוזי לא מפני שעדיין לא  גמר והקנה, אלא כדי שלא יחזור בו לוקח: 
וכתב הרמב"ם ז"ל פ"ח דקנין, וכן הדין במוכר מטלטלין, אף על פי שמשך הלוקח הפירות להוציאן לרשותו והמוכר נכנס ויוצא על שאר הדמים, לא קנה ויד החוזר על התחתונה כמו שאמרנו אא"כ מכר מפני רעת ממכרו ה"ז קנה הכל. וכתב עליו הראב"ד, דוקא מטלטלין הראויין ליחלק, כמו תבואה או יין ושמן. אבל דבר המסויים כגון חפץ או בהמה שאינו ראוי ליחלק היכא דעייל ונפיק אזוזי מצי הדרי בכוליה. והדין נותן דשלא להיות שותפין בו מכרו. ואיזה נקרא עייל ונפיק אזוזי, כתב הראב"ד ז"ל דאפילו קבעו לו זמן פרעון וכשהגיע הזמן דוחקו המוכר למעותיו, גם זה עייל ונפיק אזוזי הוא, ואם לא יפרענו יכול לחזור בו. וזה תימה, שאם כן רוב הקניות אפשר להתבטל. ואם יתחרט מוכר ורוצה לחזור בו, יעשה עצמו לאחר זמן כדחוק למעות, ואפילו לאחר כמה [שנים] חוזר. אלא הנכון דעייל ונפיק, שהוא דוחק מיד. וכתב רבינו חננאל ז"ל, דעייל ונפיק [אזוזי] דלא קנה, בדגלי דעתיה שלא מזבין האי מידי אלא משום דצריך לדמי השתא בדוחקא. אבל אי מזבין [אדעתא] דיהיב ליה דמי למחר וליומא אוחרי, מעידנא דאחזיק קנה. וזוזי מקבל להו בתר הכי דנעשו עליו כמלוה. עד כאן ונכון. כן כתב רבינו ז"ל: 
וגרסינן התם בהשוכר את האומנין, רשב"ג אומר מלמדין אותן שלא יחזרו בהן, כיצד כותב לו אני פלוני בן פלוני מכרתי שדה פלונית לפלוני באלף זוז ונתן לי מהם מאתים, והריני נושה בו שמונה מאות זוז. יש מי שמוכיח מכאן דכל דלא כתוב מוכר כן (ד)בכל קניה שבעולם יכול לחזור בו המוכר כל דעייל ונפיק אזוזי, ואפילו קנו מידו או שהחזיקו בקרקע ואומר לו לך חזק וקני. וכבר כתבתי למעלה כי זה היה דעת רבינו האיי ז"ל. וכתב רבינו הרשב"א ז"ל דאין מכאן ראיה, דרשב"ג להרחיב בקניות בא, ולא לקצר, ולומר שאפילו לא קנו מידו או שלא אמר לו לך חזק וקני או שאינו במקום שיכול להחזיק בו עכשיו יכתוב לו כן. ואם כתב קנה ואינו יכול לחזור בו מעתה. ומסתברא שלא אמרו אלא כשהחזיק בקרקע לפני המוכר או שמשך החפץ. אבל אמר לו לך חזק וקני אי נמי משוך וקני, (ו)הא אמר לו שיקנה בכך לגמרי. ומעתה מעותיהם עליו כמלוה. וכמאן דאמר ליה אי בעינא בכספא אקנה אי בעינא בחזקה אקנה ע"כ. הילכך לפי דברי רבינו ז"ל גם חפץ המסויים אם אמר לו המוכר משוך וקנה, ואפילו דחוק למעות, נעשו עליו כמלוה ואינן חוזרין. אבל אמר לו המוכר "מה שאני מוכר חפץ, מדוחק מעות הוא", והלך (מושך) [ומשך] החפץ, דינו ככתוב למעלה: 
גרסינן בע"ז פרק אחרון, ההוא גברא דא"ל לחבריה אי מזבנינא לה להאי ארעא לדידך מזבנינא לה. פירוש, וקנו מיניה, ואמר מעכשיו. ואסיקנא דאי אזל וזבנה לאינש אחרינא, הואיל ולא פסק הדמים עם הראשון (ד)לא קנה קמא. ותו התם ההוא גברא דא"ל לחבריה אי מזבנינא לך להאי ארעא לדידך מזבנינא לך במאה זוזי, וכתב הראב"ד ז"ל בשם רב האיי ז"ל כגון שקנו מן המוכר דאמר ליה הקניתיך בדמים כך וכך מעכשיו (ולכשרצה) [ולכשארצה] למוכרה, והקרקע עומד ביד הלוקח, אי הוי כה"ג קני ליה. ואי לא, קני ליה קמא ע"כ: אזל וזבנה לאיניש אחרינא במאה ועשרים אמר רב כהנא קנה קמא מתקיף לה רב אחא בר יעקב מנהר פקוד האי זוזי אנסוה דאי לא יהיב ליה מאה ועשרין לא הוה מזבן. והלכתא כרב אחא, כי זה לא אמר לו אלא "כשאמכור" שיהיה מוכר מדעתו תחלה. וזה לא היה רוצה למכור, ולא מכר אלא מפני התוספות שהוסיף (זו על זו) [זה על זה], ונמצא נמי שנאנס ומכר: וכתב הראב"ד ז"ל דאי אמר קמא אנא יהיבנא כמה דמשתכחת מינה, קני ליה קמא. ולא מצי לזבונה לאידך. דכיון דאקנייה ליה ההיא שעתא במאה, (ו)כל שכן דאקנייה במאה ועשרים, דיש בכלל מאתים מנה. דכי אמרינן [זוזי אנסוה] הני מילי היכא דלא בעי היאך למיתן ליה טפי. אבל היכא דבעי [למיתן ליה] כדמשכח [מאידך] האי לאו אונסא הוא. ואי זבנה לאחרינא בטפי ולא [נמלך] בקמא, ובתר הכא שמע קמא ובעי למיתן ליה כי היאך, מפיק ליה מהאי. דהא כל קמי דלא אמליך בקמא לאו אנוס הוא ע"כ: וכתב רבינו הרשב"א ז"ל, וזה תימה, דהא מילתא פסיקתא קנה קמא, ולא קנה קמא. ואם איתא דכל היכא דבעי לאסופי קמא כמה דיהיב תניינא קנה, לא הוה לן למימר לא קנה, דודאי קנה, וביה בעי לאימלוכי. והכי הול"ל בדמים הללו לא קנה קמא. ועוד הקשה לו הרמב"ן ז"ל, דכיון דממכר ראשון אינו עומד, מוכר הוא לכל מי שירצה בתוספת דמים: והיכא דלא פסק לו דמים ידועים אלא שתלו שניהם פסק דמים בשומת אחרים קנה. דכל כמה דביד המוכר להעלותה לו כמה שירצה ואפילו יותר מכדי דמיה לא סמכה דעתיה עד שיפסוק דמים ידועים. אבל השתא כשתולין דעתם בדעת אחרים והם ישומו אותם בשוייה סמכה דעתיה [והרי היא קנויה לו] כדאמרי בי תלתא וכו', ולומר דהואיל ומוכר לא סמכה דעתיה, מוכר לכל מי שירצה: ואמרינן תו התם, היכא שהתנו ביניהם כדשיימי בי תלתא, אפילו תרי מגו תלתא, כדאמרי תלתא עד דאמרי תלתא. כדשיימי בי ארבעה, עד דשיימי בי ארבעה כולהו. וכל שכן כדאמרי ארבעה. כדשיימי בי תלתא ואתו תלתא ושיימוה וא"ל ליתו תלתא אחריני דקים להו טפי מהני, אמר רב פפא דינא הוא דמעכב עלויה. מתקיף לה רב הונא ממאי דהני קים להו [טפי] מהני. והלכתא כרב הונא. וכתב רי"ף ז"ל וכולהו הני שמעתין כד אמר ליה מעכשיו וקנו מיניה: 

ד) גרסינן בקדושין פ"ב, ההוא גברא דזבנינהו לנכסיה אדעתא למיסק לא"י בעידנא דזבין לא אמר, אמר אביי הו"ל דברים שבלב [ודברים שבלב] אינן דברים. פירוש, קודם המכירה היה רגיל לומר כן כי בעבור לעלות לארץ ישראל היה מוכר, אבל בשעת מכירה לא גלה כלום. דודאי אם גלה בשעת מכירה "על דעת כן אני מוכר בעבור שאני עולה לארץ ישראל אני מוכר ואני צריך למעות", פשיטא [דהוי] גילוי גמור ולא הוי זביניה זביני. ואילו לא גלה ג"כ קודם המכירה ולא בשעת המכירה, פשיטא דליכא שום חששא. דאי לא תימא הכי כל המוכרים יכולים לומר כך היה בדעתי. אבל הכא משום שקודם המכירה היה יכול לומר. דברים שבלב אינן דברים. פירוש, אף על פי שהיה לנו להאמין  שעל מנת כן מכוין, שהיה רגיל לומר כן מתחלה, אפילו הכי לא חיישינן. כי שמא חזר בו ממתנתו ורוצה הוא למכור בלי שום תנאי: ותו התם, ההוא גברא דזבנינהו לנכסיה אדעתא למיסק לא"י, סליק ולא אתדר ליה, איכא דאמרי אדעתא למיסק הוא והא סליק, והלכה כאיכא דאמרי: 
ההוא גברא דזבנינהו לנכסיה אדעתא למיסק לא"י, לסוף לא סליק, אמר רב אשי אי בעי סליק. פירוש, דוקא בשלא היה אלא גילוי הדעת בלבד, שאמר שדי מכורה לך לפי שדעתי לעלות לארץ ישראל. ולא התנה בפירוש על מנת שאעלה לארץ ישראל. לפיכך אנו אומרים הרי עדיין אתה יכול להשלים מה שמכרת השדה על דעת לעלות, ומכיון שאינך רוצה לעלות אין המקח בטל בכך. אבל אם התנה בפירוש על מנת שאעלה לארץ ישראל, אין כופין אותו לקיים תנאו כדי שלא יתבטל המקח, אלא אי בעי מקיים תנאיה ואי בעי לא מקיים. ואדרבה יכול לומר איני רוצה לקיים התנאי כדי שיתבטל המקח. ואמרינן אמר רב אשי אי בעי סליק ואיכא דאמרי אי בעי לא הוה סליק בתמיה. זו היא גירסת רש"י ז"ל. ואמרינן מאי בינייהו דאיתיליד אונסא, ללישנא קמא לא הדרי זביני דהכי קאמר אי בעי למיהדר ולהטריח בתר שיראתא הוה סלק. וללישנא בתרא דקא מתמה אתמוהי משמע וכי אם רוצה לא היה עולה, ומי מעכבו, שלא היה שם עיכוב, משמע הא אם יש צד עיכוב הדרי זביני ע"כ: ור"ם ז"ל בפרק י"א דקנין [כתב] דוקא בשעת מכירה שהוא מוכר כדי לילך למקום פלוני הרי הוא כמוכר על תנאי. לפיכך אם נמנע הדרך או שלא נסתייע לו לעלות הרי זה מחזיק אותן הדמים וכו'. אבל אנן כי אמרינן כשהיה יכול לעלות: והיכא דזבן ולא איצטריכו [ליה] זוזי, כתבתיו למעלה בדרך הראשון בשער עשירי: 
גרסינן בפרק הספינה, אמר רבה בר יצחק אמר רב שני שטרות הן, אמר זכו בשדה זו לפלוני וכתבו לו את השטר, חוזר בשטר ואינו חוזר בשדה. על מנת שתכתבו לו את השטר חוזר בזה ובזה. הא דאמרינן חוזר בשטר ואינו חוזר בשדה, דהואיל והחזיק המחזיק זכה. אבל לא יכתבו לו את השטר, כיון שעדיין לא הגיע השטר ליד בעל המתנה. והטעם מפני שאינו רוצה שיצאו עליו קול שטרות, שלא יזלזלו נכסיו. ועוד טעם אחר, דכל שטר שנעשה עליו לחובת מי שנעשה עליו, בין שהוא עכשיו ממש לחובתו, בין שאינו, אי אפשר לכותבו אלא מדעת המתחייב. דומיא דשטר מקנה. וכיון שכן, כל זמן שזה מונעם עד שלא נכתב אם כתבוהו אין לו דין שטר. ורש"י ז"ל [פירש] חוזר בשטר, אם אמר אין רצוני שתהא ראיה בידו. פירוש לפירושו, שהעדים שלוחיו של מקנה הם, הילכך אין להם לכתוב השטר אלא מדעתו. אבל אם חזר וביטל שליחותו שוב אינן רשאין לכותבו, ואפילו אי לא מהני ליה מידי חזקתו בשטר, מ"מ כיון שביטל שליחותו אינם רשאים לכותבו. וכבר כתבתי זה באורך בדרך הראשון בשער התשיעי באות בי"ת: וכל המוכר על תנאי, אם לא נתקיים התנאי אין המקח מקח. כגון המוכר קרקע לחבירו על מנת שתתן מקח זה לפלוני או תמכרנו לפלוני, אם מכרו או נתנו לאותו פלוני קנה ואם לאו לא קנה. וכל תנאי שבממון קיים: 
גרסינן פרק איזהו נשך, מכר לו בית מכר לו שדה וחזר ואמר לו לכשיהיו לי /לך/ מעות תחזירם לי, אסור ללוקח לאכול פירות, כלומר שהתנה המוכר מתחלה על כך, ועל תנאי זה נגמר שאם יהיו לו מעות ויתנם ללוקח שיחזיר לו הקרקע, (ו)אמרינן דהואיל והענין תלוי ביד המוכר, כי שמא יפדה המוכר הקרקע, ונמצא כי המעות שלקח המוכר הלואה היו בידו, ואם הלוקח אוכל פירות מחזי כרבית. ונ"מ לענין מכירה, כי המוכר קרקע על מנת שאם אחזיר לך המעות תחזיר הקרקע, שאין המקח מקח. ואמרינן התם, אבל אם הלוקח אומר מעצמו לכשיהיו לך מעות אחזיר לך הקרקע מותר ללוקח לאכול פירי. ואמרינן דטעמא דהוא קנה המכר ומדעתו הוא שנתחייב, אם כן כל זמן שלא נתן לו המעות אוכל פירותיו הוא. ומיהו כשיתן המעות יחזיר לו הקרקע על פי התנאי שהתנה: ואמרינן התם, ההיא איתתא דאמרה ליה לההוא גברא זיל זבון ארעא מקריבאי. כלומר אמרה האשה לשליח לך וקנה לי קרקע פלוני מקרובי. ואמר המוכר לשליח אי הוו לי זוזי מהדרנא לה ניהלי, כלומר אם יהיו לי מעות תחזיר לי פלונית הקרקע. א"ל שליח את ונולא אחי, כלומר את ופלוני קרובים אתם וקרוב הדבר שהיא תחזיר לך. אמר רבה בר רב הונא כל את ונולא אחי סמכא דעתיה ולא גמר והקנה אלא על מנת שיחזיר לו הקרקע. ור"ם הביאו בפי"א דקנין: 

ה) גרסינן בחזקת הבתים, אמר רב הונא תליוה וזבין זביניה זביני מ"ט סברא היא דאגב אונסיה גמר ומקני. והלכתא בכולהו תליוה וזבין זביניה [זביני] ואפילו בשדה זו. הילכך מי שאנסוהו ותלוהו ומכר וקבל דמים מכירתו מכירה, דאגב אונסיה הואיל ואיכא זוזי גמר ומקני, כדמוכח בההיא דטבי דתלא לפפא בכובא וזבין ומסר מודעא, ואמרינן אי לאו מודעא מאן דחתים אאשקלתא שפיר חתם. וכתב רי"ף ז"ל שמעינן מינה דאע"ג דאניס זביניה [זביני]. וכתב ר"מ פ"י דקנין, ואף על פי שלא לקח הדמים בשני עדים. והראב"ד ז"ל השיג עליו דלעולם צריך שיתן בפני עדים, אלא אפילו לא נתן לו אלא בסוף המכירה (הוו זביניה מכירה) הוו זביניה זביני. ולעולם צריך שיתן לו המעות בפני עדים. ואי לא, מצי א"ל לא יהיב לי מידי. ורבינו ז"ל כתב דכי אמרינן כי אנסוהו וקבל המעות דהוי המקח מקח, דוקא בדקביל כל הדמים. אבל מקצת דמים לא, דאמדינן דעתו של מוכר, ועל הכל מתרצה, אבל במקצת אינו מתרצה. והיכא שאנסוהו אפילו קבל מעות, אי מסר מודעא קודם המכירה ואמר לעדים דעו שזה שאני מוכר לפלוני הוא מפני שאני אנוס, המכר בטל. ואפילו החזיק כמה שנים מוציאין אותו מידו ומחזיר את הדמים. וצריכין העדים לידע שהוא מוכר מפני האונס ושהוא אנוס (שלא) [ולא] יסמכו על פיו. כדאמרינן בחזקת הבתים, אמרי נהרדעי כל מודעא דלא כתיב בה אנן ידעינן באונסיה דפלניא לא מודעא היא. והנותן מתנה לחבירו באונס אינו צריך שידעו העדים באונסיה, אלא מכיון שגלה נותן דעתיה שאינו גומר להקנות בכל לבו, בזה די. וכדאמרינן מודעא דמאי, אי דגיטא ודמתנה, גילוייא בעלמא הוא. וכ"כ הר"ם פ"י דקנין בד"א במוכר או בעושה פשרה, אבל במתנה או במחילה אם מסר מודעא קודם המתנה אף על פי שאינו אנוס הרי המתנה בטלה, שאין הולכין במתנה אלא אחר גילוי דעת וכו': וכתב רבינו ז"ל ותליוה (וזבין) [ויהיב] אם הכרנו באונסו מתנתו בטלה ואף על גב דלא מסר מודעא. דתליוה וזבין אמרו, דאגב אונסיה וזוזי גמר ומקנה. אבל תליוה ויהיב לא. ומיהו אם קבל עליו את האחריות ושלא מתוך האונס, מתנתו מתנה, וכדשמואל דאמר בסקריקון עד שיכתוב את האחריות: 
והיכא שמכר את הקרקע באונס ובא לפני העדים קודם המכירה ואמר כתבו לי מודעא שאני מוכר הקרקע באונס, ולא ידעו באונסיה, כותבין איך בא פלוני ואמר כך. ומועיל לענין שאם יביא עדים שאנסוהו בפניהם, שמבטל המקח. ודייק לה מדאמרינן, נהרדעי אמרי כל מודעא דלא כתיב בה אנן ידעינן באונסיה דפלניא לאו מודעא היא. ולא קאמר לא כתבינן מודעא אלא אמאן דידעי באונסיה. שמעינן מינה דאע"ג דלא ידעינן באונסיה, אלא דאתא קדמנא ואמר כתבו לי המודעא שפלוני אנסי למכור כך וכך, כתבינן. ואי מייתי סהדי דאנסיה קמייהו מבטל לזביניה. ואי לא, לא שויא ההיא מודעא מידי: ואסקינן דאי ידעי באונסיה ומסר מודעא קודם המכירה כתבינן "ידעינן באונסיה", [אבל אם] (ו)לא מסר מודעא לא כתבינן מנפשין. מסר מודעא ולא ידעינן, כתבינן, ולא כתבינן דאנוס. ואי ידעינן באונסיה ומסר מודעא בתר זביניה, לא כתבינן: 
ואמרינן בפרק איזהו נשך, ההוא גברא דמשכן פרדיסא לחבריה לתלת שנין ואכליה תלת שנין, לבתר א"ל אי מזבנת ליה ניהלי מוטב, ואי לא כבישנא לשטר משכנתא ואמינא לקוחה היא בידי, ואזל אקנייה לבנו קטן קודם מכירה. ושמעינן מהאי מעשה דאונס ממון הוי אונס. ועוד שמעינן מהא, שלא היה שם אונס מגולה, אלא שהכמין לו עדים אחורי הגדר ושמעו שלא נתרצה למכור אלא בהכרח, וכשיצאו ראו שכתב לו שטר מכר והחזיר לו שטר המשכונה, כגון זה מעידין על אונסו. ואם הלוקח מתהפך בתחבולותיו אין שומעין לו. הכל לפי דעת השומעים. ועוד שמעינן [מהא] כי ההכמנה כמסירת מודעא. וכתב רבינו חננאל ז"ל וזה לשונו, מהאי דפרדיסא שמעינן דמאן דמפחיד במידי דיכיל למעבדיה, כגון הפסדת ממון או הכאה, כל שכן הכאת נפשו, דאמר ליה אי מזבנינת לי מוטב ואי לא מזבנינת לי כך וכך דאית לך עבידנא לך כך וכך, דאית להו לסהדי למכתב ליה (מדי) [מודעא בהאי] ולפרושי ידעינן באונסיה דפלניא, ואף על גב דלא עביד מאי דאמר ומדחיל ליה. אלא כיון דאמר עבידנא ומצי למעבד היינו אונסיה דמוכר. וכל כה"ג כתבינן ע"כ: 
ויכולים העדים שהם עידי המודעא להיות עידי המקח, כדאמרינן בחזקת, מאן דחתים אמודעא שפיר חתים ומאן דחתים אאשקלתא שפיר חתים. והיכא דמסר מודעא וביטל המודעא בשעת מכירה, המקח קיים. ועל זה כותבין בביטול כל מודעי. והיכא שנאנס נמי על ביטול המודעא ומסר מודעא, מודעיה מודעא. והוא דידעי באונסיה בביטול מודעא. ועל זה כותבין בביטול כל מודעי ומודעי דמודעי. אבל אם נאנס על ביטול המודעא, ולא מסר מודעא על ביטול המודעא, הוי ביטול דאגב אונסיה גמר ומבטל. וכן דעת הר"י הזקן, כדאמרינן בגיטי נשים פרק האומר בערכין, דאמרינן אמר רב ששת האי מאן דמסר מודעא אגיטא מודעיה מודעא. פשיטא, לא צריכא דעשיוה ואירצי. פירוש אחר המודעא כפאוהו ונתרצה. מהו דתימא ביטולי בטליה קמ"ל. פירוש מהו דתימא בהאי ריצוי בטולי בטליה למודעיה קמ"ל דמודעיה מודעא א"כ לימא עד שיתן. כלומר שמשנה שאומר כופין אותו עד שיאמר רוצה אני, לימא עד שיתן גט. מאי עד שיאמר רוצה עד דמבטל ממש המודעא. משמע מהא דאם כפאוהו עד דמבטל המודעא דהוי מבוטל, דאגב אונסיה גמר ומקני. כן כתבו בערכין התוספות: 
וכתב הר"ם פ"י דקנין, העידו עליו עידי המכר שבטל המודעא בטלה. ואם אמר לעידי המודעא "היו עלי עדים שכל קנין שאני לוקח לבטל המודעא איני אומר כך אלא מפני האונס שאתם יודעים, ואין בדעתי להקנות בזה האונס לעולם" הרי הממכר בטל, ואף על פי שקנו מידו לבטל המודעא, על הדרך שאמרנו: וכתב רבינו הרשב"א ז"ל, ואותן שכותבין, בביטול כל מודעי ומודעי דמודעי, אינו מועיל. שאם ביטול אחד אינו מועיל, כל שמונה והולך כמה ביטולין, אינו מועיל ע"כ. פירוש, הואיל ואינו מודה שאם מסר מודעא על ביטול מודעא שאינו מועיל, אם כן אינן מועילין כמה שימנה. וכתב הוא ז"ל, ומסתברא דתקנת הביטול הוא כפוסל עידי ביטול ויאמר הריני פוסל כל עידים שיאמרו שמסרתי מודעא על מכר זה. שהרי שם אותם לגבי נפשיה כעדים פסולים. וכענין שאמרו בנאמנות ע"כ: 
והיכא שבא המוכר ואמר בפני האנס לעידי המודעא "ברצוני מכרתי בלא אונס", המודעא קיימת. כשם שאנסו עד שימכור כך אנסו עד שיאמר "ברצוני אני מוכר". וכן אם הודה בפניהם שלקח הדמים אחר שמסר המודעא, אינו חייב להחזיר לו כלום, שהאנס אנסו עד שיודה, והעדים כבר ידעו שהוא אנוס. אבל אם מנה הדמים בפניהם, חייב להחזיר. וכדאמרינן בחזקת, בד"א שאמרו בפנינו מנה לו דמים אבל הודה לא כדרב כהנא דאמר רב כהנא אי לאו דאודי הוה ממטי ליה ולחמריה לשחוור: וכתב ר"ם ז"ל, בד"א באנס שהרי הוא חמסן מפני שכופה את המוכר למכור שלא ברצונו. אבל הגוזל והוחזק בגזלן ואחר כך לקח שדה שגזל אין המוכר צריך למסור מודעא. והראב"ד ז"ל חולק עליו בהלכות גזלה: וגרסינן בחזקת הבתים, מודעא בפני שנים ואצ"ל כתובו: והקונה בדבר שאין בו ממש, וקנין דברים, והקונה קרקע בשם חבירו, ואם כופין אותו להחזיר השטר לשם הקונה, והמקנה דבר שלא בא לעולם ושאינו ברשותו, וקנין מאימתי חוזר, ומכירת הקרקע בקנין, כל אלו הדינין כתובים בדרך הראשון: 

צרור הכסף הארוך הדרך הרביעי שער ב 
================================= 
א) לבאר דין המטלטלין. אלו דברים שהקרקע נקנה בהן, שהן הכסף והשטר והחזקה ובקנין [סודר] כמו שכתבו, יש לבאר אם הן קנין במטלטלין. בכסף, בפרק הזהב אמר רבי יוחנן דבר תורה מעות קונות ומה טעם אמרו משיכה קונה שמא יאמר לו נשרפו חיטיך בעלייה. הנה לך [ראיה] כי מן התורה משיתן את המעות קנה ואין אחד מהן יכול לחזור בו, אלא תקנת חכמים [היא], שלא יקנו המטלטלין במעות: בשטר, אין המטלטלין נקנין בשטר, כדאמרינן בפ"ק דקדושין עבד כנעני נקנה בכסף בשטר ובחזקה. ואמרינן תנא אף בחליפין בקנין נמי נקנה עבד כנעני. ואמרינן תנא דידן אמאי לא חשיב במשנה קניית החליפין. ומשני מילתא דאיתיה בעבד וליתיה במטלטלין קתני אבל חליפין דאיתיה נמי במטלטלין לא קתני. הנה לך, כי הכסף והשטר והחזקה דאיתנהו בעבד, וקאמר דליתנהו במטלטלין. ועוד דאמרינן בפרק הספינה, שטר לספינה למה לי, מטלטלי היא. ופירש רבינו ז"ל דתרי מילין קשיין ליה, למה לי, ולמאי מהני, דלא מקנו מטלטלין בשטר (אלא). דהא לא מהני שטרא אלא למאן דמצי מסיים ביה כקרקע או כעבדים, שהם ניכרים בעצמם ויכול לסיימם ולהפרידם מתוך השטר. אבל המטלטלין אינן מסויימים ואין אדם יכול לסיימן: ובחזקה אינן נקנין המטלטלין, כמו שהוכחנו מההיא דקידושין, דקאמר מילתא דליתיה במטלטלין כגון כסף וחזקה קתני. והנה מוכח משם דקנין מועיל בהן, כדאמרינן מילתא דאיתיה במטלטלין כמו חליפין לא קתני: וגרסינן בפרק הספינה, ושאין להן אחריות, דהיינו המטלטלין, אין נקנין אלא במשיכה. כדאמרינן תקנתא דרבנן היא. ואמרינן עלה אמר רבה לא שנו, דמשיכה [קונה], אלא בדברים שאין דרכן להגביהן. אבל דברים שדרכן להגביהן, בהגבהה אין, במשיכה לא. וכן הילכתא. נמצא שיש במטלטלין משיכה והגבהה: 
ואמרינן התם, אביי ורבא דאמרי תרוייהו מסירה קונה בר"ה ובחצר שאינה של שניהם. משיכה קונה בסימטא ובחצר של שניהם. והגבהה בכל מקום. הילכך שלש מעלות הן, מסירה, משיכה והגבהה. מסירה בר"ה או ברשות שאינה של שניהם. מסירה פירש ר"י בר מרדכי כשמסרה המוכר מיד ליד, אבל באמירה בעלמא לא. כדאמרינן בפ"ק דמציעא מאי לשון מסירה כאדם המוסר לחבירו. ואינו מחוור אלא באמירה בעלמא, כדאמרינן בפרק המוכר את הספינה אי דא"ל לך חזק וקני כו"ע ל"פ דקני, כלומר במסירה. הב"ע דא"ל לך חזק משוך ולא קאמר תא משוך תא חזק. משמע דלא מיד ליד מסר ליה אלא באמירה. ואף על פי שרש"י ז"ל  פירש מוסרין אותה באפסר או בשערה, לאו דוקא, אלא אורחא [דמילתא נקט]. ובפרק המוכר את הספינה [אמרינן] כיצד במסירה אחזה בטלפה. ולא קתני מסרה לו בטלפה. משמע דה"ק אחזה בטלפה במצות המוכר. וכן דעת רבינו הרשב"א ז"ל: 
משיכה בסימטא או ברשות של שניהם. הגבהה בכל מקום וכו'. אמרינן מסירה בר"ה דוקא ולא בסימטא. ומשיכה דוקא בסימטא אבל לא בר"ה. והטעם דמשיכה היא שמושך מרשות חבירו לרשותו, והכא לאו רשותו הוא. אבל בסימטא שיש רשות לשניהם שייכא התם משיכה אבל לא מסירה. דהואיל ויש רשות בה לשניהם, המוכר שקדם והושיב בה הספינה או הבהמה, הרי היא כעומדת ברשות המוכר. ואין המסירה קונה ברשות מוכר. דאכתי אינו מסור ביד לוקח. ובחצר שאינה של שניהם, היינו כגון שנכנס המוכר לחצר הבעלים בלי דעת בעלים, דאי בדעת בעלים והשאילו, היינו חצירו. אבל כל שהיא מבלי דעת הבעלים הרי היא כרשות הרבים: 
והגבהה בכל מקום, ואפילו ברשות מוכר. כדאמרינן פרק הספינה, ארבע מדות במוכרים. ברשות מוכר לא קנה עד שיגביהנה או עד שיוציאנה מרשותו. והואיל [דאיכא דעת אחרת מקנה], וביד הקונה הוא כשמגביה, לא אמרינן אויר החצר קונה למוכר. אלא במשיכה, דלא קיימא אלא מקצתה בחצר ומקצתה בידו, אף על פי שיש דעת אחרת מקנה, לא מעלה כהגבהה.  ודין הגבהה דאפילו הגביהה בפחות משלשה טפחים קניא. וכדמוכח בפרק המניח בבבא קמא, כגון דהפכה לפחות משלשה טפחים. והא כל פחות משלשה טפחים כלבוד דמי, והרי היא כעומדת בקרקע המוכר, ומאי מהניא הגבהה התם. אלא כל שעומדת ומחזיקה בידו ועוקרה מקרקע היינו קנייתו, ואף על פי שהאויר מהמוכר זה מחזיקה בגופו, ואוירו הכא לא עביד ולא מידי: 
והא דאמרינן לעיל דדברים שאין דרכן להגביהן במשיכה אין בהגבהה לא, נ"מ [לענין] דהמקבץ עצים או פשתן וכיוצא בהן ועשה מהן טעון גדול שאי אפשר להגביהו אינו נקנה במשיכה, דהא אפשר להתירו ולהגביהו עץ עץ. וכן כל כיוצא בו. אבל אם היה הדבר טעון גדול של פלפלין וכיוצא בו ואין אחד יכול להגביהו ה"ז נקנה במשיכה(בדין המשיכה). וכ"כ הר"ם פ"ג דקנין. והודה לו הראב"ד ז"ל. ובפרק הספינה אמרינן אמר רב נחמן מידי דבר הגבהה בהגבהה מידי דבר משיכה במשיכה. ושם אמרו דבשליפי רברבי במשיכה וכל שכן בהגבהה. דכל דבמשיכה קונה כל שכן בהגבהה ואף על פי שאינו בר הגבהה. ולית להו סברת הראב"ד ז"ל דראוי להגבהה דוקא בהגבהה והראוי למשיכה דוקא במשיכה: ורבינו חננאל ז"ל הכי סבירא ליה, דכל מילי קנו במשיכה. וכתב רבינו הרשב"א ז"ל והוא מן התימה, דהיכי דחי מימרא דרב חסדא ורב כהנא משום פירכי. וכל שכן דפריקו להו כולהו. אלא כל מידי דבר הגבהה בהגבהה ולא במשיכה כפומבדיתא או כסורא: 
והספינה הואיל וא"א להגביהה ויש טורח גדול במשיכתה נקנית במסירה במקום שהמסירה קונה. והוא דאמר לו המוכר לך חזק וקני, אבל אמר לו משוך וקני דוקא עד שימשכנה או שישכור את מקומה במקום שהמשיכה קונה. ואי קיימא בר"ה עד שימשכנה מר"ה לסימטא (קונה) כולה, כדאמרינן בהמוכר את הספינה. וכשמואל נמי דאמר ספינה עד שימשוך את כולה. והלכתא כותיה. והיכא דקיימא בר"ה ולא אמר מוכר ולא מידי ואזל לוקח ומשך, לא קנה עד שימשכנה לסימטא או לרשותו. אף על גב דספינה נקנית במסירה, ומסירה לא בעיא (אלא) מידו לידו, אפילו הכי מכי מתחיל למשוך גלה בדעתו שאינו רוצה לקנות במסירה אלא במשיכה. והילכך יכול לחזור בו. כן דעת ר"י בן מיגש: וכלים גדולים כגון תיבות וחביות שכובדן קובען, כתב רבינו ז"ל דכספינה הן, וה"ה לכלים הדומים לה. ולא עוד [אלא] דספינה דרכה יותר במשיכה, שהרי מושכין אותה מן היבשה לים ומן הים ליבשה. מה שאין כן בכלים גדולים שעושין להם מקום קבוע הילכך במסירה נקנו: וכלים קלים שיכול למשכן לסימטא ואף על פי שהן בר"ה אינן נקנין במסירה, הואיל ואפשר להגביהן ולהוליכן לסימטא. ודעת הראב"ד ז"ל דאפילו כלים קלים נקנין בר"ה במסירה: ומסירה שאינה קונה בסימטא, אפילו א"ל המוכר בפירוש שיקנה במסירה לא קני. שלא מסרו חז"ל ההקנאות ברצון המוכרים, מדאמרינן לרבי שמעון במה יקנה והוצרך לומר בחליפין, ולא אמר כשפירש דא"ל במסירה או במשיכה: 
וכתב ר"מ ז"ל פ"ג דקנין, מכאן אתה למד שהלוקח מטלטלין אף על פי שנתן כל הדמים יכול לחזור בו. וכן המוכר יכול לחזור בו עד שיגביה הקונה או ימשוך דבר שאינו בן הגבהה, או ימסור המוכר דבר שאין דרכו להמשך. וכיון שהגביה או משך דבר שאין דרכו להגביה או נמסר לו דבר שאין דרכו להמשך קונה, ואין אחד מהן יכול לחזור בו. וכופין את הלוקח ליתן את הדמים וכו'. והילכך אם נתן לוקח הדמים ונאנס המקח שיקחנו וכו' ה"ז מחזיר את הדמים, שהרי אמרו חכמים שאין מעות קונות אלא במשיכה. לפיכך אם היה ביתו של לוקח שיש בו החפץ הנמכר מושכר למוכר לא תקנו לו חכמים משיכה, ואף על פי שהמקח ברשות המוכר נקנה המקח ואין אחד מהם יכול לחזור בו. כמו שכתב רי"ף ז"ל בפרק הזהב, דכתב ואם היתה עלייתו של לוקח מושכרת למוכר אין הלוקח יכול לחזור בו. ואי איתניסו איתניסו ליה. דטעמא מאי תקינו רבנן משיכה, שמא יאמר לו נשרפו חטיך בעליה, הכא ברשותיה דלוקח נינהו, ואי נפלה דליקה באונס איהו טרח ומציל וכו': וכן השוכר את המקום שאותן מטלטלין הנמכרין מונחין בו קנה, ואין אחד מהם יכול לחזור בו, אף על פי שלא הגביה ולא משך ולא נמסרו לו, שהרי נעשו ברשותו. והשכירות נקנית בכסף או בשטר או בחזקה. וכבר כתבתי למעלה עד שישכור את מקומה כדאיתא פרק הספינה: ובפרק קמא דמציעא אמרינן כיון דנפל [עליה] גלי אדעתיה דבנפילה ניחא ליה דלקני בד"א לא ניחא ליה דלקני. וכתב רבינו ז"ל וה"ה בקניות דאורייתא דבקנייה דגלי דניחא ליה קני, ואי גלי דניחא ליה במשיכה לא קני בהגבהה דהא אינו קונה בעל כרחו. ובפרק ר"ג ביבמות אמרינן עשאוהו כעודר בנכסי הגר וכסבור דשלו הן דלא קנה. וה"ה למושך ולמגביה. להוציא מן האומרים דדוקא בקניות דרבנן אמרינן בהאי ניחא ליה ובהאי לא ניחא ליה דהאומר אי אפשי בתקנת חכמים שומעין לו אבל בדאורייתא לא, קמ"ל רבינו ז"ל דה"ה בדאורייתא דוקא דניחא ליה: 

ב) גרסינן בפ"ק דקדושין, בעי רבא הילך מנה ואקדש אני לך מהו. ומסקנא מקודשת. וה"מ באדם חשוב, דבההיא הנאה דקא מקבל מתנה מינה גמרה ומקניא ליה נפשה. ואמרינן התם משמיה דרבא וכן לענין ממונא. ופירש רש"י ז"ל דקאי אתלת מימרי דרבא, דיליף מעבד ומערב. אבל היאך דאדם חשוב לא כתב רש"י ז"ל. משמע דסבירא ליה דלגבי ממונא כגון האומר לאדם חשוב הילך מנה ותקנה שדה שלי דלא קנה. דלא אמרינן בההיא הנאה דמקבל מיניה גמר ומקנה. ורבינו חננאל ז"ל כתב דקאי דוקא אהך מילתא דרבא דאדם חשוב. וכתב וכן לענין ממונא, אם אמר הילך מנה ויקנו לך נכסי, שקנו באדם חשוב. ואמר דההיא הנאה חשיבא ככלי דיהביה ליה קונה למקנה וקנה בו בתורת חליפין אותן הנכסים. ולפי זה אף במטלטלין קנה, דהא ההיא הנאה ככלי חשבינן לה וקנה אף במטלטלין. ואל תאמר (דכחשבה לכסף) [דחשיבא ככסף] ולא לקני במטלטלין, דאינו. דהא הנאה זו אינה כסף, שתאמר דוקא באשה קונה ובקרקע ולא במטלטלין, ואינה אלא הנאה שהאדם נהנה או האשה כשאדם חשוב מקבל מתנה מהם. הילכך גבי מטלטלין שאין כסף קונה בהן רואין אותה הנאה ככלי, וקונה לכלי שיקבל אותו הקונה מן המקנה בחליפין. הילכך קונה בין בקרקע בין במטלטלין כדברי רבינו חננאל ז"ל. והרמב"ן ז"ל הודה במקרקעי. והוקשה לו היאך תיחשב ההנאה ככלי לקנות בו המטלטלין. וכבר תירץ רבינו ז"ל: 
וגרסינן התם, ושאין להם אחריות נקנין עם נכסים שיש להם אחריות. והילכך המטלטלין נקנין אגב קרקע, שהם נכסים שיש להם אחריות, בין שקנה הקרקע בכסף או בשטר או בחזקה, בין שהיו שניהם במתנה בין שמכר המטלטלין ונתן הקרקע בין שמכר הקרקע ונתן המטלטלין, כיון שקנה קרקע קנה המטלטלין. ואיבעיא לן התם בקדושין, מי בעינן צבורין [פירוש] שיהיו מקובצין בתוך הקרקע המטלטלין, ואסיקנא צבורין לא בעינן אגב וקני בעינן. כלומר צריך המקנה לומר לקונה קנה לך האי ארעא [ו]אגבה הנך מטלטלי דאית לי במקום פלוני. וכיון דקני לה לההיא ארעא קני נמי להני מטלטלין כל היכא דאיתנהו. והיכא שהם צבורים בתוך הקרקע כתב הר"ם ז"ל פ"ג דקנין דתו לא בעי אגב, אלא כיון שקנה קרקע קנה המטלטלין. וכתב הראב"ד ז"ל זה ההפרש שכתב בין צבורין לשאינן צבורין אינו מחוור. דשמעתא לא מתחזיא. אלא לעולם אגב וקני בעינן אפילו בצבורין. דאי לא, היכי פסקה למילתיה ואמר ואגב וקני בעינן צבורין לא בעינן, והא זימנין דצבורין בעינן ואגב לא בעינן: 
ושם, שדה במכר ומטלטלין במתנה מהו ת"ש עישור שאני עתיד למוד נתון ליהושע ומקומו מושכר לו ש"מ דקני. ושם, שדה לאחד ומטלטלין לאחר [מהו]. ולא אפשיטא, והילכך אף על  פי שאמר לו קנה המטלטלין (ו)אגב קרקע והחזיק האחד בקרקע, לא קנה השני המטלטלין. וכן פסק הר"ם ז"ל פ"ג. ואם תפסן אחר שחזר בו המקנה אין מוציאין, שהרי תפסן אחר שקנה חבירו הקרקע שנקנה על ידו ע"כ. והיינו דאמרינן בעלמא, ואי תפס לא מפקינן מיניה הואיל ולא איפשיטא: ומיהו היכא דא"ל זכי בהאי ארעא ואגבה ליזכי פלוני בהני מטלטלי, פשיטא ואין כאן ספק דלא קני, דהא מרי ארעא לא שייך בזכיה דמטלטלי: והא דאמרינן דשדה לאחד ומטלטלין לאחר לא קנה, אמרינן [בה] שאני רבי עקיבא דיד עניים הוה, כלומר גזבר הקדש, וידו כידם. ושמעינן מינה דיד אפטרופוס כיד היתומים, ושדה לאפטרופוס ומטלטלין ליתומים קנו. וכ"כ רבינו הרשב"א ז"ל: 
והמוכר מטלטלין אגב קרקע דאמרינן דקני מטלטלי, גרסינן התם פ"ק דקידושין אמר רבא לא שנו אלא שנתן לו דמי כולן אבל לא נתן דמי כולן לא קנה אלא כנגד מעותיו. ופירשו לא שנו דקני מטלטלין אגב קרקע אלא שנתן דמי כל המטלטלין. אבל לא נתן דמי כל המטלטלין לא קנה אלא כנגד מעותיו. ומדלא מחלק בין עייל ונפיק אדמי [לדלא מעייל ונפיק] ש"מ דלעולם אינו קונה אלא כנגד מעותיו, ואפילו לא עייל ונפיק אזוזי. והטעם דאע"ג דהיכא דמשך במטלטלין ולא עייל ונפיק אזוזי קנה אותם במשיכה בלא דמים כמו שכתבנו. הכא כיון שאינו קונה מטלטלין אלו מחמת עצמן אלא מחמת קרקע, הקנאה ריעא היא ולא סמכא דעתיהו לקנות המטלטלין בחזקת הקרקעות עד שיתן לו דמי כולן. ואף על פי שאמר לו באגב קנה מטלטלין אלו, [לא קנה עד שיתן דמים, דהכי א"ל זיל קני] באגב כשתתן דמים. והא דאמרינן נמי גבי עשר שדות לא קנה עד שיתן דמי כולן, דוקא קאמרינן. אבל אם נתן מקצת דמיהן והחזיק בשדה אחת לא קנה מן השדה הסמוכה לה אלא כנגד מעותיו בלבד ולא יותר, ואף על גב דלא עייל ונפיק אזוזי קנה אותה כולה ואף על  פי שלא נתן דמים כלל. ואי עייל ונפיק אזוזי לא קנה באותה שדה אלא כנגד מעותיו. וכן הסכימו הגאונים ז"ל שהמושך מטלטלין או המחזיק בקרקע, אי לא עייל ונפיק אזוזי קנה, אף על פי שלא נתן דמים. ואם נתן מקצת דמים קנה כנגד מעותיו. וכמו שכתבתי כבר  למעלה: והא דאמר רב דצריך שיתן מעות כולן. אמרו בתוספות דהיכא דפירש ואמר "קני מטלטלין אלו אגב קרקע", א"נ בעשר שדות "קני שאר שדות בחזקה של זו" א"צ דמים, דהא מתנה דליכא דמיקני לה אגב קרקע והא נמי דפריש דכותה היא. ואף על גב דבסתמא לא קני  ואפילו כד עייל ונפיק אזוזי כמו שכתבתי למעלה, לאו משום דלא סמכא דעתיה, אלא משום דסבר כיון שלא החזיק עדיין במטלטלין ובשאר שדות אמאי איעול ואטרח אזוזי כי בעי להו שקילנא דמי. אבל כי א"ל בפירוש "קני" ודאי קני. וכ"כ רבינו הרשב"א ז"ל: 
והקרקע שנקנין המטלטלין אגבה, אפילו כל שהו. כדאמרינן התם מההיא דאמר רבי עקיבא קרקע כל שהו חייבת בפיאה ולכתוב עליה פרוזבול ולקנות עמה נכסים שיש להן אחריות. ומי שאין לו קרקע אינו מקנה אגב קרקע, כדמוכח בפ"ק דקידושין, דאמרו לו לההוא מדווני אין לו תקנה עד שיקום ע"ג קרקע והלך וקנה בית רובע. ועוד מוכחין זה במציעא. ולמה נהגו להקנות אגב ד"א קרקע. ואומרים כי אין אדם שאין ד"א מושאלין או מושכרין, והמרוני ההוא לא רצה להקנות אגב קרקע מושאל, שיהיה לו גנאי: וה"ה שאותו המרוני היה יכול לזכותם בהודאה, שיודה [שדה] של אותו פלוני שרצה ליתנם לו, אלא כי ההודאה אינה מדרכי הקנייה, והמרוני ההוא בא לשאול באיזו הקנאה יכול להקנותם, ואמרו לו על דרך ההקנאה אין לו תקנה לזה אלא בזו. אבל מדרכי הזכיה אה"נ שיוכל לזכותם על דרך הודאה כי ההיא דנפקא אודיתא מבי איסור בבבא בתרא. והמקנה באגב אינו צריך לסיים ברוח, אלא שיאמר הריני מקנה לך ארבע [אמות] בחצירי ואגבן מטלטלי. ואצ"ל ד"א בחצירי לרוח דרומית. והא דאמ' גבי ההוא מרוני "צפונו קנוי לו ואגבו כך וכך", בעבור שהיה מחלק הקרקע היה מסיים הרוחות. ורב פפא דאקנייה אגב אסיפא דביתיה, לאו דוקא. ותדע דהתם בפ"ק דקידושין בההוא דחלה בירושלים קאמר טפח על טפח, לא קאמר לצפון ולדרום. וכן כתב רבינו הרשב"א ז"ל: והמקנה קרקע ע"י כסף ואמר לו הקונה על מנת שתחזירהו לי, קנה הלוקח. כדאמרינן בפ"ק דקידושין דאמר רבה מתנה ע"מ להחזיר שמה מתנה. ואמר רב אשי בכולהו קני. האומר הילך מנה [ע"מ] שתחזירהו לי, בין במכר בין בפדיון הבן קנה, לבד מאשה. ור"ם כתבו פ"ה דקנין: 

ג) קניית עבדים כנענים. תנן התם בקידושין בפ"ק עבד כנעני נקנה בכסף בשטר ובחזקה. תנא אף בחליפין, ושמואל אמר אף במשיכה. נמצא שיש בו חמשה דברים שהעבד נקנה בהן, בכסף בשטר בחזקה בחליפין ובמשיכה. בכסף ובשטר, כמו שקונין בקרקע, דלקניה הוקש [עבד] לקרקע. ובחזקה. כיצד בחזקה התיר לו מנעלו הנעיל לו מנעלו הוליך כליו אחריו לבית המרחץ הפשיטו הרחיצו סכו גרדו הלבישו הנעילו הגביהו לרבו קנאו. אי הגביהו רבו לו, גם כן קנאו, כדאמרינן לא תהא חזקה גדולה מהגבהה, שההגבהה קונה בכל מקום. כתב הרמב"ן ז"ל דכל אלו המלאכות המיוחדות לעבד שמשמש בהם לרבו, וכדאמרינן לא תעבוד בו עבודת עבד שלא יוליך כליו אחריו לבית המרחץ. והתרת מנעל נמי שימוש עבודה היא, וכדאמרינן כל מלאכות שהעבד עושה לרבו תלמיד עושה לרבו חוץ מהתרת מנעל. אבל אם אמר לו תפור לי בגד זה או עשה לי מלאכה אחרת אינו קונה, שאינו עבדות אלא אכילת פירות, והואיל ואכילת פירות אינה קונה בקרקע לענין קנייה כמו שכתבנו למעלה, עבד שהוקש לקרקע אינו נקנה באכילת פירות. וכדאמרינן גבי קרקע דרעיית הבהמה או שטיחת פירות לא קנה. והגביהו לרבו דקנאו, היינו משום שהאדון משתמש בגופו של עבד להנאתו. ודכותה בנכסי הגר קנה. והיינו [טעמא] מפני שהוא עצמו נהנה מן הקרקע, אבל אכילת פירות לא. ודלא כרמב"ם ז"ל שכתב דאכילת פירות קונה: והעבד נקנה בחליפין, כמו שכתוב למעלה דקנין [חליפין] קונה בכל: ובמשיכה כיצד תקפו והביאו אצלו קנאו. ואף על גב דגבי בהמה אמרינן כיצד במשיכה קורא לה והיא באה, שאני בהמה דאדעתא דמרה אזלא אבל עבד דאדעתא דידיה אזיל דוקא בתקיפה. וכל אלו החזקות שלא בפני רבו צריך שיאמר לו לך חזק וקני. אמר רב אשי עבד קטן הרי הוא כבהמה, הילכך קונין אותו אף בדברים שקונין בהן הבהמה ונקנה במשיכה אף על פי שלא תקפו: 
והעבד קונה (לעצמו) [את עצמו] מיד רבו בכסף, ובלבד שיהא הכסף משל אחרים דקיימא לן אין קנין לעבד בלא רבו. ואמרינן בכסף ע"י עצמו כיצד, כגון דאקני ליה (חד) [אחר] מנה וא"ל "על מנת שתצא בו לחירות", דלא אקני ליה אלא אדעתא דמפיק ליה לחירות. ובכסף ע"י אחרים, כגון שנתן אחר מנה לרבו ואמר לו על מנת שיוציא אותו העבד לחירות. ואף על פי שנתנו שלא מדעתו של עבד. דקיימא לן זכות היא לעבד שיצא מתחת רבו לחירות ותנן זכין לאדם שלא בפניו. ובשטר ע"י עצמו, כגון דכתב ליה הרי את בן חורין הרי את של עצמך ומסר לו את השטר. דקיימא לן גיטו וידו באין כאחד. ובשטר ע"י אחרים כיצד שכתב לו רבו גט חירות וזיכה לו בו ע"י אחר. דכיון דזכות הוא, זכין [לו] בין בפניו בין שלא בפניו. והלכתא היא. תנא יוצא בשן ועין וראשי אברים שאינן חוזרין, כמו שכתבו רי"ף ור"ם ז"ל בהלכות עבדים: וכסף ושטר, דקיימא לן בין ע"י אחרים בין ע"י עצמו, דעת רי"ף ודעת התוספות והרמב"ן ז"ל דעל ידי אחרים דוקא כששמע העבד ונתרצה, אבל לא נתרצה אינו יוצא. דרי"ף לא קאמר אלא שאע"פ שנתנו לרבו שלא מדעתו של עבד, [שהרי] זכות הוא לעבד שיצא לחירות. משמע דוקא שלא מדעתו אבל בעל כרחו לא. וכן בשטר לדברי הכל שאינו יוצא ע"י אחרים אלא כשאמר רוצה אני כששמע, שאין זכין לאדם בעל כרחו. ועניני העבדים אינן מצויין כל כך (ולא) [לכן לא] כתבתי יותר: ועבד עברי אינו נוהג אלא בזמן שהיובל נוהג. והנותן מתנה לעבד הרי היא של רבו, ואפילו בעל מנת שאין לרבו רשות בה, עד שיאמר על מנת שתצא בו לחירות או שתאכל מהן או שיעשה מהן דבר מיוחד, כדאיתא בפ"ק דקידושין דקיימא לן כרבי אליעזר אליבא דרבנן: 

ד) קנית הבהמות. בין בהמה דקה בין בהמה גסה נקנית במשיכה. ואף על גב דבהמה דקה יכול להגביהה ואמרינן דדברים שדרכן להגביהן בהגבהה אין במשיכה לא, הא תרצינן שאני בהמה דמרכא, כלומר שמתחבטת בקרקע. ומיהו אם הגביהה קנאה, דהגבהה קונה בכל מקום וקיימא לן כחכמים דאמרי זו וזו נקנית במשיכה בין גסה בין דקה. ותניא כיצד במשיכה קורא לה והיא באה. או הכישה במקל ורצתה לפניו כיון שעקרה יד ורגל קנאה. והלכתא הכין כתנא קמא. וכבר כתבתי מקום קניית המשיכה. והמשיכה שלא בפני הבעלים צריך לומר לו לך משוך וקני. ורכב ע"ג בהמה והלכה קנאה. ומתניתין דקתני בהמה גסה במסירה דחו לה. ור"ם ז"ל לא הזכיר בבהמה מסירה, אף על גב דאיכא סברות [אחרות] זו היא הסברא הנכונה: והמוכר בהמה לחבירו ואמר לו קנה אותה בדרך שבני אדם קונים, אם משך או הגביה קנה. אבל אם רכב, אם בשדה קנה, ובעיר לא קנה לפי שאין דרך בני אדם לרכוב בעיר. ואי אדם חשוב הוא שדרכו לרכוב בעיר או אדם מזולזל [הוא] שאין מקפיד על הילוכו בעיר רוכב, קונין ברכיבה כדאיתא פ"ק דמציעא: 
גרסינן בפרק שור שנגח את הפרה בבבא קמא, המוכר עדר לחבירו כיון שמסר לו משכוכית לא צריך למימר ליה לך משוך וקני, דכמאן דא"ל לך משוך וקני דמי. ומשכוכית היא הבהמה המהלכת בראש העדר והכל נמשכין אחריה. וכתב הר"מ בפ"ב דקנין, האומר לחבירו משוך ותקנה או חזק ותקנה לא קני. שמשמע תקנה להבא. עד שיאמר משוך וקני. והראב"ד ז"ל כתב זהו תימא, שהרי מצינו אחת מכם תתקדש לי שהקידושין קיימין: בהמדיר, והאומר לחבירו משוך פרה זו ולא תקנה אלא לאחר שלשים יום ומשך לא קנה. ואם אמר קנה מעכשיו ולאחר שלשים יום קנה ואפילו היתה עומדת באגם ביום ל', דהוי כמי שהקנה על תנאי, נעשה התנאי נתקיים הקנין. והאומר על מנת כאומר מעכשיו דמי: 
המקנה עבדים וקרקעות החזיק בעבדים לא קנה הקרקעות, בקרקעות לא קנה עבדים. דעבדים אינם נקנין אגב קרקע ואפילו למ"ד עבדא כמטלטלי דמי משום דשאני מטלטלי דניידי כדאיתא פ"ק דב"ק: וניידי דאמרינן, היינו דניידי לדעתן, לאפוקי צאן דניידי לדעת הרועה. ור"ם ז"ל כתב פ"ג דקנין שאם העבדים בתוך הקרקע דקנה. והראב"ד ז"ל היה סובר דאפילו בשאינן בתוך הקרקע, דהא לא בעינן צבורין אלא אגב וקני. ועוד בשמעתא דמאה צאן בפ"ק דקידושין [משמע] דמהני בהו אגב אף על גב דמטלטלי דניידי ואף על פי שאינן  צבורין. וחוץ מכבודו דניידי דאמרינן, לדעתן קאמרינן: המקנה עבדים ומטלטלין כאחד, משך המטלטלין לא קנה עבדים. החזיק בעבדים לא קנה המטלטלין אא"כ היו המטלטלין ע"ג העבד, והוא שיהיה העבד כפות, כדאמרינן בקמא. וכפות דקאמרינן היינו בכפות ידיו ורגליו, אבל היה כפות ביד הקונה שהיה תופס בו בחבל לא קנה דעדיין מהלך הוא וחצר מהלכת לא קנה. ובעל הלכות גדולות וכן פירש רש"י ז"ל בפרק הזורק, דכפות וישן בעינן: והלכתא דעבדא כמטלטלי דמי. וכן פסק רי"ף ז"ל בפרק מי שמת דעבדא כמטלטלי דמי. וא"ת והכתיב והתנחלתם אותם וגו' הקישן הכתוב למקרקעי ודינן כקרקע לאונאה ולשבועה ולדיני השומרים. ותירצו דלכל מילי דאורייתא הרי הן כקרקע, אבל למילי דרבנן עשאוהו כמטלטלי: 
וכתב ר"ם פ"ג דקנין, המקנה בהמה וכלים שעל גבה אף על פי שמשך הבהמה וקנאה לא קנה הכלים שעליה עד שיגביהם או ימשכם בעצמן, שהבהמה כחצר המהלכת ולא קנה מה שבתוכה. ואם היתה כפותה קנה כלים שעליה. אמר לו המקנה משוך בהמה זו וקנה כלים שעליה, הואיל ולא הקנה לו גוף הבהמה, אף על פי שמשכה והיא כפותה לא קנה כלים שעליה,  כדאיתא פ"ק דמציעא. ובשיטה אקשי' והיכא שאמר משוך בהמה זו וקנה כלים שעליה אמאי לא קנה הכלים במשיכת הבהמה. וכי המושך כלי לקנות הפירות לא קני. והוי בירוש' אילו אמר משוך בהמה זו שיקנה לך אף המשאוי שלה שמא לא קנה. ותירצו דהיכא דאמר משוך בהמה זו וקנה כלים שעליה ולא אמר משוך כלים אלו, ש"מ דקפידא הוי דלא בעי דליקניהו לכלים במשיכה אלא מחמת הבהמה דליקני מדין כליו, אבל ודאי במשיכת הבהמה כל שרוצה שיקנה, אף הכלים כשנמשכין קנה: 

ה) בענין קניית הפירות. תנן התם בפרק הספינה, המוכר פירות לחבירו משך ולא מדד קנה. פירוש משך במקום שהמשיכה קונה, והפירות הם מקובצים בשק, ופסק המדה בכך וכך, שאם לא פסק קודם שמשך לא קנה. וכדאמרינן דעד שלא פסק לא סמכא דעתייהו. והילכך פסק ומשך הפירות אף על פי שלא מדד קנה: ושמעינן [מהכא] דמדידה לא מעכבא. ולאו דוקא במוכר כל הפירות, אלא אפילו מכר לו סאה בתוך כור ומשך כל הכור אף על פי שצריך למדוד מתוכן את הסאה קנה, דסתמא קתני משך ולא מדד קנה, שאין המדידה אלא לברר כמה הן, ואין ידיעת שיעורן מעכבת בקניה. וכן פירש רבינו שמואל ז"ל דמדידה אינה מעכבת, שאינה אלא גלויי מילתא כמה מכר: 
מדד ולא משך לא קנה. פירשו בתוספות מדד מי שדרכו למדוד שזהו המוכר, ומשך מי שדרכו למשוך דהיינו לוקח. ולפיכך כל שמדד המוכר ולא משך לוקח לא קנה. אבל אם מדד הלוקח אין לך משיכה גדולה מזו. ולא עוד אלא הרי הוא מגביהן במדידתו. ודוקא במוכר המודד במדה שלו ואי נמי במדה דסירסור או במדה דלוקח ובחצירו של מוכר, לפי שאין כליו של סירסור ושל לוקח קונין בחצירו של מוכר. אבל אם מדד אפילו המוכר בסימטא ובמדה דלוקח, ראשון ראשון קנה בפסק. כן כתב רבינו ז"ל כי כן דעת רבותיו ז"ל. וכן נראה דעת ר"ם פ"ד דקנין. אבל הראב"ד ז"ל כתב דאפילו כשהלוקח מודד לא קנה, לפי שהמדידה וההגבהה ההיא אינו עושה אותה הלוקח לצורכו אלא לצורך שניהם. וכל שאינו עושה לצורכו לא קנה. ורבינו ז"ל היה נראה לו זאת הסברא, דהואיל ואינו מתכוין לקנות בה לא קנה. דומיא דההיא דפרק החולץ [דאמרינן] הא למה הדבר דומה למחזיק בנכסי הגר וכסבור שלו הן [ד]לא קנה: 
ובמשנה, ואם היה פקח שוכר את מקומו. ואמרינן התם, רב ושמואל דאמרי תרוייהו כליו של אדם קונה לו בכל מקום חוץ מר"ה ור' יוחנן ורבי שמעון בן לקיש דאמרי תרוייהו אפילו ברשות הרבים. האי ר"ה דר' יוחנן היינו סימטא, אבל בר"ה לא קנה, (ואם היו שנתים במדה ראשון ראשון קנה) דא"ר יוחנן כליו של אדם כל מקום שיש לו [רשות] להניחו קונה, אין לו רשות להניחו לא קנה. והלכך בר"ה לא [קנה]: וכליו של לוקח ברשות (מודד) [מוכר] אי אמר ליה קני קני בהכי כדאמרינן התם בעא מיניה רב ששת מרב הונא כליו של לוקח ברשות מוכר קנה לוקח או לא א"ל לא קנה. והני מילי בדלא א"ל קני, אבל א"ל קני קנה, וכדפריש בסמוך. ואם קנה הלוקח הכלי תחלה והגביהו [ו]אח"כ הניחו ברשות המוכר, וחזר וקנה ממנו הפירות, כיון ששם בתוך הכלי הזה קנה אותם. שמפני הנאת המוכר במכירת כלי אינו מקפיד על מקומו. וכליו של מוכר אינו קונה ללוקח אפילו ברשות לוקח כר"ם פ"ד דקני וכדרך שנפרש בע"ה: 
התם תניא בפרק הספינה, ארבע מדות במוכרין, עד שלא נתמלאת המדה למוכר, משנתמלאת המדה ללוקח, בד"א במדה של שניהם, פירוש שהיא של סרסור. אבל אם היתה מדה של אחד מהם, פירוש של לוקח והוא הנקרא אחד המיוחד, ראשון ראשון קנה. מוקמינן ליה כשיש שנתות, פירוש רשימות. וכל שנת הוא פוסק כמה: [בד"א] בר"ה ובחצר שאינה של שניהם. ומוקמינן להאי ר"ה [דרצה לומר] סימטא. ברשות לוקח כיון שקבל עליו מוכר קנה לוקח. ברשות מוכר לא קנה עד שיגביהנו או עד שיוציאנו מרשותו. ברשות הלה המופקדים אצלו, כלומר שהפקידו ביד אחד פירות. לא קנה לוקח עד שיגביהנו או עד שיוציאנו מרשותו. עד כאן הברייתא. ומתוך שקלא וטריא בגמרא הוי מסקנא דהרשויות הם רשות הרבים, וסימטא, ורשות שניהם, ורשות שאינה של שניהם, ורשות הלה המופקדים אצלו, רשות לוקח, ורשות מוכר. והכלים הם, של לוקח, וכליו של מוכר, וכליו של סרסור. רשות הרבים. לא קנה ואפילו בכליו, דאין לו רשות להניחו שם. סימטא ורשות שניהם והיו בתוך כליו של מוכר וקבל המוכר למוכרם או שהיה מודד בתוך כליו של מוכר קנה. דמדאמר ליה קני קנה. וכן אם אמר לו כור בשלשים, סאה בסלע. ראשון ראשון קנה. וכליו של לוקח קונה בסימטא וברשות של שניהם. רשות לוקח, כיון שקבל המוכר למוכרם קנה כשפסק, או סאה בסלע ואפילו בכליו של מוכר ואפילו לא מדד. כליו של סירסור עד שלא נתמלאת המדה למוכר, משנתמלאת המדה הרי הן של לוקח. וכשיש שנתות ראשון ראשון קנה. ברשות מוכר לא קנה עד שיוציאנו או יגביהנו או ישכור את מקומו. וזה הדין ברשות הלה המופקדים אצלו. ואמרו כי יש הפרש בין רשות מוכר לרשות המופקדים אצלו, דמאי דאמרינן ברשות מוכר עד שיוציאנה מרשותו ממש לרשות לוקח. וגבי רשות הלה המופקדים [אצלו] לאו הוצאה ממש לרשות אחרת אלא שיוציאנה מרשות של מוכר, כלומר שישכור את מקומו מן הנפקד או עד שיקבל עליו לזכות חצירו בשבילו: וכן מהא דאמרינן בי מוכר שכיחי מאני דמוכר בי לוקח שכיחי מאני דלוקח. פסקי' מהא, דהא דאמרינן ברשות מוכר לא קנה עד שיגביהנה ויוציאנה, בכליו של מוכר היא, ואפילו הכי אם עשה הגבהה במאני דמוכר קנה או משך במאני דמוכר קנה. והכי מוכח בפרק השוכר במסכת עבודה זרה ההוא דכאיל ורמי במאנא דישראל, דאמרינן ואי ס"ד דמשיכה בגוי קונה יין נסך לא הוי עד דנגע ביה. ואמרינן דעד השתא איירי במנא דישראל דהוא מוכר עד דתרצי הב"ע דכאיל ורמי למנא דגוי: 
וכן אסקינן התם דאין קבלת המוכר קבלה בעוד הפירות בחצירו. לאפוקי מאי דפירש רבינו שמואל דהיכא דקבל המוכר דמי כי אותן פירות שעומדים בחצירו שיהיו קנויים. דאינו כן, דדוקא גבי רשות הלה המופקדים אצלו שייך קבלה, דהכי נמי הוה מצי למזכי בשביל חבריה דהא אי יהיב ליה מוכר ואמר זכה לו הפירות לפלוני, וכן נמי אם אמר אותן פירות המופקדים לי אצלך יהיו לפלוני וזה קבל, חצירו קונה לו לאותו פלוני, כמו שהיתה מושאלת לפלוני כך מושאלת לזה. אבל מוכר בעצמו אי אפשר לו לזכות בשלו ללוקח דאין זכיה עד שיצא מידו. וה"ה לחצירו, אם לא הקנה חצירו בכסף בשטר ובחזקה: 
והא דאמרינן היכא דא"ל קני קנה, היינו כשאמר לו המוכר קני בכליך, שאינו מקפיד על העמדתו שם: והא דאמרי רב ושמואל כור בשלשים אני מוכר לך יכול לחזור בו אפילו בסאה אחרונה, דמשמע דלאחר שהשלים כל הכור אינו יכול לחזור, דוקא כשמדד ונתן לתוך כליו של לוקח והם כולם בתוך כליו של לוקח לבסוף. הא לאו הכי לא קנה, דהא סאה ראשונה לא קנה לו כיון שבשעת מדידת אותה סאה והנחתה לתוך כליו של לוקח לא קנה. דהא תלוי ועומד היה על הכור. ומ"מ אם הגביה כל סאה וסאה המוכר קנה לאחר גמר כל הכור, דכל שמגביה בפני המוכר כמ"ד קני דמי [דהא] כל שבפניו אצ"ל לו לך חזק וקני. כן דעת ה"ר יונה ז"ל: וכתב הרמב"ם ז"ל פ"ד דקנין, זה הכלל יהיה בידך, הקונה את המטלטלין, אם פסק את הדמים ואחר כך הגביה קנה. ואם הגביה ואחר כך פסק את הדמים לא קנה באותה הגבהה עד שיגביה אחר שפסק או שימשוך דבר שאין דרכו להגביה. היה הדבר הנמכר דמיו קצובין וידועין והגביהו קנה אף על פי שפסק אחר שיגביה. וזה הדין בשאר הדברים  שקונין בהן המטלטלין שצריך לקנות בהן אחר שיפסוק הדמים אלא אם היו קצובין ע"כ. והכי אמרינן בגמרא, פסק סמכא דעתיה: 
בנדרים אמר שמואל הנוטל כלי מן האומן על מנת לבקרו ונאנס בידו חייב. והני מילי דקייצי דמיה. ואסיקנא [הני מילי] בזביני חריפא אבל בזבינא דרמי על אפיה, כלומר שאינה נמכרת כל כך במהרה, דהנאת המוכר היא, והילכך הרי הוא ברשות מוכר עד שיפסוק הדמים ויגביהנו הלוקח אחר שפסק. אבל אם דמיו קצובין והמוכר מוצא כמה [קונים] למוכרו, מכיון שהגביהו כדי לקנותו קם ברשות הלוקח, ואם נאנס בידו חייב בדמיו. והא דאמרינן והוא דקייצי [דמיה], היינו מפי המוכר, או שאמר לו עכשיו בפירוש כלי זה בכך וכך, או שקצץ פעם אחרת לכל מי שבא ליקח ממנו כלי זה או כלי כזה. הא לאו הכי אף על פי שמוכרין בעיר בקצבה ידועה לא קנה, דילמא אין המוכר מתרצה בכך ולא הלוקח.  וכי אמר שמואל דהוי כקנוי הני מילי לענין אונסין או לענין חזרה, דלא מצי מוכר הדר ביה. אלא מיהו אי בעי לוקח למהדר הרשות בידו דא"ל דטב מיניה בעי, אלא [א"כ גמר בלבו לקנות ו]בירא שמים [שדובר אמת בלבו]: 
תניא בפרק הספינה, משך חמרין ופועלין והכניסן לתוך ביתו בין מדד עד שלא פסק בין פסק עד שלא מדד שניהן יכולין לחזור בהן. פירוש כשמדד ולבסוף פסק הנה (כי) המדידה היתה קודם הפסק ולא סמכא דעתיה. וכן פסק עד שלא מדד נמי לא קנה, שעדיין הפירות מונחין על החמרין ועל הפועלין וחצר הלוקח לא קנה מה שאינו עומד בחצירו. אבל פירקן הלוקח והן מונחין על חצר הלוקח, פסק עד שלא מדד אינן יכולין לחזור בהן. ולא משום דפירקן הלוקח, דהואיל ואכתי לא פסק, ההיא פריקה לא קנתה, דלא סמכא דעתיה. אלא טעמא דמפורקין [הם] והם מונחים ע"ג חצר, מיד שפסק קנתה לו חצירו, ואפילו בכליו של מוכר. ולדעת מר בר רב אשי, דלית ליה דכליו של מוכר דליקני בחצירו של לוקח, מוקי לה במסכלי דתומי, שאין משימין אותן בכלי. ור"ם כתבו פ"ד דקנין: 
תנן התם בפרק הספינה, הלוקח פשתן מחבירו לא קנה עד שיטלטלנו ממקומו ואם היה מחובר לקרקע ותלש כל שהו קנה. אוקימנא לה כשהתנה עמו ואמר יפה לי קרקע כל שהו וקנה כל מה שעליה. וכיון שתלש כל שהו קנה הכל מפני התנאי. וכל העומד ליבצר ואינו צריך לקרקע, הרי הוא כבצור, והקנאתו כמטלטלין. התם פ"ב דגיטין גרסינן, היה עציץ קנוי לאחד והוא נקוב והיו הזרעים שבו קנויין לאחר, הקנה העציץ שהוא מטלטל לבעל הזרעים, כיון שמשך העציץ קנה. הקנה הזרעים לבעל העציץ לא קנה עד שיחזיק בזרעים עצמן. היו העציץ והזרעים לאחד והקנה הכל לאחד, החזיק בעציץ לקנות הזרעים, אף העציץ לא קנה. החזיק בזרעים קנה העציץ נמי. וזהו ששנינו נכסים שאין להם אחריות נקנים עם נכסים שיש להם אחריות, שהזרעים שבעציץ הנקוב כזרועים בארץ הם, וכל המחובר לקרקע כקרקע. והרמב"ם ז"ל כתבו פרק ג' דקנין: 

צרור הכסף הארוך הדרך הרביעי שער ג 
================================= 
א) יש קניה אחרת, דתנן התם בפ"ק דקידושין, כל הנעשה דמים באחר כיון שזכה זה נתחייב זה בחליפיו. ואוקימנא כל הנישום בדמים, כלומר כל דבר שאם בא לתתו בדמים באחר, דהיינו כל המטלטלין, לבד ממטבע שא"צ לשומו, כיון שזכה זה נתחייב זה בחליפיו. כיצד החליף פרה בחמור או יין בשמן, אף על פי שמקפידין על הדמים ושערו כמה שוה זה וכמה שוה זה, והחליפו אחר כך, כיון שמשך האחד או הגביה קנה השני המטלטלין האחרים בכל מקום שהן ונעשו ברשותו ואף על פי שלא משכן. ורש"י ז"ל גריס "כיון שזכה  זה נתחייב הלוקח בחליפיו", ופירש כיון שזכה המוכר במעות אלו שנתן לו לוקח נתחייב הלוקח בחליפיו, שאם נגנב או נאבד ברשותו נגנב, דהא זכה בחליפיו אף על פי שלא משך. והלשון אינו מחוור, דהול"ל כיון שזכה זה זכה זה בחליפיו. וכתב רבינו תם ז"ל כיון שזכה זה נתחייב בחליפיו, כלומר שזכה זה במעות שלקח, נתחייב ליתנם ללוקח, ושוב אינו יכול לחזור בו. ולא גריס "נתחייב זה": ובתוספתא גרסינן דדין זה בין במטלטלין בין במקרקעי, דתניא החליף לו קרקעות בקרקעות מטלטלין במטלטלין קרקעות במטלטלין מטלטלין בקרקעות כיון שזכה זה נתחייב זה בחליפיו. והתם בפ"ק דב"ב דאמרינן כגון שהלך זה בעצמו והחזיק וזה בעצמו והחזיק, התם קנין חזקה נקט ולא קנין חליפין: 
והיכא שהחליף חמור בפרה וטלה ומשך את הפרה ועדיין לא משך את הטלה, לא קנה, שאין כאן משיכה גמורה כדאיתא התם בפרק הזהב. והטעם שאין החמור ראוי ליחלק [לפיכך] לא קנה כלל. אבל אילו אמר ליה פרה וטלה בכור חטים, ומשך את הפרה ולא לטלה, קנה חטים כנגד הפרה, כדאמרינן בקידושין מכר לו עשר שדות בעשר מדינות כיון שהחזיק באחת מהן קנה כולן. ואמרינן לא שנו אלא שנתן לו דמי כולן אבל לא נתן לו דמי כולן לא קנה אלא כנגד מעותיו. אלמא אף על פי שהוא מקח אחד, אם החזיק במקצתו ונתן דמים קנה אותו מקצת ולא אמרינן כיון שהמקח אחד לא קנה לחצאין: והיכא שהחליף מעות בלא משקל ולא מנין אלא נטלן ואמר לו מכור פרתך זו בזה, ונתן לו את הדמים, קנה, שאין אחד מהן יכול לחזור בו, דדבר שאינו מצוי הוא זה, ובדבר שאינו מצוי לא הצריכו בו משיכה, כדאיתא התם: 
והיכא שמכר ראובן מטלטלין בסך ידוע, וקנה שמעון בדמים לתתן לראובן, ואח"כ ראה ראובן בהמה או מטלטלין בבית שמעון וא"ל מכור לי זה באותו סך שיש לי בידך, וא"ל הן, קנה ראובן המטלטלין בכל מקום שהם אף על פי שלא משך ולא הגביה. שזה דבר שאינו  מצוי הוא ולא הצריכו בו משיכה. כ"כ רי"ף בפרק הזהב וכ"כ הר"ם ז"ל פ"ה דקנין. והראב"ד ז"ל לא הודה לו, דלא אמרו זה אלא לענין מי שפרע. ורבינו ז"ל כתב על רי"ף, והאמרינן פרק האיש מקדש, המקדש במלוה אינה מקודשת, ושוין במכר שזה קנאו. ואקשינן ואי מלוה להוצאה ניתנה במה קנאו. אלמא לא מיקנו זביני במלוה, ואפילו מעות מלוה בעינייהו, וכל שכן היכא דליתנהו כי הכא. ותירץ שמא הכא במחילת המלוה הוא קונה את הפרה. דהא יהבא איהי פרוטה בהנאה זו לאדם אחר שיפייס את זה שימחול לה המלוה. דלא אמרו אינה מקודשת ובמכר לא קנה אלא בקונה בגופה של מלוה, דהיא אינה בעולם. כן דרך רבינו ז"ל: וכתב הרמב"ם ז"ל, אבל אם היה לו חוב עליו שלא מחמת המכר, ואמר לו מכור מטלטלין בחוב שיש לי אצלך, ורצו שניהם, לא קנה עד שיגביה או ימשוך. פירש הראב"ד ז"ל, ואפילו למי שפרע לא קאי: גרסינן בתוספתא, והביאה רי"ף בפ"ק דקידושין, המוכר חפץ לחבירו, זה אומר במנה וזה אמר במאתים, והלך זה לביתו וזה לביתו, ואחר כך תבעו זה את זה, אם הלוקח תובע את המוכר יעשו כדברי המוכר, ואם המוכר [תובע את הלוקח] יעשו [כ]דברי הלוקח. וכתבו הר"ם פ"ד דקנין: 
התם בפרק הזה, על הגאולה זו מכירה, לרבי יוחנן בכסף ולר"ל במשיכה. תמורה זו חליפין, כגון שמחליף דבר בדבר, שוה בשוה. לקיים כל דבר שלף איש נעלו, דהיינו קנין נעל וסודר, שאינו דומה לחליפין, אלא שנותנין אותו לקיום הדבר. ונקרא חליפין בכ"מ. והוא הנקרא קנין. וכל דבר נקנה בקנין זה, הקרקעות והמטלטלין והעבדים והבהמות והפירות, חוץ מהמטבע שאינו נקנה בקנין. אם יש מטבע... קנין כדי לזכות לחבירו לא קנה, כדאמרינן אין מטבע נקנה בחליפין. ואף רב הדר ביה, דרב פפא הוו ליה תריסר אלפי זוזי בי חוזאי ואקנינהו ניהליה לרב שמואל בר אחא אגב אסיפא דביתיה כדאיתא בפרק הזהב. וכן העלה רבינו ז"ל התם בפ"ק דקידושין דאמרינן, אלא מאי לדמי ולקנינהו ניהליה במשיכה, דליתיה למקבל, וליקנינהו ניהליה על ידי אחר, לא סמכא דעתיה. ולגירסא זו (הרי) [קם] ליה הכי נמי מסתברא. והילכך אין לו תקנה אלא באגב. אבל בחליפין לא, דמעות אינן נקנין בחליפין. וזו הגירסא הנכונה בעיניו ז"ל: וכן מלוה על פה אינו נקנה בקנין, ואין לו קנייה אלא במעמד שלשתן, כמו שכתבתי בדרך השני דין מעמד שלשתן: 
וקנין זה הוא [ע"י] כלי, שיהיה הכלי מן הקונה. דהכין הלכה כרב דאמר בכליו של קונה. כדכתב רי"ף בפרק הזהב. ויאמר הקונה קני זה חלף קרקע פלוני, או בהמה זו כיון שהגביה המוכר את הכלי וקנהו, קנה הלוקח אותו קרקע ואין אחד מהם יכול לחזור בו. וכלי זה אף על פי שאין בו שוה פרוטה, כדאיתא התם בפרק הזהב: ואם הקנה אחר כלי  למוכר כדי שיקנה המוכר אותו הממכר ללוקח, קנה. ואף על פי שהקנה לו כל הכלי ועל מנת  להחזירו לו, נקנה המקח, וזכה הלוקח, שמתנה על מנת להחזיר שמה מתנה. והשתא דנהיגי דקונין בסודר והמוכר תופס בראש הסודר (ו)אפילו בסודר דאחרים קני. דהכי הוא כמו שאמרנו שהנותן כלי לחבירו כדי שיקנה הלוקח דקנה. ואף על פי שהסודר חוזר לקונה או לאותו  שנתנו בעבורו קנה. דמתנה ע"מ להחזיר שמה מתנה: ואף על פי שלא תפס המוכר כל הכלי שהקנה  ממכרו אלא אחז מקצתו, קנה הלוקח. והוא שיאחוז ממנו כדי שיעור כלי. ואמרינן בפרק קמא דמציעא, האי סודר כיון דאית ביה שלש על שלש כמאן דפסיק דמי וקני ליה: 
וכתב הרמב"ם ז"ל פ"ה דקנין, אם הקנה לו במקצת הבגד צריך שיאחוז מן הבגד כדי שלש אצבעות, שאם יפסיק ממקום שיאחוז הרי הוא כלי בפני עצמו. וכן אם אחז פחות משלש והיה יכול לנתקו ולהביאו אצלו הרי זה קנה: וליתיה, דדוקא שיעור שלש אצבעות בעינן. דגבי גט דוקא אמרינן [הכי] כדאיתא בפ"ק דמציעא. אבל בפחות משלש נתינה בעינן והא ליכא: ויש שהיו אומרים שאם רצה המקנה למפסק ולשקול במה שתפס שומעין לו, מההיא דאמרינן פ"ק דמציעא כמאן דפסיק דמי. ואינו נכון, דה"ק כמאן דפסיק דמי וע"מ להחזיר וקני. דקני ע"מ להקנות קנה, כדאמרינן בנדרים דהא סודרא קני ע"מ להקנות הוא, כלומר קני האי סודרא ע"מ (שתקנוהו) [שתחזירהו] אח"כ (ו)קנה. ואמרינן פ"ק דקידושין, הילך מנה ע"מ שתחזירהו לי קני בכולהו לבד מאשה כדי שלא יאמרו אשה נקנית בחליפין. אלמא חליפין ע"מ שתחזירהו לי הוא: 
ומיהו צריך לדקדק כשאדם לובש סודר שאול ומקנה בו, והמשאיל לא רצה בזה. והעלו התוספות תשובה בזה, כשהכלה לובשת בגדים שאולים ומקנין לחתן בסודר שלה, אף על פי  שהרי אמרנו כותבין פרוזבול על קרקע שאול, וכמו שכתבנו, אגב ארבע אמות קרקע שהן מושאלין. ובסודר של (לוי) [גוי] יש ספק אם נקנה. וראיתי לרבינו הרשב"א ז"ל שנסתפק: וגרסינן בפרק הזהב, כמאן כתבינן האידנא וקנינא מיניה במנא דכשר למקניא ביה, במנא לאפוקי מדרב ששת דאמר קונין בפירות. כמו שנכתוב בע"ה שאין קנין בפירות. דכשר, להוציא איסורי הנאה. למיקניא, לאפוקי מדלוי דאמר בכליו של מקנה. וביה, למעוטי מטבע. ולענין קנין אף על גב דלא יהיב דמי קני, כמו שכתבתי למעלה דקנין שעבד נפשיה בין ילוה בין לא ילוה, ואפילו עייל ונפיק אזוזי, כדעת רבינו ז"ל דקנין קנייה גמורה היא: 
גרסינן בחזקת הבתים, קנין בפני שנים. ולאו למימרא שלא קיים אלא בפני שנים, דהא אפילו בינו לבין חבירו קיים. דכל שהוא מודה לו שהקנה לו בקנין ואינו חב לאחרים קנה. דלא איברי סהדי אלא לשקרי. וכ"כ רי"ף ז"ל פרק האומר בקידושין. והראיה לזה מדאמרינן בפרק הזהב, ולקנייה אגב סודר דלית ליה ולקנייה אגב ארעא דלית ליה. ואקשינן אכפל תנא לאשמועינן בגברא דלית ליה ולא כלום. ואי (איתמר) [איתא] דבעינן בפני שנים לימא דלא הוה ליה סהדי כשירי לזה ולזה, דהא מילתא (דשיירא) [דשייכי] טפי, דבגורן לא משכחת סהדי הכון. אלא ש"מ (דמשום) דאע"ג דליכא סהדי כל היכא דמודה ליה חד לחבריה מהני. [להכי] דחיק לאוקומי במילי דחיקי. ודלא כהראב"ד ז"ל שכתב משמא דגאון ז"ל דאין קנין מתקיים אלא בשנים. וכך כתב הרמב"ם ז"ל בפרק חמישי דקנין, וזה לשונו, הקנין אינו צריך בפני עדים אלא אם (כן) היה בינו ובין חבירו קנה, שלא הצריכה תורה עדים בדיני ממונות אלא לכופר. אבל המוכר או הנותן או השוכר או המשאיל וכיוצא בהן אינו צריך עדים. וכיון שקנה הקונה בדרך מן הדרכים שקונין בהן בין בהגבהה בין במשיכה בין במסירה בין בקנין בין בכסף בין בשטר בין בחזקה קנה. ואף על פי שאין שם עדים. והיכא שמודה בקנין אבל אומר דרך התול נטלתו כשראיתי  שלא היה בו עדים לא קנה. ולא אמרו אלא במודה ואין בו אלא חסרון עדים ע"כ: 
וקנין כל זמן שעסוקין באותו ענין יכולין לחזור בהן. וה"ה בשאר הקניות. וי"א דדוקא בקנין סודר. וכבר כתבתי ענין זה בדרך הראשון בשער התשיעי: והרבה דברים שנוהגים בהם עכשו (ו)קנין ואינן צריכין. כגון המשחרר עבדו דלא צריך. מדאמרינן בפ"ק דקידושין ולימא ליה באנפי תרי זיל. והמגרש את אשתו והעושה שליח או המוסר מודעא או המוחל לחבירו חוב או פקדון וכיוצא בדברים אלו, נהגו בהן קנין. וכתב הר"ם ז"ל בפ"ה דקנין כי אינו מועיל רק [לענין] שאינו יכול לומר משחק הייתי ומהתל הייתי: וקנין דברים או קנין לדברים שאין בהם ממש שאינו מועיל, כבר כתבתי למעלה בדרך הראשון: 
וגרסינן בפרק איזהו נשך אמר רב פפי משמיה דרבא האי סיומתא קניא. פירוש שהלוקח היה עושה רשימה במקח כדי להקנותו, ואמרינן למאי הלכתא רב חביבא אמר למיקנא ממש ורבנן אמרי לקבולי עליה מי שפרע. ובאתרא דקנו ממש [קנו]. ושמעינן מהא שהמנהג מבטל ההלכה בכל כיוצא בזה, שכל דבר שבממון על פי המנהג קונין ומקנין. והילכך בכל דבר שנהגו התגרין להקנות קונין. וכתב הר"ם ז"ל בפרק שביעי דקנין, דבר ברור הוא שאין דין זה אלא בשרשם בפני המוכר או שאמר לו המוכר לך ורשום על מקחך, שהרי גמר להקנותו כדרך שביארנו בחזקה ומשיכה ע"כ: 

ב) קניית המטבעות. תנן התם בפרק הזהב, הזהב קונה את הכסף. כבר כתבנו כי המטבע אינו נקנה בחליפין ואינו עושה הוא קנין לקנות בו שאר הדברים, וקתני (במתניתין) בברייתא הזהב קונה את הכסף. כיצד נתן לו דינר זהב, שהוא מטבע זהב, בעשרים וחמשה דינרי כסף, נעשה הזהב כמו פירות, וכיון שמשך הדינר של זהב קנה הכסף בכל מקום שהוא. אבל אם נתן לו עשרים וחמשה דינרי כסף בדינר זהב הרי זה לא קנה, דהוי הכסף כמו דמים, ואינו קונה הזהב עד שימשוך, כדין המטלטלין עם המטבע. וכן הדין [לענין] הנחושת קונה את הכסף. כיצד נתן לו (כל) שלשים איסר בדינר כסף, ה"ז קנה הכסף כל מקום שהוא. אבל אם נתן לו דינר של כסף בשלשים איסר ה"ז לא קנה עד שימשוך. ובכל אלו הכל כמו שפסק, אם חדש חדש, אם ישן ישן: מעות הרעות שפסלן מלכות או מדינה, או דינרין שאין יוצאין באותה מדינה ואין נושאין ואין נותנין בהן עד שמשנין אותן למטבע אחר, (ו)הרי הן כפירות לכל דבר ונקנין בקנין, וקונין את המעות ואין המעות קונות אותן כשאר כל הפירות. ולשונות של זהב ושל כסף הרי הן כעששיות של ברזל או נחושת, והכל כשאר מטלטלין הן ונקנין בקנין וקונין זה את זה בהחלפה. והמטבעות של זהב ושל כסף ושל נחושת הרי הן (עדי) [כמו] המטלטלין בדמים ואין קונין המטלטלין עד שיקנו אותן המטלטלין כדין הקניות, במשיכה או בהגבהה. נמצא עכשיו דקיימא לן כמתניתין דקתני הזהב קונה את הכסף בין בהיותם שניהם מטבעות בין שיהיו לשונות של זהב ושל כסף, שהזהב לגבי הכסף הוי כמו פירא, דקיימא לן כרבי דתני בזקנותו כך, ולא כמו המשנה בילדותו הכסף קונה את הזהב. ומיהו לגבי מטלטלין אלו המטבעות כולן הויין כמעות לגבי מטלטלין, ואינן קונין עד שימשוך ויגביה. דתניא טלית קונה דינר ואין דינר קונה טלית. והלכה היא. כן דרך רי"ף: וכתב רי"ף דלאו כל דינרי דדהב הוי טיבעא לגבי פירי, אלא דינרין דסגיין בההוא אתרא וזבני ומזבני בהו אינשי דהוו טיבעא. אבל דינרין דמפסלן ולא זבני ומזבני בהו אלא מאן דזבין להו אזיל להו לגבי טיבעא א"נ אזל בהו לדוכתא אחריתי דסגיין בה או דמזבין להו למאן דאזיל בהו להתם, כגון אילין ודאי לא הוו [טיבעא], אלא פירי נינהו לכל מילי. והכי דינא בטבעא דכספא באתרא דלא סגיין, כדתנן כל המטלטלין קונין זה את זה וכו'. זהו דרך רי"ף, אבל יש דעות אחרות. ולדרך רי"ף קאי רבינו ז"ל. וכן הרמב"ם ז"ל כתבו בפ"ו דקנין: 

ג) בפרק הניזקין, רב נהילאי בר אידי אמר שמואל נכסי יתומים הרי הם כהקדש. ואסקינן משם שהמוכר להקדש ואמר לו הגזבר בכמה אתה נותן חפץ זה ואמר בעשרה, אפילו היה שוה מאה כיון שאמר לו בעשרה אינו יכול לחזור בו. שאמירה לגבוה כמסירה להדיוט. והגזבר שקנה להקדש או שמכר ההקדש, ידו על העליונה. כיצד נתן דמים של הקדש, אף על פי שלא משך הפירות, אם הוקרו קנה כדין תורה. ואם הוזלו הפירות חוזר,  שהרי לא משך. ולא יהיה כח הדיוט חמור מכח הקדש. וכן אם מכר חפץ של הקדש ומשכו הלוקח ולא נתן דמים והוזל החפץ קנה, שלא יהא כח הדיוט חמור מכח הקדש. ואם הוקר החפץ חוזר בו, שהרי לא לקח הגזבר דמים, וההקדש אינו נקנה אלא בכסף שנאמר ונתן הכסף וקם לו. ואין הגזבר מקבל מי שפרע: ונכסי יתומים היכא שמכרו פירות ונמשכו מהן הפירות ועדיין לא לקחו הדמים והוקרו הפירות, חוזרים בהם, שאין נכסי יתומים נקנין אלא בכסף. הוזלו הפירות, לא יהא כח הדיוט יותן מכחן, ונקנין במשיכה: 
והיכא שמשכו הפירות לצורך היתומים ולא נתנו מעות, אייקור, לא יהא כח הדיוט חמור מכח הקדש, ונקנו הפירות. זול, סבור מינה היינו דרב נהילאי, שלא יהיו נקנין במשיכה. ואמרינן הא רעה היא לדידהו דזימנין דמצטרכי אינהו לפירות וליכא דיהיב להו עד דיהבי זוזי. והיכא שנתנו מעות של יתומים אפירות ולא משכו הפירות וזול, לא יהא כח הדיוט חמור מכח הקדש, ואינן נקנין וחוזרין בהן. ואייקור נמי, אם רצו המוכרים, חוזרים בהם ומקבלים מי שפרע, שאם לא נאמר כן אלא שיהיה דינם שיקנו במעות, יאמר להם המוכר נשרפו חטיך בעליה. וכן אם לקחו היתומים מעות ולא נמשכו פירותיהם, והוקרו הפירות, חוזרים בהם היתומים, שלא יהא כח הדיוט חמור מכחם. הוזלו ורוצים הלוקחים לחזור בהם, מקבלין מי שפרע וחוזרין. שאם נחייב [אותם] שיקחו פירות מיד היתומים, רעה היא ליתמי, דזימנין שיצטרכו מעות ולא יתנו להם עד שיתנו פירות. וכן כתבו רי"ף ז"ל בפרק הזהב ור"ם פ"ט דקנין. ודין העניים יש מי שאומר שהוא כהקדש, ונקנין באמירה. ויש אומרים שאינם קונין אלא בדברים שההדיוט קונה בהן. וכתבו הר"ם בפרק כ"ב דקנין. ורי"ף פרק שור שנגח ארבעה וחמשה. והנה הוא כתוב כבר גבי הקנייות בסייעתא דשמיא: 

ד) גרסינן התם בפרק הזהב, תניא רבי שמעון אומר אף על פי שאמרו טלית קונה דינר זהב ואין דינר זהב קונה טלית אבל אמרו חכמים מי שפרע מאנשי דור המבול ומאנשי דור הפלגה ומאנשי סדום ועמורה וממצריים שטבעו בים הוא יפרע ממי שאינו עומד בדיבורו. וכל החוזר בין לוקח בין מוכר קאי באבל. והילכתא דלייטינן ליה, כדרבא דאמר דמילט לייטינן ליה, כדכתיב ונשיא בעמך לא תאור, בעושה מעשה עמך. ושמעינן [מינה] דכל החוזר בו בענין זה לאו עושה מעשה עמך. וגרסינן התם, הנושא והנותן בדברים לא קנה ואעפ"כ אין רוח חכמים נוחה הימנו, אבל אינו מקבל מי שפרע: 
ומהא דאמרינן התם "אי אמרת בשלמא מעות קונות משום הכי קאי באבל" שמעינן דאין מוסרין אותו למי שפרע אלא כשקנה דבר תורה, אבל כל היכא דמדינא לא קנה, אף למי שפרע אין מוסרין אותו. והכי נמי משמע בירושלמי, דגרסינן התם, קדושי מלוה לחומרא, באשה אינה מקודשת, בקרקעות לא קנה, במטלטלין אין מוסרין אותו למי שפרע. וכן נראה מרי"ף ז"ל שכתב דברים בלא מעות לא קאי באבל. ואפילו דברים ומשכון לא קאי באבל. והביא ראיה מההיא אמתא דזבין בני רב הונא ואותיבו נסכא עליה. ואסיקנא התם בקידושין, נסכא אין כאן פריטי אין כאן. ולא קאמר אבל יקבל מי שפרע: 
והיכא שבא אונס במקח קודם שימשוך הלוקח, אף על פי שנתן המעות, אפילו מי שפרע ליכא ללוקח אם חוזר, שהרי אין המוכר מעמיד לו המקח. וכן כתב רב האיי גאון ז"ל בשער י"ג דספר המקח. ורבינו תם ז"ל הוסיף, שאין מקבל מי שפרע אלא החוזר משום יוקרא וזולא, אבל מחמת פחד אונס, אף על פי שחזר בו קודם הגעת האונס, אינו מקבל מי שפרע כלל.  והביא ראיה מההוא דזבן חמרא ושמע דבעי דבי פרזיק רופילה למינסביה, ואתא לקמיה דרב חסדא ולא א"ל דליקביל מי שפרע. אבל הגאונים כתבו בההוא עובדא, דמקבל מי שפרע. וכן [כתב] רבינו חננאל ז"ל: 
והנותן דמי המטלטלין או מקצת הדמים, וחזר בו הלוקח, וא"ל המוכר בוא וטול את מעותיך, הרי המעות אצלו כמו פקדון ואם נגנבו או אבדו אינו חייב באחריותן. אבל אם חזר בו המוכר הרי המעות ברשותו וחייב באחריותן, ואף על פי שחזר בו ואמר ללוקח בוא וטול את שלך, לעולם הם ברשותו, עד שיקבל מי שפרע ואמר לו אחר כן בוא וטול את שלך, כמו שכתב רי"ף ז"ל בפרק הזהב דכל זמן שלא קבל עליו מי שפרע קיימי זוזי ברשות מוכר. וכתב הרמב"ן ז"ל ואפילו אין המעות הראשונות בידו, אי קביל מי שפרע ואמר ליה תא ושקול, אם נאנסו לאחר מכאן נאנסו לבעל המעות. אבל רבינו ז"ל סובר דוקא כשהמעות הראשונות בידו הן בעין. אבל אם הוציאן כבר, אף על פי שייחד לו מעות אחרות וקבל מי שפרע ונאנסו, נאנסו למוכר. דמכיון שהוציאן הוו להו מלוה גביה, ואין אדם נפטר באומר תא שקול זוזך עד שיתנם לו או שיזרקם לו בעל כרחו, כדאמרינן פרק הזורק. ודעת התוספות לעיקר דינא מעות ביד מוכר קודם משיכת הפירות לא הוי חייב אלא בגניבה ואבידה, דהואיל ונהנה מהנה: 
וגרסינן התם פרק הזהב, איתמר דברים רב אמר אין בהן משום מחוסרי אמנה ורבי יוחנן אמר יש בהן משום מחוסרי אמנה. ואף רבי יוחנן לא אמר אלא במתנה מועטת משום דסמכא דעתיה אבל במתנה מרובה דלא סמכא דעתיה לא. והלכתא כרבי יוחנן ור"ל במכר במתנה מועטת ויש בו משום מחוסרי אמנה. ולא תימא דוקא בדקאי בחד תרעא דלא זל ולא נתייקר, אלא אפילו קאי בתרי תרעי יש בו משום מחוסרי אמנה. כן דעת הראב"ד ז"ל וכן דעת רבינו ז"ל שלא כדעת הרז"ה ז"ל: ירושלמי, ר' יעקב בר זבדא ור' אבהו בשם ר' יוחנן אמר ליתן מתנה לחבירו וביקש לחזור בו מותר לחזור בו, אבל בשעה שאומרה צריך לומר בדעת גמורה אני אומר ומן ברוריאי חזר ביה. הדא דאת אמר בעשיר, אבל האומר לעני שיתן לו מתנה נעשה כנדר. רב מפקיד לשמעיה אימת נימא לך תתן מתנה לבר אינש אי הוי מסכן הב ליה מידי, ואי עתיר אימליך בי תנינות. וכל זה כתוב ברי"ף ז"ל ובר"ם פ"ז דקנין: ואף על פי שאמרנו דמעות אינן קונות, פעמים שהעמידו הדבר על דין תורה, כדתנן בפרק אותו ואת בנו, בארבעה פרקים בשנה משחיטין את הטבח בעל כרחו ואלו הן עי"ט אחרון של חג ועי"ט הראשון של פסח וערב עצרת וער"ה. כיצד היה לטבח שור ואפילו שוה מאה דינרין ולקח דינר אחד מהם מן הלוקח כדי ליתן בו בשר כשישחט ולא נתקבצו לו כל דמי השור, אינו יכול לחזור בו, אלא משחיטין את הטבח בעל כרחו וכופין אותו לשחוט וליתן לו הבשר ללוקח. לפיכך אם מת השור מת ברשות לוקח: 

צרור הכסף הארוך הדרך הרביעי שער ד 
================================= 
א) פעמים שאפילו נתן המעות ומשך הקונה המטלטלין המקח בטל. כמו שנמצא מום או בענין אונאה. וכן הדין בין שנתאנה לוקח בין שנתאנה המוכר. כדתנן בפרק הזהב, אחד לוקח ואחד המוכר יש להן הונאה. 
(כאן חסר דף שלם דהיינו דף רפד מדפי הכתב יד) 
[והיכא דזבין אינש מידי ולאחר זמן איגלי ליה דאית ביה מומא מעיקרא מקמי דליזבני אית ליה לאהדוריה למריה ול"א בכי הא שהה ליה בכדי שיראה] לתגר או לקרובו, דלא אמור רבנן הכי אלא גבי אונאה, אבל גבי מומין מקח טעות הוא וכל אימת דמגלאי ליה מהדר ליה למריה. והכי כתב הגאון ז"ל. ולקמן אפרש הענין בע"ה באות ב: ובמטבעות יש לו דין אונאה. כיצד הרי שהיה דינר של זהב בעשרים וארבעה דינרים של כסף ומכרה בעשרים דינרים או בשמונה ועשרים הרי זה מחזיר אונאה. היה יותר על זה, בטל המקח. פחות מכאן מחילה (ובכפרים): ועד מתי מותר להחזיר הדינרין או הסלע עד שיראה לשולחני. ובכפרים שאין השולחני מצוי שם, יש לו להחזיר עד ערבי שבתות, שאין מכיר הסלע וחסרונה ודמיה אלא השולחני. וכתב הרמב"ם ז"ל פי"ב, וה"ה למוכר ספרים או אבנים טובות או מרגליות, שיש ללוקח לחזור עד כדי שיראה אותם לתגרים הבקיאים בהם בכל מכל, שאין הכל בקיאים בדברים אלו. לפיכך אם לא היה מכיר באותה מדינה והוליך המקח למקום אחר או שבא הבקי לאחר זמן מרובה והודיעו שטעה, ה"ז חוזר. הנותן סלע חסירה, אם היה מכירה, אפילו לאחר שנים עשר חדש, ה"ז מחזירה. ואם היה אפשר להוציאה ע"י הדחק אינו יכול להחזירה לאחר זמן אא"כ קבלה ממנו במדת חסידות: 

ב) אלו דברים שאין להם אונאה. דוקא אלו ולא אחרים. וכ"כ רב האיי ז"ל: הקרקעות והעבדים והשטרות וההקדשות, אפילו מכר שוה אלף בדינר או שוה דינר באלף אין בהם הונאה, וכמו שכתב רי"ף ז"ל דאין אונאה לקרקעות כלל ולא ביטול מקח. וזה במוכר עצמו, אבל השליח יש לו דין אחר כמו שנכתוב בע"ה: ובשכירות בעיא היא. ואסיקנא דיש לו דין אונאה, דשכירות מכירה ליומה היא. והיינו שכירות מטלטלין. ואילו בשכירות קרקע מהאי טעמא אין לו אונאה, דהא אין אונאה לקרקעות. והר"ם ז"ל כתב כן פרק שלשה עשר דקנין, דשכירות קרקע אין לו עליו אונאה. ובשכירות מטלטלין יש לו עליו אונאה. ובשכירות פועלים ישראלים יש לומר דאין להם אונאה, דלאו ממכר הוא, דכל זמן יכול לחזור בו. רבינו ז"ל כתב כן. וכן כתב ה"ר יונה דפועל אין לו אונאה, דהואיל ויכול לחזור [בו] בחצי היום ולא חזר, מחל. וכ"כ הר"ם פי"ג בשוכר דאין לו אונאה מפני שהוא כקונה אותו לזמן, כעבדים שאין להם אונאה. אבל בקבלן שאינו יכול לחזור בו יש לו אונאה: 
והמחליף עם חבירו מטלטל עם מטלטל יש לו אונאה, דההיא מכירה לעולם היא. כ"כ ה"ר יונה ז"ל. והר"ם ז"ל כתב, המחליף כלים בכלים או בהמה בבהמה אפילו מחט בשריון אין להם אונאה, שזה רוצה במחט יותר מן השריון. והמחליף פירות בפירות יש להם אונאה, בין ששמו אותם קודם המכירה בין לאחר המכירה. כמו שכתב פי"ג. ולא נראה הדברים לראב"ד ז"ל: 
הגוי אין לו אונאה. והגוי שהונה את ישראל מחזיר אונאה בדינין שלנו. ולא יהא זה חמור מישראל. וכתב הרמב"ם ז"ל פי"ג השטרות והעבדים והקרקעות וההקדשות אין להם אונאה בד"א במוכר נכסי עצמו, אבל השליח (עצמו) שטעה בכל שהו בין (במטבע) [במטלטלין] בין בקרקע חוזר. [ונראה] שכך הדין באפטרופוס שטעה בכל שהו בין במטלטלין בין בקרקעות חוזר. ואינו דומה לב"ד מפני שהוא יחיד: בית דין שמכרו נכסי יתומים וטעו בין במטלטלין בין בקרקעות או טעו בפחות משתות, ה"ז מחילה כהדיוט. טעו בשתות בטל מקח. ואם רצו שלא לבטל הממכר ויחזירו האונאה מחזירין, לא יהא כח הדיוט חמור מכחן. וכתב עוד, יראה לי שב"ד שמכרו קרקע או עבדים של יתומים שוה מנה במאתים, אין הלוקח יכול לחזור בהן, לא יהא כח הדיוט חמור מכח היתומים. וכן הדין באפטרופוס שמכר קרקע ועבדים, שאין הלוקח יכול לחזור באונאה כדין ההדיוט: האחין והשותפין שחלקו מטלטלין הרי הן כלקוחות, פחות משתות נקנה המקח ואין מחזירין כלום. יתר משתות בטל מקח שתות קנה ומחזיר אונאה. ואם התנו ביניהם (או) שיחלקו בשום הדיינים וטעו בשתות בטלה חלוקה. שהדיינים ששמו ופחתו שתות או הותירו שתות מכרן בטל: 
כבר כתבנו למעלה בשם רי"ף ז"ל דכל זמן שמצא המום שהיה בו בשעת המכר שמחזירו. וכתב הר"ם ז"ל פט"ו, והוא שלא ישתמש בו במקח אחר אשר ידע במום. אבל אם נשתמש בו אחר שראה המום ה"ז מחל. ואפילו רצה לתת לו פחת המום אינו יכול, אלא מחזירו כל זמן שלא ראה המום ולא נשתמש בו אחר שראה המום. ומום הוא כל שבני המדינה מסכימין עליו שהוא מום. אבל אם פירש, מה שפירש פירש, ותנאי הוא: וכתב הר"ם ז"ל שם, כל הלוקח סתם אינו לוקח אלא דבר השלם מכל מום. ואם פירש המוכר ואמר ע"מ שאין אתה חוזר עלי במום ה"ז חוזר, עד שיפרש המום בממכרו וימחול הלוקח או עד שיאמר לו כל מום שימצא במקום זה הפוחת דמיו על כך וכך קבלת אותו. שהמוחל צריך שידע הדבר שימחול בו ויפרש אותו, כמו המפרש באונאה: המוכר פרה לחבירו ואמר פרה עיורת היא, חיגרת היא, נשכנית היא, רבצנית היא, ונמצאת נשכנית בלבד, ה"ז מקח טעות, שאומר הלוקח כשראיתי שלא היה בה המומים הניכרים שאומר, כך אין לה המומים שאינם נראים, ולא אמר זה אלא להתיישב דעתי. אבל היו בה המומים שמנה אין זה מקח טעות. ואם היתה חגרת ונראית לעין ואמר לו יש בה מום זה ומום אחר, ולא היה נראה לעין, אין זה מקח טעות. כמו שכתב רי"ף פרק האומנין במציעא: 
וכן המוכר שפחה לחבירו וא"ל חגרת היא גדמת היא סומא היא שוטה היא נכפית היא, ולא היה בה מום מאלו המומים שמנה, ונמצאת נכפית, ה"ז מקח טעות. וכתב ר"ם, מכאן אני אומר שהמוכר לחבירו חפץ במאה דינרים ואמר לו חפץ זה אינו שוה אלא זוז אחד, ע"מ שאין לך [עלי] אונאה, ה"ז יש [לו] עליו אונאה, שהרי זה אומר כיון שראיתי שאינו שוה זוז ידעתי שאינו מתכוין אלא להשיב דעתו /דעתי/ עד שיפרש כל האונאה שיש במקחו בודאי או קרוב לה בכדי שהדעת טועה, ה"ז ידע בודאי הדבר שמחל בו. וכזה ראוי לדון ע"כ: 
המוכר לחבירו במדה או במשקל או במנין וטעה בכל שהו חוזר לעולם, שאין אונאה אלא בדמים, אלא בחשבון חוזר. כיצד מכר לו מאה אגוז בדינר ונמצאו מאה ואחד או תשעה ותשעים, נקנה המקח ומחזיר את הטעות, ואפילו לאחר כמה שנים. וכן אם נמצאו המעות יתר או חסר ממה שפסקו חוזר אפילו אחר שקנו מידו, שלא נשאר לו אצל חבירו כלום חוזר, שהקנין טעות הוא. וכן כל כיוצא בזה ע"כ. ובדרך השני בשער י"ג כתבתי בזמן שנמצא טעות בחשבון: 
המוכר עבד או שפחה אין הלוקח יכול להחזירו מפני המומים (של מי) שאין מבטלין אותו ממלאכתו, והם הנקראים סמפון. שאם היה בגלוי המומים האלו כבר ראהו, ואם אינו נראה, כגון נשיכת כלב או ריח הפה, הואיל ואינן מבטלין אותו ממלאכתו אינו מחזיר. אבל דברים המבטלים אותו ממלאכתו, כגון חולי (המכתש) [המכחיש] את כחו או נכפה או משועמם, הרי זה מום. ודברים המגועלים נמי הנמצאים בו, מומים הם, כי אינו ראוי לשמשו בשעת אכילה: גרסינן פרק המוכר, עבד ונמצא גנב או קוביוסטוס, פירוש משחק בקוביא, הגיעו. או זולל וסובא וכיוצא באלו, אינו יכול להחזירו, שכולם בחזקה זו הם. אלא דוקא אם פירש. [לסטים] מזויין או מוכתב למלכות אומר לו הרי שלך לפניך, כלומר אומר לו הלוקח למוכר הרי שלך לפניך, הואיל והמלך תופסו בכל זמן. והא דאמרינן בפ"ק דקידושין, נמצא גנב או קוביוסטוס הגיעו מאי אמרת ליסטים מזויין או מוכתב למלכות הנהו קלא אית להו, פירש רבינו תם קלא אית להו, וכיון שלא יצא עליו קול אינו מהם ואין חוששין. והראב"ד ז"ל הלך בענין אחר: 

ג) תנן התם בהמוכר פירות, המוכר פירות ולא צמחו אפילו זרע פשתן [אינו חייב] באחריותן, פירוש כשמכרן סתם ולא פירש אם לזריעה אם לאכילה, ולוקח זרען ולא צמחו, אפילו זרע פשתן, כלומר לא מיבעיא פירות דאיכא דזבין לזריעה ואיכא דזבין לאכילה, אלא אפילו זרע פשתן דרוב הפשתן הנקנה לזריעה, אפילו הכי כיון דאיכא דזבני לאכילה אינו חייב באחריותן דמצי אמר ליה לאכילה מכרתיו לך, דלא אזלינן בממונא בתר רובא. וזרעוני גנה שאין נאכלין חייב באחריותן. ואם הודיעו שהוא קונה לזרע חייב באחריותן אפילו הנאכלין: וכשאמרו שהוא חייב באחריותן כתב רבינו חננאל דמיירי כשמתברר שהיו רעים, כגון (שהיו) [שבאו] בקיאים ואמרו שלא היו ראויין לזריעה, כי פירות כאלו אינן מצמיחין, דאז לא אמרינן המוציא מחבירו עליו הראיה. ומ"מ אם הקרקע בדוקה והשנה כתקנה, שאין לתלות הדבר אלא בזרעים, בהן תלינן הריעותא ואפילו יאמרו הבקיאים שהן יפין: 
וכשמשלם המוכר אין הלוקח מנכה לו דמי זרעים, ולא אפילו דמי עצים בעלמא, ואף על פי  שאי אפשר להחזירם לו שהרי זרען ועל דעת כן מסרם לו המוכר, וכל שהמקח בטל ולוקח זה לא פשע בכלום אינו חייב לשלם לו כלום. והכי תנן בבכורות פרק כל פסולי המוקדשין, השוחט את הבכור ומכרו ונודע שלא הראהו לחכם מה שאכלו אכלו ומחזיר להם הדמים ומה שלא אכלו יקבר ויחזיר להם הדמים. השוחט את הפרה ומכרה ונודע שהיא טרפה מה שאכלו אכלו [ויחזיר להם את הדמים] ומה שלא אכלו יחזיר ויחזיר להם את הדמים. מכרוהו לגוים או נתנוהו לכלבים ישלמו דמי הטרפה. ותנו רבנן המוכר בשר לחבירו ונמצא בכור, פירות ונמצאו טבלים, יין ונמצא נסך, מה שאכלו אכלו ויחזיר להם את הדמים: 
ומדקתני במתניתין וזרען ולא צמחו חייב באחריותן מה הוא נותן לו דמי זרע. (אלא) מהא שמעינן בהמוכר פרקמטיא לחבירו להוליכה למקום רחוק ומצא בה מום או אונאה המבטלין את המקח, דמוכר מחזיר הדמים ללוקח, ואינו יכול לומר לו הבא פרקמטיא שלי, דא"ל לוקח אתה גרמת לי להוליכה לאותו מקום. והדין אמת הוא כמו שכתב הר"ם פי"ו. וכן הודה הראב"ד. ואפילו נגנב או אבד אחר שהודיעו, הרי הוא ברשות מוכר. ואם לא הודיעו שיוליכנו שם והוליכו ה"ז ברשות לוקח עד שיחזיר המקח במומו: 
ואמרינן התם, המוכר שור ונמצא נגחן, אמר שמואל יכול לומר לו לשחיטה מכרתיו לך. ואסיקנא כשהוא אדם הקונה לחרישה ולאכילה. אבל אם הוא אדם הידוע שקונה לחרישה בלבד הרי זה מקח טעות. והמוכר בהמה לטבח ושחטה ונמצאת טרפה, אם נודע בודאי שהיה טרפה כשלקחה, כי טרפות זה אינו מהיום, הרי זה מחזיר לו (לשחוט) [השחוטה], ויחזיר לו המוכר הדמים. וכתב הרמב"ם פי"ו, מכאן אתה למד שהמוכר דבר שהיה בו מום בממכרו, ועשה בו הלוקח מום אחר קודם שיודע המום הראשון, אם עשה דבר שדרכו לעשות, כגון ששחט את הטרפה, פטור. ואם שינה ועשה מום אחר קודם שיודע לו המום, מחזיר המקח לבעליו ומשלם דמי המום שעשה: קרע בגד, וקרעו לעשות ממנו חלוק, ואחר כך נודע המום מחמת הקריעה, מחזיר לו את הקרעים. תפרו ואחר כך נודע המום, אם השביח נוטל שבח התפירה מן המוכר, וכן [כל] כיוצא בזה: המוכר קרקע לחבירו ואכל פירותיה, ולאחר זמן נראה בה מום, אם רצה להחזיר הקרקע לבעלים מחזיר כל הפירות שאכל. ואם היתה חצר ודר בה, צריך להעלות לו שכר. המוכר דבר שיש בו מום שאינו נראה, ואבד המקח מחמת אותו מום, ה"ז מחזיר [לו] את הדמים: 
וגרסינן בפרק המפקיד, ההוא אפטרופא דיתמי דזבן להו תורא ליתמי, ולא הוו ליה ככי ושיני למיכל בהו ומית. ומההוא מעשה יצא לנו שהמוכר שור לחבירו ונמצא שאין לו טוחנות, והניחו הלוקח עם הבקר שלו, והיה מניח המאכל לפני כולם ואוכלין, ולא היה יודע שזה לא היה אוכל עד שמת, הרי זה מחזיר לו את הנבלה ויחזיר את הדמים, וכן כל כיוצא בזה: היה המוכר סירסור, שלוקח מזה ומוכר לזה ואינו משהה המקח עמו, ולא ידע במום זה, הרי זה נשבע שבועת היסת שלא ידע במום זה ויפטר, מפני שהיה על הלוקח לבדוק ולהחזיר לו קודם שימות, והיה הספסר מחזירו על המוכר הראשון. והואיל ולא עשה, הוא הפסיד על עצמו. נמצא כי ע"י הסרסור יש הנאה למוכר ממה שהוא מוכר בענין זה. ומ"מ כשהוא מחזירו מיד לסרסור ומודיע לו כל הענין, אין הסרסור יכול לומר שלא יחזיר המקח, כי לא עדיף מגברא דאתי מיניה: 
תנן התם פרק המוכר פירות, המוכר יין לחבירו והחמיץ אינו חייב המוכר באחריותו. ואוקימנא בשנתנו הלוקח בקנקניו, דמשהערה לקנקנו הוא גרם הקיהוי והחימוץ. אבל בקנקנים דמוכר יאמר לו הלוקח הא יינך והא קנקנך. ואפילו בקנקנים דמוכר נמי דוקא כשאמר הלוקח שהיין היה צריך [לו] לתבשיל, שהוא דרך שמסתפק ממנו מעט מעט, והוי כאילו התנה עמו שיעמוד עד זמן גדול. אבל אם לא אמר לו למקפה, יאמר לו המוכר "למה (שהיית רוצה) [לא שתית] אותו [ולא היה לך לשהותו] עד שיחמיץ": ובקנקנים דמוכר, אם החמיץ תוך שלשה ימים אף על גב (דא"ל) [דלא אמר ליה] "למקפה אני צריך" הרי הוא  ברשות מוכר. דהואיל ואין טילטול ונידנוד על הכתפים, מודה שמואל לרב דתוך שלשה ימים ברשות מוכר. וכל זמן שידוע שיינו של מוכר הוא מחמיץ, ה"ז מקח טעות, ואפילו בקנקנים דלוקח כשאמר לו למקפה. ומיהו אי לא אמר ליה למקפה, אף על פי שידוע שיינו מחמיץ, מצי אמר ליה לא איבעי לך לשהוייה. דהכי אקשינן בגמרא וכי ידוע שיינו מחמיץ מאי הוי לימא ליה לא איבעי לך לשהויי, ופרקינן ש"מ דמתניתין דא"ל למקפה: 
איתמר המוכר חבית יין לחבירו והחמיצה, אמר רב כל שלשה ימים ברשות מוכר מכאן ואילך ברשות לוקח, ושמואל אמר חמרא אכתפא דגברא שויר. פירוש כגון שטילטלו הלוקח והביאו בכתיפו מרשותו של מוכר. ומתוך הטילטול הוא מחמיץ, ומיד הוא ברשות לוקח. והלכתא כשמואל ביין. והילכך הא דשמואל מיירי כשקנקנים [הם] דמוכר, ובדלא א"ל למקפה. ואי בקנקן דלוקח, אף על גב דא"ל למקפה, כמו שכתבנו למעלה. וכ"כ רי"ף ז"ל. אבל המוכר  חבית של שכר, אף על גב דטילטלו הלוקח, הלכה כרב דכל שלשה ימים ברשות מוכר, שהטילטול  אינו מזיק לשכר. והיינו דעבד רב יוסף עובדא כותיה דשמואל ביין, שהטילטול מזיקו ומיד הוא ברשות הלוקח, ובשכר עבד עובדא כרב (וכל) [דכל] שלשה ימים ברשות מוכר, שהטילטול אינו מזיקו. והר"ם כתב גבי דין שכר, שהקנקן של מוכר: 
אמר רבא האי מאן דזבין חביתא דחמרא לחנואה, פירוש כדי שימכור אותו מעט מעט, והחמיצה אפלגא או אתילתא, פירוש החמיצה כשהיא חצייה או כשלישה. חוזרת למוכר. ואף על פי שהוא מנדנד אותה הרי הוא כאילו התנה למקפה. דדבר ידוע דחנוני לטלטלה ולהוליכה לחנותו הוא צריך. והוא דלא שני בברזא, [פירוש] שהלוקח לא שינה הנקב שלה. אבל שינה הנקב הרי היא ברשות לוקח. והוא דלא מטא יומא דשוקא אבל מטא יומא דשוקא איבעי ליה למזבניה: 
אמר רבא האי מאן דמקבל חמרא דממטי ליה אפרייתא דבל שפט, אדמטי התם זיל. פירוש קבל חבית של יין כדי להוליכה למקום פלוני ולמוכרה שם. וקודם שהגיע לשם הוזל היין או החמיץ, ה"ז ברשות מוכר, מפני שהחבית והיין שלו. וכדאמרינן בגמרא כמאן כרבי יוסי בר חנינא: 
ותנן יין מבושם אני מוכר לך חייב להעמיד לו עד עצרת. ישן משל אשתקד. מיושן משל שלש שנים. ותנא מתיישן והולך עד החג, (כי) [פי'] צריך שלא יחמיץ (על) [עד] החג. וכתב הר"ם פי"ז דקנין, דבמקום שיש מנהג הכל כמנהג המדינה: ואסיקנא דהיכא דא"ל מרתף של יין וא"ל למקפה, נותן לו יין שכולו יפה. מרתף זה של יין ולא א"ל למקפה, נותן לו יין הנמכר בחנות. מרתף זה של יין וא"ל למקפה, נותן לו יין שכולו יפה, ומקבל עליו עשר קוססות למאה. מרתף זה ולא א"ל של יין, אפילו כולו חומץ הגיעו. ומרתף של יין סתם, ולא א"ל למקפה, אסיקנא דמקבל עשרה קנקנים בכל מאה שלא יהיה יינם טוב אלא כבר התחיל להשתנות. יותר על זה לא יקבל. המוכר לחבירו שמן מזוקק, אינו מקבל שמרים. מכר לו שמן סתם, מקבל לוג ומחצה שמרים לכל מאה לוג, ומקבל שמן עכור העולה למעלה על פני השמן, יתר על השמרים הידועים באותו מקום. וכל אלו הדברים מבוארים בהרמב"ם ז"ל: 

צרור הכסף הארוך הדרך הרביעי שער ה 
================================= 
א) תנן בב"ב המוכר את הבית לא מכר את היציע, ואף על פי שהיא פתוחה לתוכו. ולא את החדר שלפנים הימנו, ולא את הגג אף על פי שיש לו מעקה גבוה י"ט.  ומפרשי בגמרא המוכר את הבית לא מכר את היציע, ופירש רבינו שמואל ז"ל בנין נמוך אצל הבית מצדו או מאחוריו. ור"ם כתב, היציע שסביבות הבית אף על פי שפתוחה לתוכו. ופירשו המפרשים שהיציע הוא בתוך חללו של בית: ואמר מר זוטרא והוא דהוי ד"א, אבל אי לא הוי ד"א לא חשיב ומזדבנא. ולא את החדר שלפנים ממנו, ואף על פי שמצר לו מצרים החיצונים. וחדר אף על פי שאין ד"א על ד"א אינו מכור. והביא רבינו הרשב"א ז"ל ראיה לזה, מדאמר לה מר זוטרא דבעי ד"א גבי יציע, ואם (איתמר) [תאמר] דגם החדר בעי ד"א, לינטר ולימא והוא דהוי חדר ויציע ד"א. להוציא מהמפרשים שכתבו בחדר דאינו מכור, דוקא בדאית ליה ד"א. ואינו, דאפילו כשאין לו ד"א אינו מכור: 
אמר רב נחמן אמר רבה בר אבוה המוכר בית בבירה גדולה אף על פי שמצר [מצרים]  החיצונים, מצרים הרחיב לו. ואמרינן דאי קרו לבית בית ולבירה בירה פשיטא דבית זבין ליה בירה לא זבין ליה. ואי דקרו לבירה נמי בית [פשיטא ד]הכל מכר. ואסיקנא דרובא קרו לבית בית ולבירה בירה, ומיעוט קרו לבירה נמי בית, מהו דתימא כוליה זבין קמ"ל מדהוה ליה למכתב "ולא שיירית בזביני אילין קדמי כלום" ולא כתב, ש"מ שיורי שייר. וכתבו הגאונים ז"ל דהיינו לישנא דלא שיירית בזביני, דאינו מועיל אלא בכעין זה, שהמיעוט קוראין לבירה נמי בית דהוא (לי)מצר לו מצרים החיצונים, ועוד דכתב לו ולא שיירית, [לכן] אף הבירה בכלל המכירה, שהרי נתגלה שהמוכר הזה קורא אותן כך. אבל אי כו"ע קורין לבית בית ולבירה בירה, אף על פי שמצר לו המצרים החיצונים וכתב לו ולא  שיירית לא קנה, דמצרים הרחיב לו: וכתב רבינו ז"ל דדינם יפה: ובכל אלו הענינים אין אומרים הדמים מודיעים, דקיימא לן כרבנן דאמרי אין הדמים מודיעים: 
ההוא דא"ל לחבריה ארעא דבי חייא [מזבנינא לך], אתו לקמיה דרב אשי, א"ל, חדא ארעא אמר לך, ארעתא לא אמר לך. ואי א"ל ארעתא מיעוט ארעתא שתים ואי א"ל כל ארעתא אפילו תרתי ותלת לבד מפרדסי ובוסתני. ואי א"ל נכסאי אפילו פרדסי ובוסתני. ואי א"ל כל נכסאי אפילו בתי ועבדי. ור"מ כתב, וכל המטלטלין הידועים לו ואפילו תפלין שבראש בכלל. ובפרק כ"ו דקנין [כ"כ]. ורבינו שמואל ז"ל כתב הכא, דאין מטלטלין בכלל נכסים. וי"א דהתם נכסאי והכא נכסי. וי"מ דהתם מתנה ובעין יפה הוא נותן, והכא מכר: 
מצר לו [מצר] אחד ארוך ומצר אחד קצר, כגון זה ציור מס' 4 השלשה ארוכים והרביעי קצר, אמר רב דלא קנה מן הדרומי אלא כנגד הצפוני הקצר כזה ציור מס' 5 ורב כהנא ורב אסי סברי דקנה כנגד ראש תור כזה ציור מס' 6 ושתיק רב. וכתב רבינו חננאל דהלכה כרב כהנא ורב אסי, דמדאישתיק שתיקה כהודאה היא, דתלמידים חבירים היו, דלגמריה הוו צריכי לסבריה לא הוו צריכי. ולא [דמיא ל]שתיקה דרבה לאביי שלא היה חושש להשיבו. ויש מי שפסק כרב, שאע"פ שלא מצא תשובה לא הודה להם, דרב אגמריה סמך, וכדאמרינן ומודה רב היכא דאיכא מצר ראובן וכו', משמע דבאידך לא הודה. והנהו תלמידים הוו, דלגמריה מיהו צריכי, ובמקום רבם לית הלכתא כותייהו. ורי"ף ז"ל לא פסק כחד מינייהו. והרמב"ן ז"ל כתב כי מצא בנוסחא ראשונה המוגהת בכתב רי"ף והלכתא כרב כהנא ורב אסי. ונראה שחזר בו וכתבה סתם משום דהלכה כרב לגבייהו, ועוד דהוי ספיקא דממונא והמוציא מחבירו עליו הראיה: 
והיכא דאיכא מצר ראובן ושמעון מצד אחד, ומצר לוי ויהודה מצד אחד, מדהוה ליה למכתב מצר ראובן כנגד לוי ודשמעון כנגד יהודה, ולא כתב, ש"מ כנגד ראש תור קאמר ליה: היה מצר ראובן מזרח ומערב כמבוי המפולש, ומצר שמעון בצפון ודרום, צריך שיכתוב לו מצר ראובן משתי רוחות ומצר שמעון משתי רוחות. מצר לו מצר ראשון ומצר שני ומצר שלישי, ומצר רביעי לא מצר לו קנה השדה כולה. אבל המצר הרביעי [לא קנה]. ואם היה מובלע בתוך המצרים ואין עליו רכב של דקלים ואין בו תשעה קבין קנה אף מצר רביעי לכולי עלמא, דאין בו דבר המונע. היה מובלע ויש עליו רכב של דקלים, או אין בו רכב דקלים ויש בו תשעה קבין לא קנה ג"כ לכולהו לישני דרבא. היה מובלע ויש עליו רכב של דקלים, או שיש בו תשעה קבין, דללישנא קמא דרבא אינו קונה, וללישנא בתרא קנה [או] שלא היה מובלע ואין עליו דקלים ואין בו תשעה קבין דללישנא בתרא קנה וללישנא קמא לא קנה, בזה אמרו בגמרא שודא דדיני, [פירוש] כפי מה שיראו הדיינים ולאיזה שדעתן נוטה יעשו: ודוקא גבי שדה אמרינן אי איכא תשעה קבין או ריכבא דדקלי (ו) משום דלא חשיב בשדה הפחות מזה. אבל עיקר הדבר אם היה חשוב בפני עצמו קאמר, ולאו דוקא תשעה קבין. ושמעינן דבגנה אי הניח חצי קב, דבר חשוב הוא ולא בעי טפי. וכן בכל דבר ודבר לפי מה שהוא (המדכר) [הדבר] הנמכר: 
ואמר רבה פלגא דאית לי בארעא פלגא. אבל פלגא בארעא דאית לי רבעא: וגרסינן התם, פשיטא יחלוק פלוני בנכסי פלגא. והאומר תנו חלק לפלוני בנכסאי מסקינן דהוי רבעא. והילכך בכל מילי, בין בשדה בין בשאר נכסים, האומר יחלוק נוטל מחצה, וכשאמר תנו חלק לפלוני הוא הרביע. האומר תנו חלק לפלוני בבור הוא הרביע. והדברים שנאמרו בגמרא לחבית ולקדרה ולטפיח לא גמרינן מינייהו: 
והתם גרסינן אמר ריש לקיש המוכר בית לחבירו וא"ל ע"מ שדיוטא העליונה שלי דיוטא העליונה שלו. ופירש רבינו שמואל ז"ל דיוטא היא גג שיש לו מעקה גבוה י"ט, דאמרינן במשנה דאינו נמכר. ואמר רב זביד פשיטא דאינו מכור, ולמאי הלכתא אמרינן דלא מכרו. ואמרינן שאם רצה להוציא המוכר זיזין מדיוטא העליונה על אויר החצר שמכר עם הבית מוציא. וכתב ז"ל, ודוקא הוא, אבל בנו אין לו רשות להוציא עד שיפרש "לי ולבני". דהכי אמרינן התם גבי מעשר. והטעם דכל דבר שמתרבה מתוך ייתור הלשון די אם יספיק למוכר עצמו: ורב פפא אמר דלא אהני לזה תנאו אלא שאם נפלה הדיוטא שחוזר ובונה אותה. וכתב הוא ז"ל, וממה ששנינו פרק הבית והעליה של שנים שנפלו לזה בית ולזה עליה, שהבית משועבד לעליה, שאם נפלה חוזר ובונה אותה, ולא עוד אלא שמכריח לבעל הבית לבנות ביתו כדי שיבנה הוא עלייתו. וכל זה בלי תנאי, הא אוקמה ז"ל ההיא באחין או בשותפין שחלקו, דמסתמא על מנת כן חלקו דכמו שיש לזה בית תהיה לזה עלייה לעולם, סתמן כפירושן, אי נמי בלוקח ומוכר וכשהתנו בפירוש. ולא נראה זה הפירוש. ולמאי דקאמר דלא שייר רק לו ולא לבניו אינו, דשיור הוצאת זיזין וכל זמן שתפול תבנה כבר זכה בו הוא, ובכל זכותו בניו קמים תחתיו. וכן דעת הרמב"ן ז"ל. וגבי מעשר שלא זכה לבניו, [הטעם] שאינו דבר קצוב, ולימי חייו דוקא. ובשם רבינו יצחק הזקן ז"ל כתב דלוקח עלייה לעולם הבית משועבד לו, ואם נפלה חוזר ובונה אותה. והאי דאמרינן הכא דדוקא כי אמר על מנת שדיוטא העליונה [שלו הוא] דהוי שיור דאי נפל הדר בני אבל כי לא אמר לא בני, היינו משום דדיוטא לא חשיבא כעלייה ואינה ראיה לדירה, ולפיכך אין הבית משועבד לה. וקשה לזה דבספרים יש, "שאם רצה לבנות עלייה על גביו בונה", דמשמע כי דיוטא היינו עלייה. ורבינו תם ז"ל פירש, דיוטא היא שורת הכותל העליונה כשיש בה בנין באויר. ואמרינן למאי הלכתא, שאם הדיוטא בנויה פשיטא ואם אין שם בנין מאי אהני. ובא רב זביד לומר שמועיל שאם רצה המוכר להוציא זיזין מחצירו שהיא אחורי הבית ולהוציאן על הכותל העליון מוציא, ואף על גב שהוא מכביד על הבית. דכיון ששיירה בפירוש, לכך שיירה. ופסק רי"ף כרב זביד נמי דאמר שאם רצה להוציא זיזין מוציא. וכתב ר"ם פרק כ"ד דקנין, ע"מ שתהיה העליה שלי ה"ז שלו ואם רצה להוציא זיזין מוציא ואם נפלה חוזר ובונה כמו שהיה מקודם. וכתב עליו הראב"ד ז"ל שאף בנין חדש בונה: 

ב) אמר רב דימי מנהרדעא האי מאן דזבין ליה ביתא לחבריה אף על גב דכתב ליה עומקא ורומא צריך למכתב ליה מארעית תהומא [עד רום רקיעא], למקני בור ודות ומחילות. פירוש המוכר בית ולא כתב עומקא ורומא ולא מכר לו תחתית הקרקע שהוא תחת הבית ולא האויר שעל גבי הבית. אבל כשכתב לו עומקא ורומא קנאו. ומיהו הבנינים אשר הם על אויר הבית לא קנאם. וכשכתב לו מארעית תהומא עד רום רקיעא קנה הכל. ובלשון מארעית תהומא קנה הבור והדות, ובלשון רום רקיעא קנה המחילות שבין המעזיבות למעלה. וכן פירש הרמב"ם ז"ל כי המחילות הן למעלה מן הגג: 
והיכא שכתב לו עומקא ורומא (מלבד) [בלבד], לא קנה בור ודות ולא גג שיש בו מעקה גבוה עשרה [טפחים], עד דכתב ליה נמי מארעית תהומא ועד רום רקיעא למקני בור ודות ומחילות וגג. ומדלא קאמר "וגג" משמע דבלאו רום רקיעא קני הגג, דיש לומר דמחילות דקאמר היינו הגג, כמו שפירש ר"ם ז"ל כי המחילות הם למעלה. ולאפוקי מרבינו שמואל ז"ל שכתב דכל היכא דכתב מארעית תהומא קנה בור ודות ומחילות וגג אף על גב דלא כתב  רום רקיעא. ואינו: וקיימא לן כרב דימי דעומקא ורומא שהוא עובי הארץ ורומא שהוא אויר שעל הבית דבמסתמא לא קני עד דכתב ליה עומקא ורומא ומארעית תהומא ועד רום רקיעא למקני בור ודות וגג גבוה עשרה טפחים, אם כן אלו הלשונות כולן הן צריכין: וכתב רבינו הרשב"א ז"ל כי גרסת הגאונים למקני בור ודות ומחילות אי כתב ליה מארעית תהומא ועד רום רקיעא קני ואי לא לא קני, דמשמעות הלשון משמע כן, ולא משום יתור הלשון. וכתב ז"ל דלפי גרסתם לעולם בעינן למקני בור ודות ומחילות, מארעית תהומא ועד רום רקיעא. והיכא דלא כתב עומקא ורומא אלא מארעית תהומא ועד רום [רקיעא] אהני לכל, דהואיל ולהני חשיבי מהני כל שכן דמהני למאי דלא חשיבי: 
והמוכר את הבית ולא כתב לו עומקא ורומא ולא מארעית תהומא אף על פי שאין עליו גג  גבוה עשרה, אם בא להגביה ולבנות על אויר הבית או לחפור תחת הקרקע אינו רשאי, דרום ועומק משוייר הוא. ואם מכר חצר לא קנה לוקח אלא עד ראשי כותלי החצר. וכ"כ ר"י בן מיגש מן הקרקע עד ראש הכותלים. ואם יש עליו תקרה קנה גם הגג שאין [עליו] מעקה גבוה עשרה ע"כ: ואף על גב דהמוכר חצר מכר בתים ובורות שיחין ומערות, הני שאני,  משום דחצר כולל כל הבנינים אשר שם כמו הבירה. אבל המוכר חצר או בירה לא קנה עומקא ורומא עד שיכתוב: והמוכר חורבה כתב רבינו ז"ל כיון שסתם חורבות עשויות ליבנות יש לו באויר כדי סתם רומו של בית שהוא כדנקיט איסורייתא דמחוזא ועייל ונפיק והדר, כדאמרינן פרק השותפין: 
והמוכר שדה וכרם כתב רבינו ז"ל דמסתמא קני רומא, דלכך עשויין. שאינן עשויין לבנות על גביהן. אבל בעומקא לא, עד דכתיב ליה עומקא, דהא אינן עשויין לכך, וכדתנן המוכר את השדה לא מכר את האבנים שאינם לצרכו ולא את הקנים שבכרם. ובזמן שאמר לו "היא וכל מה שבתוכה" הרי כולן מכורין. ובין כך ובין כך לא מכר לא את הבור ולא את הגת. ואם כתב לו עומקא ורומא קנה עומק ורום, שאם בא להגביה [ולבנות] באויר או להעמיק ולחפור מגביה ומעמיק. וכן היא (בתוספות) [בתוספתא]: והיכא שלא כתב עומקא ורומא, ובא המוכר לבנות עלייה באויר ע"ג דיומדין בונה. וכן אם בא לחפור מבחוץ ולהשפיל תחת קרקע הבית עושה, ובלבד שלא יזיק בחפירה לבעל הבית. אבל ר"י בן מיגש כתב שאינו יכול לחפור תחת הקרקע, כדי שלא יזיק. ואם כן מה מועיל למוכר שיור עומקא, אהני שאם חפר הלוקח בורות שיחין ומערות הרי הן של מוכר: 
המוכר את הבית לא מכר הבור והדות אף על פי שכתב לו עומקא ורומא, עד שיכתוב לו  "מארעית תהומא", כדכתבינן לעיל. והואיל והמוכר לא מכר הבור והדות ושאר הבית מכור, כשירצה המוכר ליכנס לבור ולדות להשתמש בהן יפרח באויר או יקנה לו דרך מן הלוקח. דהלכה כר"ע דאמר צריך המוכר ליקח לו דרך, דמוכר בעין יפה מוכר. דשמואל ורב נחמן פסקו כרבי עקיבא והלכה כשמואל בדיני וכן כרב נחמן: אבל אם אמר המוכר "אני מוכר לך בית זה חוץ מאלו" א"צ לקנות לו דרך: והיכא שמכר המוכר הבור והדות ושייר לו הבית לפניו, הקונה א"צ ליקח לו דרך. דהכי ס"ל לר"ע. וטעמא משום דמוכר בעין יפה מוכר ומסתמא לא מכר לו הבור והדות כדי שיפרח באויר: (ו)איתמר שני בתים זה לפנים מזה, שניהם במכר או שניהם במתנה, כגון שנתן האחד לראובן והשני לשמעון, אין להם דרך זה על זה, דבעין יפה מכר או נתן. וכל שכן היכא שנתן החיצון לאחד והפנימי לאחר, שאין לו דרך לפנימי על גבי החיצון, דבעין יפה נתן: והיכא שנתן הפנימי לאחד ומכר החיצון, מאי? ואסיקנא דיש לפנימי דרך, שכל הנותן בעין יפה הוא נותן יותר מן המוכר: 

ג) תנן, המוכר את הבית מכר את הדלת אבל לא את המפתח מכר את המכתשת קבועה אבל לא את המטלטלת. מכר את האיצטרובל, אבל לא את הקלת, [ולא] מכר את התנור וכירים. ובזמן שאמר לו הוא וכל מה שבתוכו הרי כולן מכורין. ובברייתא מוסיף, מכר את הדלת ואת הנגר ואת המנעול. והכי קיימא לן כסתם מתניתין, אף על פי שיש בברייתא דברים אחרים שחולקין אמתניתין. ור"ם ז"ל כתבו פכ"ה דקנין, וכתב ומכר את מלבנות המחוברים בטיט, ולא את מלבנות החלונות אף על פי שהן מחוברין בטיט. דבשיטה אינו  אומר אלא במחוברין בסיכי מפני שהם לנוי: 
ותנן המוכר את החצר מכר את הבורות שיחין ומערות. ואף על גב דגבי בית אינו מכור,  הטעם מפני כי הבית אינו עשוי לכביסה ולא להשקאת בהמות אלא לדירה, ולפיכך זה תשמישו לחוד וזה תשמישו לחוד. אבל חצר עשוי לכביסה וכן משקין שם הבהמות. ונמצא החצר והבור תשמיש אחד ולפיכך נמכרין עמו. ותנן בברייתא המוכר את החצר מכר את הבתים החיצונים והבתים הפנימים, ובתי החיל[סאות] והחנויות הפתוחות לתוכה. ושאינן פתוחין לתוכה אין נמכרין עמה. והפתוחות לכאן ולכאן, אם רוב תשמישן לתוכה נמכר עמה, ואם אין רוב תשמישן לתוכה אין נמכרות עמה. ובין כך ובין כך לא מכר לא את המרחץ ולא את בית הבד שבתוכה: 
המוכר בית הבד מכר את האבן הגדולה הבנויה בארץ שטוחנין עליה הזיתים ואת שסומכין בעת טחינת הזיתים ואת יקבים ואת הכלים שנותנין בהן הזיתים. ולא מכר את הריחים העליונה. ובזמן שאמר היא וכל מה שבתוכה הרי כולן מכורין. ובין כך ובין כך לא מכר את הכובשין שנקראים (עבדים) [עבירים] ולא את הגלגל ולא את השקין ולא המרצופין: גרסינן התם, ההוא דא"ל לחבריה בית הבד וכל תשמישיו אני מוכר לך, הוו ליה הנהו חנואתא אבראי דשכיחי בהו שומשמי וכותשין שם. ואסיקנא דאי א"ל בית הבד וכל תשמישיו ואילין מצרנהא, קני הכל. ואי לא, לא קני אלא מה שבתוכו, והחנויות אינן בכלל. אבל כשמצר המצרים שלהן קנה הכל: 
המוכר את המרחץ מכר את בית הנסרים שיושבין עליהן כשהן ערומים, ואת בית היקמים שנוטלין בהן את המים, ואת הספסלין שיושבין בהן (החצר) [בחצר] המרחץ כשהן לבושין, ואת בית (הבולאות) [הוילאות] שמסתפגין בהן. אבל לא מכר את הנסרין עצמן ולא היקמים עצמן ולא את הספסלין עצמן ולא את הוילאות עצמן. ובזמן שאמר הוא וכל מה שבתוכו הרי כולן מכורין. ובין כך ובין כך לא מכר את הבריכות המספקות לו מים בין בימות החמה בין בימות הגשמים, ולא את בית העצים. ואם אמר לו [מרחץ] וכל תשמישיו אני מוכר לך הרי כולן מכורין אף על פי שהן חוצה לו: 
ותנן המוכר את השדה מכר את האבנים שהן לצורכה הסדורות לגדר, ואת האבנים שמניחין על העומרים, ואת הקנים החלקים המונחים תחת הגפנים כדי להעמיד את הכרם, מפני שהן לצורכה, ומכר את התבואה המחוברת לקרקע אף על פי שהגיעה להקצר, ומכר את מחיצת הקנים שהיא פחותה מבית רובע אף על פי שהקנים עבים וחזקים, ומכר את השומירה העשויה בטיט ואף על פי שאינה קבועה, ומכר את החרוב שאינו מורכב ואת בתולת השקמה, אף על פי שהן  עבים, ומכר את הדקלים. אבל לא מכר את האבנים שאינם סמוכות לגדר, ולא את האבנים שאינן מונחות ע"ג העומרין אף על פי שהן מוכנות, ולא את הקנים שבכרם [ש]אינן (ש)מונחות  תחת הגפנים אף על פי שהן משופין וחלקים ומוכנים לכך, ולא את התבואה העקורה מן הקרקע  אף על פי שהיא צריכה לשדה. ובזמן שאמר היא וכל מה שבתוכה הרי כולן מכורין. ובין כך ובין כך לא מכר את מחיצת הקנים שהוא בית רובע, ולא את השומירה שאינה עשויה בטיט, ולא את החרוב המורכב, ולא את סדן השקמה. וא"ר חייא [בר אבא] א"ר יוחנן אפילו ערוגה קטנה של בשמים ויש לה שם בפני עצמה אינה נמכרת עמה, כגון דקרו לי בי ורדי דפלניא: 
ותנן המוכר את השדה לא מכר את הבור ולא את הגת ולא את השובך בין חרבין בין ישובין. והילכך הואיל ונשארין למוכר צריך ליקח לו דרך מן הקונה ליכנס לתוכן כדברי ר"ע. ואם אמר המוכר אני מוכר לך השדה חוץ מאלו א"צ לקנות לו דרך: ואמרינן, בד"א דאין אלו ללוקח, במוכר, מפני שהיה לו ללוקח לפרש ולא פירש. אבל הנותן מתנה קנה הכל בין בשדה בין בבית בין בחצר בין בבית הבד. כללו של דבר, כל הנותן קרקע, קנה המקבל כל המחובר לה עד שיפרש. וכן האחין שחלקו וזכה אחד מהן בשדה, זכה בכולן. והמחזיק בנכסי הגר, החזיק בשדה זכה בכולן. והמקדיש את השדה הקדיש את כולן: וכתב רבינו יהוסף בן מיגש, דהא דאמרינן דבנותן מתנה והאחין שחלקו זכו בשדה זכו בכולן, דלא אמרו דנתן כולן, אלא כגון בור ודות ושובך וחרוב המורכב וגת, שהן בתוך השדה או בתוך הבית, שאע"פ שאינן בכלל המכירה ישנן בכלל המתנה. אבל מה שאינו בתוך הבית ולא בתוך השדה ולא בתוך החצר כגון יציע או חצר שלפנים ממנו, שאמרו שאינן בכלל המכירה, אף אינן בכלל המתנה, ולא זכו האחין שחלקו. וכתבו שהוא עיקר: 
וכתב הר"ם ז"ל פכ"ו דקנין, אין כל הדברים האלו וכיוצא בהן אמורים אלא במקום שאין שם מנהג ולא שמות ידועים לכל דבר, אבל במקום שנהגו שהמוכר כך וכך מוכר ה"ז מכור וסומכין על המנהג. וכן מקום שאין קוראין בית אלא לבית לבדו או שקורין בית לבית ולכל סביבותיה וכל שעל גביו, הולכין אחר לשון אנשי המקום. וכן הדין במוכר חצר או שדה או עיר או מטלטלין, בכל הולכין אחר השמות הערוכות בפי הכל: וזה עיקר גדול בדבר משא ומתן הולכין אחר לשון בני אדם באותו מקום ואחר המנהג. אבל במקום שאין שם מנהג ידוע ולא שמות ידועים מיוחדין אלא יש שקורין כך [ויש שקורין כך] עושין כמו שפירשו חכמים ע"כ: וגרסינן בפרק המוכר את הבית, אמר רב יהודה האי מאן דזבין ארעא לחבריה צריך למיכתב לי קני לך דקלין ותאלין וציצין. ואף על גב דכי לא כתיב ליה הכי קני כל אלו, אפילו הכי שופרא דשטרא הוא. כלומר חוזק השטר ונוי [שלו] הוא. כלומר כדי שלא יצטרך לדיינים. והיכא שאמר המוכר זה השדה אני מוכר לך לבד מדקל פלוני, חזינן אי דיקלא טבא הוא, אם כן זה הדקל שייר לעצמו ומכר כל השאר. ואם גרוע הוא, י"ל הגרוע שייר כל שכן שאר החשובים, ולא קנה מן הדקלים כלום: 

ד) ארעא ודיקלי, חזינן אי אית ליה דקלי יהיב ליה תרי דקלי. ואי לא, זבין תרי דקלי. ואי משעבדי פריק ליה תרי דקלי. זו השמועה כתבתיה בדרך הראשון בשער התשיעי בענין דבר שלא בא לעולם: והאומר ארעא בדקלא, אי אית בה דקלא קני, ואי לא, מקח טעות הוא וחוזר: אמר לו ארעא דדיקלא, אין לו דקלים, כי קרקע הראוי לדקלים אמר לו: והאומר קרקע אני מוכר לך לבד האילני, אם יש בו דקלים בלבד, שייר הדקלים. ואם יש בה גפנים לבד, שייר הגפנים. וכן הדין בשאר האילנות. אבל היו בשדה גפנים ודקלין, ואמר "לבד האילני", לא שייר [אלא הגפנים וכו'. ואם הדקלים שייר לא שייר] אלא כל דקל שעולין לו בחבל, והשאר הרי הוא של לוקח. ואם שאר האילנות הוא ששייר, לא שייר אלא כל שאין העול כובשו. וכל שהעול כובשו הרי הוא של לוקח, ובכלל השדה הוא נחשב, כדייני גולה דאמרי הכי באילנות. כדאמרינן ולא פליגי הא בדקלי הא באילני: 
וגרסינן התם פרק הבית, ההוא דא"ל הבו לפלניא ביתא דמחזקא מאה גולפי. פירוש מאה חביות. ואשתכח דמחזיק מאה ועשרים. ומסקנא דמאן דיהיב בעין יפה יהיב. וכן הלכתא: אמר רב הונא אף על גב דאמור רבנן הקונה שני אילנות בתוך שדה חבירו ה"ז לא קנה קרקע כלומר ואם מת או נקצץ אין לו כלום, מ"מ מכר קרקע ושייר אילנות לפניו יש למוכר קרקע. דאע"ג דאמר ר"ע המוכר בעין יפה מוכר ואינו משייר לו דרך, הני מילי גבי בור ודות דלא מכחשי בארעא. אבל גבי אילנות דמכחשי בארעא שיורי משייר. דאי לא, א"ל עקור אילנך שקול וזיל. ולאו דוקא שני אילנות, אלא אפילו אילן אחד, מהאי טעמא. ואמרינן דקמ"ל רב הונא דאפילו תרי, דאי מההיא דפרק חזקת הבתים דאמרינן נמי פשיטא מכר קרקע ושייר אילנות לפניו יש לו קרקע וכו' הוה אמינא דוקא תלתא, קמ"ל רב הונא אפילו תרי. והיכא שמכר אילנות ושייר קרקע, קיימא לן כר"ע דמוכר בעין יפה מוכר: 
גרסינן בהמוכר את הספינה, הלוקח אילן מחבירו לקוץ, מגביה מן הקרקע טפח וקוצץ, בתולת השקמה ג"ט, סדן השקמה ב"ט, ומשרש, לפי שאין גזעו מחליף: ותנן בהאי פירקא, הקונה שני אילנות בתוך [שדה] של חבירו הרי [זה] לא קנה קרקע. והאי מתניתין אפילו רבי עקיבא מודה בה, דלאו בעין יפה תליא מילתא אלא כי בשני אילנות לא הוי קרקע טפילה. הגדילו לא ישפה. העולה מן הגזע שלו ומן השרשים של בעל הבית, ואם מתו אין לו קרקע. קנה שלשה קנה קרקע, הגדילו ישפה העולה מן השרשים שלו, ואם מתו יש לו קרקע. וא"ר יוחנן הרואה פני החמה זהו מן הגזע ושאינו רואה פני החמה זהו מן השרשים: 
ועל מתניתין דקתני הגדילו שני אילנות לא ישפה אקשינן בגמרא, וליחוש דילמא מסקא ארעא שרטון, פירוש ויכסה העפר האמירין שגדלו ומיחזי כתלתא אילני ויאמר לו הקונה שלשה מכרת לי ויש לי קרקע. ומסקנא דא"ר יוחנן דאם הגדילו שני האילנות והוציאו שריגים ואמירין יקוץ. ומהא דאקשינן וליחוש דילמא מסקא ארעא שרטון, מדקדקין ומאי קושיא, שאם יאמר הקונה כן, יאמר לו המוכר נגלה העפר ונבדוק אם הן שנים או שלשה. אלא מהא שמעינן דשלשה אילנות דתנן שיש לו קרקע, אפילו הן שלשה היוצאין מאחד, קנה קרקע כאילו הן שלשה מפוזרין כשיעורן. והיינו דאסיקנא דאפילו מכר לו שלשה בדי אילן יש לו קרקע והיכא שנחלקו המוכר והקונה, שאומר הקונה עד כאן היו מגיעים הענפים בשעת מכירה כמו שהם היום, והמוכר אומר לא כי, אלא (בארכו) [שנארכו] הבדין, על הלוקח להביא ראיה. זוהי דעת הרמב"ן ז"ל: 
שלשה, קנה קרקע, וכמה אמרי' ה"ז קנה תחתיהן וביניהן וחוצה להן כמלא אורה וסלו. ואמרינן ואותה מלא אורה וסלו אין אחד מהן רשאי לזורעו אלא מדעת חבירו. ואמרינן, כיצד הן עומדין, שלשה האילנות, ואמרינן כשהיו עומדין כחצובה, כמו שלש רגלים ששופתין עליהם הקדרה, שהם שנים זה כנגד זה, והשלישי מכוון ביניהן ומרוחק מהן. [ו]הוא שיהיה [כל] אילן ואילן מארבע אמות המרוחק ועד שש עשרה. ומודד מן העיקר, מן הרחב של אילנות. אבל אם לא היו עומדים כענין זה, או שהיו מקורבים פחות מארבע ומרוחקים יותר על שש עשרה, או שמכר שנים בתוך שדהו ואחד על המצר, או שנים בתוך שלו ואחד בתוך של חבירו, או הפסיק בור אמת המים או ר"ה ביניהם, ה"ז אין לו קרקע, לפיכך לא קנה האילנות שביניהם ואם יבש האילן או נקצץ ילך לו: ודעת רבינו יצחק הזקן ז"ל דשני אילנות אף על פי שאין להם קרקע, כמלא אורה וסלו יש להן ע"כ: ושלשה אילנות שאמרנו, בין זקנים בין נטיעות ילדות. והכי איבעיא לן, שלשה בדי אילן מאי, ואסיקנא דבכולהו קנה קרקע: ועוד שש עשרה אמות דאמרינן, פירשו רבינו שמואל ורבינו חננאל ור"י בן מיגש עד ולא עד בכלל. ור"י הזקן פירש דלגבי קנייה שש עשרה כלמטה. כלומר עד ועד בכלל, מפני שהן מצומצמות. ולגבי כלאים שש עשרה ולמעלה, מפני שהן שוחקות: 
גרסינן בפרק הבית, מכאן למצרים מן התורה. וכתבו דלאו למימרא שיעכבו המצרים בקניית שדה וכרם, שאילו אמר שדה משדותי מכורה לך לא מכר לו מצרים קנה. וכ"כ הגאון רבינו האיי בספר המקח. ותדע לך דאמרינן במנחות, בית בבתי אני מוכר לך ונפל אחד מהם מראהו נפול. אלמא אין המצרים מעכבין. שלא כדעת הראב"ד ז"ל שפירש שאם לא מצר לו מצרים יכול הוא לומר לא מכרתי אלא תשעה קבין. וכתב הר"ם פכ"ד דקנין, המוכר ושייר האילנות הרי [זה] יש לו חצי קרקע כולה, שאילו לא שייר הקרקע היה אומר לו הלוקח עקור אילנך ולך. וכתב הראב"ד ז"ל לא ידעתי מאין לו: 

צרור הכסף הארוך הדרך הרביעי שער ו 
================================= 
א) בפרק המוכר את הספינה תנן, המוכר את הספינה מכר את התורן ואת האסכלה ואת הנס ואת העוגין ואת כל המנהיגין אותה, הם המשוטות. ואת האסכלה שעולין בהם לספינה, ואת בית המים שבתוכה. אבל לא מכר את הביצית. ואניה קטנה היא שהולכין בה על המים הקרובים. ולא מכר את הדוגיא, והיא אניה קטנה שהמלחין צדין בה את הדגים. ולא מכר את העבדים ולא את הסחורה שבתוכה. ובזמן שאמר לו היא וכל מה שבתוכה הרי כולן מכורין: מכר את הקרון [לא מכר הפרדות ולא את הבקר]. וכל זה בזמן שאינן קשורות (בקמן) [בקרון]. אבל בזמן שאדוקים בו הרי הן מכורין כתנור וכירים או מכתשת הקבועה: מכר את הצמד לא מכר את הבקר. מכר את הבקר לא מכר את הצמד. ואם היו קשורים בו כולן מכורין, כדין קרון. וגלי בקרון והוא הדין לצמד ובקר. וכן [כתב] ר"י בן מיגש וכן דעת הרמב"ן ז"ל: ואין הדמים ראיה. ומסקנא שאם טעה בכדי שהדעת (נוטה) [טועה] יש לו (הונייה) [אונאה] או ביטול מקח, כדין כל מוכר ולוקח. ואם טעה בכדי שאין הדעת (נוטה) [טועה] לא בטל מקח, שזה מתנה נתן לו: 

ב) המוכר את החמור לא מכר את כליו נחום המדי אומר מכר את כליו. ואמרינן דבאוכף ומרדעת דברי הכל קנה, ומחלוקת בשק ודוסקיא. ופסק ר"י בן מיגש ז"ל, דאוכף ומרדעת דברי הכל מכורין אפילו בשאין עודן עליו. דעולא סתמא קאמר אבל אוכף ומרדעת דברי הכל מכורין. דאם לא כן הוה ליה לפרושי אי עודן עליו או לא. ושק ודוסקיא בעיא ולא איפשיטא אי עודן עליו מכורין או לא. הילכך אף עודן עליו אינן מכורין, דדילמא מחלוקת דנחום המדי וחכמים אף בעודן עליו והלכה כדברי חכמים. ויש פוסקים דאוכף ומרדעת (ש)לא קנה אלא בעודן עליו, ומאי דלא פירש עולא, משום דלא קים ליה במאי פליגי, בשק ודוסקיא, ושק ודוסקיא אפילו בעודן עליו לא קנה כחכמים. דשמא בזה פליגי. ולזה הדעת נוטה דעת רבינו ז"ל. ור"ם כתבו בפרק כ"ז כשיטת ר"י בן מיגש רבו: 
המוכר את החמור מכר את הסיח. המוכר את הפרה לא מכר את בנה. ומסקנא כשאמר לו חמור מניקה אני מוכר ופרה מניקה אני מוכר לך. דבשלמא פרה מניקה היינו לחלבה ומשום הכי לא מכר את בנה ואם מכר את בנה לא מכר את הפרה, אבל אמר חמור מניקה אם לאו לבנה למאי בעי חלבה. וכי תימא להניק סיח אחר, אין דרך לקנות כך. וזה הדין בשפחה מניקה דלא מכר את בנה, דלהניק את בנה קנאה, כי כן דרך בני אדם לקנות שפחה מניקה להניק לו את הוולד. והכין איתמר בתוספתא, שפחה מעוברת אני מוכר לך, פרה מעוברת אני מוכר לך, מכר את הוולד. שפחה מניקה אני מוכר לך לא מכר את הוולד: ושם, המוכר שפחה לחבירו מכר לו כלים שעליה ואפילו הן מאה מנה. אבל לא את השירים ואת הנזמים ולא את הטבעות ולא את הקטלאות. בזמן שא"ל שפחה וכל מה שעליה אני מוכר לך, אפילו יש עליה כלים שוים מאה מנה כולן מכורין. וכתבה רי"ף ז"ל: 

ג) ותנן מכר את הבור מכר מימיו. מכר אשפה מכר זבלה. מכר כוורת מכר דבורים. מכר שובך מכר יונים. ואית דגרסי בגמרא מתניתין יחידאה [היא] ולא סבירא לן כותיה דתניא מכר בור לא מכר מימיו רבי נתן אומר מכר את מימיו. וכן גירסת רבינו חננאל ז"ל וכן רי"ף. והילכך קיימא לן כברייתא. ורבינו האיי ז"ל בספר המקח כתב, מכר בור מכר מימיו ומכר שובך מכר יוניו. וכן רבינו שמואל ז"ל. ולדבריהם יחידאה היא ולאו כולי עלמא היא. אבל לא גרסינן "ולא קיימא לן כותיה". ור"ם ז"ל כתב, לא מכר את מימיו. ובשאר כתב, מכר שובך מכר יוניו: תנן הלוקח פירות שובך מפריח בריכה ראשונה. פירות כוורת נוטל שלשה נחילין. חלות דבש מניח שתי חלות. זיתים לקוץ מניח שתי גרופיות: 

ד) ותנן המוכר הראש בבהמה גסה לא מכר את הרגלים, מכר את הרגלים לא מכר את הראש. מכר את הקנה לא מכר את הכבד. מכר את הכבד לא מכר את הקנה. אבל בבהמה דקה מכר את הראש מכר את הרגלים, מכר את הרגלים לא מכר את הראש. מכר את הקנה מכר את הכבד, מכר את הכבד לא מכר את הקנה: תוספתא, הכל כמנהג המדינה. ובירושלמי, [ר' יצחק שאיל] מכר חצי הראש מכר את חצי הרגלים, אם מכר חצי הקנה מכר חצי הכבד. שמעינן מן הדא מכר את הראש כמות שהוא, יד כמות שהיא, בני מעיין כמות שהן, נותנין (להן) [לכהן] ואינו מנכה להן מן הדמים. לקח ממנו במשקל, נותן להם ומנכה מן הדמים. וכתב ר"ם פרק י"ב דקנין האומר לחבירו ראש עבד זה או ראש חמור זה אני מוכר לך ה"ז מכר חציו, וכן הדין בכל אבר שהנשמה תלויה בו. אמר לו יד עבד זה או יד חמור זה מכור לך, משמנין ביניהן. וכן הדין בכל אבר שאין הנשמה תלויה בו. אמר לו ראש פרה אני מוכר לך, לא מכר אלא הראש בלבד, שהרי ראשה נמכר במטבחים. וכתב הראב"ד ז"ל כי זה הדין של ראש עבד מצא התם בערכין בפרק האומר משקלי עלי: 

ה) תנן בפרק המוכר פירות, המוכר מקום לחבירו לעשות לו בית וכן המקבל מחבירו לעשות לו בית חתנות לבנו או בית אלמנות לבתו עושה ארבע אמות על שש דברי רבי עקיבא. והפירוש הנכון כמו שפירש שם רבינו שמואל ז"ל דמתניתין במפרש, שאומר מקום לעשות לי בית או שמקבל לבנות לו בית. וזה וזה לבית חתנות, עושה ארבע אמות על שש. אבל האומר בית (קטן) סתם, עושה שש על שמונה. כדתנן במשנה. ואף על פי  שבית של ד"א על ד"א נידון כבית לכל הדברים למחלוקת השותפין ולמזוזה ולנגעים ולשוב מעורכי המלחמה, מ"מ דירה סרוחה היא ואין דעת הקונה והמוכר ולא המקבל והשוכר (בדירה) [לדירה] סרוחה. ומיהו לענין האומר בית בבתי אני מוכר לך, מראהו הקטן שבהן ואפילו של ד"א על ד"א. וכ"כ רב האיי ז"ל: ותנן המוכר מקום לעשות לו בית גדול, עושה שמונה על עשר. טרקלין עשר על עשר, שהוא בי ורדי. תרבץ של חצר שתים עשרה על שתים עשרה. ורום של בית כחצי רחבו: 
ואמר רב יהודה אמר שמואל אמה בית השלהין אני מוכר לך נותן לו שתי אמות לתוכה. פירוש, שמכר לו אמה להשקות בית השלחין, נותן לו מקום רוחב האמה יהיה שתי אמות. ועוד נותן לו אמה מכאן ואמה מכאן לאגפיה, שהוא בין הכל ארבע אמות. ורבינו שמואל גורס, אמה מכאן ואמה לאגפיה. פירוש, נותן לו מקום רחב אמה, ועוד נותן לו, מלבד רוחב האמה, אמה מכאן ואמה לאגפיה: ואותן האגפים מי זורען ואסיקנא בעל השדה נוטען. אבל אינו זורען, שהזרעים מחללין את הקרקע ומקלקלין את אמת המים. ואם מכר לו אמת המים להשקות בה בקילון, נותן לו אמה שרחבה אמה וחצי [אמה] מכאן (ואמה) וחצי [אמה] מכאן לאגפיה: ואמר רב יהודה אמר שמואל אמת המים שכלו אגפיה מתקנה בעל האמה מעפר אותה השדה, שעל מנת כן קבל עליו בעל השדה: 
ותנן דרך היחיד ד"א. ותניא אחרים אומרים כדי שיעבור חמור במשאו ואמר רב הונא הלכה כאחרים, והן שתי אמות ומחצה. והילכך המוכר לחבירו דרך בתוך שדהו, דרך היחיד נותן לו רוחב שתי אמות ומחצה באורך הדרך. ודרך המלך ודרך הקבר אין לו שיעור. וכתב הראב"ד ז"ל והמלך נוטל מה שיצטרך. והמוכר דרך בין עיר לעיר נותן רוחב שמונה אמות באורך הדרך. מכר לו דרך הרבים נותן לו רוחב שש עשרה אמה. והמוכר מקום למעמד נותן לו בית ארבעה קבין. וכל אלו הענינים כתבם ר"ם פכ"א דקנין. ושם, המקנה לחבירו דבר שאינו מסויים, אם היה מינו ידוע קנה. כיצד ערימה זו של חטים אני מוכר לך בכך וכך, מרתף זה של יין אני מוכר לך בכך וכך, שק זה של תאנים אני מוכר לך בכך וכך, אף על  פי שאין מדת הערימה ידועה ולא משקל תאנים ולא (משקל) [מנין] קנקנין ידוע, הרי ממכרו קיים. אף על פי שנמצא חסר או יתר על מה שהיה בדעתם קנו. ויש להם אונאה לפי שער  שבשוק: אבל האומר לחבירו כל מה שבבית זה אני מוכר לך בכך וכך, וכל מה שיש בתיבתי זו אני מוכר לך בכך וכך, וכל מה שיש בשק זה אני מוכר לך [בכך וכך], ורצה הלוקח ומשך, אין כאן קנין כלל, שלא סמכה דעת הלוקח, שהרי אינו יודע מה שבו אם תבן אם קש, ואין זה אלא כמצחק בקוביא, וכן כל כיוצא בו: וכן המוכר לחבירו בעשרה דינרים חטים ולא פסק כמה סאה מכר לו נותן לו כשער שבשוק בשעת המכירה. וכל החוזר בו מאחר נתינת הדמים ולא רצה כשער שהיה בשוק בשעת מתן מעות מקבל מי שפרע ע"כ: והתם פרק איזהו נשך אמרינן, התם סמכא דעתיה הכא לא סמכא דעתיה: 

ו) גרסינן בפ"ק דמציעא, מה שאירש מאבא מכור לך, מה שתעלה מצודתי מכור לך לא אמר כלום, מה שאירש מאבא היום, מה שתעלה מצודתי היום מכור לך, דבריו קיימין. מאי שנא רישא ומאי שנא סיפא א"ר יוחנן סיפא משום כבוד אביו ומשום כדי חייו. ירושלמי בלוה בתכריכי אביו. פירוש, כגון שהיה אביו גוסס ולא היו לו תכריכין. ופירשו הגאונים דוקא כשאין לאביו תכריכין, הא יש לו לאביו תכריכין אין כאן כבוד [אביו]. ודוקא בכדי שיקנה לו תכריכין. הא יתר מכאן לא. ומיהו אי לא משכח לזבוני בכדי שיעור מצומצם מוכר עד כדי שיעור שימצא, דכל זה בכלל כבוד אביו. ומשום כדי חייו שאמרו, כדי חיי יום כדפירש רב האיי גאון ז"ל: 
וקיימא לן דאין אדם מקנה דבר שלא בא לעולם. ולית הלכתא כרב בהא דסבירא ליה דאדם מקנה דבר שלא בא לעולם, כמ"ש רי"ף בפ"ק דמציעא. ובין במכר בין במתנה אין אדם מקנה דבר שלא בא לעולם. אבל בתנאים לא שייך למימר דבר שלא בא לעולם. ואילו האומר שדה זו מכורה לך או נתונה לך על מנת שתתן לי סאה מפירות הנולדים לך בשדה זו לשנה הבאה תנאו קיים. ואם נתן, המכר או המתנה קיימים, ואם לאו אינם קיימים. וכדתנן האומר לאשה הרי את מקודשת לי על מנת שתתני מאתים זוז מקודשת ותתן. ואמרינן עלה רב הונא אמר והיא תתן ורב יהודה אמר לכשתתן. אלמא כי מקיים לההוא תנאה מקיים וכבר כתבתי למעלה בדרך הראשון בשער התשיעי [עניני] דבר שלא בא לעולם: והאומר מה שתוציא שדה זו מכור לך, מה שיוציא אילן זה נתון לך, לא אמר כלום: והמוכר פירות דקל לחבירו יכול לחזור בו אף משבאו פירות לעולם. ואם בא לוקח ואכל אין מוציאין מידו: 
ודבר שאינו ברשותו של אדם הרי הוא כדבר שלא בא לעולם, כההיא דמה שאירש מאבא: והבן שמכר בנכסי אביו ומת הבן בחיי האב ואחר כך מת האב, הרי הבן של מוכר מוציא מיד הלקוחות, שהרי אביו מכר דבר שלא בא עדיין לרשותו ונמצאו הנכסים ברשות האב וזה יורש אבי אביו. ולשון מוציא מיד הלקוחות לאו דוקא, שהרי לא באו עדיין לרשות הלקוחות: ומי שנתן קרקע במתנה לחבירו ונתן לו על גבה מאה דינרים, לא קנה אא"כ היו הדינרין מצויין ברשותו. אבל לא היו דינרין [מצויין ברשותו] אין מחייבין את הנותן, עד שיביא ראיה הזוכה שהיו לו לזה דינרין בשעת המתנה. והוא הדין לשאר המטלטלין, שאם אינן עדיין ברשות הנותן או המוכר לא קנה, דאין אדם מקנה דבר (שלא בא לעולם) [שאינו ברשותו]: וכבר כתבתי למעלה בדרך הראשון בשער התשיעי בענין דבר שלא בא לעולם מאי דאמרינן חייב לקנות לו שני דקלין. וכן כתבתי למעלה החילוק שיש בין היכא דאמר דקנאי ודקנינא. ואלו הענינים כתבם ר"ם פכ"ב דקנין: והפקדון כל היכא דאיתיה ברשות המפקיד הוא, ומשום כך מקנה אותו בין במכר בין במתנה, ובלבד שלא יכפור הנפקד בו, שאם כפר הרי הוא כמי שאינו ברשותו. וכן הלואה על פה אין אדם מקנה אותה אלא במעמד שלשתן, כמו שכתבתי. ולגבי שכיב מרע יש לו קניה, כדאיתא בפרק מי שמת: 

ז) גרסינן בפרק מי שמת, א"ל שמואל לרב חנה בגדתאה פוק אייתי לי עשרה ואימא לך קמייהו המזכה לעובר לא קנה והלכתא המזכה לעובר לא קנה, דדבר שלא בא לעולם הוא. ומיהו אם הוא בנו, הואיל ודעתו קרובה אצל (אביו) בנו מזכה, כדאיתא התם. וכתב הרמב"ן ז"ל דדין זה אינו אלא בשכיב מרע משום תקנה, אבל בבריא אינו, דאפילו בבנו אינו מזכה: ואם עדיין לא נתעברה האשה ואמר לבני די [י]הוו ליכי מינאי, אתא בריה קשישא א"ל וההוא גברא מה תהא עליה א"ל זיל קני כחד מינייהו. ואמרינן הנהו ודאי לא קנו דהא ליתנהו. האי קנה או לא קנה. ומסקנא דלא קנה, דאילו א"ל קנה כחמור לא קנה והאומר קני את וחמור ואמר רב נחמן קנה מחצה והלכתא כותיה: 

ח) וגרסינן בפרק מי שמת, אמר רבא אמר רב נחמן שכיב מרע שאמר ידור פלוני בביתי, יאכל פלוני פירות דקל זה, לא אמר כלום. והטעם כי אין [אדם] מקנה דבר שאין בו ממש ואין אדם נותן דבר שאין בו ממש. ובשכיב מרע אמרו, כל שכן באדם אחר, עד שיאמר תנו בית זה לפלוני לדור בו תנו דקל זה לפלוני ויאכל פירות. והראב"ד ז"ל פירש טעם שניהם אלו משום דהוי דבר שלא בא לעולם, ולפי שאינה נקראת דירה אלא על שם עמידתו, ואותה עמידה אינה עד שיעמוד. ולענין דינא לא נפקא מינה מידי, דבין דבר שאינו גוף בין דבר שלא בא לעולם אינן (לא) בשכיב מרע אלא כמו שישנן בבריא: והאומר שדה זו שאני לוקח לכשאקחנה קנויה לך מעכשיו, לא קנה. ורב קאמר קנה [ו]לית הלכתא כותיה כדאיתא במציעא בפ"ק ברי"ף: 

ט) וגרסינן פרק בית כור עפר אני מוכר לך, האומר בית כור עפר אני מוכר לך והיו בה נקעים עמוקים עשרה טפחים או סלעים גבוהים עשרה אין נמדדין עמה, פחות מכאן נמדדין עמה. ואם אמר כבית כור, אפילו היו שם נקעים עמוקים [עשרה] או [סלעים] גבוהים עשרה נמדדין עמה. ואורך ורוחב אלו הנקעים מוכח בירושלמי שהם ארבעה באורך על ארבעה ברוחב. ומה שאמרנו שאין נמדדין עמה ונשארין למוכר, כי מאחר שמכר במדה ונותן לו כל מדתו, אין מוסיפין לו על המדה. ומיהו כופין את הלוקח לקנותם בדמיהם, שלא ישארו ביד המוכר, שהם כדברים אבודים. זהו דעתו של הראב"ד. והדבר קשה בעיני רבינו הרשב"א ז"ל: 
ושם, בית כור עפר אני [מוכר לך] מדה בחבל, פחות כל שהו ינכה, יתר כל שהו יחזיר. ואמרינן מה הוא מחזיר לו מעות (כדי ליפות). ואם רצה מחזיר לו קרקע. ומפני מה אמרו מעות כדי לייפות כחו של מוכר, שאם הוא דבר מועט לא ינכה לו כלום, ועל כן מחזיר לו מעות. ואם יהיה דבר חשוב יחזיר לו קרקע. ומכאן ללוה האומר שיעשה שומא למלוה בזוית ביתו, דאינו בדין, שלא ישוה למלוה שום דבר, אלא שימכור ויתן לו מעות. ואף על גב דאמרינן דבכל מאי [דיהיב ליה] הוי פרעון, ואפילו בסובין, בהא הואיל ואינו שוה לו כלום אינו בדין. והשתא לייפות כחו של מוכר אמרינן, כל שכן לייפות כחו של מלוה, דעבד לוה לאיש מלוה. כן דן רבינו הרשב"א ז"ל: 
וגרסינן בהאי פרקא (ובית) [דבית] כור, רב פפא זבן ארעא מהאי גברא א"ל עשרין גריוי משחא הויא. פירוש, מדה. ולא הויא אלא חמיסר, אתו לקמיה דאביי א"ל סברת וקבילת א"ל והתנן פחות משתות הגיעו עד שתות ינכה א"ל הני מילי דלא קים ליה בגויה מר כיון דקים ליה בגויה סבר וקביל והא עשרין קאמר לו דעדיפא כעשרים. ואסיקנא היכא דא"ל בית כור עפר במקום פלוני אני מוכר לך מדה בחבל, אפילו פחת כל שהו ינכה, ואם הותיר כל שהו יחזיר. והן חסר והן יתר, אפילו פח(ו)ת רובע לסאה הגיעו. והוא שאין בשדה יותר כדי למלאות המדה. וה"ה לבית כור סתמא. ואם הרכיב שני הלשונות, כגון שאמר מדה בחבל הן חסר הן יתר אי נמי בהפך, הולכין אחר פחות שבלשונות להקל [לנתבע דהיינו מוכר. ואם אמר לו בית כור שיש לי במקום פלוני שסימניו ומצרניו] כך, או שהעמיד עליו ואמר לו בית כור זה אפי' פח(ו)ת שתות הגיעו, כרב הונא. וכן פסקו הגאונים ז"ל: 
ואם (אין) [אמר] בית כור שיש לי במקום פלוני וקורין אותו כן, אפילו אין בו אלא לתך הגיעו, שלא מכר לו אלא שמא. ואפילו אין קורין אותו כן, אלא הלוקח יודעו ומכירו שאינו אלא לתך הגיעו. ובית כור דא"ל, דעדיף (מבית) [כבית] כור קאמר: והאומר פרדס שיש לי במקום פלוני אני מוכר לך, אף על פי שאין בו גפנים הגיעו, והוא דאיתקרי כרם. וכן האומר פרדס אני מוכר לך, אף על פי שאין בו רמונים הגיעו, והוא דאיתקרי פרדס. וכבר כתב ר"ם פכ"ח דקנין דכל אלו הדברים במקום שאין מנהג אבל במקום שיש מנהג הלך אחר המנהג ואחר לשון רוב אנשי המקום הידוע להם: 

י) גרסינן פרק הזורק בגיטין, ההוא שכיב מרע דכתב גיטא לדביתהו בפניא דמעלי שבתא לא אספיק למתניה ניהלה למחר תקיף ליה עלמא אתו לקמיה דרבא אמר להו זילו אמרי ליה נקניה (ניהליה) [ניהלה] לההוא דוכתא דיתיב בה גיטא ותיזיל איהי ותפתח ותחזיק בה, דתנן נעל גדר ופרץ כל שהו הרי הוא חזקה. ואף על גב דאסיר למקני  בשבת מכל מקום הקנין גומר וקיים הוא. ואף על גב דלגבי שכיב מרע הקילו, מכל מקום אפילו בבריא נהי דעבד איסורא מכל מקום מעשיו קיימים, והאשה הזאת החזיקה ואהנו מעשיה. וכתבו ר"ם פ"ד דקנין: 
וכתב ז"ל פכ"ג, דמוכר גוף הקרקע לזמן קצוב הרי היא מכורה ומשתמש הלוקח בגוף הקרקע כחפצו ואוכל הפירות כל זמן המכירה, ובסוף תחזור לבעליה: ומה הפרש בין המוכר קרקע לזמן קצוב ובין המקנה אותה לפירותיה, שהקונה לפירותיה אינו יכול לשנות צורת הקרקע ולא יבנה ולא יהרוס, אבל הקונה לזמן קצוב הרי הוא בונה או הורס ועושה בכל זמן הקצוב כמו שעושה הקנוי קנין עולם לעולם: ומה הפרש בין המוכר שדה זו לפירותיה ובין המוכר פירות שדה זו לחבירו שלא קנה, שהמוכר פירות השדה אין הלוקח רשאי להשתמש בשדה זו כלל אפילו להכנס בה אלא בשעת הוצאת הפירות ויש [לבעל השדה] להשתמש בה כחפצו. אבל המוכר שדה לפירותיה אין בעל השדה יכול להכנס בה אלא מדעת הלוקח ויש ללוקח להשתמש בה כחפצו: ומה הפרש יש בין קונה שדה זו לפירותיה ובין השוכר שדה מחבירו, שהקונה שדה לפירותיה יש לו לנוטעה או לזורעה כל מה שירצה או להובירה. והשוכר אינו כן, כמו שיתבאר בענין השכירות. ואינו רשאי להשכיר. וכל הקונה, מקנה לאחרים כל מה שקנה: והמוכר פירות שובך ופירות כוורת לחבירו קנה. ואין זה מוכר דבר שלא בא לעולם, לפי שאינו מוכר יונים שיוולדו או דבש שיבוא לכוורת, אלא מוכר השובך לפירותיו והכוורת לדבשה: והביצים והאפרוחים עצמם שיש בשובך לא קנה אותם בעל השובך כל זמן שלא פרחו, ודבר זה גזרת חכמים היא. ומשום לא תקח האם על הבנים נגעו בה. לפיכך הרוצה להקנות אפרוחים וביצים אלו לחבירו מטפח השובך שיפרחו האמהות ויגביהו מן הארץ ואחר כך יקנה אותם בקנין או על גבי קרקע כשאר הדברים שהמטלטלין נקנין בהן: 

צרור הכסף הארוך הדרך החמישי פתיחה 
================================= 
ענין זיכוי המתנה וירושה ואפטרופסות ונשך ותרבית 



צרור הכסף הארוך הדרך החמישי שער א 
================================= 
א) תנן בפ"ק דגיטין, האומר תנו גט זה לאשתי ושטר שחרור זה לעבדי אם רצה לחזור בשניהם יחזור דברי רבי מאיר, וחכמים אומרים בגיטי נשים אבל לא בשחרורי עבדים לפי שזכין לאדם שלא בפניו ואין חבין לו לאדם אלא בפניו וכו'. כגון מי שרוצה לתת מטלטלין לאחר ואין המקבל עצמו [שם], ורוצה לזכות לו ע"י אחר מזכה לו ע"י אחר. ובשער הראשון של מלוה על פה, באותו [שער] תמצא הילך מנה לפלוני, ואם הילך כזכי דמי, ואם חייב באחריותו: וגרסינן בפרק מי שמת, א"ל שמואל לרב חנה בגדתאה פוק אייתי לי בי עשרה ואימא לך קמייהו המזכה לעובר לא קנה, והלכתא המזכה לעובר לא קנה. ודוקא בעובר דעלמא, אבל בעובר דידיה קנה כדרבי יוחנן דאמר התם משום דדעתו של אדם קרובה אצל בנו. וכבר הוא כתוב למעלה בדרך הרביעי בשער הששי באות ד, שכתב הרמב"ן ז"ל דדוקא בשכיב מרע משום תקנה: 
וצריך שיהא הזוכה בן דעת, כדגרסינן בגיטין פרק התקבל אמר רב יהודה אגוז ונוטלו צרור וזורקו זוכה לעצמו ואינו זוכה לאחרים. חפץ ומניחו ולאחר שעה נוטלו זוכה בין לעצמו בין לאחרים. ושמואל אמר אחד זה ואחד זה זוכה לעצמו ואינו זוכה לאחרים עד שיביא שתי שערות. אגוז ונוטלו דזוכה לעצמו, היינו באחרים מקנים לו, אבל בשאין אחרים מקנין לו [א]פילו לעצמו אינו זוכה, כדתנן בפרק הניזקין מציאת חרש שוטה וקטן יש בהם משום גזל משום דרכי שלום אבל גזל גמור אין בהם אפילו מדרבנן. כן [כתוב] בחידושים: והגוי אינו זוכה, הואיל ואינו ראוי לשליחות. וכתב הר"ם בפרק הרביעי דהלכות זכיה דכשם שאין ישראל נעשה שליח לגוי כך אינו זוכה לגוים. והשוטה אינו זוכה לעצמו ולא לאחרים. ומזכין לשוטה ע"י בן דעת. והחרש זוכה לעצמו: 
וגרסינן במציעא פרק קמא, חצירו של אדם קונה לו שלא מדעתו, ואפילו כשאינו שם זכה לו בה. בד"א בחצר המשתמרת אבל בחצר שאינה משתמרת כגון שדה וחורבה עד שיהא עומד שם ויאמר זכתה לי שדי. ושם, וכן ארבע אמות של אדם קונין בכל מקום. מ"ט תקנו לו רבנן דלא ליתי לאינצויי. וכל מקום דאמרינן דוקא בסימטא או בצידי רשות הרבים, דלא דחקי בהו רבים. אי נמי בשדה שאין לה בעלים. אבל ברשות הרבים אי נמי בשדה חבירו אין קונין לו ד"א דיליה (כרוחב) [כדכתב] רי"ף ז"ל: וכתב רבינו ז"ל, נראה מדברי הראשונים שלא אמרו ארבע אמות קונות אלא בזוכה מן ההפקר כמציאה וכנכסי הגר, ומשום דלא ליתי לאינצויי. אבל בדאיכא דעת אחרת מקנה כמכר וכמתנה דלא אתי לאינצויי לא. אבל לא נהירא, דהואיל ותקנו לא תקנו לחצאין. וכל שקנה דליכא דעת אחרת מקנה כל שכן בדאיכא דעת אחרת מקנה. וכן דעת הרמב"ן ז"ל: ושם, והלכתא קטנה יש לה חצר ויש לה ד"א אבל קטן אין לו חצר ואין לו ד"א. והתם אמרינן טעמא דחצר, דגברא משום שליחות איתרבאי וקטן אין לו שליחות, הואיל ואין לו שליחות אין לו חצר ואין לו ד"א. אבל קטנה משום ידה איתרבאי, כדכתיב ונתן בידה. ואיתרבי גגה וחצרה וקרפיפה מדכתיב ונתן מכל מקום. וכשם שחצירה כידה לענין גט, כן חצירה כידה לענין מציאה. (אבל בבריא אפילו בבנו אינו מזכה לעובר, התם בפרק אלמנה לכהן גדול ביבמות כתבו): 

ב) וגרסינן בפרק יש נוחלין, אמר שמואל הכותב כל נכסיו לאחר ואמר הלה אי אפשי בהן קנה ואפילו עומד וצווח ורבי יוחנן אמר לא קנה א"ר אבא בר ממל ולא פליגי כאן בצווח מעיקרו כאן בשותק ולבסוף צווח. והאי דינא בשכיב מרע דדבריו ככתובים וכמסורים, אבל במתנת בריא לא קני עד דמטי שטרא לידיה. כך דרך הרי"ף ז"ל: ומיהו מתנה בקנין אף על גב דלא מטי שטרא לידיה, כמו שכתוב למעלה בדרך הראשון: אמר  רב נחמן בר יצחק זיכה לו ע"י אחר ושתק ולבסוף צווח באנו למחלוקת רשב"ג ורבנן דרבנן סברי מדאישתיק קנינהו והאי דקא צווח מהדר קא הדר ביה ורשב"ג סבר הוכיח סופו על תחלתו והאי דלא קא צווח עד השתא סבר כי לא מטי לידיה מאי אצווח. וכתב בספר העיטור דשר שלום ז"ל (ו)כן פסק כרבנן. ור"ם פ"ד דהלכות זכיה כתב שהוא ספק. לפיכך אם קדם וזכה לעצמו אין מוציאין מידו, שמא המקבל זכה, וזה שאמר איני רוצה בה, הרי הפקירה לזה שקדם ולקחה, [ו]מן ההפקר זכה בה. ואם חזרו וזכו הבעלים הראשונים ותפסוה מיד זה שקדם וזכה [בה] אין מוציאין אותה מידם, שמא המקבל [לא זכה, וכיון שאמר אינו רוצה] הוכיח סופו על תחלתו ולא קנה אותה וברשות בעליה הראשונים קיימת עדיין: 
גרסינן בפרק השולח בגיטין, אמר רב ששת מקבל מתנה שאמר לאחר שבאה מתנה לידו "מתנה זו מבוטלת, תיבטל, אי אפשי בה", לא אמר כלום. בטילה היא, אינה מתנה, דבריו קיימים. והיא הגירסא הנכונה, לפי שיש מהפכין בה. ומה שכתב ר"ם בפ"ד, המקבל את המתנה וזכה בה ואחר שבאה לידו אמר הרי היא בטלה לא אמר כלום. דוקא כשאמר הרי היא בטלה, אבל אמר בטלה היא דבריו קיימים מהא דפרק השולח. וכ"כ הראב"ד ז"ל: והמזכה לחבירו ע"י אחר, כיון שהחזיק בה האחר, כגון שמשך המטלטלין או שהגיע שטר הקרקע לידו או החזיק בקרקע, זכה. ואף על פי שלא הגיע המתנה לידו של מקבל מתנה ואין הנותן יכול לחזור בו. אבל המקבל ידו על העליונה, אם ירצה יקבל ואם ירצה לא יקבל. דאין חבין לאדם שלא בפניו וזכין לאדם שלא בפניו: 

ג) גרסינן בפרק חזקת הבתים, אמר רב יהודה האי מתנתא טמירתא לא מגבינן בה, היכי דמי, אמר רב יוסף דאמר להו לסהדי זילו אטמירו וכתובו. איכא דאמרי [דלא] אמר להו תיבו בשוקא ובברייתא ותכתבו ליה. מאי בינייהו, איכא בינייהו סתמא. והילכתא חיישינן. וכתב רבינו חננאל ז"ל חיישינן ופסולה. ואית דמפרשי חיישינן מיחש, הא מפסל לא מפסלא. ונ"מ דהיכא דאתא נותן וערער הוי ערעור, לא ערער מגבינן ביה. והא דאמרינן דמתנתא טמירתא לא מגבינן בה, אפילו תפס מפקינן מיניה, דממונא בחזקת מריה קאי עד דמתברר דיהביה או זביניה. וכדאמרינן בפרק מי שמת גבי ההוא [אומר] שכיב מרע הייתי והם אומרים בריא היית, הוא מוציא מידם בלא ראיה, והם אינם מוציאין מידו אלא בראיה. וכתב רבינו חננאל ז"ל וכן המקנה מתנה בקנין צריך להזכיר בעת הקנין כי מתנת פרהסיא אני מקנה. ואם לא הזכיר בשעת הקנין פסולה. וכן אמר גאון ואהא סמכי רבנן ותקינו למכתב מתנת פרהסיא. והכי אמר (לא) [לן], מתנתא דא כתבוה בשוקא וחתמוה (בבריא) [בברא], כי היכי דלא ליהוי מתנתא טמירתא ע"כ: 
וכתב ה"ר יצחק נרבוני המכונה קרקוש בשם הגאונים, שאילו נתן טעם לדבריו למה הוא [אומר] להטמין אותה, כמו שמתיירא מקרוביו או משאר בני אדם, אחד בריא ואחד שכיב מרע, בכולן מתנתו קיימת ע"כ: וכתב רי"ף ז"ל בפרק חזקת הבתים וזה לשונו, כתב רבינו האיי ז"ל, לא רגילינן בצואת ש"מ למיחש לסתמא. ומעשים בכל יום כד נפקא פקדתא דמצוה מחמת מיתה במתנה, מקיימין ליה וגבי. ולא חיישינן למאי דלא כתיב בפרהסיא. ועוד שם, שכיב מרע דאמר לא תגלו האי תפקדתא אלא לאחר מיתה לא הויא מתנתא טמירתא. דלכי מתקיימא לאחר מיתה ההיא עידנא לאו טמירתא היא. דהא אמר להו לסהדי לאחר מיתה גליוה. והא ודאי מוכיח דעבידא לאיגלויי היא. וליכא למיחש בה למתנתא טמירתא ע"כ. ור"ם כתבו פרק ה' דמתנה: 
וכתב שם, הכותב שתי מתנות על שדה אחת, הראשונה מסותרת והאחרונה גלויה, אחרון קנה. ואפילו היתה הראשונה סתם ואין בה ענין סתירה ולא ענין גלוי (ולא) [אלא] מתנה סתם האחרון קנה: כבר ביארנו שהמוסר מודעא ואחר כך נתן, המתנה בטלה, ואף על פי שאין שם אונס. שאין הולכין במתנה אלא אחר דעת הנותן, והואיל וגלה דעתו שאינו רוצה, מתנתו בטלה. לפיכך מי שהיו הדברים מוכיחים שאין דעתו ליתן מתנה, אף על פי שנתנה מתנה  גלויה, ונמצא שנתנה מקודם מתנה מסותרת, הרי זה שתי מתנות בטלים. הראשונה מפני שהיא מסותרת, והשניה מפני שהדבר מוכיח שאינו רוצה והרי קדמה זו המתנה, שנמצא כמודעא: מעשה באחד שרצה לישא אשה, ואמרה איני נישאת לך עד שתכתוב לי כל נכסיך, שמע בנו הגדול וצווח על שמניחו ריקן, אמר לעדים לכו כתבו וחתמו לו כל נכסי במתנה. ואחר [כך] כתב (לנו) [לה] כל נכסיו ונשאת, ובא מעשה לפני חכמים ואמרו לא הבן קנה ולא האשה וכו'. וכזה המעשה הוא מה שאמר הר"ם מי שהיו הדברים מוכיחין שאין דעתו ליתן מתנה וכו': 

ד) גרסינן בגיטין בראש השולח, אמר אביי נקיטינן שליח מתנה כשליח הגט. והילכך אף מתנה יכתבו ויתנו. [אבל] אין להם רשות לומר לאחרים. מטעם דהוי כשליח הגט, דמילי נינהו. ואיכא מאן דכתב, דוקא בלא קנין אבל בקנין לאו מילי נינהו. כ"כ הרב בעל העיטור ז"ל באות מ"ם: וכתב ר"ם בפ"ד, המתנה כגט שאין אדם יכול למסור דברים לשליח. כיצד אמר לשליח (אימ') [אמור] לפלוני ולפלוני שיכתבו ויחתמו בשטר מתנה ויתנוהו לפלוני, אין זה כלום ואם אמרו לאותן העדים כתבו ותנו למקבל לא קנה. וכן אמר לשנים כתבו וחתמו בשטר מתנה ותנוהו לפלוני אינן יכולין לומר לסופר לכתוב, אלא הן עצמן כותבין כמו (הגט) [בגט]: 
גרסינן בפרק השולח בגיטין, ת"ר האומר נתתי שדה פלונית לפלוני. פירוש הכותב נתתי שדה פלונית לפלוני, נתתיה לו, הרי היא שלו, [הרי זוכה בה] כשיגיע השטר לידו. אתננה לו ר' אומר קנה וחכמים אומרים לא קנה א"ר יוחנן וכולן בשטר כמו שאמרנו שכותב אלו הלשונות. הילכך אם כתב בשטר "שדה פלונית אתננה לו" לא זכה (ומקבל) [המקבל] עד שיאמר לעדים כתבו שטר מתנה ותנו לו... וכ"כ הר"ם פ"ד דמתנה: ושם בפרק השולח, האומר נתתי שדה פלונית לפלוני, והוא אומר לא נתן, חיישינן שמא זיכה לו ע"י אחר, ולא מצי למיהדר ביה. כתבתי ונתתי לו, והוא אומר לא כתב ולא נתן, הודאת בעל דין כמאה עדים. ואמרינן, מי אוכל פירות ואסיקנא דאם מקבל מתנה אמר לא נתן ולא כתב, נותן אוכל פירות. ואם לא היה המקבל מצוי, אלא בנו של מקבל אומר לא הקנה לאבא, משלשין את הפירות ביד שליש עד שיתברר הדבר: וכתב הר"ם ז"ל, מקבל מתנה שטען ואמר, זו שתחת ידי אינה מתנה בידי אלא שומר אני עליה, או שאמר בטלה היתה מתחלתה לפי שלא קבלתיה או בעל כרחי באונס וכיוצא בדברים אלו, דבריו קיימים, ונשבע על זה שבועת היסת, ותחזור לבעליה. טען הנותן ואמר שומר אתה עליה, או שאמר שלא מדעתי נתתיה, או גזולה היא בידך, וזה אומר נתת לי, נשבע המקבל שבועת היסת ונפטר ע"כ: 

ה) גרסינן בפרק יש נוחלין, אמר רבא אתרוג [זה] נתון לך במתנה ע"מ שתחזירהו לי נטלו ויצא בו החזירו יצא לא החזירו לא יצא, הא קמ"ל מתנה ע"מ להחזיר שמה מתנה. וא"ת והא לאו תנאיה תנאי, הא בעינן תנאי כפול. ועוד תנאי בדבר אחד ומעשה בדבר אחר. וי"ל דקיימא לן כרבי דאמר כל האומר ע"מ כאומר מעכשיו דמי. כל היכא דא"ל ע"מ לא בעינן לא תנאי כפול ולא תנאי בדבר אחד ומעשה בדבר אחר. וכן דעת רבי האיי גאון ז"ל ודעת רי"ף ז"ל. וכבר כתבתי בפרק מי שאחזו: 
וכתב בעל (הערוך) [העיטור], וכי הויא מתנה, דווקא כשאינה בהערמה, אלא שנתן ל(ו)המקבל רשות לעשות כל הנאתו כל זמן שהוא ברשותו. אבל מתנה שהיא בהערמה והנותן נותנה להנאתו ולא להנאת המקבל, לאו מתנה היא. כההיא דנדרים דבית חורן, דאמרינן כל מתנה שאם הקדישה אינה מקודשת אינה מתנה. ובירושלמי, כל מתנה שהיא בהערמה כמתנת בין חורן שאם הקדישה אינה מקודשת אינה מתנה. תשובה לרי"ף ז"ל, הנותן מתנה לחבירו בתנאי שכל זמן שיצטרך קודם מיתה, שיחזור בו, תנאי ממון הוא וקיים. וכשיתברר שהוא צריך אצל שכיניו וקרוביו חוזר. אבל ראיה ברורה אין מבקשין ממנו. ואין משביעין אותו, לפי שאינו מן הנשבעין ונוטלין: 
גרסינן בפרק מי שמת, וכן היה רשב"ג אומר הנותן מתנה לחבירו והחזיר לו את השטר, חזרה מתנתו. וכתב רבינו חננאל ז"ל, ולאו הלכתא היא, דקיימא לן אין אותיות נקנות במסירה. וכ"כ בעיטור באות מתנה. ואף על פי שהוא ז"ל יש לו דעת אחרת, אנן כרבינו  חננאל עבדינן, כמו שכתבתי בדרך הראשון בשער הרביעי דאין אותיות נקנות אלא בכתיבה ומסירה: 
וכתב ר"ם פ"ג דמתנה, כשם שהמוכר צריך לסיים הממכר כך הנותן. כיצד הכותב לחבירו קרקע מנכסי נתונה לך או שכתב כל נכסי קנויין לך חוץ ממקצתן, הואיל ולא סיים הדבר שנתן לו ואינו ידוע לא קנה כלום, ואינו יכול לומר [לו] תן לי פחות שבנכסים עד שיסיים לו המקום שנתן לו. אבל [אם] א"ל חלק כך בשדה פלונית, הואיל וסיים השדה ואף על פי שלא סיים החלק, נוטל אותו מן הפחות שבאותה שדה. והראב"ד ז"ל הקשה עליו מההיא דמנחות, דאמרינן בית בבתי אני מוכר לך מראהו עליה דגרועה, ואם נפלה נפלה ללוקח. וכן שור בשוורי. ואמאי, והא לא סיים והא לא קנה כלום ע"כ: ועל רש"י ז"ל שהלך בשיטה זו הקשו עליו ואמרו, וכי מאן דמשייר קרקע סתם לא קנה מקבל מתנה. זה אינו, דנהי דיד זוכה על התחתונה ויכול המזכה לברור איזה מהן שירצה, מ"מ כל השאר קנה חוץ מאחד מהם, וכדתנן פרק בית כור עפר, חצי שדי אני מוכר לך משמנין ביניהן ולוקח נוטל כחוש. אלמא חצי הכחוש מיהו נוטל, ולא שנא משייר המוכר או נותן. ובשלהי גט פשוט גבי שטר לך בידי פרוע, הגדול פרוע, א"ל רבינא אלא מעתה שדי מכורה לך גדולה מכורה (לך) [לו]. אלמא שדה גדולה היא דאינה מכורה אבל קטנה מכורה מיהא ע"כ. כל זה חולק על הרמב"ם ז"ל ואין לך אלא המשנה דתנן בית בבתי מראהו הנפול ומראהו הגרוע: אמרנו בענין הקנין לא איברו סהדי אלא לשקרי. וזה הדין (במתחייב) [במחילות ומתנות] וכן כתב הר"ם פ"ג: הנותן מתנה בדברים, כתבתיה גבי מחוסר אמנה בענין ההונאה: 

צרור הכסף הארוך הדרך החמישי שער ב 
================================= 
א) אמרינן בפרק מי שמת, דברי ש"מ ככתובין וכמסורין דמו, ומסוכן שהוא מצווה מחמת מיתה יתבאר דינו במקומו בע"ה. ותדע כי חכמים עשו תקנה זו לש"מ שיהיו דבריו קיימין, והכירו כי דעת החולה במתנותיו אינן אלא לאחר מיתתו. ועל כן קיימו דבריו לאחר מיתתו כאילו (נקיים) [נתקיימו] קיום גמור. ועל כן אמרו כי פעמים כשכותב דברים אשר לבריאים יהיה קיום גדול. כי אדרבה אינן כן לחולה, ואינן קיום, כי גלה דעתו שהוא רוצה שיהיו אלו הקנינים כבריאים ולאחר מיתה ולא סמך על תקנת חז"ל. על כן אינן לא כבריא ולא כשכיב מרע, כמו שאכתוב בע"ה. ועל כן יש חילוק בשכיב מרע הכותב כל נכסיו, שגילוי דעת הוא שאינו כותב כל נכסיו וישאר עני. וכמצווה מחמת מיתה שהוא מסוכן, אפילו כותב במקצת נכסיו, הדבר ידוע כי מחמת מיתה הוא עושה. ויתבארו אלו הדינים כל אחד ואחד בע"ה: 
וכתב מורי הרשב"א ז"ל, דהא דאמרינן דברי ש"מ ככתובין וכמסורין, דוקא מה שאמר (ה)הוא ככתוב ומסור אמרו. אבל להוסיף על דבריו לא אמרו. דאי לא, אף אנו נתקן הלשון ונדון [המחשבה]. וכהא דאמרינן ש"מ שאמר ידור פלוני בבית זה, יאכל פירות דקל זה, לא אמר כלום. ובהא נמי כיון דאמר ידור הרי גלה בדעתו שרצה שידור בביתו, ונתקן הלשון ונאמר דבית לדירה קאמר. אלא [ודאי] לא אמרינן [הכי]. וזה נראה ברור: 
וכתב ר"מ ז"ל פ"ח דמתנה, הסומא או הפסח או הגידם או החושש בראשו או בעינו או ברגלו או בידו הרי הוא כבריא לכל דבריו בממכרו ובמתנתו: אבל החולה שתשש כח כל גופו (ו)מחמת החולי עד שאינו יכול להלוך על רגליו בשוק והרי הוא נופל על המטה הוא הנקרא ש"מ, ומשפטי מתנותיו אינם כמתנת בריא. כיצד ש"מ שצוה ואמר ליתן לפלוני כך וכך בין בחול בין בשבת בין כתב בין לא כתב זכו הכל כשימות, וא"צ קנין, כי דברי ש"מ ככתובין וכמסורין דמו: 
גרסינן בפרק יש נוחלין, יתיב רבא באכסדרה דבי רב וקאמר משמא דר' יוחנן ש"מ שאמר כיתבו ותנו לפלוני ומת אין כותבין ונותנין לו שמא לא גמר להקנותו אלא בשטר ואין שטר לאחר מיתה ורב יהודה אמר כותבין ונותנין. ואוקימנא בפרק מי שמת במיפה את כחו, והיכי דמי מיפה את כחו, דאמר אף כתבו וחתמו והבו ליה. ואי לא אמר הכי חיישינן שמא לא (אמר) [גמר] להקנותו אלא בשטר ואין שטר לאחר מיתה. וזה הדין כתבו הר"ם פ"ח דמתנה, וכתב עליו הראב"ד ז"ל אני וחבירי אומרים, אפילו כתבו (מהיום) [מחיים] שלוחים הם. וכיון שהמשלח מת, מעשה השליחות בטל. שהרי לא נתקיים מעשה השליח אפילו שעה אחת מחיים ע"כ. דעת הרב דהואיל ועשאן שלוחים השליחות לא נתקיים: ומי שהיה בריא שנטל(ו) קנין לחבירו ומת, בזה כותבין העדים הקנין, דמכי נטל הקנין גמר ושעביד נפשיה וההיא שעתא קנייה, ולא אמרינן בכי הא אין שטר לאחר מיתה, דלא אמרו [כן] אלא בש"מ שכל מתנותיו לאחר מיתה ואינו גומר להקנות אלא לאחר מיתה ואין שטר לאחר מיתה. (ועל מתנת ש"מ מה שאמרו דמתנת ש"מ שכל מתנותיו): 
מתנת ש"מ שכתוב בה קנין [בין שהיתה] במקצת, בין שהיתה בכל נכסיו, חוששין שמא לא גמר להקנותו אלא בשטר, והואיל ומתנה זו לא הקנה אלא לאחר מיתה אין שטר לאחר מיתה, והרי המתנה בטלה. ואם קנו ממנו כדי ליפות כח המקבל, כגון שכתוב [בה] וקנינו ממנו מוסיף על מתנה זו, המתנה קיימת. ולעולם גבי בריא כותבין אף על פי שנזדמן לו מיתה  קודם הכתיבה. כן נראה: וכתב רבינו ז"ל בפרק האשה שנתארמלה, כתוב במקצת תשובות הגאונים ז"ל, לא שנא (ש"מ) [שכיב] לוה ולא שנא (ש"מ) [שכיב] מלוה, כל דסמיך בקנין כותבין ע"כ: ושכיב מרע שפירש ואמר כי מעכשיו הוא נותן הכל, והקנה מחיים, אין זה כמתנת ש"מ אלא כמתנת בריאים, שאם הגיע השטר ליד המקבל או שקנו מיד הנותן קנה הכל ואינו יכול לחזור בו, כמו שכתב הר"ם ז"ל בפ"ח. כי אין לומר בכי האי לא גמר להקנותו אלא בשטר ואין שטר לאחר מיתה, שהרי גילה דעתו: 
הא דאמרינן גבי שכיב מרע אין שטר לאחר מיתה, כתב רבינו הרשב"א ז"ל דהוא הדין והוא הטעם לכל שאר קניות של בריא שאם עשאן ש"מ דלא הקנם אלא לאחר מיתה ואינן לאחר מיתה. והטעם לפי שאין מתנת ש"מ אלא לאחר מיתה ולאחר מיתה אינו יכול ליתן, אלא דרבנן תקינו כדי שלא תיטרף דעתו עליו. וכל שהקנה בדרכי קניות של בריא הרי גילה [דעתו] שהוא מקפיד שלא יקנה אלא בכי הא ואינו רוצה בתקנת חכמים, ואינן לאחר מיתה. והילכך אף על גב דקנו מידו וכתוב בשטר המתנה זמן, אין אומרין זמנו של שטר מוכיח [עליו] והרי זה ככותב מהיום ולאחר מיתה. דלא אמרו אלא במתנת [בריא, אבל במתנת] ש"מ בכל אי נמי במקצת ובמצוה מחמת מיתה הדבר ידוע שלא נתכוין זה ליתן כלום אלא אם ימות, אבל אם עמד לא נתכוין ליתן. ואדרבה לא (נתכוין) [כתב] בו זמן אלא משום דייתיקי מבטלת דייתיקי וכדי לדעת אם יחזור [בו] שזו ראשונה והאחרת מבטלת אותה: והא דקאמר שמואל גבי קנין דשכיב מרע שמא לא גמר להקנותו אלא בשטר ואין שטר לאחר מיתה, כתב ה"ר יונה ז"ל דלרבותא נקטיה, כלומר לא מיבעיא קנין לבדו בלא שטר (דהא כל שלא גמר להקנות אלא לאחר מיתה), דאינו כלום, דהא כל קנין שאינו מעכשיו אינו כלום כדאיתא בנדרים פרק השותפין וכן דעת רבינו תם ז"ל, אלא אפילו קנו מידו בשטר וכתבו לו השטר, ואילו בבריא כה"ג קני כל שהשטר קיים, וכדקיימא לן במקדש את האשה בשטר לאחר שלשים יום שאם לא נשרף ולא נקרע תוך שלשים יום הרי היא מקודשת, אפילו הכי [כאן] אינו קונה, דשמא לא גמר להקנותו אלא בשטר ואין שטר לאחר מיתה: 

ב) ופסקינן בפרק מי שמת, והילכתא מתנת ש"מ בכל נכסיו, (ו)אף על פי שקנו מידו, עמד חוזר. בידוע שלא היה קנין אלא מחמת מיתה, ומתנת ש"מ במקצת בעיא קנין. ואף על גב דמית. ואם עמד אינו חוזר כיון שיש בו קנין. ומצוה מחמת מיתה שראה עצמו מסוכן לא בעיא קנין בין במקצת בין בכולה. והוא [הדין ד]אם עמד חוזר, ואף על גב  דקנו מיניה. והא דאמר שמואל הכותב כל נכסיו לאחרים אף על פי שקנו מידו חוזר, היכא דעמד, דמשמע הא לא עמד קני, הא אוקימנא לה במיפה את כחו דכתיב וקנינא מיניה מוסיף על מתנה זו, ואי לא לא קני כדאמרינן דחיישינן שמא לא גמר להקנותו אלא בשטר ואין שטר לאחר מיתה. ומינה דאם גמר אפילו מיפה את כחו אינו כלום: 
ואמרינן התם, כתב לזה וחזר וכתב לזה, האחרון קנה, דדייתיקי מבטלת דייתיקי. שעד שימות יכול לחזור בין בכל בין במקצת בין לעצמו בין לאחר. ושמואל ס"ל דאפילו כתב וזיכה לזה וכתב וזיכה לזה, השני קנה. והלכתא כשמואל ששכיב מרע שזיכה, עדיין מתנת שכיב מרע היא. ופירוש זיכה פירש רבינו שמואל, שמסר לו שטר המתנה. והגאונים פירשו כד א"ל לך חזק וקני בנכסאי: ואמרינן התם, דש"מ שכתב וזיכה וקנו מידו, דאין לאחר קנין וזיכוי כלום, ולא מצי למהדר ביה, בין לעצמו בין לאחרים בין שנתן הכל בין שנתן במקצת. וכ"כ הר"ם ז"ל פ"ט וכן [כתב] רבו ז"ל. וכתב רבו ר"י בן מיגש ז"ל, אבל מצוה מחמת מיתה חוזר לעולם אפילו לאחר קנין וזיכוי: 
והא דאמרינן מתנת ש"מ במקצת בעיא קנין, כתב רבינו הרשב"א ז"ל או שאר קנינים של בריא, שאילו יש בהן מטלטלין אינן נקנין בשטר אלא (ל)או בחליפין או במשיכה או בהגבהה ע"כ: ונראה דלא תיקשי לך ההיא דמלוגא דשטרי דאימיה דרב עמרם דאמרינן והא לא משך, ואהדר דברי ש"מ ככתובין וכמסורין דמו, והתם מתנה במקצת הוה, דיש לומר דשאני גבי שטרי דקנייתם כתיבה ומסירה, ומשום הכי אהדר ליה דברי ש"מ ככתובין וכמסורין, אבל לשאר קניות לא אמרו: וכתב הרמב"ם ז"ל בפ"ח דמתנה גבי מתנת ש"מ במקצת דבעיא קנין, בד"א כשנתן סתם, שהרי אנו אומדין דעתו ואומרים הואיל ושייר לא נתכוין אלא להקנות לו מחיים במתנת בריא, אבל אם נתן לו המקצת בפירוש במתנת ש"מ, שאינו קונה אלא לאחר מיתה, אינו צריך קנין. ואם עמד חוזר, ואם לא עמד קנה זה המקצת. ואם היה בה קנין לא קנה אלא במיפה כחו כמו שאמרנו ע"כ: וצריך עיון כי נמצא טעות בספר: 
גרסינן בפרק מי שמת, ההוא דאמר לדביתהו נכסי לבני דיהוו ליכי מינאי, אתא בריה קשישא א"ל וההוא גברא מאי תיהוי עליה א"ל זיל קני כחד מינייהו. ואמרינן הנהו ודאי לא קנו דהא ליתנהו, האי קנה או לא קנה. ומסקנא דרב נחמן אמר קני מחצה והלכתא כרב נחמן בדיני: ושם, ההוא דא"ל לדביתהו נכסי לך ולבניך, אמר רב יוסף קנתה איתתא פלגא ובניה פלגא, והילכתא כרב יוסף. וכתב הר"ם ז"ל פרק י"א על סמך זה, שכיב מרע שאמר נכסי לפלוני ולפלוני ולבני פלוני, נוטל הבן מחצה ושנים הראשונים מחצה. והרמב"ן ז"ל כתב שאינו נוטל הבן אלא כאחד מן הנפרטים. שאם לא תאמר כן, פעמים הכלל שוה יותר מן הפרט. כגון שאמר נכסי לראובן ושמעון ולוי ולבני יהודה, ואין ליהודה אלא שני בנים. ואם תאמר שהכלל מחצה והפרטים מחצה, נמצאו שני בני יהודה נוטלין כראובן ושמעון ולוי. ונמצאו, אלו שפרטן מפסידין, ואלו שמיעט בהן וכללן מרויחין. אלא דיו לכלל שיטול כנגד אחד מן הפרטים: 
ושם, ההוא דשדר פיסקי דשיראי לביתיה א"ר אמי הראויין לבנים לבנים, והראויין לבנות לבנות. ולא אמרן אלא דלית ליה כלתא, אבל אי אית ליה כלתא, לכלתיה שדר. ואי בנתיה לא נסיבן לא שביק בנתיה ומשדר לכלתיה: ירושלמי בפרק שני דייני גזילות, מי ששלח ממדינת הים ואמר ינתנו אלו לבני, בנותיו בכלל. ואם אמר בשעת מיתה אלו לבני, אין הבנות בכלל: ההוא דא"ל נכסי לבני הוה ליה ברא וברתא, מי קרו אינשי לברא בני או לא. אמר אביי ת"ש ובני דן חושים. רבא אמר ובני פלוא אליאב. רב יוסף אמר ובני איתן עזריה. וא"ת א"כ למה לי' למימר, לישתוק וההוא ברא ירית ליה. ויש לומר דילמא כתב דייתיקי מעיקרא לאחר, והשתא הדר ביה, ולבטולי לקמייתא הוא דאמר. ואפילו בבריא שכתב כן אפשר שכתב נכסיו לאחר [בתנאי] אם לא יחזור בו: ההוא דאמר נכסי לבני, הוו ליה [בר] ברא וברתא, מי קרו אינשי לבר ברא בני. ותניא כמר בר רב אשי דאמר לא קרו לבני ברא בני. והילכך בכל אלו אין נותנין אלא לבן בלבד. וגרסינן בסוף כתובות, ההוא דא"ל דקלא לברת, שכיב ושבק תרי דקלי, מי קרו אינשי לתרי דיקלי דקלא. ואסיקנא דקרו, ויהבינן להו לבת. גרסינן בפרק הכותב, ההוא דאמר להו נכסי לטוביה, שכיב אתא טוביה, א"ר יוחנן הרי בא טוביה, אמר לטוביה ואתה רב טוביה. לטוביה אמר לרב טוביה לא אמר. ואי אפשר דגייס ביה, כלומר שהוא רגיל בו ואינו קפיד לקרותו טוביה אף על פי שהוא גדול בחכמה, אינו מפסיד ויתנו לרב טוביה. אתו שני טוביים, שכן ות"ח ת"ח קודם. קרוב ות"ח ת"ח קודם. שכן וקרוב, ת"ש טוב שכן קרוב מאח רחוק. שניהם שכנים שניהם קרובים שניהם תלמידי חכמים, שודא דדייני. פירוש למי שירצה הדיין יתננו. ולא כפירוש רש"י ז"ל שיראו הדיינים למי שהיה קרוב יותר לדעת המת שהיה מקרבו. ואינו, דהיינו כעין שכן וקרוב. ור"ם ז"ל כ"כ, יעשו הדיינים כמו שירצו, כל מה שדעתם נוטה שעל זה אמר נותנים לו. בפרק י"א דמתנה כתבו: והנהו ארבעה דתנן בגיטין, דאינון היוצא בקולר והמפרש בים והיוצא בשיירא והמסוכן, כולהו בצואה דידהו כשכיב מרע, דמצוה מחמת מיתה נינהו כדאיתא בפרק התקבל גט זה לאשתי: 

ג) גרסינן בפרק התקבל בגיטין, גניבא יוצא בקולר הוה, כי נפיק אמר להו הבו ארבע מאה זוזי לרבינא מחמרא דנהר פקוד. קשיא ליה לרבי אבא חמרא לא קאמר [דמי חמרא לא קאמר], מחמרא קאמר. ואידך מחמרא ליפות את כחו. וכן שלחו מתם דחמרא ליפות את כחו: ירושלמי, לא סוף דבר קולר של סכנה אלא אפילו קולר של ממון, שכל קולר בחזקת סכנה. ודעת ה"ר יונה ז"ל דמסוכן ויוצא בקולר הוא דהוו כמצוה מחמת מיתה, שהן קרובים למיתה אומדן דעתא הוא דאין בדעתן לינצל, ולפיכך אפילו ניצולו חוזרין במתנתן ואפילו קנו מידם, ואפילו מתנתם במקצת אינה צריכה קנין כמצוה מחמת מיתה. אבל מפרש ויוצא בשיירה, שהולכין עם סחורתם, אין דעתן למות, ואנן סהדי דדעתן לחזור, ולפיכך דוקא לענין גט בלבד הוא שאמרו דכל שאמרו כתבו גט אף על פי שלא אמרו  תנו דעתן הוא לגרש כדי שלא לעגן נשותיהן, מתוך שהן בהולין לא יכלו לגמור את הדבר. אבל במתניתין אם קנו וחזרו בהם אינן חוזרין, ואפילו במתנת מקצת צריכין קנין אף על פי  שלא הצריכו כן למצוה מחמת מיתה. וכתב רבינו הרשב"א ז"ל, ונראין דברי רבינו הרב עיקר ע"כ: ירושלמי, איזהו מסוכן כל שקפץ עליו החולי שלשה ימים ע"כ: 
וכתב רש"י ז"ל כדי ליפות את כחו, כדי שיהא כל היין לאחריות, שאם אמר תנו לו יין אם החמיץ מן היין מאה חביות היו אומרים לו "שלך הוא שהחמיץ". ואם אמר דמי חמרא ומכרו ממנו קצת ונאבדו המעות אומרים לו היורשים "אבדו מעותיך", לפי[כך אמר] מחמרא, דמשמע לדמיו, שהכל אחריות לו: והקשו בתוספות, דאם החמיץ קצת או נאבדו קצת המעות למה הוא מפסיד הכל, די לו לכל היותר שיפסיד מהם (לכל) [לפי] החשבון דלכל היותר עשאן שותפין. ופירש רבינו תם ז"ל, שאם אמר חמרא שוה ארבע מאה זוזי או ארבע מאה זוזי מדמי חמרא, עשאן שותפין, ואם החמיץ או אבדו מקצת המעות אבדו לפי חשבון. אבל עכשיו שאמר מחמרא יפה כחו, ואפילו לפי חשבון לא יפסיד כל זמן שנשאר שם יין שוה ארבע מאה זוזי, שהרי שוה ארבע מאות נתן לו מן היין בין ירויחו בין יפסידו. 
והרמב"ן ז"ל כתב שאם אמר לו יין שוה ארבע מאה ודאי מראה לו חמוץ, שהרי באומר לו מאה חביות יין מן האוצר (ד)מראה לו חמוץ כדאיתא במנחות בית בבתי אני מוכר לך מראהו הנפול, שור בשוורי ומת מראהו המת. והילכך אילו אמר לו חמרא שוה ארבע מאה זוזי, היה לו ליקח יין ויטרח וימכור לעצמו, והיה לו ליקח (כשעת) [כשער] המתנה, ואם החמיץ מראהו חמוץ. ואם אמר לו ארבע מאות מדמי חמרא, היו הם טורחים ומוכרים לו, אבל לא היה נוטל אלא כשער נתינה, ואם הוזל פוחתין לו. לפיכך אמר מחמרא, שימכרו ממנו ויתנו לו הדמים עד ארבע מאה שלימים. ומיהו אם הוקר אינו נוטל אלא ארבע מאה כדאיתא בכתובות בפרק נערה. 
ורבינו הרשב"א ז"ל סובר כדברי התוספות דלא אמרו מראהו נפול ומת (אבל) [אלא] בדבר מסויים [כגון] עבד ושור ובית וחבית בחביותי נמי, אבל חמרא שוה ארבע מאה לאו מסויים הוא, דהכל מעורב. והראב"ד ז"ל, כתב לייפות כחו דאם הוקר רווחא לר' אבינאי ור"ח ז"ל כתב, ליפות כחו, יפוי כח דלא לידחייה. ומיהו משאר נכסי לא גבי, כדאמרינן פרק הנודר מעללתא דוקא ולא משכר בתים וספינות. והכי [נמי] מחמרא דוקא. ויפוי כח, דלא דחו ליה מחמרא (לחמוץ) [לחומץ] ומדמי חמרא דלא לדחייה למעות אבודין. ומכל הני סברי איכא למילף בהו מכל חד וחד: 
וגרסינן בפרק נערה שנתפתתה בסופו, ההוא דאמר להו נדוניא לברת זל נדוניא, אמר רב זביד פורנא ליתמי, כלומר הריוח דביני ביני ליתומים. ושם ההוא דאמר להו ארבע מאה זוזי דמי חמרא לברת. ואוקיר חמרא, אמר רב יוסף רווחא ליתמי ע"כ. ודוקא דאמר "דמי חמרא" אבל "מחמרא" כבר כתבנו דעתיה דהראב"ד ז"ל והרמב"ן ז"ל: 
גרסינן במסכת ביצה פרק י"ט שחל להיות ע"ש, ההוא גברא דאמר להו תנו ארבע מאה זוזי לפלניא ולינסיב ברתי, אמר רב ארבע מאה יהבי ליה, איהו אי בעי לא נסיב. אלא אי אמר לינסוב ברתי והבו ליה, אי נסיב אין אי לא בעי נסיב לא. ופירש רי"ף ז"ל מ"ט לישנא קמא לישנא דמתנה הוא בין בזוזי בין בבתרא, הילכך אי בעי תרוייהו שקיל אי בעי חד מינייהו [שקיל] אבל לישנא בתרא ברתיה תנאה וזוזי מתנה, אי מקיים ליה לתנאיה שקיל ואי לא לא. ואין הדבר כמו שפירש הרב רבינו זרחיה הלוי ז"ל שהטעם דשקיל ארבע מאה זוזי משום דהוי מעשה קודם התנאי. דאם כן אם אמר הבו ליה ארבע מאה זוזי על מנת דלנסיב ברתי הכי נמי דלשקול המעות ולא יקיים התנאי, אם כן יצא המשפט מעוקל, שהוא אומר שנתן לו אם יקח בתו דוקא: 
ירושלמי, פרק האומר בקידושין, האומר לאשה הרי את מקודשת לי על מנת שירדו גשמים, ירדו גשמים מקודשת, ואם לאו אינה מקודשת. רבי מאיר אומר בין כך ובין כך מקודשת, עד שיכפול תנאו. הכל מודים שאם לאחר שירדו גשמים שאם ירדו גשמים מקודשת [ואם לאו אינה מקודשת]. ור' חגאי בעי קומי ר' יוסי ואם לאו כלאחר הוא. כלומר גבי תנאי בני גד ובני ראובן. ופריק שניא היא שהארץ היתה מוחזקת לפניהם והן מוחזקין בה והוא רוצה להוציאה מידם, ומשום הכי בעי תנאי כפול. ושמעינן מינה דכל שלא הוחזקה מתנה בידו התנאי קיים, ואף על פי שאינו כפול. וכן הדין ל[כל שארי דיני התנאים. כ"כ  הרשב"א] ז"ל התם בביצה: תנן התם פרק מי שמת, ש"מ שכתב נכסיו לאחרים, שייר קרקע כל שהו מתנתו קיימת. ואמרינן מ"ט דאזלינן בתר אומדנא, דאי הוה ידע דחיי לא כתיב לכולהו נכסיה, אבל אי שייר קרקע כל שהו אמרינן למסמך עלייהו שייריה, הילכך מתנתו קיימת. וכבר פירשנוה למעלה משפטי משנה זו או בקנין או במיפה את כחו: 

ד) ותניא, הרי שהלך בנו למדינת הים ושמע שמת בנו, וכתב כל נכסיו לאחרים, ואח"כ בא בנו, מתנתו מתנה, ר' שמעון בן מנסיא אומר אין מתנתו מתנה, שאילו היה יודע שבנו קיים לא היה כותבן. ואמר רב נחמן הלכה כר' שמעון בן מנסיא. ומיהו אם שייר מנכסיו כל שהו בין קרקע בין מטלטלי מתנתו קיימת. כן כתבו הר"ם ז"ל פ"ו דמתנה. וסמוך לזה, הכותב כל נכסיו מתנה לאחד מבניו, בין שהיה בריא בין שהיה ש"כ אפילו היה בן קטן המוטל בעריסה לא עשהו אלא אפטרופוס. והרי הוא בכל הנכסים כאחד מאחיו. אומדן דעתא הוא שלא נתכוין אלא להיות אחיו נשמעין לו. ואם שייר קרקע כל שהו בין קרקע בין מטלטלין זכה הבן במתנה. ואיתיה פרק יש נוחלין. אמר רב יהודה הכותב כל נכסיו לאשתו לא עשאה אלא אפטרופא אבל בנו קטן מאי, אמר רב הילאי משמיה דשמואל אפילו קטן המוטל בעריסה. וכתב רי"ף ז"ל, מפרשי רבנן, דוקא הכותב אבל אמר יירשני פלוני בני שפיר דמי וירית ליה, דקיימא לן כר' יוחנן בן ברוקה דתנן האומר איש פלוני יירשני במקום שיש בת, בתי תירשני במקום שיש בן, לא אמר כלום, שהתנה על מה שכתוב בתורה. ורבי יוחנן בן ברוקה אמר [אם אמר] על מי שראוי ליורשו דבריו קיימין. ותניא א"ר (שמעון) [ישמעאל] לא נחלקו אבא ורבנן על אחר במקום בת ובת במקום בן שלא אמר כלום, על מה נחלקו, על בן בין הבנים שאבא אומר יירש וחכמים אומרים לא יירש. אמר רב יהודה הלכה כר' יוחנן ב"ב. והילכך בן בין הבנים בכתיבה, לא עשאו אלא אפטרופס, ובאמירה קנה. ושאר יורשין בכתיבה קנו. וכתב רי"ף ז"ל דהוי הלכתא בלא טעמא. ואית דיהבי טעמא קצת, דבכותב דאית ליה קלא מוכחא מילתא דלכבוד בעלמא דליפוק עליה קלא ולישתמען מיליה. וכ"כ הר"ם ז"ל החילוק בין אמירה לכתיבה פ"ו דמתנה. ור"י בן מיגש חלק דמתניתין כשבירר דבריו, ודרב יהודה שאמר לא עשאו אלא אפטרופא כשלא בירר: וכתב הראב"ד ז"ל, דבין כותב נכסיו לבנו בין לאשתו, אם קנו מידו מתנה גמורה היא, שאין קנין לאפטרופסות. (ור"ם) [ורבינו יונה] ז"ל כתב דאפילו קנו מידו (ו) עשאם אפוטרופא. והרב רבינו זרחיה הלוי ז"ל כתב דלא אמרינן עשאה אפטרופא לאשתו וכן לבנו אלא כשיש בנים קטנים הצריכים לאפטרופא. ומה שאמרו, אפילו בנו המוטל בעריסה, בקטן בין הקטנים. ורי"ף ז"ל בתשובה [כתב] שאם היה דרך צואה, שהיה מצוה שיתנו לאשתו כל נכסיו, החזיקה. ולא נראה לבעל העיטור: 
ואמרינן פשיטא בנו ואחר, כלומר כתב נכסיו לבנו ולאחר. ואמרינן פשיטא לאחר במתנה ולבנו אפטרופוס. ונמצא האחר קנה חצי הנכסים והבן אפטרופוס על החצי. אשתו (ואמר לאחר) [ואחר], לאחר במתנה ואשתו אפטרופא. אשתו ובנו, בנו משום אפטרופוס ואשתו משום מתנה. אשתו ארוסה ואשתו גרושה, דברי הכל קנו [שתיהן]. ואיבעיא להו אשה אצל האחין ואשה אצל בני הבעל מהו. ופסק רבינא בכולהו לא קנו אלא אשתו ארוסה ואשתו גרושה. והילכתא כרבינא. הילכך הכותב כל נכסיו לאשתו ארוסה או לאשתו גרושה מתנתו קיימת. ואיבעיא להו בבריא הכותב נכסיו לבן בין הבנים או לאשתו, וכתב רי"ף ז"ל דלא איפשיט ולקולא עבדינן ולא עשאה אלא אפטרופא. וכ"כ ר"ם ז"ל כמו שכתבתי למעלה, שכתב זה לשונו, בין בריא בין ש"מ: 
ואמרינן התם, דהאשה שקנתה כל נכסי בעלה במתנה אבדה כתובתה ותקרע. לפיכך אם יצא עליה שטר חוב והלכו כל הנכסים בחובו שקדם המתנה, תשאר היא בלא כלום, ולא תקח בכתובתה שקדמה החוב, שאומדן דעתא [הוא] שבהנאה שבאה לה בשמועה שכתב לה כל נכסיו אבדה זכות כל מה שיש לה בנכסים עכ"ל רמב"ם ז"ל פ"ד דמתנה. והוא לשון הגמרא מאי טעמא אומדן דעתא הוא דניחא לה דליפוק לה קלא דבעלה כתבינהו לה לכולהו נכסיה אפילו חד יומא: 
תנן התם במסכת פאה פ"ג, הכותב נכסיו לבניו וכתב לאשתו קרקע כל שהו אבדה כתובתה. ואמרינן טעמא, הואיל ועשאה שותף בין הבנים אבדה כתובתה. ודוקא בשותקת. ובעי רבא בבריא היאך. וסלקא בתיקו. הילכך בין ש"מ בין בריא הכותב לבנו, בין זכרים בין נקבות, וכתב לאשתו עמהם קרקע כל שהו, כתובה [שלה] קיימת. וכתב הר"ם ז"ל פ"ו, ותקנת גאונים היא שאפילו שייר מטלטלין כל שהן כתובה קיימת, שהרי היא אומרת ממה ששייר אני גובה, ומתוך שתרד למה ששייר תרד לשאר נכסים ותטרוף. והתם בפרק יש נוחלין ההוא דאמר להו תילתא לברת ותילתא לברת ותילתא לאיתתא, שכיבא [חדא] מבנתיה. פירוש בחייה. ואם יקנה דתגבה כתובתה מחלק זאת שמתה, שלא אבדה זכותה לטרוף מהן. דאילו הדר קני הבעל נכסי מי לא שקלא, השתא נמי [שקלא]: 
ההוא דהוה קא שכיב, אמרו ליה נכסיה למאן, דילמא לפלניא, אמר להו ואלא למאן אמר רב הונא אם ראוי ליורשו נוטלן משום ירושה ואם לאו נוטלן משום מתנה. סבר רב אדא למימר אם ראוי ליורשו אלמנתו ניזונית מנכסיו [ואם לאו אין אלמנתו ניזונית מנכסיו א"ל רבא מיגרע גרעא השתא בירושה דאורייתא אמרת אלמנתו ניזונית מנכסיו] במתנה דרבנן לא כל שכן. פי' דמתנת ש"מ היא מדרבנן כדגרסינן פרק מי שמת אמר רבא אמר רב נחמן ש"מ מדרבנן בעלמא הוא שמא תטרף דעתו עליו. וטעמא דמילתא [דאי] אפשר [להיות] מדאורייתא דכיון דלא מקנה מהיום ואינו קונה אלא לאחר גמר מיתה (ו)כבר קדמה לה ירושה דאורייתא. אלא דרבנן אמרי שתקנה כדי שלא תטרף דעתו עליו אם היינו מצריכין אותו לקנין ולמעכשיו אם ימות. הילכך כיון שהיא ניזונית מן היורשים שירושתן דבר תורה, כל שכן שניזונית ממתנת שכיב מרע. ואף על גב דתנן אין מוציאין למזון האשה והבנות מנכסים משועבדין, התם במשועבדין, דמחיים היא. זהו דרך רי"ף ז"ל, והוא הנכון. וכן כתב הראב"ד ז"ל ולהוציא ממקצת רבואתא דסברי דאין אלמנתו גובה לא מירושה ולא ממתנת שכיב מרע: וכתב ר"י בן מיגש ז"ל דלפי מה שכתב רי"ף ז"ל דמתנת ש"מ כירושה שויוה רבנן, הוא הדין למלוה על פה, דכיון שגובה מן היורשים קל וחומר שגובה ממתנת ש"מ. וכן כתב רבינו הרשב"א ז"ל דדינו יפה, דמאי שנא ממזון האשה: 
תניא האומר תנו שקל לבני בשבת וראויין לתת להם סלע נותנין להם סלע ואם אמר אל תתנו להם אלא שקל אין נותנין להם אלא שקל. וגרסינן בפרק מציאת האשה, אמר רב חסדא אמר מר עוקבא, הלכתא בין שאמר תנו בין שאמר אל תתנו נותנין להן כל [צרכם]. והא דקיימא לן מצוה לקיים דברי המת, הני מילי במילי אחרניתא, אבל הא מינח ניחא ליה, והאי דאמר הכי, לזרוזינהו הוא דעבד: 

צרור הכסף הארוך הדרך החמישי שער ג 
================================= 
א) תנן בפרק יש נוחלין, הכותב נכסיו לאחרים והניח את בניו, מה שעשה עשוי, אבל אין רוח חכמים נוחה הימנו. והלכתא כותיה דת"ק. ולית הלכתא כרשב"ג דאמר אם לא היו בניו נוהגין כשורה זכור לטוב, אלא אפילו מברא בישא לברא טבא לא תיהוי ממעבירי אחסנתא, וכל שכן מברא לברתא, דלא ידעת הי מינייהו זרעא מעליא נפקי מיניה: ירושלמי. אמר ר' אבא בר ממל הכותב נכסיו לאחרים והניח בניו עליו הכתוב אומר ותהי עונותם על עצמותם: 
ותנן התם פרק יש נוחלין האומר איש פלוני [בני בכורי] לא יטול פי שנים בני לא יירש עם אחיו לא אמר כלום שהתנה על מה שכתוב בתורה. ודוקא כשאמר כן ושתק. אבל אמר פלוני בכור לא יטול (עם אחיו) [פי שנים] אבל אני נותן כל שאר נכסים לפשוטים, או שאמר איש פלוני בני לא יירש עם אחיו אלא אני נותן כל הנכסים לשאר הבנים דבריו קיימים, שהרי (כתבם) [נתנם] במתנה לשאר ולא נשארו שם נכסים בירושה שנאמר בהן שיהא כמתנה על מה שכתוב בתורה. ולגבי הפשוט אפילו [אם] אמר (אם) לא יירש (לא) [אלא] יירשו אחיו הכל, דבריו קיימין: 
וכן אם אמר פלוני יטול כל נכסיו (או יירש כל נכסיו) והוא ראוי ליורשו כגון בן בין הבנים (וה"ה) בלשון יירש כל נכסיו או יירש נכסיו דבריו קיימין ואליבא דרבי יוחנן בן ברוקה ואף על גב דקא מעביר נחלה מאידך. ודוקא בכה"ג, אבל כשאמר לא יירש בני או  לא יטול בני לא, דאפילו ר' יוחנן בן ברוקה, (דאע"ג דקעביר נחלה), לא קאמר דאם אמר בלשון ירושה דבריו קיימים (אבל) אלא היכא דאמר איש פלוני יירשני דממילא מסתלקו שאר אחיו מן הנחלה, אי נמי פלוני יירש כך וכך ופלוני כך וכך, דממילא נסתלקה הירושה. אבל היכא דאמר לא יירש, שלא יטול עם אחיו, אף על גב דממילא משמע דשאר בנים ירתי ליה, כיון דלא אמר בהדיא פלוני ופלוני יירשוני אשתכח דעדיין לא העביר הירושה ממקומה, שהרי לא הקנה אותה כלל לאחד מהם כדי שתסתלק מן האחר. וכיון שלא העבירה ממקומה, ממילא נפלה הירושה לההוא בן בכלל הבנים. ומשום הכי לא איכפת לן במאי דקאמר האב איש פלוני בני לא יירש עם אחיו. דכיון דנפלה ליה ממילא וזכה בה, הו"ל מאי דאמר האב כאילו אמר לא יטול בני ממון שלי, דלא אמר כלום: 
ומכאן מה שנהגו העולם כשיש לאדם בן שאינו נוהג כשורה ורצה שלא יירש (ב)נכסיו, (ו)מוריש לו חמשה דינרים כי בחנם הוא. מכיון שמוריש כל אשר לו לאחיו או שנותן במתנה כל אשר לו לאחיו או לקרוביו, ממילא מסתלק מזה, ותו לא בעי מידי. והיינו דאמרינן בגמרא לא יהא אלא אחר ופירש רבינו שמואל ז"ל לא יהא האי בכור אלא נכרי ואעפ"כ יכול ליתן לו במתנה כל נכסיו: ומה שכתב רבינו האיי ז"ל בתשובותיו, הכותב נכסיו לאחרים לא שהניח בניו לגמרי דא"כ מתנה על מה שכתוב בתורה, כתב עליו הרב בעל העיטור, לא דייק לן. ועוד כתב, ומה שכתב (רב האיי ז"ל) בתופס השטר שיור הוי ד' זוזי, כדי שיהא רוח חכמים נוחה הימנו: 
וכתב הר"ם ז"ל פי"ב דמתנה, ש"מ שאמר בני פלוני יירשני ה"ז יורש אותו לבדו ולא יירשוהו שאר הבנים. וכן אם אמר על בת בין הבנות או אח בין האחים או שאר היורשים דבריו קיימים. אבל הבריא אין דבריו קיימים. וכתב פ"ו דנחלות, לפיכך האומר איש פלוני בני בכורי לא יטול פי שנים, איש פלוני בני לא יירש לא אמר כלום. איש פלוני יירשני במקום שיש לו בת בתי תירשני במקום שיש לו בן, לא אמר כלום. אבל אם היו לו יורשים רבים, בנים או בנות או אחים, ואמר כשהוא שכיב מרע פלוני אחי יירשני מכלל אחי, בתי תירשני מכלל בנות, דבריו קיימין. אבל אם כתב כל נכסיו לבנו לא עשאו אלא אפטרופוס כמו שביארנו ע"כ: 

ב) תנן פרק יש נוחלין, האומר זה בני נאמן. פירוש ליורשו ולפטור את אשתו מן היבום. וזה אחי אינו נאמן, פירוש כשיש כאן שני אחין ובא אחד ממדינת הים ואמר אחד זה אחי אינו נאמן להסיר חלק האחין ולהמעיטו. אבל בחלקו המגיע לו נוטל, דהודאת בעל דין כמאה עדים דמי. ותמצא דין זה בפ"ד דנחלות: תוספתא, ב' שהיו באים ממדינת הים אף על פי שמשאן ומתנם ומאכלם ומשקם כאחד ומת אחד מהם אין חבירו יורשו.  אם היה נוהג בו משום אחוה יורשו. ונ"מ שב"ד נוטלין חלק המת עד שידעו מי הוא הקרוב ליורשו: נפלו לו הנכסים לזה שבא ממדינת הים יירשו אחיו עמו, שהרי הודה זה שהוא אחיו: 
ועוד תנן באותה משנה, מי שמת ונמצאת דייתיקי קשורה על ירכותיו ה"ז אינה כלום. פירוש דייתיקי, מתנת ש"מ. ובלא קנין, הא בקנין קנה, דמשעת קנין שעביד נפשיה ואף  על גב דלא מטא שטרא לידיה. וזה שלא כדעת רי"ף דכתב דאפילו בקנין לא קנה עד דמטי שטרא לידיה. [אלא] כסבריה דאביי דאמר עידיו בחותמיו זכין לו. כן דעת רבינו הרשב"א ז"ל: 
ועוד באותה משנה, זיכה לאחר בין מן היורשין בין מן שאינו מן היורשים דבריו קיימין. פירש הראב"ד ז"ל מדקאמר "לאחר" ולא אמר "לבעליה" ש"מ דהאי (אמ') [אחר] לאו מקבל מתנה הוא. וה"ק אף על פי שאותו הזוכה בשביל מקבל המתנה הוא אחד מן  היורשין, זכה המקבל מתנה במתנתו, שלא [תאמר] תהא כמו שלא יצאת מתחת ידו, שהרי היורש ראוי ליירש בה ומתנה זו אינה אלא לאחר מיתה, קמ"ל כיון שזכה לו מחיים על ידו נעשית ידו כיד המקבל. עוד כתב בשטר זה אינו אלא כתב ידו או אפילו בעדים ובלשון מזכרת החילוק. ואין אומרים בכמו זה אין שטר (אלא) לאחר מיתה. ומיהו אם זיכה אותה ע"י אחר זכה, דלא גרע מכתב על נייר או על החרס שדי מכורה לך שדי נתונה לך. ודוקא בחילוק קרקע, אבל במטלטלין לא, דאין שטר במטלטלין. כן דעת מורי הרשב"א ז"ל: 
ועוד כתב, ואפשר לומר דאפילו במטלטלין, וה"ק כל שהוא תחת ידו ואפי' חגורה לו במתניו דמוכחא מילתא דבגמר דעתו כתב ודעתו שיזכה בנכסיו על פי החילוק שכתב בדייתיקי, אפילו הכי אינה כלום שמא עדיין לא גמר הסכמתו ועוד הוא רוצה לימלך עד שיחלק בפיו או עד שימסרנה ביד אחר. אבל כשהוציאה מתחת ידו ומסרה ביד אחר הרי גלה בדעתו וגמר הסכמתו. ור"י בן מיגש ז"ל כתב בזה, שכך כתב אם זיכה בה ע"י אחר, כגון שאמר זכה בזו הצואה לפלוני, כאילו צוה בפיו שיעשו מה שכתוב בה דמי. לפיכך דבריו קיימין. ורבינו שמואל ז"ל כתב, זיכה לאחד ממקבלי מתנותיו ואף על פי שלא נכתב לשם  אותו האיש אלא כך אמר לו נכסים הכתובים בשטר זה אני מקנה לך בקבלת השטר שתקבל ממני ה"ז קנה, דלא גרע מצואת פיו. וכתב הרמב"ם ז"ל (פ"י) [פ"ט] דמתנה, וכן מי שכתב בשטר חוב על עצמו בשם אחר או בשם בניו או [אחד] מן היורשים [ונתן השטר ביד שליש ואמר לו יהיה זה אצלך] ולא פירש לו כלום, או שאמר לו הנה בידך עד שנא' מה תעשה, ומת ה"ז אינה כלום ע"כ: ולפי שיטתו, אפילו בקנין, אבל לפי שיטת רבינו הרשב"א ז"ל אם יש בו קנין, אם מת ולא אמר שום דבר זכה מקבל המתנה, דמכי נטל קנין שעביד נפשיה: 

ג) וגרסינן התם, דייתיקי, דא תהא למיקם ולהיות. כלומר דרך סימן טוב הוא, שאומר אף על פי שאני עושה זה, בע"ה אקום מחולי זה. אם מת ינתנו נכסיי לפלוני. מתנה, כל שכתוב בה "מהיום ולאחר מיתה". ותרצי דה"ק איזוהי מתנת בריא שהיא כמתנת ש"מ דלא קני אלא לאחר מיתה, כל שכתוב בה מהיום ולאחר מיתה. כלומר שכתוב בה מהיום תהיה מתנה, אם לא אחזור מכאן עד לאחר מיתה. ולאו למימרא שאם כתב בה מהיום ולאחר מיתה שנפרש אותו כן, דהא תנן הכותב נכסיו לבניו לאחר מיתה צריך לכתוב לו מהיום ולאחר מיתה דברי ר' יהודה ופרישנא דה"ק גופא קני מהיום ופירא לאחר מיתה: 
ותנן הכותב נכסיו לבנו לאחר מותו, האב אינו יכול למכור מפני שהן כתובין לבן, והבן אינו יכול למכור מפני שהן ברשות האב. מכר האב מכורין עד שימות. מכר הבן אין ללוקח בהן כלום עד שימות האב. האב תולש ומאכיל לכל מי שירצה. ומה שהניח תלוש הרי הוא של יורשין: וקיימא לן קנין פירות לאו כקנין הגוף דמי: וכתב רב נחשון כי נהיגי במתיבתא כר' יהודה אפילו בממון כתקנת רב בגיטין, דכתבי "מן יומא דינן ולעלם", ולא סמכי אזמנו של שטר מוכיח כר' יוחנן. ויש מחלק בין ממונא לגיטין, דהוא איסורא. ותקנה דרב בגיטין, אבל בממון זמנו של שטר מוכיח. וכתב ר"ם ז"ל פי"ב דמתנה, מתנה שכתוב בה שיקנה פלוני שדה פלונית לאחר מיתה, בין שהיה בשטר קנין בין שלא היה בו קנין, כיון שכתוב בה זמן ובזמן זה חי היה, זמנן מוכיח שמחיים הקנה לו, ואינו זוכה אלא לאחר מיתה וכו'. לפיכך אף על פי שאין כתוב בה מהיום ולאחר מיתה השטר קיים. וזה שכותבין בכל המתנות ובכל הממכרות מעכשיו, אף על פי שיש בשטר הזמן, להרויח הדבר כותבין, אף על פי שאינו צריך ע"כ: 
ואיתמר התם, מכר הבן בחיי האב ומת הבן בחיי האב ר' יוחנן אמר לא קנה לוקח ור"ל אמר קנה לוקח. והלכתא כר"ל. ובריא שכתב ונתן מתנה וכתב בשטר מהיום ובמות, מתנה גמורה היא מחיים, שהרי כתוב בה מחיים. ומה שכתב "ובמות" כמו "מעתה ועד עולם". וכ"כ הר"ם פי"ב דמתנה, וכן היא פרק יש נוחלין וסבריה כשמואל: 
והתם פרק יש נוחלין תניא, נכסי לך ואחריך לפלוני, וירד הראשון ומכר ואכל, שני מוציא מיד הלקוחות דברי רבי רשב"ג אומר אין לשני אלא מה ששייר ראשון. והלכה כרשב"ג. ומודה רשב"ג שאם נתנו הראשון במתנת ש"מ שלא עשה כלום במה שנתן הראשון. מ"ט אמר אביי מתנת ש"מ לא קני אלא לאחר מיתה, וכבר קדמו אחריך: וגרסינן נמי בענין, ההוא דא"ל נכסי לסבתא ובתרה לירתיה הואי לה בתרא דהות נסיבא ושכיבא בהדי סבתא, ואמרינן מסתברא טעמייהו דבני מערבא דאי קדים סבתא וזבינא זבינה זביני. ושמעינן מינה דהלכה כרשב"ג דאמר אין לשני אלא מה ששייר ראשון. וכן פסק רי"ף ז"ל. וכן ר"י בן מיגש ז"ל תלמידו, וכן רבינו שמואל ז"ל והביא ראיה מדאמר אביי איזהו רשע ערום, זה המשיא עצה כרשב"ג בנכסים: ורבינו חננאל ז"ל שפסק כרבי, לא נראין בזה דבריו כמו שכתב רי"ף ז"ל: 
וגרסינן התם, ההיא דהוה לה דיקלא בארעא דרב ביבי בר אביי, כל אימת דהוה אזלא למיגדרא קפיד עלה. פירוש כל זמן שהיתה הולכת ללקוט התמרים היה קפיד עלה והיה אומר קא דיישית לה לארעאי. והיא כדי לעשות לו נחת רוח אקניתה לו כל ימי חייו, לומר כי אחריו (ש)יחזור הקרקע לה. אזל רב ביבי ואקניתה לבנו קטן. נתנו במתנה לבנו קטן. כרשב"ג [דסבר ד]אין לאחרון אלא מה ששייר ראשון. ודחו ליה, דלא אמר רשב"ג אלא כשמקנהו לאחר אבל לעצמו לא ובנו קטן כעצמו דמי. ולפי גרסא זו דוקא בנו קטן, או גדול וסמוך על שלחן אביו. אבל בנו גדול ואינו סמוך על שלחן אביו כאחר דמי. וכדאמרינן פרק השוכר את הפועלים, בנו גדול כאחר דמי. ויש שאינו גורס בנו קטן, אלא אזל אקנייה לבנו. ומאי דקאמר רב פפי שלא עשה ולא כלום, משום שלא אמר רשב"ג אלא כשאומר ואחריך לפלוני, דהיינו לאחר. אבל כשאומר "לי", דהיינו לעצמו, לא קאמר שיכול הראשון להקנותו. וטעמא דמילתא, נכסי לך ואחריך לפלוני הרי סילק עצמו מהן ונתנן לראשון כל ימי חייו ואחריו לשני, וכמו שנתן לשני גוף ופירות כך נתנן לראשון כל ימי חייו, דנכסי לך קאמר ליה. ולפיכך אם מת שני בחיי ראשון יחזרו ליורשי ראשון. וכן אם מכרן או אכלן אין לשני בהן כלום. ולאו דוקא משום דא"ל אחריך דמשמע מה שישאר אחריך, אלא הוא הדין אפילו אמר נכסי לפלוני ואם מת לפלוני, וכן שנויה בתוספתא. וטעמא כדאמרן, דלא נתן לשני אלא לאחר מיתת הראשון, ולא זכה שני כל זמן שהראשון קיים. דהאומר אחריך לאו כאומר מעכשיו דמי. אבל האומר נכסיי לך ואחריך לי, אי נמי נכסיי לך כל ימי חייך, אם מת יחזרו ליורשי נותן. שהרי זכותו של נותן עדיין קיים. ולא גרע מהאומר ואחריך מעכשיו (ו)לפלוני. אלא דעדיף מיניה, דהתם אמר אחריך, דאפשר (ו)מה שישאר אחריך שישאר מעכשיו לפלוני. והכא לא אמר אלא נכסי לך כל ימי חייך. ואפילו אמר ואחריך לי, אין הכונה לומר מה שישאר אחריך. אלא לומר שתיפסק המתנה לכשימות לפי שלא נתנה לו אלא לימי חייו. כ"כ רבינו הרשב"א ז"ל: 
וגרסינן פרק מי שהיה נשוי, האומר לאשה נכסי לך ואחריך לפלוני ועמדה ונישאת בעל לוקח הוי ואין לאחריך במקום בעל כלום, כרשב"ג דאמר אין לשני אלא מה ששייר הראשון. ואמר אביי, נכסי לך ואחריך לפלוני ומכרה ומתה, הבעל מוציא מיד הלקוחות ואחריך מיד הבעל, ולוקח מיד אחריך ומוקמי' בידא דלוקח. ולא תקשי לך מה שאמר אביי למעלה, בעל לוקח הוי ואין לאחריך במקום בעל כלום, והכא קאמר ואחריך מוציא מיד בעל, [התם] כשהיא פנויה והכא כשאמר לה כשהיא נשואה. ומשום הכי אחריך מוציא מיד בעל דהכי קאמר ליה "אחריך ליקני ובעל לא ליקני". ובפי"ב דמתנה כתב הר"ם ז"ל, הדברים הנכללים כמו שכתבתי: 
וגרסינן התם, שלח רב אחא בר עוא, לדברי רבי יוחנן בן ברוקה דאמר אם אמר על מי שראוי ליורשו דבריו קיימים, שכיב מרע שאמר נכסי לך ואחריך לפלוני, אם הראשון ראוי ליורשו אין לשני במקום ראשון כלום, שאין [זה] לשון מתנה אלא לשון ירושה וירושה אין לה הפסק. ופירשו דאין הפרש בין שאמר נכסי לראובן בני ואחריו לשמעון בני ובין שאמר ואחריו לפלוני שאינו ראוי ליורשו. דכל שהחזיק בתחלה בנכסיו אם הוא ראוי ליורשו הרי הוא יורש בהן דבר תורה ואף על פי שנתן לו יותר ממה שהיה ראוי לו. לפי שהתורה נתנה רשות לאב להנחיל לכל מי שירצה. וכיון שמחזיק בהן מכח ירושתו, אף על פי שהוא בא להפסיקה, אינו רשאי. והרי הוא כמצוה על הנכסים שאינן שלו. ואף על פי שלא  אמר יירש אלא שאמר נכסי לך, שאין לשון מתנה אלא לשון ירושה ואין לה הפסק. אבל אם אמר בלשון מתנה ממש, כגון שאמר [נתתי] נכסי לפלוני בני ואחריו לפלוני, אם מת ראשון יחזרו לשני, דהא אין [זו] ירושה אלא מתנה. וכן פירש הרז"ה ז"ל. אבל משום הגאונים ז"ל אמרו, דאפילו נתן להם בלשון מתנה אינה אלא לשון ירושה ואין לה הפסק. 
ור"ם בפרק י"ב כתב כך, שכל לשון מתנה ליורש הרי הוא כלשון ירושה וירושה אין לה הפסק, ואף על פי שאמר ואחריך לפלוני: אבל הבריא שנתן מתנת בריא על דרך זה וכתב לזה נכסי לך ואחריך לפלוני, אין לשני אלא מה ששייר ראשון, בין שהיה הראשון ראוי ליורשו בין שלא היה ראוי ליורשו: ש"מ שאמר נכסי לך ואחריך לפלוני, והיה הראשון ראוי ליורשו, ופירש ואמר לאו משום ירושה אני נותן שאין לה הפסק, אלא במתנה והרי הפסקתיה, השני קונה מה ששייר הראשון. לפיכך אם נתן המעות ע"י שליש או שאמר תנו שקל לבני בכל שבת (לא אמר כלום) ולא משום ירושה אני נותן והשאר מן הנכסים אחר מותם יהיה לפלוני, אין נותנין [להם] אלא שקל אף על פי שאין מספיק להן ע"כ: וכבר כתבתיה למעלה (בפרק יש נוחלין). ועוד כתב ז"ל, ש"מ שאמר נכסי לפלוני ואחריו לפלוני, מת ראשון קנה שני, מת שני הרי אלו של יורשי שני, מת שני בחיי ראשון, הרי הנכסים של יורשי הראשון. היה החוב על הראשון או כתובת אשה ובאו ב"ד להפרע מנכסים אלו אף על פי שהראשון קיים אין ב"ד מנכין אותן מן גוף הנכסים אלא מן הפירות שמין  להם. מת הראשון ובא בעל חוב ואשתו לגבות מנכסים אלו אין מנכין להם כלום אפילו עשאן אפותיקי או שיחדן לאשתו בכתובתה אלא הן לשני עכ"ל ר"ם ז"ל: 

ד) והתם פרק יש נוחלין, תנו רבנן שכיב מרע שאמר תנו מאתים זוז לפלוני ושלש מאות לפלוני וארבע מאות לפלוני, אין אומרים כל הקודם בשטר זכה. לפיכך יצא על הנותן שטר חוב גובה מכולן, וכמו שנפרש לקמן. אבל אמר תנו מאתים זוז לפלוני ואחריו שלש מאות לפלוני ואחריו ארבע מאות לפלוני אומרים כל הקודם בשטר זכה. לפיכך יצא עליו שטר חוב גובה מן האחרון, אין לו גובה משלפניו, אין לו גובה משלפניו. והטעם שיש הפרש בין אמר "ואחריו" ללא אמר "ואחריו", דכשאמר "ואחריו" רצה שיזכה הקודם, אבל כל שלא אמר "ואחריו" אין בהן הקדמה ויצא עליו שטר חוב גובה בשוה. אבל אין הדבר תלוי במה שאין המתנות שוות בסכום שזה מקבל מאתים וזה שלש מאות, בזה אין חששא: 
תוספתא, האומר תנו מאתים זוז לפלוני וחמש מאות לפלוני ופלוני יירש שאר הנכסים, יצאה עליו כתובת אשה ובעל חוב, גובה מזה שירש שאר הנכסים. וכתב רבינו הרשב"א ז"ל, כי התוספתא באה להשמיענו שכל הנותן מתנה מנכסיו ויצא עליו שטר חוב או כתובת אשה אין גובין אלא מן היורשין, ואם אין להן גובין ממקבלי המתנה. והטעם דיורשין הרי הן כרעא דמורישן ובמקומו הם עומדים, ונכסי ירושתן כבני חורין ודמקבל מתנה כמשועבדין, ואין גובין מן המשועבדין במקום שיש בני חורין. דמתנת שכיב מרע כמשועבדין היא כדמוכח בר"פ הניזקין. והגע עצמך, היש לומר מדאלמנה ניזונית ממקבלי מתנות במקום שנפלו נכסי ירושה לפני היורשים, הא ודאי לא. ומיהו מי שאמר יש לי מאתים זוז ביד פלוני וביד פלוני שלש מאות, והיה הולך ומונה את שלו, ומתוך כך אמר "תנו מאתים זוז לפלוני", אין נותנים לו כל המאתים זוז מיד אלא לפי חשבון מה שיקבצו מהן, שהרי גלה בדעתו דממה שיש לו רוצה לתת לפי חשבון. וכתב ז"ל שכן מצא בתוספתא, דתניא התם האומר מאתים דינרים יש לי ביד פלוני ושלש מאות ביד פלוני וחמש מאות ביד פלוני, יצאה עליו כתובת אשה ובעל חוב, גובה אף על פי שלא נתכנסו כולן, אבל אם אמר יטול  פלוני מאתים דינרים, אם יתכנסו כולן יטול ואם לאו אינו נוטל אלא לפי חשבון. אבל אם נאבדו מקצת הנכסים לא נאבדו מהם למקבלי המתנה אא"כ נתן דבר מסויים, כגון שאמר חבית יין מחביותי לפלוני. וכההוא מעשה דגניבא שכתבתי למעלה ע"כ: 
והא דקתני יצא עליו שטר חוב גובה מכולן, שטר חוב לפי ממון הוא גובה, שנוטל מכל אחד לפי מה שנטל. דאזלינן בתר דעתא דנותן. דכיון דיהב לחד מינייהו ארבע מאה ולחד תלת מאה ולחד מאתן הרי איתברר דדעתיה דנותן למשקל בעל ארבע מאה חדא ותילתא במאי דשקיל בעל תלת מאה ותרתי במאי דשקיל בעל מאתן, ושקיל בעל תלת מאה חדא ופלגא במאי דשקיל בעל מאתן. ומשום הכי פלגי לפום ממונא דכל חד וחד, דהדין הוא דעתיה דנותן. והכין נמי דינא כד לא אשתכח כללא דממונא כוליה, דפלגין מאי דמשתכח לפום הדין חושבנא, דאזלינן בתר דעתיה, ולפום תפקדתיה פלגינן לממוניה. אבל בעלי חובות פלגין לפום שעבודא ולא לפום ממונא, כדברירנא בדין זה [בפרק] מי שהיה נשוי שלש נשים. עד כאן ברי"ף ז"ל: 
והתם פרק יש נוחלין, ש"מ שאמר תנו מאתים זוז לפלוני בני בכורי כראוי לו, נוטלן ונוטל בכורתו. ואם אמר "בבכורתו" ידו על העליונה, רצה חלק בכורה נוטל, רצה מאתים זוז נוטל. וש"מ שאמר תנו מאתים זוז לפלונית אשתי כראוי לה, נוטלתן ונוטלת כתובתה ואם אמר בכתובתה ידה על העליונה רצה נוטלתן רצה נוטלת כתובתה. ושכיב מרע שאמר תנו מאתים זוז לפלוני בעל חובי כראוי לו, נוטלן ונוטל חובו. ואם אמר "בחובו" אין לו אלא חובו. ואין אומרים כאן ידו על העליונה, משום דהוי ליה כריבית מאוחרת. ומיהו באומר כראוי לו, אף על פי שאמר לפלוני בעל חובי, אין אומרים דמחמת חובו קאמר ואסור משום ריבית, אלא כראוי לו שעשה עמי נחת רוח קאמר. והכי טעמא בגמרא דהאי דקאמר "כראוי לו" הוי לישנא יתירא, ולטפויי מילתא אתי. וכן הלכתא: 
גרסינן בפרק מי שמת, הרי שהיה חולה ומוטל במטה ואמרו לו נכסיו למי ואמר להן דומה שיש לי בן ועכשיו שאין לי בן נכסי לפלוני. היה חולה ומוטל במטה ואמרו לו נכסיו למי ואמר להן דומה שאשתי מעוברת ועכשיו שאין אשתי מעוברת נכסי לפלוני, ונודע שיש לו בן או שהיתה אשתו מעוברת, אין מתנתו מתנה. ואף על פי שהפילה האשה או מת הבן אין מתנתו מתנה. והר"ם ז"ל כתבו פ"ח דמתנה: 

ה) כבר כתבתי למעלה בתחלת דיני ש"מ, דדברי ש"מ ככתובין וכמסורין דמו אמרו, אבל להוסיף על דבריו או לתקן דבריו לא אמרו. לפיכך ש"מ שאמר תנו שטר חוב שיש לי על פלוני לפלוני, לא קנה אלא הנייר בעלמא לצור על פי צלוחיתו כמו שאמר נמי במוכר שטר חוב לחבירו. עד שיאמר "הוא וכל מה שבתוכו" כמו בבריא לא קנה. ומלוגא דשטרי דאימיה דרב עמרם בפרק מי שמת כשאמרה ליהוי לעמרם ברי, "הן וכל שעבודן" קאמרה: ושטר זה שנתנו ש"מ אין היורש יכול למחול, מפני שהיורש שטר הוא מן התורה, והוא יכול למחול בשטר שירש, אבל מתנת ש"מ אף על פי שאינה מן התורה [ו]עשו  אותה כשל תורה וכאילו קנה ממון שבשטר מן התורה, ולא נשאר ליורש בו קנין. ולפיכך אינו מחול: וכ"כ ר"ם פ"י דמתנה: אמר רבא ש"מ שאמר הלואה שיש לי ביד פלוני תנו אותה לפלוני, דבריו קיימין ואינו צריך למעמד שלשתן. והטעם דדברי ש"מ הרי הן קיימין כקיום הבריא. ומיהו מה שאינו אומר לא נוסיף עליהם: 
ובפרק מי שמת אמר רב נחמן שכיב מרע שכתב כל נכסיו לאחרים רואין אם כמחלק מת קנו כולן, עמד חוזר בכולן, כדמפרש בסמוך. ואם כנמלך מת קנו כולן, עמד אינו חוזר אלא באחרון. דמסתמא דש"מ מידק דייק והדר יהיב: ואמר רב נחמן ש"מ שכתב כל נכסיו לאחרים אף על פי שלא קנו מידו ועמד אינו חוזר, חיישינן שמא יש לו נכסים במדינה אחרת. ואלא מתניתין דקתני לא שייר קרקע כל שהו אין מתנתו קיימת היכי משכחת לה אמר רב חמא כשאומר כל נכסי אלו. (ר"ג) [ה"ג] באומר כל נכסי. דאי אמר "כל נכסי אלו", אדרבה יש לחוש שמא יש לו במקום אחר: ופירש הראב"ד ז"ל דכי אמרינן חיישינן שיש לו נכסים במקום אחר, היינו כשאמר "נכסי" ולא אמר "כל נכסי", דמשמע שיש לו כל נכסים במקום אחר, ונכסי דקאמר היינו הידועין. ומר בר רב אשי אמר במוחזק שאין לו אלא אלו: ואיבעיא להו חזרה במקצת הויא חזרה בכולהו, והלכתא חזרה במקצת הויא חזרה בכולהו, דתניא כולן לראשון ומקצתן לשני, נמצא חזר ממקצתן לגבי ראשון. ותניא שני קנה ראשון לא קנה: 
ואיבעיא להו ש"מ שהקדיש כל נכסיו לעניים מהו. פירוש אם עמד אם חוזר. וסלקא בתיקו. וי"א דהוי תיקו דממונא ולקולא ואם עמד חוזר. וכן [כתב] הר"ם פ"ט. וכ"כ רבינו הרשב"א ז"ל דש"מ חשבינן ליה כמוחזק, והקדש שבא להוציא, עליו להביא ראיה. (מן) [כן] כתב פרק גט פשוט: וי"א דהוי תיקו דאיסורא ולחומרא [ו]אינו חוזר, כדאמרינן בשלהי ג"פ ש"מ שהקדיש כל נכסיו ואמר מנה לפלוני נאמן, אין אדם עושה קנוניא על ההקדש. (אלא) [אלמא] עמד אינו חוזר, דכל שעמד חוזר במתנתו. ואילו הכא טעמא דאינו עושה קנוניא על ההקדש ונאמן, הא לאו הכי אינו נאמן, שאינו יכול לחזור בו. ויש דוחין, דהתם במקדיש מעכשיו קאמר: 
ואמר רב ששת יטול פלוני נכסי או יזכה או יחזיק או יקנה, כולן לשון מתנה הן, ובש"מ קנה. ורבינו הרשב"א ז"ל כתב דאף בבריא קנה, והוא הולך לשיטתו דסבר דכל מה שאינו קונה בבריא אינו קונה בש"מ. במתניתא תנא יחסין וירש, בראוי ליורשו קנה. ור' יוחנן בן ברוקה היא. אבל יהנה בהן, יראה בהן, ישען בהן, לא קנה: 
איבעיא להו ש"מ שמכר כל נכסיו מהו. זמנין אמר רב יהודה אמר רב אם עמד חוזר וזמנין אמר אם עמד אינו חוזר. ולא פליגי, הא דאיתנהו לזוזי בעינייהו, אינו חוזר, דהוי ליה כמשייר. והא דפרעינהו בחוביה, חוזר. כן דרך ר"י ן' מיגש ז"ל. וכל המפרשים יש להם דרך אחרת, דאדרבה איתנהו חוזר, פרעוהו אינו חוזר, דאיתנהו הוי ליה כזבין ולא איצטריכי ליה זוזי בפרק אלמנה ניזונית. וכן פירש רבינו חננאל ז"ל: וכן ר"ם ז"ל פ"ט: 
איבעיא להו שכיב מרע שהודה. פירוש הודה שיש לפלוני אצלו כך וכך. מהו, הודאתו הודאה גמורה כהודאת בריא ואם עמד אינו חוזר. או דילמא הודאתו מתנה היא ואם עמד חוזר. ואסיקנא דהודאתו הודאה ואם עמד אינו חוזר. ובסוף פרק גט פשוט אסיקנא דאין צריך לומר אתם עידי, דאין אדם משטה בשעת מיתה: והודאתו לגר [הויא] הודאה. ושפסק רי"ף דמתנת ש"מ למי שאינו ראוי ליורשו ואפילו לגר בעלמא קני, דקיימא לן דדברי ש"מ ככתובין וכמסורין דמו. וכן דעת רבינו האיי ז"ל דגר שנותן במתנת ש"מ לאחרים מתנתו קיימת. אבל לדעת זו הקשו בה, והסכימו דמתנת ש"מ אינה אלא לאחר מיתה. וכירושה היא לכל אדם, ומן הדין אינה כלום בכל אדם, שאין מתנה לאחר מיתה. אלא דמשום ירושה תקנוהו, והילכך גר שנתן במתנת ש"מ כיון שאינו בר ירושה אף מתנתו אינה מתנה: וש"מ שציוה ליתן לגוי מתנה אין שומעין לו שזה כמי שצוה לעבור עבירה מנכסיו. וכ"כ הר"ם ז"ל פ"ט דמתנה: והיכא שאמר פלוני עבדי עשו אותו בן חורין, כופין את היורשין ומשחררין אותו, שעבד ישנו במקצת מצוות. אמר פלונית שפחתי [עשו] לה קורת רוח, עושין לה [קורת רוח], ואינה עובדת אלא עבודה שהיא רוצה בה מכל העבודות הידועות לעבדים באותו מקום: 

ו) גרסינן פרק מי שמת, ש"מ שאמר מטלטלאי לפלוני, מני תשמישתא איקרו מטלטלין לבד מחיטי ושערי וכיוצא בהן. אמר כל מטלטלאי, אפילו חטי ושערי ואפילו ריחים העליונה, לבד מריחים התחתונה. ואם אמר כל דמטלטל, אפילו ריחים התחתונה. אמר נכסי לפלוני, כל המטלטלין וכל הקרקעות והעבדים והשטרות והמעות והבהמה והעופות והתפלין עם שאר ספרים, הכל בכלל נכסים: ואיבעיא להו, ס"ת אם הוא בכלל נכסי, וסלקא בתיקו, ואם תפש אין מוציאין מידו: 
ובפרק מי שמת אימיה דרמי בר חמא כתבתינהו לנכסה באורתא לרמי בר חמא ובצפרא כתבתינהו לרב עוקבא בר חמא, ומתה. ואסיקנא דהוו דרב עוקבא, דכל שאלו עמד חוזר חוזר במתנתו, בין לעצמו בין אם נתנו לאחר: אימיה דרב עמרם הוה לה מלוגא דשטרי, כי קא שכבא אמרה ליהוו לעמרם ברי, אתו אחוהי לקמיה דרב נחמן אמרו ליה והא לא משך, אמר להו דברי ש"מ ככתובין וכמסורין דמו. וכבר כתבנו למעלה כד אמרה וכל שעבודא דאית ביה: 
גרסינן בגיטין פרק מי שאחזו, א"ר אלעזר משמיה דרבא ש"מ שניתק מחולי לחולי מתנתו מתנה. ואסיקנא בשלא עמד והלך על משענתו, אבל עמד בין חולי לחולי והלך על משענתו אומדין אותו, אם מחמת חולי הראשון מת מתנתו מתנה, ואם לאו אין מתנתו מתנה, ואין צריך אומד: מתנת ש"מ שאין כתוב בה שמתוך חולי זה שצוה בו מת, ואין העדים מצויין לשאול בהן, אף על פי שהרי אנו רואים שהמצווה מת וקברו מוכיח עליו, המתנה בטלה,  שאין מיתתו ראיה, שמא עמד מחולי שנתן בו המתנה ואחר כך חלה חולי אחר ומת, לפיכך הנכסים בחזקת היורשים עד שיביא ראיה שמתוך החולי שנתן לו המתנה מת. וכמו שכתב רי"ף ז"ל בפרק מי שמת, וכן [כתב] ר"ם ז"ל בפ"ה דמתנה. 
וכתב הרמב"ן ז"ל בתשובה, בשטר צואה שאין כתוב בה "ומגו מרעיה אתפטר לבית עלמיה", ובאו העדים ואמרו שלא ראינו אותו שעמד מאותו חולי, דעתי בזה שהמתנה בטלה. [ולא] (ו)ראינו אינה ראיה. ומה שיעור אתה נותן בדבר שיהו דרין עמו בשכונה (לו) במבוי אחד או אפילו במדינה אחת. ואם העיר כאנטוכיא נסמוך עליהם מראשה ועד סופה מפני שלא בא לפניהם. שאם לא כן, בעובדא שהרי מת וקברו מוכיח ישאלו עליו בני מדינה ואם לא ראו אותו תהא קיימת. ומכל מקום יכולים העדים לסמוך על פי נשים ועבדים המשמשין אותו, שאם היו שואלין עליו תדיר ואומרין להם הכביד, ומשעה שצוה מתנתו יש עליו קול ואומרין תמיד הכביד, ה"ז בחזקת מת מאותו חולי וכו': 
גרסינן בפרק גט פשוט, אחד מן האחין ששטר יוצא מתחת ידו, עליו להביא ראיה שאביו נתנו לו. וראיה בשטר ולא בעדים. דקיימא לן אין אותיות נקנות במסירה. ואי מתנת שכיב מרע אפילו בעדים דקיימא לן דברי ש"מ ככתובין וכמסורין דמו. וכן כתב רי"ף ז"ל: וכתב הראב"ד ז"ל בפרק גט פשוט, וצואת ש"מ אף על פי שכתבוה העדים מדעתם כמלוה  על פה דמי ויכול היורש לומר פרעתי. וכן הודאת ש"מ כל זמן שלא נכתבה. לפיכך הוצרכנו לדעת אם העדים רשאין לכתוב שלא במצותו, ופשט רבא שאין צריך לומר להודאתו אתם עידי, שאין אדם משטה בשעת מיתה ואין צריך לומר כתובו דדברי ש"מ ככתובין וכמסורין דמו. ואף על פי שהודאת ש"מ כהודאת בריא לענין חזרה, לגבי כתיבת השטר מיהא כש"מ הוא שאין צריך לומר כתובו. מאי טעמא משום דלא אטרוח רבנן לא להודאת בריא ולא לשום דבר מפני כובד חוליו שמא תטרף דעתו עליו. וכן לענין גט אמרו, שאם אמר כתבו גט לאשתי, אף על פי שלא אמר תנו כותבין ונותנין, דאומדן דעתא הוא. ומשום דטריחא ליה מילתא לא אמר תנו אצרכוה לומר כתבו עכ"ל הרב ז"ל: למדנו מדבריו דצואת ש"מ אף על פי שכתבוה העדים אין לה דין שטר ויכולין היורשים לומר פרענו ונאמנים. ועיקר. עכ"ל רבינו הרשב"א ז"ל: 
גרסינן בפרק גט פשוט, אמר רב הונא ש"מ שהקדיש כל נכסיו ואמר מנה לפלוני בידי נאמן. חזקה אין אדם עושה קנוניא על ההקדש. וכתב רי"ף ז"ל, ודוקא בדאיכא בידיה שטר דמקויים, אבל איכא בידיה שטרא ולא מיקיים אי אמר תנו קיימיה לשטרא [ו]נותנין לא אמר תנו אין נותנין. מ"ט אדם עשוי שלא להשביע את עצמו: וה"ה היכא דליכא שטרא בידיה אי אמר תנו נותנין: רב ושמואל דאמרי תרוייהו ש"מ שאמר מנה לפלוני בידי אמר תנו נותנין לא אמר תנו אין נותנין מ"ט אדם עשוי שלא להשביע את עצמו. ואם תשאל כשהקדיש כל נכסיו, מאי שלא להשביע את עצמו איכא. ופירש הראב"ד ז"ל כשהקדיש נכסים הידועים לי /לו/ קאמר, ולא כל נכסיו. וכתב ר"י בן מיגש ז"ל וזה לשונו, נקיטינן השתא לענין ש"מ ובשעה שהקדיש נכסיו אמר מנה לפלוני בידי שאם אמר תנו ודאי נותנין, בין נקיט ההוא פלוני שטרא בין לא נקיט שטרא ומקויים, הואיל ובשעה שהקדישן קאמר [תנו]. ואם לא אמר תנו נותנין אי נקיט שטרא ומקויים, ואי לא נקיט שטרא א"נ נקיט שטרא ולא מקיים, כיון דלא אמר תנו אין נותנין. ודוקא כשאמר בשעה שהקדישן. אבל אמר לאחר שהקדישן, אף על גב דאמר תנו אין נותנין. ודברי ר"י בן מיגש ז"ל מגלין על דברי רבו רי"ף ז"ל, שהוא מיפרשא מילתיה דרב הונא באומר בשעת הקדשו: 
וגרסינן בפרק גט פשוט, הודאת ש"מ מהו, צריך לומר אתם עידי או לא פירש הראב"ד ז"ל, שהודה בפני בעל דינו ועל ידי תביעה, צריך לומר אתם עידי או לא, צריך לומר כתובו או לא. פירוש הודאת ש"מ כמתנת בריא דמיא ואינו יכול לחזור בו, וצריכה שטר לגבות ממשעבדי, א"נ לגבות מבני חרי שלא יוכל לומר היורש פרעתי כל זמן שהשטר יוצא מתחת ידי המקבל שלא תהא כמלוה על פה. ופשיט רבא שאצ"ל אתם עידי, שאין אדם משטה בשעת מיתה. ואצ"ל כתובו, דדברי ש"מ ככתובין וכמסורין דמו. ולמעלה כתבתיה באות ה: ואמר רבא ש"מ שאמר מנה לפלוני בידי ואמרו יתומים חזר ואמר לנו פרעתי, נאמנים. מדלא פסקא אבוהון למילתא סבר ואדכר הוא: 
תנו מנה לפלוני ואמרו יתומים חזר ואמר לנו אבא כי פרעתיו, אין נאמנין. אי איתא דפרעיה לא הוה אמר תנו. ומיהו היכא דאמר להם אביהם מנה לפלוני בידי, ולא אמרו חזר ואמר דפרעיה, נותנין ואף על גב דלא אמר תנו. ולא תקשי לך הא דאמרי' רב ושמואל  דאמרי תרוייהו אמר תנו נותנין לא אמר תנו אין נותנין. דהתם בלא אמר בתורת הודאה, אבל היכא דאמר בתורת הודאה אף על גב דלא אמר תנו נותנין. והכי גרסינן בפרק דיני  ממונות, הרי שראו אביהן שהטמין מעות בשידה תיבה ומגדל ואמר של פלוני הן או של מעשר שני הן, רואין אם כמוסר דבריו, הרי דבריו קיימין. ואם כמערים לא אמר כלום: וכתב הר"ם ז"ל, אמר מנה לפלוני בידי ואמרו יתומים נתננו אין נאמנין שהרי לא אמר תנו ומנין ידעו שחייבין ליתן. אמר תנו ואמרו יתומים נתננו נאמנין, ונשבעין היסת ע"כ בפ"י. והקשה עליו הראב"ד ז"ל דכל שאמר מנה לפלוני בידי ואמרו יתומים פרענו אמאי אין נאמנין. שאם הודה כמערים שלא להשביע את בניו, הרי שאין חייבין ליתן. וכשאמרו עשינו מצות אבינו נאמנים. וכ"כ רבינו הרשב"א ז"ל וזה לשונו, כל שאמר מנה לפלוני בידי ומת, אם תמצא לומר שחייבים היורשים ליתן, אף הן נאמנין שנתנו. ואם תמצא לומר שאין היורשין חייבין ליתן, אלא כדי שלא להשביע את בניו, מאי אין נאמנין. אלא בין הכי והכי נאמנין: 

צרור הכסף הארוך הדרך החמישי שער ד 
================================= 
א) סדר הנחלה כך הוא. ראובן שמת והניח בנים ובנות, הבנים קודמים לבנות, ואין ירושה לבת עם הבן. ואם מת ראובן ולא הניח בנים והניח בנות, הבנות יורשות. ואם מת ראובן בלי בנים ובנות, אביו יורשו ולא האם. וכל יוצאי ירכו של בן קודמין לכל שאר היורשין. ואם בנו של ראובן הניח בת, היא היורשת, וקודמת לבנות שהניח ראובן. וכן הדין לכל הבאים מכח אותו הבן של ראובן, הן קודמין לכל הבנות ולכל האחרים: והיכא שמת ראובן בלי בנים ובלי בנות, וגם אביו לא היה קיים, חוזרין אחרי אחיו של ראובן, ואם לא נמצאו לו אחין חוזרין אחר האחיות. ואם לא נמצא תחזור לאבי האב. לא היה אבי האב קיים מעיינין על אחי אביו של מת. ולעולם הזכרים קודמים לנקבות וזרעם של זכרים קודמים לנקבות. וכבר הוא מפורש בר"ם בסדר נחלות: וגרסינן בפרק יש נוחלין, והאחין מן האב נוחלין ומנחילין, דקאמר קרא ממשפחתו וירש אותה, משפחת אב קרויה משפחה משפחת אם אינה קרויה משפחה: 
והבא מן העבירה ראוי הוא לירושה, כגון שהיה לו בן ממזר או אח ממזר ה"ז כבנים הכשרים וכאחים הכשרים. חוץ מן הבא מן הנכרית ומן השפחה שאינו בן ולא (ראה) [ראוי] לשום דבר. והכי גרסינן ביבמות פרק כיצד אשת אחיו, דתנן מי שיש לו אח מ"מ זוקק את אשתו לייבום ואחיו הוא לכל דבר חוץ ממי שיש לו מן השפחה ומן הנכרית. ומי שיש לו בן מ"מ פוטר את אשת אחיו מן היבום ובנו הוא לכל דבר. ואמרינן בגמרא ואחיו הוא לכל דבר, למאי הילכתא ליורשו וליטמא לו. וכ"כ הר"ם ז"ל בפ"א דנחלות: [מי שהיתה לו] שפחה והוליד ממנה בן [והיה נוהג] בו מנהג בנים או שאמר בני הוא ומשוחררת היא אמו, אם תלמיד [חכם] הוא או אדם כשר ה"ז יורישנו וכו'. ואין בזה מחלוקת לענין ירושה והוא מעיד ירשנו: 
והבעל יורש את אשתו, והוא קודם לכל בירושתה, ואפילו היא אסורה עליו, כגון אלמנה לכ"ג גרושה וחלוצה לכהן הדיוט, ואפילו היא קטנה ואפילו הבעל (יורש) [חרש]: ובזה נחלקו המפרשים. יש שכתבו שירושת הבעל מדברי סופרים, וכזה כתב הר"ם ז"ל בפ"א דנחלות. ויש סוברים שהיא מדאורייתא, דלא אשכחן דס"ל מדרבנן אלא רב דאמר הכין בריש פרק הכותב. ולא דחינן לרב אשי דהוא בתרא דסבר דהוי דאורייתא וכן תנאים כגון ר"ע ורבי ישמעאל דאמרי אין לך מעביר נחלה משבט לשבט אלא בת שבנה ובעלה יורשין אותה: והאשה אינה יורשת לבעל כלל, דגרסינן בפרק יש נוחלין, ת"ר שארו זו אשתו מלמד שהאיש יורש את אשתו יכול אף היא תירשנו ת"ל וירש אותה, הוא יורש אותה והיא אינה יורשת אותו: 
וכתב ר"ם פי"ב דהלכות אישות, התנה עם האשה אחר שנשאה שלא יירשנה תנאו בטל. ואף על  פי שירושת הבעל מד"ס עשו חיזוק לדבריהם כשל תורה, וכל תנאי שבירושה בטל אף על פי שהוא ממון שנאמר בה, לחוקת משפט לדורות. וכתב עליו הראב"ד ז"ל, ירושת הבעל דבר תורה. ועוד כתב, ומה צורך לחוקת משפט, והיאך אדם יכול להתנות על דבר שלא בא לעולם. ואיך יאמר לאביו או לאחד (מן היורשים) [ממורישיו] דין ודברים אין לי בנכסיך אחר מיתתך, [הלא] אין אדם מקנה מה שאין לו בו זכות: 
ועוד כתב הר"ם ז"ל בפרק כ"ב דהלכות אישות, הבעל קודם לכל אדם בירושת אשתו. ומאימתי יזכה בירושתה? משתצא מרשות האב, ואף על פי שעדיין לא נכנסה לחופה, הואיל ונכנסה ברשות בעלה יירשנה: כיצד האשה שנתארסה ומסרה אביה לבעלה או לשלוחי בעלה, ומתה בדרך קודם שתכנס לחופה, אף על פי שכתובתה עדיין בבית אביה, בעלה יורשה. וכן  אם הלך האב או שלוחי האב עם הבעל ונכנס עמה בעלה בדרך לחצר ונתייחד עמה לשם נשואין ומתה, ה"ז יירשנה בעלה. אבל אם עדיין האב עם הבעל להוליכה לבית בעלה או שהלכו שלוחי האב עם שלוחי הבעל [או עם הבעל], ואפילו נכנס הבעל עמה לחצר ללון, כדרך שלנים עוברי דרכים בפונדק, הואיל והאב [או] שלוחיו עמה, ועדיין לא נתייחד עמה לשם נישואין, אם מתה יירשנה אביה אף על פי שכתובתה בבית בעלה. וכן אם היתה בוגרת או  יתומה או אלמנה, והלכה היא בעצמה מבית אביה לבית בעלה ואין עמה לא בעלה ולא שלוחו ומתה בדרך אין הבעל יורש אותה ע"כ: ובפרק נערה שנתפתתה בכתובות תמצא הענין. וכן דעת רש"י ז"ל דבארוסה שפסק אביה לתת לה פירות וכסות והבעל כתב דא נדוניא דהנעלת לי קבלתי כך וכך ומתה קודם הנשואין, דהלכה כת"ק דרבי נתן דאמר דלא זכה הבעל, שלא כתב לה (האב) אלא ע"מ לכונסה. וכפשטה דההיא ברייתא דפרק נערה שנתפתתה, דהלך האב עם שלוחי הבעל אפילו כתובתה בבית בעלה. אבל נשאה אף על פי שנדוניא בבית אביה זכה  הבעל. ורבינו תם אינו סובר כן, אלא היכא שנשאה וגבאן ואחר כך הפקידן בבית אביה זכה הבעל. אבל כל זמן שלא גבאן ועומדין הנכסים בבית אביה לא זכה הבעל אפילו בנשואה, ואם מתה אין הבעל יורשה. ומיהו רי"ף ורש"י ור"ם ז"ל [ס"ל] כסברא ראשונה, דהואיל ונשאה, אפילו כתובתה בבית אביה הבעל יורשה. וכן דעת רבינו הרשב"א ז"ל: 
ועוד כתב שם ר"ם ז"ל, הנושא את האשה שהיא אסורה לו, הואיל ויש לו בה קדושין, אם מתה תחתיו יירשנה. וכן הנושא את הקטנה אף על פי שאין קדושיה קדושין אם מתה תחתיו יירשנה. והפקח שנשא חרשת, אם מתה לא יירשנה. והחרש שנשא פקחת ומתה יירשנה שהרי היא בת דעת ולדעתה נישאת וזיכתה לו ממונה. וקטנה שנתקדשה לדעת אביה בין בפניו בין שלא בפניו, יכול האב למחות. ואפילו שתק האב, אם מתה אין הבעל יורשה אא"כ רצה האב בנשואיה: הורו הגאונים שהאשה שחלתה ובקשה מבעלה שיגרשנה [ותצא בלא כתובה כדי שלא יירשנה] אין שומעין לה. ואפילו אמרה אני שונאה אותו ואיני רוצה לעמוד עמו אין שומעין לה, ואין דנין לה דין מורדת. ודין יפה הוא זה ע"כ: 
עוד כתב בפ"א דנחלות בעל שנשא קטנה שאינה צריכה מיאון אינו יורשה, שהרי אין כאן שום אישות. וכן שוטה שנשא פקחת או פקח שנשא שוטה אינו יורשה שהרי לא תקנו [חכמים] להן נשואין: בעל שמתה אשתו ואחר כך מת אביה או אחיה או אחד מן המורישין אותה אין הבעל יורש אותן, [אלא יורש אותן] זרעה אם היה לה זרע, או תחזור הירושה למשפחת בית אביה, שאין הבעל יורש נכסים הראויין לבא לאחר מכאן, אלא הנכסים שכבר באו לירושה קודם שתמות: 
ומלוה של אשה, אף על פי שהיא נכסים הראויין לגבי בכור, לגבי בעל מוחזקת היא. דכל  מאי דאית לה לאיתתא ירית. כן דעת ה"ר יהוסף בן מיגש. ורי"ף [כתב דמלוה] כראויה, ופסקי כרב פפא דאמר הלכתא אין הבעל נוטל בראוי כבמוחזק ואין הבכור נוטל פי שנים במלוה בין שגבו קרקע בין שגבו מעות. כן דעת רבינו חננאל בפרק שור שנגח, דאשה שהזיקה ומתה, אליבא דרב פפא נזקיה ליורשיה ולא לבעל בין שגבו קרקע בין שגבו מעות. דראוי הוא, ואין הבעל נוטל בראוי ע"כ. וכן דעת הרשב"א ז"ל דראויה היא: 
ואין הבעל יורש את אשתו בקבר כשאר היורשין של משפחת האב. כיצד, בעל שמת ואחר כך מתה אשתו, אין אומרים הואיל והבעל היה קודם לכל אדם בירושתה כך יורשי הבעל יקדימו לשאר יורשי האשה. אלא יורשי האשה ממשפחת בית אביה הן היורשין אותה אם מתה אחר בעלה: וכן אין הבן יורש את אמו בקבר כדי להנחיל לאחיו מאביו. כיצד מי שמת ואח"כ מתה אמו, אין אומרין הואיל ואילו היה הבן קיים היה קודם, אף יורשיו של (מת) [בן] קודמין ליורשיה של אשה זו, ונמצא אחיו מאביו יורשין את אמו של זה. אלא זרע בנה, אם יש לה, יירשנה. ואם אין לה תחזור למשפחת בית אביה. אבל אם מתה האם תחלה ואחר כך מת הבן, אפילו יהיה קטן בן יומו ולא כלו לו חדשיו, הואיל וחיה אחר אמו שעה אחת ומת, ה"ז נוחל את אמו ומנחיל אותה הנחלה ליורשיו ממשפחת אביו ע"כ: ודין זה בסוף פרק מי שמת: 

ב) וגרסינן בפרק יש נוחלין, האומר זה אחי אינו נאמן. היו שנים ראובן ושמעון אחים ידועים, ואמר ראובן על אחד מן השוק שהוא אחיו, ושמעון אומר שאינו אחיו. מה שראובן אומר אינו נאמן. אלא נוטל שמעון אחי ראובן חצי הנכסים. ובחצי האחר יחלקו ראובן ואחר הנכרי. וגם אם אמר שמעון איני יודע אם הוא אחיו, האח הנכרי אינו נוטל בחלק שמעון אלא בחלק ראובן. ואם מת יטול ראובן מה שנתן לו מחלקו. אבל אם שמעון טען אינו אחיו, אינו נוטל בנכסים שהניח האח (לנכרי) [הנכרי], שהרי לא הודה כלל שהיה אחיו וגם לא אמר איני יודע. ואם נפלו נכסים לאח הנכרי, יטול בהם שמעון חלקו, שהרי ראובן הודה לו שהוא אחיו, והוא מסופק היה בענין. ור"ם ז"ל הביא הדין פ"ד דנחלות. ובגמרא אמרינן, אי אמרי אחונא הוא, אמאי יטול [עמו] בחלקו ותו לא, אי אמרי לאו אחונא הוא [אימא סיפא] נפלו לו נכסים ממקום אחר אמאי יירשו אחיו עמו. ומסקנא דקאמרי אין אנו יודעים: ושם. דחלק שנטל אותו שבשוק והשביח מאיליו ואח"כ מת, אם [הוא] שבח המגיע לכתפים, כגון ענבים שהגיעו להבצר, הרי הוא כנכסים שנפלו לו ממקום אחר ויחלקו היכא שאמר שמעון איני יודע. ואם לא הגיעו הרי הן של ראובן לבדו: 
ובפרק [יש] נוחלין, אמר זה בני וחזר ואמר זה עבדי אינו נאמן, עבדי הוא וחזר ואמר בני הוא נאמן. וחילופו בבית המכס היה עובר בבית המכס ואמר בני [הוא] וחזר ואמר זה עבדי הוא נאמן, עבדי הוא וחזר ואמר בני הוא אינו נאמן. ור"ם ז"ל [כתבו] בפ"ד. ושם. היו מוחזקים בזה שהוא אחיו או בן דודו ואמר אינו אחי אינו בן דודי אינו נאמן, אבל נאמן על מי שהוחזק שהוא בנו ואמר שאינו בנו ולא יירשנו: 
והבכור מאביו יטול פי שנים בנכסי אביו. (ו)כיצד הניח חמשה בנים ואחד מהם בכור, הבכור נוטל שליש הממון, וכל אחד מן הפשוטים נוטל שתות. הניח תשעה בנים הרי הבכור נוטל חמישית וכל אחד מן השמונה הפשוטים נוטל עישור. וכן על חלוקה הזאת חולקים לעולם, [כ"כ] ר"ם בפרק שני דנחלות. והבכור הנולד אחר מיתת אביו אינו נוטל פי שנים. ביום הנחילו כתיב. ואם נולדו אחים מנשים אחרות אינו ממעט להן בחלק בכורה. והיורש נוטל חלק בכורה בשביל אביו: בכור [נוטל פי שנים] בנכסי האב, ואין הבכור נוטל פי שנים בנכסי האם: והבכור אפילו ממזר נוטל פי שנים, שנאמר כי את הבכור בן השנואה [יכיר], וזו שנואה בנשואיה: שלשה נאמנים על הבכור, אביו ואמו וחיה: ואם נשתתק האב בודקין אותו כדרך שבודקין לגיטין, ואם (כמו) [רמז] שזה בכור, נוטל פי שנים: וכן העדים שהעידו על אביו שאמר דברים שמהן נשמע שהיה זה בכור נוטל פי שנים. אבל אם שמעו לאביו שהיה אומר בכור אינו נוטל פי שנים, שמא בכור לאם קאמר, עד שיאמר זה בני בכורי: 
ואין הבכור נוטל פי שנים בנכסים הראויים לבוא לאחר מיתת אביו, אלא בנכסים המוחזקים לאביו שבאו לרשותו: והלכתא כרבי יהודה דאמר נאמן אדם לומר זה בני בכורי, ואפילו היו מוחזקין על הבן [האחר] שהוא בכור בין בקול בין שיודעין שנולד קודם ואמר האב על אחר שהוא בכור, נאמן עליו אביו. לאפוקי מרבינו שמואל דאמר, שאם יש עדים שנולד זה קודם זה שאין האב נאמן לומר על זה שהוא בכור. ואינו, דאנן "נאמן האב" תנן: היה לאביו מלוה ביד הבכור, יטול בה הבכור חצי בכורה. ורי"ף ז"ל הביא המחלוקת בפרק יש נוחלין. ור"ם ז"ל פסק דפלגי. וכן דעת רבינו הרשב"א ז"ל, דאילו כפירוש הראשון שהביא רי"ף ז"ל דאמרי ובמלוה שעמו פלגו, כלומר הואיל וישנה תחת ידו יש לו בה חלק בכורה כמוחזקת היא ע"כ, אם כן הול"ל "ובמלוה שעמו נוטל עמו". על כן [העיקר] הוא הפירוש האחרון ובמלוה שעמו פלגו לה אחוה בהדיה, דשקיל איהו פלגא דחלק בכורה, ואידך פלגא פלגי לה כולהו בשוה. דמספקא ליה אי הוה מוחזקת אי לא וכו', כדאיתא ברי"ף: 
והבכור שמכר חלק בכורה קודם חלוקה מכור, שהרי יש לבכור חלק בכורה קודם חלוקה. ואם חלקו הבכור והפשוט ונטל חלק כפשוט, ויתר בכל הנכסים ואינו בשאר הנכסים אלא כפשוט. בד"א כשלא מיחה, אבל אם מיחה ואמר בפני עדים "מה שאני חולק עם אחי בשוה לא מפני שמחלתי בחלק בכורה" ה"ז מחאה: 
והמיבם אשת אחיו הוא יורש כל נכסי אחיו. והראויין לבא לאחר מכאן הרי הוא בהן ככל אחיו, ואינו נוטל בראוי כבמוחזק: ושומרת יבם שמתה, אפילו עשה בה אחד מן האחין מאמר, היינו קידושין, משפחת בית אביה יורשין נכסי מלוג וחצי נכסי צאן ברזל, ויורשי הבעל חייבין בקבורתה, הואיל וירשו כתובתה. ולא הארכתי באלו הענינים, בבכור ויבם, שאינן מצויין כל כך: 
כתב הר"ם ז"ל בפ"ו דנחלות, ישראל שנשתמד יורש את קרוביו (וכן) הישראלים כשהיה. ואם ראו ב"ד לאבד את ממונו ולקונסו (ו)שלא יירש כדי שלא לחזק ידי הרשעים הרשות בידם. ואם יש לו בנים בישראל תנתן ירושת אביהם המשומד להן. וכן המנהג תמיד במערב ע"כ: 
ובתשובה להרמב"ן ז"ל לענין המשומד בדין הירושה. איתמר בקידושין גוי יורש את אביו דבר תורה שנאמר כי ירושה לעשיו נתתי. ומקשינן ודילמא ישראל משומד שאני. אלמא ישראל משומד דינו כישראל ולא כגוי. וכתב עוד, וכשחזרתי על כל צדדי [משומד] אין לי מקום ללמוד [ממנו] דיני המשומד יותר מן הכותיים, שהרי משומדים גמורים הם, משמצאו להם דמות יונה בהר גריזים. ואעפ"כ למ"ד דגרי אמת הן היו דיניהם כדין ישראל, כמו ששנינו בבא על הכותית שמשלם קנס דקסבר גירי אמת הם ואף על פי שנשתמדו. והרבה האריך בזה וכתב, הילכך הלוקח מהם, וכל הבא מכחן, בין בירושה בין במתנה, דינו כדין הבא מכח ישראל. ואינם בדרכי הגוים והקנאות שלהם כלל. אלא שהן עצמן קונסין אותם, כשור של ישראל שנגח את שורם. ובירושלמי אמרו, כותאי דקסרין מותר להלוותן ברבית, שגם זה אינו גדל. אלא התורה אסרתו משום וחי אחיך עמך. ואף על פי שרש"י אוסר רבית דמשומדין (ו)מכל מקום אין ממונם אלא בדיני ישראל. ובחולין מקשינן, המטמא והמדמע בשוגג פטור במזיד חייב, ומוקי לה בישראל משומד. במזיד פטרי ליה בדיני ישראל ואינו חייב לשלם אלא כישראל גמור ע"כ: 
וכתב ר"ם פ"ז דנחלות אין היורשין נוחלין עד שיביאו ראיה ברורה שמת מורישן. אבל אם שמעו שמת או שבאו גוים משיחין לפי תומן, אף על פי שמשיאין את אשתו על פיהם ונוטלת כתובתה, אין היורשין נוחלין על פיהם. ושם יתבאר כל הדין: 

צרור הכסף הארוך הדרך החמישי שער ה 
================================= 
א) תנן בגיטין בפרק הניזקין, יתומים שסמכו אצל בעה"ב או שמינה להם אביהם אפטרופוס חייבין לעשר פירותיהן. ומכאן היה מוכיח רבינו הרשב"א ז"ל דא"צ קנין למנוי האפטרופא. וכדגרסינן התם, הנהו יתמי דהוו סמיכי גבי ההיא סבתא הויא להו תורתא, שקלה זבנתה ניהליה וכו'. ואין כאן (דין סמיכה) [קנין], והוי דינם כדין מנוי אפטרופוס: ושלשה הם, אפטרופוס שסמכו היתומים אצלו. ואפטרופוס שמנהו אבי יתומים. ואפטרופוס שמנוהו ב"ד. וכ"א יתבאר במקומו: וגרסינן התם, אפטרופין תורמין ומעשרין להאכיל, פירוש אם צריכים היתומים לאכול, אבל להניח לא. והטעם כדי שלא יראה כמזלזל בנכסי יתומים. ומוכרין בהמה עבדים בתים ושדות וכרמים [להאכיל], אבל לא להניח. ועושים להם סוכה לולב וציצית [וכו'] וכל דבר שיש לו קצבה, כגון מגילה. ואין פוסקין עליהן צדקה, ואין פודין עליהן את השבויין, ולא תנחומי אבלים. ואין האפטרופין רשאין לידון ע"מ לחוב, ואין מוכרין ברחוק ולגאול בקרוב, ברע ולגאול ביפה, דילמא משתדפי. ולא ימכרו שדות ויקחו עבדים. ורשב"ג [אמר] אפילו למכור עבדים וליקח שדות לא: 
ולשון ר"ם ז"ל, ואין רשאין לדון ולחוב ע"מ לזכות ליתומים, שמא לא יזכו ונמצא החוב קיים: וכל זה שאמרנו שאינן רשאין כשלא נטלו רשות מב"ד, אבל נטלו רשות מב"ד מוכרין ועושין ברשות ב"ד ואינן נמנעין. והכי תניא בתוספתא פ"ח דב"ב אין מוכרין ברחוק ליקח בקרוב, ברע ליקח ביפה, אין דנין לחוב ולזכות להכניס ולהוציא אלא כשנטלו רשות מב"ד. וגרסינן התם, וצריך לחשב עם היתומים באחרונה דברי רבי רשב"ג אומר אינו צריך. פירוש לומר כך וכך קבלנו מאבינו וכך וכך הוצאנו. וכתב רי"ף והלכתא כרשב"ג דהוא אבוה דרבי ואין הלכה כרבי לגבי אבוה. וכתב בעל העטור ז"ל, דוקא באחרונה אין מחשבין, אבל לכתחלה צריכין ב"ד לחשב עמהן ולכתוב חשבון המטלטלין והקרקעות וכל הנמצא להם. ואף על גב דאמרינן דאין נשבעין, הני מילי בטענת שמא, אבל בטענת בריא לכולהו אפטרופין משביעין. [הילכך] צריך שידעו מה שקבלו ומה שהחזירו: וכתב הראב"ד ז"ל דכותבין שני שטרות, אחד לאפטרופוס ואחד לקרובים אות באות. והוא הנקרא שטר שימוש ב"ד. ואפטרופוס שסמך היתום אצלו, כתב הראב"ד ז"ל שאין משביעין אותו. וק"ו הדברים, השתא באפטרופוס שמנהו אבי יתומים, דאיכא למימר אי לאו דאית ליה הנאה מיניה לא מוקי ליה, ואפילו הכי אמרי לא משבעינן ליה משום דילמא ממנע, כשסמכו מאיליהן, דאתי לאימנועי, וקורא אני [בזה] משלם רעה תחת טובה, לא כל שכן ע"כ: 

ב) גרסינן התם פרק הניזקין, אפטרופוס שמנהו אבי יתומים ישבע, מנהו ב"ד לא ישבע, אבא שאול אומר חלוף הדברים מינוהו ב"ד ישבע מנהו אבי יתומים לא ישבע דילמא אתי לאימנועי. ודוקא על טענת שמא אבל על טענת בריא, כגון דגדלי יתמי וטענו עליה בטענת בריא וכפר איהו, הא ודאי משבעינן ליה. והאפטרופין כיון שהחזיקו בנכסי יתומים אינם יכולים להסתלק. וכי אמרינן אתי לאימנועי, קודם שהחזיקו. וה"ג בתוספתא דב"ב, אפטרופין עד שלא החזיקו בנכסי יתומים יכולים לחזור בהן משהחזיקו אינם יכולים לחזור בהם. אפטרופוס שמנהו אבי יתומים ישבע, מנוהו ב"ד לא ישבע אבא שאול אומר חלוף הדברים. מדפליג בסיפא בין מנהו אבי יתומים למנוהו ב"ד ש"מ דרישא בין באפטרופוס ב"ד בין באפטרופוס דאבי יתומים אינן יכולין לחזור בהן: 
וכתב הרמב"ן ז"ל דאפטרופוס שמנהו אבי היתומים אפילו פשע פטור מן התשלומין מטעמא שאם אתה אומר להם דמשלם אתי לאימנועי. וראיתו (דהא גבי מנהו ב"ד דוקא נשבע, היכא דפשע פטרינן ליה מטעמא דמנע ולא עביד) [מהא ד]אמרינן פרק שור שנגח ד' וה', שור של חרש שוטה וקטן שנגחו, מעמידין להן אפטרופא, ומעידין להם בפני(הם) אפטרופין. פירוש שיהא "והועד בבעליו". ומשוינן ליה מועד, דכי הדר נגח משלם מעלייה. ואמרינן, מעלייה דמאן, ר' יוחנן אמר מעליית יתומים ר' יוסי בר' חנינא אמר מעליית אפטרופין. ואמרינן, ר' יוחנן אמר מעליית יתומים, דאי מעליית אפטרופין ממנעו ולא עבדי. ואף ר' יוסי בר חנינא מודה דאפטרופין חוזרין ונפרעין מן היתומים לכי גדלי. והתם לכאורה בשפשע אפטרופא ולא שמרו קאמר. דכיון דאיתמר סתמא, משמע דלעולם משתלם מנ[כסי] יתומים, בין שפשע בשמירתו בין ששמרוהו שמירה פחותה. ורבינו יצחק הזקן ז"ל דחה הראיה הזאת, ואמר שאין להביא מכאן ראיה, דהתם משום הכי פוטרין אותו מטעם דלא ממנעי, משום שלא מנוהו ב"ד אפטרופוס לתועלת היתומים רק לחוב להם, כדי שישוו לשור מועד, ואין להם תועלת ליתומים. והילכך האפטרופין ממנע ולא עביד, אחר שאינו מהנה ליתומים בשום דבר אלא לתועלת העולם שישמור השור וליכא שום מצוה לגבי יתומים. אבל בעלמא שנותנין כל הנכסים ביד האפטרופוס והוא מהנה להם, לא אתי לאימנועי משום תשלומי פשיעה. ודעת רבינו יצחק ז"ל כרבינו האי גאון ז"ל שכתב שאפטרופוס שפשע נתחייב, והביא ראיה מדאמרינן בפרק המפקיד ההוא אפטרופוס דיתמי דזבן להו תורא ליתמי לא הוו ליה ככי ושיני למיכל ומית אמר רמי בר חמא היכי לידיינוהו דייני להאי דינא, לימא לאפטרופא זיל שלים (לימא) [אמר] לבקרא מסרתיה. דאלמא משום דאית בקרא, דעליה דידיה רמי ההיא נטירותא הוא דמיפטר אפטרופא, הא לאו הכי איהו משלם, דכשומר שכר הוא: והר"ם ז"ל היה דוחה, דהאי דינא לא קאי במסקנא: ורבינו הרשב"א ז"ל כתב דמטעם אחר הוא דלא קאי, אבל מהאי טעמא לא נדחה. והראיה של גאון ז"ל ראיה פשוטה היא: 
ואפטרופוס אף הרמב"ן ז"ל (ו) [ש]כתב שהוא נושא שכר משום דמצוה קא עביד ומשתכר בפרוטה דרב יוסף (ו)צריך לומר דליכא למיחש לאימנועי, משום דניחא ליה דנפק עליה קלא דגברא מהימנא הוא. הילכך חייב כשומר שכר. וא"ת אפטרופוס של פרק שור שנגח ב"ד העמידוהו, וקאמר ר' יוחנן דלא משלם דילמא ממנעי ולא עבדי. דילמא (ד)התם ליכא טעמא דנפיק עליה קלא דמהימן, דלאו לתועלת היתומים העמידוהו. וכמו שכתבתי למעלה: 

ג) גרסינן בהניזקין, אפטרופא דאפסיד רב הונא אמר מסלקינן [ליה] והכין הלכתא. וקאמרי רבוותא מגו דמסלקינן ליה משבעינן ליה. והאי דאפסיק הלכתא דלא משבעינן ליה הני מילי היכא דלא אשתכח עליה פסידא אבל היכא דאשתכח עליה פסידא מסלקינן ליה ומשבעינן ליה. כ"כ רי"ף ז"ל שם: והתם, עמרם צבעא אפטרופא דיתמי הוה, אתו קרובי לקמיה דרב נחמן א"ל קלביש ומכסי מיתמי א"ל כי היכי דלשתמען מילי. והא קאכיל ושתי ולא אמיד, מציאה אשכח. וכתב הרמב"ן ז"ל דוקא באפטרופוס שמנהו אבי היתומים תלינן במציאה, אבל במנוהו ב"ד, כיון דאיכא למיחש מסלקינן ליה, דבי דינא לא ממנו אלא גברא דבדיק ומהימן. והאי כיון דסנו שומעניה לא חזי להכי ע"כ: ותו בההוא עובדא, אמרי ליה והא קא מפסיד, אמר להו אייתי לי סהדי ומסלקינן ליה דאמר רב הונא חברין משמיה דרב האפטרופא דאפסיד מסלקינן ליה: ואפטרופוס שתפס לבעל חוב בשביל יתומים תפיסתו תפיסה, דיד בעלים הוא. ואמרינן פרק איזהו נשך דאין אפטרופוס מקבל מי שפרע: 
גרסינן בפרק האיש מקדש, אמר רב נחמן אמר שמואל, יתומים שבאו לחלוק בנכסי אביהן ב"ד מעמידין להן אפטרופוס ובוררין להם חלק יפה ואם הגדילו יכולין למחות ורב נחמן דידיה אמר אין יכולין למחות דאם כן מה כח ב"ד יפה. דקיימא לן כדידיה דרב נחמן. והני מילי היכא דלא טעו בשומא, הוא דאין יכולין למחות ברוחות. [אבל] אי טעו בשומא יכולין למחות, כדאיתא ברי"ף ז"ל: ומהא דאמרינן ובוררין להם חלק יפה, היה אומר רבינו יצחק הזקן ז"ל דיכולין אפטרופין לחלוק בלא גורל דאי בגורל מאי בוררין. ועוד כתב כיון דרשות האפטרופין כיד היתומים עצמן, אף הן אפילו בדבר דשייך גוד או אגוד, כתורה ונביאים, דאמרינן בפ"ק דב"ב דאין חלוקתן אלא באגוד, יכולין האפטרופין להתרצות ביניהם ולחלוק בגורל או בעלוי כיתומים עצמן: ורבינו תם ז"ל כתב דאין לאפטרופין לחלוק אלא בגורל ובשומת ב"ד. ובוררין להן בגורל קאמר. דהא בהטלת גורל אין שם שום טורח. וכיון דאפשר לחלוק כדרך שאר החלוקות על פי גורל, מפני מה מקילין על אלו כך לחלוק בלא גורל ובלא שומת ב"ד. ולשון ברירה שפיר שייך בחלוקת גורלות, כגון אם יש שם שלש שדות, בורר לחלוק שדה כנגד שדה, כדי שיהיה כל חלקו מחובר, ולא שיחלקו כל שדה ושדה. ולעולם בגורל ובשומת ב"ד: וגם ר"י חזר בו והודה לדברי רבינו תם ז"ל. וא"ת א"כ כרבינו תם, אמאי הגדילו יכולין למחות, והלא שותף שבא לחלוק בפני ב"ד בשומא, הרשות בידו וחלוקתו קיימת, כדאיתא פרק אלו מציאות ובפרק בית כור, כמו שכתב רי"ף ז"ל שם. ותירץ ה"ר יונה ז"ל דהכא כשבא לעלות ברוחות, דהא מעיקרא אם היה גדול ובא לעלות שומעין לו, שהעלוי משבית הגורל. ומשום [א"כ] מה כח ב"ד יפה אין שומעין לו: 

ד) תוספתא פ"א דתרומות, אין ב"ד עושין אפטרופוס נשים ועבדים לכתחלה. ואם מנה אותן אביהן בחייו עושין אותן אפטרופסין. וכתב רבינו הרשב"א ז"ל בתשובה, דעו שאין ליורשין עסק בברירת האפטרופין, שאין הדבר תלוי מן הדין אלא בברירת הב"ד. והב"ד (בודקין) [בוררין] אנשים הגונים, וידועים להם שהם ראויים למנותן אפטרופא, וממנין לפי ראות עיניהם, בין שיתרצו הקרובים בין לא יתרצו: וכתב ר"מ ז"ל בפ"י דנחלות, צוה המוריש ואמר ינתן חלק הקטן לקטן ומה שירצה יעשה בה, הרשות [בידו]. וכן אם מנה המוריש אפטרופוס על הקטנים, קטן או אשה או עבד, הרשות בידו. ע"כ: 
וב"ד ממנין אפטרופוס אפילו על העובר שלא (יולד) [נולד] עדיין, כדאיתא פרק אלמנה לכהן גדול. דתניא, הניח בנים אלו ואלו אוכלין. הניחה מעוברת אלו ואלו אין אוכלין. הניח בנים והניחה מעוברת, עבדי צאן ברזל אין אוכלין מפני חלקו של עובר וכו' ר' שמעון בן יוחאי אומר זכרים יאכלו נקבות לא יאכלו. ואקשינן זכרים יאכלו והא איכא עובר. ופריק דעבדינן ליה תקנתא כדרב נחמן דאמר יתומים שבאו לחלוק ב"ד מעמידין להם אפטרופוס. אלמא ב"ד יכולין למנות אפטרופוס אפילו על העובר ואינו יכול למחות כשיגדיל, דאם כן מה כח ב"ד יפה: והאב שמצוה וממנה על נכסיו אפילו על העובר, אם נזקקין לנכסי יתומים, כבר כתבתיו בדרך הראשון בשער העשירי: 

ה) שבוי שנשבה [ושמעו שמת] וירדו יורשיו לנחלה וחלקו אותה ביניהן, אין מוציאין אותה מתחת ידיהן. וכן הבורח מחמת הסכנה. אבל היוצא לדעת ששמעו בו שמת וירדו יורשיו לנכסיו וחלקום, מוציאין אותם מידם עד שיביאו ראיה שמת מורישן: שבוי שנשבה וברח מחמת סכנת נפשות, חייבין ב"ד להתעסק בנכסיהן. כיצד עושין, כל המטלטלין יהיו מופקדין ביד נאמן על פי ב"ד, ומורידין [לתוך הקרקעות קרובין הראויין לירושה כדי לעבוד את הקרקעות ולהתעסק בהן] עד שיוודע שמת או עד שיבא. ולכשיבואו השבוי והבורח שמין לאלו הקרובים שהורדו מה שעשו ומה שאכלו כמנהג כל האריסין של אותה מדינה. ולמה לא יעמידו ב"ד אפטרופוס על הכל, בין במטלטלין בין בקרקע עד שיבאו הבעלים או עד שיוודע בודאי שמתו, לפי שאין ב"ד חייבין להעמיד אפטרופוס לגדולים שהם בני דעת, עכ"ל הרמב"ם ז"ל בפ"ז דנחלות [ה"ה]: 
וכתב רבינו הרשב"א ז"ל, שאם רצה אחר לפקח בנכסים האלו בתורת אפטרופוס ולא בתורת אריסות, מעמידין בידו ואין מעמידין את הקרוב, מהא דאמרינן בגמרא ולוקי אפטרופוס לעולם ומשני אפטרופא לדקנני לא מוקמי. פירוש מאחר שאינו מצוה כ"כ כמו לקטנים, לא יעשו ב"ד אפטרופוס. משמע הא רצה אחר להיות אפטרופא ולפקח בנכסים שומעין [לו]: ודוקא כשלא שמעו שמת. אבל שמעו בו שמת, אף על גב דבעי אחר להיות אפטרופא, יורש ממש חשבינן ליה, ולא יניח היורש ביד אחרים, וכדאמרינן גבי ההיא סבתא דשמעו בה דשכיבא אמר אביי תילתא יהבי לאחתא ותילתא לינוקא ואף על גב דאין מורידין קטן לנכסי שבוי. ומיהו במטלטלי דשבוי, אפילו שמעו בו שמת, מעמידין אפטרופוס, דילמא מכליא קרנא ואי אתי שבוי לא משכח ולא מידי, כדאמרינן משמיה דשמואל שבוי בנשבה והניח קמה לקצור ענבים לבצור וכו' ב"ד יורדין לנכסיו ומעמידין להם אפטרופוס, דאמרינן (דלא) [דילמא] שמיט ואכיל אילו הורידו בו קרוב. וה"ה לשמעו בו שמת דאיכא חששא דמכליא קרנא. אבל בקרקעות מוקמינן קרוב. ודוקא לתלוש ולאכול, אבל לירד ולמכור לא. וכל אלו הענינים פרק המפקיד: 
ושם, אין מורידין קטן לנכסי שבוי דילמא מפסיד להו. ולא קרוב לנכסי קטן דילמא מחזקי בהו. ואפילו קרוב מחמת קרוב. ואפילו קרוב מחמת אחוה, אם אינם ראויין ליירש. וכתב רי"ף ז"ל משמיה דרב צמח גאון ז"ל, מעות של קטן ממנין עליהן אפילו קרוב, דאמרינן מעיינין איניש דמעלי ושפו נכסיה. ולא פלוג רבנן בין קרוב ובין רחוק. ואף רב הונא דקאמר ולא קרוב לנכסי קטן, במקרקעי קאמר, ולא במעות. הלכך מעות קטן יהבינן להו אפילו לקרובים ע"כ: וקרקעות דקטן נמי, דאין מורידין להן קרוב, דוקא כשהקרוב הוא חלוק ואין נזון ומפרנס ביחד, ואיכא חששא דשמא יטעון זה חלקו. אבל כל זמן שהן מתפרנסים ביחד, בחזקת האחין השותפין הן, ורשאין האחין הגדולים לירד ולהשביח, וליכא חשש מחזקה. ואם אמרו לב"ד ראו מה שהניח לנו אבינו השביחו לעצמן, כלומר נוטלין בחלק אחיהן [כמו] האריס כ"ז שהן ניזונין ביחד, ומשום כך ב"ד נותנין להן רשות לירד לנכסים ולהשביח לעצמן. ומעשה דסבתא, משום דאין קטן מתפרנס יחד עם ברתא דאשתארא. אלו דברי הראב"ד ז"ל ודברים נכונים הן עכ"ל רבינו הרשב"א ז"ל: 
ומעשה דסבתא דהוה לה תלתא בנתא, אישתבאי איהי וחדא ברתא, הנך תרתי בנתא שכיבא חדא מינייהו ושבקת ינוקא. אמר אביי היכי לעביד, לוקמינהו לנכסי בידא דאחתא דילמא שכיבא סבתא ואין מורידין קרוב לנכסי קטן, לוקמינהו בידא דינוקא דילמא לא שכיבא סבתא ואין מורידין קטן לנכסי שבוי. אמר אביי הילכך פלגא יהבינן לאחתא ואידך פלגא מוקמינן ליה אפטרופא. רבא אמר מגו דמוקמינן אפטרופא לפלגא מוקמינן נמי לאידך. שמעו דשכיבא סבתא אמר אביי תילתא יהבינן לאחתא ותילתא יהבינן לינוקא ואידך תילתא דנקא יהבינן לאחתא ודנקא מוקמינן אפטרופא לינוקא. רבא אמר מגו דמוקמינן אפטרופא לדנקא מוקמינן אפטרופא לאידך דנקא. והילכתא כרבא. פירוש דנקא שתות. וה"ה שמתחלה ההוא דנקא דיהבינן לינוקא, דהוה לן למיחת ביה אפטרופא, דב"ד אביהן של יתומין. אלא דאי אחית ביה ינוקא עד דמוקמינן ליה אפטרופא שפיר דמי. אבל בהא דנקא לא נחית ליה כלל. אלא דוקא ביד אפטרופא מוקמינן ליה: 
כתב הר"ם פ"י דנחלות, קטן שהגדיל אפילו היה אוכל ושותה יותר מדאי ומפסיד אין מעמידין לו אפטרופוס אלא אם כן צוה אביו או מורישו שלא יתנו לו אא"כ יהיה כשר ומצליח, או שלא יתנו לו עד זמן פלוני. השוטה והחרש הרי הן כקטנים, ומעמידין להם אפטרופוס ע"כ: והטעם כשהגדיל ואפילו מפסיד, כי אין ב"ד חייבין רק לקטנים. כדאמרינן אפטרופא לדקנני לא מוקמינן: 

ו) וגרסינן בפרק נשך, זוזי דיתמי היכי עבדינן להו. ואסיקנא מבדקינן גברא דמפשו נכסיה ומהימן ושמע דינא דאורייתא ולא מקבל עליה שמתא דרבנן ויהבינן להו ניהליה בבי דינא קרוב לשכר ורחוק להפסד. ודוקא בב"ד כדי ליתן רשות לאפטרופוס להוציא ממון היתומים מתחת ידם ולמסור אותו ביד אחרים ולהתעסק בו. כן פירש רבינו הרשב"א ז"ל: ובשכר האפטרופא הכל לפי ראות עיני הדיינין: 
אמרינן בפרק מי שמת, רב ספרא גברא רבה ולא שביק גרסיה וטרח לאחריני. כתב הראב"ד ז"ל, הא דרב ספרא לאו כמתני' הוא, אלא רב ספרא אפטרופוס דאחוה הוה דמנהו אביו, והיה יכול ליתן המעות ביד נאמן לשם עסק. וחשב בעצמו מה שיהנה אחר בהם אהנה אני ואתעסק בהן. וכשגדלו אחיו תובעין אותו לומר אפטרופוס אתה, ואין דין אפטרופוס שיטול [כלום בשבח נכסי יתומים אפי'] השביחן משלו כי אם הוצאותיו בלבד אא"כ נטל רשות מן האב. דאי לאו דעבד מילתא בהדיה לא הוה ממנה להו. וכמו שנטל שכר ממקום אחר דמי. וא"ל רבא אין באיניש אחרינא הכי דיניה, אבל רב ספרא דגברא רבה הוא כמו שהתנה בב"ד כעין משנתינו ע"כ: וכתב רבינו ז"ל, ומכלל דברי הרב ז"ל שמענו שאפטרופסין רשאין לתת ממון היתומים ביד אחרים לשם עסק. כמו שאמר [רב ספרא] מה שיהנה אחר בהם אהנה אני בהן ואתעסק וכו'. ואי נמי הן בעצמן רשאין לקחת לעצמן ולהשתכר בהן מה שישתכר בהן אחר דעלמא, ובלבד שיודיע (לעצמן) [לב"ד]. ומיהו מ"ש הראב"ד ז"ל כמו שהתנה בב"ד כמו משנתינו, דמשמע דמשנתינו בב"ד קאמר, אינו נראה. וא"צ לב"ד. ואם אמרו לעדים קאמרה המשנה, ולא לב"ד: 
והמשנה היא בפרק מי שמת והניח בנים גדולים וקטנים והשביחו גדולים את הנכסים, השביחו לאמצע. ואם אמרו גדולים ראו מה שהניח לנו אבא הרי אנו עושין ואוכלין, השביחו לעצמן. וכן האשה שהשביחה את הנכסים השביחה [לאמצע]. ואם אמרה ראו מה שהניח לי בעלי הרי אני עושה ואוכלת, השביחה לעצמה. ואמרינן, לא שנו אלא ששבחו נכסים מחמת נכסים אבל שבחו נכסים מחמת עצמן השביחו לעצמן. וי"מ שבחו נכסים מחמת (עצמן) [נכסים], כגון דיקלא ואלים ארעא ומסקא שרטון, ומחמת עצמן כגון שטרחו עצמן לשכור פועלים. ואינו נכון. ורבינו חננאל והראב"ד ז"ל פירשו השביחו נכסים מחמת נכסים כגון ששכרו פועלים מממון תפיסת הבית. ואף על פי שטרחו להכניס פועלים ולהוציא  פועלים ולקנות ולסחור ולישב בחנות, מוחלין להם בכך. אבל השביחו מעצמם, כגון שהוציאו הוצאות משל עצמם, השביחו לעצמן. דאין אדם עשוי למחול ממון שהוציא בשל אחרים, וכמי שהתנו דמי. וכן הדין במה שטורחין בגופן, כגון שנוטע או מביא משא על כתיפו ועושה מלאכה שאין הקטנים יכולים לעשות. וכל מלאכה שהקטנים יכולים לעשותה, גדולים מוחלין עליהן. ואם המלאכה כבדה שאין הקטנים יכולין לעשותה [אין הגדולים מוחלים]. ולא שנא קטנים [שהגדילו קצת] ולא שנא קטנים המוטלין בעריסה, כל שהקטנים עושין אותה [מלאכה] הגדולים מוחלין בה. כן דעת רבינו הרשב"א ז"ל: 
מנהג הוא בהרבה מקומות שהבן הגדול יורש מקום אביו בבית הכנסת. ויש תשובה בזה, המנהג שהבן הגדול יורש מקום אביו. וכך היו דנין בעירנו הזקנים והגדולים שהיו לפנינו ואנו אחריהם והיינו עושים מעשים בכל יום. ואף על פי שדנין כך בעירנו אין  למדין מעירנו, ואם לא נהגו במקומות אחרים שלא דן הב"ד שלהן או שלא אירע להם דין על זה ואין ידוע מנהג ביניהם אין לגדול יותר משאר הבנים ע"כ: 
תנן בפרק יש נוחלין, הניח בנים גדולים וקטנים אין הגדולים מתפרנסים ע"י (הגדולים) [הקטנים] ולא הקטנים נזונים ע"י הגדולים, אלא חולקין בשוה. נשאו גדולים ישאו קטנים. ואם אמרו הקטנים הרי אנו נושאים כדרך שנשאתם אתם אין שומעין להם, אלא מה שנתן להם אביהם נתן. והר"ם ז"ל כתבו פ"ט דנחלות: וענין השושבינות אינו נוהג עתה, ולא כתבתיו, ואם כתבו הר"ם ז"ל (ו)בפרק י ובפרק ז בהלכות זכיה: 
גרסינן בפרק אלמנה ניזונת בכתובות, אמר רב יהודה אמר שמואל מטלטלין של יתומים שמין אותן ומוכרין אותן לאלתר. ורב חסדא אמר אבימי מוליכין אותן לשווקים. ולא פליגי הא דמקרב שוקא הא דמרחק שוקא. רבינא הוה בידיה חמרא דרבינא זוטא יתמה בר אחתיה, והוה ליה חמרא. הוה מסיק ליה לסכרא אתא קמיה דרב אשי א"ל מהו למשקליה בהדיה, נשקליה דילמא מתניס נשבקיה דילמא מתקיף, כלומר מחמיץ. א"ל זילו לא עדיף מדידך. וכתב הרב בעל העטור ז"ל, דוקא חמרא, מידי דאי שביק ליה מפסיד. אבל דבר שיכול לעמוד אין לו לשנותו במקום דאיכא חשש אלא ברשות ב"ד ע"כ: 

צרור הכסף הארוך הדרך החמישי שער ו 
================================= 
א) כמה הענין חמור ובעונות קל הוא בעיני העם ברוב המקומות ואמרו חכמים בריבית עובר בששה לאוין. והמלוה והלוה והערב והסופר כולן עוברין. ואפילו להלוות ברבית לגוי גרסינן פרק איזהו נשך, מרבה הונו בנשך ותרבית לחונן דלים יקבצנו אמר רב כגון שבור מלכא. אמר רב נחמן אמר לי הונא לא נצרכה אלא אפילו רבית דגוי. איתיביה רבא לרב נחמן ולווין מהן ומלוין אותן ברבית. ואוקמה רב חייא בריה דרב הונא בכדי חייו. נמצא כי לדברי רב חייא דווקא בכדי חייו מותר להלוות ברבית לגוי ולא להעשיר. ורבינא אוקמה לההיא דלווין ומלוין מהן דוקא בתלמידי חכמים משום דת"ח לא ילמד ממעשיהם אבל שאר העם אסור [להם] להלוות לגוי ברבית. ויש אוקימתא אחריתי דאמרי עמי וגוי עמי קודם ואמרינן פשיטא אמר רב נחמן אמר לי הונא תאנא לא נצרכה אלא אפילו לגוי ברבית וישראל בחנם, עמי קודם. ולהאי אוקימתא מותר להלוות ברבית אפילו ישראל עם הארץ ואפילו יותר מכדי חייו, דלא אשכחן בהאי לישנא דגזור כלל. והרב בעל הלכות כתב האי אוקימתא דרב חייא דוקא לכדי חייו. ורבינו חננאל ז"ל מחמיר יותר, דדוקא בת"ח בכדי חייו. וזה תימה. ומ"מ כולם נסכמים דע"ה יותר מכדי חייו אסור. והרמב"ן ז"ל כתב, ע"ה מותר בכדי חייו, ות"ח אפילו להעשיר, שלא ילמד ממעשיהם. ועכשיו נהגו העולם כתלמידי חכמים. ואמרו בשם רש"י ורבינו תם ז"ל כי מפני שרבו המסים והארנוניות ואין שיעור לכדי חייו נהגו כן. ודעת ר"ם דכדי חייו, וכתבו פ"ה דמלוה ולוה: 
וגרסינן בפרק איזהו נשך, מה נשך האמור בלוה לא חלקת בו בין בכסף בין באוכל בין בנשך בין בתרבית אף נשך האמור במלוה לא תחלוק בו בין [בכסף בין] באוכל בין בנשך בין בתרבית. מנין לרבות כל דבר שנאמר כל דבר אשר ישיך. ופי' כל דבר המטלטל שהוא כגון אוכל וכסף. ואילו קרקע אין בו משום רבית. הילכך הלוהו חמש גפנים טעונות בשש מותר: וגרסינן התם, אמר רב יהודה תלמידי חכמים מותרין להלוות זה לזה ברבית דידעי דרבית אסורה ומתנה בעלמא הוא דיהבי אהדדי: ור"מ כתבו פ"ד דמלוה ולוה: הגאונים ז"ל אמרו דרבית אף על גב דמחליה איניש לחבריה אסורה, ולא קא שרי אלא לצורבא מרבנן,  ורבית לא ניתן למחילה, וקשה אטו גזל מי לא מצי מחיל, והאי דאמרינן בגמרא קמ"ל אף על גב דמחלי אסור, לאו מחילה גמורה קאמרי. ורמב"ם ז"ל חלק על הגאונים, ואמר מאחר שנקצץ הריבית וקבלו המלוה (ו)לא יוציאנו מידו. ואף על פי שכל רבית בדרך מחילה הוא ואסרה תורה, שאני שעת הלואה שהוא צריך למעות: והראב"ד ז"ל אסר כדברי הגאונים: ור"ם כתבו פ"ד דמלוה ולוה: 
ומותר לישראל להלוות מעות של גוי בריבית אם נעשה אפטרופא עליהן. ותניא בתוספתא פ"ה, ישראל שלוה מעות מגוי ומבקש להחזירם לו, מצאו חבירו ואמר "תנם לי ואני נותן כדרך שאתה נותן לו" אסור, ואם העמידו אצלו מותר. ישראל שאמר לגוי הילך שכרך ובוא והלוה מעות בריבית אסור. ועל זה אמרו בגמרא זה שתולה מעותיו בגוי, כלומר שמפקיד מעותיו ביד גוי, וגוי מלוה אותם בריבית, אסורים. ובתוספתא, גוי שאמר לישראל הי לך שכרך ובוא והלוה בריבית מותר אבל אסור מפני מראית העין. מעותיו של ישראל המופקדות אצל הגוי מותר להלוותן בריבית שלא מדעת ישראל המפקיד. ושל גוי המופקדות אצל הישראל אסור להלוותן בריבית. זה הכלל, כל שבאחריות ישראל אסור, באחריות גוי מותר. פירוש, דכל שהלוה מעותיו המופקדות אצלו שלא מדעת המפקיד ה"ז באחריותו וה"ז כמלוה את שלו. ישראל שנעשה שליח לו לנכרי אפטרופא או סנטר מותר ללוות ממנו בריבית. 
ואמרינן התם, ישראל שלוה מעות מן הגוי בריבית וזקפן עליו במלוה ונתגייר, אם עד שלא נתגייר זקפן עליו במלוה גובה קרן וריבית. ואם משנתגייר זקפן עליו מלוה גובה קרן לבד. וגוי שלוה מישראל בריבית וזקף עליו הריבית במלוה אף על פי שזקף הריבית  אחר שנתגייר גובה אפילו את הריבית, שלא יאמרו בשביל מעותיו של זה נתגייר: ומעות היתומים אסור להלוותם בריבית, כדאמר רב נחמן בפרק איזהו נשך יתמי דאכלי דלאו דידהו ליזלי בתר שבקייהו. ומסקנא דיהבי להו קרוב לשכר ורחוק להפסד, שאומרין לאיש נאמן שיש לו נכסים טובים, תהא נושא ונותן באלו הנכסים, אם יהיה בהם ריוח יתן להם חלקם מן הריוח, ואם יש הפסד תפסיד אתה לבדך, דהוי כאבק ריבית, והוא אסור מדבריהם, ובנכסי יתומים לא גזרו. וכן כתבו ר"ם פ"ד דמלוה ולוה: 
וכתב מורי הרשב"א ז"ל בתשובה וזה לשונו, ומסתברא דלאו כל ריבית דרבנן התירו אצל מעות יתומים, אלא דוקא קרוב לשכר ורחוק להפסד, אבל שאר איסורין דרבנן לא התירו. ויש הפרש בין קרוב לשכר לשאר איסורין דרבנן, דשאר איסורין, כחכירי נרשאי דאמרינן לקמן הרי הלוה פורע מכיסו אותו סך שהתנה. (ויתדע) [ותדע] שלא אמרו מעות של יתומים מותר להלוותן בריבית דרבנן, אלא קרוב לשכר ורחוק להפסד ע"כ. ורחוק להפסד קיל טפי מפני שקרן היתומים מיוחד, והרי הוא כפקדון אצל המקבל. והם אינם נוטלים ריוח אלא מניה. והיה הריוח ממה שנמצא במעותיהם. אבל ריבית דרבנן כחכירי נרשאי דאמרן לא. ועוד האריך: 
והיכא שאפטרופוס של יתומים הלוה מעותיהם בריבית קצוצה, ונתן המעות ליתומים או ליורשיהם והלווים תובעים לאפטרופוס. כבר השיב רבינו הרשב"א ז"ל בזה ואמר שאם הלווים תובעים ליורשי היתומים או ליתומים אין משלמין כלל, לפי שאין הנכסים משועבדים כלל לחזרת ריבית. ואפילו גבה כסות או כלים בתורת ריבית, אין אותם הנכסים בעצמם בחיוב חזרה מדין גביית ב"ד. ונ"מ למלוה בריבית שמת והניח הנכסים לפני בניו, שאין חייבין הבנים לשלם מנכסיו. ואף על פי שהניח להם אחריות נכסים, ואפילו הניח לפניהם, אפילו יודעין שהן של ריבית אינן חייבין להחזיר. הניח להם אביהם פרה או טלית או כל דבר מסויים, חייבין להחזיר מפני כבוד אביהם. ומוקמינן התם בפרק איזהו נשך דוקא משום כבוד אביהם וכשעשה תשובה ובקש להחזיר. הא לאו הכי לא, ואפילו משום כבוד אביהם. ואין ריבית קצוצה יוצאה בדיינים, אלא משום וחי אחיך עמך ודרשינן ליה נהדר ליה כי היכי דניחי אחיך עמך בהדך. ומצות עשה הוא דאיכא, אבל שעבודא ליכא. ואותו בלבד שנתן לו בריבית הוא שחייב להחזיר, אבל מי שלא לקחו אינו חייב להחזיר. והילכך היורשים והיתומים פטורים, שלא התנו באותו ריבית ולא לקחוהו מיד אותם הלווים, אינם בני חזרה. אלא הלוה נתן לאותו אפטרופוס שהתנה עליו עמו, והאפטרופוס נתן ליורשים. ואפילו גזל גמור בכל כה"ג אין חייבין להחזיר. וכדתנן הגוזל ומאכיל את בניו והמניח לפניהם פטורים מלשלם. כ"ש הריבית שהוא [אינו] גזל גמור, שהרי נתן הוא מדעת. וגם האפטרופוס פטור, לפי שהלוה לא לאפטרופוס הוא נותן על דעת שיעכב לעצמו אלא כדי ליתן ליתומים או לבעל המעות. והאפטרופא סרסורא דחטאה הוא, ואינו בתורת השבון. ומ"מ אם עדיין יש שטרות שיש בהן ריבית אין אותו ריבית נגבה כלל. וזה אין צריך. עד כאן בתשובה: 
ומעות של הקדש עניים אי מלווין אותו בריבית, גרסינן בפרק הזהב, אין ריבית להקדש. והתם בהקדש שמים, דממעטין ליה, אבל הקדש עניים אין מכאן ראיה להתירו: וכתב רבינו הרשב"א ז"ל, ומעות של הקדש עניים, מסתברא שמותר להלוותם קרוב לשכר ורחוק להפסד. וקרוב אני לומר שאין ריבית אף להקדש עניים, לפי שמעות אלו אין להם בעלים ידועים, וגזבר לאו בשלו מלוה. ונמצא שאין זה בא [מן] הלוה למלוה, ואמרו לא אסרה תורה אלא ריבית הבאה מלוה למלוה. (ואמרו) ואף על פי שהגזבר מלוה אותם, לא נאסר בעבור זה. שהממון אינו שלו אלא שנעשה אפטרופוס. וכההוא דישראל שנעשה אפטרופא או סנטר לגוי שאמרו בתוספתא שמותר לישראל להלוותם בריבית. ומ"מ [כתב זה להלכה ולא למעשה. אבל קרוב לשכר ורחוק להפסד מותר לגמרי] כך כתב רבינו בתשובה: 
ונשאל רבינו יצחק הזקן בישראל שאמר לגוי, "לוה לי מעות מישראל בשמך ומאי דיהבת בהו קרנא וריביתא עלי", ומלוה אינו יודע שבשביל ישראל לוה אותם, מאי, מי אמרינן אין שליחות לגוי ושרי, כיון דישראל זה (לזה ו)אין לו עסק עם ישראל המלוה. או דילמא, כיון דיש שליחות לגוי לחומרא כדאמרינן בפרק איזהו נשך, הא נמי אסור, ומלוה נמי אי ידע לבסוף אסור ליטול ממנו בריבית. והשיב, נראה לי שהוא מותר, מפני דאפילו תמצא לומר נמי דאסור היכא דשוויה שליח, הכא לא נחזקי אינשי ברשיעי דנימא שליח שוייה. אלא דעתו היה שילוה הגוי מישראל ויחזור וילוה לי. ואפילו פירש בפירוש לפני עדים שיהיה שלוחו לא מחמרינן כולי האי. ולא דמי לחומרא דקתני בסיפא דברייתא. דהתם שניהם יודעים בדבר ומתכוין ליטול ריבית מכיסו של ישראל. אבל הכא לא. וליכא איסורא לגבי לוה ולא לגבי מלוה ע"כ: והברייתא התם בפרק איזהו נשך ישראל שלוה מעות בריבית ובקש להחזירם לו מצאו חבירו ישראל אחר ואמר תנם לי ואני אעלה לך כדרך שאתה מעלה לו אסור, ואם העמידו אצל הגוי מותר. גוי שלוה מעות מישראל ברבית ובקש להחזירם לו ומצאו ישראל ואמר תנם לי ואני אעלה לך כדרך שאתה מעלה לו מותר ואם העמידו אצל ישראל אסור ע"כ: וזו היא סיפא דברייתא דאמרי לחומרא. ע"כ דברי הברייתא. וכן הסכים הרמב"ן ז"ל וכן רבינו הרשב"א ז"ל: 
ועוד נשאל רבינו יצחק [הזקן] ז"ל, היכא דיהיב ליה ישראל לגוי משכונו ללוות עליו מעות מישראל בריבית לצורך ישראל, מי שרי למלוה ליטול אותו ריבית הואיל והמשכון של ישראל. והשיב להתיר, משום דאקנויי מקני ליה ישראל משכונו ללוות בו ריבית. וכתב רבינו הרשב"א ז"ל, וכן נראה כדבריו, דלא שביק ישראל הלוה היתירא ואכיל איסורא. וכי היכי דלא ליגע לידיה איסורא דריבית דאורייתא אקנויי קא מקני ליה משכון [לנכרי וקני ליה נכרי במשיכה. ויש מחמירים בזה: ישראל שהשאיל לגוי] משכון ללוות עליו הגוי לצורך עצמו של גוי שהוא מותר. ואף על פי שהלך הגוי ופרע לישראל זה הקרן  והריבית שרי, דהא אקנייה ישראל לגוי, וקני ליה במשיכה, דמשיכת גוי קונה. (ויש מחמירין בזה): 
ומשכונו של גוי ביד ישראל, והלך ישראל ולוה עליו מישראל, אמרו בשם רבינו תם שהוא מותר, ובלבד שיאמר לו ישראל הנותן משכון "הריני מוכר לך כל [כח] זכות ושעבוד שיש לי על המשכון הזה [ו]אין לי עסק ממך עליו, ולא לך עלי על מעותיך". דכגון זה לאו לוה [הוא] אלא מוכר זכות שיש לו בו. ואם לאחר זמן רצה שני לחזור וליטול מן הראשון קרן וריבית ולהחזיר לו משכונו מותר, מפני שהוא כחוזר ומוכרו לו: והרמב"ן ז"ל סובר כרבינו תם ז"ל: ונשאל רבינו הרשב"א ז"ל בסירסור הממשכן משכון ביד ישראל בשם גוי בריבית, וחזר ואמר של ישראל הן, ולא רצה להשיב. וזה לשון התשובה איני משיב בדברים אלו, כי דברים מסופקים הם הרבה. ואני בודל להורות בהן הלכה למעשה אפילו מן הפה לאוזן, כל שכן במכתב ע"כ: 

ג) ולענין משכונה בקרקע, משכנתא דסורא מותרת לכו"ע. והיא "במשלם שניא אילין תיפוק ארעא דנא בלא כסף". וכגון שהלוהו מאה דינרים ומשכן לו בהם בית או שדה והתנה עמו שלאחר עשר שנים תחזור קרקע זו לבעליה חנם, ה"ז מותר לאכול כל עשר שנים [הפירות]. ואפילו היה שכרה אלף זוז בכל שנה. שאין זה אלא כמי שהשכיר שדהו או ביתו בפחות ממה ששוה. וכן אם התנה בעל השדה עמו שכל זמן שיביא לו מעות יחשוב לו עשרים לכל שנה ויסלקו ממנה, ה"ז מותר. וכן אם התנה הלוה שכל זמן שירצה מחשב לו מהשכר ויחזיר לו שאר הדמים ויסתלק ה"ז מותר, שאין זה אלא כשכירות וכל תנאי שבשכירות קיים. כ"כ ר"ם פ"ו דמלוה ולוה. ויש מקומות שממשכן הבית או השדה מסלקין הלוה כל זמן שיתן לו המעות. ויש מקומות שאין מסלקין אותו אלא זמן ידוע. והסכמת הראשונים והאחרונים ז"ל שאין הפרש במשכון קרקע בין שדה לבית דבשדה התיר בנכיתא כמו שנבאר [דבכולהו שרי בנכייתא]. ואף על פי שרש"י ז"ל חלק בין שדה לבית, דבשדה התיר משום דהוי ספק (ושמא) [דשמא] לא יהיו בו פירות, והוי ביה פסידא, אבל בבית אסר אפילו בנכיתא, דאין בו משום פסידא, אין דרך שאר המפרשים כן, אלא אפילו [בבית נמי שרי בנכייתא דאפשר דאיכא פסידא. אבל בלא נכייתא אסור] דבמשכנתא בלא נכיתא בכל קרקע באתרא דמסלקי, וכן בזביני היכא שהתנה המוכר ואמר לכשיהיו לי המעות תחזיר לי המכר, דבכל אלו אסור, דריבית קצוצה היא ואפילו לא קצץ לו ריבית. [מהא] דעבד [רבינא] עובדא ואפיק (זוזי) [פירי] וההיא דרבינא משכנתא בלא נכיתא הוה, וכמו שכתב רי"ף באיזהו נשך: 
ובמשכנתא בנכיתא כגון שא"ל המלוה הריני מלוה אותך מאה דינרין על קרקע זו והריני מנכה לך דינר בכל שנה ויהיו כל הפירות שלי, בזה יש מחלוקת בין המפרשים. באתרא דמסלקי, ואפילו באתרא דלא מסלקי י"א שהוא אבק ריבית ואסור; ואף על גב דרבינא אכיל בנכיתא, ורבא נמי שרי, הא איכא רב כהנא ורב פפא ורב אשי דסבירא להו דאסירא וקיימא לן כותייהו. ואם כן לא ניכול אלא במשכנתא דסורא: והראב"ד ז"ל פירש, דאפילו בכי האי קיימא לן כרבינא דאכיל בנכיתא. ורב כהנא ורב פפא ורב אשי דלא אכלי, אחמורי הוא דהוו מחמרי אנפשייהו. והיינו דאמרינן "לא הוו אכלי בנכיתא" ולא קאמר "אסור" או "אוסרין". והשתא נהוג עלמא למיכל בנכיתא, ואתרא דלא מסלקי הוא. דכולהו (מ)משכנתא פסיקי להו זמנא דלא מצו פריק עד זמן ידוע. ופוק חזי מאי עמא דבר: אבל באתרא דמסלקי כתב הראב"ד ז"ל דהוי אבק ריבית ואפילו בנכיתא. וכתב רבינו הרשב"א ז"ל דבזה אין דברי הרב מתחוורין, דהא רבינא משדה אחוזה גמיר וההוא כאתרא דמסלקי הוא, דהא כל היכא דבעי לסלוקי פריק ליה ומסלק את ההקדש. על כן כתב רבינו הרשב"א ז"ל דכל בנכיתא שרי ואפילו באתרא דמסלקי, דהא רבינא אכיל כדגמיר משדה אחוזה. וכיון דאיהו אכיל מעשה רב. ורבא נמי מישרא שרי, דכל בנכיתא אמר דשרי. אלא דלצורבא מרבנן לא ניכול אלא במשכנתא דסורא. וכן בכל משכונה שכתב לו כל זמן שתמשך משכונה זו בידך אוכל ניכיתא. ובאתרא דלא מסלקי ואוכל בנכיתא ועבר זמן שקצץ לו ולא כתב לו כל זמן שתמשך משכונה זו כתב הראב"ד ז"ל דאי אכיל ומודה לוה, כל זמן שלא מיחה בידו או שלא אמר לו איזיל ואייתי זוזי [שרי]. אבל אי אמר ליה מכל הני מילי ואכיל, גזל הוא ואפוקי נמי מפקינן מיניה, דכל שמיחה גזל גמור הוא וחוזר. כן דרך רבינו ז"ל בענינים אלו: וסברת ענין זה [תמצא בר"ם] פ"ו דמלוה ולוה: 
אמימר בריה דרב יוסף משמיה דרבא אמר משכנתא, פירוש בלא נכיתא, באתרא דמסלקי כד מייתי ליה זוזי, אכל מלוה שיעור זוזי מסלקי ליה בלא זוזי. אכל טפי לא מפקינן מיניה, ואין מחשבין השטר לשטר. ואוקמה רב אשי, השתא דאמרת אכל טפי לא מפקינן מיניה אכל שיעור זוזי נמי לא מסלקי ליה בלא זוזי. י"מ לא מסלקי ליה בלא (כל) [כלל] זוזי. אכל פחות ממעותיו ויש להחזיר לו עדיין, מחשבין ומחזירין לו אותו הנשאר ולא יותר. וי"מ דכל שאתה מסלקו בלא כל זוזי, אתה מסלקו בלא זוזי הוא. וכן דעת רש"י ז"ל ועיקר. ולזה אין מחשבין לו משטר לשטר: היתה הקרקע הממושכנת ביד המלוה של יתומים ואכל שיעור חובו, מסלקין אותו בלא כלום. אבל יותר על חובו אין מוציאין אותו מידו ומחשבין משטר לשטר. כיצד היתה שדה זו ממושכנת לו במאה זהובים [ושדה אחרת ממושכנת לו בשטר אחר במאה זהובים], ושתי השדות לאדם אחד, ואכל מפירות האחת בחמשים ומפירות השניה במאה וחמשים, אומר לו "הרי אכלת מן הפירות במאתים ואין לך כלום". וכאילו השטר אחד והמשכונה אחת. רי"ף פירש בו בלשון אחרון, דכמשכנתא בלא נכיתא היא. ור"ם כת' בפ"ז דמלוה: 

ד) גרסינן פרק איזהו נשך, א"ר אלעזר ריבית קצוצה יוצאה בדיינים אבק ריבית אינו יוצא בדיינים. והלכתא כרבי אלעזר. וכן פסק רי"ף: וכי אמרינן דיוצאה בדיינים הני מילי דידיה אבל מירתי לא, כדאמרינן יכין [רשע] וצדיק ילבש: ות"ר הניח להם אביהם מעות של ריבית אף על פי שהן יודעין שהן של ריבית אין חייבין להחזיר. ואם הניח להם אביהם פרה, או טלית וכל דבר המסויים חייבין להחזיר מפני כבוד אביהם. ודוקא כשעשה תשובה, הא לא עשה תשובה, אפילו דבר המסויים לא יחזירו. וכתב רבינו הרשב"א ז"ל דלאו יוצאה בדיינים לרדת לנכסים קאמר, אלא שהיא מצוה להחזיר מדכתיב וחי אחיך עמך. ובמצוה עשה כופין אותו ומכין אותו עד שתצא נפשו. ותדע דאי לא, בנים דמחייבי לאהדורי דבר המסויים מפני כבוד אביהם דוקא. הא מדינא מחייבי כדרך שהן חייבין בגזל בגזילה (קמייתא) [קיימת]. אלא כדקאמרינן דליכא אלא מצות עשה דוחי אחיך עמך, וכפיית גזלן איכא, אבל לרדת לנכסיו ליכא: 
וגרסינן התם באיזהו נשך, תני דבי ר' אושעיא הרי שהיה נושה בחבירו והלך ועמד על גורנו [ו]אמר לו תן לי מעותי שאני רוצה ליקח בהם חטים. אמר חטים יש לי שאני נותן לך, צא ועשה לי כשער של עכשיו, הגיע זמן יין למכור אמר לו תן לי חטי שאני מוכרן (ו)ליקח בהן יין, א"ל יין יש לי שאני נותן לך ועשה לי עלי כשער של עכשיו, בכולן, יש ללוה כשיעור המעות שהוא חייב מותר, אין לו אסור. ודין זה אפילו לא יצא השער, וכדקתני יש לו מותר, ואפילו לא יצא השער. והא דקתני ועשה כשער של עכשיו, לא בא אלא ללמדך שאפילו יצא השער אם אין לו אסור. וכן דעת הרמב"ן ז"ל ורבינו הרשב"א ז"ל. וכתב רש"י ז"ל דכל שיש לו מותר, ואף על פי שלא משך כי מיקרי ברשותיה מיקרי,  ולא הוי ריבית, הואיל ואם בא לחזור קאי עליה במי שפרע: וזה הדין דוקא בכה"ג שבא לו בהלואתו, ומשום הכי הוא שהחמירו חכמים דוקא כשיש לו אותו המין. אבל מי שבא במעות בידו ופסק המוכר בכך וכך הכור, כיון שיצא השער בענין זה אף על פי שאין לו למוכר  כלום מאותו המין מותר, שאע"פ שאין לזה יש לזה. ודוקא כשיצא השער כבר. כיצד הרי שהיה השער לחטים קבוע בשוק מאה סאין במאה דינרין ונותן לו מאה דינרין, ואחר זמן נתייקר השער מאה סאה כמאתים דינרין, נותן לו מאה סאה ואין בזה משום ריבית. שאע"פ שלא היה למוכר חטים כלל בעת שפסק, היה הקונה יכול לקנות מאחרים. וכי בעינן שיצא השער כבר, דוקא כשלא היה למוכר כלום מאותו המין. [אבל אם היה לו מאותו המין] אף על פי שלא  נגמרה מלאכתו ה"ז מותר לפסוק עליו ואף על פי שלא יצא השער. כיצד היה (לו) [הוא] תחלה לקוצרים ה"ז פוסק על החטים אף על פי שעדיין הן גדיש. ופוסק על היין משיבצור  הענבים. וכלל זה אמרו, כל דבר שאינו מחוסר אלא מלאכה אחת או שתים פוסק עליו. מחוסר שלש מלאכות אינו פוסק עליו. כיצד גדיש שהיה מחוסר הנחה לשמש שיבש ודישה וזרייה, אינו פוסק עד שיצא השער. וכן אמר רב, מחוסר שתים פוסק מחוסר שלש אינו פוסק, והלכתא כרב באיסורי. וכ"כ רי"ף: 
ואין פוסקין על שער של עיירות מפני שאין השער קבוע, אלא על שער שבמדינה. היו החטים החדשים במדינה ד' סאין בסלע, וישנות ג' סאין בסלע, אין פוסקין עד שיבא השער לחדש ולישן. היו החטים של לקוטות ד' סאין בסלע ושל בעל הבית ג' סאין בסלע, פוסק ללקוטות כשער לקוטות, ולא יפסוק לבעל הבית עד שיקבע השער לבעל הבית: כיון שנקבע השער מותר לפסוק על השער הגבוה. כיצד היו החטים ד' סאין בסלע ופסק עמו שיתן החטים בשער הזול, אם עמדו החטים אחרי כן עשרים סאין בסלע נותן לו עשרים (אין) בשער שהוא עכשיו בזול, שהרי פסק עמו כשער הגבוה. נתן לו מעות סתם, נותן לו כשער שהיו שוין כשנתן לו המעות, והחוזר מקבל מי שפרע. היה ביניהן שליח, בין המוכר ללוקח, [אינו] נוטל אלא כשער הזול, או מחזיר הדמים ואינו מקבל מי שפרע, שהמשלח אומר לתקוני שדרתיך ולא לעוותי. ור"ם [כתבו] פ"ט דמלוה: 
אמרינן התם, לווין סאה ופורעין סתם על השער שבשוק והכי הלכתא. פירוש, סאה בסאה בלא קביעות זמן על שער שבשוק. כיצד היה השער קבוע וידוע לשניהם ולוה מחבירו עשר סאין חייב להחזיר לו עשר סאין. אף על פי שהוקרו החטים, שהרי כשהלוה ממנו היה השער ידוע, ואילו רצה היה (ה)קונה ומחזיר [לו] מיד, שהרי לא קבע לו זמן להלואתו. ותני ר' חייא טיפת יין אין לו, הא יש לו ללוה [לוה עליה] כמה טיפין. והילכך היה לו ללוה מאותו המין שלוה ה"ז מותר ללוות סתם בלא קביעת זמן, ופורע סתם אף על פי שלא  יצא השער. ואפילו היה לו סאה לוה כמה סאין. לא היה לו מאותו המין כלום ולא נקבע שער שבשוק עדיין, (עד) [או] שלא ידעו שער שבשוק, ה"ז אסור ללוות סאה [בסאה]. ואם לוה ולא עשה אותם דמים והוזלו (ו)יחזיר לו פירות כמדה שלוה. ואם הוקר נוטל דמים שהיו שווים בשעת הלואה. ואף על פי שיש לו מאותו המין, או שהשער קבוע, לא ילוה לזמן קבוע אלא סתם, ופורע באיזה זמן שירצה. עכ"ל ר"ם פ"י. והראב"ד לא הודה [לו], אלא אם יש לו או על השער שבשוק לוה סאה בסאה בלא עשיית דמים אפילו לזמן קצוב. 
וגרסינן התם פרק איזהו נשך, תני רב ספרא בריבית דרבי חייא יש דברים שהם מותרים, ואסור לעשותם מפני הערמת ריבית. כיצד, אמר לו הלוני מנה א"ל מנה אין לי חטים במנה יש לי שאני נותן לך ונתן לו חטים במנה וחזר ולקחם ממנו בעשרים וארבעה מותר, ואסור לעשות כן מפני הערמת ריבית. יש מי שסובר דרב ספרא לכתחלה קאמר, ואסור לעשות כן מפני הערמת ריבית, אבל דיעבד לא מפקינן מיניה. דאפילו אבק ריבית ליכא אלא (ב)הערמת ריבית. וכן כתב [ר"ם] פ"ה דמלוה. והרמב"ן ז"ל הכריע לאיסור, וכתב דהואיל אוקימתא [קאי] על מתני', ריבית דרבנן יש בה. ורבינו הרשב"א ז"ל כתב, דהואיל ואמרינן יש דברים המותרים, ולא אמרו כן בשום מקום גבי ריבית דרבנן, משמע דליכא אפילו ריבית דרבנן, ולא אסרו אלא משום הערמת ריבית: ואסיקנא התם, האומר לחבירו הלוני מנה וא"ל מנה אין לי חטים במנה יש לי, וחזר ולקחם ממנו בשמונים, ולוקח ממנו יין במנה, מותר, דפירא יהיב ופירא שקיל. כאביי דאמר בענין זה, והוא שיש לו. ודוקא כשלא התנה בתחלה ליתן לו בפחות ממה שהוא לוקח. שאם התנה ה"ז כרבית גמורה. וכן דעת (הרמב"ם) [הרמב"ן]: ומי שהיה שדה ממושכנת בידו לא יחזור וישכיר אותה לבעל הבית שהשדה שלו מפני הערמת ריבית, שהרי זה עומד בצד שדהו ונותן לזה שכר בשביל שהלוהו. ור"ם כתב כן פ"ה, וכמו שנכתוב בע"ה לקמן גבי חכירי נרשאי: 
וגרסינן התם באיזהו נשך, האי מאן דאוזיף פשיטי מחבריה ואשכח בהו טופייתא, פירוש מצא בהן יותר מהלואתו, בין בשעה שהמלוה נותן לו מעות ההלואה, בין בשעה שהלוה החזיר לו חובו ומצא בהן המלוה יותר. אי בכדי שהדעת טועה מחייב לאהדורי. ואי לא, מתנה בעלמא היא. ואמרינן בכדי שהדעת טועה, בעשורייתא וחומשייתא, כגון שמצא תוספת חמשה או תוספת עשרה וקאי טעי בחדא חמשא או בחדא עשרה. אי נמי כגון דהוי מני... דקא מני חדא והדר קא מני חמשא, ומני חדא לסימנא לידע כמה חמשא קא מני או כמה עשרה, וטעה וערבינהו להנהו סימני בגוייהו. הילכך מחייב לאהדורי, דטעותא הואי. ואי בכדי שאין הדעת טועה, מתנה בעלמא היא דיהיב. ואי גברא דליכא למימר ביה דיהיב מתנה, אמרינן דילמא גזליה וקא מבלע ליה בחשבון. ואם לא היה לו משא ומתן עמו דליחוש להאי, אמרינן דילמא איניש אחרינא גזליה ואמר ליה זיל (אוסיף) [אוזיף] ליה לפלניא ואבלע ליה בחשבון. והר"ם [כתבו] פ"ד דמלוה ולוה: וגרסינן התם, אמר רב נחמן כללא דריביתא כל אגר נטר לי אסור. פירוש כל שנותן לו שכר בעבור המתנה אסור. אמר רב נחמן האי מאן דיהיב זוזי לקיריאה וקא אזלן ארבעה ארבעה וא"ל יהיבנא לך חמשא [חמשא], איתנהו שרי, ליתנהו אסיר. פשיטא. לא צריכא דאית ליה אשראי במתא. כלומר יש אדם אחר שהוא מחוייב לתת אלו הפירות למוכר זה. מהו דתימא כיון דאית ליה אשראי [במתא] כעד שיבוא בני או עד שאמצא המפתח דמי ושרי, קמ"ל כיון דמחסרי גוביינא כמאן דליתנהו דמי ואסיר: וגרסינן התם, האי מאן דיהיב זוזי לגנאה וקא אזלן עשרה קרי בני זרתא בזוזא. פירוש שיעור זרת. וא"ל יהיבנא לך בני גרמידא. פירוש אמה. שרי, ואף על  גב דליתנהו בההיא שעתא כיון דממילא קא רבו שפיר דמי ע"כ: ור"ם כתבו פ"ט דמלוה: ותניא ההולך לחלוב את עיזיו ולגזוז את רחליו ולרדות את כוורתו ומצאו חבירו ואמר לו מה שעיזי חולבות מכור לך מה שרחלי גוזזות מכור לך מה שכוורתי רודה מכור לך מותר. אבל אמר לו מה שעיזי חולבות כך וכך מכור לך מה שרחלי חולבות כך וכך מכור לך אסור. דהואיל וליתנהו בההיא שעתא אסור. וההיא לאו ממילא קא רבו, דשקיל ליה להאי חלבא וגיזה ואתי אחרינא. אבל גבי קרי, מיניה קא רבו, דאי שקילי ליה להאי קרא לא אתי אחרינא וכד שביק ליה התם לית ליה פסידא ללוה. ור"ם כתבו פ"ט דמלוה: ואמר אביי שרי ליה לאיניש למימר לחבריה הילך ארבעה זוזי דמי חביתא דחמרא אי תקפא, כלומר אם תחמיץ, תקפא ברשותך. ואי יקרא או זילא ברשותי. ואם יתיקר או יזל היין יהיה ברשותי. דהואיל והקונה מקבל עליו הזילות ג"כ, קרוב לזה ולזה הוא ומותר. ור"ם [כתבו] פ"ח דמלוה: 

ה) תנן פרק איזהו נשך, המלוה את חבירו לא ידור בחצירו חנם ולא ישכור ממנו בפחות. ואמרינן בגמרא אמר רב יוסף בר מניומי אמר רב נחמן אף על פי  שאמרו הדר בחצר חבירו שלא מדעתו א"צ להעלות לו שכר, הלוהו ודר בחצירו צריך להעלות שכר, ואפילו בחצר דלא קיימא לאגרא וגברא דלא עביד למיגר בכי הא ודאי לאו מידי חסריה, אפילו הכי כיון דמסיק ביה זוזי מחזי כריבית. וכתב הרמב"ן ז"ל, דוקא שהוא דר בחצירו מעכשיו [הוא] שחייב להעלות לו שכר, אבל במה שדר בו כבר אינו חייב להעלות לו שכר ואפילו בבא לצאת ידי שמים, (ולא) [דלאו] מידי חסריה ולא שקיל מיניה מידי. והילכך אפילו דר בה שלא מדעת הבעלים אינו צריך להעלות לו שכר. דלא אמרו אלא משום דמחזי כריבית, דאלמא אפילו אבק ריבית ליכא. ונכון בעיני רבינו ז"ל: ואמרינן בגמרא, איכא דאמרי אמר רב יוסף בר מניומי אמר רב נחמן אף על פי שאמרו הדר בחצר  חבירו שלא מדעתו א"צ להעלות לו שכר, אמר לו הלויני ודור בחצירי צריך להעלות לו שכר. וכתב הרמב"ן ז"ל דאף בהלויני ודור בחצירי, בחצר דלא קיימא לאגרא וגברא דלא עביד למיגר, אי דר בה כבר אינו מעלה לו שכר אלא במה שאמר לו [מעכשיו] דקא מחזי כשאלה השאולה לו לדעתו [וכן] נראה לרבינו ז"ל: 
ואמרינן בגמרא מ"ד בהלוהו וכל שכן בהלויני דאסור, אבל מ"ד בהלויני אבל בהלוהו לא, מ"ט כיון דמעיקרא לאו אדעתא דהכי אוזפיה ליתן לו [דירה] בה. ודוקא הלוהו ודר בחצירו הוא דמותר, אבל הלוהו וא"ל ארווח לי זימנא ודור בחצירי, הרי הוא כהלויני, דכל אגר נטר לי אסור. ואי חצר דלא קיימא לאגרא אסור, ואי חצר דקיימא לאגרא ריבית קצוצה ומוציאין אותו בדיינים. שאין הפרש בין קצץ בשעת הלואה לקצץ אחר הלואה מחמת הרווחת זמן. זהו שלא כדעת רמב"ם שכתב בפ"י דמלוה, הורו רבותי שהמלוה את חבירו ולאחר זמן תבע חובו ואמר לו הלוה דור בחצירי עד שאחזיר לך חובך ה"ז אבק ריבית לפי שלא קצץ בשעת הלואה שנאמר לא תתן לו בנשך. וגם הראב"ד ז"ל השיג עליו ואמר, א"א חיי ראשי לא יפה הורו, שאם הגיע זמן הפרעון וארווח ליה זמנא משום ההיא דירה, כשעת מתן מעות דמי ע"כ. ובאמת הדברים נראין אם קבע לו זמן להלואתו עד ניסן, ובתוך הזמן א"ל הלוה "דור בחצירי בחנם בשכר מעותיך שלא יהיו בטילות אצלי" שאין [כאן] ריבית אלא מחזי כריבית, וכריבית מאוחרת היא. אבל במרויח לו זמן, ריבית קצוצה היא: וכתב רי"ף ז"ל והלכתא כל"ק, דאפילו בהלוהו ודר בחצירו צריך להעלות לו שכר. אבל להוציא בדיינים, בהלויני ודור מפקינן מיניה אגרא, דכריבית קצוצה דמי, אבל בהלוהו ודר בחצירו, דלא אדעתא דהכי אוזפיה, אבק ריבית הוא ואינו יוצא בדיינים. ודבריו ז"ל מוקמינן להו בחצר דקיימא לאגרא, דהוי ריבית קצוצה, אבל לא קיימא לאגרא לא אמרינן: וכתב רי"ף, והא דאמרינן בהלוהו ודר לא מפקינן מיניה לא תימא ה"מ היכא דפרע ליה זוזי דאוזפיה, והדר קא תבע ליה אגרא דביתא, אלא אפילו קא תבע ליה הלוה אגר ביתא מקמי דליפרעה לא מחייבינן ליה שיעור אגר ביתא. וכדאמרינן דכל סלוקי בלא זוזי, אפוקי מיניה הוא. ודבריו עיקר בעיני הרמב"ן ז"ל אף על פי שרבינו אפרים תלמידו כתב דמנכין ליה: 
וגרסינן רב יוסף הוה תקיף עבדי דאינשי דמסיק בהו זוזי ועביד בהו עבידתא, כלומר היה לוקח [עבדים] מאותן שהיו חייבין לו מעות. אמרו לו אף על פי שיושבין בטילים,  אסור לו להשתמש [בהם] כיון דמיחזי כריבית: ואמר אביי האי מאן דמסיק ארבעה זוזי דריביתא בחבריה וקא אזלן ארבעה גרוי בזוזא ויהיב ליה חמשא, ובא הלוה ותבע לו שנטל ממנו ארבעה זוזים מריבית ומוציאין בדיינים, כי מפקינן מיניה חמשא מדות של שעורים כמו שנטל, ולא אמרינן ההוא אוזולי קא אוזילי גביה. אלא כיון דבתורת ריבית אתא ליה הכל מוציאין. זו היא סברתו של רבא, והלכתא כותיה: וכן מאן דמסיק זוזא דריביתא ויהיב ליה גלימא בגוייהו, כי מפקי מיניה גלימא מפקי מיניה מאי טעמא כי היכי דלא לימרו גלימא דמכסי דריביתא הוא: ואמר רבא האי מאן דמסיק תריסר זוזי דריביתא בחבריה, ובא הלוה ואוגר ליה חצר דמתגרא בעשרה בתריסר, כי מפקי מיניה דמלוה שיתן לו שכירות הבית, שנים עשר מפקינן, ולא אמרי[נן] מימר שלא היתה נשכרת לאחרים אלא בעשרים ומה ששכרה בשנים עשר מפני שהיו באין לו ריוח הואיל ושכר וקביל שנים עשר כן מוציאין ממנו: ור"ם כתבו פ"ה דמלוה: 

ו) ומהני (שמעת) [שמעתתא] אמרי' דאין המקח בטל בינתים אם קנו באחת מדרכי הקניות, אלא אם אחד מהם רוצה לקיים המקח ושיחזירו הריבית, הדין כך. ואין טענה לומר הואיל ונעשה באיסור אין הפסק שפסקו קיים ונבטל המקח מכל וכל. אינה טענה, דהא גבי גלימא אילולי דלא לימרו דמכסי גלימא דריביתא לא הוי מהדר ליה. וכ"כ רבינו האיי ז"ל בתשובה דהיכא דאיכא איסורא דאוסיף בדמיה משום אגר נטר לי לא בטליה זביניה, אלא קיימא בין על הלוקח בין על המוכר. ונמצא הדין לפוסק על הפירות עד שלא יצא השער שבשוק וקנה בדרך אחת מן הקניות שנותן לו כשער היתר ואין אחד מהם יכול לומר אין הפסק שפסק לו קיים: והיכא שלא נתקיים המקח, כגון דליכא קנין, אלא דקאי במי שפרע, ונתן מעות שלא עלה השער שבשוק, נשאל הגאון ז"ל אם יכול לומר שהפסק בטל הואיל ויש בו ריבית. והשיב דעיקר הדין לא קנסינן היתירא אטו איסורא בדרבנן. אבל כאן דלקבולי עליה מי שפרע הוא ולא למקנא ממש, כיון שעיקר דבריו לרבית היו, אף על  פי שחזר בו מן העיקר לא קביל עליה מי שפרע: 
ותנן התם, מרבין על השכר ואין מרבין על המכר. כיצד הרי שהשכיר לו את החצר ואמר לו אם מעכשיו אתה נותן לי הרי לך בעשר סלעים לשנה, ואם של חדש בחדש מסלע בחדש מותר. מכר לו את השדה וא"ל אם מעכשיו אתה נותן לי הרי לך באלף זוז ואם לגורן הרי הוא לך באלף ומאה אסור. ואמרינן עלה מאי שנא בשכירות ומאי שנא (בשכר) [במכר]. ואמרינן דשכירות אינה משתלמת אלא לבסוף כשיגמור השנה, והאי כיון דלא מטי זמניה למגבא כשנותן לו שנים עשר סלעים לשנה לאו אגר נטר לי דמשוה הוא דשויא כן סכום שנים עשר סלעים. ומאי דאמר אם מעכשיו אתה נותן לי הרי היא לך בעשר סלעים לשנה אוזולי הוא דקא מוזיל גביה. אבל גבי מכר, כיון דזביני נינהו בעי למישקל זוזי מהשתא, ומאי דקא [אמר] לגורן באלף ומאה אגר נטר לי ואסיר. ור"ם כתבו בפ"ז ובפ"ח. 
והיכא שזכה הלוקח... בסכום אלף ומאה לגורן ובא המוכר ואמר לו תן לי אלף עכשיו, אוזולי הוא דקא מוזיל לגביה. 
ורי"ף כתב התוספתא דתניא הלוקח מכר מחבירו ע"מ ליתן לו מכאן עד י"ב חדש רשאי שיאמר לו תן לי מיד בפחות ואינו חושש משום רבית: ירושלמי, תני יש דברים שהם כמו ריבית ומותרין, כיצד לוקח אדם שטרות של חבירו ומלותו של חבירו בפחות ואינו חושש משום ריבית. ור"ם כתבו פ"ח דמלוה ופ"ה. ומותר לאדם ליתן לחבירו דינר כדי שילוה לפלוני מאה דינר, שלא אסרה תורה אלא ריבית הבאה מלוה למלוה. וכן אומר אדם לחבירו הילך דינר זה ואמור לפלוני שילויני, שלא נתן אלא שכר אמירה. ולקמן בע"ה אפרשנו: 

ז) והתם אמר רב נחמן טרשא שרי. (פירוש לשון הלואה). פירוש למכור לו סחורה בהמתנה ביותר מדמיה מותר, ובלבד שלא יפרש לו "אם מעכשיו בפחות". אלא ימכור סתם בכך וכך ליום פלוני ואף על פי שאינו שוה עכשיו מה שהוא תובע. ואפילו אין לו  דמים וא"ל לגורן (במילה) [במנה], כל שלא א"ל "ומעכשיו בכך וכך" מותר. וכדאמרינן התם קץ הכא לא קץ: ורבינו האי ז"ל פסק כרב נחמן וכן רבינו תם ז"ל. והא דגרסינן בירושלמי רב חייא סבא הוה ליה כיתאן. פירוש פשתן. אתון חמרי למזבן מיניה אמר לון לית בדעתא מזבניניה אלא דפוריא א"ל זבינית לך כמה דאת עתיד למזבניה בפוריא ושאיל לר' ואסיר ע"כ. וש"מ לכאורה דאפילו כשאינו קץ דמים, אלא שאמר כשער של פורים, אסור מפני שמייקר בזמן פורים. וכתב רבינו הרשב"א ז"ל, ומסתברא דהתם כשיצא השער לפשתן השתא, דכל שיצא השער כקוצץ דמים מתחלה הוא. הילכך כל שקוצץ עכשיו, כיון שאמר לו מעכשיו בכך ולאחר זמן בכך וכך והוא השער של יוקר, ה"ז אסור. אבל כל שלא קצץ בתחלה, והוא מן הדברים שאין לו עכשיו (וקצובין) [דמים קצובים], וא"ל לזמן פלוני בכך וכך, מותר. וכן נמי פסק הרז"ה ז"ל. ועל זה סמכו העולם למכור באשראי בדמים יתירים מטעמא דכולה מילתא משום דדרך מקח וממכר הוא. וכל כיוצא בזה ליכא איסורא דאורייתא, וכדי שלא תנעול דלת בפני לוקחין ומוכרין הקילו. וכ"כ רבינו הרשב"א ז"ל: 
וטרשא דרב חמא הלכתא דשריא. וכן פסק רי"ף, ולא פסק כטרשא דרב נחמן. וטרשא דרב חמא הוה, שהיה מוכר במקום הזול כמקום היוקר, ואחריות ההליכה עליו, ושם מוכרין לצורך רב חמא כיוקרא דהתם, וקונין לעצמם סחורה שם באותו מקום באותו מעות, ואחריות הסחורה עליהם: וטרשא דרב פפא אסורה, והוא שמוכר שכר בתשרי שהוא בזול כשער של ניסן. וממתין לו עד ניסן. והטעם כי בתשרי יצא השער בזול ובניסן מתייקר בכל שנה ושנה, והו"ל כקץ, בין בתחלה בין בסוף. דכל שיצא השער הרי הוא כקץ בתחלה, ואפילו הכי שרי רב פפא משום דשכר לא אפסיד וזוזי לא צריך ושכר מתייקר באכלביה. והא דהוה יהיב שכרא ללוקח מהשתא, מילתא הוא דקעביד בהדיה. ומקשינן על רב פפא, דהואיל ויצא השער הרי הוא כקציצה, דהא אי הוו ליה זוזי ודאי שקיל כשער של עכשיו. ולפיכך אמרי דלית הלכתא כטרשאי פפונאי. 
ומתניתין דמכר לו את השדה ונתן מקצת דמים נפקא לן [מינה], דמוכר בית או שדה לחבירו ואמר לו המוכר ללוקח לכשיהיו [לי מעות] תחזיר לי קרקעי, לא קנה לוקח. וכל הפירות שאכל ריבית קצוצה, דאם יפדה הקרקע [נתבטלה המכירה למפרע] וכל מה שאכל ריבית קצוצה [היא]. אבל אם אמר הלוקח מעצמו מדעתו כשיהיו לך מעות אני אחזיר לך הקרקע מותר, דלוקח אוכל פירות עד שיחזיר המעות: והיכא שמכר לו את השדה ונתן לו מקצת [הדמים] ונשארו מקצת וא"ל המוכר ללוקח לכשתביא לי שאר מעות תקנה מעכשיו, שניהם אסורים לאכול הפירות מיד, המוכר אסור שמא יביא הלוקח שאר המעות ונמצאת השדה שלו ונמצא המוכר אוכל פירות בשביל קצת המעות שנשארו אצל הלוקח, וכן הלוקח אסור שמא לא יביא ונמצא שאכל בשביל קצת המעות שיש לו אצל המוכר. לפיכך מניח הפירות ביד שליש: והיכא שא"ל המוכר לכשתביא שאר המעות תקנה ולא אמר מעכשיו, המוכר אוכל פירות עד שיביא הלוקח, ואם אכל הלוקח מוציאין מידו: והיכא שאמר המוכר ללוקח "קני כשיעור זוזך", שניהם אוכלין ומותר: והיכא שאמר המוכר ללוקח "קני מעכשיו וזוזי ליהוו גבך הלואה", הרי הלוקח אוכל ומותר. ואם אכל המוכר מוציאין מידו. והכל כדתני רב ספרא בריבית דר' חייא. ואסיקו התם דכל שמכר על דרך אסמכתא דלא קניא, דכל פירות שאכל ריבית הם. (ורת"ם) [ור"ם] כתב אלו הדינים פ"ו דמלוה: 
משכן לו בית או שדה וא"ל לכשתרצה ותמכרם לא תמכרם אלא בדמים הללו, אסור. פירוש על תנאי שכל זמן שימכרנה ואפילו לאחר שיפרענו לא ימכרנה אלא לי ובסך ידוע, ה"ז כאגר נטר לי ואסור: ואמרינן התם, חכירי נרשאי דכתבי הכי "משכן ראובן שדהו לשמעון" וחוזר ראובן ומוכרה לשמעון זה אסור, שהרואה אומר "אימת קנייה שמעון חוכר אותה לראובן" ואסור. ואפילו [כ]שהיא ממושכנת ביד שמעון זמן גדול אסור לחוכרה לראובן. והוא מהערמת ריבית. ולא כרש"י ז"ל שפירש שהיא ריבית גמורה: 
התם תנן אין מושיבין חנוני למחצית שכר. לא יתן מעות ליקח פירות למחצית שכר אא"כ נותן לו שכרו כפועל בטל. ואין מושיבין תרנגולין למחצה אא"כ נותן לו עמלו ומזונו ושכרו שאמרו בין מרובה בין מועט דברי ר' מאיר. והלכה כמותו. ועד משלם יומי דשותפותא יהיב ליה כפועל בטל לאותה מלאכה דבטל ממנה. ומיפסקו לכל יומי השותפות פוסקין. ודוקא בחנוני וכיוצא בו, שאין לו מלאכה אחרת וצריך לתת עיניו באומנותו (והיינו) [ואינו] עוסק במלאכה אחרת, אבל מי שיש לו מלאכה ולא קא מבטל מיניה, לא בעי באגריה כולי האי. וכדאמרינן גביל לתורא גביל לתורי, מה שטרח באחד יטרח בכמה שוורים. ורבינו (תם ורבי) הר"ם כתבו פ"ה: תוספתא. המושיב את חבירו חנוני בחנות למחצית שכר, אם היה אומן לא יעסוק באומנותו, ואם שורה עמו בחנות מותר. המושיב את חבירו בחנות למחצית שכר, לא יהא לוקח ומוכר דברים אחרים. ואם לקח ומכר השכר לאמצע. והנותן מעות לחבירו למחצית שכר [אינו] רשאי ליקח בהם לא כסות ולא עצים. והנותן מעות לחבירו ליקח בהם פירות למחצית שכר ובאחרונה אמר לו לא לקחתי, אין לו עליו אלא תרעומת. ואם יש עדים שלקח ומכר מוציאין ממנו בעל כרחו ע"כ: ושכר פועל בטל פירש רבינו חננאל ז"ל בכל מקום. שנוטל כשיעור מה שהוא מוזיל ועושה בשעה שאינו (עושה) [מוצא] מלאכה מרובה. שכל המלאכות יש להן זמן שאדם מוצא לעשותה מרובה, ואז מתייקר שכר האומנין, וכשאין מוצאין מלאכה מרובה מוזילין בפחות: תוספתא. משכיר אדם מעותיו לשולחני להתנאות בהן ולהתעטר בהן ולהתלמד בהן ע"כ, שכיון שחוזרין בעינייהו מותר: ורב חמא שהיה (שוכר) [משכיר] מעותיו, וכלו מעותיו, מפני שלא היו חוזרין בעינייהו אלא אחרים. ור"ם כתבו בפ"ה דמלוה: 
וגרסינן התם בפרק איזהו נשך, אמר רבא שרי ליה לאיניש למימר לחבריה הילך ארבעה זוזי ואוזפיה לפלניא [מאה זוזי], לא אסרה תורה אלא ריבית הבאה מלוה למלוה. והוא שלא דיבר הלוה עם המלוה בשום ריבית: ואסור שיאמר הלוה "כל הנותן שום דבר למי שילויני אינו מפסיד". ואף על גב דגבי מודר הנאה מחבירו התירו שילך אצל חנוני  [ויאמר] פלוני מודר הנאה ממני ואיני יודע מה לעשות ה"ז נותן ונוטל מבעל הבית, וכן גבי המדיר את אשתו ואמר כל הזן אינו מפסיד, וגבי דליקה התירו לומר כל מכבה אינו מפסיד. התם כשאין לו מה שיאכל. הא בעלמא אסיר, דשלוחו של אדם כמותו. [ותדע דאמרינן] גבי דליקה התירו, הא בעלמא לא: ואמר רבא שרי ליה לאיניש למימר ליה לחבריה הילך ד' זוזי ואימא ליה לפלניא דאוזפן זוזי מ"ט שכר אמירה קא שקיל. ומיהו אם הוא בנו, אפילו גדול וסמוך על שולחן אביו הרי הוא כגופו ואסור, דחיישינן להערמה. אבל בנו אפילו קטן ואינו סמוך על שולחן אביו הרי הוא מותר: ואסור להקדים בריבית או לאחר אותה. כיצד נתן עיניו ללוות ממנו והיה משלח סבלונות לאותו מלוה בשביל שילוה זהו ריבית מוקדמת. לוה ממנו והחזיר לו מעותיו והיה משלח סבלונות בשביל שלא יהיו מעותיו בטילות אצלו זהו מאוחרת. ואם עבר ועשה זהו אבק ריבית. ואפילו ריבית דברים [אסור] כמו להקדים שלום. ואם לא היה רגיל המלוה אצל הלוה ועכשיו שהלוה לו מעותיו אסור ללוה ללמדו מקרא ותלמוד. ור"ם כתבו פ"ה דמלוה: ומקום שנהגו לשכור הספינה וליטול שכר הספינה ואם נשברה שמים לו מה שפחתה ומשלם יתר על השכר ה"ז מותר. וכן מותר להשכיר סיר של נחושת ונוטל השכר ודמי מה שפחת ממשקלו: 
אין מקבלין צאן ברזל מישראל. כיצד הרי שהיו לו מאה צאן וקבלן ממנו להטפל בהן, ויהיו (חולבות) [הולדות] והגיזות והחלב לאמצע לשליש, כמו שהתנו שניהן, ואם מתו הצאן ה"ז מקבל לשלם דמיהן, ה"ז אסור, שהרי בעל הצאן קרוב לשכר ורחוק להפסד. ואם קבל עליו בעל הצאן שאם הוקרו או הוזלו או נטרפו הרי [הן ברשותו הרי] זה מותר. ואמרינן התם, השם פרה מחבירו וא"ל הרי פרתך עלי בשלשים דינרים אם מתה, ואני אעלה לך סלע בכל חדש, מותר, שהרי לא עשאה דמים אלא לאחר מיתה. משכרת אשה לחברתה תרנגולת לישב על הביצים בשני אפרוחים ואין בזה משום ריבית, ור"ם [כתבו] פרק ח: 
וגרסינן התם, המוליך חבילה ממקום למקום, מצאו חבירו ואמר תנה לי ואני אעלה לך כדרך שמעלין לך באותו מקום, ברשות מוכר מותר, ברשות לוקח אסור. כלומר אם היא באחריות המוכר מותר: המוליך פירות ממקום למקום מצאו חבירו וא"ל תנם לי ואני אעלה לך פירות שיש לי באותו מקום, אם יש לו פירות באותו מקום מותר. ואם לאו אסור. ור"ם [כתבו] פ"ח דמלוה: החמרין מעלין במקום היוקר כמקום הזול ואין חוששין, פירש רש"י ז"ל החמרין המשתכרין בתבואה ומביאין אותה ממקום הזול למקום היוקר, מותר להם ליקח מעות מבעלי בתים עשירים במקום היוקר [ע"מ ליתן להם בזמן פלוני הפירות כשער מקום הזול. מותר אף על גב דהפירות באחריות החמרין וא"כ הלואה גמורה היא, מ"מ כיון דאלו הוזלו פירות בנתיים במקום היוקר] יותר ממה שלקחו במקום הזול יקבלו בעלי בתים של מקום היוקר בסך שלקחום בעל כרחם, הרי אלו כשלוחים. ואף על פי שאחריות על החמרין  ואינן נותנין להם שכר עמלם. אבל הרמב"ן ז"ל פירש ששלוחין היו חמרין אלו של בעלי בתים ונוטלין שכר עמלם וטרחם, ונוטלין מעות מבעלי בתים ומעמידין להם פירות כמו שקונין שם במקום הזול, אף על פי שמקבלין אחריות הדרך, הרי אלו כשומרי חנם [שהתנו] להיות כשואל, ואין המעות הלואה. ואף על פי שמוציאין אותם במקום היוקר לצורכם, אינו אלא כשולחני המשתמש במעות שמפקידין אצלו. ואמרינן דטעמא, דניחא להו לחמרים שהספסרים מוזלי לגבייהו דחמרין, ומשום שאלו בעלי בתים מגלין להם השער. ור"מ כתבו בענין אחר פ"ט: 
מלוה אדם את אריסיו חטים בחטים לזרע בין קודם שירד האריס לשדה בין אחר שירד. ואסיקנא דבד"א במקום שנהגו שיתן האריס את הזרע, שהרי ביד בעל הקרקע לסלקו כל זמן שלא נתן ועל דעת שיקח פירות יורד. אבל במקום שדרך בעל הבית ליתן הזרע ועכשיו בא האריס ורוצה (לצאת) [לתת] הזרע. אם עדיין לא ירד האריס לשדה מותר להלוותו חטים בחטים, שעדיין יש לו רשות לסלקו. נמצאת בעת שירד לשדה ירד על דעת שיחזיר לו חטים שהלוהו. אבל אחר שירד לשדה והתנו לשלש שנים ונהגו כדרך כל האריסין, ועכשיו בזאת השנה רוצה האריס לתת הזרע, הואיל ואינו יכול לסלקו הרי הוא ככל האדם, ואסור להלוות לו חטים בחטים לזרע. אבל מלוהו סתם על שער שבשוק. ור"ם [כתבו] פ"י דמלוה. (כהלל) [דהלל] שאמר לא תלוה אשה לחברתה עד שתעשנו בדמים, שמא יוקרו החטים ונמצאו באות לידי רבית, לית הלכתה כותיה: 
ואסור להרבות בשכר אדם, לא יאמר עשה עמי מלאכה זו שהיא שוה דינר ואני עושה עמך בשבוע אחר מלאכה שוה שני דינרים. ותנן אדם אומר לחבירו נכש עמי ואנכש עמך עדור עמי ואעדור עמך. [אבל לא] יאמר אדם חרוש עמי בגריד ואני אחרוש עמך ברביעה, שטורח החרישה בימי הגשמים יותר: השוכר את הפועל בימי החורף לעשות עמו בימות הקור [בדינר בכל יום ונתן לו השכר, והרי שכרו שוה בימי החורף] סלע ה"ז אסור, מפני שנראה כמלוה אותו עכשיו כדי שיוזיל בשכרו. אבל אם אמר לו עשה עמי מהיום ועד זמן פלוני בדינר, ה"ז מותר אף על פי ששוה שכרו סלע בכל יום. הואיל והוא מתחיל לעשות מעתה אינו נראה כנוטל שכר מעותיו שהקדים ליתנו לו בשכרו. ור"ם כתבו פ"ז דמלוה: 

צרור הכסף הארוך הדרך החמישי שער ז 
================================= 
א) ואכתוב הענינים בקצרה מפני שיש מנהגות ברוב המקומות ויש להם תקנות ותנאים. והרבה דברים שאינם נוהגים עתה, כענין השושבינות, שיש בו כמה הלכות, ולא נהגו עתה בשום ענין ממנו. והעוברת על דת והנשים [ה]פרוצות: 
גרסינן בפרק אף על פי, בכתובות, אחתיה דרב חמא אינסיבא ליה לרב אדא בר אהבה, ארכס כתובתה, אתו לקמיה דרב יוסף א"ל הכי אמר רב יהודה אמר שמואל זו דברי ר"מ, דאמר כל הפוחת לבתולה ממאתים ולאלמנה ממנה ה"ז בעילת זנות, אבל חכ"א משהה אדם אשתו שלש שנים בלא כתובה. א"ל אביי והאמר רב נחמן אמר שמואל הלכה כרבי מאיר בגזרותיו. א"ל אי הכי זיל כתוב לה. והכי קיימא לן כר"מ דאסור להשהותה אלא בכתובה. וכן [כתב] ר"מ פרק עשירי דהלכות נשים הכונס את האשה ולא כתב לה כתובה או שכתב ואבדה שטר כתובתה או שמחלה כתובתה לבעלה או שמכרה לו כתובתה, חוזר וכותב לה עיקר כתובתה אם רצה לקיימה, לפי שאסור לאדם לשהות עם אשתו אפילו שעה אחת בלא כתובה. אבל המוכרת כתובתה לאחרים בטובת הנאה אינו צריך לכתוב לה כתובה אחרת, שלא תקנו כתובה אלא כדי שלא תהא קלה בעיניו להוציאה. ואם הוציא זה משלם כתובתה ללוקח כדרך שהיה משלם לה אם לא מכרה: ועיקר הכתובה לבתולה מאתים ולאלמנה מנה. וכל הפוחת מזה בעילתו בעילת זנות. ודעת ר"ם דכל זמן שהוא רוצה לקיימה, אף על פי שהתנה עמה שתכתוב לה שקבלה מן המאתים מנה ומן המנה חמשים, התנאי בטל, דחכמים עשו חיזוק לדבריהם יותר משל תורה: וכל זמן שכתב לה הכתובה כמו שאמרנו או אפילו אחר שהעידו עליו עדים וקנו ממנו שהוא חייב לה מנה ומאתים ה"ז מותר: וכן אם נתן לה מטלטלין כנגד כתובתה ה"ז מותר לבעול עד שיהיה לו פנאי לכתוב. כ"כ הר"מ פ"י [ה"ט] דהלכות אישות. וכבר כתבתיה בענין החופה בספר הנקרא צרור החיים מההיא דא"ל אתפסיה מטלטלי. והילכך צריך לעשות אחד מאלו הענינים קודם כניסתה לחופה, ואחר כך מותר באשתו. והחתן נותן שכר הסופר: 
וארוסה, מחלוקת בין הגדולים, אי אית לה כתובה או לא. כי דעת הגאונים ז"ל שאע"פ שקדשה אין לה כתובה כל זמן שלא נכנסה לחופה אא"כ כתב לה בהדיא. וכ"כ ר"ם פ"י דאישות המארס את האשה וכתב לה כתובה וכו' אבל אם אירס ולא כתב לה ומת או גרשה והיא ארוסה אין לה כלום ואפילו העיקר, שלא תקנו לה עיקר כתובה עד שתנשא: ומביאין הגאונים ראיה לדבריהם מדאיבעיא לן פרק הכותב ובפ"ק דמציעא, מנלן דארוסה אית לה כתובה. ואתי למיפשטה ממתניתין דפרק אף על פי ומדתני ר' חייא ולא קמו. וכיון דלא איפשיטא לית הלכתא [כותיה]. ועוד ראיה מדאמרינן בשלהי פרק נערה שנתפתתה, בת ארוסה יש לה מזונות או לא. כיון דאית לה כתובה אית לה מזונות. או דילמא כיון דלא תקנו לה כתובה עד שעת נישואין לית לה. והתוספות חולקין ואומרין דאית לה. וראייתם מההיא דפרק האומר בקידושין, היא אומרת קידשתני והוא אומר לא קדשתיך, היא אסורה בקרוביו. ואיתמר עלה, רב אמר כופין ומבקשין. ואמרינן תרתי, כלומר בתמיה. ופרקינן ה"ק מבקשין ליתן גט, ואם נתן גט מעצמו כופין אותו ליתן. הנה כי כח בקידושין בלבד היא, ואמרינן דיהיב לה כתובה. ולא תימא דההיא בדכתב, דא"כ היאך יכול להכחיש ולומר לא קדשתיך. וההיא ראייה דגאונים ז"ל אומרין דהוה ניחא למיפשטיה ממשנה או מברייתא, ולא אשכח. ומיהו מיפשיט פשיטא ליה דארוסה אית לה כתובה. וההיא דבת ארוסה פירש רש"י ז"ל כיון דאית לה כתובה, כגון שכתב לה מן האירוסין. או דילמא כיון דלא תקון למכתב עד שעת נישואין תנאי כתובה לא (ואזיל) [חייל] מקמי הכי. וכן דעת הרשב"א ז"ל כדברי התוספות מדאמרי ליה רב כהנא ורב אסי לרב אלמנה מן האירוסין במאי גביא. אלמא דמפשט פשיטא להו דאית לה. ועוד דאמרינן התם פרק נערה שנתפתתה, ההוא גברא דשכיבא ארוסתו אמרי ליה זיל וקבור לה או הב לה כתובתה. והתם לא כתב לה, דאם [כתב לה] הול"ל אתא ההוא גברא דשכיב ארוסתו וכתב לה כתובה. והרבה האריך ז"ל בענין, עד ש[ה]עלה דארוסה אית לה כתובה: ולמה שכתב ר"ם דהיכא שכתב לארוסה ומת דגביא מבני חרי, דעת הראב"ד ז"ל דאף מן הלקוחות. וכן תופס עיקר רבינו ז"ל: 
החרשת והשוטה אין לה כתובה, ואם כתב להן כתובה איהו אפסיד אנפשיה וקיים. וכ"כ ר"ם בי"א דאישות: תנן התם פרק נערה שנתפתתה, לא כתב לה כתובה בתולה גובה מאתים ואלמנה מנה מפני שהוא תנאי ב"ד. לא כתב לה אם תשתבאי אפרוקינך ואותבינך לאנתו, חייב מפני שהוא תנאי ב"ד. לא כתב לה בנין דכרין דיהוו לי מנאי אינון ירתון כסף כתובתיך יתר על חולקהון דעם אחוהון, חייב מפני שהוא תנאי ב"ד. ובגמרא אמרינן מ"ט תקנו כתובת בנין דכרין, כדי שיקפוץ אדם ויכתוב לבתו ע"כ: ומוחלת כתובתה דאמרינן בתלמוד כתב רי"ף ז"ל דהיינו כשמחלה לכשימות ליורשיו שלא תגבה מהם, אבל בחייו אם מחלה יש לה להשאיר לעצמה עיקר הכתובה, שלא תיאסר על בעלה. דהלכה כרבי מאיר דאמר כל הפוחת לבתולה ממאתים בעילתו בעילת זנות. ומוכרת כתובתה לבעלה גם כן כשכתב לה [אחרי כן] עיקר כתובה. וא"ת ומוכרת ומוחלת תימא נחת רוח עשיתי לבעלי. וכתב הראב"ד ז"ל דבמוחלת עיקר כתובה לא שייך נחת רוח עשיתי, שהרי כל הנשים יש להן כתובה. ואדרבה הוא הוא שנתן עיניו לגרשה. ונכון. וכ"כ בתשובה: וכתבו מקצת הגאונים ז"ל בתשובותיהם, דהאידנא לא מגבינן כתובת בנין דכרין, דטעמא מאי תקינו רבנן, כדי שיקפוץ אדם ויתן לבתו ולבניו. ועכשיו הוצרכו לתקן שלא יתן אדם לבתו ולהרבות בנדוניתה. אבל רי"ף ור"ם פסקו שהוא נוהג בזמן הזה. ר"ם פי"ו דאישות, וכן רבינו יצחק בן גיאת כ"כ ע"כ: ועכשיו יש כמה מנהגות בכל מקום ומקום. ויש להם תנאים ותקנות בעניני הכתובות והנדוניות. על כן [לא] באתי לכתוב אלא בקצרה. 
ומן התורה חייב אדם לאשתו בשארה כסותה ועונתה. שארה אלו מזונותיה, כסותה כמשמעה, ועונתה, לבא עליה כדרך כל הארץ. כמה פוסקין לה מזונות לחם שתי סעודות בכל יום סעודה בינונית וממאכל אנשי העיר אם חטים אם שעורים. ופרפרת לאכול בה הפת. ומעט יין, אם מנהג [העיר] שישתו הנשים יין. ובשבת שלש סעודות וכמנהג המקום באכילתם בשבת. וכל זה בעני, אבל בעשיר הכל לפי הממון: והבעל אינו רשאי לאכול לבדו בליל שבת, אבל בימות החול בכולם רשאי ע"כ. ור"ם כתב כל זה בפי"ב: והא דתנן המשרה את אשתו ע"י שליש, פירש הראב"ד ז"ל, כגון שהוא עושה מלאכה בעיר אחרת. שאילו בעירו לא ישרה אותה ע"י שליש, שמשיאה שם רע. אלא אם רוצה יוציא ויתן כתובה: ומי שהלך בעלה למדינת הים ואשתו תובעת מזונות, שלשה חדשים מיום הליכתו (אין הליכתו) אין פוסקין, חזקה שאין אדם מניח את אשתו ריקם. מכאן ואילך פוסקין: 
והכסות כמנהג המקום, כמו שכתב ר"ם פי"ג. ובכלל הכסות כלי בית ומדור: והבעל יכול למנוע את אשתו שלא תצא אלא כפי הצורך. והאומר אין רצוני שיבואו לביתי אחיך ואביך ואמך ואחיותיך, הרשות בידו, וכשאירע להם שום חולי תלך היא לביתם. וכתב [זה] ר"ם פי"ג: וכן היא שאמרה אין רצוני שיכנסו אצלי אמך ואחיותיך ואיני שוכנת עמהם בחצר אחת מפני שמריעין לי ומצירין לי שומעין לה שאין כופין את האדם (שיבואו) [שישבו אחרים עמו] ברשותו ע"כ: וכתב הראב"ד ז"ל אימתי בזמן שהם באים בגבולה, אבל [אם] היא באה בגבולם אין מוציאין אותם בשבילה ממקומן, אף על פי שהמדור שלו ואין להם  זכות בו, הואיל והוא רוצה בעמידתן, אבל מבקשין ממנו לסדר להם ענין שלא יצערו אותה בדירתם ע"כ: והעונה כפי מה שהוא מעונג כמו שאז"ל. ויש לאשה לעכב על בעלה שלא יצא לסחורה אלא למקום קרוב, שלא ימנע מעונתה ולא יצא אלא ברשותה. חוץ מת"ח שיוצא בלא רשות לבי רב. וכתבו ר"ם פי"ד: והיכא שהמדור שלה והוא אינו רוצה לדור בו, וכן אם המדור שלו והיא אינה רוצה לדור בו, וכל אחד נותן טעם לדבר, ומפני שבני אדם פרוצים או גוים, שומעין להם. וכ"כ ר"ם פי"ג: ועולה עמו ואינה יורדת עמו, ולא יוציאנה ממדינה לכפר: 
ומדברי סופרים יש לה דברים אחרים מלבד שאר כסות ועונה שהן של תורה. הוא חייב ברפואתה אם חלתה. ובפרק נערה שנתפתתה, אמר לה הרי גיטה וכתובתה ותפדה את עצמה רשאי. והלכתא כרשב"ג דאמר הכי: ותניא בספרי, ושלחתה לנפשה, מלמד שאם היתה חולה ממתין לה עד שתתרפא. ופירשה הראב"ד ז"ל במוטלת על המטה. וכל שכן בבנות ישראל הקדושות כשהיא מוטלת על המטה שאינו יכול לגרשה עד שתתרפא. ומתניתין דרשב"ג כשאינה מוטלת על המטה ע"כ: וכתב ר"ם פכ"ב, הורו הגאונים שהאשה שחלתה ובקשה מבעלה שיגרשנה ותצא בלא כתובה כדי שלא יירשנה, אין שומעין לה. ואפילו אמרה אני שונאה אותו. ואין דנין (לה) [אותה] דין מורדת. ודין יפה הוא ע"כ: וצריך עיון רש"ם: 

ב) ואם נשבית חייב לפדותה, ובקבורתה אם מתה. וגרסינן בפרק נערה שנתפתתה, אמר רב חייא בר אבין אמר רב הונא מי שהלך למדינת הים ומתה אשתו, ב"ד יורדין לנכסיו וקוברין אותה לפי כבודה ולפי כבודו, דעולה עמו ואינה יורדת עמו, ואפילו לאחר מיתה. ודוקא ב"ד יורדין וקוברין אותה. אבל עמד אחר וקבר אותה הניח מעותיו על קרן הצבי. וכענין שאמרו בשלהי פרק דייני גזרות, אם עמד אחד ופרנס את אשתו. ומיהו אם עמד אביה וקבר חייב לשלם לו, דלא עלה על דעת שתהא מושלכת לפניו עד שיטול רשות מב"ד. וכן מצא רבינו הרשב"א בירושלמי, לא רצה הבעל לקוברה האב קוברה ומוציא ממנו בדין. ומיהו ר"ם כתב בפרק י"ד דאישות דבין הוא בין אחר מוציאין ממנו בדין. ורבינו הרשב"א ז"ל תמה, דבירושלמי היא מחלוקת. ועוד דאמרינן הכא ב"ד יורדין, דמשמע דוקא ב"ד. ירושלמי, מקום שנהגו שלא להספיד אין מספידין. וארוסה בקבורתה, תלוי הענין [במחלוקת] כמו שכתבתי למעלה, ארוסה אי אית לה כתובה. כההוא עובדא דההוא דשכיבא ארוסתו ואמרי ליה זיל קבור לה או הב לה כתובתה כי י"מ דכתב לה וי"מ דבסתם קא מיירי: ושומרת יבם, אמרינן בפרק האשה שנפלו לה, דיורשי הבעל חייבין בקבורתה, כמו שפירש שם גאון, כמו שכתב רי"ף. ור"מ כתבו בפרק כ"ד דאישות: 
ומעשה ידיה ומציאתה של בעל. והוא אוכל פירות נכסי מלוג בחייה. ואם אמרה האשה איני ניזונית ואיני עושה שומעין לה. ומיהו המלאכות שהיא חייבת לעשות, כגון אופה ומבשלת, אינה יכולה לומר איני נזונת ואיני עושה. וכ"כ ה"ר אפרים וכ"כ הראב"ד ז"ל: והבעל שאמר איני זנך ואיני נוטל כלום ממעשה ידיך אין שומעין לו. (ו)[ד]לתקנתה תקנו מעשה ידיה למזונותיה. ואלו הדברים שהוא זוכה בהן והיא זוכה בהן, אף על פי שלא נכתבו, דתנאי ב"ד הוא כמו שכתב ר"ם פי"ב: ואלמנה שאין שטר כתובה יוצא מתחת ידה אין לה כלום, ואפילו עיקר כתובה שהוא מנה מאתים, שמא מתחלה מחלה או מכרה. בד"א במקום שדרכן לכתוב שטר כתובה. אבל במקום שאין דרכן לכתוב אלא סומכין על תנאי ב"ד, ה"ז גובה עיקר כתובה אף על פי שאין שטר כתובה בידה, בין נתגרשה בין נתאלמנה בין  שהיתה בבית בעלה בין בבית אביה. אבל תוספת אין לה אלא בראיה ברורה בכל מקום. וכ"כ ר"ם פי"ו: 
תנן בפרק אף על פי, אלו מלאכות שהיא עושה (מחנת) [טוחנת] ואופה ומכבסת ומניקית  ומצעת לו את המטה וטווה בצמר: תוספתא מקום שנהגו שלא לעשות לאחת מכל אלו אין יכול לכופה. וזה הדין בעניים, אבל כשהכניסה לו ממון או הוא [עשיר] המלאכות שהיא עושה, טווה ורוחצת ידיו ומוזגת לו את הכוס ומצעת לו את המטה ועומדת לשמש בפני בעלה. אבל לא בפני אביה, כדאיתא פרק אף על פי. ואלו מלאכות שמקצתן עושה ומקצתן אינה עושה,  טוחנת ואופה ומכבסת ומבשלת ומניקה ונותנת תבן לכל בהמותיו, כמו שכתב ר"ם פכ"א: ואשה ששברה כלים במלאכותיה פטורה מן התקנה כדי שיהיה שלום בבית. והאשה שצריכה להניק את בנה, שהיא האשה שלא הכניסה רק שפחה אחת, דאמרינן התם פרק אף על פי, לא אמרו להניק  אלא אחד, אבל תאומים לא, אלא שוכר הבעל לאחר[ת]. ור"ם כתבו פכ"א: אבל הכניסה לו שתי שפחות לא תניק. ואמרינן לא הכניסה ממש אלא שכיון שראויה להכניס. ופירש רש"י ז"ל שהכניסה לו נדוניא שהיא שוה שתי שפחות הרי [זה] כמו שהכניסה. ולא נראה פירושו בזה. (אבל) [אלא] ה"ק לא שהכניסה לו שפחה ממש אלא אפילו לא הכניסה לו שום דבר אלא שראויה להכניס לו, שהוא נכבד, אף היא אינה עושה, דעולה עמו. ואם היא נכבדת וראויה להכניס אף על פי שלא הכניסה הרי היא כמו שהכניסה: 

ג) והאלמנה יכולה לומר ליתומים איני רוצה להניק אלא בשכר ואיני רוצה לקחת מזונות כמו שתרצה. ויכולה לומר לבעל "איני רוצה ליזון ואיני עושה". ויכולה לתבוע כתובתה לאלתר אף על פי שהיא אסורה לינשא מפני שהיא מניקה. ולא אמרינן לכשתנשא "תנו לי מה שכתוב ליכי" וזו אינה יכולה להנשא עד לאחר כ"ד חדש, דהא אינה מעוכבת מחמת הבעל אלא מחמת סכנת ולד, ואין התנאי אלא שהיא אסורה מצד איסור זיקת הבעל. וכ"כ הראב"ד בתשובה: 
והאשה שהתחילה להניק בנה ומת בעלה בתוך כ"ד חדש ה"ז לא תנשא ולא תארס עד כ"ד לולד כדאיתא פרק אף על פי. והאשה שהיתה מניקה ונתגרשה מבעלה כתב רבינו תם ז"ל, בא מעשה לפני רבינו שמשון הזקן והתירה לאחר ג"ח, דכיון דאיתיה אב אי מיעברא ממסמס ליה בביעי וחלב, וכענין שאמרו ר"פ החולץ. אבל כשמת בעלה, אי מיעברא יורשי לא יהבי ליה אלא בב"ד והיא בושה מלהתבזות בב"ד ומיית ולד. ורבינו תם ז"ל אסר אפילו בגרושה, דאף מבעל היא בושה לתבוע, אלא אם הוא זריז למסמס מנפשיה, לפי שאינה יכולה להיות רגילה אצלו אחר שגרשה. ורב אחא משבחא ז"ל כ"כ בפרשת וירא ואיתתא דפטרה בעלה או דמית בעלה בעיא לאימתוני עד יומי מניקתה, וכ"כ רבינו הרשב"א ז"ל: ומיהו דוקא כשהניקתו קודם שנתגרשה, עד שהולד (הוא) מכירה. אבל קודם הזמן הזה, שעדיין אינו מכיר (אלא) [לא]. דהא קודם שיכירנה אי בעיא לא תניק אותו כלל, כדקתני בברייתא נתגרשה אין כופה אותה להניק. ואם היה מכירה כופה ומניקתה מפני הסכנה ומעלה לה שכר. ועד כמה הוא מכירה בן חמשים יום כר' יצחק א"ר יוחנן. והלכתא כותיה. והכי פסק רי"ף פרק אף על פי. והתם גרסינן, נתנה בנה למינקת [או] גמלתו אסורה להנשא עד לאחר  כ"ד חדש. אבל מת הולד מותרת. והכי הלכתא, מת הולד מותרת גמלתו אסורה. והאשה נותנת בנה למיניקה (והם) [והיא מ]משפחה דמסתפי למהדר בהו המינקת, שרי, דהכי אמרינן בהני דבי ריש גלותא: והיכא שנישאת או נתארסה בתוך כ"ד חדש מגרש אותה. וי"א שאם ברח מן העיר, בזה די ואינו מגרש, דערוקיה מסתייה, כלומר מה שברח [די] בזה, כי גלה שמתחרט בו: 
וכל הנשים שנישאו או נתארסו ונתגרשו בין קטנות בין זקינות צריכות להמתין שלשה חדשים להבחין אם היא מעוברת. וכ"כ ר"ם פי"א דגירושין. וגזירת חכמים היא, שאפילו אשה שאינה ראויה לילד, ואפילו נתגרשה או נתארמלה מן האירוסין, צריכה להמתין תשעים יום: אפילו זקנה או קטנה או עקרה או אילונית, אפילו בעלה במדינת הים או חולה או חבוש בבית האסורין, ואפילו בתולה מן האירוסין, צריכה להמתין תשעים יום. והממאנת א"צ להמתין צ' יום, לא גזרו אלא בגרושה. וכתבו ר"ם בפי"א דגירושין: וכן האשה שחלצה תינשא ביום חליצתה, שהרי אינה חולצת עד שתשלם צ' יום. וכתבו ר"ם פ"ד דהלכות יבום: והנשים האלו שהן אסורות להנשא עד תשעים יום מיום שנתגרשו, ונתארסו בתוך הזמן כתב ר"ם פי"א דגירושין שמנדין אותו אבל אין כופין אותו להוציא. אירס וברח אין מנדין אותו: כנס בתוך צ' יום מפרישין אותו עד אחר זמן, ויעמוד עם אשתו. והא דאמרינן ערוקיה מסתייה פירושו מי שברח מגין עליו מן השמתא, וכל שלא ברח מנדין אותו אפילו כנסו ואין כופין אותו לגרשה. כן דעת ר"ם ז"ל: ומעשה היה לפני מורי הרשב"א ז"ל באחד שכנס בתוך ג"ח בשוגג וברח, ולא הצריכו ליתן גט כר"ם. ושמתא לא שמתיה אפילו לדעת מפרשים אחרים מפני ששוגג היה: ורש"י ז"ל [כתב] שאם ברח אין כופין ליתן גט. ודוקא קידש, הא כנס וברח משמתין לזה עד שיגרש. וגם הימים שעמד עמה, לאחר שיגיע זמן שלשה חדשים, מפרישין אותו ממנה. ולא נראה חומרא זו לרמב"ן ז"ל: ובפרק י"א כתב ר"ם ז"ל דין המניקה והמעוברת: 
והאשה אפילו הכניסה לו כמה [שפחות] או הוא עשיר גדול, כופה אותה שלא תשב בטילה, שהבטלה מביאה לידי זימה. והלכתא כרבי אליעזר דאמר הכי בפרק אף על פי. מיהו אינו  כופה אלא לעשות כמה שתרצה, ובלבד שלא תהיה בטילה: ירושלמי, רב הונא אמר, אפילו הכניסה לו מאה שפחות כופה לעשות (לה) [לו] דברים של יחוד. סכה לו את גופו, מרחצת לו את רגליו, מוזגת לו את הכוס. ואסיקנא התם, מפני שהיא חייבת לו: 

ד) והמורדת. קיימא לן דאין לה דין מורדת אלא כשמורדת מתשמיש, אבל ממלאכה לא [נקראת] מורדת. ורי"ף ז"ל הביא הראיה מדאמר מר, היכי דמי מורדת, דאמרה בעינא ליה ומצערינא ליה, דאלמא מתשמיש הוא דהויא מורדת כדרב הונא. וכן דעת הראב"ד ז"ל, מדאקשינן בגמרא נדה בת תשמיש היא, ואם איתא דממלאכה הויא מורדת מאי קושיא, לימא דממלאכה הויא מורדת: ויש שני ענינים במורדת, האומרת בעינא ליה ומצערינא ליה. ויש מורדת שאומרת מאיס עלי, שנאוי הוא אצלי, ואומרת איני חפצה בו ולא בכתובתו אלא אצא בלא כלום: והאומרת בעינא ליה ומצערינא ליה, קיימא לן כרבותינו שחזרו ואמרו מכריזין עליה ארבע שבתות זו אחר זו. דרב נחמן בר רב חסדא ורב נחמן בר רב יצחק ור' חנינא ורבא משמיה דרב ששת כולהו הכי סבירא להו. ושתי פעמים שולחים [לה] מב"ד, אחת קודם הכרזה ואחת אחר הכרזה, כרמי בר חמא ולא אשכחן אמורא דפליג עליה: ויכול הבעל לגרשה מיד. ואם גרשה אחר ד' שבתות דהכרזה, הפסידה כתובתה מכל וכל. וי"א שאינו מגרשה עד י"ב חדש. והראשון עיקר: וכשהיא יוצאה אין לה לא עיקר כתובה ולא תוספת ולא נדוניא, ואפילו בלאותיה הקיימין של נכסי צאן ברזל. וכדתנן עד מתי הוא פוחת עד כנגד כתובתה. וכנגד כתובתה, הכל [בכלל] אפילו נכסי (מלוג) [צאן ברזל]. ואפילו הכניסה לו קרקע, ואפילו מה שכתב (לו) [לה] משלו. אבל מנכסי מלוג לא הפסידה, ונוטלת בלאותיה הקיימין ויוצאה. ואפילו לא תפסה מוציאין מיד הבעל. ולהוציא ממי שאמר שאם תפס הבעל מנכסי מלוג דאין מוציאין. ואין הדבר כן. והמורדת האומרת מאיס עלי ואיני חפצה בו ולא בכתובתו אלא אצא ובלבד שיגרשני מיד, אינה מפסדת כלום עד י"ב חדש. ולאחר י"ב חדש אם עדיין היא עומדת במרדה הפסידה כתובתה. ואם רצה הבעל לגרש מגרש. ואם גרש תוך י"ב לא הפסידה כלום. ותוך זמן זה אין כופין אותה כלל ואין מכריזין עליה, שאין כופין אותה (בבעל) [להבעל] למאוס לה, וזו כאנוס[ה]. ואין חוששין שמא עיניה נתנה באחר, אחר שהיא רוצה לצאת בלא כלום. וכ"כ ר"ח ז"ל שאם רצה הבעל לגרש תוך זמן זה וליטול כתובתה אין שומעין לו: וכשיוצאה הפסידה עיקר כתובתה ותוספת וכל מה שנתן לה משלו, שלא כתב לה ולא נתן אלא אדעתא למיקם קמיה. אבל בלאותיה הקיימין דנכסי צאן ברזל איבעיא ליה לרבא ולא איפשיטא. ואסיקנא השתא דלא איתמר לא כמר ולא כמר, מאי דתפיס [ולא] [אפילו] בעדים, לא מפקינן מיניה. מאי דלא תפיסא לא יהבינן לה. ונכסי מלוג לא הפסידה כלל, אלא בלאותיה הקיימין שלה, ואפילו לא תפסה יהבינן לה: וגרסינן בירושלמי, המורדת ויוצאת משום שם רע אין לה מזונות ולא בלאות. וכ"כ רי"ף. ואם מתה, הוא יורשה וקובר אותה, וכן אם חזרה ונתרצית לו תוך זמן הזה לא הפסידה כתובתה כלום. משא"כ באומרת לא בעינא ליה ומצערנא ליה, מה שהפסידה הפסידה. ולאחר י"ב חדש [אם רצה] לקיימה כותב לה כתובה אחרת, עד כאן שיטתו של רבינו הרשב"א ז"ל לדין [זה]: 
וכתב הרמב"ן ז"ל בתשובה, הוו יודעין שיש מחלוקת בין הרי"ף [ור"ם] בדין המורדת, כי דעת רי"ף כדין הגמרא דמורדת לא הפסידה כלום מנכסי מלוג, אלא בלאותיה קיימין נותנין לה, שאין קיימין לא נתחייב הבעל באחריותן כלל. נכסי צאן ברזל, תפסה אין מוציאין מידה, לא תפסה לא יהבינן לה. ולפי[כך] כתב פי' "בלאותיה", בלאות נדונייתה, דהיינו צאן ברזל, לומר דשל מלוג אינה מפסדת. וזה הדין לדעתו בכל מורדת, בין אומרת מאיס עלי בין בעינא ליה ומצערנא ליה. ור"ם ז"ל סובר באומרת מאיס עלי שלא הפסידה בלאותיה הקיימין, בין במלוג בין בנכסי צ"ב, אלא אף על פי שלא תפסה  נותנין לה. ושאינן קיימין אינו משלם כלום. אלא באומרת בעינא ליה ומצערנא ליה מפסדת הכל, אלא שאם תפסה בלאות הקיימין בין מלוג בין דצאן ברזל זהו מחלוקתם ע"כ: וכתב רי"ף לתקנת הישיבה שנוטלת נכסי מלוג הקיימין ונכסי צ"ב בין קיימין בין אינן קיימין נוטלת הכל כשאר נשים. וכתב הרמב"ן ז"ל בתשובה, סוף דבר, הראוי לכם בדין זה ולכל בתי דינין שבישראל לתפוס בדין התלמוד ע"כ: ורבינו הרשב"א ז"ל כתבו וזה לשונו, ומה שכתב רי"ף שהגאונים תקנו כמו שכתב בהלכות, אפשר שלא תקנו אלא בדורם לצורך שעה, אבל עכשיו אין מקילין בדבר זה ע"כ: 
עתה יש מקומות שכותבין "ונתן להמתנה לחוד שתגבה ממנו בין שתהא עמו בשלום בין חס ושלום במרדות". והשיב ה"ר יונה ז"ל שהמתנה קיימת. ואפילו תמרוד בו ותצא בגט, וכן דעת רבינו הרשב"א ז"ל. וכן השיב הרמב"ן ז"ל: לשון ר"י בן מיגש, היכא דיהיב לה מתנה בין קרקע בין שיעבד עצמו ליתן לה מעות או שום מדעם, אפילו כתב לה לבתר נשואין, מתנה גמורה (לחזור) [לחוד]. ואצ"ל אי כתבה בכתובתה. ואי מרדה הפסידה הכל. כי אקני לה אדעתא למיקם קמיה וכו'. אא"כ כתב לה שקבל על עצמו שאפילו תמרוד תטול. דהתם תנאי ממון הוא וקיים ע"כ. למדנו שבתנאי קנתה ואפילו מרדה. וכל זה להוציא ממה שכתב רבינו מאיר הלוי ז"ל שהפסידה אפילו בתנאי, דאדעתא למיפק לא יהיב לה. ומאי דכתב בין במרדות, לא מרד בגט [קאמר] אלא ממלאכה או מתשמיש. ולא נראו דבריו בזה: 
ומעשה היה ביהודי שבא לגרש, ולא היה במרד, ואמרו לו ב"ד שיפרע לה כתובתה והתוספת והמתנה. וטען שלא הבין כשקרא החזן הכתובה ולא הבין התנאים. וכתב הרמ"ה ז"ל בתשובה שאם ידוע לב"ד [שהוא אמת] שומעין לו. ושאלו לרבינו הרשב"א ז"ל על התשובה. והשיב אני כך דעתי נוטה, דחזקה שהעדים הודיעו בעל פה התנאים והענינים, ועל פיו חתמו. שאם אין אתה אומר כן, לא הנחת חיוב על עמי הארץ ולא [על] הנשים, שכולם יטענו כן. אין אלו אלא דברי תימה. אבל מה אעשה, כבר הורה זקן ויושב בישיבה חכם וגם איש שיבה. ואני כתבתי מה שנראה לי, אחר ששאלת להעמידך על דעתי ע"כ: 
ובענין הגט במורדת כתב רבינו הרשב"א ז"ל, ובכל דיני המורדת אין כופין לבעל להוציא, ואפילו באומרת מאיס עלי. שלא אמרו כאן אלא "אבל אמרה מאיס עלי לא כייפינן לה". אבל כייפינן ליה לא אמרינן, דלעולם אין הבעל מוציא אלא לרצונו. וזה שלא כדעת רמב"ם שכתב דאמרה מאיס עלי כופין אותו להוציא לפי שאינה כשבויה שתבעל לשנאוי לה. ואין דבריו במקום זה נכונים, דאין לנו כפייה כלל לעולם בבעל אלא באותן השנויין במשנת "אלו כופין אותן להוציא" או לפסולות בין דאורייתא או דרבנן כשניות: 
והרבה האריך בזה בתשובה לרמב"ן ז"ל, ועוד יש מחלוקת בין רי"ף לר"ם, שרי"ף סבר שאין כופין את הבעל לעולם ליתן גט מדין התלמוד. ור"ם ז"ל סבר שכופין אותו (לשעתו) [להוציא], שלא תהא כשבויה שתבעל לשנאוי לה. ובדבר זה לא ירדנו לסוף דעתו. ויש לנו מרבני הדורות תשובות גדולות עליו מכמה מקומות שבגמרא. אבל לתקנת הישיבה אומר הרי"ף שכופין אותו ליתן גט מיד, ונוטלת נכסי מלוג הקיימין ונכסי צ"ב בין קיימין בין אינן קיימין. וכתב, סוף דבר, הראוי לכם ולכל בתי דינין לתפוס דין התלמוד. ואין מורדת יוצאת לעולם אלא לרצונו של הבעל. אם רצה הבעל לגרשה מתוך [מרדה] מפסדת כתובה ותוספת, ומתנ' אם תפסה וכו', כמו שכתבנו למעלה. מ"מ למדת דעת הרמב"ן ז"ל בגט: ולשון התוספות בשם רבינו תם ז"ל דהוראה בזה (טענה) [טובה] היא (וא"כ) [דאם כן] לא הנחת בת לאברהם אבינו שיושבת תחת בעלה כיון שיכולה לומר מאיס עלי ומפקעת עצמה מיד בעלה ע"כ: 
ושומרת יבם המורדת, גרסינן בפרק אף על פי, אמר רב טובי בר קיסרא אמר שמואל כותבין אגרת מרד על ארוסה ואין כותבין אגרת מרד על שומרת יבם. וכתב רי"ף הא דשמואל שייכא במשנה אחרונה, דתנן בראשונה שהיו מתכוונין לשם מצוה (חזרו לומר) [היו אומרים] מצות יבום קודמת למצות חליצה. עכשיו שאין מתכוונין לשם מצוה חזרו לומר מצות חליצה קודמת למצות יבום. וליתה למשנה אחרונה, אלא מצות יבום קודמת למצות חליצה כדאיתא בפרק החולץ דחכמים אומרים יבמה יבוא עליה מכל מקום. וסברוה כרבנן וקיימא לן כותייהו כדפסיק רי"ף פרק החולץ. וכיון דקיימא לן כרבנן [נפקא] משנה אחרונה שהיו אומרים חליצה קודמת מהלכות. אם כן נטיל לה מילתא דשמואל דאמר אין כותבין אגרת מרד על שומרת יבם. והילכך כתבינן אגרת מרד על שומרת יבם. וכתב רי"ף בפרק אף על פי דכתובות, בהאי מילתא פליגאן [בה תרי מתיבאתא וכו']. ומסתברא במתניתין דסברא דמורדת כמו שכתב ז"ל. ורבינו הרשב"א ז"ל ס"ל כרי"ף. וכ"כ ר"ם בפ"ב דהלכות יבום, יבמה הראויה ליבום שלא רצתה להתייבם, דינה כמורדת וכופין את יבמ(ת)ה לחלוץ ותצא בלא כתובה ע"כ: 
ואם כופין לחלוץ או לייבם, גרסינן בפרק החולץ על האי משנה דתנן בבכורות פ"ק, מצות יבום קודמת למצות חליצה, בראשונה שהיו מתכוונים לשם מצוה. עכשיו שאין מתכוונים לשם מצוה חזרו לומר מצות חליצה קודמת למצות יבום. וגרסינן עלה, אמר רב אין כופין. כי אתו לקמיה דרב א"ל אי ניחא לך יבם ואי לא חליץ. וכן אמר רב יהודה אין כופין. ופירש רש"י ז"ל דרב קאי אמשנה אחרונה. חזרו לומר מצות חליצה קודמת ליבום. כלומר אף על גב דחזרו לומר מצות חליצה קודמת ליבום מ"מ אין כופין לחלוץ אם לא רצה. ולא אמרינן לשם נוי או לשם עושר מתכוין ונכוף אותו. לא היא, אלא אין כופין אותו. וכתב ז"ל דכי אמרינן אין כופין אותו לחלוץ היינו היכא דתרוייהו בעו לייבומי. אבל היכא דאיהו בעי ליבומי ואיהי לא בעיא ליבומי אין שומעין לה. ודוקא בשלא נתנה אמתלא לדבריה, אבל נתנה אמתלא לדבריה כופין אותו. וכדאמרינן בפ"ק, יבמה שנפלה לפני מוכה שחין מנין שאין חוסמין אותה שנאמר לא תחסום שור בדישו. ול"ד מוכה שחין, דה"ה בשאר דברים, אם נתנה אמתלא לדבריה שכופין. ועוד אמרינן בכתובות אין כותבין אגרת מרד על שומרת יבם ע"כ: ובעיני רבינו הרשב"א ז"ל לא נראו הדברים, דראיותיו אינן אלא שאין כופין אותה, אבל שנכוף אותו לא שמענו ע"כ: ורבינו חננאל ז"ל פירש, דרב דאמר אין כופין, אמשנה אחרונה קאי, דקתני מצות יבום קודמת למצות חליצה. וקאמר רב דאין כופין אותו ליבומי. וכתבו בתוספות נראה לרבינו תם דאין כופין לא את היבמה לייבם ולא את היבם לחלוץ. וראיות רש"י ז"ל מיירי בהנך דכופין אותו להוציא, כגון מוכה שחין. ומיהו כתב ז"ל, דודאי בזמן הזה שמצות יבום קודמת, אין כופין. ואפילו שמותי לא משמתי, דהאי נקטיה לכובסיה דלשבקיה לגלימיה הוא. ומיהו אמר רבינו תם שרשאין בני הקהל שלא יהיו נמנין עמו, שהרי אנו רשאין להחרים עצמנו ע"כ. ונמצא לר"ם שכופין לחלוץ. ולרש"י שכופין אותו לחלוץ כשנתנה אמתלא. ולרבינו תם שהקהל עושין הרחקה אבל אין כופין: 
ושאלו לרבינו הרשב"א ז"ל, יבמה שאינה רוצה ביבם והוא רוצה בה, איך אפשר שתאמר "מאן יבמי": והשיב, אחר שנותנין לו עצה ההוגנת לו, אם הוא ילד והיא זקנה או שהוא זקן והיא ילדה שאומרים לו כלך אצל הראויה לך ולא תכניס קטטה לתוך ביתך, וכיוצא בזה. והוא שומע לכך ומתרצה. הרי שכבר גמר בדעתו למאן ושלא לייבם. א"כ יכול הוא שיאמר "לא חפצתי לקחתה" והיא יכולה לומר "מאן יבמי", דמ"מ מתבטלין היבומין וחולצין הם; וגזירת הכתוב הוא שכל שחולצת שתקרא היא "מאן יבמי" ושיקרא הוא "לא חפצתי לקחתה" ע"כ: 

ה) גרסינן בפרק הבא על יבמתו, לא יבטל אדם מפריה ורביה אא"כ יש לו בנים. כמה בנים יהיו לו וקיים מצות פריה ורביה בה"א זכר ונקבה שנאמר זכר ונקבה בראם. היו לו בנים ומתו לא קיים מצות פריה ורביה, כרבי יוחנן דאמר הכי. אבל היו לו בנים ומתו והניחו בנים, קיים, דבני בנים הרי הם כבנים. בד"א כשהיו בני הבנים זכר ונקבה והיו באים מזכר ונקבה אף על פי שהזכר בן בתו והנקבה בת בנו, הואיל ובנים [הם] משני בניו ה"ז קיים. אבל אם היו לו בן ובת ומתו והניח האחד זכר ונקבה, לא קיים המצוה. היו לו בנים בגויותו ונתגייר הוא והם, קיים מצות פריה ורביה: 
נשא אשה ושהה עמה עשר שנים ולא ילדה ה"ז יוציא ויתן כתובה. ואין הרשות בידו לקיימה, אלא כופין אותו ומכין אותו בשוטים וכופין אותו עד שיוציא. וכ"כ ר"מ בפט"ו דאישות: 
וכתב רבינו הרשב"א ז"ל, דהיכא שילדה בן אחד חי, אין כופין אותו להוציא, דהא לא ילדה [סתמא קתני לא ילדה, דמשמע שלא ילדה כלל. ואפשר שלא ילדה] כדין המצוה, (דסתמא קתני), [והראשון] נראה לו עיקר. דדוקא לא ילדה כלל: ואמרינן בגמרא ללמדך שאין ישיבת חו"ל עולה מן המנין. וכתב רבינו הרשב"א ז"ל, דלאו דוקא, שאם שהה אדם עשר שנים עם אשתו בחו"ל ולא ילדה שאין עושין כן מעשה ויוציאנה. דודאי מצות פריה [ורביה] אינה תלויה בארץ. אלא נותן טעם לאברהם אבינו ע"ה. לפיכך חלתה היא או חלה הוא או שהיו חבושים בבית האסורין או שהלך למדינת הים אין עולין למנין עשר, דכולן [ראויים לפקידה בעינן]: ויש מפרשים דמי ששהה עם אשתו ורוצה לבוא לארץ, שאין ישיבת חו"ל עולה לו מן המנין. ואין כופין אותו להוציא עד שיהא בארץ עשר שנים, שמא זכותא דארעא יקיים לו. אבל הראב"ד ז"ל פירש, דכי אמרי ישיבת חו"ל אינה עולה מן המנין, [באדם שהוא בארץ ויצא חוצה לארץ וחזר לארץ דישיבת חו"ל אינו עולה מן המנין], דמעשה דאאע"ה הכי הוה דאחר שדיבר עמו בארץ בין הבתרים חזר לחרן, ושהה שם חמש שנים. וכשחזר בפעם שניה לארץ היה בן ע"ה, כדכתיב ואברם בן שבעים וחמש שנים בצאתו מחרן. ומאותו זמן עד שנשא הגר י"ב. ואברהם בן שבעים שנה ושש שנים בלדת הגר את ישמעאל. וכ"כ כי היא [בירושלמי]: 
הפילה [מונה] מיום שהפילה. אם הפילה וחזרה והפילה שלש פעמים הוחזקה לנפלים, ושמא לא זכה ליבנות הימנה ויתן כתובה. כדאיתא פרק הבא על יבמתו. (היא אומרת) [הוא אומר] הפילה בתוך עשר, כדי שישהה עמה. והיא אומרת לא הפלתי, נאמנת, שאינה מחזקת עצמה עקרה. הוא אומר הפילה שנים והיא אומרת הפלתי שלשה, נאמנת שאינה מחזקת עצמה במפלת, ויוציא ויתן כתובה. וכתב ר"ם פט"ו, ובכלל זה משביעה שבועת היסת שלא הפילה או שהפילה שלש, שבטענה זו יתחייב ליתן לה כתובה: והראב"ד ז"ל כתב, איני רואה בכאן [דבריו], שהרי חכמים האמינוה משום שלא מחזקת נפשה בעקרה. 
ות"ר נשאת לראשון ושהה עמה עשר ולא ילדה לשני ולא ילדה, לא תנשא לשלישי, אלא למי שיש לו בנים. ואם נשאת למי שאין לו בנים תצא בלא כתובה. והיינו דוקא בשלא הכיר בה, אבל אם הכיר בה יש לה כתובה, דלא גרע מאילונית דתנן בפרק אלמנה נזונת. ואם מתחלה נשאת לשם אילונית יש לה כתובה. (וטעה) [וטעם] מפני שהוא רוצה (ליזנון) [לינזק] בנכסיו. ובתוספות אמרו מפני שהן קדושי טעות (ואמ'). [ומיהו] גט בעיא, דאין כאן טעות ודאי. הילכך לגבי ממונא לקולא ולגבי גיטא לחומרא. ודוקא נשאת לשלישי למי שאין לו בנים אין לה כתובה, למי שיש לו בנים יש לה כתובה. וכן כתב ר"ם פט"ו. ונשאת לראשון ולא היו לה בנים ונשאת לשני ולא היו לה [בנים], יש לה גם משני. וראייה, מדקא מיבעיא [לן] אם לבתר דאפקה שלישי בלא כתובה אם יכולים השנים הראשונים לתבוע כתובה. משמע דכבר חייבום לתת כתובה. וכ"כ רב אחא משבחא וכן בה"ג: ואם נשאת לרביעי בתר דאפקה שלישי בלא כתובה [והי' לה בנים עם רביעי] אין לה כלום משלישי, דאמר לה השתא הוא דבריאת. וכ"כ רי"ף: 
גרסינן התם פרק הבא על יבמתו, הוא אומר מינה והיא אומרת ממנו. ופירשה הרי"ף בראשון או בשני שבא להוציאה בלא כתובה, ובבא בטענת ברי שאומר שהיא מתקשה בשעת תשמיש או שפולטת ש"ז, והיא אומרת ממנו שאינו יורה כחץ. וא"ר אמי שהיא נאמנת לפי שהיא קים לה ביורה כחץ והוא לא קים ליה. והו"ל לגבי כתובה כבריא ושמא, ובריא עדיף. והראב"ד ז"ל פירשה לגבי שלישי שאמרנו שמוציאה בלא כתובה, ואומר דמינה הוא דכבר הוחזקה בעקרה עם הראשונים, והיא אומרת דלגבי דידיה לאו מקח טעות הוא דאינו יורה כחץ, ואמרינן דהיא נאמנת. ואינו נראה פירוש הראב"ד ז"ל, דלמה ליה לטעון מינה, דהא לית ליה לטעון אלא דלאו מינאי הוא. ועוד דא"כ היכי הוה אמר ר' אמי נאמנת. דאע"ג דבריא ושמא, לא מפקינן ממונא בהכי. דקיי"ל כרב נחמן דאמר מנה לי בידך והלה אומר איני יודע פטור: 
והאשה שבאה לב"ד ואמרה בעלי אינו יכול לשמש כדרך כל הארץ או אינו יכול לירות כחץ, יעשו הדיינים פשרה ואומרים [לה] ראוי שתתנהגי עם בעליך עד שתשהה עמו עשר שנים ולא תילדי ואח"כ תתבעי, ומגלגלין עמה בדבר. ואין כופין אותה לישב, ולא דנין אותה דין המורדת, אלא מאריכין בדבר זה עד שיעשו פשרה. והכי תנן, האומרת השמים ביני ובינך יעשו דרך (פשרה) [בקשה]. וכתבו ר"ם פט"ו. והאשה העוברת על דת, אסיקנא בסוטה פרק ארוסה, דצריכה התראה להפסידה כתובתה. והיכא שרצה לקיימה, מיבעיא התם ולא אפשיטא, ומספיקא לא כייפינן ליה. ומיהו מצוה לגרשה. ורבינו הרשב"א ז"ל כתב דאיפשיטא, דהא בעל שמחל על קינויו קינויו מחול. וכתבו ר"ם פכ"ד מי שזינתה תחת בעלה אין לה כתובה, לא עיקר ולא תוספת ולא אחד מתנאי כתובה, שהרי מעשיה גרמו לה להאסר על בעלה. והיאך הדין בנדוניה שלהן, כל אשה שנדונייתה קיימת, אפילו זינתה נוטלת קיים שלה. והילכך וכו'. ושם כתב עיקר [דיני] העוברת על דת. 
מת הבעל והיא אלמנה עם יתומים, בפרק אלמנה נזונת מנכסי, אסיקנא דאלמנה נזונת מנכסי יתומים כל זמן אלמנותה ואין יכולת ליתן לה כתובה. דקיי"ל כאנשי גליל. וכמו שמוכיח רי"ף בכמה ראיות בס"פ נערה שנתפתתה. דהלכה כשמואל בדיני דסבר כאנשי גליל. וע(ו)ד שתטול כתובתה ניזונית מנכסי יתומים. אבל תבעה כתובתה בב"ד אין לה מזונות. וכן אם מכרה כתובתה כולה או משכנה או עשתה כתובתה אפותיקי לאחר. והוא שתאמר לו פה תקנה חובך. בין שעשתה דברים אלו בב"ד מומחין, בין שלא בב"ד מומחין, בין שעשתה בחיי הבעל, בין לאחר מיתת הבעל, אין לה מזונות מן היורשין. אבל אם מכרה מקצתה יש לה מזונות. ואם נתארסה האלמנה אבדה מזונותיה: ולא מזונות בלבד יש לה אחר מיתת הבעל, אלא [גם] כסות וכלי תשמיש, והמדור שהיתה דרה בה בחיי בעלה. נפל המדור אין היורשים חייבים לבנותו. ואם רוצה לבנותה אין היורשים מניחין. ואפילו להחזיק בדק הבית לא יניחו לה, אלא תשב בו כמה שהיא רוצה או תצא. אבל היורשים אין להם רשות למכור מדור האלמנה. והכי גרסינן בפרק הנושא ת"ר משתמשת במדור שנשתמשה בחיי בעלה בכלים של זהב וכלי כסף שנשתמשה בחיי בעלה בעבדים ושפחות שנשתמשה בחיי בעלה, שכך כתב לה ואת תהא יתבא בביתי ומתזנא כל ימי מיגד אלמנותיך, כלומר משך מלשון משכו נגידו: ושם, יתומים שמכרו מדור אלמנה לא עשו כלום, ואמר אביי נקיטינן מדור אלמנה שנפל אין היורשין חייבין לבנותו ולא עוד אלא אפילו היא אומרת אני אבננו משלי אין שומעין לה. ובעי אביי שיפוצא מאי, כלומר להחזיק הבדק. וכתב רי"ף סלקא [בתיקו] ולא תשפץ. וכ"כ ר"ם בפי"ח. 
ושם, נפל כל הבית, (מי) [או] שלא היה (אלא בעל הבית) [לבעלה בית אלא] בשכר, נותנין לה מדור לפי כבודה. וכסותה ומזונותיה לפי כבודה. ואם היה כבודו גדול מכבודה נותנין לה לפי כבודו מפני שעולה עמו ואינה יורדת עמו ואפילו לאחר מיתה ע"כ: וכתב רבינו הרשב"א ז"ל בפרק נערה שנתפתתה, ובירושלמי גרסינן, לא היה שם בבית היורשים, שוכרין לה. מכאן ואילך היא אומרת תנו לי קרקע והם אומרים מעות, הדין עם היתומים. וכ"כ רב צמח בתשובה ששוכרת בית גדול ונוטלת שכר מן היורשין. [ואף] כי מדברי רש"י משמע דאין שוכרין לה, דכתב אבל אין לו בית אלא ביקתא בעלמא יכולין לומר לכי מאצלנו. אבל מזוני אית לה בבית אביה ע"כ. וכן הוא במשמע מדאמר מר בר רב אשי אפילו מזוני לית לה. אבל למעשה יש לחוש לדברי הראשונים. וכן דעת רבינו הרשב"א ז"ל שאינה משתמשת בכל הבתים עמהם ביחד, אלא זנין אותה ונותנין לה מדור לפי כבודה. ודייק לה מדקתני התם ונותנין לה מדור לפי כבודה. ומאי נותנין, הא במדור כולו היא משתמשת. והא דתניא משתמשת במדור כדרך שהיתה משתמשת בחיי בעלה, לאפוקי שאין יכולת להם לדחותה מן המדור ולהשכיר לה אחר: תוספתא, האומרת תנו לי בית אלמנות, אין נותנין לה אא"כ קבלה עליה שתדור בתוכו. יורשים יכולים לעכב על ידה, שמא תשכירנה. ותנן פרק הנושא, אלמנה שאמרה אי אפשי לזוז מבית בעלי, אין היורשין יכולין לומר לה לכי לבית אביך ואנו זנין אותך, אלא זנין אותה ונותנין לה מדור לפי כבודה: אמרה האשה אי אפשי לזוז מבית אבי, יורשין יכולין לומר לה, אם את אצלנו יש לך מזונות ואם אין את אצלנו אין [אנו נותנין לך אלא כפי ברכת הבית]. והטעם כי ברכת הבית מרובה, נר לאחד נר למאה. ואם היא טוענת שהיא ילדה והם ילדים, נותנין לה מזונות והיא בבית אביה. וכ"כ ר"ם פי"ח [דאישות] (דנשים): 

ז) גרסינן בירושלמי, אלמנה שמחלה כתובתה ליורשין יש לה מזונות. ורבינו הרשב"א ז"ל כתב דאין לה מדין הגמרא. כדאמרינן בפרק הנושא, גבי חמותיה דרב חייא אריכא, דאמרה ליה הב לי כתובה אמר לה לא מזוני אית לך ולא כתובה אית לך. והתם מדין מחילת כתובה אתו עלה, דכיון שלא הזכירה כתובתה תוך כ"ה שנים אבדה כתובתה. ואנו (ואלו) [רואים] כאילו מחלה [כתובתה]. וקאמר דמזוני נמי לית לה: ואם מחלה כתובתה לבעלה יש לה מזונות. כדאמרינן פרק נערה שנתפתתה מוחלת כתובתה אין לה מזונות, אי לא דאמרת משמא דגברא רבא הוה אמינא משיב רעה תחת טובה לא תמוש רעה מביתו. דודאי מוחלת לבעלה לא נתכוונה למחול מזונותיה, דסומכת היא על בעלה ומימר אמרה "אם אני עושה עמו טובה לא ישלם לי רעה": והא דאמרינן פרק נערה שנתפתתה מוחלת כתובתה לבעלה אין לה מזונות. מן היורשין קאמר, וכשמחלה הכל. וכ"פ רש"י ז"ל. וכן ר"ם בפי"ז המוחלת כתובתה לבעלה אין לה מזונות וא"צ קנין למחילה. ודבריו סתומין. ורבינו הרשב"א ז"ל כ"כ דמן היורשין דוקא, אבל מבעלה יש לה: 
ומותר הכסות והמזונות, כתב ר"ם פי"ח שהן ליורשין. וכן משמע מהא מדאמרינן פרק אף על פי, בלאות אלמנה ליורשין. כי בחיי הבעל שלה, עכשיו שלהן, וכ"ש מזונות דבחיי הבעל המותר של בעלה, דעכשיו הם ליורשין. ואביי לא איצטריך ליה לאשמועינן אלא בלאות. ובירושלמי גרסינן, דהא דתימא אשת איש, אבל אלמנה בין הותירה מזונותיה בין הותירה בלאותיה (שלהן) [שלה הן]. והראב"ד ז"ל כתב, אני הייתי סבור [כן] עד שראיתי [בירושלמי] פרק אלמנה נזונת [אלמנה ש]מציאתה שלה הותירה מזונותיה [שלה]. ומיהו כתב רבינו הרשב"א ז"ל דגמרין מכרעא. דלא מפליג אביי אלא בבלאות, משום דבאשת איש [הן] שלה, אבל במותר מזונות הרי היא כאשת איש. דאי [לא], הוה ליה למימר בגמרא "וחילופה באלמנה": 
אלמנה שחלתה, אם צריכה רפואה שאין לה קצבה ה"ז כמזונות ויורשין חייבין בה, ואם רפואה שיש לה קצבה הרי היא (נותנת) [מתרפאה] מכתובתה: נשבית אין חייבין לפדותה, אלא נפדית משל עצמה: ומעשה ידיה של אלמנה ליורשין: ומציאת אלמנה לעצמה: אלמנה שתפסה אלף זוז במזונותיה, אין מוציאין [ממנה]: תקנת הגאונים ז"ל לגבות מן המטלטלין בין למזוני בין לכתובה, וכ"ש כשתכתוב מטלטלי אגב מקרקעי: ירושלמי, אלמנה שתפסה אלף זוז במזונותיה אין מוציאין מידה. (מיהו) [מהו] לומר לה אחוי מה בידך. תלמידוי דר' יונה אמרי חוי מה בידך. אמר לון ר' יוסי בר בון מכיון שהיא עתידה לישבע בסוף, אפילו חוי מה בידך לא אמרי לה. ור"ם פסק כתלמידי דר' יונה כמו שכתב פי"ח (דנשים) [דאישות]: 
גרסינן פרק אלמנה ניזונית א"ר יוחנן אלמנה ששהתה שתים ושלש שנים ולא תבעה מזונותיה. ואסיקנא עשירה ששהתה שלש, ועניה ששהתה שתים. אי נמי כאן בפרוצה כאן בצנועה, בפרוצה שתים [בצנועה שלש]. אמר רבא הא דאמרן אבדה למפרע אבל (להכחיש לה) [להבא לא]. וכ"כ ר"ם בפי"ח, אלמנה עניה שלא תבעה את מזונותיה בשתי שנים או עשירה בשלש, ויתרה, ואין לה מזונות בשנים שעברו אלא משעה שתבעה. ואם שהתה פחות מזה אפילו יום א' לא ויתרה ע"כ: ועל הא דאמרינן שהתה שתים או שלש אבדה מזונותיה גרסינן בירושלמי, ר' חייא אמר בשלא לוותה [אינו] גובה למפרע אפילו יום אחד, (לא) [אבל לוותה גובה למפרע אפי'] שלש שנים. כשאין משכון בידה, הא יש משכון בידה אפילו לא לוותה גובה. כלומר כשתפסה משכון תוך שלש. הא לאחר שלש, מדין (תפיסה) [מחילה] נגעו בה ואין לה כלום. וכתב הרמב"ן ז"ל דדוקא באלמנה לא הפסידה אלא לאחר שלש, אבל אשת איש אפילו שהתה יום אחד ולא תבעה מזונותיה הפסידתן. דכיון דכל נכסיה לבעל, מדידיה מיתזנא, ועל ידי כך שתקה, ואי נמי מכרה נכסי מלוג בטובת הנאה ולא תבעה, הפסידה, לפי שדרכן של נשים לגלגל עם בעליהן ולסייען. והני מילי לאפוקי מבעל, אבל אם לא נתן לה מזונות ועשתה ואכלה, אפילו הותירה אין לבעלה כלום בהם, דכל היכא דאיהו לא יהיב לה מזוני הרי המשכון בידה, תמשכננו. ואינה צריכה להתנות עמו בב"ד "איני ניזונית ואיני עושה". אלא כל זמן שאינו מעלה לה מזונות זכתה היא במעשה ידיה. ואפילו דרך שתיקה. וזו היא ששנינו אם אינו נותן לה מעה כסף לצרכה מעשה ידיה שלה. 
ובפרק אלמנה ניזונית בעי רבי יוחנן יתומים אומרים נתננו מזונות. פירוש והוא תוך שלש, דאי לאחר שלש הא מחלה. ואסיקנא דנכסי בחזקת אלמנה קיימי והיא נאמנת. מדתני לוי אלמנה כ"ז שלא נשאת, על היתומים להביא ראיה. וכתב רבינו הרשב"א ז"ל דנוטלת בלא שבועה, דהא [נכסים] בחזקתה קיימי וכמי שמוחזקת בהן כבר היא. אלא מיהו לאחר שנטלה, אם רצו היתומים להשביעה, נשבעת היסת שלא נטלה מעיקרא כלום. אבל ר"ם כתב פי"ח על היתומים להביא ראיה, או נשבעת שבועת היסת ותטול. ואפשר שזו הסכמת הגאונים היא שהסכימו שכל שאינו טוען בגופו של דבר, אף על פי שהוא תפוס בידו כגון משכון,  אינו נאמן עליו אלא בשבועה, כעין שבועת הנוטלין. וגם זו אינה מוחזקת בגופן של נכסים שיהא לה חלק בגופן אלא מחמת שעבוד. ולפיכך אינה נוטלת אלא בשבועה. וכתב רבינו הרשב"א ז"ל, ותימה, אם (מצי) [מצד] זה הוא בא, היה לו (לחלק) [לחייב] שבועת המשנה ונקיטת חפץ ע"כ: נכסי מלוג נקראים כל הנכסים שיש לה לאשה שלא הכניסה אותם לבעלה, ולא כתבה אותם, אלא נשארו לה לעצמה, או נפלו לה בירושה אחר שנתארסה או ניתנו לה במתנה. הכל נקראים נכסי מלוג. ור"ם כתבו פי"ו (דנשים) [דאישות]: ואין הכתובה נגבית אלא לאחר מיתת הבעל או אם גרשה. הכל כמ"ש הר"ם [פט"ז]: 
תנן בפרק הנושא, כ"ז שהיא בבית [בעלה גובה כתובתה לעולם. כל זמן שהיא בבית] אביה גובה כתובתה עד כ"ה שנים. וכל זה במקום שאין כותבין כתובה ואין שטר כתובה יוצא מתחת ידה. וקי"ל כר' יוחנן דאמר אחר כ"ה שנים אפילו תוספת אין לה, דתנאי כתובה ככתובה דמי. וזו היא הגרסא הנכונה, דהיינו מנה מאתים אין לה, אבל נדוניא מסתברא שהיא כחוב. ואף על גב דאמרי ענייה שבישראל עד כ"ה ומרתא בת בייתוס עד כ"ה, לאו  למימרא דנדוניא אבדה. אלא מרתא בת בייתוס תוספת גדול היה לה, ומשום תוספת קאמר. כך כתב רבינו הרשב"א ז"ל: והיכא שיוצא שטר כתובתה מתחת ידה גובה כתובתה לעולם. אי נמי בגט במקום שאין כותבין. וכ"כ ר"מ בפי"ו אלמנה שהיה שטר כתובתה יוצא מתחת ידה, נשבעת וגובה כתובתה לעולם אפילו לאחר מאה [שנה], בין שהיתה בבית בעלה בין שהיתה בבית אביה: הקרקעות כדי כתובתה (ואין) [ואת] הפירות כל שתרצה: והיכא שמת והניח אלמנה ובת ממנה או מאשה אחרת, האלמנה נזונת והבת תשאל על הפתחים. וכתב ר"ם ומזונות קודמין לירושת הבן כמו שכתב פ"ט: 
וכתב ר"ם פי"א, אלמנה שבאה לב"ד הורו רבותי שאין לה מזונות מב"ד עד שתשבע, שהרי זו באה להפרע מנכסי יתומים. ולזה הדעת נוטה וכן ראוי לדון. והראב"ד ז"ל השיב עליו ואמר, והלא מה שאמרו שתשבע בסוף ולא תשבע בתחלה, תעמידוה כששמעו בו שמת ע"כ. וכתב רבינו ז"ל כשבית דין פוסקין מזונות לאשת איש שהלך בעלה [למדינת הים] אינה צריכה שבועה, כחנן דאמר תשבע בסוף ולא בתחלה, בפרק שני דייני גזירות. אבל אלמנה צריכה שבועה בתחלה, כדאיתא פרק אלמנה ניזונית, דאמרינן צריכה שבועה ואינה צריכה הכרזה. ויש מי שאומר דאף אלמנה אינה צריכה שבועה בתחלה, אלא בסוף. והרמב"ן ז"ל הביא ראיה לדבריהם מדאמרינן בפרק השולח גט בגטין ההיא דאתאי לקמיה דרבא בר רב הונא א"ל מאי אעביד לך דרב לא מגבי כתובה לארמלתא. אמרה ליה הב לי מזוני. [א"ל מזוני] נמי לית לך דאמר רב יהודה אמר רב התובעת כתובתה בב"ד אין לה מזונות. א"ל אפכוה לכורסייה דבתרי חומרי דיינת לי, כחומרי דרב וכחומרי דשמואל. ואם כדברי האומר דבאלמנה תשבע בתחלה ובסוף, היכי אמר מזוני נמי לית ליך מדרב יהודה אמר שמואל, דמשמע דרב לא מודה בה. ואיהי נמי אמרה דכתרי עבדת לי. ואמאי הא כולה כרב עבדה, דהא כיון דלא משבעינן לה ולא מדיינינן לה, מזוני נמי לית לה, דהא בעיא אשתבועי. וכי היכי דלא מגבי לה רב כתובה לאלמנה משום דאין משביעין אותה ולא היה נותן לה כתובה הואיל ואינה נשבעת, הכי נמי לית ליה לאגבויי מזוני. אלא ש"מ למזוני לא בעיא שבועה בין אלמנה בין אשת איש. וכתב רבינו הרשב"א ז"ל, ולי נראה ראיה לדבריהם ממתניתין דחנן דאמר תשבע בסוף ולא תשבע בתחלה. ואוקמה שמואל כששמעו בו שמת. ואף על גב דשמואל הוא דמוקי לה הכי, רב ושמואל בהאי דינא פליגי. ואי לשמואל אינה נשבעת אף לרב כן. וקיימא לן כחנן. וההיא דאלמנה נזונת דאסיקנא דצריכה שבועה ואינה צריכה הכרזה, צריכה שבועה לבסוף קאמר. נמצא כי הראב"ד והרמב"ן ז"ל ורבינו ז"ל סוברין כהני רבוותא דסברי דאינה צריכה שבועה בתחלה: 

ט) כתב ר"ם פי"ז, אלמנה בין מן האירוסין בין מן הנשואין נשבעת ומוכרת קרקע ונפרעת כתובתה בין בב"ד מומחין בין שלא בב"ד מומחין, והוא שיהיו השלשה אנשים נאמנים ויודעים בשומת קרקע ואחריות המכר על נכסי היתומים. והענין בפרק אלמנה נזונת: אבל הגרושה לא תמכור אלא בב"ד מומחין. וכל המוכרת בב"ד לא תמכור אלא בהכרזה כמו שיתבאר בהלכות הלואה דיני הכרזה. אבל המוכרת שלא בב"ד אינה צריכה הכרזה אף על פי שצריך שיהיו שלשה נאמנין ויודעין השומא: אלמנה שמכרה קרקע בכתובתה בינה לבין עצמה, אם מכרה שוה בשוה מכרה קיים ונשבעת שבועת אלמנה אחר שמכרה, והוא שמכרה לאחר, אבל שמה לעצמה לא עשתה ולא כלום ואפילו הכריזה. והוא בפרק אלמנה נזונת: היתה כתובתה מאתים ושוה מאה. מכרה במאתים או שוה מאתים במאה, (והתקבלה) [נתקבלה] כתובתה ואין לה כלום, ובלבד שתשבע שבועת אלמנה: היתה כתובתה מאה ומכרה שוה במאה ודינר במאה מכרה בטל. ואפילו אמרה אני אחזיר הדינר ליורשים מכרה בטל. והוא בפרק אלמנה נזונת: 
יש לה לאשה למכור כתובתה וליתנה לכל מי שירצה. אם מת הבעל או גרשה (באה) [יבא] ויטול. ואם מתה היא בחיי בעלה או קודם שנשבעה אין לו כלום ע"כ: 
וגרסינן בפרק אלמנה נזונת אמר רב יוסף ארמלתא דזבנא אחריותא איתמי וב"ד דזבון אחריותא איתמי. ואסיקנא דאלמנה מוכרת והולכת למזונות עד כדי שישאר לגבות כדי כתובתה. לא שיירה לא. וכן נמי לא תמכור יותר מכדי כתובתה. ואם מכרה [יותר אין מכרה] בטל. וכ"כ רי"ף ז"ל. ולא כמו שנמצא במקצת הלכות רי"ף "מוכרת והולכת עד כדי כתובתה" דמשמע דאם מכרה יותר מכרה בטל. אלא הפירוש עד כדי שתשאר כדי כתובתה. ועצה טובה קמ"ל שתצמצם במזונותיה (עד) כדי שתמצא מקום לגבות כתובתה. כתב הר"ם פ"ט, ועוד תיקנו שיהיו כל הנכסים של בעל משועבדים ואחראין וערבאין לכתובה, אפילו כתובתה מנה ויש לו קרקע באלף זהובים, הכל תחת שעבוד כתובתה, וכל שימכור אחר הנשואין מנכסיו אף על פי שמכרו קיים ויש לו למכור אם ירצה, יש לה לטרוף אותם  בכתובה כשיגרשנה או כשימות אם לא תמצא נכסים בני חורין. וכשתטרוף לא תטרוף אלא בשבועה בנקיטת חפץ כדין כל בעלי חובות. ותקנה זו כדי שלא תהא כתובה קלה בעיניו: כשמשביעין ב"ד או היורשים כשתבוא לגבות כתובתה, אין משביעין אותה אלא חוץ לב"ד, מפני שבתי דינין נמנעין שלא להשביעה, שחוששין שמא לא תדקדק על עצמה בשבועה. ואם רצו היתומים להדירה מדירין אותה בב"ד ואחר [כך] נוטלת כתובתה ע"כ: והענין בפרק השולח בגיטין: 
כבר כתוב כי אין מכרה קיים עד שתשבע, ולא תגבה כתובתה עד שתשבע. ואם התנה עמה שתגבה כתובתה בלא שבועה או שתהא נאמנת, תגבה ממנו בלא שבועה. אבל מיורשיו תשבע ותטול: ואם התנה שתהיה נוטלת מיורשיו בלא שבועה נוטלת מהם בלא שבועה. אבל לא תטרוף מן הלקוחות אלא בשבועה, ואף על פי שהאמינה, שאין תנאי מועיל אלא עליו ועל יורשיו אבל להפסיד ממון אחרים לא: וכ"כ ר"ם בפי"ו: וכבר כתבתי ענין הנאמנות בדרך ראשון בשער ששי: ויש מקומות שאפילו התנה עמה שתהא נאמנת על היורשין, שאין מגבין אותה אלא בשבועה. והמנהג באלו הדברים ושאר המנהגות ומקבל סתם, על הדעת המנהג הוא מקבל: אבל אם התנה עמה והוציא עצמו מן המנהג, כל תנאי שבממון קיים, כמו שכתב רי"ף פרק אלמנה לכ"ג ביבמות כל מאן דמקבל עליה, אדעתא דמנהגא מקבל עליה. הילכך לא מיחייב אלא לפום מנהגא ע"כ: אבל כשהתנה בפירוש [תנאו] קיים. וכשהוא מתנה שתהא נאמנת בין ממנו בין מיורשיו תנאו קיים. וכמו שכתב רי"ף בפרק הכותב: 
גרסינן בפרק נערה שנתפתתה, איתמר אלמנה כשהיא רוצה ליטול כתובתה ולהנשא לאחר רב אמר שמין מה שעליה ושמואל אמר אין שמין מה שעליה. ואסיקנא הלכתא כרב, דהא כי אקני לה אדעתא למיקם קמיה, אדעתא למשקל ולמיפק לאחריני לא אקני וכן הלכתא. וזה הדין בלקיט. וכתב רי"ף ושמעינן מינה דמאן דמגרש לה לאינתתיה מדעתא דנפשיה אין שמין לו מה שעליה, דלאו איהי קא בעיא אלא איהו קא בעי לאפוקה ע"כ. ואף על פי שחלק רבינו  זרחיה הלוי עליו, ואף על גב דלקיט, דלא נפיק מדעתיה, שמין לו מה שעליו. התם הוא, משום דמעיקרא למיפק קאי, ולא אקני ליה אלא כל זמן שהוא משמשו. אבל אשתו דמעיקרא לא קיימא למיפק, לגמרי אקני לה כל זמן דאיהי לא נפקא מדעתה או דלא מפקי לה משמיא. ויש מי שאומר דבגרושה אפילו בגדי שבת אין שמין לה, דכולהו אקני לה. ולא דמי להא דאמרינן פ"ק (דגיטין) [דב"ק] האחין שחלקו שמין מה שעליהן, מה שעל בניהם ונשותיהם אין שמין. ופירשו בירושלמי דכלי רגל וכלי שבת שמין. דשאני התם דלהתייקר הם עשויים. אבל בעל לאשתו אקנויי מקני לה בין דחול בין דשבת: 
וכתב ר"ם פי"ו, כבר הודענו שחכמים תקנו כתובה לאשה, ודין תוספת כדין העיקר. ולא תקנוה לגבותה [כל זמן שתרצה], אלא הרי היא כחוב שיש לו זמן. ואין הכתובה נגבית אלא לאחר מיתת הבעל או אם גרשה. וכן התקינו כשתבוא לגבות אחר מיתת בעלה לא תגבה עד שתשבע לו בנקיטת חפץ שלא הניח אצלה כלום ושלא מכרה לו כתובתה ושלא מחלה. ושמין לה כל מה שעליה, ופוחתין אותו מכתובתה. אבל אם גרשה לרצונו גובה בלא שבועה, ואין שמין כסות שעליה, שהרי לקחן לה וזכתה בהן. והוא רוצה להוציאה ולא היא ע"כ: 
גרסינן בפרק נערה שנתפתתה, באושא התקינו שיהא אדם זן בניו ובנותיו הקטנים שהם למעלה משש. ואמרינן כי ההוא דאתא לקמיה דרבא אמר להו ניחא לך דליתזנו בנ(ת)יך מצדקה, כלומר שמכלימין אותו, אבל אין כופין אותו. ולא אמרן אלא דלא אמיד, אבל אמיד כייפינן ליה בע"כ, כלומר מדין הצדקה. מיהו לא נחתי (ליה) לנכסיה. והיכא דליתיה נמי דלא אפשר למיכפייה, לא זנינן להו [לבניה מנכסיה, כי היכי דלא עבדינן] צדקה מנכסיו. וכדתניא מי שהלך למדינת הים ואשתו תובעת מזונות ב"ד יורדין לנכסיו וזנין ומפרנסין את אשתו, אבל לא בניו ובנותיו ודבר אחר. מאי דבר אחר, רב יוסף אמר זו צדקה. וכ"כ רב האיי גאון ז"ל בתשובה דאפילו נדר שעברו עליו שלש רגלים, מיקם הוא דקאי עליה בבל תאחר, אבל לבית דין לכופו ולעשות לו כלום לא. והא דאמרינן אכפייה לרבי נתן, היינו בדברים. וה"מ קטנים אבל קטני קטנים זן ומפרנס בע"כ אף על  גב דלא אמיד, כדגרסינן פרק אף על פי, אף על פי שאמרו אין אדם זן ומפרנס קטנים, אבל  זן אותם קטני קטנים. ועד כמה עד בן שש. וכמו שכתב הרי"ף פרק נערה שנתפתתה, וכתבו ר"ם פי"ב דאישות: 
ושם פרק נערה שנתפתתה, הכותב כל נכסיו לבניו, הוא ואשתו נזונין מהן. וכתב רי"ף ולית הלכתא כותיה: וכתב ר"ם פי"ב, ומוכרין ב"ד למזון בניו ובנותיו שהם בני שש שנים או פחות, אבל יותר על שש אין זנין אותם מנכסיו אף על פי שהוא עשיר (כל זמן)  שלא בפניו. וכן מי שנשתטה ב"ד יורדין לנכסיו ומוכרין וזנין בניו ובנותיו הקטנים שהם בני שש או פחות ומפרנסין אותן: ומתנאי כתובה שתהיינה הבנות ניזונות מנכסי אביהן אחר [מותו] עד שיתארסו או עד שיבגרו. בגרה הבת אף על פי שלא נתארסה או נתארסה אף  על פי שלא בגרה אין לה מזונות. ובת הניזונית מנכסי אביה לאחר מותו, מעשה ידיה ומציאתה לעצמה ולא (לאחרים) [לאחים] כ"כ ר"ם פי"ט. ובפרק נערה שנתפתתה היא בעיא בת הנזונית מן האחין מעשה ידיה של מי, ופשטוה שהן שלה. ורב כהנא אייתי לה מקרא והתנחלתם אותם לבניכם וגו' אותם לבניכם ולא בנותיכם לבניכם מגיד שאין אדם מוריש זכות בתו לבנו. וכן הלכתא כ"כ רי"ף: ופוסקין לבת מזונות וכסות ומדור מנכסי אביה כדרך שפוסקין לאלמנה כמו שכתב ר"מ פי"ט: ובת הממאנת הרי היא כשאר כל הבנות, יש לה מזונות מן האחין, כדאיתא פרק נערה שנתפתתה. אבל בת כשהיא ארוסה אין לה מזונות אחר מיתת אביה בתנאי זה, אבל בחיי אביה הוא חייב כבשאר הבנות. וכ"כ ר"ם פי"ט ומשנתארסה הבת אין לה מזונות [מהאחים] על כן חייב (ארוסה) [הארוס] במזונותיה. כדאמרינן אין אדם רוצה שתתבזה [אשתו בב"ד]. וכ"פ רי"ף פרק נערה שנתפתתה. ודוקא לאחר י"ב חדש. ושם דיני הממאנת והיבמה: 
גרסינן בפרק מציאת האשה, לפרנסתה שמין באב. פירוש לענין הנדוניא כמה יתנו ליתומה מנכסי האב, שמין באביה. והכי קי"ל כשמואל דקאי כר' יהודה. וכדאמרינן דרשי' משמך הלכה כרבי יהודה, וקאמר כל כי הני מילי מעלייתא תדרשון משמאי. ובין השיא אב בת אחרת, דגלי אדעתיה, בין לא השיא, לעולם שמים באב בדעתו. ומה ששמין, בין להוסיף על העישור של נכסים, בין לפחות. ושלא כדברי ר"ח ז"ל דפי' דשמין לאב לפחות מן העישור, אבל להוסיף [לא]. ואינו. דסתמא קאמר שמואל. ועוד ראיה מדאמרינן פרק נערה שנתפתתה, רב זן מחטי דעלייה, ואמרינן פרנסה הואי ומעלייה דאב, וכדשמואל דאמר לפרנסה שמין באב. אלמא לעילויא אמרה שמואל. ויש [עוד] כמה ראיות. וכן דעת רש"י ז"ל. והילכך היכא דאמידניה אזלינן בתר אומדנא, ואפילו להוסיף על העישור. אבל היכא דלא אמדי ליה יהבינן ל(י)ה עישור לעולם. כדאמרינן דר' אמר בת הניזונית מן האחין נוטלת עישור. ואין שמין לעולם את הנכסים לומר כמה אדם נותן לבתו מנכסים כאלו. אלא או באומדנותא דאב או עישור נכסיה כרבי. וכדפסק רבא כרבי היכא דלא אמדיניה: והיכא דאמדיניה יהבי ליה בין מקרקעי בין מטלטלי. ולא אמרינן כמה יתן לה אביה אם לא היו אלא קרקעות אלו. שאין עשירות דעתו דאב (אלא) לפי קרקעותיו אלא לפי נכסיו. וכההיא דאמרינן דרב זן מחטים דעליה, אלמא מטלטלי היו, וכן שמואל זן ממטלטלי ואמר פרנסה הואי, אלמא לפרנסה אפילו ממטלטלי שמין באב: אבל היכא דלא אמדיניה אלא יהבינן לה העישור, לא יהבינן לה אלא ממקרקעי ולא ממטלטלי. וכדפסיק רבא הלכתא ממקרקעי וכן דעת רש"י ז"ל והראב"ד ז"ל והר"ם ב"ן ז"ל. ושלא כדעת בה"ג ורב אחא משבחא שכתבו לפרנסה שמין באב דוקא ממקרקעי ולא ממטלטלי: ור"ם כתב ענין מה ששמין באב ועישור נכסי בפרק עשרים דאישות: ברוב המקומות נוהגין על פי התנאים והתקנות שיש להם בעניני הנדוניות והכתובות ומזון הבנים והבנות. על כן לא הארכתי באלו הענינים: 
והדיין צ"ל מחמיץ את הדין ולהיות מתון בו, כמו שהזהירו היו מתונים בדין: והיכא שטעה הדיין, כבר האריך רי"ף בהלכות: והיכא שטעה בדברים הגלויים, כגון דינים המפורשים במשנה, חוזר. כדאמרינן הו"ל כטועה בדבר משנה וחוזר: וגם הדברים הגלויים ומפורשים בתלמוד כן הדין כמו במשנה, כמו שכתב ר"ם פ"ו דהלכות סנהדרין, ומחזירין הדבר כשהיה מקודם ודנין הדבר כהלכה. ואם א"א להחזיר, כגון שהלך זה שנטל הממון שלא כדין למדינת הים, או שהורה בבהמה כשרה כשהיא טרפה והאכילה לכלבים, ה"ז פטור מלשלם, שזה גרם להזיק ולא נתכוין להזיק. וזה בין מומחה, בין שאינו מומחה, בין נשא ונתן ביד, בין לא נשא ונתן ביד: והיכא שטעה בשיקול הדעת, והוא דבר שהוא מחלוקת התנאים או האמוראים, ולא נפסקה הלכה כאחד מהם, ולא ידע שכבר פשט המעשה בעולם כאחד מהם, יש חילוק, אם היה זה הדיין מומחה ונטל רשות מראש הגלות, או שלא נטל וקבלו עליהם בעלי הדינים, הואיל ומומחה הוא חוזר הדין. ואם א"א להחזיר פטור מלשלם. היה הטועה ב"ד מומחה ולא נטל רשות ולא קבלו אותם בעלי הדינין, או שלא היה מומחה אבל קבלו אותם בעלי הדינים לדון להם בדין, וטעה בשיקול הדעת (מי) [אם] נשא ונתן, מה שעשה עשוי ומשלם מביתו: ומי שאינו מומחה ולא קבלו עליהם בעלי דינין לדון [אף על פי שנטל רשות ה"ז בכלל בעלי זרוע ואינו בכלל הדיינין לפיכך אין דיניו דין]: 


צרור הכסף הארוך תוכן העניינים 
============================= 
הדרך השני 
השער השנים עשר. ענין שומרים. 
השער השלשה עשר. שליחות. 
השער הארבעה עשר. בענין שותפות. 
הדרך השלישי 
תוכן הענינים בקיצור. 
השער הראשון. בענין חלוקת השותפין והיזק ראיה. 
השער השני. בכור ופשוט, בכור ויבם ובן המצר. 
השער השלישי. הדברים שהשותפין כופין זה לזה, השותפין במבוי הפתחים והחלונות. 
השער הרביעי. בעניני סולם ומרזב ושנים אחד דר בבית ואחד דר בעליה. 
השער החמישי. בענין הרחקת נזיקין. 
השער הששי. בענין חזקת הקרעות והמחאה והדברים שאין להם חזקה. 
הדרך הרביעי 
תוכן הענינים בקיצור. 
השער הראשון. בענין קנין הקרקעות. 
השער השני. בענין קניית המטלטלין, העבדים והפירות. 
השער השלישי. בענין קנין חליפין וקניית המטבעות. 
השער הרביעי. בענין אונאה ומכירה. 
השער החמישי. מה נכלל במכירה. 
השער הששי. בענין מכירה. 
הדרך החמישי 
פתיחה. 
השער הראשון. בענין מתנת בריא. 
השער השני. בענין מתנת שכיב מרע. 
השער השלישי. בענין ירושה ומתנת שכיב מרע. 
השער הרביעי. בענין סדר הנחלה. 
השער החמישי. בענין אפטרופסות. 
השער הששי. בענין ריבית. 
השער השביעי. בענין כתובה ונדוניא. 


 *   *   *   *   *   *   *   *   *   *   *   *   *   * 
