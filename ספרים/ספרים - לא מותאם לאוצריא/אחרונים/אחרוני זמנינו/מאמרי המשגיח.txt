משגיח סט

א
"ואבדתם את שמם גו'. לא תעשון כן לד' א'ל'. וגו' לשכנו תדרשו"
 ה' תצא, ה' אלול תר"פ
בפרשת־ראה (דברים יב, ב־ג) ציוותה התורה ציווי של "אבד תאבדון את כל המקומות אשר עבדו שם הגוים גו' ומה תאבדון מהם? את אלהיהם וגו'. ואבדתם את שמם מן המקום ההוא".
נאמרה בזה מצות־עשה לאבד את העבודה־זרה 'עצמה', וגם לאבד את 'שמה', דהיינו לכנות לה שם לגנאי, וכמאמר חז"ל (ע"ז מו.) שאם היו קורין אותה "בית גליא" (לשון גובה וגילוי), יהיו קורין אותה "בית כריא" (לשון חפירה ושפלות).
[ומהו זה הענין של "לכנות לה שם לגנאי", מהי משמעות הענין?
א. בשמו־של־דבר מצויירת מהותו
אכן כל ענין אמיתת המושג של "קריאת שם", אינו כמו שאנו סוברים בהרגל־לשונינו, [שכל ענינו הוא לבדות־מן־הלב איזושהי תיבה, אשר עצם התיבה אין לה כל שייכות אמיתית אל מי (או אל מה) שנקרא בה, ורק שמסכימים כולם לכנותו ולייחסו בתיבה זו, להשתמש בה כסימן כאשר ידובר אודותיו, שלא יהיו צריכים להציגו לפני העינים או לפני שאר החושים, אלא יוכלו לרמוז עליו ולהזכיר אותו על־ידי ה'שם'].
רק משמעות "קריאת שם" הוא ביטוי המכיל הוראה והגדרה על תכונת מהותו של דבר.
והיינו שה'שם' הוא מלמד ומודיע ומפרסם ומגלה ומוציא־חוצה את סתרו של הנקרא בו.
[וכמו שהקורא בשפתיו מה שנכתב על הנייר, הרי הקריאה מכילה העתקה של עצם מה שכתוב על הנייר, כך גם קריאת־"שם" פירושה: להעתיק־בשפתים את עצם מהותו של הדבר].
ובדומה לציור ותמונה, אשר קווי־הציור הנם מכילים הדרת־פניו של "אדם חי" ממש, באופן אשר בהקווים בעצמם רואים ומכירים את דמותו־וצלמו של אותו־אדם המצוייר בזה, - כן בכל אשר מזכירים את השם־של־דבר, מצוייר בזה העתק מן הצלם־והדמות של המהות־ של־הדבר, אשר באה ועומדת חי לנגד העינים, - כי ה'שם' הוא כמו בית־אחיזה וכלי־אריזה אל הדבר, שכאילו הוא ממש ארוז ומונח בתוך שמו.
ב. שמו־של־דבר נאצל מן מהותו
וכשנתבונן נראה כי ה'שם' הוא עוד יתר מזאת, כי כלי־האריזה ובית־האחיזה הלא הנם דברים אשר קיימים במציאותם לעצמם, ללא כל שייכות עם הדבר שנארז ונאחז בהם.
וכן כשאדם צר צורה על־גבי הנייר, הרי הציור הוא גם־כן דבר אשר קיים במציאותו לעצמו, ולא רק שהמהות איננה הרוח והנשמה של הציור, אלא שאין כל חיבור בין הציור ובין המהות, [רק שככל שהציור וההעתק יותר מדוייק ומכוון, הרי האדם המביט בציור, הוא מתפעל על־ידו להתעורר ליתן לבו לזכור את המהות באופן יותר ברור וחי, עד שידמה כאילו עומדת לנגד עיניו].
מה־שאין־כן ה'שם' המכיל בקרבו ציור מן הצלם־והדמות של מהות־הדבר, מה שהוא חושף ומגלה ומפרסם ומודיע ומלמד, הוא לא כמו המודיע איזה דבר זולת עצמיותו, - אלא בעצמיותו של ה'שם', בו נחשפת המהות.
כי ה'שם' הוא תולדה הנאצלת מן המהות, - [וכמו שכל־דבר מוליד צל, וכשיש צל, הוא כאילו שרואים את הדבר בעצמו, שהוא ממש ישנו כאן, וא"א שיהא כאן צל, אם אין כאן הדבר בעצמו].
והיינו שה'שם' אין בו כל מציאות קיימת לעצמה, ואיננו נפרד שום פירוד מן המהות־עצמה, אפילו לא כמו לבוש וכקליפה דקה מן הדקה, - כי המהות היא הנשמה המלאה את כל גוף ה'שם', והיא המשפעת ב'שם' את כח חיותו וקיומו.
ג. הזכרת שמו־של־דבר היא התדבקות בהדבר
ומעתה מובן שגם 'הזכרת שם' אינה כפי המורגל.
כי ההזכרה היא לא רק מבטא־שפתים וצפצוף־ קול, שהוא קיים במציאותו לעצמו, ורק שהוא משמש כאמצעי אשר ממנו צריך 'ללמוד להבין' מי היא זאת המהות שאותה מתכוונים להזכיר, - אלא הזכרת־השם (של מישהו־או־משהו) היא ממש התדבקות והתחברות אל עצמיותו של מי שהזכירו את שמו, לינק ולספוג את הנאצל ממנו.
כי אף שבמושגים־הגשמיים הרי באמת אין להזכרת־ה'שם' כל מגע עם מי שהוזכר שמו, אכן המושגים־הרוחניים הם עולם אחר לגמרי.
וכמו שבעולם־הגשמי הרי המגע והחיבור בין אחד לזולתו הוא על־ידי מגע וחיבור גשמי, כדוגמת חוש המשוש והראיה והשמיעה וכדומה, - כך גם במושג־הרוחני יש ממש מגע וחיבור על־ידי מגע וחיבור רוחני, אשר גם כל מרחק והבדל, בין של מקום, ובין של זמן, בין של עבר ובין של עתיד, לא יחצוץ ולא יפסיק ביניהם.
ד. הדיבור רק מתלבש בביטוי־הפה, אך עיקרו הוא הרישום על לוח־לבו של המדבר
ואיך באמת מהלך הדברים, אשר בזכרון־ה'שם' מתקרב ממש בתכלית הקורבא אל עצם מי שהוזכר שמו, ומתאחד עמו, עד אשר ה'שם' נושא בקרבו את כל הנאצל מן זה שהוזכר שמו.
אכן כשמתבוננים במהות דיבורו של האדם, בודאי לא יעלה על הדעת לחשוב כי מה שהושם פה לאדם, וניתן בו כח הדיבור, כל ענינו הוא רק מה שנעשה בבשרו 'פה' המשמיע קול, כדוגמת הזרזיר והפפאגי (תוכי) שירגילו וילמדו אותן לבטא ולדבר, עם כי אינם יודעים כלל מענין המדובר, - וכל יתרון האדם הוא רק, שבנוסף־לזה, כדבר חלוק ונפרד, ניתנה בו גם־כן דעת ותבונה איך לדבר ומה לדבר, ויש בו יכולת להשתמש בצפצוף פיו כאמצעי להודיע את אשר בלבבו, (אשר האלם צריך לזה אמצעים אחרים).
כי כאשר יצר ד"א את האדם עפר מן האדמה, ויפח באפיו נשמת חיים, מסיים הפסוק (בראשית ב, ז) ויהי האדם לנפש חיה, ותרגם אונקלוס 'והות באדם לרוח־ממללא', והיינו שהדיבור הריהו כל "הנפש חיה" של האדם, - ופשוט שאין הכונה שה'נשמת חיים', שהיא 'חכמת לב, וטובת שכל', כל מהותה וענינה הוא דיבור הפה, להיות משמש כאמצעי להודיע לזולתו את הרהורי מחשבתו, ובודאי לא הי' נדרש לצורך־זה שתנופח בו נשמה כל־כך חשובה ועליונה, אשר מדיליה נפח.
אלא ודאי כי הפה הבשרי, והקול היוצא ממנו, אינו אלא לבוש אל עצם מהות הדיבור, אך עיקר הדיבור הוא דיבור הרוח־והנפש, והפה הוא רק המשלים והמוציא־לפועל את עיקרו של הדיבור אשר הוא במעמקי הלב.
כי עצם הדיבור אינו ההתדברות עם אדם זולתו, שהנם מודיעים זה לזה את מחשבתם, אלא הדיבור הוא ההתדברות שבתוך עצמיותו, דהיינו ההצטיירות אשר כל הדברים הבאים־במגע־עמו מצטיירים ונרשמים על לוח לבו, כפי מה שהם.
כי הציור אשר מצטייר על לוח לבו של אדם, אינו דומה לציור שאדם צר על־גבי הנייר, אשר כל מהותו היא רק דיו וסממנים יבשים, ואף גם אינו כדוגמת מה שמצטייר אצל בעל־חי, אשר כל מה שעומד לנגדו, הכל שוה אצלו, שחזות הכל היא אצלו כדברי הספר החתום, שלא נתפס בלב רואהו כלום מתוכן הספר, רק כמו הרואה בולי־עץ ומוטות פשוטים בעלמא.
לא־כן לוח לב האדם, שבהיות בית־קיבולו פנוי, ריק ונקי מכל דברים אחרים, כי אז גם מבלי כל פעולה מצד האדם, מצטייר בקרבו לא רק 'תמונה יבשה' של כל הבא במגע עמו, אלא מאליו שת את לבו ומעורר את רוחו להיות קורא ולומד ומשכיל ומבחין וטועם את עצמיות כל הבא־במגע־עמו, עד שהוא סופג וקולט את עצם מה שנאצל ממהותו של הדבר.
וכאשר האיכות־הפנימית־של־דבר נספגת באדם, לא תנוח ולא תשקוט בו באיזו זוית, כדבר בודד ונפרד לעצמו, אשר כמו זר נחשב לו, ואין לו כל שייכות עמו, - אלא כל מה שנכנס בו, יתערב בדם נפשו לדבקה בו, ולא ישוב ריקם, כי אם הרוה את נפשו והולידה והצמיחה, ויוציא פרחים ויגדיל פירות למאות ולאלפים, עד אשר לא יוכל להתעלם ולהיות אומר בלבבו שלא יזכרנו עוד, - כי האיכות אשר נספג בתוכו יהיה בעל־כרחו דובר בלבו כאש בוערת יער וכלהבה תלהט הרים, ובהיות השלהבת סוערת ורועשת ובוערת, יתחדש בקרבו התעוררות תאוה גדולה, אשר כל תנועותיו נקשרים בחפצה.
ונמצא שעצם הדיבור של האדם הוא, מה שבנשמת־החיים שבתוכו, הוא נעשה נפש חיה לכל הנאצל ונספג אל תוכיותו, שיהא הכל מתדבר ומתנהג כפי ההתעוררות מכחו.
ה. שמו־של־דבר היא הופעת הדבר מן מקום סתר־עצמותו
וממילא מובן כי ה'שם' של כל־דבר אינו עצם התיבה אשר בה הדבר נקרא ונזכר בפיו של זולתו, ההוגה את ה'שם' כיונה פותה אין לב.
אלא עיקרו ויסודו של ה'שם' של כל־דבר, הוא הציור שהדבר מצוייר ורשום בלב זולתו, והאופן שהוא זכור אצל זולתו ועומד לנגד עיניו, - אשר הציור הלזה אינו מציאות קיימת לעצמה, אלא כל עצם מציאותו היא מה שבכל עת ורגע הוא נאצל ונשפע מן עצמיותו של הדבר.
)וכמו מה שרואים דבר־מה בעינים הגשמיים, הרי כל מציאות הראיה היא מה שנאצל כל רגע מן עצם הדבר שרואה, - כן גם ההצטיירות אשר כל הדברים מצויירים ורשומים בעינים הרוחניים, אין זה דבר הפורח וצומח באויר המוח, אלא הוא מה שנאצל כל רגע מן עצמותם של הדברים, אשר העין־הרוחנית איננה מוגדרת ומצומצמת בחומר, ואין כל מרחק שיחוץ ויפסיק בעדה).
וזהו עיקרו ויסודו של ה'שם' של כל־דבר, - תמונת עצם הזהרורית הנאצלת מן הדבר בהיותה שוכנת ונספגת ונרשמת בזולתו.
[ואשר זהו פירוש אמרם (יבמות מט:) במשה־רבינו שנסתכל (בנבואתו) באספקלריא המאירה, - כי לא היתה נבואתו באמצעות איזשהו ציור אשר הוא דבר הקיים במציאותו לעצמו, וממנו היה עדיין צריך "ללמוד להבין" את דבר השם, אלא נסתכל באספקלריא אשר כל עצמותה היא אור זיו פני המהות עצמה, וזהו שאמרו (ספרי ר"פ מטות, רש"י שם) שנתנבא בלשון זה הדבר אשר צוה ד', (שגם כאשר דיבר משה־רבינו אל הכלל־ישראל, היה דיבורו לא רק אמצעי אשר בו הודיע להם את דבר־ד', אלא דיבורו היה עצם אור זיו דבר־ד'), וזהו הפירוש שהיתה שכינה מדברת מתוך גרונו].
והדוגמא לזה, מן הידוע לנו מתכונת המציאות של האור, - כי הרי האור איננו מאיר אלא במקום שהוא נמצא, לאפוקי אם הוא בבית אחר, אין יכול להאיר כאן, - ואם רואים אור מונח בבית אחד, ומאיר בבית אחר, אין זה אלא מפני שהזהרורית של האור מבהיק שם, - ואף גם מה שמאור־השמש מאיר בכל העולם, אין זה שאור־השמש שורה במקומו, ומשם מאיר פה, אלא מציאות האור היא ממש אור השמש, כי האור הוא מה שזהרורי השמש, שהם חלקי אור השמש, באים ונמצאים פה למטה על הארץ.
ובדומה־לזה, להעמיד שם וזכר לדבר, אין פירושו שעצם הדבר נשאר בגבולו וגדרו, וזכרון שמו רק תודיע ידיעה־בעלמא ותשמיע שמועה רחוקה על קיומו במקומו ושעתו, ומחוץ לגבולו וגדרו אין הדבר קיים כלל.
אלא העמדת 'זכרון ושם' לדבר, פירושו, שעצמיות־הדבר לא תהא מוגדרת ומצומצמת וטמונה וכמוסה בסתר עצמיותה, אלא ממקום־סתרה תופיע להנשא על כל הארץ ביקרה, שבכל הארץ יצאו וימצאו קוי זהרוריה.
[ואין השם שלם עד שיהא ממלא את כל הארץ, וכל מרחק, בין של מקום, ובין של זמן, בין של עבר ובין של עתיד, לא יחוץ ויפסיק בעדו [וכמו שאמרו ז"ל (רבה ותנחומא ריש ויקהל; רש"י) עה"פ (קהלת ז, א) "טוב שם משמן טוב", - שמן־טוב לפי שעה, ושם־טוב לעולם; שמן־טוב מקיטון לטרקלין, ושם־טוב מסוף העולם ועד סופו[].
ו. הזכרת שמו־של־דבר היא הכנה והכשר לספוג את קוי־זהרורי־הדבר
ואמנם החוש־הגופני יגשם את עין האדם, שלא יכיר ולא ידע ולא יבין שום רוחניות, וכל ציוריו ומושגיו מוגבלים במוחשיו הגשמיים, וכל מה שאין מורגש בחושיו, [מפני מרחק מקום וזמן, ומכ"ש דבר רוחני, אשר כל עצמותו רחוקה מעצם מציאות הגשמית], הכל אבוד ונעדר ממנו, כאילו שממש אינו קיים במציאות כלל בעולמו, כענין אמרם ז"ל (ויק"ר יט, ב; ד"ר ח, ג; שהש"ר ה, יא; מדרש שמואל ה') על ככר תלוי באוירו של בית (בגובה), מי שטיפש אומר: מי יכול להוריד את זה, מי יוכל להביא ולקרב את כל־דבר ממקום עמדו.
אך האדם המבין היטב ענין המהות הרוחנית, יודע ודאי כי לא נפלאת היא ולא רחוקה היא, ולא שייך בה כל הענין של מרחק זמן ומקום, וגם אם היא 'כמים עמוקים', אעפ"כ איש תבונות ידלנה (משלי כ, ה), וכמשל חז"ל (ב"ר צג, ג) לבאר עמוקה שהיו מימיה צוננין ויפין, ולא היתה בריה יכולה לשתות הימנה, בא אחד וכו' ודלה הימנה, התחילו הכל דולין הימנה ושותין, - וכן אמרו (שהש"ר א, א (ח() על שלמה־המלך ע"ה, שעשה אזנים לתורה, - לקופה שלא היה לה אוזן, ולא היתה יכולה להטלטל, ובא פקח אחד ועשה לה אזנים, והתחילה להטלטל על־ידי אזנים, כך, עד שלא עמד שלמה, לא היה אדם יכול להשכיל דברי־תורה, וכיון שעמד שלמה, התחילו הכל סוברין תורה.
וזוהי החכמה המרובה אשר ב'קריאת שם' לכל דבר, והיינו לעשות אזנים אשר בהם יוכל לתפוס ולאחוז בעצם־המהות של כל דבר, להביאו ולטלטלו ממקומו, להיות שותה הימנו.
כי בזכירת השם הוא מסתת ומחורר פתחי־קיבול בעיניו ולבו ואזניו, שיהיו מכוונים ומוכנים להכיל ולספוג את קוי זהרוריו של עצם הדבר, שיבואו כמים בקרבו וכשמן הסך ומדשן עצמותיו, - ומה שמכשיר ומכין את עצמו להתמלא בזה, להתערב בדם נפשו, הרי־זה כמו נשיבה וניפוח במהות־הדבר ללהבותה, ליתן לה עוז ותעצומות לירד מן נעלמותה ולהיות נראה ונגלה כבודה.
וזוהי עבודה גדולה על האדם, שלא ירפה לעולם מלהתחנך לאט לאט, עד שיפקח מעט מעט את עיניו ולבו ואזניו, להכיר במחסורו ועירומו, אשר "כשאני לעצמי, מה אני", ואי אפשר לי לקצץ נטיעתי להתקיים בפני־עצמי, מבלי שיהא בי כל חיבור לינק את כח שפע חיותי וקיומי, ואז יטו כל אבריו להיות קשובים ומכוונים לקבל.
ז. ענין הזכירות שבתורה
ובאופן־זה ראוי להבין את כל עניני הזכירה שבתורה, כמו זכר למעשה בראשית, וכן זכר ליציאת מצרים, אשר על זאת נאמר (נחמיה ט, י) "ותעש לך שם כהיום הזה", וכאמרינו (בעל הנסים) על פרסום נס חנוכה "ולך עשית שם גדול וקדוש בעולמך", - וכן כל שאר הזכירות.
כי הזכירה אין המכוון בה שיהא עולה בזכרונו איזה דבר אשר מחוצה לו, שאיננו נוגע לו, ואין לו בו כל ענין, ובבחינת "אראנו ולא עתה, אשורנו ולא קרוב", מבלי שתהיה בקרבו איזו התדבקות כלשהי עם הדבר שעולה בזכרונו.
אלא הזכירה ענינה, שתהיה בקרבו התענינות ופתח־קיבול המכוון וצמא ונכסף להתמלא ולהתבסם מזהרורית האור הנאצלת ממה שזוכר.
ונמצא שהזכירה אינה נגמרת במה שהוא פועל ועושה בתוך שלו ובחלקו הוא קודח, שמרחף במוחו איזה הרהור מענין הדבר שזוכר, - אלא על־ידי הזכירה נותנים עוז ומוסיפים כח בעצם מציאות המאורע שאירע במקומו ושעתו, שיהיה נמצא לא רק בתוך גבולו וגדרו, אלא שמציאותו תזהיר ותבהיק ותבוא להכנס בקרבנו, [עד שאנחנו 'ממש עדים' על חידוש העולם ועל יציאת מצרים, "כאילו הוא עצמו יצא ממצרים", - כי כאשר רואים 'צל' הנאצל מן איזה־דבר, הלא הוא כאילו שרואים את הדבר בעצמו].
*
וזהו מה שבמצות תפילין נאמר (שמות יג, ט־טז; דברים ו, ח־יח) שיהיו הדברים "לאות על ידך", "ולזכרון בין עיניך", ולטוטפות בין עיניך".
ולא פירש הכתוב להדיא שצריכים לקחת איזה אמצעי ולהניחו על היד ובין העינים, להיות לאות ולזכרון, שבאמצעותו יהיה האדם זוכר את הדברים שהתורה רוצה שיזכור.
הרי שגופה של המצוה היא שבקשירת התפילין והנחתן יהיו עצם כל 'עניני־התפילין' ממש קשורים על היד ומונחים בין העינים, - [שעצם מציאותם תזהיר ותבהיק, ויבואו זהרורי־אורם לשכון על ידינו ובין עינינו].
ח. עסק־התורה הוא להכניס בקרבנו נצוצי־אור מן מציאות התורה שבגבהי־מרומים
וכמו־כן כל העסק בתורה, אין ענינה להגביר כח שכלו שהוא יחדש וימציא וישכיל איזו השכלה מעצמו מהכרע דעתו [אף אם תהי' בדיוק ככתוב בתורה], אלא כל עסק לימוד התורה הוא רק להשית לב ולהטות אוזן קשבת הדק היטב להתמלא מעצם הדברים "אשר צוה ד' את משה".
כי התורה היא מציאות גבוהה בגבהי מרומים, ומשה קיבלה מסיני, ומסרה ליהושע, ויהושע לזקנים, וזקנים לנביאים, ונביאים מסרוה לאכה"ג, - וכדרך־זה בכל הדורות, הלימוד מפי הרב הוא לא רק לקבל ממנו את הידיעות שיודע, אלא כל דורות ישראל כולם מקבלים זה מזה את עצם "מציאות התורה שבגבהי מרומים", אשר כשעוסק בה האדם, תהא גחלתה מתלהטת להתרחב ולהזהיר ולהבהיק ולהיות נכנסת בקרבו כמו שיכנס ניצוץ השמש באחד הבתים (עי' דעה"ח).
ויצא לנו מזה, כי על האדם להכין את־עצמו שיהיה בגדר מוכן לקבל ולהכיל נצוציה, ואז תורתו תורה, ומבלתי זאת אז גם תורתו ח"ו כדברים בטלים יחשב, וזהו אמרם ז"ל (חגיגה טו:) אם הרב דומה למלאך ד' צ', יבקשו תורה מפיהו, ואם לאו אל יבקשו, - פירוש, כי תורתו אינה תורה.
[א"ה, הרמב"ם (ה' מלכים סופ"ח) כתב, שנכרי אם עשה ז' מצוות מהכרע הדעת, אין זה מחסידי אומות העולם, אלא מחכמיהם].
וזהו הענין שאמר רבי אליעזר הגדול (סוכה כח.) לא אמרתי דבר שלא שמעתי מפי רבי מעולם.
וזהו אמרם (ירושלמי שבת פ"א ה"ב) "אם יכול את לשלשל את השמועה עד משה, שלשלה", וכן אמרם (ירושלמי שם, ושקלים סופ"ב, ילקוט תהלים לט) שיהא רואה בעל השמועה כאילו הוא עומד כנגדו.
כי אנחנו אין אנו פועלים מעצמינו כלום, אלא כל העבודה שלנו אינה כי אם להשיג ולזכות לאיזו תפיסה באותה המציאות המוכנת והגמורה, אשר היא 'מורשה' מן אב לבן, ומסורה מפי רב, ומבלעדי מה שקיבלנו, מעצמינו אין לנו כלום.
וזהו מאמר עקילס לאדריינוס המלך (שמו"ר ל, יב) שהקטן שבישראל יודע הוא את הכל, ואילו אפילו חכם שבמלכותך, וזקן בן מאה שנה, אינו יכול ללמוד תורתן אם אינו מל.
כי אם אינו מל ואיננו נכנס בכלל בני־ישראל, אין בו פתחי־קיבול לירש ולקבל ולספוג אל קרבו את מציאות התורה, ולכן אף אם יהיה לומד ולומד, לא ישיג אפילו מושג כל דהו, וממש כמו ידיעת קיר־דומם תהיה ידיעתו.
וכשמסתכלים על תינוק מישראל, רואים בעליל איך מתמלא הוא חיים בלמדו תורה, ומבוררים לו כל עיקריה בתכלית הבהירות.
*
[וזהו אמנם ההבדל בין ישראל לאומות העולם, כמש"כ (תהלים קיג, ד) רם על כל גוים ד', והנם אומרים (שם) כי רק על השמים כבודו, אבל לא בקרבם כאן, - ואנחנו, מקבלי התורה, אומרים (ישעיה ו, ג) מלא כל הארץ כבודו.
כי אמונתינו אינה ענין של חקירה ובירור והשגת ידיעה על קיום מציאותו־ית' במקום סתרו, - אלא הוא ענין השראת אור־כבודו־ית' בעצמו של האדם, ע"י הכרתו וידיעתו.
כי האבות־הקדושים הם הם המרכבה, אשר בעסקם בו יתברך, כביכול, על כתפותיהם הם הורידוהו בזה־העולם, והביאוהו לשכון כאן, (להניח סנקליטין של מעלה, ולהשרות שכינתו עלי אהליהם מטה), וכמו שאמר אברהם־אבינו לאליעזר עבדו (בראשית כד, ז ברש"י) עכשיו הוא אלקי השמים ואלקי הארץ, אבל כשלקחני מבית אבי, היה אלקי 'השמים', ולא אלקי הארץ, - ששמו לא היה רגיל בארץ.
וכמו שאמרו ז"ל (ב"ר יט, יב) כיון שחטא אדם, נסתלקה שכינה לרקיע וכו', עמד אברהם והורידה].
ט. ה'שם' הוא כ"מאור־הפנים" הבוקע מפנימיות הדבר
וביתר ביאור, כי אמיתת כל דבר, הוא פנימיותו הנסתרת, שהוא עצמותו, הוא מחייהו, והוא הכל, וכל אשר סביביו, בחיצוניותו, בגלוי, אין זאת עצם המציאות־האמיתית של הדבר, רק בית־אחיזה לאמיתת מציאותו, ולמהותו במקורו.
אך הפנימי והחיצוני אינם שני דברים מחולקים, וכל עצמיותה של החיצוניות אין היא דבר הקיים במציאותו לעצמו, נוסף על הפנימיות, אלא הפנימיות היא הכל, ואין עוד מלבדה, וכל החיצוניות היא רק בגדר צל, ולא ממשית, (כי כל הויית החיצוניות־הנראית, היא רק נאצלת ומשתלשלת ומתגלמת מן הפנימיות־הנסתרת, באופן שהפנימי הוא כל קיומו של החיצון, שאם נפסדה הפנימיות, תיכף אין החיצוניות מתקיימת, ואף אם אין הכליון ניכר, יוכר במשך זמן, ולהיפך, אם נפסד החיצון, אין דבר, כי הפנימיות אשר עומדת לעצמה, בלעדו, היא תצמיח אותו שוב).
ואמנם, החיצוניות, בה ובתוכה מסתתרת ומצטמצמת הפנימיות, אשר מתגלית וממציאה את עצמה כפי מדת מקומה ושעתה של החיצוניות, - אבל אף אם תגדל החיצוניות במדה הכי מרובה, אינה כי אם כקליפות אשר מסתירים ואוטמים וסותמים את נקודת העצמות, הצפונה במסתרים, אשר כל החיצון כאין לנגדה.

ואך כי יש ענין של מאור־פנים, אשר בזיו אורם כל אמיתת־העצמיות יוצאת ועולה בפועל בתכלית הקריבות, ללא כל העלמה והסתר.
כי הפנים מלאים זיו ומפיקים נגה, ובהם העצמיות מדלגת לגמרי את כל המבדילים החיצוניים, ובוקעת ומתגלית ונחשפת ללא כל לבוש חוצץ, בגדר "ראו כי אני אני הוא, ואין כלום עמדי".
והפנים נפלאים כל־כך, עד כי לא יאומן, כי אף באין אומר ואין דברים, בלי נשמע קולם, עם־כל־זה בהם נגלו כל תעלומות בתכלית הבהירות, ושום דבר אין נסתר מנגד העינים.
וכפי שיעור ההארת־פנים, במדה־זאת רואים ומשיגים את מה שמשיגים מן עצמיות המהות.
וזהו סוד ה'שם', אשר הוא אור זיו פני המהות עצמה, כי בו תופיע המהות ותצא מן מסגר טמירותה ונעלמותה, ומן הצטמצמותה בגבולי מציאותה החיצונית, ויוסר צעיפה מעליה, ויתגלה מעיינה הפנימי חוצה, להנביע בכל הארץ.
י. הקריאה בשמו־של־דבר היא פעולה ושינוי בעצמותו של הקורא
ולפי כל המבואר, נבין ענין אמרם ז"ל (ב"ר יז, ה) שבשעה שהביא הרבש"ע את כל נפש חיה לפני מלאכי־השרת, לא היו יודעין מה שמם.
כי מלאכי־השרת אין בקרבם שום "נייר חלק" ופתחי־קיבול, שיהיה חודר במצפונם ונספג ונזרע ונקלט בתוך עצם מהותם איזו התדשנות והתבסמות מן שמנינותם של זהרורי אורה אשר יופיעו ויבואו מן חוץ לעצמיותם, להתערב ולהתמזג בדם נפשם, ולא נפעל בקרבם ולא נאצל בהם שום התרשמות מזולתם.
כי הענין שעליו נבראו, בזה נשלם כל מציאותם, וכל מציאות מוגדרת שנגמרה והושלמה, לא שייך שיתהוה בה איזו התפעלות ושינוי.
*
ובאמת שגם האדם, עצמיותו אינה נתונה ומונחת תחת השפעת אחרים, להיות נפעל מהם.
ולא כפי מה שעולה על הדעת לחשוב כאשר מסתכלים בו בהבטה שטחית, אשר כל־דבר שמזדמן לו ליפגש עמו, לראותו בעיניו, ולשומעו באזניו, או להשיגו בשכלו, כולם מושלין בו על כרחו, להיות מצטיירים ונכתבים על 'לוח לבו' ופועלים עליו לעשות בו רושם בעצמיותו.
אלא גם האדם לא תהו נברא, ובעצם בריאתו אינו כמו 'חומר גלם', אשר תכונתו שהוא מוכן לקבל צורה, שאין לו שום מציאות עצמית, וכל עצמותו לחה ורופפת, רכה כמו עיסה, אשר ניתן ללוש אותה לכל צד.
כי [כמו כל צבא השמים, אשר אם מתכנסין כל באי־העולם, אין יכולין לפעול עליהם לעשות בהם רושם, לשנות את מדתם ומהותם, באיזו הוספה כלשהי, או איזה גרעון כלשהו, - כמו־כן[ האלקים עשה את האדם חזק כצור, אשר אין מה שיוכל לפעול עליו לעשות בו שינוי, לא להרבות מה שהותקן במיעוט, ולא למעט מה שהותקן בריבוי, כי הוא מוגדר ומוגבל לעמוד כפי שהותקן, ואין לו כל הויה ומציאות זולת זה.
ולפי־זה לכאורה הלא יש כאן תמיהה גדולה, שהרי הרבש"ע העביר לפני האדם את כל נפש־חיה, לקרות להם שם (בראשית ב, יט), ולפי המבואר כי "שמו של דבר" פירושו, הרושם שנפעל ונאצל ממנו בקרב זולתו, לפי־זה הלא מה שהאדם קרא 'שם' לכל נפש חיה, פירוש הדבר, שמכל נפש חיה שהובאה לפניו נפעל בו משהו, ונאצל בו איזו התרשמות ממנה.
ואמנם כבר אחז"ל (ב"ר יז, ה) כי על־זאת אמר הקב"ה למלאכי־השרת חכמתו [של אדם[ מרובה משלכם, שהעביר כל נפש חיה לפניהם, ולא היו יודעין מה שמם, העבירן לפני אדם, ואמר, זה [שמו[ שור, זה חמור, זה סוס, וזה גמל.
[אך לפי המבואר הרי מה שהמלאכים לא היו יודעין לקרוא שם, הלא לכאורה אין זה בסיבת מיעוט חכמתם מן האדם, אלא אדרבה, מאחר שכבר הושלמה מציאותם, לכן לא שייך שיתהוה בהם איזו התרשמות מן זולתם].
יא. קריאת־'שם'־לדבר - יכולה להיות 'פעולה' של השכל, ועלולה להיות 'התפעלות' של הלב
אכן פתר הענין, - ודאי שעצמיותו של האדם היא מציאות מסויימת ומוגדרת, יציבה וחזקה, ואין מה שיכול לפעול עליו לעשות בו שינוי, אך הרי כאשר נוצרה מציאותו המוגדרת והמוגבלת של האדם, אח"כ הבורא נפח באפו נשמת חיים, ועל־ידי־זה יכול הוא עצמו לעשות שינויים בעצמיותו המוגדרת והמוגבלת.
והיינו שהרי הרבש"ע הנהו מציאות של 'אין', שכל מה שיכולים להגדיר כדבר מסויים, [בעל גדר וגבול], אין זאת מציאותו יתברך, - וכל עצמות הנבראים שמציאותם מוגדרת ומוגבלת, כל המצאותם היא מן מציאותו ית' אשר היא מציאות של 'אין', - והאדם אף שגם הוא מציאותו הריהי מוגדרת ומוגבלת, אך נופח בו בקרבו מן המציאות של 'אין', אשר ממנה נמצאת מציאותו המוגדרת והמוגבלת.
והמציאות הבלתי־מסויימת־ומוגדרת אשר נופחה בו, היא עומדת כמו כתר על ראשה של מציאותו־המוגדרת, והיא היא הדעת, המובדלת ומופרשת ומרוממת ומתנשאת ממעל לעולמו המוחשי, וכיון שאינה מסויימת ומוגדרת, לא שייך בה כל התרשמות והתפעלות ושינוי כלל, אך כח וגבורה ניתן בה להיות מושלת בקרב המציאות־המוגדרת אשר מכחה, לפעול בה שינויים, ונמצא כי לוח־לבו ברשותו של דעתו, והאדם עצמו הוא הכותב ורושם כל־דבר על 'לוח לבו' לדעתו ולצביונו ולרצונו.
*
ולא רק שאין שום־דבר־בעולם אשר רב כחו מן האדם, שיהיה מושפע ומתפעל ממנו על כרחו, אלא אדרבה, נהפוך הוא, כי האדם הוא הרודה ומושל בכל, כי כל שתה תחת רגליו, ולו ניתנה משפט הבחירה להיות נותן עוז ומוסיף כח בגבורתם של כל־הנמצאים, ומטביע את חותמם באיזה־אופן שיהיו פועלים בעולם.
כי השם שהאדם קורא לכל דבר, והאופן שמצייר ורושם אותו בלבו, זה קובע את פעולת כל דבר להיות פועל כפי השם שקרא לו, [והוא בגדר אמרם ז"ל (ב"ר פט, י) בפתרון חלומות, שהכל הולך אחר הפה, - שהאדם בדיבורו בכחו לשנות את המציאות שתהיה כפי דיבורו].
*
אכן אימתי הדברים אמורים, כאשר יהיה זהיר שדעתו לא תסור אחרי לבבו, ליכנס בחלקו וגבולו, להיות ברשות לבו, אשר לבו פורש כנפיו בכלי מוחו ומוסדי שכלו, למשול בסודותיו, ולהיות בעל עצתו בכל תנועותיו, - אלא יהיו רעיוניו נחלצים חושים בפגעו בכל דבר, כי אז לא יתן ממש בכלום, להיות נדמה לו כהר גבוה, ולא יבהילנו דברו, ולא יפחידנו ענינו, למשול בו, אלא אדרבה, ירגיש לחולשתו, ויהיה מכתתו.
וכמו שהמשילו זאת חכמינו ז"ל (ב"ר כב, יב) ללסטים שפוף (שסר ממנו כחו) שהיה יושב בפרשת דרכים, וכל מי שעבר, אמר לו: תן לי מה שעליך, (וכיון שלא היו יודעין שהוסר כחו, והיו יראים פן יהרגם כדי ליטול את שעליהם, היו נותנים לו הכל מדעתם), עד שעבר פקח־אחד וראה שאין בו תוחלת (וכח) לגזול לו כלום, התחיל מכתתו.
אך אם לבו ימהר קודם הדעת, הרי תיכף הוא נותן בו ממש, עד שנדמה לו כהר גבוה, ושוב כבר אין לפניו שום עצה ותחבולה להנצל ממנו, כי הוא כבר ברשות לבו, והדין דידיה הוא.
יב. לבטל מלבו ולשלול מקרבו כל אפשרות להתפעל מן הרע
ומעתה הרי מה שנצטוינו "לכנות להעבודה־זרה שם לגנאי", ידיעה גדולה למדנו כאן, וזה באמת חידוש, כי "זאת תקרא 'מוסר', ללמוד לדעת גנות העבירות, וההפסד והאבדן הנמצא בהן" (עי' שע"ת ג, ג), - דהיינו שתמיד יעורר נפשו לשום־אל־לבו את ההפסד והאבדון הנמצא בעבודה־זרה, שבאמת אינה אלא דמיון כוזב ושקר, הבל וריק, אין בה כל תועלת, כי היא בעצמה תרעיבהו יותר מאשר תשביעהו, ובסופו־של־דבר כל כולה כעשן תכלה.
וברוב ההתבוננות, יהי' בטל מלבו ומחדרי־רוחו כל אפשרות להכין שם מקום להשכין בו את דמותה של העבודה־זרה, אחר אשר יוחק בלבבו כי רק הגנאי־והשפלות הם הנם אמיתת תמונתה ודמותה, עד אשר תהיה מרוחקת מלבבו, מבלי היות לו בה כל טעם, וכל עצם מציאותה תהיה מתבטלת מלבו, ותהיה מוגדרת אצלו ונתפסת במחשבתו־ולבו כדבר שאין בו ממש, עד שיאבד ממנו כל שם־של־ממשות שנתנו לה, אלא יקראנה תמיד בשם של גנאי־ושפלות.
ואז כשיפגשהו יצרו, ותזדמן העבודה־זרה לידו, יהיה נזכר לפניו ועומד לנגדו כמו חי הגנאי שבה, בכל תכונתו ומהותו, ובל ישכח זאת אף רגע, ומובטח לו שיכלה רגליו מן הדרך ההיא, מחרדתו פן יתערב בעניניו איזה דבר כלה ונפסד, אשר "כמוהם יהיו עושיהם, כל אשר בוטח בהם"].
* * *
.
.
יג. "לשכנו תדרשו"
"לא תעשון כן להשם אלקיכם, כי אם אל המקום אשר יבחר השם וגו' לשכנו תדרשו ובאת שמה" (שם יב, ד־ה), - מבאר הרמב"ן ז"ל, כי מלבד המצוה של "ובאת שמה", ישנה מצוה של "לשכנו תדרשו", ומפרש "תדרשו", ש"תלכו לו מארץ מרחקים, ותשאלו אנה דרך בית השם, ותאמרו איש אל רעהו: לכו ונעלה אל הר השם, אל בית אלקי־יעקב" (ישעיה ב, ג), ובספרי: יכול תמתין עד שיאמר לך נביא, תלמוד־לומר לשכנו תדרשו ובאת שמה, דרוש ומצא, ואחר־כך יאמר לך נביא וכו', [א"ה, וז"ל המלבי"ם שם, שהדרישה היא מה שחוקר בעצמו למצוא את הדבר וכו', שלא יגלה ד' סודו ע"י נביאיו, להודיעם מקום הנבחר, רק אם ישתדלו בזה וידרשו אחריו, ואז יערה עליהם רוח ממרומים, אחרי ההכנה הראויה], - [והוא על־דרך מה שכתוב (בראשית כה, כב) "ותלך לדרוש את השם"], - דרישה! - נאמר ציווי מיוחד על ה"דרישה", להתדבר על הענינים, לדרוש בהם.
*
[וברמב"ן לעיל שם (פסוק ד') "לא תעשון כן לד' אלקיכם וכו' לאבד את שמו, אבל תנו כבוד לשמו, ואל המקום־אשר־יבחר תדרשו"].
יד. להכיר מעלה־וגדולה ולרוממה ולהדרה
כשנתבונן בשטחיות כל התורה כולה, אף כי יש בה כמה־וכמה פעולות, בכל־זאת ניכר כי יסוד היסודות, וזה כל האדם, להכיר מעלה וחשיבות! וזהו בריח התיכון המבריח בכל הפעולות כולם! - ואין זה כפי שמורגלים להבין שעיקר כל המכוון והמטרה של ההכרה, היא משום תכלית־אחר שעתיד להיות מושג בסיבתה, אלא ההכרה־בעצמה היא היא המכוון והתכלית; בכל דבר־ודבר העיקר שבו הוא להכיר המעלה והגדולה שבו, - ו"להכיר מעלה" אין פירושו שנחבאת במצפוניו איזו ידיעה שהשיג בשכלו ולמד לדעת את חשיבות־ערכה של המעלה, באופן שידיעתו היא דבר־נפרד מן המהות־עצמה, וכל יקרתה־וערכה אינה פועלת עליו להיות כתובה על לוח לבו לעמוד לנגדו כמו חי, - [ואף אם משכלו לא נעלם ולא נחסר כל ידיעה, וגם בפיו יזכירה תמיד, אבל "חלב לו על כסלו", והודה־והדרה נעלמת ונכבית מהרגש נפשו, באופן אשר כל חשיבותה אינה נוגעת ללבו, וידיעתו בערכה היא רק כידיעה אודות דבר זר, מבלי שתהא מפכה בקרבו איזו התענינות בה], - אלא הכרת־מעלה־וחשיבות פירושה, שהחשיבות ויקרת־הערך שוכנת בקרבו ותופסת מקום בלבו, ופועלת עליו, והיינו שתמונתה מצויירת אצלו ונתפסת בלבו בתואר ושם של הדר ותפארת, אשר לשמה ולזכרה תאוות נפש, עד לבחינה אשר כל השומע את השם הנכבד, יהיה כורע ומשתחוה ונופל על פניו ואומר 'ברוך'...
[וזוהי מציאות הנפש, רק לראות שבח ותפארת; "כבוד" זה שם־העצם של הנפש (תהלים טז, ט; נז, ט; ל, יג), כי הנפש מעיקר יצירתה־ ומציאותה כל תפקידה הוא רק לכבד ולהלל].
אמנם אין זה דבר מוטבע באדם, שהוא מוצא זאת בעצמיותו, ללא כל תחבולות ואמצעים המגיעים אותו לזה, אלא כדי שיזכה אדם לזה באמת, ראוי שיעמול וישתדל ביגיעו להתבודד בחדרי־רוחו ולעורר נפשו להכיר מעלה וחשיבות, ולקבוע לה מקום משכן בלבו, ולשכנה ידרוש, והיו עיניו ולבו שם כל הימים.
והיינו שלא יהיה מן הפתאים המבקשים רק הקל מעליהם, שיאמרו למה ניגע עצמינו, הלא די לנו ליקח כל־דבר פשוט כפשוטו, לראות לעינים, ולהביט על מראהו, ולהסתכל בקנקן, - כי מבלי להטות שכמו להשפיל עצמו לסבול ולשאת העמקה הלאה מן השכבות החיצונות הגלויות, יהיה 'השם־המיוחד' של כל־מעלה־טובה־ויקרה אבוד ומסתתר ונחבא ומכוסה ממנו לגמרי, ויהיה בז לה בלבו, לבלי להשכיל להכיר בה כל חשיבות וערך, עד שישאר מעורטל מכל טעם בה.
אלא יהיה חש לטרוח להפוך בכל־דבר־ודבר, לירד לבדוק בעומקו, ולחדור לתוך־תוכיותו, למשמש בו ולמצוא בו טעם, עד אשר תהא צמאה ונכספה וגם כלתה נפשו לקרוא בשמו, להללו ולפארו לשבחו ולרוממו ולהדרו וכו'.
וזוהי כל עבודת האדם, להיות לבו מסור לדרוש ולבקש ולחפש להוסיף ולהרבות בהכרה, להכיר יותר ועוד יותר, עד אין סוף, - והיינו ליתן עיניו־ולבו להעמיק עצמו לראות ולהרגיש ולטעום ולחוש ולהכיר ולהעריך כל חשיבות ומעלה ויקרות, ובאהבתם ישגה תמיד, - שהכרת המעלה הוא באמת תכלית כל האדם.
טו. ימי האלול - ימי־'דרישה' במעלת וגדולת ראש־השנה
כאשר רוצים לדעת באמת, מה גדול ענינו וטיב־מציאותו של "אלול", אשר בעת שראש־השנה ממשמש ובא, תיקנו חז"ל, שלשים יום קודם, - "אלול" - ל"ימי־הכנה", צריכים להבינו על־דרך־זה, לא כפי שמורגלים ללמוד כי העיקר הם התוצאות, וההכנה היא רק ענין ואופן של עצה והשתדלות אל יתרון הרווחים אשר יגיעו אליו אחרי־כן, - לא כן הדבר.
אלא אלול הוא הענין של "לשכנו תדרשו"! - וענין זה עצמו הוא "גופי תורה", - באלול צריכה להיות נראית "דרישה"; בהדיבורים אשר מתדברים כל־אחד עם רעהו, צריכה להיות ניכרת דרישה, - להיות מתדברים איש עם רעהו: היאך הולך אצלך האלול? היאך אתה אוחז בהאלול? - זוהי דרישה!
[א"ה, זה לשון הסבא ז"ל (כה"ס עמ' ק"צ) כלל דברי הרמב"ן (הנ"ל), כי הדרישה על ציון היא מצוה, וזהו כונת הפסוק "לשכנו תדרשו", וכענין שאמרו ז"ל (ר"ה ל. עה"פ ירמיה ל, יז) "ציון היא דורש אין לה, מכלל דבעי דרישה".
ואמרנו, אם 'ציון', שהיא מצוה פרטית וכו', ועם־כל־זה מצות־עשה לדרוש אותה, - אלול, ראש־השנה, יום־הכפורים, שהם על כלל התורה כולה, - לשוב בתשובה [ממעשיו הרבים, ולהתבונן כי יש אלקים שופט בארץ, ולחרוד מפניו], ולפחד מיום הדין־הגדול־והנורא! [ובזה יתעורר לקבל עליו עול־מלכות־שמים בכל השנה בכל רגע ורגע], - על אחת כמה וכמה, שמלבד התועלת־הרב היוצא מהכנת אלול, - זולת זה, ...להתבודד באלול, והעסק לעשות גדרים וסייגים, הדרישה־ההיא מצוה רבה היא מאד מאד, ... ... מי שמכבד האלול לדרוש אותו, שכרו מרובה].
שישתדל לעשות אצלו את הראש־השנה לעסק, ולא בדרך טפל, אלא עסק גדול מאד, אשר כדאי להרבות בדברים אודותיו, - להתרומם מן ישיבתו בשלוה, בשוויון־רוח, לעמוד על־רגליו בכבוד ומורא, הכן לקראת בואו.
האדם בשפלותו מביט על כל הדברים כשפלים, וצריך קודם־כל להתלמד ולהתרגל לנתק עצמו מן מבט השפלות והפחיתות שהוא נמצא בהם, להתרומם ולהתנשא ממצב פשטיותו וגסותו, וליכנס לעולמות אחרים, - להשכיל לבחון ולהכיר את טיב הדברים אשר לפניו, ליכנס בעומק צורת הענינים, ולהגדילם אצלו.
להגדיל את הראש־השנה; את קדושת היום; "כי הוא נורא ואיום", לתתו עליון על כל, לתהלה לשם ולתפארת, שתמונתו ודמותו תהיה נתפסת במחשבתו ולבו בתואר־ושם המובדל ומופרש מכל זולת, - ואז בהכרח כבר יתן־עיניו וישים־לבו כראוי להדברים, ויהיו זכורים וידועים אצלו בלי שום העלמה, נמצאים אתו במחשבתו, ותופסים מקום בלבו, וממילא יהיה עושה את האלול לימי־דרישה.
ראש־השנה וכל עניניו, צריכים להתהוות אצלו דברים לא־קטנים, - ולאיש חושב ומבין, זה לבד כבר מספיק לגדלו ולרוממו על כל המעשים; אדם שיש לו קצת הרגש נפשי, על־ידי הכרה זו גופא, כבר יתהוה בו מהפכה גמורה, ויתחדש בהויתו לאיש אחר לגמרי, ובהכרח היתה יוצאת ממנו הנהגה אחרת לגמרי.
טז.
כי עיקר החסרון באדם הוא, אשר לא מכירים בגדולת ענינים, עוברים על דברים היותר רמים־ונישאים, עולמות שלמים, וכנמלה הם בעינינו, מבלי להשכיל להבין ולהכיר שאמנם עסוקים ושרויים בגדלות, - ומה תקות אנוש כאשר אין מכירים גדלות ואין חיים בגדלות!
כי זאת־ההכרה שתתברר ותתאמת אצל האדם, אין זה ענין של יתרון הכשר בעלמא, אלא היא מעצם מציאות בריאתו של האדם, ובלעדיה איננו כלל בסוג יצירתו, ממש לא בסוג אדם.
כי הרי זהו אמיתת מותר האדם מן הבהמה, אשר רוח בני־אדם עולה למעלה למשכיל, והולך תמיד מדרגא לדרגא, - מפני שכאשר אפילו־מעט ישא מרום את עיני־שכלו, ויראה ויכיר איזו־גדלות, תאיר השגתו־והכרתו בקרבו שלא בגדר חכמה וידיעה שכלית בלבד, שהיא פורחת באויר, כענן בוקר, בלי כל מציאות, אלא החכמה תחיה בעליה, כי ישיב אותה אל לבבו, להיות חדור ממנה ושלוב וקשור בה בכל כולו, באופן אשר היא היא כל עצמות חיותו ועצמות כל נשמתו, עד אשר אף לא־יכיר ולא־ידע מן כל מציאות אחרת, והיא ממלאת את לבו עם רוח אהבה חפץ ורצון טבעי, להתדמות לזה יותר ויותר, ללא כל סוף ותכלית, שתהיה צמאה אליה נפשו, וכמה לה בשרו, עד שכבר אסור במושכלו, ולא חפשי לדמיונו, כי בידיעתו שהוא בריה קטנה שפלה אפלה, הרי המאור־של־הגדלות יציק לו וילחצהו וימשכהו שלזה תהיה מבטו ומגמתו בכל אשר הוא עמל כל ימי חייו, עד שתהא מתחדשת תמיד בעצמיותו התעוררות ופתיחת־לב להיות דורש לנפשו, להתנודד ולהזיז־עצמו ללא הפסק לצד מעלה.
אולם בהיותו רגיל לעשות מעשיו מבלי להכיר בזאת־הגדולה, ולא יבין לעורר נפשו לשים־אל־לבו להעריך את הדברים ולהכיר מעלתם ולהחשיבם, מה יועילוהו כל קניניו!
כי הרי גם נפשות בעלי־חיים, גם להם ובהם יש חכמה גדולה, ואך כי אין להם כל ידיעה ממעשיהם, לבחור בהם, אלא כל מעשיהם הולכים במהלך טבעי, כסוס שוטף, מבלי כל הבחנה ופיקוח, וכמו כח גולם אוטומטי, ש"עושה את שלו, וחסל", - ובדומה־לזה הוא גם נפש־האדם, כל עוד שלא ישית־לבו להבין את ערכו של כל דבר, ולהכיר מעלתו ולבחור בו, אלא הולך במהלך הרגלו, בלא כל שימת לב, הלא ממילא אין הדברים חשובים בעיניו, ובלבו הנהו בז לכל דבר, ובודאי לא יתכן שיהא הוא־עצמו עולה בהם למדרגה כלשהי, ולהיות משיג משהו על־ידם, אלא כל חכמתו כלא היתה, וכל מעשיו תהו, וימי חייו הבל, ואין בהם כל ממשות, ויעברו מלבבו כענן בוקר.
כי אף־על־פי שירבה במעשים מה שיש ביכלתו, ויתמיד בהם ויחרץ לעשותם, ואף אם מעשיו הנם בתכלית השלמות, ואין בהם כל גרעון, הרי למרות כל השגותיו שקונה ורוכש על־ידי כל יגיעותיו, - [כל־זמן דאיהו לא יהיב לביה, ולא מרר וסגף עצמו, למול ערלתו וטמטומו, אפי' בפתח כחודה של מחט סדקית, להפשיט עצמו וליצא ממוחשות־הגוף, ועדיין אדם־אין לעבוד את העבודה שהיא בלב, להיות נפעל לפי פעולותיו, שתנועתו־החיצונה תהיה מעוררת את פנימיותו, להיות מכיר בטובתן וערכן, שיהיו חשובים בעיניו לכסוף בלבו ולדרוש־ולבקש מתי יגיעו מעשי יותר מאשר ביכולת טבעו], - עדיין כל כח־יגיעתו בבחינת "לריק יגעתי, לתהו־והבל כחי כליתי".
כי "למה זה מחיר ביד כסיל לקנות חכמה", אשר היא והאדם, שנים המה, ורק מיפקד פקיד בו, ובטבעה עושה מה שראוי, לכפות עליו הר כגיגית, כסוס כפרד אין הבין, במתג ורסן עדיו לבלום, לקבל באונס להנהיג דרכיו ע"פ הידיעות הנכוחות והישרות, - כי הרי טבעה־של־החכמה היא רק בבחינת סעד לתומכו, להיות הופך בה והופך בה לקרבה בדמיונות קרובים אל מצפוני־לבבו, עד שתהא מתברכת ומתלהטת כשלהבת מן הגחלת, ויהיה בכחה להכות שורש במחבואי־הלב, להיות פועלת בקרבו ליתן לו עוז ותעצומות להוציא פרי צדק, למיהב לביה ל'קיים ברצון' ו'להלך בצדקו מאליו', - אך כל־זמן שעדיין 'לב אין', הרי לא השכין החכמה בארץ אשר נתן לבני אדם לעבדה ולשמרה שיהיה צומח ממנה פרי ברכה, - וכיון שהעוה"ז בלא ברכה, הריהו כקדשי שמים, הרי האדם 'עדיין בחוץ עומד', ו'הכל בידי שמים', עד ש"האדם עצמו" עדיין נמשל כבהמות נדמה, כרוח הבהמה היורדת למטה לארץ, לשאול מטה.
נורא מאד הענין, כי יתכן שיהיו שני מעשים שקולים ושוים, ומכל־מקום מובדלים המה זה־מזה בתכלית ההבדל, שני עולמות ממש.
*
כי היסוד המקיף את הכל, מתחילה ועד רום כל הדרגות, הוא ההכנה וההזמנה העצמית; אדם הרוצה שיהיה לו שייכות לאיזה־דבר, לקנות איזה דבר, הדרך לקנותו אינו אלא על־ידי היותו חומר מוכן ומתאים לידבק בזה הדבר.
ומבלתי־זאת, אי־אפשר להגיע לכלום בשום־ פנים־ואופן; בהעדר הכנה־והזמנה, בודאי כי לא תהיה ולא תקום כל הויה.
כשנתבונן היטב בענין הצמיחה הגשמית, רואים אנו נפלאות גדולות ועצומות, כי הגרעין ניתן באדמה, ובהיותו בא־במגע עם האדמה, הוא הולך ומתקלקל ונרקב, (ולא נשאר ממנו אלא יסודו הבלתי־ממשי, ללא התלבשות באיזו־צורה אשר יתפס בה 'שם'), ורק אז, בהיותו נחית דרגא ונפסד לגמרי ממצב־היותו־גרעין, על־ידי־זה מתהוה להיות מוכשר ומוכן להתחבר עם כחות הארץ, עם כח הצמיחה אשר בה, ו'חיבור' פירושו, להתהוות 'אחד', באופן אשר בכל חלק נכלל כל האצור בכל שאר החלקים, וכך יסודו־של־הגרעין (הנותר מן הרקב) יונק ומתמלא ורוכש לתוך־מהותו את כחות־הצמיחה אשר בהקרקע, [ואז הרי התוצאה כבר מוכרחת, שיהיו צומחים בלי־סוף ובלי־תכלית פירות טובים ויפים], - וכן ממש הוא גם־כן ברוחניות, שבהיותו נותן־לבו להיות נוגע נגיעה־קלה, בלי שום חוצץ, באמיתת־המציאות של רוחניות, והיותו רואה את יקר־ערכה לנגד עיניו בבירור, תיכף יתחדש בקרבו התעוררות ופתיחת־לב שיביאהו לאבד ולשבר בקרבו את צלמי ופסילי הבלי־הזמן, ולאבד מלבו כל 'שם־של־ממשות' שניתנו להם, עד שלא יהא לבו חלוק, ונבחן לדבר בפני־עצמו, אלא ימשך מעט מעט, מדרגה אחר מדרגה, להיות מתדבק ומתחבר עם הרוחניות, עד להתאחד עמה, - כי תהיה ההתדבקות הולכת ומתגברת בקרבו, להיות יונק וניזון ומקבל חיות ממנה, עד שירכוש בתוך־מהותו את כל מהותה.
כי כל אשר יכסוף לו בלבו ויעלה אליו במחשבתו, עד שלא יעלה לו בחשבון כל אשר במחירו, והיינו כי לא רק שמפני מדת ערכו של המבוקש, יהיה כדאי לו ליתן תמורתו מחיר רב יותר, אלא שיהיה מעורר נפשו לשים־אל־לבו להכיר ביקר־ערכו של הדבר, עד שדרישתו ובקשתו את הדבר תהא באופן שממעט את עצמו לפניו, עד אשר כל עצמיותו אינה נחשבת למאומה כנגד הדבר, - שכדוגמת השלכת גרעין־הזרע להפסד, כן יהיה מפקיר ונותן־ומוסר את כל־ עצמו בכל־לבבו־נפשו־ומאדו בעבור דרישתו ובקשתו אותו, - בזה עצמיותו מתהפכת להיות חומר־כזה אשר מחובר ומדובק עם אותו־הדבר.
וראוי להבין, כי גם בגרעין הנזרע, אינו כפי שרגילים, שיש בזה שני דברים נפרדים, שמתחילה הגרעין נרקב, ורק אחר־כך מסתבב ומתגלגל מזה שמתחבר עם כחות הארץ, אלא שניהם באים כאחד, ללא כל הקדמה ואיחור, כי שניהם אחד הם ממש; עצם ההפסד של מצבו־הקודם של הגרעין, זהו מה שהוא־עצמו נהפך להיות חומר המחובר עם כחות הארץ.
וכן ממש הוא גם־כן המהלך ברוחניות, - על־דרך מאמר "שאלת חכם, חצי תשובה", שעל־ידי עיונו בשאלתו, בהכרח שהוא מחכים, והוא כבר בגדר הכרח שיהיו נפתחים לפניו שערי בינה, וישיג התשובה לאשר שאל, - ולא כמו סיבה ומסובב, שהאחד מכריח את רעהו, אלא כי בעצם שאלתו, כבר יש בזה חיבור־גמור עם התשובה; עצם־השאלה, היא כבר "פלג־ גופא" מן התשובה, כשני חציים מגוף־אחד, אשר חצי־האחד ודאי מחפש ושואל איפה רעהו.
וכדרך־זה הוא בכל דבר של רוחניות, אשר כפי השיעור אשר ידעהו וידרשנו, כן ימצא לו.
כי בהיותו דורש ומבקש אותו באמת, בזה גופא הוא מתדבק ומתחבר עם הדבר, ומכוין את־עצמו להתמלאות מן ההשפעה של המעין העליון הבלתי־גבולי, אשר שעריו נפתחים לפניו, ושוטף ויורד ונשפע עליו, הרבה יותר ממה שיש ביכלתו, מדרגה אחר מדרגה, עד אין סוף.
ולא זאת, אלא כי מי שזכה בהכנה, בזה גופא כבר זכה בכל הדבר, כי "סוף מעשה בהכנה תחילה", בהכנה־גופא כבר נכלל ונמצא וכמעט נשלם כל הדבר, מבלי גרעון כלדהו, - עד אשר נמצא, כי אילו יקיים אדם ימי אלול, ולא זכה לראש־השנה, לא חסר לו באמת כלום.
ואף שעיקרו של אלול הוא אמנם רק ההכנה אשר על־ידי־זה יוכל ליכנס ליום־הדין, בכל־זאת על־ידי ההכנה והדרישה גופא קונים ליום־הדין, ואילו לא באנו אלא בשביל ההכנה ובשביל הדרישה לבד, דיינו!
ב
האבדון המונח ב"דש בעקביו"
 המשך
מעיקרי יסודות התורה הוא, להתלמד להיות מבין בדברים, ולהעריך אותם על מתכונתם, - ואדם אם חסר לו זה־הכח של מבינות והערכה, הנה הוא חלילה כמופרך מכל התורה!
ואמנם זהו כחו של היצר, שעושה את הדברים הכי־גדולים־ורמים, לשפלים.
השפלת־הערכין ובזות הנכבדות, הם ביותר מן תכסיסי היצר ותחבולותיו, להפיל את האדם בשאול מטה, בפחת המעשים ופח הפשעים, אחרי כי כלום לא ישוה בעיניו, באין בם כל חשיבות לפניו.
העומדים בסודם של דברים, שוקלים את ערכם, ויודעים את יקרות מציאותם, לפניהם לא קשה כלל לתת בעדם את כל אשר להם.
בדברי־חז"ל רואים, שהנם תמיד מזהירים על דברים־קטנים, כמו ענין (רש"י דברים ז, יב) "מצות שאדם דש בעקביו" (עי' ע"ז יח.).
עוד אמרו ז"ל (אבות ב, א(; "הוי זהיר במצוה קלה, שאין אתה יודע שכרן של מצות".
והראשונים נושאים־ונותנים בביאור אמרם "שאין אתה יודע", ופשוט הוא, כי כלל ועיקר גדול צריך לידע, כי אף שהתורה רבו עניניה לאין מספר, כי הרי התורה יש בה תרי"ג־מצות, וכל מצותיה ודיניה הנם שונים וחלוקים זה מזה, אעפ"כ באמת כולה "אחת" היא, כי אין זה בנין של אסיפת ריבוי ענינים נפרדים, אלא מחוברים הם וקשורים, וכלולים זה בזה; כל הפרטים יוצאים מכלל־אחד, וכל הפרטים הולכים אל הכלל; הפרט־האחד מחייב להשני, וכן השני מחייב למחייבהו, וכן כולם, הענין של כל מצוה־פרטית מחייב את כל המצות כולן, עד אשר כל חלק הנהו הכל, ובמצוה־אחת בה אוחזים כל המצות כולן, - וכמו אדם חי, אשר אף כי כל אבר משונה הוא מחבירו בכל וכל, בכל־זאת אף אם נוגעים בו רק במקצתו, מרגיש כולו, - וכמו אילן אחד, אשר הנוגע אף בדבר־קל מן זה־האילן, הרי הנהו נוגע בכל האילן.
וכיון שהרי כל גרגיר־קטן הנהו נחשב הכל, כבר אין אנו יכולים לדעת החשבונות של כל גרגיר־קטן, "שאין אתה יודע מתן שכרן", אין אנו יודעים היאך הדברים מתחשבנים, הרי אין זה דברים־קטנים.
המסתכל בקצת ישוב־דעת ושימת־לב למהלך עניניו, ימצא בדבריו היום־יומיים, הכי פשוטים־וקטנים, שאין משגיחים בהם כלל, - דברים גדולים ורמים ביותר.
דרך אנשים־גדולים, לתת חשבון וערך לכל תנועה הכי־קטנה שבהם, גדולים יודעים היטב כמה פועלת כל תנועה וזיז של אדם.
אך בטבעו הפשוט של האדם, דרכו להיות "דש" אף על דבר־חמור, ומכל־שכן על דבר־קל.
כל קבורתו של האדם, וכל השאול־תחתית והאבדון, הכל מונח בזה, אשר דברים הגדולים־ביותר, עודם אצלו כדברים־קטנים.
אם מתחיל הוא לחשוב בענין "שמות לבטלה", זהו הרי אצלו מהדברים הקטנים־ביותר, נו! - אולי לעשות עסק מן "ברכות"?, הלא סובר כי זהו עדיין לא מן הדברים הגדולים־ביותר; - לעשות עסק מן ביטול־תורה?, ... חצי־שעה ביטול־תורה, מהו זאת, הלא אין זה כלום!
ומאחר כי הכל עדיין אצלו רק דברים קטנטנים, לכן אין לו חוט־שדרה מהיכן להתחיל, בדברים קטנטנים הרי לא מתחילים!
אבל עליו לדעת, כי כל מושג של דברים־ קטנטנים אין זה בנמצא, ואיפה שהוא עומד, שם יכולה להתחיל העבודה.
בעת דיבורך עם רעך, כבר יש לך עבודה די־גדולה, כבר יש לך לפניך שלחן־ערוך של כבוד הבריות; הנך יושב אצל הגמרא, כבר יש לפניך עבודה די־גדולה, והנך יכול משם להתחיל: היאך ללמוד, לא להיות מסתובב עם העינים, מעט יותר עיון, תיכף הוא כבר לימוד אחר.
אך אצל האדם עדיין הכל הנם דברים קטנטנים, ובשום־פעם אין לו מהיכן להתחיל.
ג
כיבוס הנפש וחידושה
 ב' תבא, ט' אלול
בגשמיות רואים, כי שלימותו וקיומו של הדבר, או היותו מתקלקל ובלה, תלוי באשר רוחצים ומטהרים ומנקים אותו, - על הבגד מתקבץ עליו אבק, ולאט לאט הוא מתהוה להיות כלה, מבלי כל ערך.
כן הוא היסוד בכל הבריאה. הבריאה נעשית מיושנת, ואילו לא ירחצו ויטהרו וינקו אותה בכל עת, היתה מתהוית להיות בטלה.
אצל הרבש"ע כתוב (בברכת יוצר) "המחדש בטובו בכל יום תמיד מעשה בראשית", כביכול בכל יום הוא פועל התחדשות בהבריאה, רוחצה ומכבסה מן כל הכתמים ההווים בה, בכל בוקר הכל שב לאיתנו, רענן ומלא חיים.
איזו מברשת היא ה'בטובו', אין זה נוגע לנו, אך זהו ברור, כי במברשת־זו כביכול מכבד ומבריש את האבק אשר מתקבץ על הבריאה.
ביסוד זה מונחת ההצלחה, או חלילה האבדון, של האדם.
האדם מוכרח להיות עוסק תמיד ברחיצתו וכיבוסו של נפשו, מפני כי בכל יום נופל ומתקבץ הרבה מאד אבק ולכלוך על נפשו, - עבירה יחידה פועלת ועושה כתם די־גדול! - ואילו לא יהא עסקו בלהיות רוחץ ומטהר את נפשו, לא ישאר ממנה כל זכר.
מחז"ל רואים, שהם, חז"ל הקדושים, היו אוחזים עצמם בזה היסוד, ולא היו מסיחים דעתם מלהיות רוחצים ומכבסים את עצמם. - מה שמתקבץ מן אחר תפלת־שחרית עד הצהרים, על־זה תיקנו תפלת־מנחה, ומן מנחה עד הלילה מתקבץ ונופל שוב, על־זה נתקנה תפלת־ערבית.
והתפלה היא מברשת טובה, זאת היו יודעים חז"ל, ולהסיח דעת מלהיות רוחץ ומטהר את עצמו הלא הוא נורא, על־זה תיקנו תפלה, "ובעת התפלה מטהר נפשו מכל מה שקדם" (כוזרי ג, ה).
והכוזרי מבאר, כי זהו היסוד של שבתות ומועדים. - מה שנשאר על הנפש לאחר כל התפלות, רוחצים ומכבסים את זאת השבתות והימים־טובים, "וכאילו היא ביום ההוא מתרפאה מחולי שקדם וכו' ותנקה הנפש" וכו'.
*
אם רוצים לדעת עד היכן הוא הנוראות של אי־העסק בלהיות מכבס ורוחץ את הנפש, אפשר לראות בחובת־הלבבות (שער הפרישות פ"ב), אשר דבריו סובבים על תולדות השתלשלות האדם, היאך בהיותו עומד בנפש טהורה וזכה, נכנס אל כל הגיהנם של לכלוך ואבדון.
ומבאר כי הדבר היה פשוט מאד בדעת־העולם, וכך היה דרך מנהגם, להיות נהנה מן העולם רק כדי הצורך, ולהסתפק בדבר המספיק לחיות בו. - הנחה זו היתה חזקה ובריאה אצל כל אחד, היתכן אחרת? - הרי הוא לא נברא בשביל לחיות חיים־בהמיים!
אך היצר הגביר בקרבו את התאוה על השכל, וחיבב עליו את הממון, ובזה הטביעו במצולות התאוה, שהתחיל להיות סובל עינוים בעבורה, שהרי אינה מושגת בקלות, ולפעמים אינו משיגה, לאחר כל סבלו בכדי להשיגה, אך כל רעיונותיו מלאים רק ממנה, מחשבותיו בכל עת הנם רק על־זאת, עד שהיא נעשית אצלו תורתו! ודתו! - בקיצור, עד אשר חשבו [על[ דרכו־הרעה כי היא הטובה, ומי שאינו עושה כן, הריהו כופר בחוקי־העולם, אשר זהו אלהיהם! והמסתפק מן העולם בפחות, הריהו נקרא עצל, - וסופו של דבר, שהנם מבקשים עוד שכר בעבור־זאת.
וכל־זאת גילו חז"ל (סוטה כב:) בלשונם, במילים ספורות, "שמעשיהן כמעשה זמרי, ומבקשין שכר כפנחס".
כאשר נמצאים ועומדים במצב־זה, כבר אין בנמצא כל זהרורית מן הנפש.
ומאיזה מקור־ושורש נתהוה ונעשה כל־זאת? - מן לא להיות עוסק ברחיצה וכיבוס, מן אשר נעזב להיות התישנות.
*
פשוט הדבר, שהמועדים הנם לא רק זכרון לאשר היה מלפנים. - למשל, חג הפסח, זהו לא זכר שהיתה פעם יציאת־מצרים, אלא מפסח צריך להתהוות אצל האדם את אשר היו רואים אז עם העינים; האמונה וההשגחה אשר היו רואים אז בחוש, צריך עכשיו לשאת את זאת מן הפסח, - וכן כל המועדים.
הלא בראש־השנה נברא העולם, ובאותו־הזמן הלא היה זה חדש, רק עתה נברא! - הנה יסודו של ראש־השנה הוא, שבראש־השנה מוכרחת הבריאה להיות שוב חדשה.
זהו היסוד של אמרם ז"ל (ראש־השנה טז. לד:) "אמרו לפני מלכיות" וכו', - כי מוכרחים בראש־השנה לחדש את המלוכה, ולהכיר כי הוא לבדו המלך, ואליו צריך להיות עבד, וככתוב בפסוק (שמו"א יא, יד) "ונחדש שם המלוכה".
ואמנם אין זה כל־כך קל, כי אם רוצים לבנות זאת מחדש, מוכרחים לסתור את הישנות, והלא כבר רואים אנו מדברי החובת־הלבבות, היאך שסיבב את האדם, עד שעשה זה לחוקי־ יסוד, וחוקי־יסוד הרי מוסכם שאסור לנגוע בזה...
צריכים אנו להיות עוברים ומביטים בחוקי־ היסוד שלנו, אולי אכן עשינו את בטנינו לאלוה.
וכאשר נהיה סותרים את כל חוקי־היסוד, יהיה ביכלתינו להיות מתחדשים, ולעשות את הבריאה מחודשת, אשר זהו היסוד של ראש־השנה.
[א"ה, עי' להלן (מאמר הסמוך, ומאמר י"ט, ומאמר כ"ה) עוד בענין זה].
ד
מחשבה - מכבסת ומחדשת, ומקרבת
 ד' תבא, י"א אלול
מפורסם הדבר אפילו אצל תינוקות, שהכוכבים אינם קטנים כל־כך, כפי שהם נראים אצלינו כאן, עד אשר ישנם כוכבים הגדולים כמה מיליאן פעמים מן השמש, - ומחמת רוב המרחק אשר אנחנו מהם, לכן נראים הם לנו קטנים, - ובעבור־זאת מחפשים למצוא זכוכיות־המקריבות, בכדי לראות דרכם את גדלם של הכוכבים.
ובדומה־לזה נבין, כי מה שנסתתרה מאתנו ההכרה בגדולתם של דברי־חז"ל, עד שאצלינו נראים דברי־חז"ל כקטנים, אין זה אלא מפני שאנחנו רחוקים מן חז"ל, מרחק יותר רב מן הכוכבים, - את המרחק שלנו כבר ראינו (במאמר הקודם) בחובת־הלבבות, - לכן נראים אצלינו דברי־חז"ל כקטנים, - ומוכרחים לבקש ולחפש זכוכיות־המקריבות, בכדי לראות את הגדלות המונחת בדבריהם הקדושים של חז"ל.
וזכוכיות־המקריבות ישנם. חכמים מצאו זכוכיות־־המקריבות, והם רק הביטו אל תוך דברי חז"ל, וראו שזהו אין־סוף, יותר מזה לא היה נצרך להם.
*
מי יוכל להיות ממדד, את אשר ספוג ואצור בביאור דברי חז"ל על הפסוק (דברים כו, טז) "היום הזה השם א'להיך מצוך לעשות את החוקים" וגו', "בכל יום יהיו בעיניך חדשים, כאילו בו ביום נצטוית עליהם" (רש"י על אתר, מתנחומא).
לא להניח ולעזוב כל התישנות, - רק תמיד להיות מחדד ומצחצח! - ככתוב בפסוק (דברים ו, ז) "ושננתם לבניך", וכפירוש האבן־ עזרא 'ושננתם' מגזרת (משלי כה, יח) 'חץ שנון', וידוע איך ישונן החץ.
בזה היסוד, בתיבות אחדות אלו, בזה הרי אצרו וארזו חכמינו ז"ל את כל הצלחתו של האדם, או חלילה את היפך ההצלחה.
*
איך הוא מצב ההיפך, אשר האדם מתנהג להיפוך, אינו מחדד ומשנן, ומניח ועוזב את עניניו להיות מתישנים, - זאת מבאר הרבינו־יונה בשערי תשובה (ג, טו(:
שכתב על האנשים אשר אינם עורכים מחשבות להתבונן תמיד ביראת־השם, - דהיינו שאינם מחדשים עניניהם על־ידי מחשבות, ומניחים את עניניהם להיות מתישנים, - עליהם אמר הנביא (ישעיה כט, יג־ד) "ותהי יראתם אותי מצות אנשים מלומדה, לכן הנני יוסיף להפליא את העם הזה הפלא ופלא".
והלא זה ידוע, מה שאומרים חז"ל (איכ"ר א, לז) כי מה שנאמר כאן, זהו יותר גרוע ממאה תוכחות חסר שתים שבמשנה־תורה, ששם (דברים כח, נט) כתוב פעם־אחת 'פלא', 'והפלא ד' את מכותך', ומחורבן בית־המקדש, דכתיב (איכה א, ט) 'ותרד פלאים', וכאן כתוב שלש פעמים 'פלא'.
"ונאמר (ירמיה יב, א־ב) מדוע דרך רשעים צלחה וגו' קרוב אתה בפיהם ורחוק מכליותיהם, - וכאשר איננו במצב אשר אלקים קרובים אליו, אלא מרחוק עומד, כתוב (תהלים עג, כז) כי הנה רחקיך יאבדו, שמתהוה רחוק כל־כך, עד אבדון, כרת רחמנא־ליצלן! - כי אבדה היא כרת, כענין שנאמר (ויקרא כג, ל) והאבדתי את הנפש ההיא.
ומהיכן הוא מגיע עד להתרחקות אשר כזו? - מן אשר עוזב ומניח להיות מתיישן, ולא להיות מתחדש על־ידי מחשבות.
אגב גילה לנו הרבינו־יונה אור גדול, איפה הוא סכין־השחיטה, אשר ממנו מתהוית ונעשית ההתישנות, - אי חשיבת מחשבות! - כאשר אין לו שום מחשבות ביראת־השם, מתהוה מזאת ריחוק, התישנות.
מבינים אנחנו מזאת, שבההיפוך, שם מונחת ההצלחה; האדם אשר הנהו חושב, אשר איננו ריק וחלול, רק עם מחשבה, הוא מחדד ומחדש את נפשו.
*
בצד־זה מוצאים אנחנו גם־כן מפורש בחז"ל, היאך שמחשבה־יחידה מושכת את האדם ומוציאתו מן הבוץ, ומעמידה אותו בהתקרבות די־גדולה עם הרבש"ע.
אמרו (בסנהדרין מב. מובא ברי"ף ברכות סוף פרק תפלת השחר) א"ר יוחנן כל המברך על החודש בזמנו, כאילו מקבל פני שכינה וכו', תנא דבי רבי ישמעאל אלמלא לא זכו ישראל אלא להקביל פני אביהם שבשמים פעם־א' בחודש, דים.
כשהתנא רבי ישמעאל אומר "דים", כנראה שיותר מזאת אין צריך.
הלא ישנה תורה גדולה?! - הלא צריכים ודאי לעבור ולבקוע דברים רבים?! - ומן להיות "מברך על החודש בזמנו", מזה אפשר להגיע אל כל ההצלחות, - איך הוא זה?
ומבאר רבינו־יונה, כאילו מקבל פני שכינה, מפני שהקב"ה אע"פ שאינו נראה לעין, נראה הוא על־ידי גבורותיו ונפלאותיו, כענין שנאמר (ישעיה מה, טו) אכן אתה א'ל מסתתר א'להי ישראל מושיע, כלומר, אף־על־פי שאתה מסתתר, אתה הוא א'להי ישראל, שעשית עמהם כמה נפלאות, ואתה מושיע בכל עת ובכל שעה, ועל־ידי תשועותיך רואים אותך בני אדם, ואתה מתגלה להם ומכירים אותך, - (מכירים ממש! ועל־זה סובב כל השיר השירים), וגם־כן בכאן, על־ידי שמחדש החדשים הוא מתגלה לבני אדם, והוא כאילו מקבלין פניו, עכ"ד הר"י ז"ל.
בעת אשר מברך על החודש בזמנו, הלא נותן הוא איזושהי מחשבה "ראו מי ברא אלה", הנהו הלא מכיר את שליחותם באמונה, אשר זהו הרי סימן על האומן, פועל אמת שפעולתו אמת, ומחשבה זו מוציאתו מן ההרחקות הכי גדולות, ומעמידה אותו בהתקרבות של מקבל פני שכינה.
מחשבה־זו יכולה בכל־עת להיות מקדשת אותו, לאו דוקא בקידוש החודש, ואלא שאז הנהו יותר מסוגל אל מחשבה־זו, כמו כל הברכות אשר תיקנו לברכם בבוקר.
רואים, כי כמו שבצד הרע, של אי־מחשבה, - אם עוזב ומניח עצמו להתישן, עלול הוא להגיע... אל כרת רחמנא־ליצלן! - כן בצד הטוב, יכולה מחשבה אחת להיות מושכת אותו מתוך הביצה היותר גדולה, מן ההתישנות הכי גדולה, ולהיות רוחצת אותו ומחדשתו.
ה
"אפרים מתנודד" - לחדש הנהגתו, ולא להמשיך בהרגלו
 ה' תבא, י"ב אלול
במאמר יסוד התשובה להרבינו־יונה ז"ל: "שלח לנו הקב"ה ביד עבדיו הנביאים וביד יחזקאל הנביא (יח, ל־לא) "נאום השם א'להים שובו והשיבו מכל פשעיכם, ולא יהיה לכם למכשול עון. השליכו מעליכם את כל פשעיכם אשר פשעתם בם, ועשו לכם לב חדש ורוח חדשה, ולמה תמותו בית ישראל".
והרבינו־יונה מבאר, "אדם אשר פשע וחטא, ובא לחסות תחת כנפי השכינה, ולהכנס בדרכי התשובה, - אשכילך ואורך בדרך־זו תלך":
"ביום ההוא ישליך מעליו כל פשעיו אשר עשה", - יהי' משליך הלאה מן עצמו את כל החטאים שלו!
והיאך זה אמנם משליכים זאת מן עצמו? - היאך זה אמנם יתכן להיות האדם מנער את־עצמו מן הכל ברגע־אחת?
העצה לזה היא, מבאר רבינו־יונה: "ויעשה עצמו כאילו אותו היום נולד, ואין בידו לא זכות ולא חובה", - היום היתה לידת הוייתו, - "וזה היום תחילת מעשיו", - יום־הזה אשר הוא עומד בו, הוא יום הראשון של ימי־חייו, - "היום יפלס אורחותיו שלא יטו מעגלותיו מדרך הטוב.
"ודרך־זו תביאנו לשוב בתשובה־שלמה.
"כי הוא יעשה עצמו כמשליך מעליו כובד העונות ועוצם החטאים אשר עשה".
והלא האדם הנהו יודע את העבר־שלו הנורא, והרי יתכן לו להיות נבהל, ואם־כן הרי עצה־זו לא תהא יוצאת לפועל:
אומר הרבינו־יונה ז"ל: "ואל יבהילוהו רעיוניו ולא יניחוהו לשוב וכו', - לכן טוב לו להשליך כל פשעיו, ולעשות לו לב חדש".
*
רואים מדברי רבינו־יונה הללו, עצה להיות תיכף־ומיד נכנס אל תוכה של התשובה, - להיות משליך הלאה מן עצמו את כל החטאים שלו, להיות שוכח מן העבר!
והיאך יהיה מתוקן בזה כל אשר פעל ועשה בכל העת?
כנראה כי אלו הם שני דברים: ישנו ענין של להיות מתקן את עצמם של החטאים, להיות מתקן את העבר, - וזהו אכן אין בכח האדם להיות הוא־עצמו עובר ובוקע את זאת, וזהו אשר רק הרבש"ע מתקן.
אמנם כמובן ישנם גדרים אשר האדם צריך גם־כן להיות עושה:
על־האדם מוטלת העבודה להיות משליך הלאה מן עצמו את החטאים, שיהיה נעשה מוסכם אצלו "לא להיות עושה יותר", להיות מתנער את־עצמו מן כל העבר.
ודבר־זה הוא בכחו של האדם, - כי קיים כח־כזה באדם, אשר רואים זאת מעשים בכל־יום, היאך שהאדם מורגל באיזה־ דבר כמה שנים, פתאום מחליף הוא את דעותיו, ומשליך הלאה מן עצמו את דעותיו הקדומות, - הנה רואים כי זהו כח באדם.
אלו הם הדברים אשר כתב הרבינו־יונה בשע"ת, שגדרי התשובה הנם, להסכים לא להיות עושה יותר, - "יגמור בכל לבבו כי לא יוסיף לשוב בדרך־ההוא עוד, ואם און פעל לא יוסיף", - "להסכים לקיים ולקבל עליו בל יוסיף לחטוא" (שע"ת א, יא), - צריך להיות נעשה אצלו הסכם להיות משליך הלאה מן עצמו את העבר.
*
לכאורה הלא זוהי אמנם עצה די־קלה, מאחר כי הרי את העבר להיות מתקן, זאת אין מבקשים ממנו. - העבודה אשר עליו היא רק "לא להיות עושה יותר", - ואם־כן איפה מונח כאן הבור אשר בו היא קבורתו?
התירוץ הוא, כי אין רוצים! - יהיה האדם שואל את־עצמו בלבו, [באופן ריאלי, לא שקרי!], מן עתה והלאה כבר אין לך חפץ־ורצון בכבוד? - יהיה רואה בתוך־עצמו כי הנהו רוצה וחפץ, מצפה ומיחל אליו!
וכן הדבר עם כל רצונותיו, ["כל עת אוהב הרע, ומכשול עונו ישים נוכח פניו וכו', וחפצו ומגמתו אשר לא יבצר ממנו כל אשר יזם לעשות" (שע"ת שם(], פשוט איננו רוצה ואיננו חפץ להיות משליכם הלאה מן עצמו. - איננו רוצה להיות הופך את־עצמו, להיות מזיז ומניע את־עצמו, להיות פונה לצד אחר.
אילו היה פועל ועושה רק איזו תנודה ותזוזה בתוך־עצמו לא להיות עומד בחוזק כאשר הוא, אילו היה עושה איזו הנעה והזזה קלה בתוך־עצמו אל עשיית הטוב, כי אז היה מיד מתהוה להיות אדם־אחר!
מי שהיה לו אפילו רק פעם־אחת מחשבה טובה, יכול הוא לדעת היאך אותה־ מחשבה מושיבה אותו אל תוך מצב אחר.
זהו הביאור באשר היו תובעים מן דור־המדבר (שמות לב, ט; לג, ג־ה; לד, ט; דברים ט, ו־יג) "כי עם קשה עורף הוא".
לכאורה הלא אפשר היה להיות תובעים אותם על דברים גדולים־יותר, - הלא היה מעשה עגל ועוד חטאים אחרים.
אכן אילו היה הרבש"ע מכיר בהם בדור־המדבר, שיש בהם כח זה של להיות מזיזים ומניעים את־עצמם, לא כברזל אשר אין הוא מתכופף אנה ואנה, [כמובן שהתביעה היא לפי ערכם], רק היו כמו בשר, אילו היו כן, היה ביכלתם אף את חטא־העגל לתקן, וכן כל החטאים.
הנוראות והתביעה אשר היתה אל דור־ המדבר, היא (שמות לב, ט), "ראיתי את העם הזה והנה עם קשה עורף הוא", - ["גיד ברזל ערפם וכו', (באופן שלא יוכל לפנות אנה ואנה, אבל ילך אחרי שרירות־לבו כמאז), שאין תקוה שישובו בתשובה" (ספורנו(], - הם כבר עשו ארבעה פעמים חטאים, והנה לא נמצא בהם־ בעצמם שום הנעה והזזה לנטות מן זאת, אם־כן הלא אין בהם כח זה של להיות מזיז ומניע את־עצמו, ובזה אבדה תקוה.
זהו אשר הרבש"ע אמר אל ירמיה הנביא (לא, יח) "שמוע שמעתי אפרים מתנודד", - ראיתי כי אפרים היתה בו התחלה של להיות מזיז ומניע את־עצמו, ישנה בו התחלה של להיות כופף את־עצמו להיות פונה אנה ואנה, - יותר מזה אין צריך, כאשר הנהו חי עם כח זה, יהיה זה כבר מושך אותו החוצה מן הכל.
היסוד הוא, כי צריכים להיות חיים עם כח זה של להיות מזיז ומניע את עצמו. צריכים להיות יכולים להיות כופף את־עצמו אנה ואנה, לא להיות קשה כברזל.
[א"ה עי' דחו"מ ח"א סוף מ' צ"ה, וד"ת ב' מאמר "ובשקוציהם נפשם חפצה" מעמוד ל"ח].
ו
ההנהגה עם ההרגל־הכסילי
 ש"ק בבוקר, י"ד אלול
חכמות שלמות, ופילוסופיות, בנויים על, ומענין, ה"יצר", אך בדברי חז"ל רואים, שהם גילו־והודיעו את תעלומת־ענינו באופן־אחר.
במחלות־הגוף כל עבודתו של הרופא והמתמחה היא להגיע אל האבחנה (דיאגנוז) של המחלה, לדעת מוצא־ומבוא דרכה והסתעפותה, ובמצאו את הילוכה, כבר מרוצה הוא, בהיותו יודע כבר איך שהטיפול־והריפוי צריך להיות.
החילוק בין כל אותם אשר בקשו לגלות את תעלומת־ענינו של היצר, ובין חז"ל, הוא, מה שחז"ל השיגו־והגיעו אל הדיאגנוזה, אל הנקודה, וגילו־והודיעו־ולימדו זאת.
אמרו ז"ל (סוכה נב.) כי ז' שמות יש לו ליצר־הרע, הקדוש־ברוך־הוא קראו 'רע', - רשעות הלב! - בכל תחלואיה־של־הנפש זוהי נקודת־הענין!
וכאשר יודעים ומכירים הנקודה, כבר יודעים איך תהלוכת ההנהגה־עמה צריכה להיות.
כן אמרו (בגמ' שם) כי יחזקאל (לו, כו) קראו "אבן", 'מאובן', זוהי נקודת־ענינה של המחלה!
ובדברי־חז"ל (קהלת־רבה ד, ט) מצינו, שקראוהו "כסיל", - "מלך זקן וכסיל".
עד שחז"ל השיגו־ותפסו את ההגדרה־של־כסיל, היה נורא ואיום, מפני שהרי להיכן אין הכסיל יכול להתעות ולהסיע! - הלא מה שהכסיל ביכלתו לעשות, אי־אפשר כלל לתאר ולהעלות־על־הדעת! - אך הם השיגו ותפסו את מהותו, ועמדו עליה, והתנהגו עמו כפי שמתנהגים עם כסיל, - עם כסיל די־קל להתעסק, עם דבר די־קטן קנאוהו, ובזה כבר עצרוהו בכל עירומו, ונתהוו מאד מאושרים, - שום זהרורית־אורה־של־חכמה לא הראוהו בשום־ פעם, כי בהתנהגות עמו לא הולכים עם חכמה, ["להכסיל אינו מועיל לא התוכחה ולא הדרכה, רק 'שבט' על כל דבר שעושה, כלומר להכות אותו" (מביאור הגר"א עה"פ [משלי כו, ג[ "ושבט לגו כסילים"(].
הראשונים (שמות כ, יד) הוקשה להם על זאת־המצוה של "לא תחמוד", איך זה התורה מזהירה לאדם אזהרה־שכזאת? הלא חימוד־הלב זהו טבע־פנימי אשר מאליו חומד ומתאוה, ואיך יכול האדם לילך נגד זאת, איך זה אפשר למשול על פנימיותו שלא לחמוד?
מצייר האבן־עזרא משל: האם חושב פעם איש־ הכפרי על לקחת את בתו של מלך?! וכי כלל נופלת בלבו כזו־מחשבה־והרהור? הלא כל מחשבותיו והרהוריו מעניני הכפר־שלו...
"כאשר אין אדם מתאוה לדברים אשר הרגילוהו־מנעוריו לדעת שאסורים לו, - ככה כל משכיל צריך שידע, כי אשה־יפה או ממון לא ימצאנו אדם בעבור חכמתו ודעתו, רק כאשר חלק לו השם, ובעבור־זה המשכיל לא יתאוה ולא יחמוד, - ואחר שידע שאשת־רעהו אסרה השם לו, יותר היא נשגבה בעיניו מבת־ מלך בלב הכפרי".
"על־כן הוא לא ישים אל לבו לחמוד ולהתאוות דבר־שאינו־שלו, - כי ידע שלא יוכל לקחתו בכחו ובמחשבותיו ובתחבולותיו.
והיינו כי מי שיש לו דעת־נכונה, ואינו "כאחד מן המשוגעים שיתאוה שיהיה לו כנפים לעוף השמים", אצלו "לא תחמוד" הוא בבחינת הכרח, בהיותו משולל לגמרי מן כל אפשרות לחמוד.
ראיתי פעם קצב מביא בשר, ומעמיד את כלבו לשמור הבשר, והכלב אמנם שמר מבלי לגשת.
ולכאורה הלא אמנם דבר של תמיהה היא, אשר כלב יהיה שומר על בשר?!
ואיך באמת עלה לבעליו להעמידו למטרה־זו?
אך התירוץ הוא, כי הרגילו כמה פעמים לבלי לקחת, וכבר אינו יודע אפשרות אחרת, והוא 'שומר' טוב, - כך הלא רואים בכל הבעלי־חיים, אשר [בלי שכל[ הלא נזהרים המה מן הדברים שמרגישים שהנם סכנה בעבורם, וינוסו מכל מה שיראה להם היותו מזיק להם.
את הגוף צריכים רק להרגיל, אצלו צריך להיות מוסכם בהסכם חזק שהדבר אסור לו, אז כבר יתהוה 'שומר טוב', כבר לא יחמוד.
כי האדם הרי הוא 'סולם מוצב ארצה, וראשו מגיע השמימה', כמה מדריגות ובחינות מחולקות בו, ובכל חלקיו הנהו 'אסור במושכלו', ורק בהמדרגה התחתונה, בגוף, שם חשוך ואפל, אין כל זהרורי אור של 'מושכל', שם הוא 'חפשי בדמיונו', יכול לעשות כך, ויכול לעשות אחרת, ככל אשר חפץ, ויכול לעבור על רצונו ית', - ובצד־זה השפל, שם אין כלל כל מין חכמה, ואין כל עצה אחרת, כי אם הרגל, 'כבהמה', שהגוף יאבד את חפשיותו, ויהפך למוכרח גדול.
הרי רואים דברים שהנם לא כל־כך גדולים, והאדם לא יעבור עליהם אף גם בעת אשר ילחצנו לזה איזה־דבר, כמו נטילת ידים לסעודה, הלא יתכן שירעב שעות, ויצטער הרבה, ולא יעבור לאכול בלא נטילה, - ומאידך, הרי דברים די־גדולים, "לאוין", הנם אצלו כאילו לא־כלום, ובנקל יעבור עליהם, גם בלי תאוה גדולה.
כי בנטילת ידים כבר הרגיל אותו שהוא אסור, ושוב כבר אין לו להתיירא פן יעבור, כי כבר ישבור רצונות ולא יעבור, הלא נותנים אימון בהגוף אפילו בפניו, ולא מתייראים ממנו.
שאלו את הגרי"ב ז"ל עצה להנצל מן הכעס, והשיב עם הגמ' בבבא־מציעא (עו.) אשר רבי ישראל ז"ל היה משתמש בה (מובא באור־ישראל בנתיבות־אור), - שהרי תנן (שם עה:) "השוכר את האומנין והטעו זה את זה, אין להן זה על זה אלא תרעומת", - ושאלו ע"ז בגמ', "אי דא"ל וכו' תרעומת מאי עבידתיה".
רואים מגמ'־זו, כי ישנם בזה דינים, באיזה אופנים מותר להיות לאדם תרעומת על חבירו, ובלאו הכי אסור, - כי גם להחזיק תרעומת הוא דין אשר בין אדם לחבירו, ואינו הפקר, - ובחנם אין רשאי אדם להחזיק תרעומת על מישהו, כמו שאינו רשאי לגזול.
וכאשר ירגילוהו שהכעס אסור, זה די בשבילו.
חז"ל (אבות ג, יג) אומרים "נדרים סייג לפרישות", - ומה טיבו של נדר, מה תקנה יש בו, - וכי אין יכול לבטוח בעצמו שכמו שמחליט כן יעשה.
אולם הרי יתכן שאיזו התנועעות תבוא על האדם, אם ע"י מדות, חמדות, תאוות וכדומה, ויהרסו ויעקרו אותו, ויהפכו את כל כולו.
אכן 'נדר' הנה הוא "קיר־טוב של איסור", וזהו עצה בשביל הגוף לחסמו ולהפרישו, להיות משולל לגמרי מהאפשרות של לעבור.
*
ואכן ההרגל הוא תנאי במהלך עבודת השי"ת, ובלעדיו, כלום לא יתהוה.
וזהו יסוד כל תורתינו הקדושה, שהיא כולה רק מעשה, וכאילו שלא נראה בה איזה חכמה מן החכמות, - מפני שיסוד פנת עבודתינו, שעליו תסוב כל משא העבודה, הוא לתקן גם את הגוף ולמשול בו ובכל תולדותיו, להכין טבעו שיהיה מוכשר לעבודת השי"ת, וכל המעשים־הטובים יבאו מצד הגוף עצמו, כלומר, שיהיו האברים שלו אברים־טובים אשר גם בהיסח־הדעת יעשו את הראוי להם בטבע.
והתורה גילתה לנו, כי הגוף לא יתוקן בשום־ אופן מן חכמה, אף לא החכמות היותר גדולות, כי אם דוקא ורק מהמעשה זהו תיקונו, דהיינו להרגילו הרגל גדול מאד, וזהו שלימותו, והרגל נעשה טבע שני (שבילי אמונה ד, ה), ואז דוקא יתוקן, כענין שאנו מבקשים (בכל יום) "ויהי רצון מלפניך וכו' שתרגילנו בתורתיך".
וזהו סודו של ההבדל בין האבות־הקדושים לבין חכמי אומות־העולם.
כי לבלעם היה לו די חכמה, כמאמרם ז"ל (ספרי ברכה) "אבל באומות־העולם קם", - ואיך בא לכל המעשה תעתועים הנזכרים עליו בחז"ל?
אין זה אלא כי האבות־הקדושים, בידעם את הסוד הזה ש"להרגל על כל דבר שלטון" (מובא בשע"ת ב, ל), אשר מכחו של הרגל־המעשה נקלט הוא בנפשו ומתקיים אצלו, כי על־כן עסקו תמיד שיתאימו מעשיהם עם ידיעותיהם, להשרישם שיהיו שתולים בקרבם נטע נאמן.
אבל חכמי אומות־העולם, עם רוב חכמתם, לא עסקו ולא הרגילו עצמם במעשים שיתאימו עם ידיעותיהם, - כי על־כן ודאי נשארו ידיעותיהם נתוקים מן מעשיהם, ויצא מה שיצא, העצה של "מעשה שיטים" וכדומה.
כי לא היו יכולים לעמוד בפני מדותיהם, - מפני שחכמתם היתה מרובה ממעשיהם, והיה חסר להם המעשה, על־כן באו הרוחות ועקרום מן העולם, ונאבדה כל חכמתם.

וזה סוד הכנסת־ישראל הקדושה, אשר קיבלו מהאבות־הקדושים את זאת־האמת, כי כל עבודתינו לתקן הגוף, ודוקא ברוב מעשה.
*
והנה מה שע"י ההרגל כבר אינו יודע אפשרות אחרת, לכאורה הרי היה בזה די־טוב, באשר יתכן להשיג לעשות הגוף לשומר די־טוב, לבל יעלה־על־לב לעבור, גם אם יכבד הדבר.
אך מצד־שני הרי מונח בכח־זה של ההרגל דבר נורא, באשר הלא גם בצד ההיפוך, בצד הרע, גם שם השונה בחטאו נעשה לו החטא כהיתר, כמו שאמר הנביא (ירמיה ג, ה), "הנה דברת ותעשי הרעות ותוכל", - כי הרעות נעשות לך כהיתר, וכדבר שהוא ביכלתך (שע"ת א, ה).
ולזאת צריכים מאד לשמרו מן "ותוכל", - כי הלא הנהו כסיל, ואצל כסיל הרי בדבר־קטנטן מתהוה "ותוכל", וזה מכלה אותו.
היסוד הוא, כי הנהו כסיל, ויתכן להשיג אותו לשומר די־טוב, צריכים רק להרגילו, עד אשר לא תהיה בו כל יכולת לעבור, - ולשמרו עד מאד שלא יתהוה ה"ותוכל".
ז
היום לעשותם
 מוצש"ק, י"ד אלול
תורתינו־הקדושה כולה עוסקת ב"למעשה", בעולם רואים שמבטלים את זאת בתכלית הביטול, חכמי־העולם מלאים בחכמות גדולות ומאמרים עמוקים מענין "הטבה" ומענין שאר־דברים, אך כאשר מגיעים ל'מעשה' של הטבה, ולו הקטנה ביותר, אין בכח כל חכמותיהם ומאמריהם להניע את האדם ממקום־עמדו (כבר כלים ונמוגים כל חכמותיהם ומאמריהם, ואין שום התממשות לדבריהם).
אמרו חז"ל (קידושין מ:) "תלמוד גדול, שהתלמוד מביא לידי מעשה", - התלמוד גדול מפני שמביא אל "למעשה" שהוא העיקר.
ונשאלת השאלה, היכן מונחת הגדלות? בדברים שעשייתם עוברת בנקל, או בדברים שמגיעים בקשיים? - הישרות הלא היא, שהגדלות מונחת בדברים שמגיעים עם קשיים! - וכאשר רואים אנו שכל הקשיים אצל האדם מונחים ב"למעשה", ולא בחכמה, - הלא ודאי שהגדלות מונחת ב"למעשה"! - יכולים לומר בלא פקפוק, שחכמה לעומתה של "למעשה" היא אכן במציאות קטנה ומועטת יותר.
אבל אין זה נוגע לנו, - כאשר אדם מעבד את האדמה, הלא בתוככי האדמה עצמה נעשית שם עבודה רבה ונפלאה, אך מה שהאדם עובד, הלא זה קשה יותר מכל ריבוי העבודה הנעשית בתוככי האדמה, כי זה נוגע לו.
כתבו המקובלים שישנם עולמות רבות, אשר כל אחד־ואחד גבוה יותר מחבירו, והמרחק בין עולם לחבירו הוא מהלך ת"ק שנה.
ראוי לנו לדעת, כי המרחק בין עולם־החכמה לעולם־המעשה הוא יותר מת"ק שנה.
כי יכול אדם לחיות ת"ק שנה, ועם־כל־זה עדיין לא יאחז ב"למעשה", - כי כאן מונחים כל הקשיים, וזה עיקר עבודת האדם.
על האבות־הקדושים, מה שמספרת לנו התורה, הוא לא את חכמתם המופלאה, אלא רק את הלמעשה שלהם ואת נסיונותיהם, - כי בזה מונח כל עוצמתה של גדלותם! - ואיתא בחז"ל (סנהדרין צו.) שאמר הקב"ה ש"היו רצים לפני כסוסים בין בצעי המים", בקושי הגדול ביותר היו רצים, - כי כל הגדלות מונחת בקושיים.
וכאשר הוקל להם, מיד הוסיפו להעמיס עליהם משאות נוספים ונסיונות חדשים, לא להותירם במצב שילך להם בנקל, כי בזה היא לא הגדלות.
המסלת־ישרים מדבר בזה תיכף בתחילתו, וכתב (בפ"א) כי שמו הקב"ה לאדם בזה־העולם, אשר "כל עניני העולם, בין לטוב בין למוטב, הנה הם נסיונות לאדם, העוני מצד אחד והעושר מצד אחר, כענין שאמר שלמה (משלי ל, ט) "פן אשבע וכחשתי ואמרתי מי השם, ופן אורש וגנבתי" וכו', עד שנמצאת המלחמה אליו פנים ואחור, ואם יהיה לבן־חיל, וינצח המלחמה מכל הצדדין, הוא יהיה האדם השלם" וכו', - וכאן מונחת עבודת האדם.
משה־רבינו, כזה בעל־כח, ומה יקשה בעדו, המציא הקב"ה גם בשבילו משא, והטיל אותו עליו, משא נורא, עד אשר אמר (שמות לב, לב) "אם תשא חטאתם, ואם אין מחני נא מספרך", וכן אמר (ד"ר ז, י) ימות משה ומאה כיוצא בו, ולא תנזק צפורנו של אחד מישראל, - ומעתה וכי יכול להיות לנו ציור מן היותו נושא את הרוחניות של כלל־ישראל, עד למצב שאמר משה־רבינו (במדבר יא, יד) לא אוכל אנכי לבדי לשאת את כל העם הזה, כי כבד ממני.
עתה יובן אמרם ז"ל (ויק"ר כו, ז) כי כאשר שמואל מת, ויקבצו פלשתים ויבואו (שמו"א כח), וירא שאול את מחנה פלשתים, וירא ויחרד לבו מאד. ויאמר לעבדיו בקשו לי אשת בעלת אוב, לדרוש בה להעלות את שמואל, וידע שאול כי שמואל הוא. ויאמר שאול צר לי מאד ופלשתים נלחמים בי וגו' ואקראה לך להודיעני מה אעשה. ויאמר שמואל וגו' ויתן ד' גם את ישראל עמך ביד פלשתים", - ואמר לו, אין ערקת את משתזיב, ואם את מקבל עליך מדת־הדין, מחר אתה ובניך עמי, [ובפדר"א (פל"ג) אם אתה שומע לעצתי ליפול בחרב, תהא מיתתך כפרה עליך, ויהא גורלך עמי במקום שאני שרוי, ושמע לעצתו], ונטל שלשה בניו ויצא למלחמה, - באותה־שעה קרא הקב"ה למלאכי־השרת, ואמר להם, באו וראו בריה שבראתי בעולמי: בנוהג שבעולם, אדם הולך לבית־המשתה, אינו מוליך בניו עמו, מפני מראית העין, - וזה יוצא למלחמה, ויודע שנהרג, ונוטל בניו עמו, ושמח על מדת־הדין שפוגעת בו!
כי אתם המלאכים, אכן יש בכם חכמה גדולה יותר, אבל ראו "מה אנוש כי תזכרנו", עם היותו יודע שאם ילך למלחמה, יהרג הוא ובניו, עם־כל־זה הולך עם בניו לקבל את מדת־הדין, - את זה אין בכם, לכם אכן ישנה חכמה, אבל אין "למעשה", "ראו ברי' שבראתי בעולמי", כי כל העבודה והגדלות מונחת בקשיים.
עתה מבינים אנו מה שחז"ל מעמידים את האדם בדרגה גבוהה יותר ממלאכים, כי מ'חכמה' עד 'למעשה', יש מהלך של יותר מת"ק שנה.
וזמ"ש חז"ל (עירובין כב. ע"ז ג. ד: מובא ברש"י) על הפסוק (דברים ז, יא) "אשר אנכי מצוה אתכם היום לעשותם", - "היום לעשותם, למחר [לעולם־הבא[ לקבל שכרם", - שבעולם־הזה אין שום שכר, - עוה"ז הוא רק עולם ה"למעשה".
"ביקש יעקב לישב בשלוה, קפץ עליו רוגזו של יוסף" (רש"י בראשית לז, ב), הגדלות מונחת רק ב"רוגזו", בקשיים, וזהו עיקר העבודה.
ח
מצב־הקושי אינו פוטר, אלא מחייב הוספת גדרים
 יום א', ט"ו אלול
ר'־איצלע היה אומר: טוב היה אם הראש־השנה היה מתחשב עמנו, אך איננו מתחשב עמנו כלל; בין אם אנו מכינים עצמינו אליו, ובין אם אנו לא נעשה בשבילו שום הכנות, הראש־השנה יגיע, ומוכרחים אנו לעברו; בין אם יכין עצמו אל ימי־הקור בבגדים מחממים, ובין אם לא, ימי־הקור לא יתחשבו עמו כלל, ואם לא יכין ויכשיר עצמו אליו, יקפא מן הקור.
על־הפסוק (דברים כג, י) "כי תצא מחנה על אויבך ונשמרת מכל דבר רע", אחז"ל (ספרי, מובא ברמב"ן) שהפסוק הולך על כמה־דברים: על עריות, ע"ז, לשון הרע, - שבמלחמה הוסיפה עליהם התורה עוד לאו.
כי בעת יציאת מחנה על אויב למלחמה, נעשים המדות מופקרים, מחמת האכזריות, כי "הישר בבני־אדם בטבעו יתלבש אכזריות" (רמב"ן שם), ועל־כן הוסיף הכתוב להזהיר עוד איסור.
ולכאורה זה תימה, כי אדרבה, במצב קושי כזה, הרי היתה צריכה התורה להקל עליו יותר.
התירוץ הוא, כי דוקא במצב של קשיים, אז התורה מזהירה יותר ומוסיפה עונשין, - מפני כי בעתים־של־קשיים הרי אין שייך להתנהג כמו ההנהגה הקבועה, כי אם יתנהג כמו ההנהגה הרגילה, בלא הוספת גדרים וסייגים, ודאי שיתדרדר ויפול.
[ובאמת היא אחת מעצות ותחבולות היצר, שיתנהג האדם בהנהגה שווית בכל העתים והמקומות, ובזה יפילהו היצר, כי יש מקומות שתספיק לו הנהגה ממוצעת, ויש מקומות שצריך שמירה והנהגה אחרת יותר חזקה (מדחו"מ ח"ג מ' רנ"ה(].
וכן בדם הזהירה התורה כמה פעמים, ופירשו חז"ל (ספרי פ' ראה; ילקוט תתפד) הטעם, משום שהיו שטופים בדם קודם מתן־תורה.
ורואים כנ"ל, שכאשר קשה יותר, צריך האדם להגביל עצמו בהוספת עוד גדרים ושמירות.
כי במצב־כזה הלא היא ריזיקה להתנהג כפי ההתנהגות המורגלת.
אצלינו ה"תירוץ" הטוב ביותר הוא, שישנם טרדות וקשיים, כי הלא קשה, אך מיסוד זה רואים שלהיפך, כאן ישנו חיוב השמירה גדול יותר, כי בקלות יכולים ליכשל.
בחוה"ל כתב (עי' חשבון י"ג) "הזהר שלא יהיו אמתלאותיך לטענות עליך", התירוצים שאדם מתרץ על עצמו, יכולים להיות הטענות הקשות עליו ביותר, ומזה צריך מאוד להזהר.
ט
הקירבה, והריחוק
  יום ג' י"ז אלול
כתב הרבינו־יונה ז"ל (שערי־תשובה ג, טו) בענין "האנשים שאינם עורכים מחשבות להתבונן תמיד ביראת השם", כי עליהם נאמר (תהלים עג, כז) "כי הנה רחקיך יאבדו".
לכאורה מדובר על דברים גבוהים ורמים ממנו, 'אבדון' בעולמות־עליונות! - אך כבר מרגלא בפינו הרבה, כי בכדי לכוון להבין התורה־הקדושה כפי אמיתתה, צריכים כל דבריה להתפרש תמיד בדרך של מציאות פשוטה וגלויה, אשר ניתן לראותה ולפגשה תדיר על כל צעד.
אנחנו לא מבינים כבר את ביאור המלות, להעתיקם כפשוטם, בלי שום פירושים, ומכל־שכן לעמוד על שרשיהם של דברים, מהו אמנם אמיתת טיבו ומציאותו של אבדון?
לא מדברים כאן בעניני עולמות עליונים, מגלים לנו בזה דבר הנוגע למעשה היום־יומי.
כי לשון 'אבידה' מונח על דבר שישנו במציאות, רק נסתר, עד כי לא נשאר ממנו כל רושם לזולתו.
[כי היצירה בתכונתה, קיומה מורכב מכל פרטיה יחד, אשר קשורים־אלו־באלו כמו טבעות־ השלשלת, וכולם ביחד הנם דבר אחד שלם.
ולא כפי שאנו מדמים במהלך מחשבתינו, שכל־אחד־ואחד־במציאותו עומד לעצמו, ורק הקיבוץ־וההתאספות היא מאחדת אותם, לא כן הדבר, אלא כל־אחד מתאחד באיחוד גמור עם זולתו, ונשלמים יחדיו למציאות אחת ממש, שהוא מציאות־כזו אשר בה יש "הכל בכל חלק", עד כי לפרוש וליקח עצמו להיות נחלק, אינו יכול.
כי בקרבו של כל־אחד נכנס ונספג רושם מזולתו, ורושם־זה הריהו חלק מעצם קיום־מציאותו; כל־אחד נותן כח וחלק מעצמותו בבנין זולתו, ממש כפשוטו "יש בזה חלק זה, ובזה חלק זה"; עד שקיומו של כל יחיד הוא קיום כולם יחד.
ועבודת־האדם היא, לשקוד בעמל נפשו להוציא ולהעלות בפועל את הקשר, ולשמור לבל ינתק.
כי בכל דרגה שיהא, "כשאני לעצמי, מה אני"; אם עצמותו איננה מטפיחה כל רושם בזולתו, וכן אין בעצמותו כל רושם מזולתו, קיומו אבוד].
והרי מהי "אבידה" ומהו "הינוח", הלא ידוע וניכר היטב, - כי זרוק ומושלך מבלי להיות נתון תחת איזה כיוון ואיזו מגמה כלשהי; ללא קישור לאיזה מהלך ערוך ומיועד, אלא מפוזר ומפורד ומבודד לעצמו; קטוע ומנותק וכרות מלהיות קיומו בתוך איזה "סדר", - אין זה "הינוח".
ואמנם כי באמת, חז"ל הרי נתנו סימנים להכיר מהי אבידה, עד שאי אפשר לטעות בזה, "מצא מעות מפוזרין" זוהי אבידה, ותנן (ב"מ ל:) "איזו היא אבידה, מצא חמור או פרה רועין בדרך, אין זו אבידה" - כאשר הילוכה שלא במרוצה, ופסיעותיה הנם ב'דרך', אין זו תעייה מבולבלת ואבודה; אבל "רצה בין הכרמים, הרי זו אבידה" - אם הילוכה במרוצה, ובנוסף־לזה אינה ב'דרך', אלא בין כרמים, ושוברת והורסת ומחרבת, סימן שזוהי תעייה מבולבלת ואבודה מן הדרך.
הלא נמצא, שיכולים להכיר ולראות בבירור, שהאדם ישנם בו את כל הסימנים של אבידה.
כי 'דרך' הלא היא ישרה וחלקה, סלולה וכבושה, על "דרך" אין מושלכים אבנים, אשר האנשים שצועדים עליה יתקלו בהם וינגפו; אחרי שמתיצבים ועומדים על דרך, כבר נוסעים "בהשקט ובטח", מבלי צורך לשום התבוננות, כי הדרך תנחהו ותנהלהו ותכוון את פניו להוביל אותו הלאה והלאה, לצאת מן העיר־האחת, ולהגיע לעיר־האחרת, לבלי לנטות ימין ושמאל, עד אשר תגיעהו אל התכלית הגמורה.
ואת האדם, הלא רואים בדיוק־בהיפוך בכל הדברים, - הרי מכל המתרחש יום־יום מתנגף האדם, - יתבונן אדם להסתכל על עצמו, לראות נכונה את אשר מתרחש בו עם עיניו, היאך מכל מבטיו־והסתכלויותיו הוא מתהוה חבוט בקדקדו ומוכה בלבו, ועד היכן הסתכלויותיו־ומבטיו מסיעין אותו, הלא מזה רואים ברור כי תועה ומבולבל ו"נאבד" הוא.
כי בדרך־הסלולה לא יתכן לפגוש בה דבר עוון, [על 'דרך' הולכים ללא כל התנועעות וקושי, אלא אדרבה, "צמאה לך נפשי, כמה לך בשרי", (ללא כל פיתויי לב, אשר יבקשו חשבונות רבים, ונחשבים כאיזה נסיון(; לא צריך לשום 'תוקף' הנדרש לדבר גדול וחמור, אלא הולך לפי תומו[; - כי הקדושה והטומאה שני שבילין להן, ובשביל־הקדושה לא ימצא חוט־השערה מטומאה, שם בטוח הוא כי לא יסור ולא יטה ולא יטעה, - ואם אך רק יש איזו "היכי תימצי" של "מקום לטעות", סימן הוא כי אינו על 'הדרך'.
ואמנם הלא זאת באמת פליאה גדולה, מדוע אכן האדם הולך שובב בדרך לב רצונו, מבלי כל מסלול, והרי הדמיון נחל שוטף, ותועה, עד אשר מן הנמנע שימצא את המטרה הנכונה? איך זה יתכן שאדם נותן לעצמו להיות נעזב וחשוף לרוחות שונות, כמוץ אשר תדפנו רוח מצד־אל־צד, ולא חושש ולא דואג ולא מפחד פן יפתה לבבו ויהיה סר ומדבק בהבל וריק?!
אך סוד הדבר מבהיל מאד, ונורא נוראות הוא, כי נתהוה אבר המדולדל ונבדל בפני־עצמו, וקיומו אינו שלוב וקשור כטבעת־בתוך־שרשרת בתוך עולמו אשר סביב מקיפו, כי קיצץ נטיעתו, והתפשט מעולמו והעתיק עצמו 'חוצה', עד אשר אין בו צירוף לזולתו להתקיים יחד כדבר־אחד.
[ואף שהקיום הוא מורכב מכולם יחד בדוקא, ואין כל קיום לאחד בלתי רעהו, אעפ"כ כולם כמו זר נחשבו לו, בלי למצוא בהם כל ענין, וכל מחשבתו רק בעצמו, ואינו יודע כלל מזולתו.
כי כפי היותו נמשך אחר תאוות הגוף, כשיעור הזה, מרחיק ודוחה מעליו את פתילי קיומו.
כי מתקשה ערפו, עד שלא נשאר בו כל רכות, ומתהוה אטום מלקבל התפעלות מכל זולת, ונמשל כבהמות נדמה, ואין פתוח בלבו שום בית־קיבול אפי' כמלא נקב מחט סדקית, המוכן ומזומן להכיל ולהחזיק בתוכו איזו התייחסות ושייכות לאיזשהו דבר זולת עצמיותו הפרטית; כי נטמטם לבבו, עד שלא נשתייר ב'לוח לבבו' שום 'נייר חלק' ליכתב ולהצטייר שם כל זולתו.
וככל שנתמעטה התרשמותו מזולתו, כפי זה הוא חפשי בדמיונו, ר"ל שידמה שיש לו חפשיות לעשות חפצו ורצונו], ואינו מהלך כלל על 'דרך', ולכן אינו רואה כלל עד כמה רחוק הוא מן הדרך; בכל מקום שהוא, הוא מציע עצמו שם בשופי, גם בהשארו תלוי באויר, בהאבד ממנו כל בסיס, אין מעיק לו כלום, ומרגיש עצמו גם שם בטוב.
אך חז"ל הקדושים, כל מצעדיהם היו על 'דרך', ממילא שמרו עצמם בחוזק שלא יטו ממנה, כי אם נוטים מנתיבתה אף רק איזו נטיה־קלה, כבר מרחיקים ללכת ריחוק רב, ומן "להיות רחוקים" היו פוחדים, כי כשנמצאים בריחוק, מתהווים כבר "אבוד", - הם השתוקקו להיות רק בקירוב, כי על קירבה נאמר (תהלים עג, כח) "ואני קרבת אלוקים לי טוב", כל ההצלחה או חלילה האבדון של האדם, מונח ב"ריחוק" וב"קירוב".
חז"ל (אבות ו) מונים מ"ח דברים שהתורה נקנית בהם, ואחד־מהם "נושא בעול עם חבירו", וכן איתא בחז"ל (ב"ר כד, ח) "ואהבת לרעך כמוך (ויקרא יט, יח), זה כלל גדול בתורה" - אם הנך רוצה לפעול בעצמך בענין אמונה, עבוד על אהבת־הבריות; בכל אשר חפצה נפשך להתעלות "שטייגען", העבודה היא באהבת־הבריות.
ואיך מבינים זאת, מה אמנם טעמו של דבר? - הנה כאשר אדם נאנח, או יש לו צרות, וחבירו שומע על זה, ולא ישים על לבו להיות סר לראות בסבלותיו, להתבונן לדעת את מכאוביו, ואיננו מרגיש שיש למצבו־של־חבירו איזו שייכות אליו, להיות נוגע ללבו, וכאילו מה לו ולמצבו־של־חבירו, וכל שמיעתו היא רק כמו שמיעת איזה־דבר אודות זר, ששומע הדבר בגדר ידיעה בעלמא, אבל בכל מלה ומלה ששומע לא מפכה בקרבו התענינות הנוגעת לו לעצמו ובשרו, ואין בקרבו כל השתתפות טבעית בהרגשת צערו, לחוש בו כמו צער עצמו, ולישא אותו כאשר ישא את משאו שלו, - אנו סבורים לומר כי מה שאיננו מתפעל ממצבו־של־חבירו, ואין זה תופס כל מקום במחשבתו ולבו, עד אשר לבו בריא לו כאולם, ובשרירות לבו הולך, אין זה אלא רוע־לב, - אבל האמת אינה כן, כי זהו רק תולדה ותוצאה, אך היסוד־וההתחלה היא ממקור אחר, ההתחלה אינה אלא במה שרחוקים אחד מזולתו; הרי הם שני גופים ושני אנשים, בלי שום התקשרות והתדבקות, לכן אף כשחבירו על ידו, סמוך לו ממש, איננו שומע ואינו מרגיש כלל.
וכשרוצים שיהיה משתתף בהרגשת מועקותיו של זולתו, נצרך שיהא ביניהם "קשר" בנפשותם, שיאגוד וידבק ויאחד את שניהם, אך כאשר ה"קשר" איננו, אזי רחוקים אחד מזולתו, וכשמרוחקים ?אין יודעים מה לומר?
אחז"ל (ברכות י.) "הני חמשה 'ברכי נפשי' (בתהלים) כנגד מי אמרן דוד? לא אמרן אלא כנגד הקב"ה וכנגד (הנפש) נשמה, וכו', מה הקב"ה רואה ואינו נראה, אף נשמה רואה ואינה נראית, וכו', יבוא מי שיש בו חמשה דברים הללו, וישבח למי שיש בו חמשה דברים הללו".
כי מי יוכל להכיר ולהשיג לדעת את הקב"ה, להללו ולשבחו, וכי יתכן זאת על־ידי הגוף, אשר מרוחק הוא בתכלית הריחוק מן הרבש"ע, והלא כשמרוחקים, אין יודעים כלום מהרבש"ע, - אבל הנפש, אשר הריהי קרובה, היא יכולה לדעת ולהכיר את הרבש"ע, ולהללו ולשבחו.
ב"ואהבת לרעך כמוך" כללו חז"ל כל ההצלחות, כי זהו ההיפוך של "ריחוק", והלא במצב של 'רחוק', הרי כמו שלא יודעים מן השני, גם אין שייך לדעת מן הרבש"ע.
"מחשבה" זהו הפתח להכנס אל הנפש, שעי"ז יכולים להיות "קרוב", וזהו מאמר הרבינו־יונה (הנ"ל) כי מי שאינו עורך מחשבותיו להתבונן, אזי נהיה "רחוק", וב"ריחוק" הרי נמצא כל האבדון, כי ברחקות אינו יודע מאום, ועל זה נאמר "רחקיך יאבדו".
י
העיסוק בדברי־ערך - מרומם
 יום ד' י"ח אלול
"כל מעשה מעיד על תכונת עושהו וכו', והמעשה־הנכבד וכו' יעיד על רוב שכל האדם ועל שלמותו (ספר־הישר לר"ת בתחילתו).
כשהולכים ברחוב ורואים שמשתובבים עם סוסים, מיד יודעים אנו שהם ילדים, כי סימן של ילד הוא שמתעסק בקטנוניות.
אדם בעל־ערך־וחשיבות אינו מתעסק בקטנוניות, אם גדול הוא, פעולותיו בהכרח גדולות.
העיסוק בקטנוניות מקטין את האדם, להתהפך ולהתחדש בהוויתו, לאיש אחר לגמרי; כשחפצים להיות בעל־שווי־וערך, מוכרחים להתעסק עם דברים־ערכיים.
זהו אמרם ז"ל (סוף קנים ג, ו) "זקני עם־הארץ, כל זמן שהם מזקינים, דעתם מיטרפת עליהם", וכן אמרו (בשבת קנב.) "עמי־הארץ, כל־זמן שמזקינין, טפשות נתוספת בהן" וכו'.
וזהו דבר שאנו רואים אותו ממש.
ומנין זה נהיה, והרי ככל שמזקין הוא גם מתבגר?
אך הביאור הוא, כי גדול שעוסק ב"קטנות", הרי הוא גם כ"קטן", ועיסוק זה מקטינו באופן מבהיל, כמו שילד קטן מתעסק בסוסים, כך הוא עסוק בכבוד! - וכי צריך יותר קטנות מעיסוק בכבוד?! נגעו בכבודו נגיעה קטנה וכבר נהיה נורא מכל! ובמה פגע בו? ומה נטל ממנו?, - כאשר עוסקים בכאלו שטויות, נהיים קטנים בתכלית, בלא שום ערך!
אבל "זקני תורה, כל זמן שהם מזקינים, דעתם מתישבת עליהם", - נהיים יותר בעלי ערך.
אדם שרוצה להיות יותר בעל־ערך־ושווי, מוכרח לעסוק בדברים־גדולים, זה מה שירוממו.
על התורה כתוב (משלי ד, ח) "סלסלה ותרוממך", (משלי ח, יד) "לי עצה ותושיה" כו', - התורה מרוממת את האדם והופכת אותו לבעל־ערך.
ישנם דברים־גדולים אשר אנו איננו יודעים מן ערכם, אצלנו הכל הוא "קטנוניות".
הנה בבכורים יש דין שעל־ידי חטה אחת שמביא, הוא יוצא ידי חובת ביכורים, - והנה יכולים להיות מגוריו של האדם במקום מרוחק ביותר, אעפ"כ מחוייב הוא לטרוח עם כל הטרדות הגדולות, ולעלות החטה הבודדת לירושלים, ואע"פ שהתורה הרי חסה על זמנו של אדם, כמו שאמר אביי (שבת י:) הני חברין בבלאי, למ"ד תפלת ערבית רשות, כיון דשרא ליה המייניה, לא מטרחינן ליה, [ולא יתפלל (ע"ש בתוס'(], וכן הדין (שם ט: י. או"ח סי' רל"ב) שאם אע"פ שהגיע זמן מנחה, עבר והתיר חגורה להתחיל לאכול, או נתעטפו הדיינים להתחיל בדין, כבר פטורים מלהפסיק לתפלה, [אם יהי' שהות אחר שיגמור], - ואעפ"כ כאן הטריחה תורה בטירחה הגדולה־ביותר להביא החיטה.
כי התכלית היא לבא לפני הרבש"ע ולומר "ותקם את דבריך כי צדיק אתה", - שאתה הקב"ה הבטחת לנו להביאנו לארץ ישראל, וקיימת דבריך!
לכאורה קטנות כזו, ואעפ"כ הטריחה התורה כ"כ, כי היא יודעת ערכה של "גדלות".
צריכים אנו רק להביט מה הנם הדברים אשר קוראים להם חז"ל דברים־גדולים.
אמרו חז"ל (ברכות ו:) "מאי (תהלים יב, ט) כרום זלות לבני אדם, אלו דברים שעומדים ברומו של עולם, וברש"י: כגון תפילה, ובני־אדם מזלזלין בהן".
הרי על תפילה אמרו (במד"ר יח, כא; טאו"ח סי' צ"ח) "ונשלמה פרים שפתינו" (הושע יד, ג), - יהי' אדם מנסה לכוון ב'שמות', אולי זה ירוממהו.
כי הרי כל התורה ניתנה לגוף, וכביכול צמצם בשמו־ית' את כל מה שנדרש עבור הגוף, - כי אמיתת שמו־יתברך הרי הוא אחר לגמרי (שמות ג, טו) "זה שמי לעולם", ואמרו חז"ל (פסחים נ.) לעלם כתיב, חסר וי"ו, לשון העלמה, - והשם - "זה זכרי", זהו בשביל הגוף.
ואם ינסה, יהיה רואה שזה ירוממו, - זהו עיסוק בדברים־גדולים, שזהו היסוד של להגדיל את האדם.
יא
למצוא לכל דבר־קשה, את הדבר־השוברו
 עש"ק כ' אלול
בחכמת־הרפואה מוסכם, כי לכל חלי יש רפואה, ואין מחלה אחת בלא רפואה, והרי רואים שאינם מתעייפים; אלפי שנים מחפשים מרפא למחלות שעדיין לא מצאו את מהלכם, וסוף־כל־סוף להרבה מחלות מוצאים הם רפואה; לרובן של המחלות יודעים כבר מה מרפא אותם, - "אינהו לא חזו, אך מזלייהו חזי", כי באמת אין שום חולי שלא יהיה לו רפואה.
בגשמיות רואים כן, וברוחניות הוא גם־כן כך, זהו מעיקרי האמונה, שלכל החליים יש מזור ומרפא, כי איך יתכן אחרת? - איך שייך בבריאה חליים אשר לא יוכלו להרפא, הרי מעיקרי האמונה שכל יהודי חייב להאמין ולהכיר הוא "ד' אחד ושמו אחד", ואין עוד מלבדו, וא"כ הבריאה הרי מוכרחת להיות מושלמת, ולא יתכן שלא תהא שום רפואה.
האמת היא הרי, שאין לנו כל ידיעה מהי רפואה ומהי מחלה, כי הכל הוא רפואה, הרי כתיב (דברים לב, לט) "אני אמית ואחי', בדיוק כמו ש'אחיה' זוהי הטבה, כן 'אמית' הוא הטבה, "בדבר שהוא מכה, הוא מרפא" (שמו"ר כג, ג; כו, ג; נ, ג; ויק"ר יח, ה; תנחומא וישב ט).
הכל הרי לתכלית אחד - למען הרפואה והבריאות.
כי הלא יכל לעשות ששום מחלה לא תהא, והרי אין מוכרחת הבריאה לחלות, אבל כשהיא נחלית יש רפואה, הרפואה קיימת עוד קודם המכה, כמו שאחז"ל (מגילה יג:) שהקב"ה הקדים וברא הרפואה קודם למכה.
אחז"ל (תענית כז: מגילה לא:) כי כשראה אברהם־אבינו שיבטלו הקרבנות, אשר הם מרפאים את חליי הבריאה, מאוד נתחלחל, ושאל (בראשית טו, ח) "במה אדע", השיב לו הרבש"ע, בראתי כבר רפואה, כבר תיקנת להם סדר קרבנות, כל־זמן שקורין בהן וכו' ומוחל אני על כל עונותיהן, - עוד אמרו (תנחומא כי תבוא א) צפה משה שביהמ"ק עתיד ליחרב, עמד והתקין לישראל שיהיו מתפללין, וכן אמרו (במד"ר יח, כא) עה"פ (הושע יד, ג) "ונשלמה פרים שפתינו", בזמן שביהמ"ק קיים היינו מקריבים קרבן ומתכפר, ועכשיו אין בידינו אלא תפלה (ועי' טאו"ח סי' צ"ח), - תפילה תרפא את הבריאה.
להבין איך היא רפואתה, אין זה נוגע לנו, אבל סוף כל סוף הרי כך הוא.
יסוד־זה צריך האדם להכיר היטב, כי אפילו לגרוע ביותר, יש רפואה ותקנה, כמו שאחז"ל (ירושלמי חגיגה ((; רו"ר ו, ד; קה"ר ז, טז; עה"פ בתהלים צ, ג) "תשב אנוש עד דכא - עד דכדוכה של נפש", וכמו שהרבינו־יונה בתחילת ספר שערי־תשובה (א, א) מבאר, שלצרות הגדולות ביותר, אשר הרבה לפשוע ולמרוד, ובגד בוגדים בגד, גם מזאת קיים מנוס, לחשוך נפשו מני שחת, ולהשיב מעליו אפו־ית'.
איתא בחז"ל (ב"ב י.) "עשרה דברים קשים נבראו בעולם: הר קשה, ברזל מחתכו. ברזל קשה, אש מפעפעו. אש קשה, מים מפעפעו וכו', ומיתה קשה מכולם, וצדקה מצלת מן המיתה", - ביאור נפלא על חז"ל אמרנו כבר בעבר.
חז"ל גילו לנו יסוד גדול, - בבריאה קיימים דברים גדולים מאד, אשר מרוב קשיים לא שייך להזיזם ולשנותם במאום.
"ברזל קשה", איזה ענק הוא הברזל, שביכלתו להחריב את העולם כולו, הוא הרי מטיל אימה על כל העולם, ומי יכול לעמוד כנגדו.
עד שהתוה"ק הרחיקה הברזל בתכלית הריחוק, הרבש"ע כביכול שונא ברזל, הרי נאמר (דברים כז, ה) "לא תניף עליהם ברזל", ונאמר (שמות כ, כב) "כי חרבך הנפת עליה ותחללה", בביהמ"ק הרי היה אסור להיות נשמע קול כלי ברזל בהבנותו (מל"א ו, ז; עי' רמב"ן ס"פ יתרו), עד כדי כך שונא הקב"ה לברזל, כזה ענק, מי יכול לו?
וע"ז אחז"ל, כי הענק הלזה, אם תכניסנו לאש, יהיה מתרכך כחמאה, כי כך הם הדברים, שלפני שמעמידים למולו את המתנגד אליו, לא שייך לנצחו, וכשפוגש ב"מתנגד שלו", נמס כחמאה, א"כ אין שוה כלום.
וכן מי יכול לעמוד מול אש? הוא הרי הורס ומשבר בדרכו חפצים עצומים וחזקים, וממעך אותם לכלום, - אך כל־זאת בשעה שאין מעמידים מולו את המתנגד, אבל אם שופכים עליו מעט מים, לא נשאר ממנו שום זכר.
כך הוא בגשמיות, וכן הוא ברוחניות.
"מיתה קשה", מי יכול להסתר ממנו, אין שייך לברוח ממנו, אעפ"כ (משלי י, ב; יא, ד) "צדקה תציל ממות", אם מעמידים מולו את המתנגד־האמיתי שלו, - מסתלק כל המורא ממנו.
ואיך צדקה הוא כנגד מות, אין זה נוגע לנו, אבל כך הוא הסגולה של הדבר.
חז"ל היו רופאים אמיתיים, ונתנו לכל המחלות רפואות, הם ידעו טוב את ה"שכנגד" של כל חולי, עם מה ממעכים וממיסים אותו.
עד שאחז"ל (שבת קיט:) "כל העונה יהא שמיה רבא בכל כוחו, קורעין לו גזר דינו", לקרוע את הגזר־דין אין זה מהדברים הקטנים, הרי רואים אנו איך מדברים חז"ל במסכת ר"ה (יז: יח.) על לאחר גזר דין, חז"ל ידעו טוב הרפואות, והעמידו את המתנגד האמיתי לכל דבר, עד שאפילו לאחר גזר־דין יש אפשרות לקורעו.
"כל המעביר על מדותיו, מעבירין לו על כל פשעיו" (ר"ה יז.), - פעם בודדת להעביר על המדות, יש בו כח חזק כזה, שמעבירין לו כל פשעיו.
כך יכלו חז"ל לומר (שבת קיח:) "כל המשמר שבת כהלכתו, מוחלין לו (על כל עוונותיו"), "אלמלי משמרין ישראל שתי שבתות, מיד נגאלים", וכן יש הרבה בחז"ל, הם ידעו לכל חולי איזה רפואה מועילה לו.
יב
ואשיבה רגלי אל עדותיך
 מוצש"ק כ"א אלול
"ר'־אלכסנדרי בתר צלותיה, אמר הכי, גלוי וידוע לפניך שרצוננו (בלבב שלם) לעשות רצונך, ומי מעכב, שאור שבעסה, ושעבוד מלכיות, יהי רצון מלפניך שתצילנו מידם, ונשוב לעשות חוקי רצונך בלבב שלם" (ברכות יז.).
ומה מגלה כאן ר' אלכסנדרי, שהיצר־הרע מעכב? לכאורה יכול כל־אחד לומר זאת.
דברנו כבר (בשבת־קדש) שצריך לכוון למצוא את... - כי אם אך השיג לידע את נקודת המקור של המחלה, כבר הטיב להשיג די.
כי אמנם שקר אתנו אשר אנו סבורים שאנחנו אין אנו שבעי־רצון ממצבינו ומעמדינו, ורק היצר־הרע הוא המעכב בידינו מלעשות את הישר והטוב, - כי אין זאת אלא פטומי מילי, אך להכיר זאת בהכרה, אין אנו מכירים.
דיברנו כבר על היסוד, אשר כל הבריאה וכל התורה הם לימודים לגוף; את ה"ראו מי ברא אלה" ואת ה"מי שאמר והי' עולם", על הגוף לראות זאת, על הגוף לומר זה ראשונה, כי רחמנות על הגוף, להשאירו "ריקן".
ועוד, כפי שנתבאר בדברינו, כי כל המבוא אל הנפש, הוא דרך הגוף, כך נברא האדם, - לכן בהכרח שיהא הגוף רואה ויודע את הכל.
חכמי־ה"פדגוגיה" כיום, ברצותם להקל על הקטנים בלימודם, מראים הכל בתמונות, וכך קל לקטן לקלוט הדבר בקלות, ולהבינו יותר טוב.
הגוף הרי צריך ציור מהו "אור", ומהו העונג והטוב באור, כדי שיוכל לדמותו לנפש, ושהנפש תושכל באור האמיתי, וחסד עשה לנו ה', שנתן לו "מאורות" ותמונות.
הנפש אין לה צורך באלו ה"מאורות", יש לו מאורות שונים לגמרי, אצלו המאור הוא "ואורח צדיקים כאור נוגה" (משלי ד, יח), אשר הוא מאיר לו מסוף העולם עד סופו, אך כדי שיוכל הגוף להשכיל זאת, ניתנו לו מאורות.
הוא צריך לידע מהו חשיכה, כדי שיבין מהו "תשת חושך ויהי לילה" (תהלים קד, כ), ומהו "העולם הזה דומה ללילה" (ב"מ פג:), - ועל־כן למען הגוף בראו חשיכה.
כמו"כ צריך הגוף ציור מהו "צמיחה", כדי לגדול מעלה מעלה, כי ה"מביא" לנפש הוא רק דרך הגוף, - ועל־כן בראו בבריאה את ענין הצמיחה, כדי שהגוף יראה זאת.
אם כי הצמיחה בנפש היא צמיחה אחרת לגמרי, זו צמיחה של "זורע צדקות מצמיח ישועות", אך אם לגוף לא היה שום השכלה מהו צמיחה, אזי לנפש גם לא היה מושג בזריעה וצמיחה.
כי הגוף והנפש קשורים זה בזה, והידיעות וההשכלות לנפש מוכרחים לעבור דרך הגוף.
כשהגוף אומר את כל תפילת "המאיר לארץ", ואומר את ה"ועל מאורי אור שעשית יפארוך סלה", אומר אח"כ בכונה גדולה את ה"אהבה רבה אהבתנו", כי כשמקודם אומר ומבין בדעתו שה"מאורות" הם עונגים גדולים, אזי ב"אורה של תורה" כבר מתחנן לרבש"ע "והאר עינינו בתורתיך".
כשהגוף הוא כך, והוא חי בשלום עם נפשו, אזי הוא העבד הנאמן ביותר, השמש הטוב ביותר לנפש, והוא מעמידו במקומו.
זהו הביאור ב"אשת חיל מי ימצא" (משלי לא, א), כמ"ש שם הרלב"ג שהולך על הגוף והנפש, וכי אין אנו יכולים להבין בפשטות שזהו כמו אשה המסורה לבעלה ולביתה, ויכול כבר הבעל לסמוך עליה שמשמרת את הבית על הצד היותר טוב, ואינה נוטשת את הבית אף לא לרגע קט.
"ממרחק תביא לחמה", - אפי' בהיותה במרחקים, דואגת להעמיד הבית על תיקנו.
ועל־כן "בטח בה לב בעלה, ושלל לא יחסר", הוא בטוח עמה, ואין חסר לו מאומה.
עתה יובן המדרש (ויק"ר ל"ה א) "חשבתי דרכי ואשיבה רגלי אל עדותיך, אמר דוד, רבש"ע בכל יום ויום הייתי מחשב ואומר למקום פלוני ולבית דירה פלונית אני הולך, והיו רגלי מביאות אותי לבתי כנסיות ולבתי מדרשות, הה"ד ואשיבה רגלי אל עדותיך".
אותם הרגלים שהם ה"קבר" שקובר את כולם, "ואץ ברגלים חוטא" (משלי יט, ב), "רגלים ממהרות לרוץ לרעה" (שם ו, יח), אותם הרגלים נהיו כנפש, הם מושכים לבית־המדרש, כי כך הועמד, שהגוף מוכרח להיות אחד עם הנפש, ונהיה המשמש הטוב ביותר שלו.
וצריך ביאור, שהלא הגוף הוא זה שקוברנו?!
אלא היסוד הוא, שהגשמיות והרוחניות קשורים זה בזה, בדיוק כמו שהרוחניות מוכרח להיות עם הגשמיות, כי הכל מוכרח לעבור דרכו, כך לגוף אסור ליפרד מהרוחניות, וכשהגוף מוסיף אל כל הבטה איזו־מחשבה, אזי נהיה אחד עם רוחניות, אבל כשהוא נבדל מהנפש, אזי נשאר לבדו בלא הרוחניות, ונשאר עם עצמו, בלא רוחניות, עם ראיה שלו ושמיעה שלו, וכשהגוף עם עצמו לבד, יכול הוא לעשות ככל העולה על רוחו.
בכל הבריאה אין יכולים ליפרד הרוחניות והגשמיות, ואך בזה הנברא, במין האדם, היסוד הוא שהגוף יכול ליבדל, לישאר לבדו, וכאן מונח כל האבדון, ולהיפך גם כל ההצלחה.
כי את הגוף בראוהו והעמידוהו בתבנית־כזו אשר לא יבדל מן הנפש, ואמנם יכולת יש בידו ליבדל מן הנפש ולישאר לבדו, אבל נהיה קבור, הגוף לבד בלא רוחניות אין רואה כלום בבריאה, - כשיאמרו לו "ראו מי ברא אלה" יאמר שאין רואה כלום מלבד עצים ואבנים, ויותר אינו רואה.
כשהגוף נשאר לבדו, כבר אין תמיהה איך שרואים היום מעשים נוראים כאלו, רואים חללים מול העינים, ושומעים שעיירות שלמות נטבחות ונהרגות, ומה זה נוגע אליו, הגוף איננו יודע ממאומה.
עתה מובן כבר איזו שייכות יש ל"נושא בעול עם חבירו" ל"קנין־תורה" (אבות ו, ו).
[כי רק ע"י נשיאה־בעול, אשר בזה קישר נפשו לגופו, אזי יוכל גופו להבין את תורתינו הק'].
אצל משה רבינו כתיב (שמות ב, יא) "וירא בסבלותם", ופירש"י: "נתן עיניו ולבו להיות מיצר עליהם", - בעינים מוכרח הוא להשתמש, כי הרי אל הנפש חייב לעבור דרך ההגשמה של הגוף, אבל להיות מקשר זאת אל הלב, עם הרוחניות, - כי מבלתי זאת, כשאינו מקושר אל הרוחניות, אין זה כלום, ואין בו כל הרגש; כשהגוף נשאר לבדו, הכל מסתדר אצלו.
איתא בחז"ל (אס"ר ז, יג) בשעה שאמר המן־ הרשע לאחשורוש, בא ונאבד את ישראל מן העולם, אמר לו אחשורוש, לא יכלת להון, בדיל דא'לקהן לא שביק לון כל עיקר וכו', מיד אמר להון וכו' כבר הוא זקן ואינו יכול לעשות כלום וכו'.
יהיה אדם מסתכל היטב נכון בחדרי לבבו, הלא יהיה רואה, אם לא כל הרפואה היא רק לדעת שהוא סבור שהקב"ה שייך בו להיות מזקין, כי הלא רואה הוא את אשר עושים, שכל אחד עושה בבריאה ככל העולה ברצונו, ואיה גבורותיו? ובמעמקי־לבבו מתרץ לעצמו שמסתמא עתה חלילה כבר אין בו כח; כשהגוף מתרוקן מרוחניות אומר שח"ו הזקין.
כל תפילת "עזרת" היא, כדי להכיר שחלילה הקב"ה לא הזקין, "גואלינו גואל אבותינו", "אתה הוא ראשון ואתה הוא אחרון", אינו מזקין חלילה, עודנו אותו בעל־היכולת ובעל־הכח! ומה שברצונו עושה.
אחז"ל (ב"מ פג:) "בו תרמוש כל חיתו יער (תהלים קד כ) - אלו הרשעים [שבעוה"ז[ שדומין לחיה שביער.
כשהגוף מתרחק מרוחניות, ונמצא לבדו, אזי אינו רואה כלום; עצים ואבנים גם בהמה רואה, ובמה מובדל מבהמה? א"כ הוא חיה ממש, הוא הולך אל אדם עם מכונת־יריה! ומדוע שלא יעשה כן, במה הוא שונה מבהמה.
כשמתרוקן מן הרוחניות, ואין בו שום מחשבה, איננו יודע מכלום, וכאן מונח כל האבדון של האדם, הגוף יכול ליפרד מהנפש, אמנם אסור לו ליפרד, אבל ביכלתו ליפרד, לישאר לעצמו, ואזי יכול לעשות הכל.
יג
כשאין הגוף אסור במושכלו, הריהו חפשי בדמיונו
 יום ב' בבוקר, כ"ג אלול
כאשר הולכים בדרך רחבה, הולכים בהשקט ובבטחה שההליכה תעבור בשלום, כי כאשר יזדמן איזה־נוסע מנגדו, יתן הפלוני איזו צעקה, ואז יטה את־עצמו לסור אל הצד.
וכשהולכים בדרך צרה־יותר, מוכרחים כבר להיות זהיר יותר, - וההולך על חבלים עם משקלות בידיו, הוא בשום־פעם לא יעזוב את־עצמו להסיח את־דעתו למחשבות־אחרות.
כי יודע הוא די היטב, שבההיסח הדעת הכי־ קטן, לא ישאר ממנו כל זכר, אין־צריך לעוררו להזהר בזה, כי מעצמו הוא כבר נזהר.
זהו החילוק בין חכמים לסכלים, - החכם, מכיר ויודע שהנהו הולך על חבל־דק, ואת הנוראות של היסח־הדעת.
לא כן הרשע והסכל, - דמיונו מוליכו שובב כאילו שהליכתו היא בדרך רחבה, אשר אם יזדמן לו להיות נתקל באיזה מכשול שיפילנו, סבור הוא שיעמיד את עצמו, ואין מוטרד כלל להזהר.
וכאשר אורח־החיים הוא כהולך בדרכים רחבות, מבלי כל מורא, ומבלי זהירות־יתרה על הגוף שלא יתנתק מן הרוחניות, וכי יש דבר שהגוף לא יוכל עשוהו בהיותו לבדו, הלא אין בו לא שלימות ולא מדות, וכל הרעות מונחות בו.
היאך מגיע מה שמביטים על כל המאורעות כמקרים, מבלי לראות כל מכוון במאורעות הבריאה, הלא אין זאת אלא מפני שלצורך־זאת צריך להוסיף אל מבט־עיני־הגוף איזה מושכלות, - ומאחר שאינו עושה זאת, מדוע שלא יתהוו כל הדברים אצלו למקרה, הרי הגוף אין בו יכולת לראות יותר מזאת.
וכמו־כן היאך מגיע לכך שיהא אומר "כוחי ועוצם ידי", והלא בכדי שלא ידמה כן בלבבו, היה די שיכיר שהוא רק "נברא", ולא "בורא", - וכי להשגה זו אין יכול להגיע?!
התירוץ הוא, שדמיונו מוליכו שובב כהולך בדרכים רחבות, מבלי ליתן לב להבחין שהרי צועד על חבל־דק שהסטיה הקלה־שבקלה הרי נוראה היא, - אין חושבים כלום!
וכאשר איננו מקשר את מחשבתו אל הגוף, וכי יש היכן שאין הגוף יכול להגיע!
והיאך הוא זאת שהנהו "מהלך אחר שיחה נאה" (ב"ב עח:), ממש כבהמה, - איך מתפתה בקלות כזו? - אך מדוע לא, הלא אם הגוף לבדו, מבלי מחשבה, אזי הוא כבהמה!
זהו מה שאמרו חז"ל (דברים יא, טז בספרי; מובא ברש"י) "כיון שאדם סר מן התורה, מיד הולך ומתדבק בע"ז", - כשעוזב את הגוף לבדו, הולך הוא מיד לכל הצרות שבעולם.

"חכם ירא וסר מרע" (משלי יד, טז), אחז"ל (עי' שע"ת א, טז) משום שהוא סר־מרע, ממילא שרוי הוא בפחד בתמידות אולי לא נזהר כראוי, כי יודע באיזו דרך־צרה הוא צועד.
"וכסיל מתעבר ובוטח" (שם), - וכאשר רואים שאין מרגישים כלל את הראש־השנה, כי אם היה מורגש, היה מהפך עולמות.
וטועים אנו בזה, כי אי־הידיעה מראש־השנה, הוא לא מחסרון אמונה, אלא אי־הידיעה הוא משום שאין יודעים! הגוף אינו יודע מכלום.
כי הרי צריך להוסיף איזו־מחשבה על מהותו של ראש־השנה, ליתן־לב כי בראש־השנה הלא תלויה כל הצלחתו, או חלילה להיפך, - וכשאין מוסיף את המחשבה, איננו יודע מכלום.
"אכול ושתה כי מחר נמות" (ישעיה כב, יג), - הלא כתוב "כי מחר נמות", לכן עתה חי לו חיים טובים, מפני מה לא, כי אין יודע כלל מה לומר, כי בלא מחשבה אין רואה כלום.
אם חפצים שהגוף ידע משהו מראש־השנה, מוכרחים לעסוק אתו לאט לאט, להסביר לו, עד שיתחיל לדעת מן הראש־השנה, - ומבלתי זאת, הדבר די־בטוח שגם בעת "מוסף של ראש־השנה" יהיה כפי שהוא עתה.
יד
החרדה מפני ראיית העין
 יום ב' בערב, כ"ג אלול
ביסוד אשר דיברנו, - שאסור לעזוב את הגוף לפרום את עצמו מן הנפש, - בזה טמון כל ההצלחה, ולהיפך, חלילה כל האבדון; הדבר הנורא ביותר הוא, לנטוש את הגוף בלי לצרף אליו את המחשבה, אלא להשאירו לבדו.
ורואים אנו איך היה הקב"ה כביכול בפחד מזה.
כי "חכם ירא וסר מרע", בידעו את הנוראות שבזה ע"כ מפחד תמיד, "וכסיל מתעבר ובוטח" (משלי יד, טז).
בספורנו (במדבר כ, ח) מבאר החטא של מי מריבה, וז"ל: "בהיות מיני הנסים המסופרים בכתבי־הקודש, על אחד מג' פנים:
הא' הוא נס נסתר, כמו ירידת המטר, וההמלט מן החלאים ומן הצרות.
וזה המין מן הנסים, ישיגוהו הצדיקים בתפלתם, כענין (בראשית כ, יז) "ויתפלל אברהם אל האלקים וירפא אלקים את אבימלך" וכו'.
והב' הוא נס נגלה, לא יוכל הטבע לעשותו באותו־האופן, אבל יעשהו אחר תנועות רבות במשך זמן.
וזה המין מן הנסים, יעשהו האל יתברך על־ידי עבדיו, עם הקדמת איזו תנועה מסודרת מאתו, כענין וכו' (שמות יד, טז) "הרם את מטך", (שם יז, ו) "והכית בצור", וכו', וזולתם.
והג' הוא מין מן הנסים, שלא יוכל הטבע לעשותו בשום־אופן.
וזה המין, יעשה האל יתעלה, על־ידי עבדיו, בדיבור בלבד, שהיא "פעולה שכלית", ויותר נכבדת משאר תנועותיו הגשמיות, כמו שהיה הענין בפתיחת פי הארץ, באמרו (במדבר טז, לא) "ויהי ככלותו לדבר וגו' ותבקע האדמה אשר תחתיהם" וכו'.
והנה בענין זאת המריבה, היה מן ההכרח [כדי[ להעביר את רעת תלונות ישראל, - שיהיה הנס הנעשה - מבאר מעלת המלך המשלח, ודרכי טובו, - ומבאר גם־כן מעלת השליח וטובו, ושהוא מוכן אל שייטיב המלך על־ידו לעמו.
ותתבאר מעלת המשלח, במין הג' מן הנסים, אשר לא יוכל הטבע כלל עליו בשום־ אופן ובשום־זמן.
ותתבאר מעלת השליח, במין הב' מן הנסים, הנעשה בתנועת השליח הראוי לזה.
ובכן צוה האל־יתברך שיהפך הסלע למים, כאמרו (במדבר כ, ח) ונתן מימיו, כלומר שיהיו המים מן הסלע, לא נמשכים ממקו"א אליו, וזה היה נמנע זולתי בהיותו נהפך מצורת סלע אל צורת מים, כאשר העיד אחר כך באמרו (דברים ח, טו) המוציא לך מים מצור החלמיש, כי אם היו המים מובאים ממקום־אחר לשם בנס, לא יהיה הבדל בין חלמיש לזולתו. - וזה המין מן הנסים, לא יוכל עשוהו הטבע בשום־אופן ולא בשום־זמן...
וצוה עם זה, שאחר שיהפך הסלע למים, יוציא משה אותם־המים להם במטהו לשבטיהם, כאמרו (להלן כא, יח) "במחוקק במשענותם". ולזה המין מן הנסים אמר (כ, ח) קח את המטה וגו' והוצאתם להם מים מן הסלע וגו'.
והנה משה ואהרן הסכימו לעשות המין הב' מן הנסים, ולהגיר המים אל הסלע ממקום־אחר וכו'.
כי לא בטחו שיקים הקל יתברך את דברו לעשות לישראל המין הג' מן הנסים, בחשבם לישראל אז ממרים מאד, עד שיהיו בלתי ראוים אליו.
ובכן עשו את דרך מין הב' מן הנסים במטה, אשר בו הודיעו מעלת השליח, ולא עשו את דרך המין הג', אשר בו יודיעו לישראל מעלת המשלח וטובו, ולזה נכתב עליהם כו' ו'מעלתם בי', שחיללת' כבודי, ולא הראיתם למריבים את סכלותם.
הספורנו מבהיל, - כשמרע"ה נוטה ידו על הים, ובוקע אותו, הלא מובן מאליו, איזו שייכות ישנה למשה־רבינו אל קריעת־הים! וכי הגבהת־יד יש בה יכולת לבקוע ים?!
וסוף־כל־סוף הלא אכן אמרו (טו, ב) "זה קלי ואנוהו", ואמרו חז"ל (מכילתא; מובא ברש"י) "ראתה שפחה על הים, מה שלא ראה יחזקאל בן בוזי במעשה מרכבה".
אך הפחדים הנם נוראים עד מאד, - כי הגוף רואה עשיית תנועה עם היד, וכבר נעלמת מעלת המשלח, ומדמה שרואה כי משה־רבינו הוא הנהו "הבריה" בסיבת בקיעתו של הים, וח"ו אין לזה כל שייכות אל הרבש"ע.
כ"כ נורא הוא עבור הגוף איזו ראיה־קלה, אם המחשבה אינה הולכת צמודה עם הראיה, וחדורה בכל־כולה כפי הנצרך.
כי מבלתי־זאת הוא נשאר אצל הראיה שמשה־ רבינו הוא הבוקע, - וכן בהכאת הסלע, הרי העינים ראו איזו פעולה ממשה־רבינו, ומתברר להם רק מעלת השליח, אך את מעלת המשלח אין רואים כלל, - הלא זה מבהיל.
לכן ביציאת־מצרים, משה־רבינו עשה את כל התשע־מכות, אשר בזה ראו כולם כפי מה שהיה ברצונו של הרבש"ע שיראו את מעלת השליח - משה! - אבל כשהגיעו לסוף, למכת בכורות, אשר דרך־זה נגאלו, אזי צוה משה (יב, כב־ג) לא תצאו איש מפתח ביתו עד בוקר. ועבר השם לנגוף וגו', "לא ע"י מלאך, ולא ע"י שרף ולא ע"י שליח, אלא הקב"ה בכבודו ובעצמו", - בלא שום פעולה, בלי שום עזר בדרך הטבע, וכאן כבר מתברר שהרבש"ע בעצמו פדה והציל את ישראל, ולא משה, כי משה־רבינו היה רק השליח, אבל הגואל היה הוא־יתברך.
כי יודע הוא את נוראותה של הבטה בעיני בשר, מבלי להיות חדורה כל־כולה עם מחשבה.
טו
להחשיב רוחניות למציאות
 יום ג' בבוקר, כ"ד לחודש אלול
קשה מאוד לפעול אצל האדם, להיות חש שרוחניות הוא מציאות, אין אנו מדברים כבר על נתינת יקר אל הרוחניות, שיהיה ניכר שהוא העיקר וכל השאר הוא טפל, לכל־הפחות להחשיב זאת למציאות, הרי גם־כן אין מחשיבים.
כי כאשר נמצאים בעולם־אחר ובמצב־אחר, אכן אין כל ידיעה מזה־העולם, - מי שהרגיש זאת פעם־אחת, משיג כבר ידיעות מאותו עולם.
ומבלי לפעול בעצמו להחשיב את הרוחניות ל"יש", למציאות, היאך יתכן להבין מאמרם ז"ל (דברים כג, ט בספרי; מובא ברש"י) "שהמחטיא לאדם, קשה לו מן ההורגו, שההורגו הורגו בעולם־הזה, והמחטיאו מוציאו מן העולם־ הזה ומן העולם־הבא", - כאן הוא הורג את הגוף, וכאן הורג את הנפש.
ואמנם באמת אין כל־אפשרות להבין זאת, כאשר הרוחניות אינה נחשבת לכלום.
אכן בתורה (דברים יג, ז־יב) רואים לא כך.
כי בשביל אשר "בקש להדיחך מעל ה' אלקיך", אע"פ שלמעשה לא הדיחך, ורק רצה להדיחך מן הרבש"ע, ליטול ממך את הרוחניות, את הנפש, כבר נאמר (שם) "לא תאבה לו וגו', ולא תחוס עינך עליו, ולא תחמול, ולא תכסה עליו", - בדיני נפשות הרי הכלל הוא "ושפטו העדה, והצילו העדה", - וכאן כשמסית מהרבש"ע, הטילה עליו התורה את האכזריות הגדולה ביותר.
מזאת צריכים אנו להבין, מהו זאת שאחד עושה לשני טובה ברוחניות, או אפילו כאשר רק רוצה לעשות לו טובה ברוחניות, הרי "מרובה מדה טובה".
ואדם הרי אינו מבין זאת, הוא יודע רק שכשנותן מטבע־הגונה נדבה, שהוא 'נותן', וחבירו 'לוקח', רק זה נחשב אצלו נתינה, אך טובה ברוחניות, חושב שאין זה כלום.
וכמה אכזריות הוא כשאחד מבקש מהשני ללמוד אתו מעט - טובה ברוחניות, והוא מסרב, כי הוא אינו יודע כלל מרוחניות, אינו נחשב אצלו למציאות.
וכי יודע האדם, כי כשהולך לשוחח עם חבירו כשלומד, יש לו ממש דיני גזילה, הוא גונב לו את הזמן, את הענין, בכך שהוא מונעו מללמוד.
בשל"ה־הק' (אות קדושה) הביא מאמר חז"ל (ילקוט משלי תתקס; תנחומא במדבר כב) כל שאינו אומר דבר משל תורה בשם אומרו, עובר בלאו, שנאמר (משלי כב, כב) "אל תגזול דל כי דל הוא", - והרי הוא כל־שכן מגוזל ממון, כי מה הוא ממון כנגד מימרא של רוחניות.
ברבינו־יונה (עי' שע"ת ג, עג) כתב, שעל נכבדי העם ליזהר ולדאוג שיתנו רוחניות לעם, להשגיח על כל דבר־פשע ולבער הרע, - והרי קל־וחומר הוא מאבידת הגוף.
אם אחד יושב בבית־הכנסת עם עוד אנשים, צריך הוא לדעת שע"פ דיני שולחן־ערוך, יש עליו דיני שכנים, וצריך להזהר שלא "יקרר" את שכניו בעבודת ה', כי בזה הוא מזיק־אמיתי, - היסוד הוא, כי להזיק הגשמיות, הוא כאין וכאפס לעומת היזק הרוחניות.
טז
התפלה - אפס בלתה
 יום ד' בבקר, כ"ה אלול
בגשמיות רואים כי ישנם "אמצעים" שההשתמשות בהם איננה תדירה, רק לעתים מסויימים, אך יש אמצעי שהשימוש בו בכל סעודה - הלחם, לא ימצא שום סעודה שאין צורך להשתמש בו, וזהו סימן שאמצעי־זה הוא עיקרי, "ואקחה פת לחם וסעדו לבבכם" (בראשית יח, ה) - סעידת־הלב הוא רק בלחם.
ברוחניות רואים כי ה"אמצעי" של תפילה, משתמשים דרך אמצעותו בתדירות, - הלא אין שום מעשה בתורה, שהדרך להוצאתו־לפועל לא היתה ע"י ההשתמשות גם ב"אמצעי"־זה, - ובלא־זה לא התחיל כלום!
שרה־אמנו ע"ה, ברצותה שממנה יהיה נבנה בנין הכלל־ישראל, ועשתה לזה עצות שונות, והשתמשה באמצעים שונים, עד אשר אפילו נתנה את הגר שפחתה לאברהם, "אולי אבנה ממנה" (בראשית טז, ב), - אמנם, עם־כל־זה, את האמצעי של תפילה לא זנחה.
וכן כשרצו האמהות לבנות השבטי־קה, פנו אל כל אמצעי ששייך, כדי שיהיו נולדים מהם, נתנו את בלהה וזלפה ליעקב (בראשית ל, ג־ט), וגם השתמשו ב'אמצעי' של דודאים (שם ל, יד), כי מסתמא הוא אמצעי שמועיל, - ועם־כל־זה לא זנחו את ה"אמצעי" שנקרא תפילה, "נפתולי אלוקים נפתלתי" וגו' (שם ל, ח).
וכן כשהיו השבטי־קה צריכים לירד למצרים, אמר להם יעקב (שם מג, יא) אם־כן אפוא קחו עמכם אמצעים שונים, ולסוף איתא בחז"ל (רש"י שם מג, יד) שאמר: מעתה אינכם חסרים כלום, אלא תפילה, ונעמד להתפלל עליהם.
כיוצ"ב ביציאת־מצרים, אשר הרי היו מוכנים שם איזה אמצעים, ולכאורה הרי היה די בהבטחת הקב"ה, אשר הוא הרי 'שומר הבטחתו', והיתה ג"כ זכות אבות - אשר זה בודאי אמצעי טוב ומועיל, כמש"כ (שמות ב, כד) "ויזכור אלקים את בריתו את אברהם את יצחק ואת יעקב", - אף־על־פי־כן, עם ה"אמצעי" של תפילה היה מוכרח להשתמש, "וישמע א' את נאקתם" (שם).
ואם ח"ו האמצעי של תפילה לא היה נעשה, לא היתה כלל יציאת־מצרים, כמו שמבאר שם (ב, כה) הרמב"ן, כי אע"פ שנשלם הזמן שנגזר עליהם, לא היו ראוים להגאל וכו', אלא מפני הצעקה קיבל תפלתם ברחמיו.
כאשר היתה להם גם זכות־אבות וגם תפילה, רק מכך יכל להיות יציאת־מצרים.
במעשה־בראשית, אשר הלא היתה שם איזו התפלפלות בלתי־מבוטלת בששת הימים אשר ברא הרבש"ע את הבריאה, והלא ברא אותה, ולבסוף כתוב (בראשית ב, ה) "כי לא המטיר ד' אלקים על הארץ, ואדם אין לעבוד את האדמה", ואחז"ל (מובא ברש"י שם) מה טעם לא המטיר, לפי שאדם אין לעבוד וכו', ואין מכיר בטובתם של גשמים להתפלל עליהם.
כל הבריאה מוכנת, רק אין מי שיכה בפטיש, נצרך היה לו כביכול להקב"ה שיהיה נמצא "מתפלל", ובלא־זה הבריאה לא נעה במאומה, - זהו כוחו של ה"אמצעי" שנקרא "תפילה"!
איתא בחז"ל (תנחומא כי־תבוא א) צפה משה ברוח־הקודש וראה שביהמ"ק עתיד ליחרב (ולא יהיו קרבנות כלל), עמד והתקין לישראל שיהיו מתפללין ג' פעמים בכל יום, לפי שחביבה תפלה לפני הקב"ה מכל מעש"ט ומכל הקרבנות.
כשנגזר על משה־רבינו שלא יכנס לארץ, תיכף נעמד להתפלל!
משה־רבינו היו לו די אמצעים להגיש, אך יודע היה, כי עם שום אמצעי, מבלי האמצעי של תפלה, לא יוכל לבטל הגזירה, עד שמנעו הקב"ה מלפעול עם אמצעי זה.
אגב יש להתפעל, שכאשר המשנה (ב"ק ב.) מבקשת להוציא בלשונה מה שיבטא את התואר "אדם", מוציאה אותו בלשון "מבעה", מלשון (ישעיה כא, יב) "אם תבעיון בעיו" (שם ג:), - את כל היקף מהות־האדם, לבטא בלשון 'מתפלל'!
הרי לכאורה יכלו לציינו בתוארים אחרים, "חכם" וכדו', ואעפ"כ מציירים אותו בציור של "מתפלל", רואים אנו שזהו האמצעי במהות־האדם המשובח מכל שאר האמצעים.
זהו מה שאז"ל (ראש־השנה טז:) "כל שנה שרשה בתחילתה, מתעשרת בסופה", ופירש"י, שרשה בתחילתה, שישראל עושין עצמן רשין בראש־השנה לדבר תחנונים ותפלה".
"רשה בתחילתה", - הכל תלוי אם רק ישנה תפלה! - צריכים אנו להאמין בזה ולהכיר, כי אין לנו שום־דבר, אם לא ברחמים.
עוד הערה, הלא הגישו לנו את הכל מוכן ומושלם, עלינו אין מוטל לעמול לערוך נוסחאות ולחפש בקשות בשביל להתפלל, ואדרבה נאסר עלינו להוסיף אפילו אות אחת, כמ"ש חז"ל (ברכות כח:) שהי' חסר ברכת הצדוקים [המינים], אמר להם רבן גמליאל לחכמים, כלום יש אדם שיודע לתקן, עמד שמואל הקטן ותיקנה, רואים אנו שאין זה כל־כך קל לתקן תפילות.
מאתנו מבקשים רק: אל תהא דורך ורומס דברים יקרים אשר כמו אלו, - יותר אין מבקשים מאשר לקחת אותם ביד, ולהשתמש בהם, - אך אנו ר"ל עוסקים ברמיסתם.
זמש"א חז"ל (ברכות ו:) "מאי (תהלים יב, ט) כרום זלות לבני אדם, אלו דברים שעומדים ברומו של עולם, ובני אדם מזלזלין בהם", ופירש"י כגון תפילה, - שהתפלה "עומדת ברומו של עולם" כבר נוכחנו לדעת מכל המבואר, "ובני אדם מזלזלין בהם" - הורסים ומשחיתים אותם להיות בטלים ומבוטלים כאין.
הרי הניחו לנו נוסח מוכן של כל התפילות, כל הראש־השנה עד המנהג הקטן ביותר כבר מוכן לנו.
אם האדם אינו עסוק במשך כל היום, שיעשה עכ"פ "עסק" מהתפילה, כי בתפילה הרי ימצא את כל מה שירצה, "עדות" "אמונה", גם את "הראש־השנה" ימצא שם, כי אם יעסוק בתפילה, ידע מהו "משפט", - הרי רואים אנו מחז"ל שהכל אצור וטמון בתפילה.
יז
עבד כי ימלוך
 ה' בערב, כ"ו אלול
כאשר בר־דעת נכנס אל בית, מכיר הוא תיכף מי הוא האדון־המושל, ומיהו העבד, - בראותו את התנועה ואת התנהלות־החיים בבית, מיד מכיר את המושל ואת העבד.
כדרך־זה הוא גם־כן בבית הרוחני, בר־דעת ומבין, מכיר מיד את האדון ואת העבד.
כי הנה הרי יש אברי־הגוף ואברי־הנפש, - וכאשר יתן־לבו על ההבדל בין אלו לאלו, יראה, כי אברי־הנפש הם: "יושב כאן ומחשב באספמיא" (עי' נדה ל:), - עם היותו יושב כאן, הוא יודע את הנעשה באספמיא, - על־ידי כמה נתונים אחדים, הוא יודע בבירור את מעשה זולתו בקצה האחר של העולם, - כי בידעו שזמן הנסיעה למקום־פלוני הוא י"ב שעות, ובידעו אימתי יצא השני לדרכו, ממילא על אף היותו כאן, יודע הוא בבירור, שאם לא היתה איזו סיבה צדדית, בודאי השני צועד כעת במקום־פלוני, - ובימינו הלא כבר עוסקים במחשבות על אשר נעשה מחוץ לגלגל הארץ.
וכמו"כ 'הראיה־השכלית' - אין בעדה שום עבר ושום עתיד, כי "זמנים" הם דבר הנמצא רק בהגשמה, אבל בשכל אין־זה נמצא כלל.
כי מה שייך בעד השכל ענין עבר ועתיד? הלא כאשר רואה את העתיד להולד באחרית, הרי רואה עכשיו לנגדו את אשר בעד גופינו הוא 'עתידות', - אך אצל ה"שכל", ה"נפש", אין זמנים, ואין מושג של 'אחרית'.
'שמיעה',  - איזו שמיעה היא השמיעה הרוחנית, איתא בחז"ל (שמו"ר כז, ט) "הה"ד (ישעיה נה, ג) "שמעו ותחי נפשכם", - היאך חביבים ישראל שהוא מפתה אותם, - אמר להם, אם יפול אדם מראש הגג, כל גופו לוקה, והרופא נכנס אצלו, ונותן לו רטייה בראשו, וכן ברגליו, ובכל אבריו, נמצא כולו רטיות, - אני איני כן, אלא רמ"ח איברים באדם הזה, והאוזן אחד מהם, וכל הגוף מלוכלך בעבירות, - והאוזן שומעת, וכל הגוף מקבל חיים, שמעו ותחי נפשכם".
חז"ל הם ידעו את טיב כוחה של השמיעה, אבל אנו כבר מבינים מזה, מה נפלאה היא שמיעה־זו, אשר היא רפואה לכל הגוף כולו.
דוד־המלך ע"ה אכן אומר (תהלים מ, ו־ז) "רבות עשית אתה ד' אלקי, נפלאותיך וגו' עצמו מספר. וגו' אזנים כרית לי", הוא חישב את חוש־השמיעה בין נפלאות ה'.
אך כשמביטים על אברי הגוף, על הראיה של עיני־הבשר, - אף שגם זו ראי', ואין לבטלה, אך היא ראי' מקומית קטנה, את אשר אחורי האוזן אין רואה כבר כלל, שם רואה רק הראי'־שכלית, עין־בשר רואה עד כמה פסיעות, ורק למול העין.
[וככה הוא בכל החושים שבצד־החומרי־שבגוף, שכולם הנם מצומצמים בתכלית הצמצום].
ממילא הרי בר־דעת יכול לראות בחוש, מי הוא האדון ומי הוא העבד! - כי אכן נכון הוא ששניהם רואים, אבל בעצמה של ראייתם שייך להכיר מי הוא בעל־הבית, - אין אפשרות לומר שהגוף הוא האדון, והנפש היא העבד.
וכאשר התנהלות האדם היא באופן זה, שהגוף הוא העבד, והנפש היא האדון והמושל, אזי הגוף הוא טוב־מאד עבור הנפש.
אך צריך האדם ליזהר שלא יתחלף הדבר! - כי עלול להחליף ולהפוך הקערה על פיה, לנשא הגוף למעלה, ולמסור ההנהגה בידי הגוף.
ואמנם תמוה הדבר מאד, איך שייך שגוף כזה, אשר ראייתו כל־כך קצרה, וכל מהותו אינה אלא סרחון, היתכן שהוא יהיה מושל על ק"כ מדינות? - אך אמנם כך הוא, שיכול הגוף למשוך את כל הנפש אליו לד' אמותיו, ולמשול!
[כי אברי־הנפש יתהוו כפופים ונכנעים ובטלים אל החושים החומריים שבגוף, לתאותם וחפצם].
ואלו הם דברי הרמב"ם (בפרקי הצלחה בתחילתו) שיראה שהחושים וכחות הנפש כולם יהיו עובדים בשביל השכל [הנפש המדברת].
כי אם ישים את השכל עובד לחושים, יהיה "עובד עבודה־זרה בטהרה" (לשון הגמ' ע"ז ח.), בהיותו מקטר ומנסך לאלהים־אחרים הגוף הנגוף, - ולא יאמר כי אלה הם ענינים מותרים, כי אמנם העביד את נפשו היקרה, בת מלך, לעבד נבל, וכמו שרמז אליו שלמה־המלך עליו־השלום (משלי ל, כא) "תחת עבד כי ימלוך, ונבל כי ישבע לחם".
הראוי להיות, הוא, שהחושים יהיו עובדים ומשרתים את השכל, שהרי רואים ברור שהשכל הוא האדון, - ואך כי עלול לעשות את הגוף למושל, וכשנהי' מושל, נכנס כל האדם לחיי־השקפה־גופנית, וזהו "תחת עבד כי ימלוך".
אם רוצים לבחון לידע מי הוא בקרבו המושל, הגוף או הנפש, יכולים לידע ע"פ הפעולות, כפי מי שפועל אותם, כך הם הפעולות היוצאות.
אם יוצאות פעולות ש"אינם בני ד' אמות", פעולות בעלי־מרחקים, השקפות רחבות ועמוקות, זהו סימן שהנפש היא המושלת, - אשר ידיעותיה אינם מצומצמות מקטנוניות, והשקפות "בני ד' אמות", ומבטים דלים וצרים.
אך אם רואים את פעולותיו של האדם, שהנם פעולות־קטנות, ומחשבותיו הנם קרובות וקצרות, והשקפותיו הם בד' אמות שלפניו בלבד, זהו הסימן הגדול ביותר, שהגוף שולט בו, ולא הנפש, ממנו יוצאות כאלו פעולות, שאין יודע מסביבו כלום.
ומסיים הרמב"ם (שם) היאך יחגור חרבו על ירך, למשול על החושים כמו שהרוכב יניע את הבהמה ויוליכה איך שירצה? - כאשר יביט עם כח המחשבה, בזה יקשור את החושים לשכל, להשתמש בהם כמו שהוא משתמש בביתו בין משרתיו ונעריו, - ויעתקו מטבעם, וישובו נכנעים, כפופים ונשמעים אל השכל, ותשוב ההכנעה אל הסיבה הראשונה במציאותה, והוא הקל יתברך, כאשר נזדככה הנפש, והשיבה את החושים אל עבודתו תחת ממשלתו.
והם הם הדברים שנתבארו, שבזה הנם הנוראות, כי הבטת־גוף כשאינה חדורה מצד אל צד עם המחשבה, הריהי נשארת הבטת־גוף, ונהיה הגוף מושל, ובזה הוא מכלה את כל הנפש.
וזה היסוד שהיה רגיל הסבא לומר לגבי בלעם: כי הנה רואים אנו שאומות־העולם היו להם חכמים גדולים, עד שאמר בלעם (במדבר כג, י) "תמות נפשי מות ישרים, ותהי אחריתי כמוהו", - ואיך הוא זה, אשר כל־זאת נאבד בשעה־קלה?
התירוץ הוא, כי כשהגוף הוא המושל, ביכלתו לכלות את כל הנפש, - ולשעבד החושים אל הנפש שהנפש תמשול, זה לא היה אצלם.
וזהו הביאור שציוו (ראש־השנה טז. לד:) לומר "מלכויות" בר"ה - "שתמליכוני עליכם", להמליך הנפש, להכיר שהנפש היא המושלת, והחושים צריכים להשתעבד לו כעבדים.
.
הערה קצרה: במלכויות יש מקורבים למלכות, שהם הזוכים לראות פני המלך, ותחתם נמצאים שרי המדינות, ותחתם שרי המחוזות, ותחתם שרי העיירות והכפרים וכו' וכו'.
והנה השרים־הנמוכים לא זכו מעולם להיות רואי פני המלך, אלא כל־אחד מקבל את תפקידיו מן השרים אשר עומדים מעליו, והוא מוציא לפועל את התפקידים שמוסרים בידו, ובאופן־זה מתנהלים כל מדינותיו של המלך.
ונמצא שכלפי בני־המדינה, המלך הנהו השר העומד תחת המלך, או אפי' השר שיותר נמוך, ואין שום־אדם יכול לומר שאינו מוכרח להשמע אליו מפני שהלא הוא אינו המלך, כי אין ממש בדברים אלו, כי שום־אדם לא יקבל כלום מידו של המלך, אלא מוכרח רק לפעול את מה שהשר הממונה עליו יורהו, ואשר הוא כבר יקבל מהמלך את תפקידם של אלו שתחתיו.
וכך צריכים אנו לדעת גם במלכותא דרקיעא, כי ה"שכל" הוא המלך שלנו, - אי אפשר לנו לומר שנלך לעבוד ישיר למלכינו הרבש"ע, מבלי להשמע אל אשר השכל מורה אותנו.
הרי כתיב (דהי"א כח, ט) "דע את אלקי אביך, ועבדהו", - כדי לעבדו צריך שיהיה "דע", מי שאין יודעים אותו, הרי אין שייך לעבדו, וע"כ מוכרחים אנו להשמע לשכל, כי הוא מלכינו, ואין לנו כל דרך אחרת לידע את רצון ה' בלעדיו, הוא הרי "חלק אלוה ממעל", והוא קשור עם הרבש"ע, ויודע די היטב את רצונו, אבל הגוף אין יודע כלום, - כך הועמדו הגוף והנפש.
"וכולם מקבלים עליהם עול־מלכות־שמים זה מזה, ונותנים רשות זה לזה" (ברכת יוצר), - במלאכים הוא גם־כן כך, אחד מקבל מהשני עול מלכות שמים - את הידיעת ה', - וכך הם אצל האדם השכל והגוף, השכל מראה הידיעות ומוסר אותם אל הגוף, והגוף מוכרח להשמע אל דבריו, כי בלתי־זאת לא יתכן לו לדעת מכלום.
יח
ידיעה פשוטה, ללא כל לימוד
 ש"ק בבוקר, כ"ח אלול
בכל־התורה־כולה לא מצינו פלפולים וחקירות, התורה מדברת אלינו מאד פשוט.
לכאורה היה מתאים להיות, שבתורה תהיה כתובה חקירה ו"פילוסופיה", שתהא מתבררת האמונה, הלא התורה דאגה בעבורנו גם בדברים הנראים לנו כקטנוניות, עד שנאמר בתורה ציווי של "ושבת וכסית את צאתך", - ועם־כל־זאת, שום חקירה לא מצאנו בתורה.
אפי' כשהתורה עוברת מן התקופה של תרח אל אברהם, אשר נאמר עליו (ישעיה נא, א) שהוא צור מחצבתנו, שבזה ודאי היה מתאים שיהיה כתוב, דרך איזה חקירות ופילוסופיות הגיע אברהם־אבינו אל הרבש"ע, גם לא נכתב; מאבותינו הק' אין לנו שום ראי' על אמונתם.
כשהתורה מתחילה בענין מעשה־בראשית כתוב (א, א) "בראשית ברא אלקים", - לכאורה היו מתאים שיהיה כתוב קודם את כל ה"מורה נבוכים" כהקדמה, לברר את הכל, ולאחר־מכן לומר "בראשית ברא אלקים".
*
ורואים אנו גם בדוד־המלך, שמדבר פשוט, והוא מתחיל (תהלים קלה, ג) "זמרו לשמו כי נעים. כי יעקב בחר לו ק'ה, ישראל לסגולתו, - אין זה מהדברים־הקטנים להכיר זאת, שנתקשר הבוי"ת עם הכלל־ישראל קשר עולם.
"כי אני ידעתי כי גדול ה', ואדונינו מכל אלקים".
הן דוד־המלך יודע, אך אנו הרי איננו יודעים, והוא הרי מלמדינו לדעת, צריך הוא הרי לומר לנו כי אני ידעתי כי "כל אשר חפץ ה' עשה", ידיעות־כאלו אשר בהם מתבארים כל הספיקות ודברים אי־ברורים וקושיות הנמצאים בהנהגה, - שכשיודעים שיש אדון כל, ולו השליטה, והוא מנהיג ועושה מה שרוצה, ואיך שרוצה, ללא שום חוקים וטבעים ומהלכים מוגבלים, כי אם לפי רצונו, ולפי דרכיו, מי יוכל לעמוד להשיג רצונו אשר הוא למעלה מכל מושג, ומה שייך בזה להקשות קושיות ולתרץ תירוצים.
ומהיכן אני ידעתי כי כל אשר חפץ עשה? - הרי הנני רואה ברור שהוא "מעלה נשיאים מקצה הארץ, ברקים למטר עשה, מוצא רוח מאוצרותיו", - מזה יודע דוד־המלך הכל!
וזאת הלא גם אנו רואים, ואעפ"כ איננו יודעים.
הלא היה מתאים שבענין ידיעות־כאלו, יהיו מוצעים חיבורים שלמים בפילוסופיה, - אך מ"מוצא רוח מאוצרותיו" לראות הכל?!
התירוץ הוא: אה"נ, מן "מוצא רוח מאוצרותיו" רואים הכל, אך לא כל־אחד־ואחד רואה זאת.
דוד־המלך אומר "כי 'אני' ידעתי", ואתם אכן אינכם רואים, אך אני רואה ברור, והאמינו לי ותסמכו עלי, כי אני רואה בחוש את ה'גדול אלקים' מאלו הדברים שהנכם רואים תדיר.
*
פרשת־נצבים מדברת בענין ימות המשיח, ומספרת (ל, ג־ה) שיהיה "ושב ה' אלוקיך את שבותך וגו'. והיטיבך והרבך מאבותיך וגו', והתורה מסיימת (ל, ו) ומל ה' אלוקיך את לבבך ואת לבב זרעך, לאהבה את ה' אלקיך".
אהבת־ה' היא הלא הדרגה הגבוהה ביותר, רק יחידי סגולה זכו להיות אוהבי ה', באברהם כתיב (ישעיה מא, ח) "אברהם אוהבי".
וממילא הרי כשנאמר על ימות המשיח שתהיה בלב כולם אהבת־השם, הרי אנו מדמים, ש]כדי להשיג מעלת אהבתו[ יהיו אכן בוקעים את הרקיעים, ומן כסא־הכבוד יהיו משליכים אלינו ספרי פילוסופיה, - כי מן חושך־אשר־כזה, "בכל הגוים אשר הדיחך השם אלקיך שמה", לעבור לשלימות־כזו, דרך־מה יתכן להיות זאת?!
*
והנה עתה, קודם ימות־המשיח, הרי ישנה בחירה ביד האדם לעשות כרצונו, צדיק או רשע.
"ראה נתתי לפניך את החיים ואת המות, את הטוב ואת הרע. וגו'. ובחרת בחיים" (ל, טו־יט).
ואמנם אנו מדמים, כי אומרים לנו בזה, שניתנו לפנינו חיים מוגמרים (שכבר יצאו לפועל), ומיתה מוגמרת (שכבר יצאה לפועל), וכי אז הרי מובן ודאי שלא יהיה בוחר במות.
אך כנראה שאי אפשר כ"כ בנקל להכיר ביניהם, והוסיפו להזהירו בציווי של "ובחרת בחיים".
וחז"ל (מובא ברש"י) המשילו זה, לאדם שחילק חלקים לבניו, וקרא לאחד מהם, ואמר לו: בחר לך חלק יפה בנחלתי, ומעמידו על חלק היפה, ואומר לו: את זה ברור לך, [כבר רואים אנו את הבחירה, שממש הניחו את ידו ואמרו לו טול זה].
ועל־זאת שיבח דוד לרבש"ע (תהלים טז, ה) "ד' מנת חלקי וכוסי, אתה תומך גורלי", הנחת ידי על גורל הטוב, לומר את זה קח לך.
אך גם־זה מונח ב"כי אני ידעתי", כי נוסף על דוד־המלך, לא ראה זאת עוד מישהו, אנכי לבדי אני ידעתי, ואתם אינכם יודעים כי עד כדי־כך העמידו את האדם על חלק הטוב.
*
והרמב"ן כותב (שם להלן ל, ו) כי לימות־המשיח יהיה המצב שונה, - "לימות המשיח תהיה הבחירה־בטוב להם טבע, לא יתאוה להם הלב למה שאינו ראוי, ולא יחפוץ בו כלל, - והיא המילה הנזכרת כאן, - כי החמדה והתאוה - ערלה ללב, ומול הלב הוא שלא יחמוד ולא יתאוה וכו'.
"ולכך אמר (ירמיה לא, לג) ולא ילמדו עוד איש את רעהו וגו' לאמר דעו את השם, כי כולם ידעו אותי למקטנם ועד גדולם עכ"ל, והיינו שיהא "ומלאה הארץ דעה את ה' כמים לים מכסים".
ומה יהיה שם? הרי עלולים אנו לחשוב שיהיו נעשים שם מעשים־נפלאים, שיטילו עלינו מכסא־הכבוד ספרי חקירה לברר האמונה.
אך בדברי הרמב"ן מבואר, כי שום דבר־חדש לא יציעו בפנינו, - כי מה ש"כולם ידעו אותי", יהיה רק על־ידי "ומל ה' אלקיך את לבבך", - על־ידי שהקב"ה כביכול יחתוך מאתנו את הערלה אשר אוטם ומכסה את הלב.
כי כל החמדות והתאוות הנם כיסוי על הלב, ומהם הלב נסתם, - ותיכף כאשר אך יסיר הקב"ה את הכיסוי, ויפתח את הקליפה, יהיו אף גם כל התינוקות רואים בחוש את הרבש"ע, ויהיו כולם רואים כי הוא־יתברך הוא זה אשר "מעלה נשיאים", והוא זה אשר "מוצא רוח".
"וישוב האדם לאשר היה קודם חטאו של אדה"ר, שהיה עושה בטבעו מה שראוי לעשות", ולא יתאוה הלב לשום דבר שאינו ראוי.
כי הלא זה פשוט, כיון שאצור ומונח בבריאה "ומלאה הארץ דעה" ממש "כמים לים מכסים", הרי זה אצור ומונח בנפש.
וכיון שאכן מונח בנפש, איך אינה רואה כלום?
הסבא ז"ל (חכו"מ ח"א מ' ל"ג) היה אומר ציור, כי השמש הלא אורה כה־גדול, אשר עם ריחוקה מהארץ כמה מליוני אמות, עם־כל־זאת מרחוק שולחת עד הארץ זהרורי אור חזק מאד, - אך על־אף כל־זאת, אם רוצים להסתיר בעד זהרורי השמש, לוקחים מטפחת־דקה ותולים כנגדה, ועוצרת בעד האור, - אף כי אין מה להרהר שהשמש הוא "מאור" תקיף ועצום, אשר אילו היתה קרובה אלינו, היתה מחוררת את כל המחיצות, אבל מחמת גודל ריחוקה מהארץ, יכולים להסתירה עם מחיצה־כלשהי.
כל־זאת עדיין אינו משל, לעומת המרחק של הגוף המשוקץ והנבזה, מן הנפש־המשכלת.
כי היא הרי "חלק אלוק ממעל", ואין כל מקום להרהר שהנפש היא כזה־אור שיכול לבקוע כל המחיצות, ואין כל מחיצה שתעמוד בפניה.
אך עם־כל־זה, [מחמת המרחק[ להסתיר בעד אורה יכולים, וכמו שיכולים להסתיר בעד האור הכה־גדול של השמש, - [וכמו שפירש רש"י על־הפסוק (דברים י, טז) ומלתם את ערלת לבבכם, אוטם לבבכם וכיסויו], - כי מסתירים ולא נותנים לעבור אל האור של "כמים לים מכסים".
על האדם רק להביא את־עצמו אל ההכרה שהכל תלוי בהורדת אוטם־הלב־וכיסויו.
*
דהע"ה אומר (תהלים קמו, ג) "אל תבטחו בנדיבים", אתם הרי רואים איזושהי יד שנותנת לכם, אל תהיו נשארים אצל היד, אשר היא הושיטה לידכם, - ליתן בה ממש, להפסיק בינו יתברך לבינינו, - אך לכו אל הסיבה הראשונה והמקור אשר ממנו קבלתכם, תהיו מחוררים את המחיצות הבשריות, שלא תישאר שום מחיצה.
כי הרי "תצא רוחו" (של ה'נותן') "ישוב לאדמתו", האין רואים שזה אדמה, ואיך יעלה על הדעת להיות בוטח בה, וכי אדמה יכולה לתת?
"אשרי שאל יעקב בעזרו" וגו', - אך ורק אל זאת־הסיבה תהיו ממשיכים הנתינה, להיות מיחסים אותה אל הסיבה הראשונה.
*
הסבא ז"ל (כה"ס ע' קס"ו) כתב איגרת להבנים (תלמידים) בגרובין, לעוררם להשתוקק ולהשתדל להשיג חכמה, וכתב להם: שאלה אחת אשאל לכם, בנים, אולי ברצונכם להיות נביאים; נביא הרי ענינו הוא ידיעתו־את־העתידות, שמחורר מחיצות רבות, ומביט דרכם.
וכי בנפש לא מונח חלק־זה של נבואה?!
הרי "איזהו חכם הרואה את הנולד" (תמיד לב.) השכל רואה עתידות, כי אצל השכל הרי אין מושג של עבר ועתיד (כמבואר לעיל במאמר י"ז), - וכי אינו מחורר מחיצות של עתידות? כאשר נותן איזו מחשבה על ענין האחרית, כמה מחיצות הוא מקדח ומחרר!
*
ויוצאים שני יסודות שהם אחד: כי אצל האדם צריכה ליקבע ההנחה, כי להלל את השי"ת מהללת רק הנפש, וכמ"ש (תהלים קנ, ו) "כל הנשמה תהלל קה", אך הגוף אין יודע מכלום; מי ששכלו צח מצוחצח, בלי שום מסך מבדיל, רק הוא יכול להכיר להקב"ה ולהללו ולשבחו.
[עי' לעיל (מאמר ט') מאמרם ז"ל (ויק"ר סופ"ד) ראה דוד להיות מקלס בנפשו להקב"ה וכו', וכן אמרו (ברכות י.) הני חמשה 'ברכי נפשי', כנגד הקב"ה וכנגד נשמה, מה הקב"ה וכו', אף נשמה וכו', יבוא מי שיש בו חמשה דברים הללו, וישבח למי שיש בו חמשה דברים הללו].
לכן עליו לדעת היסוד, כי המוטל עליו הוא רק ליתן דעתו היאך להסיר ה"אוטם וכיסוי הלב", עם אור־הנפש לחורר את המחיצות.
כי האמת שהגוף עצמו גם־כן אין הוא חוצץ, אין שום מחיצה בינינו ובין אבינו שבשמים.
ובזה היא כל העבודה אשר מוטלת על האדם, ולא בעיון בספרי הפילוסופיא.
כי שבירת תאוה אחת, משכילה יותר מכל ספרי הפילוסופיא למיניהם.
ורק כך הם דרכי ההצלחה, - כי הרי מה התועלת היוצאת מלנבור בספרי החוקרים, כשבתאותו הוא מדבק־ונועל ואוטם פתחי־לבבו.
הלא עבודתינו צריכה להיות רק לסתת ולגרד, לשפשף את לב־האבן, וככל שיהא מרבה לשפשף ולצחצח, יהיה משכיל יותר־ויותר.
ישעיה־הנביא בתוכחתו לכלל־ישראל (ישעיה סב, י) אמר להם: "סקלו מאבן", - כי אחז"ל (במדב"ר טו, טז; תנחומא בהעלותך י'; ילקוט ישעיה תקו; יחזקאל שנא) אמרו ישראל לפני הקב"ה, רבש"ע אתה יודע כחו של יצה"ר שהוא קשה, אמר להם הקב"ה, סקלו אותו קמעא קמעא בעולם־הזה, ואני מעבירו מכם לעתיד, שנאמר (שם) סולו סולו המסלה, סקלו מאבן, וכה"א (שם נז, יד) ואמר סולו סולו פנו דרך הרימו מכשול מדרך עמי, ולעולם־הבא אני עוקרו מכם, (יחזקאל לו, כו) והסירותי לב האבן מבשרכם וגו'.
אכן כן, שלהסיר את האבן עד תומו, תהיו סוכ"ס צריכים להגיע לעזרתי, ואין זה בכוחכם, אך זוהי עבודתכם, לסתת ולגרד ככל יכלתכם.
כי רק זאת היא דרך ההצלחה.
מה עשו אבותינו־הקדושים, אמרו חז"ל (שהש"ר א, נח) על־הפסוק (שיר א, יג; ג, ו) "צרור המור דודי לי, רעבר"י פתר קרייה באברהם־אבינו וכו', מה המור הזה כל מי שליקטו ידיו מתמרמרות, כך אברהם ממרר עצמו ומסגף עצמו ביסורים".
והיינו כי קודם כל עסקיו היה תחת הקורנס, לסתת את לב־האבן שבעצמו, להרוס ולשבר ולעקור ולשרש מקרבו כל רצון כל־דהו, ובזה נתגדל! לא על־ידי ספרי פילוסופיא.
יט
עצמות־השכל היא ההתנועעות של ההשגה
 מוצש"ק, כ"ח אלול
מה נעשה שאנשים פשוטים אנחנו, ומוכרחים אנו להתנהל "עמו" בדרך שונה, - מוכרחים להראות לו את התולדות היוצאות מכל דבר־ודבר, - ומבלי־זאת, איננו יודע כלום.
כשרואה שמגפרור נשרפת עיירה שלימה, מבין הוא שצריך לישמר מאש, בראותו מה שיצא מאי־שמירה מאש, אז מבין מהי אי־זהירות.
חז"ל־הקדו' לא היו צריכים להביט על תוצאות הדברים, נגשים היו אל המעלה בעצמה, והכירו וידעו אותה בעצם מהותה.
לא כן אנו, כשרוצים לראות מעלה, לעמוד על הבנת רוממות המעלה היותר־קטנה, ולהיפוך, על גודל ההפסד והחסרון בהעדרה, נדרש לנו לראות את התולדות היוצאות ממנה.
ה"אדם דש בעקביו" הוא בטבע אצלינו (חסר).
בחז"ל רואים אנו, דברים הנחשבים אצלינו כדברים קטנים, והם תלו בזה את כל קיום התורה, ולהיפך את כל אי קיום התורה.
וכאשר חז"ל גילו את תוצאות הדברים הנדושים בעקב, הרי צריכים גם אנו ליתן עליהם דעתנו.
"אם בחוקותי תלכו וגו'. ונתתי וגו'. ונתתי משכני בתוככם וגו'. והתהלכתי בתוככם" וגו' (ויקרא כו, ג־יג), - כאשר בחוקותי תלכו, מזה תגיעו לכל השלמות, עד והתהלכתי בתוככם.
ואחז"ל שאי־אפשר ש'בחוקותי תלכו' אמור על קיום המצוות, כי כבר אמור להלן, אלא בהכרח הפסוק אמור על "שתהיו עמלים בתורה".
"ואם לא תשמעו לי", להיות עמלים בתורה, - משלא תלמדו, הרי הראשונה גוררת השני', עד השביעית, - כי בתוצאה משלא תלמדו, תהיו כופרים במצוות־התורה שלא צויתים, וכופרים ברבונו של עולם, ותהיו מגיעים עד קצה־האבדון.
אצלינו כל דבר נחשב כדבר קטן, אך מהתוצאות הרי צריכים אנו להבין את מהותן של דברים.
והיסוד אשר עליו אנחנו מדברים כל העת, עתה יבואר ויבורר.
היסוד הוא, כי בשכל לא שייך כל התעמדות, שכל איננו הגשמה, שכל הוא רוחניות, ומהי מציאותו? תנועת־ההשגה זהו עצם מהותו! וממילא מה שייך בו התעמדות, הרי כשמתעמד, הלא בטל כל עצמה של מציאותו, ואיננה, כיון שהרי כל מציאותו היא לא יותר מתנועת ההשגה.
וכמו מלאך, שהוא שכל נבדל מן כל ממשות, הרי לא שייך שיהא בו מושג של עמידה, כיון שהרי מלבד עצם מה שהוא מלאך, הרי איננו מוטבע באיזו ממשות נוספת שיש בה מושג של עמידה, וממילא, אם מתעמד, וסר ממנו המצב של מלאך, הלא בטל לגמרי כל מציאותו.
וממילא לא שייך בשכל כל התיישנות, כי השכל הוא חדש תמיד, שהרי מציאותו היא השגה אחר השגה, הרי אין שייך התיישנות.
וכשרואים אדם שהתעמד, וחלה בו התיישנות, זהו מן הגוף, אשר בגוף שייך התיישנות.
זהו הביאור במאמר החכם: "בנין השכל - חורבן הגוף, בנין הגוף - חורבן השכל".
כי אם ישנה איזושהי התעמדות, שהשכל נעמד לרגע, הרי זהו "חורבן השכל", וזהו מ"בנין הגוף", כי בשכל אין כל מציאות של עמידה.
בכל המשנה־תורה רואים אנו את היסוד הנ"ל.
משה־רבינו מזהיר ללמוד תמיד את המתן־תורה וכל אשר ראו עיניהם, ופירש הטעם (דברים ד, י) כי השם עשה המעמד ההוא למען "אשר ילמדון ליראה אותי כל הימים".
והלא משה־רבינו הזהיר זאת את מקבלי־התורה עצמם, שראו את הקבלת־התורה בחוש, ומה שייך לומר להם שילמדו זאת בתדירות, כאשר הם ראו בחוש את הקבלת התורה?
אך אה"נ, גם את דור המדבר היו צריכים להזהיר, כי בשכל אסור שיהיה מושג של "ישן".
המתן־תורה אשר ראוהו בחוש בשעה־שהיה, מוכרח להיות תמיד בכל חידושו כאילו הנה זה מתהוה עכשיו.
כי מה שייך אצל השכל מושג של היה ועבר, ואיננו בהוה, - ואף גם המושג "הוה" גם־כן אינו מתאים אצל השכל, - כיון שהרי עצמותו היא ההתנועעות של ההשגה, והרי מובן מאליו שבהתנועעות־ההשגה אשר הוא משיג ורואה, הרי לא שייך שהדבר הנהו "ישן".
וכשמתהוית חוט־השערה של "התיישנות", זהו מן מהגוף, - וכאשר מתחטפת וחודרת איזו התיישנות מהגוף, כבר אין לדעת עד היכן הוא יכול להגיע, ולכן היה משה־רבינו חרד כל־כך שיתמידו בלימוד המתן־תורה.
ובכל המשנה־תורה, חזר והזהירנו עוד הזהרות בדומה־לזה (דברים ו, ו) "אשר אנכי מצווך היום, לא יהיו בעיניך כדיוטגמא ישנה וכו', אלא כחדשה (מובא בשו"ע או"ח סא, ב).
ולהלן (כו, טז) היום הזה ד"א מצווך, בכל יום יהיו בעיניך חדשים, כאילו בו ביום נצטוית עליהם".
ולהלן (כז, ט) היום הזה נהיית לעם, בכל יום יהיו בעיניך כאילו היום, - אך ורק שלא תהיה "התיישנות", כי זה מהגוף, - וכן (דברים ו, ז) "ושננתם לבניך", שיהיו מחודדים בפיך.
זהו ענין מה שאמרו חכמינו ז"ל (יומא כט.) "מיגמר בעתיקתא קשיא מחדתא", כי זהו הסימן על בנין השכל; כשהישן הוא חדש אצלו, עומד לפניו עתה, זה סימן שאין בו כל התיישנות.
עתה יהיו נשמעים לאזנינו דברי הרבינו־יונה (שערי־תשובה ג, טו) כי "האנשים שאינם עורכים מחשבות להתבונן ביראת השם" - מי שאיננו חושב בתמידות בענין יראת השם, הלא הוא מניח להתיישנות לחדור אליו, אשר הרי זהו "מלומדה", שאינו חדש, - עליהם נאמר (תהלים עג, כז) "כי הנה רחקיך יאבדו".
המברשת לצחצוח, היא המחשבה, כל מחשבה ממרקת ומבריקה, ומחדשת, וע"ז כתב הרבינו־יונה כל שאינו עורך מחשבותיו.
וכן עתה נשמעים לאזנינו דברי החוה"ל (פרישות פ"ב) עד היכן מגיעים מן העדר מחשבה, מן אשר מניחים חוט־השערה של התיישנות לחדור, איזה בנינים מתהוים בתוצאה מזאת, שנעשים לחוקי־יסוד, שהוא ירא לגשת אליהם לסוקרם ולבוחנם ולבודקם עוד פעם מחדש.
כי התיישנות היא התעמדות, אשר בטל השכל, וזה מן הגוף, והגוף הרי בונה בנינים מוצקים.
ראש־השנה עומד על ענין "ונחדש את המלוכה", לחדש את הבריאה כפי אשר היתה.
הרי ממילא כי על כל־אדם להיות בראש־השנה עם קבלה והסכם־גמור להעביר את־עצמו במאזנים, לא לעזוב עצמו על מוסכמותיו 'הסגורים והחתומים', אלא לשוב 'לפתוח' אותם, ולסקור אותם ולעיין בהם ולבוחנם עוד פעם, אשר כל־זאת היא ההכנה לעשות עצמו חדש, אשר זהו רק דרך מחשבה.
הרי נתנו לנו עבודה של תפילה, אשר הדין הוא (שו"ע או"ח סימן ק' ס"ב) שצריך להשמיע לאזניו בלחש, ולא ישמיע קולו, - שזה כל־כך נוכח, ממש כמו שמדברים עמו־יתברך פנים בפנים, - צריכים ליתן־את־הדעת לכל הפחות בעסק הזה לא להשאיר הגוף לבדו.
בשו"ע (סי' ס"א סעיף ד') הרי כתוב, שבפסוק "שמע ישראל" נוהגים לעצום העינים; עם קצת שימת־לב רואים שבפסוק הזה קל יותר לכוין, כנראה שסגירת העינים עוזרת לכוין.
והרי אכן איתא בחז"ל (ירושלמי ברכות א, ב; תנחומא במדבר טו) הני סרסורי דעבירה נינהו.
ובארחות־חיים־להרא"ש (לז) כתב: "ותסגור עיניך, כי מידי דברך בו, אל תהי כאומר בפיו ובשפתיו כבדוני ולבו רחק ממני", - נראה מדבריו, שיכולים בקלות גם בתפילה להישאר רק אצל הגוף.
כשיושבים ולומדים, שיעשו מזה עסק, רואים אנו הרי מה הוא "עמלים בתורה", מעט מחשבה מהו זאת!
על־הדרך שביארנו כל הזמן, בזה צריכים לבא לראש־השנה, לא להותיר הגוף לבדו בלא מחשבה, רק לצרף המחשבה אליו, עם קבלה כזו יכולים לבא טוב לר"ה, יזכנו ה'.
כ
ליתן־לב על יום ראש־השנה, שיעבור בטוב
 יום א', ערב ראש־השנה
הגאון השאיר אחריו צוואה, כי אצל כל אדם יהיה מצוייר: שהוא אדם יחידי בעולם, ואין לו יותר מאשר יום אחד, ודף גמרא אחד.
אילו היה מצוייר אצל האדם, שאין לו יותר מן הדף־גמרא שלפניו, היה הכל שונה לגמרי.
כי בדרך־כלל, הלא כשלומד דף אחד, יש בו הרגש שבלימוד־זה הוא לומד את כל הש"ס, והרי איזה עסק יש לו עם כל הששה סדרים, הרי יש לו לפניו את הדף גמרא שלומד, ונדרש ממנו לעסוק בו בכל עמל־נפשו כאילו שיותר מדף־זה אין עוד בנמצא.
ובדומה־לזה, איזה עסק יש לו לאדם עכשיו עם כל השבעים שנות חיותו, הלא יש לפניו רק את היום־היחידי הזה בלבד.
והרי כדאי לו לאדם להבראות בשביל [העבודה של[ יום אחד, הרי "יפה שעה אחת של קורת רוח בעוה"ב מכל חיי העוה"ז" (אבות ד, יז), והסבא ז"ל היה אומר (עי' חכו"מ ח"א מ' רט"ז), כי קורת־רוח בעולם־הבא הוא על דבר קל מאד, אשר עדיין אינו מגיע אל מה שמשיגים שם עבור עניית "ברוך הוא וברוך שמו", ועל־זה אמרו כי כל העונגים של כל באי העולם־הזה, וכל ההנאות שישנם בעולם־הזה, עדיין אינם כלום כנגד קורת־רוח בעולם־הבא.
והרי אחז"ל (ב"ר עח, א; חגיגה יד.) כי בכל־יום בורא הקב"ה כת של מלאכים חדשה [מנהר דינור], והן אומרים שירה חדשה לפניו, והולכין להם, [ובטלי], - נראה מזה שכדאי להיבראות בעבור לומר פעם־אחת שירה.
כאשר אדם מברך ברכה, הרי אין לו שום עסק עם עוד ועוד, יש לו לפניו רק את ברכה־זו שהוא מברך עכשיו, - אילו היה מצוייר כך אצל אדם, היה מאושר! - אך הלא זה גם־כן מהדברים שאדם "דש בעקביו".
עאכו"כ היום של ראש־השנה, הרי ודאי כדאי וכדאי שיהיה האדם מתחשב בו, הלא זהו יום של "הרת עולם", ההריון של העולם מתהוה ביום הזה, הרי זהו יום נורא מאד, אשר הקב"ה חיפש לנו עצות שנעבור את היום באופן הטוב ביותר (ירושל' ר"ה פ"א ה"ג; ב"ר נ, ג).
כי ביום זה שולטת מדת־הדין, וכולם מוכרחים לעבור ב"דין" באותו היום, - אמנם יש רחמים וכו', אבל זה גם־כן בדין, ביום־זה הרי הוא "המלך המשפט".
"תקיעת שופר" הריהי גם־כן עצה מהרבש"ע, משום סכנת היום, לעורר רחמים.
וכן פועלים אנו פעולות שונות, כדי לינצל מהסכנה שביום זה, כדאמר אביי (הוריות יב. כריתות ו.) השתא דאמרת סימנא מילתא היא, יהא רגיל איניש למיכל בריש־שתא: קרא ורוביא, כרתי סילקא ותמרי (רש"י, איכא דגדלי מהר, ואיכא דמתקי), וכן איתא בטוש"ע (סי' תקפ"ג) שנוהגין לאכול תפוח מתוק בדבש, "שיהי' לנו שנה מתוקה", וכן אוכלין 'מערן' [גזר], "שירבו זכויותינו", - עצה בשביל הסכנה! - חיפשו עצות איך להעמיד בטוב את היום.
יש גם־כן דרכים של "מקמי דליפוש חרון אף".
הגמ' (בר"ה טז.:) מקשה: "למה תוקעין ומריעין כשהם יושבין, ותוקעין ומריעין כשהם עומדין? כדי לערבב השטן", וביאר רש"י: "שהיצה"ר רואה שישראל מחבבין את המצוות, מיד נסתתמין טענותיו".
כי ודאי יש לו מה לטעון, לא חסרים לו טענות, ופיו מאומן טוב במלאכת הקטרוג, אך כאשר אב שופט את בנו, ובשעת המשפט מתנהג בחביבות רבה אל בנו, אין יכול המקטרג לבא לטעון טענותיו, הרי אכן רואים אנו שקרוב פסול להיות דיין, - כי אין דומה משפט בחביבות, למשפט בפנים זועמות, כשיושב השופט בפנים שוחקות, קשה להיות מקטרג.
בדומה־לזה כשהשטן רואה שישראל קיבלו מצות תקיעת שופר, ומחבבים מאוד את המצוה, אשר אין מוציאין אותה מתחת ידם, עד אשר תוקעין וחוזרין ותוקעין, אין יכול לגשת לטעון טענותיו, יש לו מה לטעון, אבל נסתתמין טענותיו, נאלם פיו.
מזה אנו רואים מה כוחו של חיבוב מצוות, שהוא סותם את פי המקטרג.
ואיך הוא חלילה להיפוך, אם נראה בראש־ השנה שאינו מחבב המצות!
ואם כי השטן בלאו הכי יש לו טענות, אך בזה הרי פותחין לו את פיו לקטרג.
מה נורא הוא חטא בראש־השנה, הרי חסמו אותנו מלומר וידוי בראש־השנה, כל־כך היא הריזיקה פן ישמע השטן שאומר "חטאתי".
וביותר צריך ליזהר ביום הזה מן הביטול, וגם, כאשר נמצאים בין רבים, עלולים יותר ליכשל בנזקין, ועלולים עוד בראש־השנה ליכשל יותר מבכל יום.
גם צריך כל אחד לבקש מחילה מזולתו על נזקי רוחניות, כי הרי הוא אותו לאו של "לא תגזול", כמו בגזל שוה פרוטה (כמש"נ לעיל במאמר ט"ו), ולא ימלט שלא ליכשל בזה.
כא
אחדות הגוף עם הנפש, - לבריאים, ולחולים
 יום ד', צום גדלי'
יחד עם אדם־רע, לדור באותו הבית, אי אפשר להתאים עצמו עמו, קשה מאד להיות יחד, שני מתנגדים אין יכולים להתאחד, - אש ומים הנם מתנגדים זה לזה, ובשום אופן א"א שידורו כאחד בכפיפה אחת, תיכף כאשר אש "מריחה" מעט מים, לא נשאר ממנה שום זכר, וכאשר אירע שהיה שלום ביניהם, שהיו ביחד, הרי זה היה שינוי הטבע, מנפלאות הבורא; מכת־הברד אשר היתה במצרים שהיתה אש ומים יחד, "אש מתלקחת בתוך הברד" (שמות ט, כד; שמו"ר יב, ד; רש"י שם), אכן זה מן הפלאים, אשר אירע רק משום שהוא כל־יכול, וביכלתו לעשות זאת.
כל־זאת אינו כלל בגדר משל וציור־נכון, לעומת ההתנגדות שיש בין הגוף לנפש.
כי אש ומים סוכ"ס שניהם באותה הבריאה, עד שמפורסם שבכל עצם יש את החומר של המנגדו, אש יש בה גם את החומר של המים.
אבל הגוף והנפש, הלא הם משני עולמות, רחוקים זה מזה עוד יותר ממהלך ת"ק שנה כמן הרקיע על הארץ, - כי הגוף עפר הוא, קצה הגסות והעכירות, קצה־החושך, - והנפש קצה הזכות, מגבהי מרומים, אין למעלה הימנה, אחרי כי היא חלק אלוק ממעל, וכמו שאחז"ל (ספר הקנה, הפליאה) "מדיליה נפח", (רמב"ן ב, ז) "כי הנופח באפי אחר, מנשמתו יתן בו".
ואיך זיווג הקב"ה אותם ביחד, שיהיו דרים בדירה אחת, ויתדבקו תמיד דבוק גמור? אין זאת אלא כי כל יכול הוא.
את ה"לעושה נפלאות גדולות לבדו" יכולים לראות, מן אשר לקח את הגוף, ואיחד אותו עם הנפש, - כאלו שני מתנגדים, לצרפם יחד, לעשותם לגוש אחד, זהו מהפלאי פלאים.
*
את מהותה של התנגדותם, ואת מהות המרחק אשר בין שני קצוותיהם, זאת מגלה לנו התורה לדעת, - כי עד כמה ההתנגדות ביניהם לא היינו מכירים מבלי שתגלה לנו התורה.
בענין חטא־המרגלים אמרו חז"ל (זח"ג קנח. מובא במס"י פי"א) שנגרם ממה שהיתה שם איזו נגיעה חוט־השערה של כבוד, שחששו פן ימעט כבודם בכניסת הארץ, שלא יהיו הם נשיאים לישראל, ויעמדו אחרים במקומם.
ואת מי הטביע החוט־השערה הזו של כבוד?
הלא הרמב"ן (במדבר יג, ד) כתב, כי "מנה הכתוב השבטים לא לדגליהם וכו', כי ממעלת עצמם מנאם, לא ממעלת השבט", והנה יהושע הלא נכתב חמישי, א"כ הנשיאים שכתובים לפניו היו גדולים ממנו, ידא אריכתא של משה־רבינו, - ואעפ"כ כיון שנאחזו בסבך של כבוד, היה בכחו לחסל ענקים אשר כאלו!
כי ההתנגדות של הגוף נגד הנפש היא נוראה.
ובענין קרח, איתא בחז"ל (רש"י במדבר טז, א; במדב"ר יח, ב) מה ראה לחלוק עם משה, נתקנא על נשיאותו של אליצפן בן עוזיאל.
והרי קרח מטועני הארון היה, ועם־כל־זאת רואים איזה טענות טען, ואיזה דיבורים דיבר, כפי שבאמת יאה ל"גוף" לדבר, והכל נגרם מהקנאה, כי ההתנגדות של הגוף היא קשה מאוד.
האבות־הקדושים היו מלאים בפחדים מפני הגוף, הם ידעו איזו התייבשות הוא עושה.
כאשר אברהם שב ממלחמת המלכים, הלא היה הכל שלו בדין כיבוש מלחמה, ובקש ממנו מלך סדום שיחזיר לו את הנפשות, ואמר לו (בראשית יד, כא) "תן לי הנפש, והרכוש קח לך", וזה היה בהיתר, ולא נתן לו מלך סדום בזה שום מתנה, כי אברהם זכה בזה בדין, אעפ"כ כתוב "ויאמר אברם וגו' הרימותי ידי אל השם", קפץ ונשבע לא לקחת "מחוט ועד שרוך נעל".
כזה פחדן היה אברהם־אבינו ע"ה, ולא היה בוטח ומאמין בעצמו שכמו שהוא מחליט כן יעשה, וחשד את עצמו פן לא יכול לכבוש את יצרו, וחמדת־הממון יפתנו להרוס ולעקור ולהפוך את כל כולו, לבלי להשאיר אף זכר מכל מה שהיה לפנים, - והיה בכזו חרדה, עד שהיה מוכרח תיכף להשביע את היצה"ר.
כי ידעו גודל התנגדותם של הגוף עם הנפש, ולכן היו חרדים עד מאד מפני הגוף.
וכאמרם ז"ל (ואתחנן ו, ו בספרי ובילקוט; מובא ברמב"ן כאן) "אתה מוצא בכל הצדיקים שהשביעו את יצרם: אברהם, בועז, דוד, אלישע".
*
אולם כיון שהנם כאלו מתנגדים, איך אמנם יכולים לחיות יחד, ואיך יכולים להתאים?
הרבש"ע שהוא הריהו כל־יכול, הוא יכול לעשות זאת, שהגוף יתהוה להיות אחד עם הנפש.
*
כי חלילה להעלות על הדעת, שהעמידו אותם להיות ביניהם מריבה, זה בלתי אפשרי.
דוד־המלך הרי אומר (תהלים סג, ב) "צמאה לך נפשי, כמה לך בשרי", - גם ה"גוף" יכול להגיע שיהיה כחו נמס מתשוקתו להתראות עם הרבש"ע, - גוף זה, כחו נמס אחרי הרבש"ע!
כי אמנם כך הוא, שהנם יכולים להתאחד, הרבש"ע הלא "יוצר אור ובורא חושך, עושה שלום" (ישעיה מה, ז), - זהו היסוד של התורה כולה, כל התורה ניתנה כדי לאחד הגוף עם הנפש, לעשות שלום ביניהם, לעשות שהגוף, אכילתו, ושתייתו, יהיה גם־כן נפש, אם רק יהיה זהיר לשמור את אשר הנפש מצוה אותו.
בכל־התורה איננו מוצאים שום סיגופים ושום עינויים, חלילה, התורה אינה מצוה לענות הגוף, וכי עולה על הדעת שהרבש"ע בראו למען ענותו בסבל, חלילה?!
ובכוזרי (ב, נ) כתב, כי בעת שמלך־כוזר נתן לבו לחקור את דרכי האמונות והדתות, ושמע מחכמי־האומות על ענין דרך הפרישות, - אחר־כך שאל לחכמי־ישראל, ואמרו לו כי דרך־הפרישות אין היא כלל מדרכי התורה, בתורה אין כלל דרך פרישות, התורה־הקדושה מצוה לאכול ולשתות ולהסתכל, - אך שיהא זאת באיחוד עם הנפש.
שבת הוא הרי "מעין עולם הבא", לכאורה היה מתאים שביום זה יהיו סרים מן הישוב, והולכים למדבר, ושם יהיו מתבוננים בה'!
ולא כן הדבר, אלא אדרבה, ביום השבת הלא מצוה להרבות באכילה, "מענגיה כבוד ינחלו".
ואיך מתאים עולם־הבא עם אכילה ושתיה?
אכן כך הוא, כשנזהרים לנהוג כציוויי התורה, אזי גם אכילה ושתיה יכולים להיות עוה"ב.
זהו יסודם של דרכי התורה, לעשות שלום בין הגוף לנפש.
*
ידוע כי מאכלי הבריאים, אשר הנם אוכלים למען קיום חיותם, הרי אותם המאכלים, אם יאכלו מהם חולים, ימותו מיד, - מאידך, לחולים יש מאכלים אחרים, גם־כן למען קיום חיותם, כמו שהבריאים חיים ע"י מאכלים שלהם, אך את מאכלי־הבריאים, כבר אינם יכולין לאכול.
בדומה־לזה התורה, כל דרכי התורה הנם "מאכל בריאים", הם ניתקנו לגוף בריא עם נפש בריאה, עבורם ניתנו כל המצוות וכל המנהגים, וכאשר נזהרים לקיים את כל־זאת, יש שלום בין הגוף ובין הנפש, והנם מאוחדים.
עבור גופים חולניים, כבר אין התורה יכולה להועיל, - אך "לבל ידח ממנו נדח" תיקן הקב"ה דרכים גם להם, והתכלית היא גם־כן למען קיום החיות, לחזור אל הבריאות, וגם־כן בכדי לאחד את הגוף עם הנפש, אבל עם דרכים אחרים לגמרי.
"המצער עצמו מן היין נקרא חוטא" (תענית יא.), ומפני שהרי בראו את היין, ובעבור מי בראוהו, אם לא בעבור הגוף שיהנה ממנו, ולא ינזר ממנו, - ומהיכן עלה בדעתך להיות מצער אותו?
ואמנם מנגד מצינו (שם) ש"נקרא קדוש".
כי "חולים" מוכרחים לצעוד בדרך שונה! - מה שאצל "בריא" "נקרא חוטא", אצל "חולה" נקרא "קדוש".
והרי גם בשבת יש אופנים שצריכים לצום, אשר לכאורה יפלא, הלא "מענגיה כבוד ינחלו".
אכן חולים אין יכולים כבר לאכול מאכלי־ בריאים, הם מוכרחים לעשות סיגופים ותעניות, וכבר אין להם להסתכל לצידיהם וכדו', "בריא" מותר לו להסתכל וממה שרואה יהיה מוציא מה שצריך אל התכלית, אבל לחולה זהו דבר מסוכן, ומוזהר מזאת.
רואים אנו בחז"ל מה שעשו עם העינים, כי רב יוסף ורב ששת לא יכלו לעמוד בה, עד שסימאו את עיניהם (תשו' הגאונים סי' קע"ח).
וזהו דרכי התשובה, דרכי התשובה אינם שאם חטא צריך להסתגף על החטא, חלילה, אלא הסיגופים הם הדרך לשוב, להבריא, הם הדרך אל החיים, ולהחזיר השלום בין הגוף והנפש, - זהו הדרך לחולים.
וכבר מבוארים הדברים באר היטב בדברי חז"ל.
איתא בחז"ל (מנחות כט:) כי "העולם־הזה נברא בה"א, מפני שדומה לאכסדרה (שפתוח מתחתיו), שכל הרוצה לצאת יצא".
כי היציאה היא באמת פליאה, אשר לא יצוייר זאת, איך שייך לצאת וללכת מן הרבש"ע, הלא "מלא כל הארץ כבודו", ואין יותר, - ולהיכן יתכן ח"ו ללכת? - "אנה מפניך אברח, אם אסק שמים שם אתה" וגו' (תהלים קלט, ז־ח(
התירוץ הוא, כי הלא הוא־יתברך כל יכול, וביכלתו עשה שתהא אפשרות לצאת ולהסתלק ממנו, ואכן מסתלקים ר"ל.
"ומאי־טעמא תליא כרעיה, (רגל הפנימי של ה"א תלוי באויר, ואינו דבוק לגגו), דאי הדר בתשובה, מעיילי ליה.
ושאלו שם, "ולעייל בהך"? - שיהא נכנס באותו פתח שממנו יצא, ומדוע צריך לילך דרך פתח אחר; מי שחטא באי־שמירת שבת, שיהא מתחיל מעכשיו לשמור שבת.
"לא מסתייעא מילתא", - דרך אותו הפתח כבר אינו יכול לילך חזרה, אם ילך מכאן, ימות, וכדי לשוב מוכרח הוא להכנס מסביב, מפתח אחר, לילך בדרכים אחרות, [כמש"כ רש"י].
כל עוד שלא יצא, היו לו את דרכי התורה, אשר דרכם היה מאחד את הגוף עם הנפש, אולם כאשר יצא, מוכרח הוא כבר לילך בדרכים אחרות כדי להגיע לזה.
אדם־הראשון לאחר הקלקול נקנס במיתה לו ולדורותיו, ודרך קנס־זה מוכרח להיות מתקיימת התכלית, להגיע שוב אל החיים.
אבל לשוב להתנהג כמו שהיה קודם החטא, כבר אין שייך, - הדרך שהיתה קודם החטא, היתה מיועדת לבריאים, ולא לחולים.
עד שאחז"ל (ילקוט יחזקאל שנח; () ששאלו למדת הדין: "נפש החוטאת מה תהא עליה, - תמות", כי לחולים מוכרחת הדרך הזו, ורואים אנו שבאמת כך נעשה שנקנסה מיתה לדורות.
"שאלו לתורה: נפש החוטאת מה תהא עליה? - קרבנות", זהו עוד עצה לשוב, אבל בדרכי התורה הרגילים, כבר אין יכולים לשוב ולהתאחד, צריכים לבא לדרכים האלה.
ומבהיל הדבר, כי עבור "בריאים" היו צריכים לתת את כל התורה כולה, וכולי האי ואולי, - ומעתה עבור "חולים", בדרכים כאלו, היאך יש ביכלתו לבקוע ולעבור?
רבינו־נסים (בוידויו) אומר "רבונו של עולם, אם תבקש לנקותי כמטהר וכמצרף כסף, לא ישאר ממני מאומה", - כל־כך נוראה היא זוהמת החטא, שרקבונה חודר לפני ולפנים.
ורואים אנו באדה"ר, שאחז"ל (עירובין יח:) שישב בתענית ק"ל שנה, והעלה זרזי תאנים על בשרו ק"ל שנה, לתקן החטא, - ואחר כל־זה נתוספה תאוה על תאותו (ב"ר כג, ד־ה; מובא ברש"י ד, כה).
כאשר האדם נעשה חולה, קשה מאוד לשוב למצב של קודם החולי.
ולכן על האדם לדעת, שבלא עזרתו של הרבש"ע, לא יוכל לעשות כלום להושיע עצמו.
זהו מה שאחז"ל (שבת לא.) כי בשעה שמכניסין אדם לדין, שואלים אותו "צפית לישועה"?
כי כאשר שני שונאים מתקוטטים, ואחד מרגיש שמצבו אינו בכי טוב, הוא מצפה בכל רגע שתהא מוגשת אליו סעד ותמיכה לעזרה, כי מבלתי זאת, יודע שהוא אבוד, - בדומה לזה, צריכים אנו לבקש מהרבש"ע שיתן לנו ?, ובלא זה לא נעבור, צריכים לצפות לישועה, והדרך שלנו היא רק ע"י דרכי התשובה.
*
היום הרי עשרת ימי תשובה, ימים שאמרו חז"ל (ר"ה יח. יבמות מט: קה.) שעליהם אמר הנביא (ישעיה נה, ו) "דרשו ה' בהמצאו, קראוהו בהיותו קרוב", - כל רגע מימים־אלו, צריכים להחזיק בו, ולא לעזבו.
את מהות החיבור בין עשי"ת ליום־הכפורים, יכולים אנו לדעת ממה שהוקדם להם, ראש־השנה הרי הוא הקדמה לזה, אחר ראש־ השנה זהו הרבה יותר קל.
כי בראש־השנה הלא מקבלים עול מלכות שמים, "אמרו לפני מלכויות כדי שתמליכוני עליכם", זהו הרי היסוד של הראש־השנה.
בראש־השנה אין היסוד להכיר שהוא מלך, כי בין אם נכיר ובין אם לאו, הוא "המלך המרומם לבדו מאז".
אלא היסוד "שתמליכוני עליכם", לבקש ממנו שימלוך עלינו, "מלכותו ברצון קיבלו עליהם" - שיהא רצון לכל אחד להמליכו.
ואחר שבראש־השנה קיבל אותו עליו למלך, והכיר שהגוף מבלי הנפש הוא נבזה, אזי קל לו ליכנס בדרכי התשובה, אשר לזאת נדרשת התאמצות יתרה.
אין אנו אוחזים בתעניתים וסיגופים, אבל גם עבורנו ישנה דרך תשובה, גם אנו יכולים להיכנס לדרכי התשובה, להשתדל להתאמץ ללמוד יותר מבכל ימות השנה, ומעל־הכל לעסוק בבקשת רחמים מן הרבש"ע.
כב
 יום ה', ד' עשי"ת
מן בדיקת ההנהגה, מוצאין ומכירין את המהות
כל פעולה הנעשית על־ידי אדם, יתכן שתהא הפעולה נעשית מסיבות שונות, - אם רוצים לדעת אם נעשתה מצד הטוב, או להיפוך, הכלל הוא, כי יכולים לבחון הפעולה על־ידי מה שמתרחש לאחר־המעשה, באיזה מצב הוא לאחר־פעולתו, - אם יכול להתיישב במנוחה, אם ראשו ולבו הנם עמו, אזי סימן הוא שהמעשה היה מעשה טוב, - אך אם על־ידי המעשה מאבד את לבו, הרי זה סימן שהמעשה בא מכח הרע, או שהמעשה מעורר רע.
הכנסת־אורחים הוא מן המעשים אשר הנם די נשגבים, (ועוד אורחים כאלו...!), אשר יתכן כי היתה אפשרות לפעול ע"י הניגון, יותר מן אשר לבכות יום שלם, - אך את הסימן לבחון המעשה, יכולים לראות על־פי המתרחש אחר־כך.
ובכלל צריכים לדעת, כי מדברים הבאים בנקל, צריכים מאד להתפחד, כי פעולות 'קלות' נובעות על־פי־רוב מכח הרע, "טוב" מונח בקשיים, - עד כאן הקדמה.
*
הסבא ז"ל היה רגיל לומר, כי יתכן ללמוד את כל היורה־דעה, שיהיו נהירין לו כל דיני בשר בחלב, ואעפ"כ לא לדעת לפסוק שאלה, - אם איננו יודע מהו בשר ומהו חלב! - כדרך־זה יכולים ללמוד את כל ספר שערי־תשובה ולא לדעת מהי תשובה, כי אין לו כל יכולת להגיע להשגה ולהכרה לדעת את מהותן של מדות־טובות־כאלו אשר עליהם מדברים.
והנה בכל דבר אשר בגידולין, יש חיצון ופנים, ומוסכם הוא בפי כל, כי כל החיצון מתהוה מהפנים, כמו באילנות, רואים אנו שיש כמה סוגי קליפות, יש קליפה חומה, ולבנה, ואדומה, יש קליפות חלקות וקליפות מחוספסות, יש קליפה עבה וקליפה דקה, - כל מיני אילנות משונים הם בקליפותיהם זה מזה, וכן כל הזרעים.
וכאשר נראה כי בחיצוניותיהם מתחלקים, נבין כי הסיבה לזאת רק הפנים, כי פנימיותם אינם שוות, ובזה יתראה גם־כן על החוץ, - אדם־'מבין' בהבטתו על הקליפה, מכיר כבר את סוג העץ, ופנימיותו, - כי כן היא מציאות כל הבריאה, שהחיצוניות נלקח מהפנימיות, וכל הכח של החיצוניות מונח גם־כן בפנים.
ואם כי כולם הרי הנם עצים, ולכאורה אפשר להעלות על הדעת כי סתם צמחה לה איזו קליפה אחרת, - זה לא יתכן, כי החיצוניות באה מן הפנימיות, ודרך החיצוניות מכירים מה נמצא בהפנימיות, - והעיקר הן הפנימיות, והחיצוניות הן רק סימנים מובהקים.
וכן כאשר אנו רואים בבעלי־חיים, כי ישנם בהם כחות שונים זה מזה, אות הוא כי שונים הם בפנימיותם, כי לכל בעל־חי יש פנים מיוחד, - ולכן באמת אם נראה פעולות המתיחסות לכח הבעל־חי ההוא, נבין כי הוא הוא, אחרי שידוע כי הכח הנ"ל מיוחס למין הנ"ל.
*
מחז"ל רואים שרוח התורה מלאה עם יסוד זה.
"שלשה בני־אדם בדקן הקב"ה, ומצאן עביט של מי רגלים, קין חזקיה ובלעם וכו', חזקי' כשעמד מחליו שלח לו מרודך־בלאדן דורון וכו', בא ישעיה אמר לו (מל"ב כ, יד; ישעיה לט, ג) 'מה אמרו האנשים האלה, ומאין יבואו אליך', היה צריך לומר: את נביא של מקום, ולי את שואל, אלא התחיל מתגאה ואמר 'מארץ רחוקה באו אלי מבבל' (במד"ר כ, ו).
והלא על חזקיה נאמר (דהי"ב לב, לג) "וכבוד גדול עשו לו במותו", ואמרו בגמ' (ב"ק יז.) שהניחו ספר־תורה על מטתו, ואמרו "קיים זה מה שכתוב בזה", - אדם גדול כזה, בסיבת תיבות־אחדות הללו, בזה מתהפך להיות "עביט של מי רגלים", בזה מתהוה כל ה"חזקיה" לא־יותר מן כלי אשר כולו מיוחד למי־רגלים?!
ובכלל אף שאכן יצאו מפיו איזה תיבות אחדות, והיתה בהם התבטאות שאינה ראויה לו, הלא במשגה ומקרה יצאו לו אותם התיבות, וכי אלו־התיבות הנם מבחן על אמיתת־מהותו?!
אמנם כן, אה"נ, אין באדם שום דיבור במקרה, הכל מגיע מן הפנימיות, זהו סימן על הפנימיות, ופנימיות כזו היא 'עביט של מי רגלים'.
*
ובזה ביארנו בפרשת חוקת ענין נכבד מאד.
במתאוננים (במדבר כא, ה־ו) כתיב "וידבר העם בא'לקים ובמשה וגו'. וישלח ה' בעם את הנחשים", - הלא חלילה לנו לחשוב כי הנחשים השרפים אשר שלח ד' בעם, היו בגדר לאו דוקא, והוא־הדין היה יכול להיות מין בעל־חי אחר, חלילה לנו לחשוב זאת.
וברש"י "יבוא נחש שלקה על הוצאת דבה, ויפרע ממוציאי דבה", - ובבעל־הטורים, לפי שעשו מעשה נחש שהוציאו לשון־הרע על המן, מדה כנגד מדה, כי לה"ר הוא מעשה נחש.
מה נורא הדבר, - הרי אחז"ל (תענית ח. ערכין טו:) לעתיד לבוא מתקבצות ובאות כל החיות אצל הנחש, ואומרים לו וכו' מה הנאה יש לך, אמר להם (כלך אצל בעל הלשון) ואין יתרון לבעל הלשון" (מה הנאה יש לו), בכל החיות ישנם טבעים, והנחש גילו לנו חז"ל שטבעו הוא 'מה הנאה יש לך', הנהו מזיק אף מבלי שיש לו כל הנאה מזאת! - וממילא, כאשר מוצאים באדם פעולה של "מה הנאה יש לך", הרי זה ממש נחש.
וכאשר הוציאו לשון־הרע על המן, זכו לפי גדולתם, והראה להם הקב"ה כי אחזו בכחות המתיחסים להנחש, וכי עשו מעשה נחש, ושלח עליהם את הנחשים להורות כי המה החברים שלהם, נורא הדבר.
אצלינו ההגדרה על מהות ה"אדם" היא, שהולך על שני רגלים, - ולכן כשהוא מדבר לשון־הרע, הריהו נחשב אצלינו לאדם, ורק שתפס אומנותו של נחש ומדבר לשון־הרע.
אך עלינו לדעת היסוד ש"אדם" זהו ההנהגה, וכשההנהגה אינה הנהגת אדם, אלא יתראה בו תמיד פעולות המתיחסות ליתר הבעלי־חיים, עלינו לדעת כי כח הבעל־חי ההוא שלט בו, ובעד פעולה כזאת מוכרחים אנו לקרוא אותו בשם הכח של הבעל־חי ההוא; כשנוהג בהנהגה של "מה הנאה יש לו", אשר זהו הנהגת נחש, אזי הוא נחש, אחרי שאדם היא ההנהגה של אדם.
מה נואלו האנשים אשר אין להם שום מחשבה, ומביטים על דבר רק מן החוץ, ולא יוכלו לדון מהו האדם האמיתי.
עתה יתברר ויתאמת אצלינו מאמרם (תנחומא פקודי ג) שהאדם הוא "עולם קטן", - ומוסכם אצל כל הפילוסופים, כי כל הכוחות של כל הבעלי־חיים שבעולם, הכל מקובץ במין האנושי, ודרך השילוב של כל אלו הכוחות הוא אדם, [מ"ה, אשר זהו כבודו, "תמשילהו במעשי ידיך, כל שתה תחת רגליו" (תהלים ח, ז), ר"ל אם ימשול בכחותיו אלה, ויתנהג בהם כפי התבונה והדעת, זהו כבודו, ע"כ מ"ה].
וכאשר נראה באדם כחות הנמצאים גם בבעלי־חיים, נבין כי הם רק לקוחים מהם, ומשותפים בו, אך היתרון להאדם הוא, אשר נופח בו רוח חיים נפש משכלת להבין ולהשכיל, זהו יתרונו שלו, - וכחותיו אלה הם התיחסות מין האנושי.
וכיון שהוא מורכב מכחות כל הבעלי־חיים, הרי אם הנהגתו כנחש, אזי הוא נחש ממש, [כי מחיצוניותו של "מדבר לשון־הרע" ניכר פנימיותו, שנחש הוא, לא אדם].
משה־רבינו באמרו (שמות ד, א) והן לא יאמינו לי, ודיבר לשה"ר, פרעו לו בנחש ממש, "וישליכהו ארצה ויהי לנחש" (שם ג), וברש"י רמז לו, שסיפר לשון־הרע על ישראל, באומרו 'לא יאמינו לי', ותפס אומנותו של נחש.
והרי לא פורעים כחוט־השערה יתר על המדה, אלא שהמדה מדוייקת עד מאד, כי זהו נחש.
*
איתא בחז"ל (עבודה־זרה ע.) שאומות־העולם אומרים "יהודאי לא מנטרי שבתא, דאי מנטרי שבתא, כמה כיסי קא משתכחי בשוקא", - כי איך יכול להיות שימצא אדם ארנקי־מעות בשוק, ולא יגביהנה ויטלנה משום ששבת היום.
והיה הסבא ז"ל מבאר, שהשגתו והבנתו של כל־אחד היא לפי מה שהוא, - ואמנם כן, כי הגוי באמת אי־אפשר לו להשיג ולהאמין בהיכי־תימצי כזאת, שמישהו יפגוש בממון, והממון לא יטנו לחלל שבת לטלטלם ברה"ר.
צריך להיות צח ומצוחצח, בעל נפש זכה, בכדי להשיג שיתכן להיות גובר על נסיון כזה.
כשלומדים בספרי הראשונים, רואים שהם מדברים על סוג חדש של מדות, - ואיך אנו מביטים על זאת? ידיעותינו והבנתינו הם רק לפי מדותינו שלנו, - לעומת הכעסן, אנו יודעים שיש מדה של אי־כעס, - לעומת הרע, אנו יודעים שיש מדה של טוב, ומה עוד?
ובתומר־דבורה (א, ה) רואים אנו מדה של "לא החזיק לעד אפו" - "מדה" של "לא להישאר בכעס", על אף שאינו יודע אם זה שהכעיסו כבר שב בתשובה, או לא, עכ"ז ישנה מדה של 'לא להאריך בהחזקת כעס'.
כן מדה שבמושגינו משונה - "לשארית נחלתו"! (שם א, ד) - הרבש"ע אומר הרי הם קרובי (אוהבי), ואיך יכול אני לכעוס על אוהבי.
וכן מדה של "חסד לאברהם" (שם א, יא), או כמו שאיתא בגמ' (ר"ה יז.) "בינונים (מחצה על מחצה, רש"י) וכו', בית־הלל אומרים, ורב חסד (שמות לד, ו) - מטה כלפי חסד", שאם יש מחצה עוונות ומחצה זכויות, יש לקב"ה מדה למשוך כלפי החסד.
ונחלקו בגמ' (שם) היכי עביד, איך מטה כלפי החסד, רבי אליעזר אומר: כובשו (כובש את כף־המאזנים של זכות, ומכריעין את העונות, רש"י), שנאמר (מיכה ז, יט) ישוב ירחמנו יכבוש עונותינו, רבי יוסי בר חנינא אמר: נושא (מגביה כף־מאזנים של עוון, רש"י), שנאמר (שם ז, יח) "נושא עון ועובר על פשע" - שמיקל העוונות, וממילא מכבידים יותר הזכויות.
אצל אדם גם ישנה מידה של להקל העוונות, - כשפוגעים באחד, אם הוא "נושא עוון" מחשבותיו נוטים מיד לומר שלא נעשה לו כלום, והפוגע לא כיוון כלל לפגוע בו - ובאמת לא כיון לפגוע בו, וכך הוא מהפך ה"פגיעה" לדבר אפסי, ולא נשאר כלום מהעוון.
ומי שיש בו היפוך המדה הזאת, מכביד תדיר העונות שעושים לו, זה עשה לי כך וזה כך.
את המדה של להקל העוונות, רואים אנו גם ממשה רבינו (שמו"ר מג, ו) "ורבי נחמיה אמר בשעה שעשו ישראל אותו מעשה (חטא העגל) עמד לו משה מפייס את האלוקים, אמר: רבון העולם, עשו לך סיוע ואתה כועס עליהם, העגל הזה שעשו יהא מסייעך, אתה מזריח את החמה והוא את הלבנה, אתה הכוכבים והוא המזלות וכו', אמר הקב"ה: משה אף אתה טועה כמותם, והלא אין בו ממש, אמר לו א"כ למה אתה כועס על בניך, הוי למה ה' יחרה אפך בעמך", - זהו המדה של נושא עוון, להקל העוון, להמעיטו לאפסיות וכלום.
ולמ"ד־השני "ורב חסד" אינו מיקל העוונות, אלא מכביד הזכויות, "יכבוש עוונותינו", הוא מוסיף כובד על הזכויות, עד ששוקלות יותר מהעוונות.
מי שהוא היפוך המדה הזאת, כשעושים לו טובה, מיד מגמד ומקטין אותה, ומרגיש שלא עשה לו השני כלום.
ובחז"ל רואים אנו כמה נתנו ערך ומשקל למצוות, אמרו (עי' ב"ב יא.) על הנותן פרוטה לעני, "המקיים נפש אחת מישראל, כאילו קיים עולם מלא", אף כי לכאורה וכי נתן לו חיים, הרי לא הוציא מכיסו אלא פרוטה? אלא כי כשמקבל פרוטה קונה בה לחם ואוכלו וע"י כך חי, וא"כ נותן לו גם גשמיות וגם רוחניות, כי בלא זה היה מת, - וזהו מדה של להכביד המצות, ועם המדה הזו הקב"ה מטה כלפי חסד.
"וכן המדה" מסיימים חז"ל, זוהי מדה כזו, הרבש"ע מתנהג במדה של "מטה כלפי חסד", אפשר להטות לצד זה, ואפשר לצד זה, ויש מדה של "להטות כלפי חסד".
"והוי דן את כל האדם לכף זכות" (אבות א, ו), ואין אפשרות לדון לזכות או לחובה אלא חייב אתה לדון לכף זכות, שתהא מוטבעת ומושרשת המדה לדון לזכות.
וזה מה שנתבאר, שיכול אדם ללמוד כל השערי־תשובה ולא לדעת מהו תשובה, כי אינו יודע מהו בשר ומהו חלב, אינו יודע מה הם מדות, וכי היו ידועים אצלינו המדות שהזכרנו עתה, והנהגה של מדות־אלו זהו הנהגת אדם.
צריך להיות ברור אצלנו, שהנהגה היא המודד לאדם, כמש"כ התומר־דבורה (בראשית הספר) "שהרי עיקר הצלם והדמות העליון, היא פעולותיו", ואם פועלים פעולות של "מה הנאה יש לו", נהיים נחש.
כיוצ"ב נבין מה שפירשו חז"ל (סוטה יד.) הטעם שסוטה מביאה את מנחתה מן השעורים, מפני שכשם שמעשיה מעשה בהמה, כך קרבנה מאכל בהמה, - כי כשעושים כזה־ מעשה, נהיים ממש בהמה, כי זהו בהמה.
כג
ודאי עשה תשובה
 מוצש"ק, ו' עשי"ת
דברים־שונים הלא מעתיקים אותם כיום על תמונות, - מה טוב היה, אילו היתה אפשרות להעתיק על תמונה, להראות היאך מן "הר־גבוה" מתהוה להיות "קש".
חז"ל (סוכה נב.) הרי אומרים, כי "לעתיד־לבוא מביאו הקב"ה ליצר־הרע וכו', צדיקים נדמה להם כהר־גבוה, ורשעים נדמה להם כחוט־ השערה", - כקש! - ו"נדמה" להם היינו, כי אז מראים להם האמת כמו שהיא, - ויהיו מראים לו כי כל אשר היו אצלו מגדלות גדולים־ וחזקים כהררים, שאי־אפשר לשברם בשום פנים־ואופן, לא היו יותר מאשר קש; את המציאויות היותר־גדולות־וחזקות, יהיו רואים־ ומכירים שאין כאן כלום, ממש לא־כלום!
משה־רבינו אומר אל הכלל־ישראל (דברים ל, יד) כי קרוב אליך הדבר מאד, בפיך ובלבבך לעשותו, אומרים חז"ל (דב"ר ח, ו) כי שבעה דברים אמר שלמה־המלך בענין העצל, ובכל־זאת לא הבחין במה שמשה־רבינו אמר בענין העצלה.
"כיצד, אמרו לעצל רבך בעיר, לך ולמוד תורה ממנו, והוא משיב אותן, מתיירא אני מן הארי שבדרך, שנאמר (משלי כו, יג) אמר עצל שחל בדרך, אמרו לו, הרי רבך בתוך המדינה וכו', מתיירא אני שלא יהא ארי בין הרחובות וכו', בתוך הבית, השיב להן, ואם הולך אני ומוצא את הדלת נעול, אני מחזר ובא וכו', לסוף שלא היה יודע מה להשיב, אומר להן, או הדלת פתוח או נעול, מבקש אני לישן עוד מעט וכו', עמד משנתו בבוקר, נתנו לפניו לאכול, הוא מתעצל לתת לתוך פיו וכו', ומה שאמר משה היה גדול מכולן, מנין, כי קרוב אליך הדבר מאד, בפיך ובלבבך לעשותו, הוצא דבר מתוך פיך".
...מבקשים ממנו לא יותר מן להיות מוציא במבטא־שפתיו! אמור: "אמר", אמור: "אביי".
הנה כי כל היגיעה של לימוד התורה, כל העינויים אשר צריכים לזה, אשר הרי אלו הנם אכן "הררים", אכן "חומות בצורות"! - הלא יודעים אנו כי כאשר יושבים ללמוד, מה רב החוזק־והתוקף של הפיתויים (המשיכות) אשר ישנם בקרבו לקרעו מן הלימוד, - הנה מגלים לנו כי אין זאת אלא עצלה להוציא את התיבות מפיו! - כל־כך קרוב הדבר, ואך־ורק העצלות היא המרחקת.
לא יהיו תובעים אותו מדוע לא יגעת בזיעת־ אפים, באשר היה זה די קרוב, אלא יהיו תובעים על עצלות כה־פחותה כמו להוציא את ידיו מן הכיסים, כמו להוציא את הדברים במבטא־פיו! - איזו "הררים" עושים אותם חז"ל ל"קש"!
לא מאזינים־ומקשיבים לשמוע את הפשטות, מחפשים תיכף "חכמות", תיכף אומרים כי זה אמנם "מליצות".
הרמב"ן מבאר כי הפסוק (דברים ל, יד) "בפיך ובלבבך" הולך הוא על תשובה, וזוהי המצוה הקלה־מאד לקיימה, יותר מן כל המצות.
וכמו שהספורנו (שם) מבאר, כי בענין תשובה אין צריכים יותר מן אשר: "שיהיה החוטא מכיר את חטאו"; לא נפלאת היא ממך, שתצטרך לנביאים; ולא רחוקה היא, שתצטרך לחכמי־הדור וכו'; לא בשמים היא, לא יקרה לך בענין התשובה שתצטרך בה להגדת נביא; ולא מעבר לים היא, גם־כן לא תצטרך בה לחכמי־ הדור הרחוקים שיפרשו לך, - אינו צריך לשאול שום שאלות, אין צריך לעשות שאלת־חכם.
הלא זאת מבין כל ילד, כי אם עושים עולה, צריכים להתחרט ולבקש מחילה, איזו שאלות יש לו כאן! - בטריפות צריכים לשאול חכם, אבל "תשובה" - הלא היא קרובה וקלה.
"כי הייתי על הנפש־היקרה אכזרי" יכולים להבין די פשוט, "כי רע ומר עזבו את השם" יכול הוא עצמו לראות זאת, ... אם אחד מאבד ממון, אינו שואל האם להתחרט על אשר הכניס הממון בכיס קרוע.
מה יכול עוד להיות קרוב וקל כמו "תשובה"?! ואצלינו הרי אלו "הררים", "חומות".
אצל הראשונים רואים, איך אחרי חטאותם החמורות, היה קל עליהם להיות עושים תשובה, להתודות ולשוב לד' ברגע־אחד, מה גודל קרבתם לזה.
חטא־המרגלים הלא זה היה חטא אשר הפיל עליהם אסון רב, הנגיעה־ והפגיעה של החטא היתה מקצה ועד קצה, שלכאורה היה חטאם מחוסר אמנה, וכתוב (במדבר יד, מ) שתיכף שבו לד' ואמרו: "חטאנו", והיאך גמרו עם החטא ועזבוהו עד לכלה?!
ובחטא־העגל כתוב גם־כן (שמות לג, ד) כי אחרי החטא שבו תיכף־ומיד: "ויתאבלו, ולא שתו איש עדיו עליו".
והיאך נתהוה זה להיות הכל נגמר וכלה?!
"אם ראית תלמיד־חכם שעבר עבירה בלילה, אל תהרהר אחריו ביום" (ברכות יט.), - ומדוע, כי איך יכול להיות ש"לא יהיה עושה תשובה", הלא נקל הוא מאד, קרוב מאד!
"אליעזר בן דורדיא", אומרים חז"ל (עבודה־זרה יז.) כי שמע כמה מילים ספורות, ונכנסו בו כארס, ותיכף עשה תשובה, עד אשר "יצתה בת־קול ואמרה: רבי אלעזר בן דורדיא מזומן לחיי העולם־הבא".
ומה עשה? - "שם ראשו בין ברכיו וגעה בבכיה", - שאג! - הוא לא שאל היאך יהיה מתחרט.
הרבינו־יונה (שע"ת א, ג) אומר "ולא ימצא איחור התשובה זולתי בעמי־הארץ".
"לא להיות שב בתשובה", אין זה אלא עם־ הארצות, לא יותר, כי הלא נקל הוא ביותר.
זוהי אמנם תמונה אשר צריכים להעתיק אותה, - הררים אשר כאלו, וחז"ל עושים זאת כל־כך קל, כל־כך קרוב!
מגודל הפליאה על הדבר, מוכרחים אנו להבין כי בהמצב של חטאים ישנם מדריגות עד אין שיעור ... קלות ראש ... חשוד ... רשע ... מומר לדבר־אחד ... מומר לכל־התורה ... מומר להכעיס ... "יודע את רבונו ומתכוין למרוד בו" ... אלו הנם מדריגות אשר חז"ל מחלקים אותם.
הפילוסופים (נזכר בעקידה שער ס"ה ד"ה "אמנם להתר", ובכתבי־הסבא ימים־נוראים מאמר ס"ג) מצד שכלם לבד, גם־כן מחלקים זאת במדריגות־שונות: אחד אנושי ואחד בהמי, והאנושי חילקו לשנים: רשע, וחטא.
מדריגה־הראשונה נקראת אצלם: "חוטא", אשר פירושו, כי הלא ישנם בטבעו רצונות־ותאוות, והנה נתעורר בקרבו איזה־רצון ואיזו־תאוה, ונפשו יודעת מאד כי לא־טוב הדבר אשר תאוה נפשו לעשותו, וכי הוא ענין־רע, אך חזק עליו יצרו ויתקפהו, וחלשה ורפה יד שכלו, ולא יכול להתגבר על יצרו, לכבוש נפשו לעצור בעדה לבלי לכת אחר שלהבת רצונו־ותאוותו, ולהכשיר מעשהו, אלא מבלתי יכלתו להתגבר לעמוד כנגדה, שלטה בו למלא תאוות נפשו, ולהמרות פי שכלו, ונכשל ועשה איזה־חטא, - אך תיכף אחר־כך, בהניח לו מן התעוררותו, ותשקוט תאוותו ותכבה, הלא הנהו מתחרט ומתנחם על רעתו, והנהו משליך זאת, ויחדל מעשותו, - זהו אשר יקרא בשם "חוטא".
עוד ישנה מדריגה הנקראת "רשע", - הרשע מעשיו הנם גם־כן בסיבתן של תאוות, אך הוא גם אחר־מעשהו איננו מתחרט־ ומתנחם, והנהו חוזר ושונה בזה ללא הפסק.
והמדריגה־האחרונה הנם קוראים בשם "חוטא בהמיי", אשר החטאים כבר אינם נכנסים־ונכללים בגדר של חטא אדם, - אשר הוא־עצמו הנהו אדם, והתנהגותו היא במחשבה, והנהו מושל מעל־גבי רצונותיו, ופוקד על כחותיו־הטובים שלא יתמכרו לחפץ התאוה, - ואך כי הנהו כושל ונופל ביד כחותיו־הרעים לעשות מעשה בלתי־צודק ובלתי־ישר, - אבל חוטא־בהמיי פירושו, כי בטבעו נתהוה להיות כזה סוג, אשר אין לחשבו עוד בחשבון אדם צודק ובלתי־צודק, יושר ובלתי־יושר, כי אין בכחו עוד, רק יש לתארו בסוג, כי התנהגותו היא שלא על־ידי כל הנהגה כלל, אלא מעשיו נפעלים־ונעשים ללא כל מחשבה, אשר כמוהו כן מעשיו, וזוהי בהמה, כי הבהמה שוקדת על טבעה, ולא תשנה את תפקידה אשר הטביע בה הבורא־ יתברך, ולכן לא יאמר (אם לא על דרך משל) כי הבהמה ישרה ובלתי־ישרה, כי לא חלק לה בבינה, ולא בבחירה שכלית היא עושה את כל מעשיה, כי־אם ברצון הטבעי, מפני שהטבע שלה כך הוא, ואין בטבעה הבחירה להשים מעצור לנפשה, לעשות היפך רצונה־הטבעי, - והאדם בהיות הנהגתו ללא מחשבה, מתהוים מעשיו סוגים כמו אצל בהמה, - וזהו אשר יקרא בשם "חוטא בהמיי".
עתה לך אמור אל "סוג" (דהיינו, שיצא מגדר אדם) מענין של "תשובה", לך אמור אל "בהמה" מענין של "תשובה".
כי אצלו הלא החטאים הנם סוגים, שנעשו אצלו כבר טבע, תכונה בנפש.
כי הלא "מכשול עונו ישים נכח פניו תמיד", נכספה וגם כלתה נפשו אחר החטאים, מצפה ומייחל הוא אליהם, איפה משיגים אמנם את זאת, והנהו עושה את החטאים בהיותו רוה לגמרי, ללא כל הנאה.
...לעתיד־לבוא מתקבצות ובאות כל החיות אצל הנחש, ואומרים לו וכו': אתה מה הנאה יש לך, אמר להם: ואין יתרון לבעל הלשון (תענית ח. ערכין טו:), - איזו הנאה יש לבעל לשון־הרע!
הרי עושים חטאים כמו טבע בהמה, ללא כל שום הנאה, מה שייך בעבורו קרוב לתשובה!
הרי ניתנה עוד תוכחה־נוספת של (דברים כט, יט) "לא יאבה השם סלוח לו", בעבור "למען ספות הרוה את הצמאה", הרי אומרים "שלום יהיה לי" כדי "למען ספות הרוה", בהיות רוה הולכים גם־כן לעשות את החטאים.
במדריגה־זו חלילה אבדה תקוה מלהיות נכנס בגדרי התשובה, אחרי אשר "מכשול עונו ישים נוכח פניו", מבלי כל הנאה, ...זהו סוג בהמה, וכאן הנהו רחוק מן התשובה.
הסבא ז"ל היה אומר, כי האדם צריך להשגיח שחטאיו יהיו בדרך אדם, לא בדרך בהמה.
)עי' כה"ס ימים־נוראים מאמר ע"ד).
"חטאים בדרך אדם" פירושם, שהאדם הנהו אדם, ומתנהג את הנהגתו במחשבה, לא היאך שהולך מאליו, - ובכל־זאת קרה מקרהו ונכשל, אלו הנם חטאים של אדם, - אבל להיות מתנהג בלא מחשבה, היאך שהולך, זאת היא בהמה.
אנחנו, אשר איננו יכולים לחשוב על מצב של "ללא חטאים", תשובה שלנו צריכה להיות, שחטאינו יהיו בדרך אדם, לא להיות "אבד חשבון".
כד
אין בפרט אלא מה שבכלל
 יום ב' בערב, ח' לעשי"ת
אילן כולל בקרבו מינים שונים של גידולים, עלים, דשא, קליפת העץ, פירותיו, וכל אלו הדברים לכאורה אין שום דמיון ביניהם, - והרואה את הפרי מבלי לדעת שצמיחתו היא מן העץ, אין יכול כלל להעלות בדעתו שהעץ הצמיח אותו, כי הרי הם שונים לגמרי במראה בגוון ובצבע, ובכלל אין שום השתוות ודמיון בין העץ לפרי, - וכן העלים, את שייכותם אל העץ, אי־אפשר לדעת מבלי לראות זאת.
אך כשרואים אנו העלים והדשאים הקליפות והפירות נאחזים באילן, רואים אנו שאחד הם, וכולם מגיעים מן האילן, אשר "אין בפרט אלא מה שבכלל, ואין בכלל אלא מה שבפרט", ומבינים אנו כי כל פרטיו של העץ מונחים בשרשי האילן, ואך כי כך הועמדו, שהפרטים בהיותם פרטים, אין ביניהם שום דמיון לכלל, ואע"פ הם אחד, וכל הפרטים הנם כלל אחד.
הרמ"ח־לוצאטו (דע"ת () אומר, שמכל הגלגולים שישנם בבריאה, מוכרח לבסוף להתגלות אחדות, - כי קודם חטאו של אדה"ר היתה מתגלית האחדות בזמן מועט, בלא כל הרע, לאחר החטא נתקלקלה הבריאה, אבל סו"ס דרך הגלגולים מוכרחים לבא לאחדות הבורא.
אם מביטים על הפרטים רואים סתירות נוראות, איך מגיע רע לבריאה, הרי זה סתירה לאחדות, אולם אלו הם פרטים, אך כשרואים אנו שזה מאילן אחד, יודעים אנו שזה אחד, זהו רק פרטים של אילן, הרבש"ע הוא הבעל־כלל הגדול ביותר, הוא הרי כולל כולם (כאן חסר).
כה
לכו ונלכה ונחדש המלוכה - לטהר הבריאה מהאבק
 ש"ק תצא תרפ"ג
הימים־טובים שיש לישראל, יש לכל אחד סוד מיוחד, - "שבת" זכר למעשה בראשית, "פסח" זכר ליציאת מצרים, "שבועות" זמן מתן תורתנו.
היסוד של "ראש השנה" הוא - "זה היום תחילת מעשיך" (תפלת מוסף ראש־השנה), בראש־השנה נברא העולם (עי' ר"ה ח. י: יא. כז. ע"ז ח.).
*
ומובן כי בעת בריאתה, היתה חדשה בתכלית, נקיה וטהורה מכל עפרוריות וזוהמא, אפילו בלי שום אבק דק על־גבה.
והאדם במעשיו אשר לא־טובים, מטמטם ומעלה אבק על כל הבריאה, ומקלקל ופוגם הבריאה, עד שכמעט וכבר נעלם ופנה כל הודה וכל זיוה, ויצא ממנה כל הדרה.
וכמו שמבואר בחז"ל (קה"ר ז, יג; מובא במס"י פ"א) שאדם־הראשון בחטאו, קלקל את־ עצמו וקלקל והחריב כל הבריאה כולה, וכמ"ש (בראשית ג, יז) "ארורה האדמה בעבורך".
כל הבריאה כולה, מדומם וצומח עד חי ומדבר, אין דבר אשר לא נתקלקל וניגף מהחטא, שהוא רובץ על כל הבריאה כולה.
אמרו חז"ל (סוטה מח. במתני') "מיום שחרב בית־המקדש, ניטל טעם הפירות", וכן אמרו (תענית כג.) שלפנים היו צומחות חטים ככליות, ושעורים כגרעיני זיתים, ועדשים כדינרי זהב, וצררו מהם דוגמא לדורות, להודיע כמה החטא גורם, - "ראו מה עבירה עושה" (קינות לת"ב).
*
והנה יסוד־גדול־זה, הוא אצלינו מקובל, אשר כל אחד מישראל, צריך לדעת, כי בעבירה אחת הוא מקלקל את־עצמו ומקלקל העולם־כולו, להכריעו לכף חוב (קידושין מ:).
אך באמת כי מה שמעשה האדם יש לו תוצאות על כל הבריאה, יש לזה דרך גם בהבנת השכל, כי אין זה סתם ענין של "עונשים", אלא שכן היא המציאות האמיתית בדרך הטבע.
כי כל העולם־כולו גוף אחד הוא, אחדות גמורה, ואם יטול אף איזה פרט־קל, מאיזה דבר אחד בעצם, הלא בזה יתנועע כל גוף הדבר, - וכמו אדם חי, אשר אף אם נוגעים בו רק במקצתו, מרגיש כולו, ואם יש קלקול בהאדם, הוא קלקול בכל ה"ארגאניזום", וכן אנו רואים באילן, שיש בו כמה פרטים, אך אם יתקלקל פרט־אחד, למשל אם יתקלקל אף הקארע, או יחתוך זמורה־אחת, בטח יקולקל כל האילן, ושוב לא יצמיח, - אף כי הוא אמנם לא חתך רק הזמורה, - כי הלא באמת אילן אחד הוא.
ומובן לכל בן־דעת, המבין קצת את ה"אדם ביקר" (תהלים מט, כא), המבין איזה מקום ממלא האדם בהבריאה, שהופך הוא עולמות בכל תנועה שלו, עד כמה יכול לפגום במעשיו.
וכמו בטחנה, יש אמנם איברים ("שרייפלעך"), שאפילו אם יהיו חסרים, לא יקלקלו הטחנה, - אבל האיברים (ה"שרייפלעך") העיקריים, אם יחסרו, יקלקלו הטחנה כולה.
והמבין את ה"אדם ביקר", יודע הוא שהאדם הוא עומד בראש הבריאה כולה, ומעשיו מגיעים למקומות היותר־חשובים בהבריאה, - ופשוט הוא שמקלקל את כל הבריאה במעשיו־הרעים, מאחר שהוא העיקר בהבריאה, והוא הוא המניע והמנהג את כל הבריאה כולה.
"קלקל עצמו וקלקל כל הבריאה כולה", - כי כל־הבריאה־כולה בשילוב אחד הוא, ואין דבר מפסיק בה.
כי אפילו בעולם הגשמי, מבין כל מי שיש לו דעת, את האחדות שבו, ושאין לו דבר מפסיק כלל, וההשתנות והפירוד שנראה אצלנו, הוא רק פועל־יוצא מן ה"אי־דעת" שיש לנו; אנשים־בריאים נדמה להם כי הם אמנם עצמיים הם, והאקלים שבתוכו הם נמצאים וחיים, דומים להם רק כדבר צדדי המכלכל אותם. - לא כן אנשים חולים, הם כבר חשים די־היטב, כי האקלים אשר סביב האדם, הוא ממש כעצם מעצמיו; אפילו שנוי באויר, מרגיש החולה־קצת גם בימים־אחדים לפני השנוי.
וכל־שכן בעולם הרוחני, שאין הפסק כלל, אין ענין פירוד לגמרי, אלא הכל, בכל מכל כל, מאוחדים בתכלית, אחד ממש, - ופשוט שבמעשה־אחד יכול האדם לקלקל כל הבריאה כולה, מאחר שהוא העיקר בהבריאה, והבריאה אין לה דבר מפסיק כלל, כל מרחק והבדל לא יחוץ ויפסיק.
ושטות־גדול הוא זה מה שהאדם חושב, שיש לו פינה מיוחדת בהבריאה. - ה"אני" שלו, ומעשיו אינם שייכים להבריאה כולה, אלא לעצמו, אין לך שטות גדול מזה.
וזהו שהעמיסו לנו חז"ל (ויק"ר ד, ו; ילקוט ירמיה שלד; איוב תתקכ) מעשה בבני־אדם שהיו יושבין בספינה, נטל אחד מהן מקדח והתחיל לנקר ולקדח בהספינה תחתיו במקום מושבו, אמרו לו חבריו מה אתה יושב ועושה, השיב להם השוטה, מה זו כל צעקתכם, מה איכפת לכם, הלא תחתי אני קודח, והנקב במקומי, ומה זה שייך לכם? התחילו לצעוק עליו, הלא המים עולים ומציפין עלינו את הספינה, ונטבע כולנו יחד.
השטות שיש לו לאדם, שהולך הוא תמיד וחושב, שיש לו מקום מיוחד בהספינה, והנקב הוא במקומו, ולא שייך להבריאה כולה, ומבואר לפי הנ"ל.
ולפי־זה מבואר, עד כמה נתקלקלה ונפגמה הבריאה כולה ממעשי האדם, - כי כל־אחד אינו קודח בחלקו, כי אם בכל הספינה.
כל העליונים והתחתונים קשר השי"ת קשר גמור עם האדם, באופן אשר כל מעשה קטן שהוא עושה, תיכף יעשה רושם בכל הבריאה, כי חודר הוא תוך־תוכיות כל הבריאה.
*
ולתכלית־זה ניתן הראש־השנה, לטהר קצת, לחדש את הבריאה, לנקותה ולפנותה מן הזוהמא והפסולת האוטם אותה, ולהסיר ממנה את קלקולה ופגמה, ולהעמידה על מתכונתה כמו שהיתה בשעת היצירה, "עוז התאזר אף תכון תבל בל תמוט" (תהלים צג, א).
"השית אלפין שנין" הוא לתקן את הבריאה בתכליתה, בתיקון שלם, כמו שהיתה קודם החטא, וכמו שאמר הנביא (ישעיה סה, יז) "שמים חדשים וארץ חדשה", ואחז"ל (שבת ל: כתובות קיא:) "עתידה ארץ־ישראל שתוציא גלוסקאות וכלי מילת", היינו פת אפויה ובגדים תפורים, כמו שהיתה בעת הבריאה, בלא פגם ואבק כלל, - זהו במחזור גדול.
אבל במחזור קטן, לתכלית "אף תכון תבל בל תמוט" (תהלים צג, א; צו, י; דהי"א טז, ל), "מלך במשפט יעמיד ארץ" (משלי כט, ד), לזה ניתן הראש־השנה, "זה היום תחילת מעשיך", וצריך לחדש קצת "בל תמוט".
ואחז"ל (ויק"ר כט, יב; ילקוט ויקרא תרמה; במדבר תשפב) "בכל מוספין כתיב "והקרבתם", וכאן כתיב "ועשיתם", אמר להן הקב"ה לישראל, בני, מעלה אני עליכם כאילו (עשיתם את עצמכם) היום נעשיתם לפני, כאילו היום בראתי אתכם בריה חדשה, הה"ד (ישעיה סו, כב) כי כאשר השמים החדשים והארץ החדשה", - שזהו התכלית, לחדש את העצמו. "לכו ונלכה (הגלגל) ונחדש (שם) המלוכה" (שמו"א יא, יד).
וכמה הכנות צריכים לזה, לבוא ליום־הדין מחודש קצת, איש לפי ערכו!
*
[מדחו"מ (ח"ג מאמר ק"צ) אין לנו עצה אחרת, כי אם לימוד המוסר ברעיון־צח ובהתרגשות, להתפשט מן ההרגלים, ולמול את לבבינו מכל מיני ערלה המטמטמת ממש.
וזהו עיקר מעיקרי התשובה להיות כקטן הנולד (רבינו־יונה ביסוד התשובה).
ועל־זה ראש־השנה, "לחדש המלוכה"!, - יום אשר נברא העולם! - ומה נפלא ענין ה־יהי־רצון שתחדש וכו', שאנו אומרים בר"ה.
ונחמד ונעים מנהג־ישראל בענין תשליך של ר"ה, שאומרים "ותשליך במצולות ים כל חטאותם", ולהיות חדש כקטן שנולד. - וזהו התחלת ימי־התשובה].
כו
ירהבו הנער בזקן, והנקלה בנכבד
 ש"ק תצא
מצינו בחז"ל (סוף סוטה דף מט: במתני') שמנו את סדר השתלשלות הדורות, עד דור האחרון של "עיקבות משיחא", ומנו שם הרבה דברים, "חוצפה יסגא, ויוקר יאמיר, הגפן תתן פרי' והיין ביוקר", [ופירש"י, שהכל עוסקין במשתאות], - דברים אשר מקובלים בעולם מדור דור, הנחות אשר אין חולק עליהם, נהרסו ונחרבו, - ומנו שם חז"ל בין השאר: "ואין תוכחת".
ונשתומם ממצב דור־כזה ש"אין תוכחה" בו, כי הלא תוכחה הוא דבר שהשכל מחייבו.
והרי המצות־עשה (ויקרא יט, יז) שנצטוינו "הוכח תוכיח את עמיתך", הלא מובן הוא יותר אף מן המצות־עשה של "השבת אבידה", שאם על ממונו חסה התורה, על השבת גופו (נפשו) לא כל־שכן!
ותוכחה הלא היא דבר שהכל מודים בזה, ואין על־זאת שום חולק, וחיי העולם היום־יומיים הלא הנם הולכים על־דרך־זה, כמו שאנו רואים שגם שני אנשים נכרים זה־לזה, אם אחד רואה איזה דבר על בגד חבירו, וכדומה, הלא יגיד לו תיכף, ואין לנו פחיתות גדולה מזו, אם יראה חברו בבזיון, ולא יגיד לו.
וקל־וחומר הדברים על עניני רוחניות, - איך אפשר לראות בקלקולו וברעתו אשר תמצא אותו, ולחדול מלדרוש טובתו, ולהוכיחו, ולהורותו בתיקון החסרון!
וזוהי הפליאה שתמהו חז"ל על דור של עקבות משיחא, איך יתכן להיות יורדים עד פחיתות־כזו של "אין תוכחה".
והיותר פלא, עד היכן הגיע המצב של "אין־ תוכחה", אשר נתקבל זה להנחה, וגם נחשב כעת לדבר־חוקי ("סיסטעם"), - והיאומן כי יסופר על פחיתות כזאת.
*
ובפרש"י ז"ל "ואין תוכחה", אין לך אדם שיוכל להוכיח, שכולם נכשלים בחטאות, וכשמוכיחין, אומר לו אתה כמוני", עכ"ל.
והנה אמרו חז"ל (פסחים קיג:) "ה' דברים צוה כנען את בניו, אהבו זה את זה, ואהבו את הגזל, ואהבו את הזמה".
ולכאורה תמוה, איך מתאימים צוואות־הללו יחדיו, איך צוה "אהבו זה את זה", יחד עם "אהבו את הגזל ואת הזמה"?
אכן באמת מה שצוה אותם "אהבו זה את זה", אשר מקופיא הלא הוא דבר נאה מאד, אבל בסודו של דבר, כל כולו גם־כן לתכלית אהבת הגזל והזמה, - שאיך יתכן זה בלא זה, שאם הוא יהיה אוהב את הגזל, והשני לא יאהב, הרי השני ימנעהו מגזל וזמה, - ומהי העצה? אהבו זה את זה!
האהבה זה־לזה של עולמנו, ה"אין תוכחה", הוא גם־כן לתכלית זה, לעשות מה שלבו חפץ בלי שום מפריע, - שאם אחד יוכיח לחבירו, הלא גם חבירו יוכיח לו, ואיך יוכל למלאות רצונותיו ולעשות מה שלבו חפץ?!
ולתכלית־זה נתקבל ה"סיסטעם" של "אי תוכחה", היינו עשה אתה מה שלבך חפץ, והנח לי לעשות מה שלבי חפץ.
"אין לך אדם שיוכל להוכיח, שכולם נכשלים בחטאות, זה בכה וזה בכה, וכשמוכיחין אומר לו אתה כמוני", - ומה יעשה, והרי לא להיות נכשל בחטאות, ולא להיות כמוהו, הלא בזאת אינו חפץ, וממילא אין יכול להוכיח, ואחת היא.
[וזוהי אמנם הסיבה, אשר בעולמינו, כאשר רואים עושק וחמס, הדעת סובלת אותו, מבלי להקפיד ולקנא ולשנוא את העול, אלא מדת־העולם היא ההיפוך, להיות וותרן על עול, ובנקל מוחלים על כל החטאים, ועוד גם מכבדים לגזלנים ויתר הרשעים.
ולא יודעים כלל שורש הנהגה־זו מאין באה, כי אינה באה משורש הטוב, אלא נהפוך הוא, משורש הרע, מפני שכמו חבירו כן הוא, כולם שוים בגזלנותא, ולכן כולם מכובדים בעיניו, כי גם הוא מהם].
אם חז"ל אמרו "אין תוכחה", מגיע הדבר עד קצה האחרון, היינו שהמצב יהיה לא רק שאין מוכיחין זה לזה, אלא אדרבה יתקבל הדבר לחוק ולהנחה שאין להוכיח זה לזה כלל וכלל, "סיסטעם" של "אין תוכחה".
*
עוד אמרו שם, "בית־וועד יהי' לזנות כו' וחכמת סופרים תסרח, ויראי חטא ימאסו, והאמת תהא נעדרת, נערים פני זקנים ילבינו, זקנים יעמדו מפני קטנים, בן מנול אב, בת קמה באמה, כלה בחמותה, אויבי־איש בני ביתו, פני הדור כפני הכלב, הבן אינו מתביש מאביו.
ומאיזה מקור אמרו זאת חז"ל? - הלא נשתומם מהעמקה הגדולה של חז"ל־ הקדושים, שהבינו זאת בדברי הנביא ע"ה.
איתא בחגיגה (דף יד.) "שמונה־עשרה קללות קילל ישעיה את ישראל, ולא נתקררה דעתו עד שאמר להם המקרא הזה (ישעיה ג, ה) ירהבו הנער בזקן, והנקלה בנכבד".
המובן של "ולא נתקררה דעתו" הוא, כמו שאנו רואים שאחד מקלל לחבירו קללות נמרצות זו אחר זו, זאת וזאת וכו' וכו', - ואחר כל־זה עדיין לא נתקררה דעתו, עד שאומר לו שיפול חץ בלבו, - מבינים אנו כי זאת היא המכה האחרונה שאין למעלה הימנה.
אם מכל הי"ח קללות, - שכל קללה בפני־ עצמה מחרבת עולמות ממש, לפי דברי חז"ל ע"ש, - ובכל־זאת לא נתקררה דעתו, ובקללה־זו נתקררה דעתו, - הלא מובן שזוהי כבר הקללה־האחרונה שאין למעלה הימנה, וכבר אין מה לקלל עוד יותר, מפני שבזה כבר מונח פיסוק החיות לגמרי.
המעיין בסדר הקללות, יראה שהן לפי סדר הגלות והדורות, שהקללה שיסיר נביא מישראל, לא שייך לנו, כי אנחנו לא יודעים כלל מה זה כזאת־קללה "לא להיות נביא", ואין זה שייך כי אם על הדור של נביאים־ האחרונים, וכן כל הקללות כולן הולכות בסדר דור אחר דור.
והקללה־האחרונה אשר בה נתקררה דעתו, היא בלתי־ספק שייכת אל דורות־האחרונים של הגלות, ב'עיקבות משיחא'.
ומזה שאבו חז"ל־הקדושים מקור לדבריהם הנ"ל, שתיארו לנו מצב הדור של 'עקבות משיחא'.
הכל נכלל בקללה־זו האחרונה של ישעיה: "ירהבו הנער בזקן, והנקלה בנכבד", נקודה־זו היא המקפת את כל המצב של "עקבות משיחא".
"ירהבו הנער בזקן, אלו בני אדם שמנוערין מן המצות, וירהבו במי שממולא במצות כרמון.
"והנקלה בנכבד, יבא מי שחמורות דומות עליו כקלות, וירהבו במי שקלות דומות לו כחמורות".
"חמורות דומות עליו כקלות" - זהו המצב של דורנו אנו, שכמעט כל חומר־ענינים נאבד בזמנינו, אינו נרתע מאיסור שבת, כמו שמצינו (ויק"ר ג, ו; ספרא וילקוט שם; הוריות יב. כריתות ה:) אצל אהרן־הכהן ע"ה, כי בשעה שמשה־רבינו ע"ה משח אותו, ויצק משה שמן־המשחה על ראש אהרן, היה דואג ומפחד, ונרתע ונפל לאחוריו, ואמר, "אוי לי, שמא חס־ושלום מעלתי (נהנתי) בשמן־המשחה".
אבל איך יתכן זה שחמורות יהיו דומות כקלות? - יהי' איך שיהי', אבל זה אנו רואים, שכמעט כל חומר נאבד בזמננו, אי' הוא חומר של שבת ועריות ואביזרייהו וכדומה, הלא כולם כקלות נחשבים בעינינו.
ומה יש עוד תקוה, אם אפס החומר מכל דבר.
בלי עיונים ומחשבה־תדירה אודות הדברים, אינם רואים גדלות הדברים, וכשאין רואים גדלות הדברים, ממילא מאין יצא החומר בדברים.
כל ה"תרבות" (קולטור) של זמננו, על יסוד זה נבנה, שאין גדלות, שאודות מי אינם מדברים ואינם חושבים, הלא גם במעשי־ מרכבה יהרסו לדבר ולחשוב.
ולמה? - מפני שאינם רואים גדלות הענינים, וחומר הדבר, וכל דבר קל בעיניהם, ומזה חמורות נעשו כקלות.
זאת היא הקללה האחרונה, "יבא מי שחמורות דומות לו כקלות, וירהבו במי שקלות דומות לו כחמורות", - האין זה חוצפה יתירה? אמנם כאשר אין רואים גדלות הענינים, מבטלים הם כל דבר, ואין דבר נחשב אצלם.
ובסיבת יסוד־זה, שנאבד כל גדלות, מזה יוצא הפועל־יוצא כל הדברים שחשבו חז"ל־הקדושים על "בעיקבות־משיחא", עד שאמרו "חכמת סופרים תסרח", - כי מי הוא זה אשר יכול לכבד את החכמה, אם לא מי שרואה ומכיר את גדלות הענינים, ויש לו חומר בדברים, וכן כולן.
כז
מי שחלקו בעוה"ב - קלות דומות לו כחמורות
 מוצש"ק תצא
עתה נתבונן נא, איך נראים הדברים אצל מי שהוא "נכבד", "שקלות דומות לו כחמורות".
האבן־עזרא ז"ל (דברים כא, יח) פירש טעם למה שחייבתו התורה לבן סורר ומורה סקילה, שמאחר שהוא זולל וסובא, הלא עולם־הזה עיקר אצלו, כי לא יבקש חיי עולם־הזה כי אם להתענג, ונידון כאפיקורס.
מה נוראים דבריו, להשתומם מזה, איך דבר אשר אצלנו נחשב לכאורה כמעט כהיתר ממש, כי מה עשה אם אכל תרטימר בשר ושתה לוג יין, ואפי' אם גנב הכסף מאביו, כאמרם ז"ל (סנהדרין ע.), הלא להיתר נחשב זה אצלנו, - ובעיני האבן־עזרא ז"ל הי' נחשב אפיקורס!
ולמה? שהוא ראה בזה שתענוגיו הם מעניני עולם־הזה, שנחשב אצלו העולם־הזה עיקר, ולא כפרוזדור בפני העולם־הבא, שאם־ לא־כן איך יתכן זה, והי' דן אותו כאפיקורס.
איתא בסנהדרין (דף צט.) עה"פ (במדבר טו, לא) "כי דבר ד' בזה, ואת מצותו היפר, הכרת תכרת הנפש ההיא", - "כי דבר ד' בזה", זה אפיקורס וכו', "ואת מצותו היפר", זה המיפר ברית בשר וכו', מכאן הי' ר' אליעזר המודעי אומר, המחלל את הקדשים, והמבזה את המועדות, והמגלה פנים בתורה שלא כהלכה, אין לו חלק לעולם הבא" (אבות פ"ג משנה יא (טו().
ואיך דימו זה לזה, "המחלל את הקדשים" ל"אפיקורס", אתמהה, ומה גם כי הלא "מחלל קדשים ומבזה מועדות" אינם מעבירות חמורות כל־כך, כי הרי אינם לא מחייבי מיתות בית־דין, וגם לא מחייבי כריתות, ובכל־זאת חייבי סקילה יש להם חלק לעולם־הבא, ולאלו אין להם חלק לעולם־הבא, - אבל זה נובע מן היסוד של "קלות כחמורות".
והחסיד־יעב"ץ ז"ל (אבות פ"ג שם) פירש, "המחלל את הקדשים", משום שאומר בלבו, הלא חולין היו קודם לכן, ומה בכך שהתפיס שם הקדש עליהם, - וסבור שכיון שהתנדב והקדיש אלף אלפים דינרי זהב, ועל פיו הי' הקדש, מה בזה אם יוציא זהוב־אחד להנאתו, - ולא ידע כי חל שם־שמים עליהם.
וכתב כי החטא דומה למינות, עוקר כל־התורה, כי זה יסוד גדול שעליו תסוב כל־התורה, כי כח האדם גדול, עד שבדיבור־קל יקדיש וכו'.
והיינו שהמחלל אינו מאמין ומכיר כח האדם, אינו מבין להחשיב ולהעריך מהו דיבור של "אדם ביקר", ומה נעשה על־ידי דיבורו, איזו מהפכה נעשית בזה.
ומהיכן יוצא זה, שאינו מבין זאת, אם לא מפני כי כל עולמו הוא רק מה שהוא רואה בעיני־בשר, וכל ציורו ומושגו הוא רק בגשמיות, ואינו יודע לעיין בגדלות הענינים.
וזה אות על מצבו, ש"אין לו חלק לעולם־ הבא", שאין לו חלק ושום ענין בעניני רוחניות בעולם־הבא, ונכרת הוא משרשו, ומובדל הוא משם, ורק העולם־הזה דירתו.
כי אם מצבו הי' בעולם הרוחני, והיה יודע לעיין בגדלות הענינים, היה מבין שורש האדם עד היכן הוא חלקו, והי' יודע מהו דיבור של אדם, איך שהוא בוקע רקיעין ממש.
ואדם שאינו מבין זאת, אין זה אלא שאין לו חלק בעולם הבא, שאין חלקו בעולם הרוחני, אלא בעולם־הגשמי מצבו, - ובעולם־ הגשמי אכן באמת אין שום גדלות ושום חומר, כי מהו דיבור של אדם, ללא כלום נחשב.
וכי בעולם־הגשמי יכולים להבין, כי על־ידי הוצאה מרשות־היחיד לרשות־הרבים, פשיטת יד בעלמא, תתחולל מהפיכה כזו, אשר יתחייב בעדה סקילה, - מה עשה? ולמה נחייבנו?
"חמורות כקלות" יסודם הגשם, שבגשם אין שום גדלות וחומר ענינים, אכן אנשים שמצבם הי' אחרת, בעולם העיון והרוחני, אצלם אין כלל קלות.
וכן "המבזה את המועדות", שנמסרו לב"ד, ואינו מבין איך הוא ש"דבר האבוד" מותר, ו'העני שאין לו להתפרנס' מותר, ולמה הוא אסור.
ולמה אינו מבין? אין זאת אלא שאין בעולם העיוני חלקו, ו"אין לו חלק לעולם הבא".
וזהו "דבר ד' בזה", מאחר שאין מכיר גדלות, ואין אצלו חמורות, ממילא יוצא הבזיון, ונידון כאפיקורס.
זאת הבינו אנשים שאין אצלם קלות, וקלות כחמורות הי' בעיניהם, כמו שהוא באמת.
ונוראות כשנתבונן איך שחז"ל־הקדושים אמרו כל היסוד־זה במילות קצרות (עבודה־ זרה יח.) "עבירות שאדם דש בעקביו בעולם־הזה, מסובין לו (הן מסבבים אותו) ליום־הדין".
מה זה "דש בעקביו", על חפץ־גדול אי־אפשר לההולך־בדרך לדוש ולעבור, מבלי שירגיש בדבר, אך על חפצים־קטנים עוברים עליהם, עד אשר העובר עליהם אפי' אינו משים לב אם ישנם.
אמנם זהו המהלך, - מתחילה חמורות נעשו כקלות, שנעשו לאפס ואין, ואחר־כך דש עליהם בעקביו, מבלי משים, שאם־לא־כן לא יתכן לדוש עליהן.
והשער־הג' של השערי־תשובה לר"י נתיסד על יסוד־זה, להראות איך נעשה מקלות חמורות.
וכמו שביאר בהקדמתו לשער־הג' (אות ב'), וז"ל: "כי ראה ראיתי רוב העם, חושבים על כמה פשעים־כבדים, כי הם קלים, - ועל חייבי־מיתות וכריתות, כי הזהירות בהם [היא רק[ יתרון־הכשר או מדת־חסידות".
להזדעזע מזה, איך יתכן זה שמחייבי מיתות וכריתות, חמורות שבחמורות, הרי־ אררט שכאלו, יעשו אצלו כל־כך קל, עד כמחט ממש? - אבל זה הוא הסוד של "חמורות דומות עליו כקלות" עד קצה־האחרון, עד שהזהירות בהם הם "יתרון הכשר או מדת חסידות", ומי מחייבו להיות חסיד?!
"על־כן הוצרכנו להזהירם ולגלות אזנם על חומר עבירות רבות, וכי יש במצות־ הקלות דרכים וצדדים רבים לכליון חרוץ ואבדון הנפש" וכו', - היינו ללמד את העם איך קלות יעשו אצלו כחמורות.
ועיין שם המשל על־זה, לאדם החפץ ללכת אל עיר, ויאמרו לו כי הדרך משובשת בצנים פחים ואבני־נגף, ולצרכו אל המקום־ההוא לא יחדל מלכת, [אך[ והיה כי יאמרו אליו כי שחל בדרך, ונמר שוקד עליו, אז יכלה רגליו מן הדרך־ההיא, - וההיפך הוא קלות כחמורות וכנ"ל.
כח
ראו ראו, ואל תדעו
 ג' תבא
כידוע ישנם טיפות של רפואה, הניתנים למשל לחזק את הלב, ולהאריך ימים, - ואנחנו, שאין לנו כל ידיעה בחכמת הרפואה, ואיננו יודעים להעריך את רבת־האיכות אשר צרורה־וארוזה בתוך כל טפה־יחידית, שהיא בגדר מועט המחזיק את המרובה, סבורים אנו כי מה כבר יכול להיות הערך של כמות מזערית כמו פחות־מלוג! - האם גם אנו היינו נותנים להחולה טיפות טיפות, ג' טיפות או ד'?
אבל היודע והמבין בחכמת הרפואה, ומכיר את תוכיותם של הדברים, ואת כחותיהם, עד היכן מגיעים, - הוא יודע־היטב שהמציאות־ האמיתית של כל טפה־וטפה הוא בהאיכות אשר ארוזה־וצרורה בה, ושאין ליתן־לב כלל אל מה שהעין רואה בזה רק מיעוט־הכמות, - והוא נותן להחולה לקחת את טיפות־הרפואה בשיעור־ובמדה, ג' או ד' טיפות דוקא, ולא יותר.
ובדומה לזה, האינו־יודע את הכח של אבק־ שריפה ('פולווער', חומר־נפץ), ילך ויכנס אל אוצר של "פולווער" בעששית גדולה, ואם יוודע שאירע אסון, יאמר: לא הייתי יודע "אז עס קען אזוי אויסשיסן", זהו ה"אינו־יודע".
וכן בחכמת הטבע בכלל, האם אנו יודעים מהו האיכות של חתיכת עץ או אבן, - חכמי־ ה"כימיה", שיודעים, כי כל־הדברים שבבריאה, כולם הנם אסיפה־וחיבור של חלקים דקדקים, וכל חלק־דק הנהו מתחלק עוד לחלקים קטנטנים דקדקים, וכן הלאה והלאה עד אין שיעור, ויודעים לחלוק את הדברים לחלקים היותר קטנים ודקים, - הם יודעים ומכירים את העולמות־הנפלאים שישנם בחתיכת עץ או אבן; החלקיקים הנמצאים בכל העצמים והרכבתם, אשר בהתחברם והתאחדם זה־עם־זה, מתמעטת ומתעמעמת המציאות הבהירה־והברורה שיש לכל חלק־יחיד־מהם בהיותו במצב יחידותו ועמידתו בפני־עצמו, - שבהתלכדם כולם יחד, ממילא מתעמעם אורו־וזהרו־המיוחד של כל אחד־ואחד מהם, ונאבד ממנו המצב של היותו ידוע וניכר בגלוי ובפועל, והורד קרנו והושפל דגלו, עד אשר נחבאת ונצפנת ונבלעת ומסתתרת כל המציאות־הפרטית־והמיוחדת שלו, - ומן כל־הפרטים־יחד מתהוית מציאות חדשה, כללית, אשר היא הנראית לעינים־הבשריים, - וכל המון חלקי־הפרטים־השונים אשר מהם היא מחוברת־ומורכבת, ואשר הם הנם כל איכותה ואמיתת־מהותה, מתהוית כל מציאותם להיות רק בכח, ולא בפועל, באופן שכאשר מביטים בעינים־הבשריים על אותה־מציאות־המחודשת, לא ניכר בה כל זכר מהפרטים שמהם הורכבה.
*
ואחרי שידענו כל זאת, יתבאר לנו דבר, אשר לכאורה הנהו מפליא ומתמיה עד מאד, - והוא, כי הלא בכל התורה־כולה, ובכל ספר־ תהלים, בכל־דבר מדברים אודות "גדלות השם".
דוד־המלך ע"ה אמר (תהלים קד, א) "ד' א' גדלת מאד", "גדול ד'... ולגדולתו אין חקר" (שם קמה, ג).
וכן מצינו במשה־רבינו ע"ה, בחיר הנביאים, אשר יותר מהשגותיו אין, אחר כל־זאת, לפני מותו, אחרי שמדד כל העולמות, עדיין אמר (דברים ג, כד) "אתה החילות להראות את עבדך את גדלך", - כל השגותיו בגדולתו יתברך, הכל הוא רק בבחינה של "התחלה", להגיע מזה אל השגות נוספות, עוד ועוד, עד בלי סוף.
ומאחר שהשם־יתברך הנהו גדול כל־כך, אשר לגדולתו אין חקר, הרי לכאורה באמת יפלא עד מאד, כי אם־כן, הלא כל באי־עולם, מגדול ועד קטן, כולם היו צריכים לראותו ולהכירו, כי הלא את המאור־הגדול, אשר הוא השמש, הרי כל באי־עולם רואים, ולמה אנחנו עדיין טרם רואים ומכירים את השם־יתברך, אף עם הבטתינו על כל היצירה.
*
אכן זהו פשר הדבר, - יש ראיה, ויש ראיה פרטית, - גם הבעל־חי הנהו רואה, בלתי ספק, שרואה גם־כן את השמש, הירח והכוכבים וכל כדור־הארץ, כמו שאנו רואים, - ויש לבעל־חי גם־כן חושים ומושגים, ומבחין כמה דברים, כמו שמבחין בין אור לחושך, וכן מכיר הרפת שלו, וכמאמר הנביא (ישעיה א, ג) "ידע שור קונהו, וחמור אבוס בעליו".
אבל הראי' של בעל־חי, היא ראי' כללית, והכל בחדא־מחתא הוי אצלו; כל אשר רואה, הכל שוה אצלו, הכל ממש כמו בולי־עץ ומוטות־פשוטים בעלמא, - ואנו יכולים להבין איזו ראי' של "תוהו ובוהו" הוי אצל הבעל־חי, איזה מושג יש לבעל־חי בכל הבריאה!
כי "ראיה" כשמה ומהותה, ראיה כמשמעה, זאת לא יראה כי אם האדם, אשר נופח באפיו נשמת חיים, חכמת לב וטובת שכל, - וגם באדם, לא לכל הבטת־עינים־בעלמא תקרא שמה "ראיה", - כי ראיה וידיעה נחשבת, עד כמה שהדבר־שרואה נמצא בבהירות־ובברירות לנגד עיניו בכל מהותו, להיות "יודע ומכיר" אותו "כפי מה שהוא", מבלי כל עמעום־והעלמה־ והסתר, - והיינו בהיות עיני־שכלו והבחנת־לבו מכוונים לדעת ולהרגיש־ולחוש את דקות־ הענינים של הדבר־שרואה:
לא לעצור ולישאר־לעמוד כי אם אצל הראיה־ הכללית אשר רואים בהבטת־עינים־ בעלמא, ולסבור־ולחשוב על כל דבר, שמקצהו החיצוני עד קצהו היותר פנימי, הכל היא אותה המציאות הכללית האחת, הנראית לעיני־הבשר, - מבלי ליתן־לב אל האיכות הפנימית, הכוללת הרבה חילוקי־פרטים השונים זה־מזה.
אלא לבקוע את מחסום חיצוניותו של כל־ דבר, הנראית לעיני־בשר, ולחדור ולירד להיות צופה ומביט אל פנימיותו־ועצמיותו, המובלעת והנחבאת מתחת למעטהו החיצוני.
כי מבלי להתחזק להיות לו עינים פקוחות, ומבלי להשית את לבו ולהעיר את רוחו לבקוע את ערלת לבו וטמטומו, ולהשיב את כל־הדברים אל הרגש־לבו, לירד ולהעמיק עצמו בכל כח מחשבתו־ועיונו, להיות חופש את כל חדרי־בטנם של הדברים שרואה בעיניו, לחוש את כל עורקיהם וגידיהם, ולבחון את נקודת אמיתתן, בכל תוכיותם, לדלות־ולהרים ולהסיר את ה"חספא" אשר בחיצוניותם, ולמצוא ולגלות ולהוציא־לאור את ה"מרגניתא" אשר בתחתיות מעמקי־פנימיותם, - נקרא עדיין "אינו רואה", ולא ישיג מזאת כל דעת־ותבונה!
[כשרואים ציור ותמונה, הלא כל המכוון הוא להכיר בתמונה־זו את דמותו־וצלמו של אותו־אדם המצוייר בזה, - אשר מן רישומים־אחדים מתהוה לפנינו "אדם חי" ממש, עד אשר כבר אין רואים שום רישומים; מרשימה אחת עם הקולמוס, מתהוה ונעשה מזה "אף"; רשימה אחרת עם נקודה באמצעה, מתהוה ונעשה מזה "עין"; משיכה אחת עם הקולמוס למעלה, מתהוה מזה "גב", עם "ידים ורגלים", - עד שהנה לפנינו מציאות של אדם!
וכן כשהאדם מדבר עם חבירו, או שכותב אליו מכתב, הלא בקול־דיבוריו ובכתיבתו הנהו מודיע לו איזה ענין, וכל עיסוקם הוא רק עם הענין אשר תיכף עומד כמו חי לפני השומע, - אבל אין להם כל עסק עם עצמותם של קול־הדיבורים, ועם האותיות הכתובים, כי אינם נחשבים לכלום, - ואם שמע את קול־ דבריו, או ראה את כתיבתו, מבלי להבין את שפת לשונו, הרי זה כמו שלא שמע ולא ראה].
כי אף אחרי ראותו הכל בהיר במו עיניו, והוא ראה יראה ולא דעת לו; אף אחרי שמעו הכל ברור במו אזניו, והוא שמוע ישמע ולא תבונה לו! וכענין מה־שנאמר (ישעיה ו, ט) "שמעו שמוע ואל תבינו, וראו ראו ואל תדעו".
וכאשר יש בכח־ראייתו להתר ולפתח את קשרי חרצובותיו של הדבר־שרואה־ושומע, לפרר ולחלוק אותו על חלקים קטנים ודקים, להיות צופה ומביט ומשקיף אל תוך־תוכיותו, ולהיות חוקרו וסוקרו ובוחנו בהבחנה שלמה־ ומקיפה, מבלי שום עמעום־והעלמה־והסתר; לראות את הפרטים ופרטי־פרטים שארוזים־ וצרורים בו, - מזה תהיה צומחת־ועולה הידיעה באיכותו, טיבו ותכונתו ומהותו, של הדבר.
דוד־המלך ע"ה אמר (שם קלה, ה) "כי אני ידעתי כי גדול ד'", - "אני" דוקא "ידעתי", ולא אחר! - [ואף אחרי כל השירות והתשבחות, וכל התהלים, שמסר לנו, ואיזה דבר יש שלא גילה לנו דוד־המלך, ועם־כל־זה אמר "כי אני ידעתי", אני ולא אחר], - כי הוא, עם זוך שכלו וטוהר לבבו, הוא אמנם היה האיש ה"פרטי", ה"כעמיקער", אשר בראותו כל דבר־שבעולם, יתן את עיניו־ולבו לפתח ולהתר במחשבתו את הקשרים והחיבורים המרכיבים את כל חלקיו ופרטיו, לנתח בדעתו את הדבר לפרטיו ופרטי־ פרטיו, להשקיף על חלקיו היותר־דקים הצרורים בו, להעמיק עצמו להתבונן במהותו־ הפרטית־והמיוחדת של כל חלק־יחיד־מהם, - ומזה יצאה אצלו הידיעה בגדולת השם.
אבל הידיעה־הכללית, אשר עדיין בחוץ היא עומדת, על רקע החיצון, מבלי לפשפש ולמשמש בהדבר, לחדור־ולירד לעומקו, לדעת אותו לכל פרטיו וחלקיו, הרי זה ממש כאין דבר, לאפס נחשבת, - שהיא ידיעה של "תוהו ובוהו", באין שכל ולא תבונה, כי אם "נמשל כבהמות" ממש, ידיעת הבעל־חי, ולא יותר.
ואף אם תמיד מדבר מענין הדברים, אין זה כי אם בפיו ובשפתיו, אבל לבו רחק ממנו, ותהי לו חזות־הכל כדברי הספר־החתום, - כי ערלה לו על לבו, עד אשר הנהו נמשל כבהמות נדמה, וכמעט אין לו כל מבוא בכל ידיעותיו.
כי מציאותו־האמיתית של כל דבר־ודבר, היא רק באיכותו, אשר היא טמירה ונעלמה בסתרי־פנימיותו, וכל הכמות הנראית־לעין היא רק בית־אחיזה לאיכותו הנסתרת, - וחרפה ובזיון הוא לאדם שרואה רק נגלה, ונסתר אינו רואה כלל, והיא דרגא בהמית, כי ה"אלף" של האדם הוא, שראייתו לא תהיה מוגבלת בחושים המוחשיים־והגשמיים, להיות כל עולמו, וכל ציורו ומושגו, רק מה שהוא רואה בעיני־בשר, אלא שיהיו מיוסדים בראית שכלו והבנתו.
כט
ידיעת הכמות החיצונית, וידיעת האיכות הפנימית
 המשך
הלא בגשמיות מבינים זאת היטב, שהכמות החיצונית לגבי האיכות־הפנימית, לגבי העומק, אינה נחשבת לכלום, כי העיקר, והכל, הוא בהפנימיות, בהעומק, ששם הנם כל האוצרות והסגולות, - וברוחניות, בחכמה, שם מחוסרים בני־אדם כל ידיעה בזה, שכדוגמת מה שאנו רואים בגשמיות, בדומה־לזה הוא גם־כן בחכמה, כי אף אם יש לו "חכמה דעה בינה והשכל" במדה היותר גדולה, עדיין יתכן להיות הכל כלא היה, - כי אם לא יצא מזה הלאה, להתרומם ולהתנשא למעלה מן המגבלות של העיסוק ברכישת הידיעה של אותה החכמה, אלא לפקוח את עיניו להשקיף על כל הידיעה כולה מקצה ועד קצה, להתבונן באותה הידיעה עצמה, לדקדק בה ולבדוק בעומקה, לפשפש ולמשמש בה, לשקול דרכיה, ולבחון תכונתה בתכלית ההבחנה, הרי אף אם עצם חכמתו אין בה שום גרעון, אעפ"כ אינה כלום, שהרי בהפנימיות, בהעמקות, שם היא ההתחלה של חכמה; כל מי שעיין פעם באיזו סוגיא, הוא יודע איזה עולמות וחידושים נפתחו לו בעיונו, עולמות גדולות־ורחבות עד אין־קץ ואין־תכלית.
כי מי שנפקחו עיניו להשקיף על האיכות, אין התורה נגמרת אצלו עם כמות אזהרותיה וצוויה, אלא בכל יום־ויום תהא בעיניו כחדשה, עד אשר אם יהיו כל השמים יריעות, וכל האילנות קולמסין, וכל הימים דיו, אין בכל־אלו כדי לכתוב את ריבוי מסתרי־הצפונות אשר מתגלים ויוצאים־לאור מתוך אותה הכמות־ המוגבלת של הידיעות אשר השיג־ורכש, עד כי "מי שיש לו עין־השכלי ולב־מבין, יכול להתנהג בכל פרטי־הנהגותיו־ועניניו, מקטן ועד גדול, על־פי התורה והמצות" ("מעלות־התורה" לאחי הגר"א).
"כי כל מלותיה ואותיותיה [של התורה[ - כמו גחלת הם, - אשר בהניח אותם כן, כאשר הם, לא ייראו כי אם גחלים, וגם כמעט עמומות. - ומי שישתדל לעסוק בם, אז תתלהב מכל אות שלהבת גדולה, ממולאה בכמה מיני גוונים, הם הידיעות העומדות צפונות בתוך האות ההיא" ("דרך־עץ־החיים" להרמ"ח לוצאטו ז"ל).
מרע"ה הבין כל התורה במלת "אנכי", והיה די לפניו, כי הוא הבין בזה את כל וכל, [כי כל־התורה־כולה רק ביאור של "אנכי"], ותלמידיו היו לפי ערך מרע"ה רק "בכח", והם הוצרכו לביאור התורה, דהיינו פרטי התורה. וכן הלאה, לדורות הראשונים היה די את המשניות, והם אמנם ראו למדו והוציאו מן המשניות את כל הפרטים שנכללו בהן, וכל חקירותיהם מצאו בהמשניות, ובהמשניות היה להם מבואר כל הדברים, - ובדורות האחרונים היתה המשנה כספר חתום, והוצרכו ליתר פרטים, הוא התלמוד אשר ביאר כל המשנה, ובהתלמוד היה די לפניהם, עד הרי"ף וכו' וכו', עד דורות האחרונים שלא הספיק להם גם זאת, והמחבר חיבר השלחן ערוך, אשר הוא לכאורה כשמו כן הוא, כשלחן ערוך שהכל נמצא שם, ובדורו היה נמצא שם הכל, אכן אצלינו זהו גם כן כספר חתום, כי לפי שכלנו אשר הוא טמון ונעלם בכח, לא נוכל להבין שום דבר.
וגם אדם אשר "קרא ושנה", אם "לא שימש תלמידי־חכמים", עודנו באיזו־בחינה של "עדיין בחוץ הוא עומד" (ויק"ר ג, ז), - עדיין ישנה בעדו איזו חציצה ופירוד ועיכוב ואיטום, המעכר והסותם־ומסתיר בעד זכות עיניו ולבו, עד אשר הנהו ממש כעור המגשש בצהרים, ולא מועילים לו כל ידיעותיו, להכנס פנימה, להיות לו איזו־ידיעה ממהותם האמיתית של הדברים, כי טח עיניו מראות ומהשכיל לבבו.
ואף כי אמנם יוכל היטב להיות לו כמה מחשבות גדולות, וגם עמוקות, אף בחכמות גדולות, כמו חכמת הרפואה, או אף חכמת־התכונה, עד שיאירו לו כל שבילי־דרקיע, בכל־זאת אינו "יודע" שום־דבר מחכמתו, ועל־ אף כל עוצם־חכמתו, "עדיין בחוץ הוא עומד"!
כי חלב לו על כסלו, המטמטם את לבבו, שיהיו ידיעותיו נעצרים־ועומדים אצל חיצוניותם ומוחשיותם של הדברים, - עד אשר עם כל חכמתו־והשכלתו, עדיין ימש חושך ויהי לילה, לבלי שיתנוצץ בקרבו אור נפש־האנושי להבין ולהשכיל, לחקור דבר לאשורו, לבוא עד תכונתו.
וזהו החילוק בין "הלמדן" ו"האינו־למדן", - הלמדן נקרא ונמדד עד כמה שבלמדו איזה ענין, אין לימודו נגמר אצלו בעצם רכישת הידיעה על כלליותו של הענין, אלא עיניו־פקוחות ולבו־פתוח להשקיף ולהבחין בתוך־תוכו של כלליות־הענין, לראות את חילוקי הפרטים־השונים אשר מהם הורכב, ושוב חודר־ונכנס לתוך חדריו־הפנימיים של כל פרט ופרט, ומפשפש וממשמש במעמקי יסודותיו ושרשיו, להיות חש־ומרגיש־וטועם את כל פרט־ופרט לעצמו, לחוש בכל־פרט־ופרט מהו הכלל אשר הוא צור־מחצבתו של אותו הפרט, ושוב יתן־עיניו־ולבו לחלוק גם את הכללים־האלו לפרטיהם, וכן הלאה והלאה יהיה חוצב־והולך בתוכיותם של הכללים יותר־ ויותר, לגלות בהם ולהפיק־ולהוציא מהם המון פרטים ופרטי־פרטים, לאין תכלית, הכלולים בהם, ומסתעפים מהם.
אבל "האינו־למדן", כל מבטו והבחנתו היא רק על כלליותו של הענין בחיצוניותו, ואיננו חודר־ונכנס לפנים, להשקיף על פרטי־ הענין, ואין בקרבו שום יכולת להבחין, להכיר ולטעום, בכלליות־הענין, את הפרטים הרבים, השונים זה מזה, שהנהו מורכב מהם, וממילא הרי כל פרטי־הדבר שוים אצלו בטעמם.
ל
"עמלים בתורה"
 המשך
והסוד הזה גילו לנו חז"ל (ספרא; רש"י ויקרא כו, ג) בדברי התורה, "אם בחקתי תלכו, יכול זה קיום־המצות, כשהוא אומר ואת מצותי תשמרו, הרי קיום־המצות אמור, הא מה אני מקיים אם בחקתי תלכו, שתהיו עמלים בתורה".
ומהי הכונה "להיות עמלים בתורה", מהו ענין העמל הזה? - ורגילים להבין שכונת חז"ל בזה היא להלימוד בעיון, אך עדיין אינו מובן, - כי הרי אודות עצם תלמודה־של־תורה אין מדברים כאן, שהרי גם מצוה־זו של תלמוד־תורה היא בכלל "ואת מצותי תשמרו", אשר כבר אמור על "קיום כל המצות".
אלא ודאי כי אין הכונה על טרחתו של השכל ללמוד ולרכוש־ולהשיג ולאסוף ולכנוס באוצר־שכלו־ותבונתו את ידיעת התורה והבנתה, באופן שאם יהיה מונע את־נפשו מן העמל, יהיה ממעט בכמות הלימוד־והעיון, ומפני חסרון־הלימוד יהיה רוכש־ומשיג פחות ידיעות, וכן תחסר לו ההבנה, - אלא מדברים כאן על ענין נוסף, שלא נכלל בעצם מעשה־ המצוה של ללמוד לדעת־ולהבין את התורה.
כי עצם רכישת "הכמות" של הידיעה־וההבנה להחביאה במצפוניו, אף אם אמנם שזהו עצם מעשה־המצוה של תלמוד־תורה, עם־כל־ זאת אפשר לקרוא לזה רק בשם "מעשה מצוה", אך לא בשם "תורה", - כי הנקרא בשם "תורה" הוא דוקא האיכות־העיונית של התורה, אשר העסק בזה איננו רכישת דבר נפרד, המוסיף להרבות את הכמות של הידיעה־וההבנה, אלא רק פקיחת־עינים ופתיחת־הלב, לראות־ולהבחין בתוך אותה כמות־עצמה, כי שם צרורה־וארוזה איכות טמירה ונעלמה, פנימית לגמרי, עמוק עמוק, בלתי נראית בחוץ כלל, אשר היא היא אמנם אמיתת־המציאות של כל הכמות כולה.
[מאמר־המוסגר, ומה שתלו חכמינו ז"ל ענין־זה בהעמילות, הנה גילו לנו כאן עיקר ויסוד בתלמודה־של־תורה, - כי לא כמו שמדמים לחשוב, שאם היה ביכלתינו לקנות את התורה בנקל, בלי עמל, אזי היה מה טוב, ואך שעלינו לקנותה אפילו בעמל וקושי רב, - לא כן הדבר, אלא בכדי שיהיו עיניו פקוחות, ושיהיה לבו פתוח, הרי מלבד עצם הלימוד ורכישת הידיעה־וההבנה להחביאה במצפוניו, בנוסף לזה נדרשת מן האדם גם־כן העמילות־ והיגיעה כשלעצמה, ולא כפי שמורגלים להבין עמל משום תכלית אחר, אלא כאילו לכאורה בלי שום תכלית, רק שהעמל בעצמו הוא הוא המכוון והתכלית, שהוא צריך בדוקא לשום נפשו בכפו, להטות שכמו לסבול ולשאת יגיעה קשה וכבידה, להיות טורח ומעמל את נפשו בשבירת הגוף מכל וכל, עד אפיסת כחותיו.
ואף כי לכאורה איזה מכוון יש בהעמל עצמו, ומה חפץ יש באשר יכבד עליו המשא, עד אשר יתם כחו ויכלה, ולא ידע לנפשו מרגוע?
אכן דוקא בזה, - כאשר מחמת הבנתו־והערכתו את גדלותה וחשיבותה של התורה, אשר אותה חמדה לבו, ופריה מתוק לחכו, ואותם דודים ערבים עליו יותר מכל שעשוע, לכן נשאו לבו לקרבה אל המלאכה, ולדידיה יהיה שוה לו להטות שכמו ולהשפיל עצמו לסבול עולה של תורה, עד אשר על־ידי קושי טרחתו ועמלו בתורה, יהיה שובר את גופו, ומתיש את כחותיו, - הרי בזה הוא משדד את אדמת לבבו, ומתיר־ופותח את קשרי־חרצובותיו, ומפרר את טמטום ערלתו המכסה על פנימיותו של הלב ועצמיותו, עד אשר תתגלה איזו פתיחה־ שבלבבו, להיות פנויה לקבל, - ואז, כאשר יהיו עיניו ולבו ואזניו מכוונים לדברי־תורה, ואת דברי־התורה ישים על טהרתה של פתיחת־ לבבו, הרי אז כבר יאורו עיניו במעיינה־הנובע של התורה, ויהיה מקורה ברוך, ודדיה ירווהו בכל עת, ובאהבתה ישגה תמיד, ולא תשבע עינו לראות, ולא תמלא אזנו משמוע, ומידי יום־ביום יביע אומר ויחוה דעת, לירד יותר ויותר אל מעמקיה, לחפור ולגלות נסתרותיה, להגיע אל גנזיה, ולהבין את דקות־עניניה וחלקיהם וחלקי־חלקיהם, עד לבלי קץ ותכלית.
כי מי שנפקחו עיניו להיות בקרבו מבינות־ והכרה להעריך ולהחשיב את מהותה של איכות, שראויה היא להיות משים־לבו אליה, ואף גם ליתן נפשו עליה, הרי היא מתהוית אצלו מציאות של "נביעה", אשר מבלי כל עסק ברכישת ידיעות והבנות נוספות, מעצמיותה ומאליה היא מתגברת תמיד, לפרות ולרבות ולחדש תמיד עיונים חדשים, להבין ולעמוד על עומקן־של־דברים יותר ויותר, לבלי גבול.
אך אם חסר לו זה הכח של מבינות־והערכה, הנה הוא חלילה מופרך מכל־התורה! ע"כ מ"ה].
לא
המבינות־האנושית לא תתכן אצלה כפירה
 המשך
ומה כתיב להלן (כו, יד־טו), "ואם לא תשמעו לי, להיות עמלים בתורה וכו'; ולא תעשו, משלא תלמדו לא תעשו וכו'; ואם בחקתי תמאסו, מואס באחרים העושים וכו', שונא את החכמים וכו', מונע את האחרים מעשות, כופר [במצות[ שלא צויתים וכו', כופר בעיקר.
"הרי שבע עבירות! - הראשונה גוררת השניה, וכן עד השביעית", ע"ש בפירש"י ז"ל.
ואיך מן "לא תשמעו לי להיות עמלים בתורה", באים מזה לידי שבע עבירות, עד כופר בעיקר?
אכן זהו סוד הדברים, - כי כל עבירות־אלו אינם דברים בודדים ונפרדים, אשר מעבירה־אחת הוא נגרר לעבירה־שניה, - אלא, כי אם לא תהיו "עמלים בתורה", ממילא תהיה ידיעה שלכם ידיעה־כללית, ללא כל פרטים, והפועל־יוצא מידיעה־כללית הוי 'כופר בעיקר'.
כי זהו אמנם הסוד והשורש של כפירה, מהיכן היא באה, - שבתחילה אינו אלא מחסיר את העמילות־והטירחה אשר היה ראוי לו לטרוח על שימת־הלב אל הידיעה הפרטית, ומזה נמשך שנעשית ידיעתו "כללית", ובהיותו נשאר עומד כי אם אצל הכללים לבד, ודאי אין כבר אף כל זכר מכל־דבר.
כי בהיות הבטתו על כל־דבר, כי אם רק על 'כללו', ועל רקע חיצוניותו, ואי־היותו צופה ומביט בכל־דבר להשקיף על פרטיו ופרטי־ פרטיו, אשר באמת הלא פרטיו הם הנם אמיתת מהותו ואיכותו, - הרי מתהוים אצלו כל־הדברים כי אם "דברים־פשוטים", וכבר איננו מוצא כאן את הרבש"ע, - וממילא מצבו הוא כבר שאין לו אמנם אלקים! - [כי מהיכן יוודע לו, ובמה יכירהו, ומעולם לא ראהו], - ומי שאין לו, ודאי כי כופר הוא, כי באיזה דבר יאמין.
וכפירה־אחרת אין באמת, כי עלינו לידע יסוד היסודות, כי בהיות האדם על מדריגת המבינות־וההכרה של הנפש־האנושית, אשר ראייתו איננה מסתיימת־ונגמרת בפעולת הראייה של העינים־הבשריים, אשר כל מבט־ ראייתם הוא רק על הרקע־החיצון, ועל כלליותו של כל־דבר, אלא נר דלוק לו על ראשו, להיות ראיית־עיניו מיוסדת על אשר הוא צופה באספקלריא־המאירה של העינים־השכליים, להשית־לבו ולהשים־פניו להביט ולהסתכל ולבחון את תוכיותו של כל־דבר, מן קצהו־ החיצוני עד קצהו היותר־פנימי, ואשר ממילא יש לו בעולמו אלקים, אשר עין בעין יראהו ויכירהו בתוכיותו של כל־נברא, - בזה כבר הכל נשלם ונגמר, ודדא ביה הכל ביה, כי אז כבר בודאי בטוח הדבר שבכל־מצב־ואופן־שבעולם לא תתכן אצלו הכפירה.
כי מציאות המבינות־וההכרה עושה בהכרח את שלה, בלי התחשב עם כלום, עד כי שום־דבר־שבעולם כבר לא יעמוד נגדו לעכבו בהוצאת פעולותיו, אלא בכל המצבים שיהיו, גם הכי קשים, כפי מדת היות לו אלקים - במדה־ זאת יהיה מודה בו, ומודה לו, ובכל עצמותיו יפארהו, ולא ינוח ולא ישקוט עד אשר כל מיני שבחים והילולים יהיה גומר עליו, וכל ימיו יהיה מצטער: מתי יבוא לידו למסור עצמו, לקיים אהבתו בכל לבב, נפש, ומאד, - ופשוט זה בשכל.
ואם רואים אחד שהוא כופר, אין זה כפשוטו "כופר", אלא בהכרח שנתרוקן כליל מכל נצנוץ־אור של המבינות־וההכרה הצחה, הנטועה בנפש־המשכלת, ונעכרה־ונזדהמה אספקלרית־ הראייה וחוש־ההבחנה של עיניו־השכליים, עד כי גם את "הבירה הדולקת" אשר תתלהט מסביבו, לא הכיר ולא ידע ולא ישים על לב, כי הושת חושך סביבותיו, והכל חושך ואפלה לו, ותהי לו חזות־הכל כדברי הספר אשר רואה את כל הנכתב בו מבלי להכיר ולהבחין את משמעות פרטי־אותיותיו, - ואשר לכן, ממילא ודאי כי בעולמו ובמושגו, אין לו אמנם אלקים!
ומהו הפלא אשר אם "גדול ד'", אם "לגדולתו אין חקר", א"כ הלא כולם היו צריכים לראותו?
אכן הלא ראייתנו היא ראיה כללית, - כי נסתתרו כל הדברים ב"כלל", ללא "פרט", ב"כח" ולא ב"פועל", - וכלל בלי פרטים הרי־זה ממש כאין־דבר, כי "כחות" אין רישומן ניכר, והנם כמאן־דליתא, - וממילא אין לנו שום דבר.
דוד־המלך ע"ה אמר "כי אני ידעתי", - כי הוא הבין כל דבר לאשורו, ושם־לבו להתבונן בהפרטים ופרטי פרטים, עד שראה וידע גדלות ד', וצווח "ד' א'לקי גדלת מאד", ואמר כל ה"ברכי נפשי" שנבנה על גדלות ד'.
[ואף אחרי כי איזה דבר יש, שלא מסר לנו דוד־המלך ע"ה, עם־כל־זאת כל ידיעותיו בגדולתו־יתברך יהיו לו לבדו, ואין לזרים אתו].
לב
ולא עם־הארץ חסיד
 המשך
ואלו הם דברי הרמב"ם ז"ל (בהלכות יסודי־ התורה פ"א הלכה א' וב') שכתב, וז"ל: הקל הנכבד והנורא מצוה לאהבו וליראה אותו, שנא' (דברים ו, ה) ואהבת וכו', והיאך היא הדרך לאהבתו וליראתו, בשעה שיתבונן במעשיו וברואיו הנפלאים הגדולים, ויראה מהם חכמתו שאין לה ערך ולא קץ, מיד הוא אוהב ומשבח ומפאר, ומתאוה תאוה־גדולה לידע השם הגדול, כמו שאומר דוד־המלך ע"ה (תהלים מב, ג) צמאה נפשי וכו', וכשיתבונן בדברים האלה עצמן, מיד הוא נרתע לאחוריו ויפחד, ויודע שהוא בריה קטנה, שפלה אפלה, עומדת בדעת־קלה לפני תמים־דעות, כמו שאמר דוד־המלך ע"ה (תהלים ח, ה) כי אראה שמך כו' מה אנוש כי תזכרנו".
ומובנים הדברים לפי דברינו, כי כשמתבונן בהפרטים ופרטי־פרטים של כל בריה ובריה בפני־עצמה, ונותן עיניו־ולבו לפרטי כל הבריאה כולה, מזה הוא רואה "גדלות ד'", - ומי לא יירא בהיותו רואה ומבחין גדלות כזאת!
כי היסוד הוא, ש"יראה" באה רק מראיית גדלות, כי על־ידי־זה רואה את עצמו לבריה קטנה, ונעשה בטל ממש; כי הלא אפי' כאשר האדם רואה ומתבונן בתהלוכות הים וגליו, נעשה נרעש ונפחד ובטל ממש, ואפי' בשמוע קולו של "ארי' ישאג, מי לא יירא".
וממילא מובן, כי אם התבוננות בדברים־אלו, זה מביא בלבבו את היראה, - הרי אי־התבוננות, שאינו רואה גדלות ד', ממילא אינו רואה עצמו לבריה קטנה־ושפלה, ומכאן כמה עוד חסר, עד אשר יהיה אומר בלבבו: "אעלה על במתי עב, אדמה לעליון" (ישעיה יד, יד), - מבהיל הדבר למבין!
וזהו מה שכתב רבינו־יונה ז"ל (שע"ת ג, טו) וז"ל, "ונאמר על האנשים שאינם עורכים מחשבות להתבונן תמיד ביראת ד' (ישעיה כט, יג־ד) "ותהי יראתם אותי מצות אנשים מלומדה" וכו', ונאמר (ירמיה יב, א־ב) מדוע דרך רשעים צלחה וגו' קרוב אתה בפיהם ורחוק מכליותיהם, ונאמר (תהלים עג, כז) כי הנה רחקיך יאבדו".
מבהיל הדבר עד למאד, כי על איזה אנשים אמר כן, על "אנשים שאינם עורכים מחשבות להתבונן תמיד ביראת ד'"! - מקיימים הם כל התורה כולה, וגם יראה יש להם, שהרי נאמר "ותהי יראתם אותי" - הלא משמע שיראה יש להם, ואין המדובר כאן על יראת־שמים שלנו, אלא על היראה האמיתית, של "מה ד"א שואל מעמך כי אם ליראה את ד"א", - ובכל־זאת הנביא תובע אותם כי יראתם היא "מצות אנשים מלומדה"! - ומה כתיב עליהם (ירמיה יב, א־ב) "קרוב אתה בפיהם ורחוק מכליותיהם", ונאמר (תהלים עג, כז) "הנה רחקיך יאבדו" - חייבי כריתות, ר"ל, כמו שאחז"ל ().
וראוי להבין, על מה, ולמה, ומהו הרחוקות?
אבל הן הן הדברים שדברנו, אם יראתם הוי "מצות אנשים מלומדה", ר"ל יראה כללית, שזהו מלומדה, שבהתבוננות בהפרטים לא יתכן מלומדה, ובידיעה־כללית אינו יודע שום דבר, וממילא הוא רחוק, שמאחר שאינו רואה ויודע, איזה רחוקות יש יותר מזה.
וזהו ביאור מאמר חכמינו ז"ל (אבות ב, ה) "ולא עם הארץ חסיד", וכן זהו אמרם ז"ל (קידושין מ:) "גדול תלמוד", רצה לומר, הלימוד וההתבוננות בחדרי־חדריה הפנימיים של תורה, לדלות ולמשוך ולהוציא החוצה את צפונות פרטיה ופרטי־פרטיה, - [אשר הלא המה הנם אמיתת מהותה ואיכותה], - להוות אותם בפועל ולא בכח, להיות נראים וגלוים, בלתי נחבאים וצפונים, - זהו "גדול", מפני ש"התלמוד מביא לידי מעשה", - כי בהיותו מכתת וממוגג את הטמטום המעכר את תבונת־לבבו מלהיות צופה ומביט עד סוף פרטיה, כבר יהיה הלב בהכרח עושה מה שבטבעו, להתחזק בתוקף ועוז לשלוח פארותיו על האברים לאסרם להוציא פעולותם.
וזהו הסוד של קלות וחמורות, כאמרם ז"ל (חגיגה יד.) בענין הדור־האחרון של עקבות־משיחא, "יבוא מי שחמורות דומות עליו כקלות, וירהבו במי שקלות דומות לו כחמורות", - כי בלא התבוננות בהפרטים אין־יכול להיות חמורות, מאחר שאינו רואה חומר הדברים, כקלות נחשבות.
הסבא ז"ל אמר, שמאמר חז"ל הוא ככוכב, שמחמת רוב המרחק אשר אנחנו מהם, לכן נראים הם לנו קטנים, - ובדומה־לזה הנם דברי חז"ל, אפי' אילו היה האדם חי "כל ימי מתושלח", לא יעלה־בידו לירד לעומק דעתם הקדושה, ומה שאנחנו אין אנו רואים אותו, אין זאת אלא מפני שאנו רחוקים מהם.
וזהו עבודת המוסר, להגדיל הדברים! - כי לחולשת־ראותינו וחשכת־לבבינו איננו רואים את גדלם של הדברים, והמוסר הוא הנהו כלי־המחזה ("די פארגרעסער גלאז", זכוכית מגדלת) להשקיף אל תוך־תוכיות הדברים, להתבונן בתורה ולהעמיק עצמו בה, להוציא ממנה פרטיה ופרטי־פרטיה, עד אשר נראה מעט מן הגדלות אשר טמון בהם.
הן בעניני־ההלכה אנו רואים ומבינים זאת היטב, שחז"ל הקדושים הוציאו כמה־וכמה הלכות מפסוק־אחד שבתורה; על פסוק "כי יגח", או "כי יכרה", וכן על פסוק "השב תשיבם", מסכתות שלמות יש בביאורם.
כי הרי אין במשמע דוקא שור ובור, אלא ישנם סעיפים לאלפים־ולרבבות שכלולים בזה.
ואנו יכולים לצייר איזה צורה היתה, אם היו ממתינים על היכי־תימצי ש"יגח שור" דוקא ככתוב, בלי מובן הדברים, ולמה, ועל מה?
על פסוק (דברים כח, ט) "והלכת בדרכיו", וכדומה בעניני היראה, הלא אנו ממתינים על "שור שנגח", וצורה־כזו יש לנו באמת, אשר מה יש אתנו מכל־הענינים, לא נשאר לנו ממש כלום! - כמה גדול אצלינו ה"לא תגזול", וכן כל המצות שבין אדם לחבירו, כמה מקיפים הם אצלינו?
וכן הולכות הבחינות ופוחתות. הראשונים היו עמוסים ומחוייבים בתילי־תילים של דינים על כל צעד־וצעד! - ואנו הרי הננו "פטורים" גמורים! - והוא משום רחקות דרגתינו מן מדריגתם, עד שבדרגתינו אנו, דרגת "בכח", הרי כמעט שיכולים להפטר מכל התורה כולה, שהעבירות הכי־גדולות נעשות ממש כהיתר.
ובמילים־קצרות - זהו עבודת המוסר, לעסוק בעשיית מסכתות־שלמות וחבורים־גדולים בפסוקים הנוגעים ליראה, - וזה יוצא מההתבוננות בפרטים וכנ"ל.
וזהו מה שכתב רבינו־יונה ז"ל, בהקדמתו לשער השלישי (אות ג') "כשרון המעשה ועזיבת העבירות יקרא 'חכמה'. ואחר שילמוד, וידע המצות, ומה הם העבירות, - צריך לחבר עוד חיבורים ע"ז, - צריך שילמוד גנות העבירות, וההפסד והאבדון הנמצא בהן, להרחיק נפשו מהם, וזאת הידיעה תקרא מוסר".
"והמשל ע"ז, לאדם החפץ ללכת אל עיר, ויאמרו לו כי הדרך משובשת בצנים פחים ואבני־ נגף, - ולצרכו אל המקום־ההוא, לא יחדל מלכת!
[אך[ והיה כי יאמרו אליו כי שחל בדרך, ונמר שוקד עליו, - אז יכלה רגליו מן הדרך־ההיא".
וכנ"ל, כי הידיעה בעצם מהותן־של־העבירות, זהו רק כמו הידיעה שישנם בדרך "אבני נגף", - אשר ידיעה־זאת אין בכחה לפנות את חדרי־לבבו, ולהיות חודרת אל תוך־תוכיותו, לעצמיותו ולשרשו, להטיל עליו פחד לשברו ולהכניע את רום לבבו, ליתן עיניו ולהשים לבו לראות עצמו בריה קטנה שפלה, - וממילא נשארת ידיעה־זאת רחוקה ממנו, וכמו זרה נחשבה לו, בלתי נוגעת ופוגעת בו כלל, ולכן עדיין בשרירות לבו ילך, ואין עוז לו למשול על אבריו לאסרם ולמנעם מלעבור, - אך הידיעה בגנותן־של־העבירות, ובההפסד־והאבדון הנמצא בהן, זהו כבר כמו הידיעה כי "שחל בדרך", אשר ידיעה־זאת נכנסת בלבו כאש בוערת...
לג
"ואין לי מכיר"
 ו' וילך, ד' עשי"ת תרפ"ד
איתא בראש־השנה (דף יז.) נושא עון ועובר על פשע לשארית נחלתו (מיכה ז, יח), א"ר אחא בר חנינא, אליה וקוץ בה, לשארית נחלתו, ולא לכל נחלתו, למי שמשים עצמו כשירים.
ופירש"י, אליה שמינה יש כאן, וקוץ בה, כלומר, דבר תנחומין יש כאן, אבל יש בתוכה דבר קשה, שאינו שוה לכל.
הם היו יודעים מהו זאת חטא, וממילא בשעה שמצאו ענין של "נושא עון", נתהוה להם "אור בעינים", אין לך אליה שמנה מזאת! - אך "וקוץ בה", "למי שמשים עצמו כשירים", וממילא מי כבר יכול לקחת זאת אל פיו.
*
"כי המצוה הזאת אשר אנכי מצוך היום, לא נפלאת היא ממך, ולא רחוקה היא, לא בשמים היא, לאמר, מי יעלה לנו השמימה ויקחה לנו, וישמיענו אותה ונעשנה וגו', כי קרוב אליך הדבר מאד, בפיך ובלבבך לעשותו" (דברים ל, יא).
לומד הרמב"ן, שזה אמנם הולך על המצוה של תשובה, שהמצוה של תשובה היא כל־כך קלה, אשר אין צריך אמנם לשאול עליה אצל שום־אחד.
אנחנו מוצאים שחז"ל אומרים (תמורה טז.) על יהושע, כי "נשתכחו ממנו שלש מאות הלכות", במתניתין תנא, אלף ושבע־מאות קלין־ וחמורין וגזירות־שוות ודקדוקי־סופרים נשתכחו בימי אבלו של משה", - ואמנם אין לנו אותם, ומפני כי מי הוא זה אשר יוריד אותם מן השמים; אם דין אשר כתוב ברמב"ם בענין הלכות תפילין וכדומה, אילו לא יהיה הרמב"ם בנמצא, הרי אמנם לא יהיו יודעים, ואולי יהיו צריכים להלך מרחק כמה מילים לשאול איך הוא הדין.
ותשובה היא כל־כך קלה, אשר לזה אין צריכים להגיע אל השמים, ואי־אפשר כלל שתהא נשכחת, - כי היכן אשר רק נמצאים, עם־כל־זה נמצאים קרוב! - וכי צריכים "אליה" יותר טובה?! - אך "וקוץ בה", כל־כך רחוק, אשר אי־אפשר אמנם כמעט לקחת אל הפה.
בענין הלכות־תשובה אין להגיע אל שום־אחד לשאלו, אבל זהו מפני שאי־אפשר אמנם לשאול אצל שום־אחד, - אחד הצריך לקנות משהו בחנות, בתי רגלים, כובע, נעלים, חליפה, יכול הוא לשלוח את חבירו, שיקנה עבורו בגודל מספר זה או זה, - אבל זאת עדיין מעולם לא שמענו, שיהיה אחד אומר לחבירו, עשה נא לי טובה, אנכי הנני אינני בריא, הכנס נא אצל הרופא, שירשום לי רעצעפט, ואפילו אם יאמר לו כי הלב כואב לו, הלא גם־כן יהיו משחקים ממנו, מהו הפירוש לרשום רעצעפט!
כי חולה המבקש להרפא, צריך אמנם להיות בא הוא־בעצמו, והרופא יבדקהו ויבחנהו לידע את מחלתו, ויקבע הרפואה המתאימה לה בדיוק, - ואם ישנם לו שתי מחלות, מוכרחים לבחון את שתיהם, ובעבור כל־אחד ליתן את הרעצעפט המתאים.
הרבינו־יונה ז"ל מבאר (בפתיחת שער ד') "כדרך שיש לגוף חולי ומדוה, כן יש לנפש חולי ומדוה, וחוליה מדותיה הרעות וחטאיה" וכו'.
מעתה היאך מתאים להיות שואל אצל אחר, אשר הוא יתן רעצעפט, - והלא צריכים לבחון את המחלה, אשר זהו דוקא "בפיך ובלבבך", עם פיך שלך, ועם לבבך שלך, לא עם של אחר, מפני ששום־אחד זולתו אין־יכול לדעת זאת, אי־אפשר שיהיה נשכח, ואין צריכים להגיע לשום־אחד.
אלו הם תנחומים גדולים, אך "וקוץ בה", אשר אי־אפשר אמנם אצל שום־אחד לקחת איזו עצה.
וזהו שאמר הסבא ז"ל על הפסוק (תהלים קמב, ה) "הבט ימין וראה ואין לי מכיר", - אם את עצמו איננו מכיר, הרי "אבד מנוס ממני", מפני שאצל שום־אחד אחר אי־אפשר לשאול כלום, רק אצל עצמו, ובציור, אחד יודע ברור את כל היורה־דעה, אך ידיעה־אחת חסרה לו, אשר איננו יודע מהו בשר ומהו חלב, יכולים אנו להבין את התועלת אשר יש לו בידיעתו!
לד
רעצעפט מיוחד לכל חולה
 ליל ש"ק וילך, ו' עשי"ת - המשך
מהיכן נלקח זאת, אשר למחרת יום־הכפורים הכל כלא היה, והווים כמו שהיו.
אין־זה אלא מפני שבמקרה הטוב־ביותר לוקחים רעצעפטים של אחרים, - רואים משהו באיזה ספר, או רואים את ההנהגה של אדם־גדול, או שנמשכים אל איזה דבר נאה ומתקבל, ולוקחים אותה התרופה למחלתינו אנו, - ואין זה מתאים אל המחלה!
הנביא (ישעיה א, ו) מבטא את המחלה "מכף רגל ועד ראש אין בו מתום, פצע וחבורה ומכה טריה, לא זורו ולא חבשו ולא רככה בשמן".
והדבר הנהו כמו שהוא כתוב, מבלי כל מליצות, כי אמנם כן, מן הראש עד כף־הרגל, "פצע וחבורה וגו' ולא רככה בשמן", מבלי שום ריכוך כלשהו, אפילו הרהור־תשובה גם־כן לא...
כאשר הפצע מתהווה בו איזשהו ריכוך, מתהוית אצלו שמחה, כי מכיון שנתרכך כבר יכול תיכף להתפוצץ לגמרי; הנביא מתבטא "ולא רככה בשמן", שום ריכוך לא, כל מדה עם כל התבערה אשר לה, - זהו המחלה! - ובנוסף לזה, לוקחים רעצעפטים של אנשים־ אחרים, כבר יכולים להבין את הרפואה!
בעיירה־קטנה אשר רחוקים מן הרופא, קורה לפעמים, כאשר אחד היה אצל רופא, ולקח רעצעפט לכאב הראש, לאחר־מכן לוקחים את זאת־הרפואה כל בני העיירה, מפני שהרי זהו בעבור הראש!
ויסוד־זה של רעצעפטים נפרדים ומיוחדים, מביא הרבינו־יונה:
בשער־א' העיקר השני, עזיבת החטא, כי יעזוב דרכיו ומעלליו הרעים, ויגמור בכל לבבו, - אילו היו באים אלינו, היינו תיכף אומרים שעוזבים אנחנו, - אבל זה הסימן של אי־סוחר, - כשסוגרים איזה עסק, מתבוננים בישוב־דעת האם יכולים לעזוב, אם לא, - וכאשר הולכים תיכף, סימן שאין חושבים כלל לעזוב הדבר, רק אלו סתם דיבורים.
"ודע כי מי אשר חטא על דרך־מקרה, כי התאוה תאוה, ויחזק עליו יצרו ויתקפהו וכו', ולא מאשר חפצו ורצונו למצוא עונו ולעשות כמוהו אחרי־כן, - כאשר מסוגר מן כל הצדדים, ובכל־זאת התגנב איזה גנב ונכנס, ישנה עצה, להוסיף עוד מוטות ברזל, דהיינו:
"ראשית תשובת האיש הזה, החרטה! ולשום יגון בלבו על חטאתו וכו'.
"ואחרי־כן יוסיף בכל־יום יראת השם בנפשו", - עוד מוטות ברזל, - זהו הרעצעפט שלו!
"אך האיש המתייצב על דרך לא־טוב תמיד, וגבר על חטאיו דורך בכל־יום, ושונה באולתו ושב במרוצתו גם פעמים רבות", - אלו הרי הנם סימנים כי "וכל עת אוהב הרע, ומכשול עונו ישים נוכח פניו, רצה לומר התאוה והיצר".
וכי אנו היינו גם־כן אומרים כן...? - אנחנו היינו אומרים: יש לו יצר־הרע, לכן עושה הוא עבירות, - אך לומר כי "וכל עת אוהב הרע", את זאת מגלה לנו רבינו־יונה ז"ל.
על־דרך כמו שהרמב"ן מפרש הפסוק (דברים כט, יח) "למען ספות הרוה את הצמאה", דהיינו "להוסיף השבעה עם המתאוה", והיינו שהוא רוצה כל־כך את התאוה, אשר לא די לו הצמאה, אלא רצונו עוד מן הרוה לעשות אותה גם־כן צמאה, בעבור אדם־זה כבר יש רעצעפט אחר, והרעצעפט הקודם אינו כלום בעבורו, - "ראשית תשובת האיש־הזה, לעזוב דרכו ומחשבתו הרעה".
מעתה אשר אוחזים במצב־כזה של 'אוהב הרע', הרי אם יהיה אחד אומר שהנהו עוזב והנהו סר מזה לגמרי, הרי אינו אלא שקרן.
מהו הפירוש שהנך עוזב, אחרי אשר הלא זהו כל חייך, וזהו כל מהותך.
וכמו שמביאים (עי' תנחומא שמיני י"א) המשל, באחד שהיה לו עבד שיכור, ובהיותו רוצה לייסרו, הראה לו היאך ששיכור אחר שוכב בשוק, ואמת־השופכין יורד עליו, אולי ימנע פיו מלשתות, - הטה עצמו העבד על־גבי השיכור, ושאל אותו משהו, וכששאלוהו מה שאל אותו, השיב, ששאלו היכן השיג יי"ש טוב כל־כך, - מה שייך לייסרו לעזוב, אחרי אשר זהו חייו שלו.
אבל הרי צריכים ליכנס בדרכי תשובה, הרי כפי אשר ישנה אפשרות להתנתק מן החטא, זהו אשר יהיה אצלינו "לפני ד' תטהרו".
לה
שכן רע - צדיק בעיניו
 ש"ק וילך, ו' עשי"ת - המשך
פעלדשער המרפא חולה, אם כואב לו הראש, משים הוא לו מים־קרים אל ראשו.
אך הרופא מרפא אחרת, כאשר כואב הראש, נותן הוא אמנם טיפות אל הלב, בהיותו מבין מהיכן נובעת המחלה, ואת זאת הוא מרפא.
להפליא היאך שחז"ל הקדושים הבינו מחלה, ואיזה רעצעפטים נתנו עבורה.
חז"ל (דב"ר ט, ו; תנחומא ואתחנן ו') אומרים, כי כאשר הרבש"ע אמר אל משה־רבינו (דברים לא, יד) "הן קרבו ימיך למות", תמה כי בלשון דיבור־זה "הן", בזה אתה גוזר עלי מיתה, והרי ב"הן" קילסתיך, שכן כתיב (דברים י, יד) "הן להשם אלקיך השמים ושמי השמים וגו', השיבו הרבש"ע, שכן רע, רואה את הנכנסות, ואינו רואה את היוצאות, אי אתה זכור כי הלא עם "הן" אמרת עוד משהו, בשעה ששלחתיך לגאול אותן ממצרים, אמרת לי (שמות ד, א) "הן לא יאמינו לי", הוי "הן קרבו ימיך למות".
איך אנחנו היינו אומרים, פשוט שכח את אותו־"הן" אשר אמר.
חז"ל־הקדושים הם הנם מבינים אחרת... - איך שוכחים?! אין זה אלא "שכן רע", שכן־רע יודע רק את אשר נותן לבעל־הבית, - ואת ההוצאות־המרובות אשר מתהוים בסיבתו, את זאת איננו רוצה לדעת, ואיננו מרוצה בשום־פעם מן בעל־הבית.
[מי לא יראה לאיש אשר הוא מקבל רב טוב, וכל מה שנותנים לו, הכל מעט הוא בעיניו, ואם ירבו לו טוב כחול הים, כלא הם בעיניו, מפני כי נפשו רחבה מאד.
ולפי דרכי ההבנה, היה לנו לראות באיש כזה, גם בצד ההיפך, דהיינו בעת שהוא עושה טובה לזולתו, גם־כן על דרך־זה, שיהיה מעט בעיניו אף אם ירבה להטיב לזולתו.
ובכל־זאת אנו רואים באיש־כזה היפוכו של דבר, כי יגדל בעיניו מאד מאד טובתו לזולתו, ובדבר־קטן יתחשב לטוב ומטיב, - הכי אין זאת פלא?!
אכן באמת הכל עולה בקנה אחד, - לב רע, ונפש רחבה!
זה הוא תכונת נפש רחבה ולב רע, נפשו רחבה מאד לקבל, והכל מעט בעיניו, - ובכח־זה ממש מתהפך לזולתו, כי כל דבר־קל גדול הוא בעיניו.
נורא מאד הדבר, הוא אשר כל הון נחשב לו למאומה, והכל מעט בעיניו! - ובעת שהוא צריך ליתן מה מידו, אין לו עינים לראות ואזנים לשמוע, ובדעתו הוא מסגל מצות ומעשים־טובים כחול הים].
רש"י מביא על פסוק (דברים ג, כג) "ואתחנן אל השם", "אף־על־פי שיש בצדיקים לתלות במעשיהם הטובים, אין מבקשים מאת המקום אלא מתנת חנם", - כי זהו שכן טוב, יודע הוא את ההוצאות.
ומדוע, מפני שלאמיתו של דבר, אפילו משה־ רבינו ע"ה, אשר הרי הרבה־תועלת... היה ממנו, אשר אם יהיו מחשבים את ההוצאות, יהיו אמנם רואים כי כל אשר אפשר לבקש הוא רק "מתנת חנם", ...
אצל חז"ל אנחנו מוצאים שהיו יודעים מן הוצאות, אבוה דשמואל כאשר היה בא מן הדרך, לא היה מתפלל שלשה־ימים, או רבי חנינא כאשר היה כועס, כבר לא היה מתפלל באותו יום (עירובין סה.), - כי יודע היה את ההוצאות, מהו זאת כעס.
מאיפה זה נלקח אצלינו, אשר אפילו לא יודעים את אשר היה מעשינו ביום אתמול, [אף אם לא התפלל כל־ימיו, אם אך פעם־אחת אירע לו כי דומה בעיניו שהתפלל בכונה, תיכף נשכח מלבו מה שלא התפלל כל־ימיו, ויהי' צדיק בעיניו כמתפלל כל ימיו בכונה רצויה. וכן בכל דבר טוב, אף כי הרע מנעוריו מאד מאד, בכל־זאת הוא צדיק בעיניו, האין זאת פלא?[ - איך זה באמת שוכחים את העוולות שעושים נגד הבורא?! - וכי לא מפני היותינו "שכן רע", ואין יודעים מענין הוצאות! - אם אמנם עושים משהו טוב, כבר אין שוכחים זאת לעולם.
[זהו אות על מה שאנו אומרים תמיד, כי דרכי יראת־שמים בנוים המה על המדות, ומהם תצא תורה, הן לטוב והפכו.
לא כמו שהעולם סוברים כי הרשע הנהו רשע מפני שאינו חפץ לעבוד את השי"ת, אדרבה, מקור רשעתו הוא כי הוא צדיק בעיניו, ובעיניו הוא עובד גדול, ובזה יש כמה מדרגות, אכן הצד השוה שבכולם, כי רשעתם רק כי צדיקים הם בעיניהם, אף הרוצח־נפשות צדיק הוא בעיניו אם ייטיב עם הנרצח לברור לו מיתה יפה, האין זאת פליאה נשגבה, אמנם כן הוא האמת המר, כל איש ישר בעיניו, ואדרבה לפי דעתו ולפי גסותו עוד הוא עוסק תמיד בצדקה וחסד.
ובמדות־אלו מתנהג גם עם השי"ת, - כי לבו רע לד', והמעט אשר הוא נותן לד', גדול מאד בעיניו, ובאיזה דברים־פעוטים הוא סובר האין זאת די להשי"ת (עי' דחו"מ ח"ג מאמר כ'(].
היסוד של תשובה הלא הוא, לדעת את החטאים, ולצורך זה מוכרחים להיות הווים "שכן טוב".
כך הבינו חז"ל מחלה, אשר אילולא חז"ל הקדושים, היה אסור לנו לומר זאת, אך הם הבינו, כי לאחר מדריגתו, לאחר אשר אמר "ואתחנן", ובקש רק מתנת־חנם, ולא תלה במעשיו־הטובים, עדיין יש בזה משהו "שכן רע".
*
מעתה וכי יש לנו להפליא על הרפואות אשר הנם נותנים, (שמו"ר כז, ט; מובא בשע"ת ב, יב) אם יפול אדם מראש הגג, כל גופו לוקה, (ונשברו כל אבריו, - צריך רטיה ותחבושת על כל אבר מאבריו ועצם מעצמיו), והרופא נכנס אצלו, ונותן לו רטיה בראשו, וכן בידיו, וכן ברגליו, ובכל אבריו, נמצא כולו רטיות, ואמר הקב"ה, אני איני כן, אלא (כל הגוף מלוכלך בעבירות, והקב"ה) מרפא כל אבריו ברטיה אחת, והיא שמיעת האוזן, שנאמר (ישעיה נה, ג) הטו אזנכם ולכו אלי, שמעו ותחי נפשכם.
בעולם־הרפואה אילו היתה מתגלית כזאת־ המצאה, היה העולם רועש מן גילוי המצאה שכזו, בתחבושת־יחידה מתהוין להיות לגמרי בריא...! "שמעו ותחי נפשכם".
לו
דרך תשובתינו - לעצור את ההתפרצות והגרירה
 מוצש"ק וילך, ז' עשי"ת - המשך
תפילין הנם אצלינו כדוגמת איך שהיה אצל הרמב"ם ז"ל, ללא כל הפרש ושינוי, אך תשובה צריכה להיות אצלינו לגמרי אחרת מן אשר אצל הרמב"ם ז"ל, רעצעפט אחר לגמרי.
הלא רואים אשר אי־אפשר כלל להכיר אחד את חבירו לאחר משך שנים ספורות, וגם כל אחד אצל עצמו, הלא רואים כי אין אנחנו אותם אשר היינו לפני חמש שנים לאחור, מתהוים בכל־עת להיות גרועים יותר ויותר, מהיכן זה נובע?
היודעים היאך היא תחילתו של שטיפת הנהר, מתחילה אינה יותר מן איזו פתיחה־ קטנה, אשר בשלשלת־קטנה אפשר לחוסמה, והולך ומתרחב עוד ועוד, עד אשר אי־אפשר כבר בשום־אופן לחסום.
כדרך־זה הוא החטא, כי עושה איזו פתיחה, ולאט לאט מתהוה שטפון, אשר כבר בשום־אופן אין אפשרות לעצור.
יסוד זה מביא רבינו־יונה בפירושו לאבות (ד, ב) "בן עזאי אומר, הוי רץ למצוה קלה (כבחמורה), ובורח מן העבירה, שמצוה גוררת מצוה, ועבירה גוררת עבירה, ששכר מצוה מצוה, ושכר עבירה עבירה".
ופירש הרבינו־יונה ז"ל, "עבירה גוררת עבירה, זה טבע אחד".
יכולים כבר להבין הכחות של הדברים; הלא רואים אנחנו עד כמה פועל־ועושה הטבע של רצון־החיים, הופך הוא פשוט את כל העולם, ומאחר כי "גוררת" הנהו "טבע", יכולים כבר להבין הכחות.
"ושכר עבירה עבירה, זה טבע אחר, שהבא ליטמא פותחין לו" (רבינו־יונה שם), - מתהוית איזו פתיחה ופריצה, וזהו גם־כן טבע.
עד אשר הרבינו־יונה מסיים בדבר אשר כמעט בלתי־אפשר כלל להבינו, וז"ל, "כי לא לאדם דרכו, אחרי שכבר בחר לו הדרך" וכו'.
זהו אשר חז"ל אומרים פעמים־רבות (במדבר טו, ל בספרי; ילקוט שם תשמ"ט), "העושה עבירה־אחת, אל ידאג מפני אותה עבירה, לסוף שגוררת עבירות הרבה", וכן (תנחומא ויקרא ו'; ילקוט משלי תתקנ"ט, מובא בראשית־חכמה יראה סופ"ד) לא יצר אדם על עבירה שעשה בשוגג, אלא שנפתח לו פתח שיחטא [עוד עבירות[ אפילו במזיד, - אם עשה עבירה־אחת, ידאג ויצר מעבירות העתידות, כי עבירה היא פתח ופריצה...
מה היה חטאם של המרגלים? - הם אמרו (דברים א, כב) "נשלחה אנשים", אמר הקב"ה, חייכם שאני נותן לכם מקום לטעות" (רש"י במדבר יג, ב), ועד היכן הלכו הדברים? עד (שם יג, לא) "כי חזק הוא ממנו", כפירה בעיקר!
התירוץ הוא, כי אין לנו כל ידיעה מהו טיבה של פתיחה ופריצה, - "נשלחה אנשים" היתה איזושהי פתיחה ופריצה דקה־מן־הדקה, אך נתהוה שם שטפון עד "כי חזק הוא ממנו", כי זהו טבע הדברים.
"בן סורר ומורה נידון על־שם סופו, [שיוצא לפרשת־דרכים ומלסטם את הבריות, - אמרה תורה[ ימות זכאי ואל ימות חייב" (סנהדרין עא: עב.), - כי מכזו פתיחה־ופריצה, כבר ברור הוא השטפון של "עומד באמצע הדרך ומלסטם את הבריות", והפתיחה־ופריצה כבר נמצאת, - כאן הוא הגדר של "על־שם סופו"!
לא־כן אם עדיין אין שום דבר, רק אחר־כך יהיה מסיבות אחרות, אשר זהו הגדר של אמרם ז"ל (ראש־השנה טז:) אין דנין את האדם אלא לפי מעשיו של אותה־שעה, שנאמר (בראשית כא, יז) "כי שמע אלקים אל קול הנער באשר הוא שם", ופשוט.
מעתה מהו הפלא על אשר במשך זמן בלתי־ אפשר להכיר את עצמינו, - אחרי כי יש בקרבנו כל־כך הרבה פתיחות־ופריצות, והנם מתפרצים בכל עת ובכל שעה יותר ויותר, מה שהיום "רוה" הוא למחרת "צמאה", וצמאה אשר בלתי־אפשר לעצרו בשום־אופן.
"כי נפש האדם 'הרוה', שאיננה מתאוה לדברים הרעים לה, כאשר תבוא בלבו קצת התאוה, והוא ימלא תאותו, אז יוסיף בנפשו תאוה, ותהיה 'צמאה' מאד לדבר ההוא וכו', כי יתאוה ויצמא אל מה שהיה שבע ממנו (רמב"ן דברים כט, יח).
*
וכי יכולה להתאים עבורינו תשובה של "להיות כקטן שנולד" (יסוד התשובה להר"י), איך נהיה סותמים ואוטמים את כל הפתיחות־והפריצות.
לפי חשבון־זה יוצא, כי אצלינו ליכנס בדרכי־ תשובה הדרך היא, לקחת את עצמינו אל "הרוה", אשר לא יתהוה להיות "צמאה", עבורינו ה"תטהרו" הוא, לא להיות יותר גרוע.
ומדוע, כי תשובה הלא הוא "בפיך ובלבבך", כל אחד על־פי מצבו שלו, ואם מצבינו הוא להתהות להיות גרוע יותר־ויותר, הרי המצב של "לא להתהות להיות גרוע יותר־ויותר", הלא הוא אצלנו תשובה, עזיבת החטא, ד' יעזרנו.
לז
לפתח חטאת רובץ
 ב' האזינו, ח' עשי"ת - המשך
כאשר מתפרץ הנהר באיזה מקום, להפליא על הדבר, כי חוץ מנהר זה עצמו, ... כמעט בכל נהר נופלים לתוכו עשרות נהרות, וטעם הדבר ידוע ליודעי־הטבע.
זהו הסוד של (אבות ד, ב) 'עבירה גוררת עבירה', אין אנו יודעים כלל היאך הוא זה, אבל כך הוא הטבע, עבירה עושה פתיחה ופריצה, וכמו שביארנו, הדבר מתפרץ, ולאחר־מכן כבר מתחילים ליפול בזה עוד עבירות שונות, אשר לכאורה אין להן כל שייכות, אבל כך הוא טבע הדברים, יודעי־הטבע יודעים את מהלך הדברים.
באדר"נ (כ, א) איתא, רבי חנינא סגן הכהנים אומר, כל הנותן דברי־תורה על לבו, מבטלים ממנו הרהורי חרב, הרהורי רעב, הרהורי שטות, הרהורי זנות, הרהורי יצר הרע, הרהורי אשת־איש. ומי שאינו נותן דברי־תורה על לבו, נותנים עליו הרהורי חרב ורעב ושטות וזנות וכו'.
מבינים אנו כבר כמה נהרות נופלים לתוך האחד, בין לטוב בין למוטב, כי זהו הטבע של "מצוה גוררת מצוה, ועבירה גוררת עבירה".
"כי תבנה בית חדש" (דברים כב, ח), פירש"י, אם קיימת מצות שילוח הקן, סופך לבנות בית חדש, ותקיים מצות מעקה, שמצוה גוררת מצוה, ותגיע לכרם ושדה ולבגדים נאים, לכך נסמכו פרשיות הללו.
ולהלן (כב, יד) "ושם לה עלילות דברים", עבירה גוררת עבירה, - עבר על לא תשנא, סופו לבוא לידי לשון־הרע", - זהו טבע הדברים.
מה היה חטאם של המרגלים, אומרים חז"ל (דברים א, כב ברש"י) "ותקרבון אלי כולכם, בעירבוביא באו", איך נופל לתוך חטא־שכזה של עירבוביא לפי ערכם, חטא של (במדבר יג, לא; ברש"י) "כי חזק הוא ממנו, כלפי מעלה אמרו"?
התירוץ הוא, כי איננו יודעים את הסוד של "עבירה גוררת עבירה", היאך הנם נופלים זה לתוך זה, "כל הנחלים הולכים אל הים".
"ותצא דינה בת לאה" (בראשית לד, א), אומרים ע"ז חז"ל (רש"י; תנחומא ז; ב"ר פ, א) "ולא בת יעקב היא, אלא על־שם יציאתה נקראת 'בת לאה', מה לאה יצאנית, אף זו יצאנית".
מבינים אנחנו את ה"ותצא לאה", איזה חטא היה שם, והיא בשביל ה"ותצא" זכתה לקבל את יששכר, וחז"ל (נדה לא. רש"י ל, טז) עוד אמרו שהקב"ה בעצמו היה בסיוע בלידה זו של יששכר, - הרי שהמעשה־ההוא היה בתכלית הקדושה והטהרה.
אך בכל־זאת היה איזה "ותצא", והלך הדבר עד אשר בתוך ה"ותצא" שלה נפל לתוך־זה 'ותצא דינה', - כך הוא טבען של הדברים.
"ויחר לקין עד מאד ויפלו פניו" (בראשית ד, ה), מבינים אנחנו את ה"ויחר" שהיה שם, שכאשר לא ירדה אש אצל קרבנו, כבר מצא עצמו עלוב ומבויש, ונפלו פניו מהבושה, - קנאת סופרים בשביל התקרבות להשם...!
והיאך מגיע הדבר עד אשר "ויקם קין אל הבל אחיו ויהרגהו", - רציחה פשוטה?
התירוץ הוא, זהו 'עבירה גוררת עבירה', עד אשר בתוך 'קנאת סופרים' נפל לתוך־זה 'רציחה ממש'.
ויסוד־זה מביא הרמב"ן ז"ל (שם ד, ו), "ויאמר השם אל קין, למה חרה לך, ולמה נפלו פניך, מפרש הרמב"ן כי "הורהו על התשובה".
הלא אם תטיב, אם תטיב את ה"ויחר", - "שאת".
ואם לא תטיב את ה"ויחר", דע לך כי "לפתח חטאת רובץ", החטאת רובץ אצל הפתח, אצל הפתיחה והפריצה, ולאחר־מכן כבר יהיה הכל יוצא, ה"ויקם קין" נפל לתוך ה"ויחר לקין", עבירה גוררת עבירה.
ורק על דרך־זה אפשר להבין, היאך נתגדלו האבות־הקדושים, מלהיות "הולך רגלי" אין הדבר יכול להתגדל, אך כאשר "מצוה גוררת מצוה", כאשר בפתיחה־ופריצה יכול להיות נופל לתוך־זה מי יודע מה, כבר יכול הכל להיות.
מא
מקור טוב
 בבית, בעת קבלת שבת, פ' ראה, אדר"ח אלול תרפ"ד
רבים מתמיהים על מעשה דרבה בר בר־חנה, בבבא־בתרא (עג:) מן מעשה דהדג, שפעם־אחת היו מהלכין בספינה, וראו לאותו הדג שישב לו חול על גבו, וצמח שם אגם על החול, וסברו כי יבשה היא, אחד מאיי הים, ועלו על גביו, ואפו ובישלו, וכאשר נתחמם גבו של הדג, מהאש שהשימו עליו, התנועע הדג, והתהפך, ואז הכירו שנמצאים הם על דג, - ואם לא שהיתה הספינה קרובה, היו טובעים בים, - היה כמה־שנים יבשה, ופתאום נהפך לדג, [ובודאי זה משל ומוסר השכל], ואיך זה יכול להיות?
סוד הענין, שיהיה האדם מתבונן ומפקח על עצמו, אם בונה בניניו־הרוחניים על קרקע המציאות האמיתי, - כי יכולים לדמות שזו יבשה באמת, ויכולים גם לבנות עליה בנינים, ויכולים גם לטייל עליה בהרחבה בטלית ותפילין... אך אם הוא בנה בניניו על בסיס שאינו חזק, אשר עלול לנוע ולנוד ולזוז ממקומו, אזי כשמתהפך, דהיינו כשנעשה זעזוע ממשהו ('ווען עס גיט זיך א־טרייסל פון וואס'), - אז נודע, כי הנה זו לא יבשה, אלא דג, וכל מה שבנה עליו עלול הכל ליטבע ולהתבטל כאילו לא היה.
והנה האדם חושב שהוא בנוי מתורה ומצות, וחושב שהוא עומד על בסיס חזק, אבל אין יודעים על מה הוא נבנה, ואפשר כי כשיתהפך, אזי מן־הכל לא ישאר כלום.
ומובן בזה מעשה דאלישע־אחר (ירושלמי, מובא בתוס' חגיגה טו. קה"ר ז, ח) שהוא בעצמו פירש את הטעם אשר לא עלתה בידי להתקיים בי תורתי, יען שאבי כשגמר בדעתו להפרישני לתורה, לא היתה כונתו לשמים, אלא היה זה מפני הכבוד, בראותו כחה של תורה.
וכן היה מעשה, אבויה־אבי היה מגדולי ירושלים, וביום שבא למהולי, קרא לכל גדולי ירושלים, והושיבן בבית אחד, ולר"א ולר' יהושע במקום אחר, מן דאכלין ושתין שרין מטפחין ומרקדים, אמרי, עד דאלין עסקין בדידהו, נעסוק בדידן, ישבו ונתעסקו בדברי־תורה, ירדה אש מן השמים והקיפה אותן, אמר לון אבויה אבא, גברין, מה באתם לשרוף את ביתי, אמרו לו חס־ושלום, אלא יושבין היינו וחוזרין דברי־תורה וכו', והיו הדברים שמחין כנתינתן מסיני, לא באש ניתנו, אמר, הואיל וכך כחה של תורה, אם יתקיים הבן הזה, לתורה אני מפרישו, - ולפי שלא היתה כונתו לשמים, לפיכך לא נתקיימו בי.
הגם שזכה להיות רביה דרבי מאיר, בכל־זאת לא הועילה לו, כי מכיון שבאה לו ממקור לא טוב, אין נפקא־מינה בזה שזכה לכמה גדלות, כי מה שלא היה נמצא במקור, אי־אפשר בשום־אופן שיהא נמצא בתוצאותיו.
כל הפילוסופים עמלו וחקרו בגדולת השם, אך לא עלתה בידם כמו לאברהם־אבינו ע"ה, יען שהיה ממקור לא טוב. מאד מבהיל.
מב
הכנה - כפי כחותיו
 יום א', בדר"ח אלול
מה היא זאת אלול? - רבים כנוהו בשם "ימי ההכנה", היות שמדת ראש־השנה הוא שהמלך מתראה לברואיו, לכל אחד בפני עצמו, וניתנו ימים־אלו להכין עצמו לקבל פני מלך.
מה דורש ממנו המלך? - אינו דורש ממנו רק שיכין את־עצמו שיהיה מורגש ומוחש מכל צעדינו ודברינו ומעשינו ומחשבותינו, שאנו מכינים את־עצמינו לקבל פני מלך.
זאת נחמתי בעניי שנוכל גם־כן לזכות בדין, כי אין המלך דורש מעמנו כפי שיאות בעד מלך כזה, אך לפי כחותינו, ואל יהי' נחשב לנו א' אלול כמו כ"ט אב.
ואם ישאל השואל [כי אחרי אשר הלא בין־כך לא נשיג הרבה, א"כ[ מאי נפקא־מינה, - עיין בגמ' חגיגה (דף יד.) השמונה־עשרה קללות שקילל ישעיה את ישראל, - ולא נתקררה דעתו כי אם באחרונה, שאמר להם המקרא הזה (ישעיה ג, א־ה), "ירהבו הנער בזקן, והנקלה בנכבד".
ולהלן שם בגמ', 'והנקלה בנכבד', (פירוש), יבוא מי שחמורות דומות עליו כקלות, וירהבו במי שקלות דומות עליו כחמורות.
ולפי־דעתי זה הפסוק סובב על הגמ' בסוטה (מט:) "בעקבות משיחא חוצפא יסגא", מה היא זאת החוצפה, אין ח"ו גאונים וגדולים וצדיקים, ומאין תבוא החוצפה, אבל זאת אינו מובן, כי זהו מן הקללה הי"ח, שהם הולכים בהדורות כסדר דוד אחר דור.
ועתה בדורות־האחרונים, אנו עומדים בהקללה האחרונה, "שחמורות דומות עליו כקלות", - ומזאת צריך מאד להזהר, שלא יהיה נחשב לו כל־דבר לקטנות.
כי דרישת המלך, אשר כל־אחד לפי כחותיו אך יהיה מורגש מכל, שהוא מכין את־עצמו.
כמו שעיירה קטנה כמו עירנו מיר, הכינה את־ עצמה לביאת הנשיא (הפרעזעדענט) הפולני, - מה עשתה? - לא הציעה הרחוב בזהב ובכסף ובמשי, אלא סיקלה וניקתה את השוק, והיה נראה ממעשיהם שהם מעמלים מאד לפני המלך, מפני שכל עני מדוכה נתדלדל מההוצאות שהעמיסו עליו לסיקול וניקוי השוק.
ומזה תבין שהמלך אין דורש מאתנו כי אם לסקל ולנקות מעט את מעשינו, אך שיהיה ניכר מכל מעשינו שאנו מכינים.
ועי' בפירוש החסיד יעבץ על אבות (ג, טו) המחלל את הקדשים, והמבזה את המועדות, והמיפר בריתו של אברהם־אבינו, והמגלה פנים בתורה שלא כהלכה, והמלבין פני חבירו ברבים, אף־על־פי שיש בו תורה ומעשים־ טובים, אין לו חלק לעולם־הבא.
כי אם הכל קל בעיניו, אות הוא כי אין לו חלק ושום ענין בעניני רוחניות בעולם־ הבא, ונכרת הוא משרשו, ומובדל הוא משם, ורק העולם־הזה דירתו (עי' לעיל מאמר כ"ז).
מג
יורה חטאים בדרך
מן הטובות אשר הטיב השם־יתברך עם ברואיו, כי הכין להם הדרך לעלות מתוך פחת מעשיהם ולנוס מפח פשעיהם וכו', ולמדם והזהירם לשוב אליו כי יחטאו לו, לרוב טובו וישרו (שע"ת א, א).
דרך השגחת השי"ת על ברואיו, הוא, כי בכל מצב שהאדם נמצא, אף אם "העמיק סרה", לכל מצב ומצב ימצא תיקון ורפואה, - לעולם, גם במצב הכי קשה, אין מזניחים את האדם ללא קום, אלא בכל מצב שהוא, הוכן בעדו דרך התלמדות והתרגלות, לחנך ולהכשיר עצמו להמלט ולהחלץ מכל וכל מן מוסרי־קישוריו עם חטאו, ולחזור להיות שלם ובריא כמקדם.
ואמנם ראשית חכמה המוכרחת להמבקש להעלות ארוכה למכתו, הוא להשים לבו להתלמד להיות יודע ומבין את המצב אשר בו הוא נמצא עכשיו, ולמצוא את הדרך שהוכנה לו לפי מצבו, כי אם לא ידע הדרך, יהיה תועה בדרכי לבו, ובשום־אופן לא ימצא דרך ברורה, אלא ילך מדחי אל דחי, מרצון אל רצון, ויאבד.
ולכן באהבתו ית' המרובה, חמלה גדולה ויתרה חמל עלינו, שתמיד האדם במצב שמראין לו ומורין לו את הדרך הסלולה, שתובילהו למקום הצלחתו.
ואפילו אחר רוב חטאיו, עדיין מצבו הוא שמראין לו ביד, היכן הדרך־הישרה.
וכן מצינו (במכות י:) 'מקלט' היה כתוב על פרשת דרכים, כדי שיכיר הרוצח ויפנה לשם וכו', רחב"ח פתח לה פתחא להאי־פרשתא מהכא (תהלים כה, ח) "טוב וישר ד', על כן יורה חטאים בדרך", - אם לחטאים יורה, קל־וחומר לצדיקים.
ובירושלמי (מכות פ"ב ה"ו) אמר ר' אבון, כמין יד היתה מראה להן את הדרך וכו', היינו דכתיב (שם) על כן יורה חטאים בדרך, יורה לחטאים דרך לעשות תשובה.
כי לא רק שהכינו הדרך, אלא גם דאגו בעד האינם־בקיאים, אשר לא ידעו להבחין ולהבדיל בין דרך לדרך, ולכן עשו ציונים ציונים מלאים כל הדרך, מורים הרוח לאן לפנות, להתחזק ללכת בה הלאה והלאה.
וכל שנתרחק יותר, יותר מורי־דרך הניחו בעדו.
וזהו דרך הנהגת ד' עם ברואיו, עם החטאים, כי חמלה גדולה ויתרה חומל עליהם, ובכל תכלית התרחקם, תמיד 'מקלט' כתוב, ומראה להם הדרך אנה לנוס ולהנצל.
מד
גדר המלכות, שהיא ניכרת בין הבריות
 בעלית ביהמו"ס, א' תצא בערב, אור לח' אלול
הלא יפלא בעינינו על אנשי דור־המדבר, מה היה להם בהכרתם, ואיך תמהו בכל־פעם (שמות יז, ז) "היש השם בקרבנו, אם אין", עד שהבוי"ת אמר עליהם (במדבר יד, יא) "ועד אנה לא יאמינו בי, בכל האותות אשר עשיתי בקרבו", - הלא כמה־פעמים וכמה־נסיונות נסו אבותינו, ועם־כל־זה היה הבוי"ת קובל עליהם על מה שסירבו בדיבור השם (שם יד, כב) "וינסו אותי זה עשר פעמים, ולא שמעו בקולי".
וזה פלא שתמהים כל העולם, איך לא הכירו אחר רוב המופתים והמסות והאותות, את ההשגחה וההנהגה הברורה אשר ראו אתם תמיד.
עוד יפלא בעינינו מאמר חז"ל (יומא סט:) למה נקרא שמן "אנשי כנסת הגדולה", מפני שהחזירו עטרה ליושנה, - כי משה־רבינו אמר (דברים י, יז) "הקל הגדול הגבור והנורא" וגו', - בא ירמיה (לב, יח) ולא רצה לומר "הנורא", מפני שנכרים מקרקרין בהיכלו, (שרי נבוכדנצר נכנסין להיכל ומריעים בו ככל רצונם), איה נוראותיו, - בא דניאל (ט, ד) ולא רצה לומר 'הגבור', כי נכרים משתעבדים בבניו (זה שבעים שנה), איה גבורותיו.
באו הם (אנשי־כנסת־הגדולה) ואמרו, אדרבה, זו היא גבורת גבורתו וכו', שנותן ארך־ אפים לרשעים (על כל הגזירות שגוזרים על בניו), - ואלו הן נוראותיו, שאלמלא מוראו של הקב"ה, היאך אומה־אחת יכולה להתקיים בין האומות.
כאשר ישראל בין האומות, שה אחת בין שבעים זאבים, ועם־כל־זה, אין אחד יכול לטורפם, אלא "ישראל חי וקיים", האם ישנה הכרה יותר־גדולה כי ד' "גבור ונורא"! - על־כן החזירו עטרה ליושנה.
ושאלו שם בגמ', איך ירמיה ודניאל, עקרו תקנה שתיקן משה־רבינו, אמר רבי אלעזר, "מתוך שיודעים בהקב"ה שאמיתי הוא, (מסכים על האמת ושונא את השקר, רש"י), לפיכך לא כיזבו בו".
והנה לכאורה אין מובן הדבר, איך יכולים להבין ענין אמרם ז"ל "לא כיזבו בו", האם אין זה אמת שהבוי"ת הוא גדול גבור ונורא? או וכי חסרו להם דברים שמראים לדעת ולהשכיל את גבורותיו ונוראותיו, הלא כל הבריאה מעידה על־זאת.
והלא לפי־דעתינו סבורים אנו כי אנחנו יכולים לומר עוד יותר ויותר משבחים אלו.
אך הנראה בזה, כי יסודם של דברים הוא, שאין לומר את שבחו ותהלתו של הרבש"ע כי אם באופן שהוא רואה ומרגיש זאת בעיניו ובחושיו הפשוטים בתוך החיים שלו עצמו.
והיינו שהכרתו צריכה להיות חושיית ממש, באופן פשוט כל־כך, עד שבהכרח יהיה ממילא נמשך ויוצא ונולד ממנה שבח והילול, אשר ספוג וכלול ומשולב עם כל ההרגשים הנמצאים בו בקרבו.
כי לומר שהוא "גבור" וכו', אם אין בזה כי אם אמונה, אשר על אדני החכמה יסודה, שמשיג אותה על־ידי התבוננות ועיון ומחשבה, מבלי להרגיש זאת בחושיו ממש, בחוזק רב כל־כך, עד שבהכרח ממילא יהיה נמשך ויוצא מזה הילול, כמו תולדה המוכרחת מן ההרגשים הנמצאים בו בקרבו, - אזי ההילול הנהו כזב ושקר גמור, וכבר לא יכולים לומר זה ההילול.
ולכן בכדי שנוכל להלל את השם־יתברך על הגבורות והנוראות אשר רואים במעשיו־ ית', צריכים שיהיו נראים בכל פעולות הבריאה הקרובים לנו, לא ממה שרחוק מעמנו.
ודרך וגדר המלכות, הוא, שבכל מקום בארץ תהיה נראית המלכות והנהגת הממשלה, ושאין שום מקום מבלעדי ממשלת־המלך, - ואם אין נראה כן, אזי אין זה גדר המלכות, ואדרבה, גדר המלך שבכל מקום, בפרסום, יהיה ניכר שם שיש אדון על הארץ, ודוקא בשוק, ובמקום הציבור, יהיה ניכר שיש שליט עליהם.
ובכן אנו צריכים שנרגיש בכל דרכינו בחיים, ומצעדינו על מפתן החיים, ובפנותינו בכל מקום, שהוא כביכול מלך על כל העולם, וגם עלינו.
וזהו עיקר יסוד כל עבודת האדם, שלא נחשוב זאת לאיזו פילוסופיה, רק נרגיש בעצמינו, הן בבית, הן בשוק, שהוא מולך עלינו.
וזוהי הסיבה שירמיה לא אמר 'נורא', ודניאל לא אמר 'גבור', אף כי ודאי שלא חסרה להם הידיעה השכלית בגבורת השי"ת ונוראותו ית', אעפ"כ אחרי שראו שלא נראית הנהגה בפרהסיא, ומעשי השם והנהגת השם הוא בצנעא, הרי לפי מדרגתם נחשב זאת רק בגדר ידיעה בעלמא, ולכן מנעו עצמם מלומר "גבור ונורא", אחר שגבור ונורא צריך שיראה האדם במקומות הקרובים והקשורים בו, ואם אינו נראה בין האנשים, וההנהגה הולכת על צד ההסתר, אפי' עמו, צריך שיראה הגבורות והנוראות בהנהגה, ואז יכיר מלכות שמים.
עד שבאו אנשי כנסת־הגדולה, והראו הצד שנראה בו הגבורות והנוראות, כי על־כן החזירו עטרה ליושנה, וחזרו לומר "גבור ונורא".
כי כאמור, גדר המלכות הוא שנראה בין בריותיו כל מלכותו, - לא מה שנראה בשמים ובארץ בלי האדם, אלא דוקא מיניה־ וביה בכל מקום צריך שיראה זאת.
וזהו טעם התפלות שתיקנו להתפלל בבית־ המדרש ובצבור, כמו־שכתב הרמב"ן ז"ל (שמות יג, טז), כדי שיהיה מפורסם, - כי כונת רוממות הקול בתפלות, וכונת בתי־כנסיות, וזכות תפלת הרבים, זהו שיהיה לבני־אדם מקום, יתקבצו, ויודו לקל שבראם והמציאם, ויפרסמו זה, שממליכים ומודים לד' שהוא השליט בינינו דוקא על כל צעדינו.
ואל יהיה ח"ו נחשב לו לאיזו אמונה־כזאת ולהתפלל, ורק יהיה חוצה לנו, - אבל האמת שצריך להיות לו כל־זאת בפנים.
וזהו הטעם (דהי"א כט, י) "ויברך דוד ... לעיני כל הקהל", וכן מבואר בפירוש הראב"ע, במה שנאמר בענין סדום (בראשית יח, כו) "אם אמצא חמישים צדיקים בתוך העיר", "שיהיו יראים את השם בפרהסיא", וכדכתיב (דברים לג, ה) "ויהי בישורון מלך, בהתאסף ראשי עם".
וענין־זה הוא מלאכה היותר קשה, להכיר בגלוי ממלכת השם עלינו.
אחר העיון בענין הזה, כעת כבר נבין שאמנם אין זה מן התימה על אנשי דור־המדבר, כי לא יכלו לומר מה שלא הרגישו.

לא כן אנחנו, אומרים אף־על־פי שאין אנו מרגישים, וזאת החסרון, דרך של מלך, שתהא אנו מרגישים בכל עצמינו ובכל מצעדינו, הן בבית והן בשוק, שהוא כביכול "מלך".
מה
"ובא אליה מלך גדול"
יש בראשונים (עי' אבן־עזרא בשם הר"ש הספרדי, ורבינו־בחיי בשם החכם בן־תבון), כי הכתוב (בראשית כח, יב) "סולם מוצב ארצה, וראשו מגיע השמימה", הכונה בזה על דרכי מחשבות־ החכמה, - [שהדרך היא דרך עליה, רגליו בארץ, וראשו מגיע השמימה, כאמרו (משלי טו, כד) "אורח חיים למעלה למשכיל" וגו'].
[ובאבני־אליהו (מזמור לד' הארץ ומלואה) כתב, כי סולם ישר ונאמן מוצב לעלות ולראות את פני הסיבה הראשונה, אשר לו הכל וממנו הכל וכו', העולים במדריגת הסולם הזה בחקירותיהם, עד היותם שם מבני עליה, ממחיצתו יתברך, ויורדים אחרי־כן במיטב השגותיהם, ומשיגים הדברים כולם בסיבותיהם, כמנהג הנביאים אשר עליהם נאמר במחזה הסולם "והנה מלאכי אלקים עולים ויורדים בו"].
דהיינו, שיש ל'מבין' לדעת, כי החכמה יש לה מעלות ומדריגות לעלות אליה, ול'שאינו־מבין', החכמה היא בלי דרגות.
והנ"מ בזה, כי כשאדם הולך בסולם, הרי כאשר עליו לעלות, צריך להגביה את רגליו על המדריגה העליונה. כן בכל עניני החכמה.
הנה עתה נדבר את המלה האחרונה השלמה לענינים הקודמים (עניני מלכויות).
הנה ההכרה האחרונה בדור המדבר על הים, כשהגיעו למדרגת שירה, היתה (שמות טו, יח) "ד' ימלוך לעולם ועד", דהיינו שהבורא הוא בבחינת מלכות, וכל הנהגתו הוא על דרך־זה.
ואין זה ענין של חכמה, ולא ענין "פרומקייט", רק שאכן הוא ממש מלך, וכמו שבארנו כל עניני מלכויות בכל הפרטים.
והנה בידענו שגם בתחילת התלמדותם של דור־המדבר, כבר נתנו קרבנות גדולים, שלא אמרו האיך נצא למדבר בלא צדה, אלא האמינו והלכו, כמ"ש (ירמיה ב,.ב) "זכרתי לך וגו' לכתך אחרי במדבר, בארץ לא זרועה", מזה נוכל להבין כמה גדלה היא בערכה ההכרה בבחינת 'מלכות'.
*
ועתה יש להשקיף מצד הב', דהיינו הצד שכנגד, ולהשקפתינו נצרך לנו כל ההקדמה שהקדמנו.
כי למשכיל תהי' בזה מהפכה בכל הענינים.
"החובת־הלבבות" בשער הפרישות (פ"ב) מבאר שם בהדרגה את ההיסטורי' של השפלת האדם וסדר ההשתלשלות וההתדרדרות, עד והיאך שבא העולם למצב כזה.
וז"ל: "לא נטה עם אל העולם עד שנטו מן התורה, והשיאם היצר להניח ישוב עולם הצלתם: דהיינו לעזוב את החיים, להניח עולם מיושב. - וצריך להבין כי היאך יצויר זה, לצאת מעולם החיים, ולבנות עולם על עולם.
"והוא תורתו ודתו", - דהיינו שאחר שנתן להם היצר חיים־חדשים, כבר הוצרכו ל"תורה", והנה חידש בעבורם תורה (האט ער זיי געשאפן א־תורה), בכל הפרטים ונימוסים וחוקים.
"וכל אשר רחקו מאור האמת וכו', התאבכה האפילה עליהם" - דהיינו שהעולם שינה את כל חושיהם, ובאו בחשך כזה, "עד אשר חשבו דרכו־הרעה, כי היא הטובה", "ושמוהו לחוק ומוסר" - וזהו מן הפלאות, כי איך תהי' כזאת, אשר דרכי־הרעה יחשבו לטובה, ועוד יהי' נחשב למוסר.
"והעיר עליו משכילם", - כמו שהדרך בחיים, שיש שאינם מבינים היטב את החיים, ונדרש לזה "משכילים", להורות את ההגון, וגם צריך ל"מוסר", להשיבם אל הדרך הישר, וכל־זה נתהוה להם (האט זיך געשאפן).
"עושים בטניהם אלהיהם, ותורתם מלבושיהם", - כי למדינה מצטרך שיהיה להם אלק' משלהם, ומלבושים משלהם, "ותורתם מלבושיהם", היא ההוראה הנכונה, ולא כמו שאנו קוראים אותו "מאדע", אבל באמת היא "תורה".
"ומבקשים גמול העובדים ומדריגות הצדיקים במנהגי הרשעים, כמו שאז"ל (סוטה כב:) "עושים מעשי זמרי, ומבקשים שכר כפנחס".
ומאמר זה פלא גדול ועצום, כי איך "מנהגי הרשעים נעשו לצדיקים", כי החיים דורשים (פאדערט) שכר ועוה"ב, בדרך זה נעשה ממנהגי רשעים למעשה צדיקים, ומבקשים על־זה שכר, עד שעושים מעשה זמרי "ומבקשים" - לא די שעושים מעשי זמרי, אלא שמבקשים שכר כפנחס.
וכל־זה לא נהיה בפעם־אחת, רק במשך מאות בשנים, מימות אדם־הראשון.
ועל־זה עמדתי בראותי מעשה ונזכרתי הלכה.
כי מעולם לא ידעתי על נכון את פירוש החובת הלבבות, עד עתה שראיתי שעושים קופות (פושקעס, לאסוף מעות למטרותיהם).
ומן הפלא, כי זה לא שייך אלא בדברים של מצוה וצדקה וכדומה מה ששייך לעוה"ב ושכר.
ובדברינו מובן בזה היטב פירוש החובה"ל.
והנה כל־זה נכלל בדברי שלמה ע"ה (קהלת ט, יד) "ובא אליה מלך גדול", וכן (שם ד, יג) "מלך זקן וכסיל", כי זה מלכות בכל גדרי המלכות, וכמו שנבאר עוד בזה בפעם אחר.
מו
מלוכה - הכל תלוי בה, ואין עוד מלבדה
 ב' תבא, ט"ז אלול
מצינו שטבע האדם שיש לו קושיות על הבריאה ופליאות מתחדשות, ולא ידע כי הוא עם כל מציאותו וכל פליאותיו, הנם גם־כן מהנבראים, וזהו בעצמו התירוץ היותר טוב, אחרי כי מי שהוא עצמו נברא, לא שייך כלל שיהא מקשה בזה קושיות.
וכמו שזכר הרמ"ח לוצאטו (דעת־תבונות מ') כי הקב"ה היה יכול לברוא את עולמו בדרך שלא נוכל להבין במעשיו לא נמשך ולא קודם, לא סיבה ולא מסובב, מבלי שיהיה אפשר לנו להבין דרכו כלל ועיקר, לידע בו תחילה וסוף.
*
הנה חז"ל הורונו בסדר התפילה, שהמלאכים מקבלים עליהם עול מלכות שמים, וכדי שיהא לנו ציור מהו ענינה, נראה איך הסדר בזה.
והנה מתחילה "וכולם פותחים את פיהם וכו' בשירה ובזמרה ומברכים וכו', עד שלבסוף וממליכים וכו' עונים ואומרים ביראה: קדוש" וכו'.
ונמצא שקבלת מלכות שמים היא מה שאומרים "קדוש מלא כל הארץ כבודו".
נראה מזה, שקבלת מלכות שמים היא, ההכרה שמלא כל הארץ כבודו.
כי יסוד מלכות וגדרו הוא, ש'הכל' נכנס תחת גדרי ה"מלוכה", - וגדרי המלוכה הוא, שאין עוד ממש, דהיינו ביטול המציאות, שבלעדו אין כלום במציאות, וכל מציאותם תלוי' רק בו, דהיינו שמצד עצמם אינם כלל במציאות.
וזהו כענין מה שכתוב בשמות המצטרפים, שאי־אפשר להיות שמו של האחד בלתי שם רעהו, כי בלי 'עבד' אי־אפשר להיות 'אדון'.
ובאמת גם דמיון־זה מושאל, - כי בכל שמות המצטרפות, כל־אחד מצד עצמו הוא מציאות, ורק שאי־אפשר להיות 'שמו' בלתי 'שם' רעהו, - וכאן במדת המלכות, כל העולם מצד עצמו אין לו שום מציאות כלל.
ועל־דרך־זה גם הכלל־ישראל כשמקבלים עול מלכות־שמים, באומרם (דברים ו, ד) "שמע ישראל - ה' אחד", היינו שאחד ממש, ובלעדו אין שום מציאות.
וזה סגולת ישראל על כל העמים, - כי כל העמים הם ג"כ מאמינים בד', אבל אין להם בחינה זו של הצטרפות, דהיינו שבמושגיהם יש להם מציאות מצד עצמם, ואינם תלויים בו, - אבל לא כן הכלל־ישראל, שהם מכירים יחודו ית' בבחינת מצטרף.
וזהו ביאור מה שאמרו ז"ל (חולין פט.) עה"פ (דברים ז, ז) "לא מרובכם מכל העמים..., כי אתם המעט", ופרש"י: מפני שאתם ממעטים עצמכם כשאני משפיע עליכם טובה, - לפי ריבוי טובות הבורא, הם יותר מכירים שהם בעצמם אינם כלום במציאות, ומצטרפים לו.
"נתתי גדולה לאברהם אמר (בראשית יח, כז) ואנכי עפר ואפר, למשה ואהרן (שמות טז, ז) אמרו ונחנו מה, לא כנמרוד וכסנחריב ונבוכדנצר שאמרו: אדמה לעליון.
ועוד אמרו ז"ל (שם) גדול מה שנאמר במשה יותר ממה שנאמר באברהם, אברהם אמר (בראשית יח, כז) ואנכי עפר ואפר, דוד אמר (תהלים כב, ז) ואנכי תולעת ולא איש, אבל במשה כתיב (שמות טז, ז) "ונחנו מה", כאילו אינם כלל במציאות.
ועל־דרך־זה יש להבין דבריהם שהצטרפותו של אברהם היתה עד "ואנכי עפר ואפר".
כי אחר הביטול של עצמו, בכל־זאת עוד ישאר משהו, דהיינו כי הבורא חדר בו מעבר אל עבר (דער בורא האט דורכנעדרונגען ביי אים אויף דורך און דורך), אבל עד "עפר ואפר", - אבל במשה לא ישאר כלום.
ועוד אמרו ז"ל (דב"ר ב, כז; ילקוט שמות רסט, יהושע י) יתרו נתן ממש בעב"ז, שאמר (שמות יח, יא) עתה ידעתי כי גדול ה' מכל אלקים. נעמן הודה במקצת ממנה, שנאמר (מ"ב ה, טו) "ידעתי כי אין אלקים בכל הארץ כי אם בישראל". רחב שמתהו בשמים ובארץ, (אבל לא בחללו של עולם, עד שבא) משה שמו אף בחללו של עולם, שנאמר (דברים ד, לט) "וידעת היום והשבות אל לבביך כי ה' וגו' אין עוד", אפי' בחללו של עולם. - וזהו הכרת היחוד האמיתית, דהיינו ההצטרפות בתכלית.
וביאור "שתמליכוני עליכם", הוא, שנכיר כי "ונחנו מה" בתכלית, על דרך הכרת האבות: "ואנכי עפר ואפר", וזה תכלית ההכרה האמיתית, שאין עוד ממש במציאות.
וזהו הנקרא "מלכנו", פירוש באמת מלך העולם הוא, ומה שמיחסים אנו על־זה "מלכנו", הוא שאנחנו מכירים ומבטלים עצמנו בבחינת ביטול היש, כי אין עוד מלבדו, והדברים ארוכים.
מז
ידיעה מן המלוכה שבעולם־הרוחני
 ד' תבא, י"ח אלול
"דע את אלקי אביך" וכו' - צוה דוד־המלך ע"ה את שלמה בנו (דהי"א כח, ט).
והנה בין ידיעה ואי־ידיעה יש כמה גדרים ומדרגות, - יש בגדר שוגג וטעות, וזה לא שייך רק כשיש ידיעה אחר־כך, אבל הדרגא האחרונה בזו, היא בגדר "תינוק שנשבה", ואינו בא לכלל ידיעה.
והנה כן הוא בענין ידיעתנו במלכות־שמים, שאנו כמו תינוק שנשבה, לא שיודעים מן הבורא ומורדים בו, אלא שנאבדה ידיעת הבורא מן הברואים, ואין יודעים ממנו כלום.
וכמו למשל שישנם עמים שדרים בקצוי סיביר, שאינם יודעים, ולא שמעו כלל, ואינם יכולים לצייר, כי יש בעולם מדינות־אחרות בסדרים אחרים בחיים, כמו שאמרו חז"ל (מנחות קי.) שיש אומות־כאלו שאין מכירין את ישראל, ולא שמעו כלל שם ישראל מעולם.
וכדוגמת אלו שנולדו בבית־האסורים, הלא חיים ומבלים ימיהם גם שמה, כאילו יש שם טעם ועונג של חיים, מפני שלא ראו מימיהם חיים אחרים, וידמו בנפשם שכן היא תמונת החיים, ושכן צריך להיות, ואי אפשר כלל להיות אחרת.
כן אנחנו בענין המלכות־שמים, שאי־ידיעתנו היא כאילו לא שמענו מעולם שיש מלכות אחרת, זולת המלכות שאנו נמצאים בה במצבינו.
ואין לנו שום שייכות לה וידיעה אודות מלכות־אחרת, כי מוזרה היא לנו לגמרי, ואיננו יודעים ומבינים כלל ממציאותה.
[ויש על־זה פרק מיוחד בספר מורה־הנבוכים (ג, נא), אמר שם ציור כאילו אדם דר בכפר, רחוק מארמון המלך, ואינו יודע מהמלך כי אם את אשר שמע לפעמים, - ויש אחד דר יותר קרוב במדינה, והוא שמע יותר מהמלך, ובכל־זאת אינו יודעו גם־כן.
עד אחד שדר בעיר המלוכה, וגם בחצר המלוכה, ובכל־זאת אינו יודעו היטב, כי אם משמועות וגם מהשערות רחוקות, ומעולם לא ראה את המלך, - עד אחד שהוא נמצא אתו יחד, ורואהו פנים אל פנים, ומכירו.
הנה הרמב"ם מגלה לנו, כי כל הדרגות, דרגא אחר דרגא, עד אין שיעור, כולן סובבות רק על ענין זה, ובזה תלוי ועומד כל התמעטות הדרגות, כי מתמעט ומתמעט עד ה"כופר" שאינו יודע מהמלך כלל, והנהו אומר בפה מלא "לא ידעתי את השם".
ולפי־דעתו כן הוא, כי מהיכן יודע לו, ובמה יכירהו, "חוץ למדינה" הוא, ואין לו מלך].
וכשחז"ל מספרים לנו שיש בבריאה עונגים וחיים אחרים, זולתי החיים שאנו בהם, אנחנו מביטים על־זאת בדרך של משלים־ומליצות בעלמא, שנכתבו כדי לשבר את האוזן, וחסר לנו בזה כל ההבנה הפשוטה.
כי מקום דירתינו בחוץ, ומשם כל מבטינו:
אנחנו כל עולמינו הוא רק מה שהננו רואים בעיני־בשר, כל חייתינו וכל הווייתינו הוא בהחיים הגשמיים, החיים שהכל הוא בשביל האדם ולהנאתו הוא, וכל ענינינו ומבטינו לא יכול להיות אחרת.
ולפי ידיעותינו ומושגינו אנו, דומה לנו דבריהם ז"ל על עונגים וחיים אחרים, כדבר של תמיהה, ולפליאה רבתא יחשב זה בעינינו, ולא משיגים בשום־אופן מציאות כזאת, איך באמת יתכן להיות כזה, איך זה יכול הגוף להרגיש כל עונגים־שבעולם מענינים רוחניים, - ענינים שלדאבונינו אין אנחנו חיים בהם, וחסר לנו בהם הרגשי העונגים־האמיתים.
ובמושגינו־הגשמי אין אנו יכולים לצייר כלל מה שאז"ל (ירושלמי שקלים ג, ב; קה"ר ח, א; ועי' נדרים מט:) ברבי־יהודה שהיו פניו צהובין כל שעה, עד כי כאשר ראתה אותו ההיא מטרוניתא, אמרה לו, פניך דומים או כשתוי יין, או כמלוי רבית, או כמגדלי חזירים, (שהן מרויחין ביותר, ופניהן צהובין ויפין).
והשיב לה רבי־יהודה לההיא מטרוניתא, כי אחד מאלו שלשה־דברים אין בי, אלא תלמודי שכיח לי, וכתיב (קהלת ח, א) "חכמת אדם תאיר פניו", - אורייתי היא דמנהרא אפוי.
שהיה לו לרבי־יהודה הנאה ותענוג מתורתו, עד אשר פשוט גופו התפטם מהם, ופניו ממש רוו מתענוגי החכמה, עד אשר היו פניו מאירים וצהובים ממש.
כי שמה מונח הרבה יותר עונג, יותר שמחה, יותר נעימות, יותר עריבות, מאשר בתוך כל העידונים שיכולים לימצא.
ונדמה לנו כל זה, כמו שספרו לנו חז"ל (ב"ר סט, ח; סוטה מו: ועי' סוכה נג.) מעיר לוז, שלא שלט בה מלאך־המות מעולם, ואין לו רשות לעבור בה, וחיים שם לעולם, - ואנו מבינים זה בתורת מליצות ורמזים.
ועל־דרך־זה עמדתי במה שאמרו חכמינו ז"ל (סנהדרין לח:) "אדם־הראשון מין היה".
ואמנם זאת פליאה באמת, איך מבינים מאמר זה? - מה היה באדם־הראשון, ומה היה ביכולת להיות בו, לקרוא לו בשם כזה? איך היה אפשר זאת ביציר־כפיו של הקב"ה?
ועל־זה אמר הרמ"ח לוצאטו ז"ל, בדעת תבונות (מ'), וז"ל שם: שחטא האדם הי', שהיה עינו מטעה אותו לחשוב אותו "תאוה לעינים, וטוב למאכל, ונחמד להשכיל".
והיינו שעיקר חטא אדם־הראשון היה, מה שראתה "כי טוב העץ למאכל, וכי תאוה הוא לעינים, ונחמד העץ להשכיל" (בראשית ג, ו), - שעינו הטעה אותו במה שראה ככל זאת, עד שחשב ששתי רשויות יש.
כי ראיה זו היא כמו שתי רשויות, כי לא היה לו לראות שום דבר, רק מעשי השם, וכיון שאמר לו השם כי הוא "עץ הדעת טוב ורע", לא היה לו לראות שום טוב, אחרי כי אין במציאות שום דבר, והכל מקורו ברצון השם, והכל רק מעשיו, ואין עוד מלבדו.
והנה נסביר את זה באופן כזה, כשאחד דר בבית, וכל חדרי־הבית מלאים בחפציו וכליו, אנו רואים שהוא דר שם, ולא אחר, - אך כשרואים בפינה־אחת חפציו של איש אחר, אזי מוכרחים אנו לומר, שדרים פה־בבית עוד אחרים זולתו.
ועד"ז עלינו להבין מה שאחז"ל (רש"י דברים ד, לה) על זמן מתן־תורה "אתה הראית לדעת כי ה' הוא האלקים, אין עוד מלבדו", - "כשנתן הקב"ה את התורה, פתח להם שבעה רקיעים, וכשם שקרע את העליונים, כך קרע את התחתונים, וראו שהוא יחידי" - "אין עוד"!
וכמו שביאר האבן־עזרא (עי' שמות כה, מ) בענין מלא כל הארץ כבודו, שאין מקום מבלי מציאותו, וכל העולם מלא בכבודו, כי כבודו נראה וניכר בכל המציאות, ומהמציאות בכלל ובפרט נראה וניכר כבוד השם.
- וזהו שראו שאין עוד ממש.
ואדם־הראשון בראותו כי תאוה לעינים, וטוב למאכל, ונחמד להשכיל, וראה שיש מיני עונגים־אחרים בבריאה, אז הטעתו עינו בחשבו כי יש עוד מה ומי שבלעדי מציאותו ית'.
והנה כתוב (דברים ח, יב־ח) "פן תאכל ושבעת וגו'. ושכחת את ה' אלקיך המוציאך מארץ־מצרים ... ואמרת כחי ועוצם ידי עשה לי ... וזכרת את השם אלקיך כי הוא הנותן לך כח לעשות חיל".
והנה בראשית השקפתנו, במבט שטחי, הלא אמנם ודאי נראה לנו מן המעשים שבכל־יום, שיש עוד מה ענין "כחי ועוצם ידי", שבכח ועוצם־יד עושים חיל, ובלי כח ועוצם־ יד, נשארים בלא כלום, ומי אשר יאכל הרבה וטוב, יהיה לו כח רב, דהיינו ענין השתדלות, וכשאדם משתדל, אזי משיג ויש לו, וכשאין משתדלים, באמת אין משיגים כלום.
ובראיה־שטחית הלא זה אמנם נראה כאמת כן, כי לכאורה אנו רואים בעולם מנהגים קבועים עומדים על משמרתם, כאילו כן הם חוקי־הבריאה ולא יעבור, וכמו"כ רואים שיש גם חכמות אחרות ועונגים אחרים.
אבל לימד אותנו כשנתבונן עלינו לראות כי לא חכמותיו וגבורותיו עשו לו כל החיל, אלא "כי הוא הנותן לך כח לעשות חיל", - ונמצא שנראה אח"כ שכל זה הוא־יתברך, וזהו מה שמתרגם אונקלוס (שם) יהיב לך עיטא.
והנה כשנתבונן את דקותו ועמקותו של חטא אדם־הראשון בענין "טוב למאכל ונחמד להשכיל", אין אנו יכולים בשום־אופן להשיג את הטעות שהי' שם, לפי גודל הכרתו.
ונורא הדבר עד היכן הענין מגיע, שבדרגתו של אדם־הראשון ובמצבו היתה טענה עליו שפגם ב"אין עוד", - כי לפי ערך דרגתו ורוממותו הרי היה שם איזה ענין כלשהו של 'עריבות', איזושהי בחינת־מה של הרגשה עצמית.
וזהו כבר ענין "מין היה", - כי על־ידי שיור כלשהו מן הגוף, אף אם יהיה זעיר ככל שיהיה, כבר אין זה יחידות, וזאת כבר אמנם "שתי רשויות", שיש כבר משהו חוץ ממנו יתברך, רשות שניה.
ועתה נבין את החובת־הלבבות (פרישות פ"ב, הובא לעיל מאמר מ"ה) בענין התדרדרות העולם והמלוכה שאנו נמצאים בה במצבנו, - אשר תפסה בכפה את כל־העולם־כולו, ולקחה את כל הבעלות והממשלה בידה, - וממשלתה כל־כך גדולה וחזקה, והעולם כל־כך שקוע תחת ממשלתה, ומשועבד לה בגוף ונפש, - עד אשר אצלנו אין שייך כלל "שתי רשויות", שאין אנו יודעים כלל מעולם אחר ומחיים אחרים, זולתי זה שאנו חיים בה.
והיא מלכות תקיפה בכל תוקף ועוז, בחוקים ומשפטים, ממש מלוכה מול מלוכה.
ומזה יפחד האדם, כי מי יכול לעמוד מפני אימת־מלכות.
ובאמת זוהי העבודה־הקשה של האדם, להלחם נגד המלכות שאנו חיים בו.
וכמו שהתורה הזהירה עלינו (דברים יג, ב) "כי יקום בקרבך נביא או חולם חלום, ונתן אליך אות או מופת. ובא האות והמופת וגו'. - לא תשמע אל דברי הנביא ההוא".
כי אף שתראה ממש בדבריו, שהמלוכה ניתנה "ביד רשע", ויש לה באמת כחות גדולים ונשגבים, ועושה עם הבריאה כחומר ביד היוצר, עד כדי "ובא האות והמופת", - הזהיר הכתוב שלא לטעות אחרי האות והמופת.
אבל תדע - "כי מנסה ה' אלקיכם אתכם", - שכך רצה הקב"ה, שמסר כח וממשלה, כאילו שיש עוד איזו ממשלה, זולתי הבוי"ת, הנותנת ומשפיעה טובה לכל מי שרוצה.
וכל עבודת־האדם היא, לעמוד בתוקף על הפוזיציע, ולהשאר על דעתו, לבלי להתפעל מן המופתים שלו, שהלב לא יזוז אף זיז כלשהו ממקומו, אפילו אם יתהפכו עולמות, והוא לא יתפעל כלל!
ולכאורה נדמה לנו, שאילו הנביא השקר בא אצלינו, אנו בודאי לא נשמע אליו, אבל באמת כל־זאת הוא בסיבת אי־ידיעתנו את עצמנו, עד כמה נקל לנו להיות נעקרים ונשטפים בנחשול הגלים של הצד שכנגד.
והאמת הוא, כי בשביל נסיון־קל של החיים, אנו נדחים מדעתינו, וצריך לזה הבחנה גדולה.
וכמה רחמים ותפילות צריך לזה, שלא ניסוג־ אחור מן נסיון כל־שהוא, ומופת כלשהו, מן החיים, שמראה לנו מציאותו של החיים של המלוכה־האחרת, וזוהי כל עבודת האדם.
מח
"שאיחה את כל באי־עולם"
 ו' תבא, כ' אלול
יסוד היחוד עלינו להבין על־דרך כמו שציירנו, כאדם שדר בתוך ביתו, אשר כל הדירה הוא ממלא מחפציו וכליו שלו.
אך אם ישנם שם עוד חפצים שאינם שלו, ודאי שדר פה־בבית עוד אחר זולתו.
כן כשאנו רואים בבריאה, אשר אנו חיים באויר, וכל חיותינו תלוי בזה, ומאידך רואים שיש נבראים שחיותם רק במים, או באש, שלפי מצבנו הוא רק מות, ולהם הוא חיים, שא"א להם זולתם.
ולכאורה הם מדינות נפרדות, שאין להם יחס כלל זה עם זה.
אבל אם נדע סוד המלכות בכללה, דהיינו מי שיודע כל היקף המלוכה, הוא יודע שמסדריה הוא שישנם מקומות כאלו וכאלו, וכמו שיש מקומות או מדינות מיוחדות לשכר, וכן גם לעונש.
וכשנדע תהלוכות המלכות, יודעים אנו שכל המדינות הן מלוכה אחת, וכל אחת מהן מורה על הנהגת המלכות, - וזהו רק אחר ידיעת כל היקף המלוכה בכללה.
וזה ביאור אמרם ז"ל (דברים ד, לה ברש"י) "אתה הראית לדעת, - [מלמד כי[ כשנתן הקב"ה את התורה, פתח להם שבעה רקיעים, וכשם שקרע את העליונים, כך קרע את התחתונים, וראו שהוא יחידי" - "אין עוד".
ובודאי שראו שם מינים ממינים שונים, ולכאורה אין להם שום שייכות זה עם זה, וישנם גם הפכים, שני הפכים בנושא אחד, כולם נראים כחלקים מפורקים, מקוטעים, זעיר שם זעיר שם, ללא כל המשך ובריח המחבר את כולם, - אבל אחר ראותם את כל היקף הבריאה, מראש ועד סוף, ראו ש"אין עוד", דהיינו שכל הדירה מלאה רק בחפציו, אין כלום בבריאה, אלא הכל יוצא ובא כי אם למשימה אחת, "לעשות רצון קונם".
וזהו היחוד הגמור, - כי יש המשך ויחס בין כל ריבויי המציאויות, וכולם מאוחדים ומיוחדים המה, ולא מדולדלים כלל וכלל.
וממילא אין שייך על־זה שם ריבוי, מאחר כי כל הריבוי שאנו רואים אינו ריבוי באמת, כי ביחידותם אינם ריבוי ואינם הפכים, אלא אחד המה, כי כולם הנם כלים ומכשירים להגיע לתכלית־אחת, כולם סובבים־והולכים ומתגלגלים רק לתכלית ההיא, כטבעות בתוך השרשרת.
והנה היסוד הזה מבואר כן בספר דעת תבונות (אות ל"ד) וז"ל: כשנשים אל לבנו כל סדרי מעשיו ית'... מה שהתבאר לנו מכל־זה, הוא, עוצם יחודו ית', - ועל זה מורה כל הבריאה...
והנה מן הפליאות בהבריאה, אחרי שכל הבריאה אינה רק מכבודו, איך נשאר מקום להכנס שם אחר, דהיינו להתפשט שם מלוכה־אחרת, להניח כלים שלה, וכמו שביארנו.
והנה באמת זהו ביאור הכתוב (ישעיה מה, ז) "ובורא רע", - שגם זה הוא מבריאותיו, וכל זה הוא למטרת הוראת היחוד, דהיינו שאחרי שכונת כל הבריאה היתה רק להראות לנו שאין עוד, הי' צריך להראות לנו הרע, והוא כח ההיפך ממש בתכלית, ואחרי ראותנו את כל סיבובי הבריאה בסוף, אז מזה גופא יתברר לנו יחודו, כמו שכתוב בסוף שירת האזינו (דברים לב, לט) "ראו עתה כי אני אני הוא וגו', אני אמית ואחיה, מחצתי ואני ארפא".
ועיין בדעת תבונות דף ח' (אות מ') וז"ל: כי אם לא הי' בורא הקב"ה העולם אלא על צד הטוב, בלא צד הרע כלל, לא היתה המחשבה מציירת הרע כלל, להבין היחוד בשלימות גדרו.
אך כיון שברא הרע, אז ודאי כבר המחשבה יכולה לצייר אותו, ולהכיר מכחו היחוד באמת.
ולזה צריך שיוכל להקיף את כל הבריאה, ולחברה ביחד, דהיינו לחדור בכל האמפריה (דורכדרינגען די גאנצע), ורק אז יכולים לעמוד על היחוד, - "שכל מה שהוא רע, אינו אלא נברא ממנו יתברך לכבוד עצמו" (לשון הדע"ת).
והנה הענין של עבודה־זרה בימים הקדמונים הי' בזה, בודאי עמדו על כמה חכמות, אך כמו שכינו זה חז"ל (חגיגה יד:) בלשונם "מקצץ בנטיעות", שלא יכלו לחבר את כל הבריאה.
והנה באברהם־אבינו ע"ה אמרו ז"ל (ב"ר לט, ג; תנחומא לך ב') "אחות לנו קטנה - זה אברהם שאיחה את כל באי־עולם וכו' כזה שהוא מאחה את הקרע", ובפירש"י שם, שאיחה להקב"ה עם כל העולם.
והנה זה הי' בחטאו של אדם־הראשון, אף כי קודם החטא הי' רואה מסוף העולם ועד סופו (עי' חגיגה יב. סנהדרין לח:), אבל אחר החטא, שעינו היתה מטעה אותו לחשוב אותו תאוה לעינים, ונמצא שהי' לו מקום לטעות ולחשוב שיש שתי רשויות.
וזהו שלאחר החטא כבר לא הי' בכחו דורכצודרינגען את כל הבריאה ולחברה ביחד.
מט
אפס קצהו תראה, וכולו לא תראה
 ש"ק תבא, כ"א אלול
הנה לכאורה הדבר לפלא בעינינו ענין העבודה־זרה, איך עבדו אותם הגוים, ואיך עשו אותם לאלהים? - שאנו מדמים על כל ענין עבודה־זרה שמהבל יסודו, רק דמיון כוזב, ודומה לנו שאנו אין לנו עסק כלל בענין עבודה־זרה, שלא היה לזה מקום אלא לפנים, בעת שהיה יצרא דעבודה־זרה, משא"כ עכשיו שהכל רואים שאין זה אלא שטות והבל.
אבל לאחר העיון נראה, שגם בימינו, אחר מצב התפתחות החכמות בעולם בגדר ננס על גבי ענק, בכל־זאת עוד לא השיגו כי כל הבריאה היא אחת, ואם כי בנויה היא מחלקים נפרדים, רבים ושונים, אשר ודאי שישנם חילוקים רבים בין אחד לשני, אמנם אין בהם כל נפרדות, כי נפלאה היא הבריאה בשכלולה כחטיבה אחת, אשר מחוברים ומאוחדים־ומיוחדים המה כל חלקיה, ולא מדולדלים כלל וכלל, כי כל הברואים כולם יש להם התיחסות זה עם זה, ומתמזגים ומתחברים המה כל אחד לרעהו, וכולם כאחד פועלים במהלך שלימות כל הבריאה, יחדיו ממש, כאילפס וכיסויה, במציאות אחת ממש.
כמו אש ומים, אשר מפני שהם הפכים זה לזה, על־כן אין מן הפלא מה שחשבו האומות־הקודמות כי אש הוא אל בפני עצמו, וכן בכל דבר.
אבל אחרי ראותנו, כי מה שאצלנו הוא חיים, וההיפוך מזה הוא מות, ולברואים־אחרים הוא בהיפך, מה שבעדנו הוא חיים הריהו בעדם מות, הדגים הרי האויר הריהו בעדם מות, ומים שהוא בעדם חיים הריהו מות בעדנו, - יוצא מזה שאין לקרא לזה "חיים", ולזה "מות", רק אומעטום איז ער, רק שפה הוא מדינה של שכר ומעדאלן לעושי רצונו; וכאן מדינה של פאלימיאטן לעוברי רצונו.
והנה כמו שחיים הוא חלק מהבריאה, כמו־כן גם להיפך, דהיינו: מות, הוא חלק מהבריאה, וכולם ביחד הם מורים על היחוד.
והנה זה ביאור המאמר חז"ל (עי' ב"ר ט, ה־י; ילקוט בראשית טז; מובא בשע"ת ב, כה) "רבי־מאיר אומר, טוב מאד - זה המות", - ומנין הי' יודע זה לומר כן? אלא כיון שזו מדינה גם־כן המורה לנו על מלכותו.
והנה בראותנו דבר־מה המתהוה בעולם, הלא מחמת ראייתינו־החושית, המוגבלת, חושבים אנו שאנו רואים דבר־שלם, את כל היקף הדבר, כדבר בפני־עצמו.
אך כשמסתכלים מעט, כשמעמיקים כחוט־ השערה־אחד בתוכיות הדבר, כבר מבינים שהאמת היא כי רק אפס קצהו נראה, אבל כולו לא נראה, - כי אין אנו מטיבים לראות הדבר עד גמירא, עד ההתחלה האמיתית, להכיר בעצמות אותו־דבר כי כל מה שאנו במבטינו־ הגשמי רואים ונפגשים בו, אין זאת עצם המציאות־האמיתית של הדבר, ואינו אלא בית־ אחיזה לאמיתת מציאות־הדבר, ולמהותו במקורו, כי בראייתינו רואים אנו רק את נרתיק הדבר, אבל לא את הדבר בטהרתו ובעצמיותו.
כי בכל דבר, לא מן התהוותו להיות נראה לאדם לעינים, לא מכאן היא התחלת־הדבר, אלא חבויה־ונסתרת בפנימיות כל־דבר איזו דחיפה וסיבה טמירה־ונעלמה, מציאות רוחנית, אשר היא התלבשה והתגלמה באותו הדבר, וכל הוייתו הגשמיית־הנראית באה והווה מתוך המציאות הרוחניית־הנסתרת, וכל חלקיו לכל פרטיו, התלבשות והתגשמות הרוחניות הוא, שהיא הדוחפת והגורמת להתהוותו, והיא אמיתת עצמיותו, והיא היא כל קיומו, ואשר בסילוק המציאות־הרוחנית אמנם יאפס הדבר, כי מחיצוני־חיצוניותו ועד פנימי־פנימיותו אחד הוא, מבלי כל אפשרות להפריד ביניהם.
למשל, כשאנו רואים שאחד מכה את רעהו, אנו חושבים שמאחר שזה האיש־ המכה הוא אדם־רשע, בסיבת־זאת הוא מכה אותו, - וחושבים־אנו שההכאה מיוחסת אל האיש־המכה, כי מכח סיבה־זאת, שהוא הנהו זה אשר רוצה להכותו, מזה מתחיל כל הכאתו אותו, - אבל שההכאה יש לה דחיפה וסיבה קודמת, ואיננה מיוחסת כלל אל האדם־המכה, שאינו אלא כגרזן ביד החוצב בו, את זאת כמעט שאין אדם מכיר ומרגיש.
אבל באמת הוא לא פחות ממה שאנו רואים בטבע הכלב, כשמכים אותו במקל, הוא כועס על המקל, וחוטף אותו לנשוך, ובאמת אנו רואים כזה גם באדם, כגון כשנועל את מנעליו ואינו יכול לנעלם כל־כך בנקל, אז הוא כועס על המנעל, ובודאי שטבע האדם כי מה שרואה, חושב זה לדבר שלם.
והנה מצינו בטבע, שהתולדה אינה מעידה על עצמה שהיא שייכת להסיבה הראשונה.
כי כאשר נעיין בהתולדות, באמת כבר הם נשתנו שינוי רב, ולא מתדמים למולידם בשום־דבר, לא בתמונת־מראיתם ולא בתכונתם, אשר מי שהוא רואה רק את התולדה, לא יוכל בשום־אופן להכיר מי המולידו, מאיזה מקור הוא נובע, ולהיכן הוא מתייחס, - והיא אמנם חכמה גדולה ורבה, לידע התייחסות כל תולדה אל מולידה, להכיר את סיבתה המחיה אותה ומשלימתה, וכן הלאה והלאה, עד בואו להכרת המסובב־הראשון, הבורא ית"ש.
למשל, כשאנו רואים תפוח, מבלי ידיעה שהוא מן העץ, היינו יכולים לחשוב שהתפוח צומח מברזל או כדומה, כי מה שייכות־יש לתפוח עם עץ, אבל אחרי שאנו יודעים שהתפוח צומח מן העץ, יודעים אנו שגם התפוח הוא עץ, כי ב"איתכסיין" הנם אחד ממש, אלא שיש בחינה של "איתגליין", ובבחינה־זו כבר מתחלקים הדברים, והרי הם באמת שני דברים שונים ונפרדים.
וכן כשנצייר אילו לא הי' האדם מתנועע, אזי אילו ראינו שפתאום התחיל האדם הלז לנוע, להכות ולשבר, אזי היינו מבינים שיש איזה התחלה חוץ ממנו, שמזה יצא שהתחיל האדם להכות.
אבל לא כן עתה, שאנו רואים מקודם שהאדם כועס, והוא ברצונו הולך ומכה את חבירו, חושבים שאין כאן התחלה אחרת.
והנה דוד־המלך ע"ה לא כן ראה, כאשר שמעי בן־גרא קלל אותו קללה נמרצת (שמו"ב טז, ה־ח) "ויאמר אבישי בן־צרויה ... אעברה נא ואסירה את ראשו", אמר דוד־המלך (שם טז, י־יא) "כי ה' אמר לו קלל את דוד... ויאמר דוד אל אבישי ואל כל עבדיו ... הניחו לו ויקלל, כי אמר לו השם", - ולא רצה לעשות לו כלום.
והנה זהו הביאור בשירת האזינו (דברים לב, כו) "אמרתי אפאיהם אשביתה מאנוש זכרם, לולי כעס אויב אגור, פן ינכרו צרימו, ואמרו ידינו רמה, ולא ה' פעל כל זאת".
והנה כביכול שאין לו שום עצה, מאחר שחוטפים את המקל וכועסים עליו.
כי מאחר שלהכות בלבד, אין זה ברצונו ית', אלא רק לתכלית שיכירו את יחודו, - ומאחר שהם אינם רואים את היקף הדבר, עד ההתחלה האמיתית, כי־אם ייחסו את הדבר רק להסיבה שקדמתו, לחשוב שהיא המולידתו, מבלי להתבונן לייחס הדבר אל הסיבה הראשונה, סיבת כל הסיבות, - הנה לא יבא התכלית מזה, כי התכלית הוא "ראו כי אני אני הוא, אני אמית ואחי', מחצתי ואני ארפא".
נ
זו היפך זו
 מוצש"ק פ' תבא
אמרו חז"ל (בסוף מסכת סוטה מט:) בעקבות־ משיחא חוצפא יסגי כו', הגפן יתן פריו והיין ביוקר כו', בית־ועד יהי' לזנות כו', וחכמות־ סופרים תסרח, ויראי־חטא ימאסו, והאמת תהא נעדרת, נערים פני זקנים ילבינו, זקנים יעמדו מפני נערים, בן מנוול אב, בת קמה באמה, כלה בחמותה, וכו'.
והנה צריך להבין מקור דבריהם, דהנה בודאי לא דברו מליצות, וגם יקשה מאיזה טעם הוא שבכל־דבר יהי' רק ההיפך ממה שצריך להיות, וגם האיך תהי' כזאת, שחכמת סופרים תסרח, שחכמה תהי' מסרחת.
אבל אחרי ידיעת סוד של (קהלת ז, יד) "זה לעומת זה עשה האלקים", ואין בבריאה אלא שתי ממלכות, והשני' היא רק ההיפוך מן הראשונה, ועתה רק לנו לדעת מה שיש בראשונה, ממילא נדע כי כל ההיפוך־מזה יש בשניה.
הנה מצאנו בראשונה צניעות, בישנות, "בושת פנים לגן־עדן" (אבות ה, כ(; וכאן - "חוצפא יסגי", מצינו שם (ויקרא יט, לב) "מפני שיבה תקום"; וכאן - "זקנים יעמדו וכו', חכמת סופרים תסרח, יראת חטא ימאסו".
עתה נבין האיך אפשר שתהי' כזאת, שביראת־ חטא יהיו בושים כבושת־גנב, - ומי שיהי' נזהר מעבירה, יצטרך להסתיר בחדרי חדרים.
ועתה אחרי שידענו שהם שתי מלוכות, ומתנגדות כל־כך, עד שאינם יכולים בשום־אופן ובשום־פשרה להיות כאחד, עד אשר במקום שיש רק 'ריח קצת' מן השניה, כבר אין מקום להמלכות הראשונה.
כמו שאמרו חז"ל (יומא ט: סנהדרין קג: עה"כ בישעיה כח, כ) "והמסכה צרה כהתכנס" - ר' יונתן כי הוי מטי להאי קרא הוי בכי: מי שנאמר בו (תהלים לג, ז) "כונס כנד מי הים", והוא בלתי זמן ובלתי מקום, ויכול לכנס את כל מי הים כנד, יען שהוא יכול להמצא בחוט השערה שאינו תופס מקום, וכאן נאמר (ישעיה כח, כ) "צרה כהתכנס", כביכול שאין לו מקום, וכאילו דוחפין אותו ממקומו.
וזהו סוד שכל מקום שיש בו 'ריח קצת' מן השקר, כבר אין לו מקום כביכול פה.
ובאמת כאשר יודעים כח הרע, אימה ופחד צריך שיפלו על האדם, רק שיש לנו הבטחת הבורא (בראשית ד, ז) "ואתה תמשל בו".
נא
"כי שקר נסכו"
 ב' נצבים, כ"ג אלול
איתא בספרי (דברים יא, טז) "וסרתם ועבדתם אלהים אחרים, - כיון שסר אדם מן התורה, מיד הוא עובד עבודה־זרה", וכן אמר דוד (שמו"א כו, יט) כי גרשוני היום מהסתפח בנחלת ה', לאמר לך עבוד אלהים אחרים (עי' כתובות קי:).
והנה כידוע אצלינו שחז"ל לא דברו בגוזמא ובמליצות, רק שהוא המציאות האמיתית.
והנה אין להבין זה כפשוטו, שכיון שסר קצת מן התורה, מיד הוא עובד עבודה־זרה, ויותר נפלא מה שאמר דוד אחר שגרשו אותו מארץ־ישראל, והיינו שטרדו אותו מלעסוק בתורה, היינו "לך ועבוד עבודה־זרה", - שזה בודאי ברור לנו, שלא היתה לדוד־המלך ע"ה הוה־אמינא ושום חשש לומר שמזה שגרשו אותו מא"י יבא עי"ז לעבוד עבודה־זרה.
ורק ע"ד שביארנו ולפי דברינו יכולים אנו להבין זה המאמר, היינו כי כל משכיל, אחר ידיעתו את סוד של "זה לעומת זה עשה אלקים", יפגוש זה על כל פסיעה ופסיעה, שאין בכל הבריאה רק שתי מלוכות, וכל אחת מהב' מלוכות יש תחת רשותה כל מה שנצרך למלוכה, היינו: תורות, חוקים, ונימוסים, וחיים, חכמות ומוכיחים וכדומה, וכמבואר כל־זה בחוה"ל שער הפרישות (פ"ב, הובא לעיל מאמר מ"ב).
וכל־אחת יש לה טעריטאריע שלה, וגבולים מיוחדים, זה אצל זה.
וכמו בגבולים שבין מלוכה לחברתה, אם אחד פוסע פסיעה־קטנה־אחת מחוץ לגבול, מיד הוא נמצא בטערעטאריע של השני', והנה זהו סוד של התחלפות (הפארבייטן) הגבולים.
ובזה מובן מה שכתוב בספרי, כי מיד שסר מן התורה, מיד הוא נמצא בטערעטאריע של המלוכה של אלקים אחרים.
ודוד־המלך ע"ה, לפי מדרגתו, הי' מרגיש בעצמו ירידה קצת, הרי הוא לומד שכיון שגירשו אותו מן הגבולים של תורה, מיד הרי אין לו שום מקום, ונמצא מיד בטערעטאריע של המלוכה של אלהים אחרים.
והנה ירמיה־הנביא (פרק י') כשהוכיח לישראל, להראות ולברר להבחין החילוק אשר בין המקום, בורא העולם, לבין אלהי העמים, עבודה־זרה, - להבדיל, - לא הי' יכול להסביר להם בחילוק אחד, להראות הבל אלהים אחרים, ומציאות הא'ל ית"ש, - עד שבפרק־שלם הוא מטריח להסביר ולבאר להם ארבעה פעמים החילוק ביניהם.
ועוד צריך להבין מה שביאר להם במהות העבודה־זרה וגנותה "כי שקר נסכו", ולכאורה הוא תמוה שלא מצא להם הבדל אחר והגדרה אחרת אלא מה שהוא שקר, הלא עבודה־זרה היא מן החמורות, וזה דומה כמי שאומר על רוצח שהמעשה הזה הוא מעשה שקר.
והביאור בזה הוא כן, כי כשאנו רוצים לידע את השם המורה על תוכן של המלוכה, שבה נכלל הכל, כמו "נערוו" (העצב־המרכזי, חוט־השדרה) של מלוכה.
והנה באמת מצינו במלכותו ית' כמה מעלות ומידות טובות שאנו רואים בבריאה, כמה חכמה ורחמנות וחסידות וכאלו, - אבל אין זה התוכן של המלוכה, ואינם רק פרטים.
אבל מהו החוט המתווך, הברית התיכון שהוא מבריח בכל המלוכה, והוא היסוד שעליו נבנה המלוכה.
והנה איתא בחז"ל (שבת נה.) שחותמו של הקב"ה "אמת", שיסוד הכל ותכלית הכל הוא רק אמת, - ובהצד־שכנגד הוא ג"כ, אף שאנו רואים ג"כ כמה בנינים ופאלאצן, כמו: מינות אפיקורסות, כבוד, קנאה, כעס, קפדנות וכל מיני חכמות, וכמה מיני שיטות, - אבל התוכן ועצב־השדרה (הנערוו) שבכולם הוא "שקר".
והנה בכל ימות־העולם מתחילת הבריאה, כבר נתחלפו כמה אלפים שיטות ודעות, שלכאורה סותרות הן אחת את רעותה מקצה אל קצה, - אבל אחר ניתוח היטב־וגמור בכל חוטיהם ועורקיהם, אז יראה כי כל השיטות למיניהם, כל הדעות, ממקור אחד יצאו, תוכן כולם אחד, והוא: השקר, אשר ממנו תוצאות כל רע, אלא שמשנה את פרצופו ומלבושיו, שפעם הוא בלבוש כזה, ופעם בלבוש אחר.
והנה בענין עבודת העבודה־זרה הוא לא כמו שאנו חושבים שהוא כפשוטו, שהולך ומשתחוה לאליל, - אלא שהוא רק מגדרי ההלכות של עבודה־זרה שאינם חייבים מיתה רק על עבודות האלו, - כמו שמצינו שחיוב מיתה הוא רק על השתחווי' וניסוך וזבוח וקיטור.
אבל גדר העבודה־זרה הוא, נטי' קצת מן האמת, מיד הוא בממשות העבודה־זרה.
וממילא מובן היטב הספרי שהבאנו לעיל.
וצריך לדעת כי אין בזה שום פשרה, ואין בחלל העולם כולו, בכל השיתא אלפי שנין, שום מקום אמצעי, ממוצע בין שתי המלוכות, להתנהג עצמו באופן נייטרלי, להיות אדם סתמי, אשר מנוע ימנע עצמו מלהיות סבוך כלל בזו המלחמה, לאמר: איני רוצה בכל הפלפול והמאבק, אלא אשב ואעסוק במקצועי ובמלאכתי שלי, לבלי כל־נטיה וכל־ עסק לא עם הטוב ולא עם הרע.
כי לא תועיל לו כל התאמצות לברוח מן המאבק, ואי־אפשר שלא תהיה כל שייכות לעסק זה.
כי ענין הנייטרליות אין כלל במציאות, כי מקצה הארץ ועד קצה, בכל זמן ועידן, מתנהל מאבק בלתי־פוסק, וכל האנשים העוברים בעולם, כולם נמשכים ונעסקים בזה, ובעל־כרחו הנהו דבוק או בזה או בזה, - וזהו עיקר גדול, ועל־זה סובב כל יסוד עבודת האדם.
וזהו מה שאמר להם ירמי' ע"ה, כי עצב־השדרה (ה'נערוו') של עבודה־זרה הוא "שקר".
ובזה נבין כונת הרא"ש ז"ל באורחות חיים (כ"ט) "ואל תשים זהב כסלך, כי זאת תחילת עבודת עבודה־זרה".
וזהו ביאור אמרם (סנהדרין צב.) המחליף בדיבורו כאילו עובד עבודה־זרה, - כששואלים אותו אם היית במקום פלוני, ואומר להם שלא הי', והוא שקר, הוי כאילו עובד עבודה־זרה.
ולכאורה שני דברים כאן, ומהי השייכות ביניהם?
אכן הוא מבואר לפי דברינו, כי זהו עצב־ השדרה (ה'נערוו') של עבודה־זרה.
והנה השתי־וערב הוא נתעב אצלינו כל־כך, עד שאין אנו יכולים להביט עליו כלל, אבל לו ידענו כי כל המלוכה שלו, שיעור הממשלה שלה גדול מראש העולם ועד סופו, - - - וזה יסוד של כל התורה כולה.
נב
"ונכון וקיים"
 ג' נצבים, כ"ד אלול
ועל־דרך־זה שאמרנו, צריך להבין את החובת־ הלבבות בשער יחוד־המעשה (פ"ה).
כי לכאורה הוא פלא, שבתחילה היצר מכחיש וכופר בכל, ומטיל ספקות בהשארת הנפש, ובנבואה, ובתורה שבעל פה, ובחידוש העולם; ובסוף בא בטענות שהוא שמח בעבודתו לאלקים, ומפתהו להסתיר כל מעשי עבודתו לאלקים, ועוד כאלו, עד שהוא מפתהו שהוא גדול הדור, שעליו להוכיח וללמד את העם במעשיו.
ולכאורה הלא הוא סותר את עצמו.
אבל האמת הוא כמו שדברנו, שהוא מלוכה של שקר, והחוט המתווך שלה שמקיף בכל עניניה, הוא שקר! וכל הבריאה מימות אדם־הראשון ועד עתה, בכל אלפי השיטות והדיעות שנחלפו במשך הזמן, וכל־אחת־ואחת בשעתה היתה כל־כך בתוקפה, עד מסירות־נפש.
והיסוד בזה, שהיא מלוכה, לא א־פרומקייט, ובמלוכה יש גם מסירת נפש.
והנפלא בזה, מה שיש בגמרא יומא (דף יט:) באותו כהן־גדול צדוקי, שאביו הזהירו שלא לעשות העבודה כפי דעת הצדוקים שהחכמים יחייבו אותו מיתה על זה, והשיבו כל ימי הייתי מצטער על המקרא־הזה "כי בענן אראה על הכפורת", אמרתי מתי יבא לידי ואקיימנו וכו'; - והמסירות־נפש היתה כל־כך על שטותם, כמו המסירות נפש של רבי־עקיבא על קידוש השם (ברכות סא:).
וזהו מה שהשיב מנשה לרב אשי (סנהדרין קב:) שאילו היית בדור שלנו, היית רודף בכל־כחך אחר העבודה־זרה.
וכמו אותו תינוק (סנהדרין סג: סד.) כשמצאו אליהו שהיה תפוח ומוטל באשפה (גווע ברעב), ואמר לו אליהו: אמור בכל־יום "שמע ישראל ד' אלקינו ד' אחד", אמר לו, הס שלא להזכיר בשם ד', מיד הוציא יראתו (צלם) מחיקו, ומחבקה ומנשקה, עד שנבקעה כריסו, ונפלה יראתו לארץ, ונפל הוא עלי' (ומת).
אף כי עתה אין לנו שום ציור על המסירות נפש איך "אומרים לעץ אבי אתה", אבל בזמנה, כשהמלוכה היתה בתמונה־כזו, לא קשה מידי.
וכן אנו מוצאים בכל תקופה ותקופה מסירות־ נפש על כל שיטה, כמו שמובא בעיתונים ששאלו לטרוצקי שבשביל שיטתם יש סכנה לשונאי ישראל של כליון, והשיב להם שראוי להם לישראל למסור נפשם על האור שלהם, ולפי דעתו שוה להפקיר הכל בעד שיטתם.
וכאמור, מזה נראה מהלך המלוכה של השקר בעולם, שהוא מתחלף בלבושים שונים, ובשיטות שונות שאחת סותרת חבירתה, וכל־ אחת בשעתה היא בתוקפה עד שמחייבת מסירות־נפש.
וכן המשכיל יוכל להתבונן במצבו, כי האדם שבא בשנים, כשמשקיף על כל העבר שלו, ומתבונן על מסירות־נפש שלו בימי העבר, דהיינו שיטותיו שהיו לו לעיקרים, ולא פעם אחת מסר נפשו עליהם, האם נשאר מהם זכר קצת, וגם הדעות והשיטות מה שהוא מוסר עתה את נפשו עליהם, לכשיעבור זמן־מה ג"כ בודאי לא ישאר מזה כלום, ואז יתמה על עצמו איך בא לכלל טעות כזה.
ואין זהו קושיא, כי זה הוא עצב־השדרה (ה'נערוו') של השקר בהתחלפותו (פון בייטעניש).
והנה עתה נתבונן בצד השני הנה מה שאמרו ז"ל (ברכות יג. במתני; יד.:) שאין להפסיק בין אלוקיכם לאמת, משום דכתיב (ירמיה י, י) "וה' אלקים אמת", - שזהו חותמו, ועצב־ השדרה (ה'נערוו') של הקב"ה כביכול.
וכאן אין שום חילוף ושינוי, כמו שאנו אומרים (לאחר קריאת־שמע) ויציב ונכון וקיים... ומלכותו ואמונתו לעד קימת.. חיים וקיימים... חוק ולא יעבור.
והנה בסידור הגר"א (בפירוש שיח־יצחק) ביאר, על "ודבריו חיים וכו' ונחמדים לעד ולעולמי עולמים", - שזה לא כהבלי העולם, שלא אשר יערב לילד בן־שנה, יערב לילד בן־ ששה־שנים, רק יהפך לו לזרא, ואשר יחמוד הנער בן־ששה־שנים, יהיה לתועבה לאיש בא בימים, ואשר יחמוד האדם בעודו לבוש לבוש־גופני, לא יחמוד עוד בהשליכו אדרתו־הגופנית מעליו, אבל יהיה בעיניו כשטר שנמחל שיעבודו ("אויסגעשפילטער לאטעריי צעטל"), אכן דברי הבורא־יתברך הם נחמדים לעולמי עולמים, היינו בכל המצבים ובכל העולמות, - כי "חותמו של הקב"ה אמת" (שבת נה. יומא סט:), בלי שום התחלפות, כמו שכתוב (מלאכי ג, ו) "אני ה' לא שניתי", וכמו שכתוב (שמות ג, יג־ד) "מה שמו, מה אומר אליהם וגו'. אהי' אשר אהי'", הייתי בעבר, און דער זעלבער גם בעתיד.
נג
"וענית ואמרת"
 ש"ק תבא בבוקר
בפרשת־ביכורים שמצוה על המביא ביכורים למקדש לקוראה בשעת הבאתם, כתוב (דברים כו, ה) "וענית ואמרת", - ופירש"י "וענית, לשון הרמת קול" (סוטה לב:), והוא בספרי.
אף כי ביכורים אין להם שיעור, אלא יוצאים ידי חובה אפי' בגרגיר אחד מכל המין־ההוא, ופוטר כל השדה, אף־על־פי־כן נראה שמלבד מצות ההבאה יש כאן גם מצות הקריאה, שהוא לכאורה ענין אמירה.
כי באמת צריך להבין מה זה ענין הרמת־קול.
ומבואר מזה שכמו שבכל המצוות יש בהם גדרים בעצם המצוה, ויש בהם גם דיני הידור, כמו כן גם בבכורים, כיון שהאמירה בעצמה היא המצוה, יש גם בזה הידור מלבד גדרי עצם המצוה.
וחזינן דיש עיקר מצוה גם באמירה, מלבד הכונות והמחשבות.
והנה יצא לנו מזה עיקר גדול, שעיקר המצוה של בכורים היא להודות לה' שקיים הבטחתו, כפי מה שפירש שם הרמב"ן, "בפרי הזה שהבאתי, הגדתי והודיתי לשם אלקיך, שהביאני לארץ אשר נשבע לאבותינו לתת לנו, והנה השם מקיים דבריו, ואני מודה ומשבח לשמו, - וכן הוא אומר (נחמיה ט, ח) "ותקם את דבריך כי צדיק אתה".
והנה אף שיש מחלוקת בין הראשונים אם תפילה דאורייתא או דרבנן, היינו רק אם החיוב דאורייתא, אבל רואים אנו בזה שזה ודאי שמקיים בתפלה מצוה דאורייתא, שזהו המצוה דביכורים להודות לה'.
והנה מזה נבין המחלוקת (ברכות טו.) אם קרא ולא דקדק באותיותיה, רבי יוסי אומר יצא, רבי יהודה אומר לא יצא, - דלכאורה העיקר הרי היא הכונה, אבל אחר שמצאנו מצות אמירה, כן הוא גם בקריאת־שמע יש גם מצוות אמירה, ומדיני ההידור צריך להיות שידקדק באותיות.
והנה בגמ' (שבת קלג: נזיר ב:) תניא, זה קלי ואנוהו (שמות טו, ב), התנאה לפניו במצות, עשה לפניו סוכה נאה, ולולב נאה, ושופר נאה, ציצית נאה, [אעשה לפניו[ ספר־תורה נאה וכו'.
ואם גבי מצות אחרות, כמו אתרוג וסוכה וכדומה, מצינו "התנאה לפניו", כל־שכן וקל־וחומר במצות תפלה, שהיא מצוה הנעשית ברוח הממללא, שזהו הצלם אלק'.
ולפיכך שנינו (פאה א, א) "תלמוד תורה כנגד כולם", - כי זוהי גם־כן מצוה שבדיבור.
ותפלה אמרו ז"ל שהיא מן הדברים העומדים ברומו של עולם, וכאמרם (ברכות ו:) מאי דכתיב (תהלים יב, ט) "כרום זולות לבני אדם", אלו דברים שעומדים ברומו של עולם וכו', ופירש"י כגון תפלה, - הרי מובן שבודאי יש בזה גדרים ודיני הידור.
ובכלל צריך לדעת, כי ענין התפלה הוא כמו לימוד הסוגיות החמורות, - ובהתפלל בעיון, ובשום לב, יכולים לעמוד שם על הענינים שאנו מדברים, ולזה צריך הכונה וקביעות.
נד
שיש לפני שני דרכים, ואיני יודע
 ה' נצבים, כ"ו אלול
בפתיחת ההקדמה לספר "דרך השם" (מהרמ"ח לוצאטו ז"ל) כתב, כי יתרון ידיעת הדברים על מתכונת חלקיהם, מידיעתם שלא בהבחנה, [הוא[ כיתרון ראיית הגן המהודר בערוגותיו, ומיופה במסילותיו ובשורות מטעיו, - מראיית חורש הקנים והיער הצומח בעירבוב, - תמונה של כרם שיכול ליקרא כרם הוא כשהכל מסודר על מתכונתו, שלא יהי' בערבוביא אנדרלמוסיא (אנגעווארפן).
הנה אף שיודעים אנו בודאי, שהענינים, אף שיש בכחם לעשות מהפיכה באדם, בכל־ זאת אנו נשארים על מצבנו, אבל זה לכל־ הפחות שיצא לנו סדר בענינים, ולהשיג קצת אור במעשינו ובחיינו, שלא יהי' לנו רצון להיות באנדרלמוסיא (אנגעווארפנקייט), שבמצב כזה בודאי איננו יכולים לדעת כלל מעצמנו.
לא אחפוץ לומר בלשון העולם "בעוונותינו הרבים", שזהו הלשון המורגל מאי־ידיעה, אך אומר 'לגודל שטותנו', אשר כל הדברים שאנו כרוכים בהם תמיד, עם־כל־זאת איננו יודעים אותם מעצמנו, רק שצריכים ללומדם מן הכתוב, - אבל לכל־הפחות אחר שנראה ונלמד זאת בכתובים, נכיר זאת ליסוד ולדברים ברורים.
*
הנה איתא (ויקרא כו, ג) אם בחוקותי תלכו - שכר, ואם לאו - התוכחה, וכן גם במשנה תורה, וכל התורה בכלל מלאה אזהרות, ועונש ושכר, בכל עשה ולא־תעשה.
ולבסוף הדברים האחרונים של משה־רבינו (דברים ל, טו) "ראה נתתי לפניך היום את החיים ואת הטוב, ואת המות ואת הרע".
ולכאורה מהו הפירוש "ראה", הלא הדברים ברורים אצלינו, דהיינו שמבורר לנו היטב שני הדרכים, עד שמכירים אותם היטב.
אבל מה שאנו חושבים לבירור, זה רק מחמת אי־ידיעתנו את עצמנו ואי־סידור במעשנו.
והנה כאן נביא סוד גדול, והוא מפתח לענינים שאנו מדברים, ופתח גדול בחכמה.
הנה חז"ל (דב"ר ד, א) אמרו, על הפסוק (דברים יא, כו) "ראה אנכי נותן וגו' ברכה וקללה", - שזה לא לחובתכם, רק לטובתכם, כדי שתכירו את הדרך הישרה, - רבנן אמרי, אמר הקב"ה, לא לרעתם נתתי להם ברכות וקללות, אלא להודיען איזו דרך־טובה שיבחרו אותה.
רואים אנו מזה, כפי הנראה מלשון המדרש, כי הברכות והקללות ניתנו בהמצות והעבירות רק כדי להודיע איזה דרך טובה, אכן השכר ועונש אינם מעצמות שני הדרכים.
כי האמת לאמיתו, דהיינו לעמקות האמת, שם החילוקים בין שתי הדרכים על שפה אחרת, - והחילוק הוא שם בעמקות גדולה, ושם אין לא הבשמים ולא הקוצים, - [כי באמת המצות הם מעין עולם אשר אינם שייכים להברכות בעולם־הזה, והם רק רצונו הפשוט, וברצונו הפשוט אין לנו שום ציור ותיאור. וזהו (קידושין לט:) "שכר מצוה בהאי עלמא ליכא", רצה לומר, כי עולם־הזה אין לו שום שייכות לעולם המצוה (מדחו"מ ח"ג מאמר מ"ה(].
אלא שזהו רק מטובתו ית', ומרחמיו על נבראיו, שהניח להם סימנים על הדרכים, - שהיות שהם בעצמם לא יוכלו להכיר את דרך האמת, ויוכל היות שילכו בהיפוך וידמה להם כי הם הולכים באותו הדרך שהם צריכים לו, - לכן לסימן הניח על זו־הדרך קוצים ונחשים, ועל זו־הדרך פיזר בשמים ועונגים, כדי שכאשר ילך האדם וינגוף בקוצים, אז יבין מעצמו שלא זו הדרך.
יצא לנו מעתה יסוד גדול, כי ההתחלפות בין שתי הדרכים היא כ"כ בנקל, כי אף לאחר ידיעתנו את כל התורה, וידיעתנו שהדרך של הרע היא ההיפוך מן הראשונה, ו'עצב־השדרה' שלה היא 'שקר', בכל זאת מבלעדי הסימנים אי־אפשר לנו בשום אופן להכיר את הדרך האמיתי.
*
והנה מצינו בנח, שעליו אמר הבורא (בראשית ז, א) "כי אותך ראיתי צדיק לפני", וזה רק מקצת שבחו בפניו, ושלא בפניו כתוב (שם ו, ט) "נח איש צדיק תמים הי' בדורותיו, את האלקים התהלך נח", שהוא הי' המקיים את הבריאה בעת המבול, והוא הי' הבונה אותה לאחר המבול, שממנו הי' צריך העולם להבנות.
והנה אחר המבול, בעסקו לבנות מחדש את הבריאה של הקב"ה, הי' הולך על אותו מכוון טהור שהבורא בעצמו בראו מתחילה.
והנה כתיב (בראשית ט, כ) "ויטע כרם", בודאי גם זה הוא מיצירותיו של הקב"ה, ואיתא בחז"ל (ב"ר לו, ג) שפגע בו שידא־שמדון והזהירו לשום־לבו להזהר בעצמו שלא תכנס לחלק גבולי.
ונח לפי מדרגתו, בלכתו אך בכונה רצויה, וגם אחר האזהרות, (ואחרי "את האלקים התהלך נח"), בכל־זאת תעה מן הדרך, ונכנס לגבול של הטערעטאריע השני', עד שהכתוב צוח עליו חמשה עשר פעמים "וי־וי".
והנה כשכתוב רק פעם־אחת בתורה "וי", הרי לא ידענו איך לערוך את הירידה הלזו!
עד אשר הכתוב (ט, כ) קראו: איש האדמה; מאיש־צדיק ל"איש־האדמה".
והנה נח בודאי דימה בנפשו שהולך בדרך האמת, כמ"ש (שם ו, ט) "את האלקים התהלך נח", עכ"ז נראה מזה איך הטעות בנקל.
*
והנה מה טוב הי' לו לאדם, אילו היה יודע את הגבולים, והיה רואה שעד כאן מסתיים הגבול של זו, ומכאן מתחיל הטערעטאריע השני'.
והנה כבר הזכרנו (בש"ק אדר"ח אלול) את המשל של רבה בר בר־חנה (ב"ב עג:) זימנא חדא הוי אזלינן בספינתא, וחזינן ההוא כורא דיתבא ליה חלתא אגביה, וקדח אגמא עלויה, סברינן יבשתא היא, וסלקינן ואפינן ובשלינן אגביה, וכד חם גבי' אתהפיך וכו'.
והנה על־דרך־זה נבין היטב אמת שהשקר יכול להיות עם "כסוי (אזוב) כה עבה" (מיט אזא דיקע קארע), כמו אמרינו (וידוי אשמנו) "טפלנו שקר", עד שיכולים לדמות שזה יבשה באמת, ויכולים גם לבנות עליו בנינים, ויכולים גם לטייל עליו בהרחבה בטלית ותפילין... אבל כשמתהפך, דהיינו כשנעשה זעזוע ממשהו ("ווען עס גיט זיך א־טרייסל פון וואס"), - אז נודע, כי הנה זו לא יבשה, אלא דג.
והנה האדם חושב שהוא בנוי מתורה ומצות, וחושב שהוא עומד על בסיס חזק, אבל איננו יודעים על מה הוא נבנה, ואפשר כי כשיתהפך, אזי מן־הכל לא ישאר כלום.
וזהו שאנו מתפללים (ב"ובא לציון") "למען לא ניגע לריק ולא נלד לבהלה", - כמו שאומרים העולם "עמלים ועמלים לעזאזל" ("מען הארעוועט און מען הארעוועט פארן טייוול").
ועל־דרך־זה נבין את מאמרו של ר' יוחנן בן־זכאי (ברכות כח:) כששאלו אותו תלמידיו לפני פטירתו: מפני מה אתה בוכה, ואמר להם וכו' שיש לפני שני דרכים וכו', ואיני יודע באיזו מוליכין אותי.
מה נורא הדבר, שר' יוחנן בן־זכאי, אחרי חייו הקדושים, וגם אחרי הלכו בדרך לאחרי הסימנים של הבשמים והקוצים, בכל־זאת בכה ואמר "איני יודע באיזו מוליכין אותי".
נה
יחוד
 מוצש"ק נצבים
הנה לפי דברינו תמיד, שהכל צריך האדם להשיג ולהשתלם רק בשבתו פה (בצד הטוב), ולא לחשוב שום מחשבה מהמלוכה אחרת.
הלא לכאורה הוא סתירה לדברינו שדברנו מקודם (לעיל מאמר מ"ח) מדברי הרמ"ח לוצאטו (בדע"ת) שכתב שבכדי להודיע לנו את היחוד הגמור, לכן ברא הקב"ה את הרע, כי להודיע יחודו אי־אפשר רק ע"י היפוכו.
ולפי־דבריו הלא אדרבא צריך לידע את הרע וללמוד ממנו את יחודו.
והנה כדי לבאר זה היטב, צריך שנדע כי כל מה שסיפרה לנו התורה מהחטא של אדם הראשון, כל זה הוא ללמדנו, כי התורה לא סיפרה לנו סתם הגדות, וכל־זה הוא רק לימוד לנו במה הי' הכשלון (הדורכפאל) של אדם־הראשון, והאיך הי' לו לעשות (חסר).
נו
חולי ומדוה הנפש
 ה' וילך, ד' עשי"ת תרפ"ה
איתא ברבנו־יונה (שע"ת ד, א) כדרך שיש לגוף חולי ומדוה, כן יש גם לנפש חולי ומדוה, ומדוי הנפש וחליה, [הם[: מדותיה הרעות וחטאיה.
ובגוף הרי ישנם מחלות באברים שהנשמה תלויה בהם, ובאברים שאין הנשמה תלויה בהם.
והנה מזאת הידיעה צריך שיזדעזע וירעד כל אדם, - כי הנה בחולי־הגוף גם אחר כל ההתחכמות והאוניברסיטות, ואחר כל החקירות בהם אלפי שנים, אשר כמה יגיעות יגעו להבין בענין רפואות הגוף, על כל עורק וגיד, בכל־זאת נלאו למצוא הדרך הנכון, והם כמגששים באפלה.
כי עתה הנסיון הוכיח שהרפואות המוסכמות ממאות בשנים, והיו מפורסמות למועילות, והנה עתה נשתנית שיטת הרפואה, ונתגלה שאין מועיל בם, - למשל בענין שתיית חלב לחולה, שהיה מוסכם בכל־העולם זה מכבר, שהיא רפואה מועלת מאד לחולה, והנה עתה אחרי שנות המלחמה והבצורת, שההכרח הביא לרפאות בדברים אחרים, נתודע כי החלב אין מועיל ומרפא, ואף שגם זה אינו מוחלט עדיין שכבר האמת אתם, אבל די שיש ע"ז 'יש אומרים'.
ובאמת כל־זה לא פלא, מדוע אחרי כל ההתחכמות של כמה מאות־שנים של חכמים, שיגעו והפקירו ע"ז כל חייהם ומחשבותיהם על המקצוע הזה, ולא באו עד קצה החכמה של רפואת הגוף, ואפילו במה שכבר השיגו, המשכילים שבהם יאמרו בעצמם שעד מקור המחלה אין בכחם להשיגו.
ויכולים אנו להבין זה פשוט, כי באמת ד"ז הוא ליצנות מכל עסק הרפואה, כי באמת האיש המשכיל איך לא יבוש לקרב אל החולה ולבודקו, - כי הלא באמת, כל הגוף וכל כחותיו הנם סודות עמוקות, וכל ענין הדם לא ידענו מה הוא זה, ומפני מה תמונתו כך.
וכמו למשל בכוחות הראי', בודאי לא בעין היא הראי', ושהעין אין לו שייכות כלל לעצם כח הראי', ושהוא רק כמו משקפים ('בריל') לכח הראי', וכמו שחז"ל (ע"ז כח:) אמרו ע"ז "שוריינא דעינא באובנתא דלבא תליא".
והנה הלא אין זה אלא ליצנות, שכשרוצים לרפאות כח הראי', הם מרפאים את העין!
כי זה העין הוא רק חיצון, והמחלה היא בפנימיות כוחות הגוף, שהם סודות עמוקים.
וכן גם בשמיעה, האם נבין מה היא השמיעה, ואיך היא השמיעה, ומהו חרשות? ובודאי שלא באוזן היא, והאוזן היא רק כלי.
וכל ידיעתם הלא רק מן החוץ, אבל בסודות 'כחות' הגוף בודאי אין להם שום ידיעה.
והנה הרמב"ן ז"ל (עי' ויקרא כו, יא; ובתורת האדם) ביאר, במה שאמרו ז"ל (ברכות ס. ב"ק פח. עה"פ שמות כא, יט) 'ורפא ירפא' מכאן שנתנה רשות לרופא לרפאות, וביאר שם בטעם הב', שאילמלא הכתוב הייתי סובר שאסור לו ליקרוב ולרפאות, מאחר שאינו יודע המקור והסוד של המחלה בפנימיות הכוחות, שמא יקלקל עוד ברפואתו, ועל־זאת חידשה התורה שמותר לו לרפאות מטעם שאין לו לדיין אלא מה שעיניו רואות.
אך האמת, כי דרכי רפואות־הגוף הנם לא ברופאים, והנה באסא המלך (דהי"ב טז, יב) היתה עליו תביעה גדולה, על אשר "גם בחליו לא דרש את השם, כי ברופאים".
אבל מ"מ אחר אי־השגה בזאת, בכל־זאת בונים בתי־ספר ("שולען"), ומתלמדים על כך (און מען סטודירט אויף דעם), ועל כל עורק קטן בגוף־האדם, חוקרים מאות בשנים, ובכל־זאת יודעים קצת מהלך בענינים, וכשהרופא קרב אל החולה, יודע מצב החולה יותר מאיש־פשוט.
מכל־זה תאחז רעדה לכל אדם, אחר ידיעתנו שכשם שיש לגוף חולי כן יש לנפש, כי זה בודאי שהנפש היא לכל־הפחות לא פחותה מן הגוף בעמקותה ודקותה, ואיה הם "הבתי־ספר והאוניברסיטות" שחוקרים בם ולומדים כוחות הנפש ומחלותיה, ואיה הוא הרופא שילכו אליו לשאול על מחלות־הנפש.
אחרי שיש גם לנפש חולי כשם שיש לגוף, - שאין זה פרומקייטן כמו שאנו סבורים, אך זאת 'חכמת' הרפואה.
וכל־אחד על מה שהוא חולה, כזאת רפואה נצרכת לו, וכמו בחולי הגוף, למשל לכאב־עינים, אם יקח רפואה 'ריצען', מה יועיל לו, - כן לא ידמה שכאשר חטא בדבר־מה, יקח לרפואה מה שיקח, כי רפואה צריכה להיות דוקא דבר הנחוץ לזה, - ואם לאו, לא יועיל מאומה.
ומי המה רופאים שלנו? - אם יקרה ח"ו איזו מחלה לאחד שאינו־יודע איך להתרפאות, בודאי ירוץ אל הרופאים, - ומי הוא היכול לרפא אותנו? אין אתנו יודע מאומה, מאין נובעת המחלה, ומהי העצה הנכונה שצריך להמחלה.
ובהיות אשר נעלמה מעמנו הידיעה בתחלואיה של הנפש, הלא מוכרחים אנו לסמוך על ה'פרופסורים' שלנו, אשר המה חז"ל הקדושים, שאין לנו שום רופא זולתם, ומוכרחים אנחנו להטות אליהם אוזן־קשבת, לשמוע איזה רפואות שהם אומרים לנו לקחת.
והלא פרופסורים אלו הודיעונו (ר"ה יח. יבמות מט:) כי מה שנאמר (ישעיה נה, ו) "דרשו השם בהמצאו, קראוהו בהיותו קרוב", - אלו עשרת ימי־תשובה, - אשר פירוש הדברים, כי אלו ימי־הבראה, אשר קל מאד ל..., אויר טוב מאד.
הלא מוכרחים אנו, על־פי שכל, להאמין לדבריהם, ולקיים דבריהם.
והתורה הלא מודיעה אותנו כי ישנו רעצעפט אשר נקרא שמו "תשובה".
וכמו שלגוף יש מחלות שאין עליהן רפואה, כמו למשל, מחלת ה"ראק" ר"ל, יודעים אנו אחרי שהפרופסור גומר שאין לזה רפואה, אזי יודעים שזה האיש עומד למיתה.
והנה גם בחולי הנפש יש ג"כ בדוגמת זאת, וכמו שאנו מוצאים שאמר הרא"ש ז"ל (קיב) "אל תתן בלבבך קנאה, שזו היא חולי־רעה שאין לה רפואה", - אשר הלא פירושם של דברים הוא, כי הפרופסור העלה בהבחנתו, שישנה מחלה הנקראת בשם "קנאה", אשר היא מחלה איומה כל־כך, אשר אין כל רפואה בעדה.
והנה אצלינו זה קשה לצייר, כי איך זה אפשר שלא יהי' רפואה, אבל זה רק מסיבת מה שאנו מביטים על כל עניני הנפש רק בגדר "פרומקייט", ואין אנו מכירים כי זה ממש חולי בנפש, אבל באמת הכיצד נוכל לדעת האיך היא רפואת־הנפש ואיה מקומה.
הנה כשנראה ארץ שמגדלת גבורים ובריאים ובעלי־קומה, הלא מזה נאמר שהיא ארץ כזאת המסוגלת לגדל גבורים, או שנאמר האנשים ההם בודאי יודעים המה היטב הדרכים להזהר ממחלות, ויודעים היטב בדרכי הרפואה.
והנה כשרואים אנו מה שחז"ל (מסכת סופרים טז, ח; ועי' אדר"נ פכ"ה; מסכת כלה פ"ו; שהש"ר א, כ) סיפרו לנו מריב"ז, שאמר אם יהיו כל האנשים לבלרים, וכל האילנות קולמוסין, וכל הימים דיו, וכל הרקיעים גוילים, לא יספיקו לכתוב מה שלמדתי מרבותי, וזה רק ככלב המלקק מן הים.
והנה הסבא ז"ל אמר חשבון ע"ז, כי בקסת־ דיו (בטינטער) אחד יכולים לכתוב כמה בתים גליונים, היש לנו שיעור במאמר הזה.
והנה אין לנו לילך כ"כ רחוק, שהנה באחרים כמו למשל הבית־יוסף, שבכל חודש חזר על כל ארבעה הטורים, וכל כתביו הרבים, עד שכבר אי־אפשר להעלות על הרעיון שאכן יש בכח אדם לכתוב כל זאת.
והנה בהקדמה לביאור הגר"א לספרא דצניעותא, כתב שם הר"ר חיים מוואלאזין ז"ל, אודות רבו מלאך אלקים הגר"א ז"ל, את גודל חכמתו, שאילו לא שמענו זאת מר' חיים ז"ל, אזי לא האמנו כי יוכל להיות איש כזה.
וזה ודאי הרי שלא נביאים היו, אלא זה נקרא "בריאים", שהיו האנשים בריאים, בנפשות חזקים, ובודאי ידעו דרכי רפואת הנפשות, והתנהגו על־פי־זה.
והנה כשחז"ל הק' נגשים אל מחלה ממחלות הנפש, רואים שהם נגשים כפרופסורים.
והנה המקום אשר שם נלמדת (סטודירט־זיך) כל הנפש וכוחותי' ומחלותי' - היא התורה, כמו שמצינו בחז"ל (ילקוט נצבים תתק"מ; מובא בתוס' תענית ז.) בשמואל, שאמר: אין התורה מצויה באיסטרולוגין (ובאסטרונומים), - וכאשר שאלו אותו והלא אתה איסטרולוגי, [שאמר (ברכות נח:) "נהירין לי שבילי־דשמיא כשבילי־דנהרדעא", ומנין הוא יודע], - השיב, תיתי לי, שלא הייתי מביט באיסטרולוגיא אלא בשעה שהייתי פנוי מן התורה, בשעה שהייתי נפנה לבית־המים, שזה למד במקום ובעת שאסור להרהר בדברי־תורה.
והנה (מנחות צט:) שאל בן דמה, בן אחותו של ר' ישמעאל, את ר' ישמעאל, כגון אני שלמדתי כל התורה כולה, מהו ללמוד חכמת יונית, והשיב: צא ובדוק שעה שאינה לא מן היום ולא מן הלילה (פירש"י, דבר שלא יהא בעולם) ולמוד בה חכמת יונית.
והנה נראה מזה, שבמקומות אחרים, דהיינו חוץ מן התורה, בודאי אין שום מקום ללמוד שם חכמת הנפש, והראי' ע"ז, האם נראה בחכמי הגוים אנשים בריאים כאלה.
ובזה נבין מה שאחז"ל (ירושלמי מכות פ"ב ה"ו, ילקוט יחזקאל שנח; תהלים כה) שאלו לחכמה - בודאי היא החכמה העליונה - נפש החוטאת מה תהא עלי', - והנה ודאי שהחכמה היא פרופסור גדול בעניני הנפש, ושאלו לה איזה רפואות נמצא לזה, והשיבה (משלי יג, כא(: "חטאים תרדף רעה"; ושאלו לנבואה, והשיבה (יחזקאל יח, ד(: "הנפש החוטאת היא תמות", וכששאלו לתורה, השיבה: "יביא קרבן ויתכפר".
הרי שלא יכלו מצוא שום תרופה, והנה אמנם התורה כבר מצאה רפואה, אבל זה רק לשוגג, אבל למזיד אין כאן רפואה, כי כמו בחולי הגוף יש מחלה שאין לה שום רפואה.
וכמו מי שאין לו לב־מבין, כי יבוא לדרוש ברופאים, אם יאמר לו הרופא שאין לו שום רפואה, ישתומם להביט על הרופא, איך יכול להיות, יען שהוא בור, ואינו מבין מאומה.
אך האיש החכם יבין שאם הרופא אמר שאין לו שום רפואה, יוכל היות, יען שבמחלה כזו אין שום רפואה.

אבל כששאלו להרופא הגדול, הקב"ה, השיב שכולם עדיין לא השיגו בעומק את הנפש כמותו, אלא - "יעשה תשובה ויתכפר", - זוהי רפואה לכל המחלות.
והנה אחר שראינו כי ענין התשובה רק היא הרפואה, שהיא ניתנה מהרופא האמיתי, מובן בודאי שיש על־זאת חכמה עמוקה כמו בחכמת הניתוח וידיעת כל עורק מעורקי הנפש, ומובן שאין להתהלך בזה רק כמו סגולה, כי ברפואות יש ענינים שמועילים לזה ומזיקים לזה, על־דרך () "מטמא טהורים ומטהר טמאים".
והנה על דרך־זה יש להבין את דברי רש"י ז"ל פ' וילך (דברים לא, ב) "לא אוכל עוד לצאת ולבא" - ופרש"י שם: מלמד שנסתמו ממנו מעינות החכמה.
והנה מאד הייתי רוצה לידע מה היא הסתימה שבה סתמו את מעינותיו של משה־רבינו, מהו הסכר לעצור בעד שטפי־ים כאלה? (חסר).
נז
אנשי סיפורי־התורה - 'שלדי' הבריאות, והמחלה
 ליל ש"ק (נצבים) [וילך], ו' עשי"ת
דיברנו אתמול, על דברי הרבינו־יונה (שע"ת ד, א) כי כשם שיש לגוף חולי ומדוה, כן יש לנפש.
ובארנו כי כמו שבחכמת הנתוח של הגוף, נבנו כמה אוניברסיטות וכמה בתי־ספר, וזה מאות בשנים שחוקרים על כל עורק וגיד, והנה סו"ס לקצה החכמה בזה לא הגיעו.
והנה בארנו שגם בנפש כמו"כ הדרך לידע את המחלות, צריך לזה התלמדות ("סטודירונג").
והנה כפי שרואים בחז"ל, הם היו אנשים בריאים, וחכמים גדולים ופרופסורים בכל כוחות הנפש, - והיינו כי נתנו לבם וחקרו הדק היטב והתלמדו (האבען דורך גיסטודירט) ענינו של כל עורק וגיד שבנפש.
כי מאין ידעו הם כל זה, הלא לא היו נביאים, אכן לא מחמת נבואה, ולא מחמת שהבינו כל־זאת, אלא האמת שהם נתנו־לבם וחקרו והתלמדו (האבען דורכניסטודירט) כל־זאת.
והנה האמת כי זה כל עבודת האדם, ובלא זה אין כלום, כי כל העולם שיעור קומה (עי' נפה"ח ב, ה; ממו"נ א, עב), דהיינו שאין כי אם ידיעת האדם שלם, וזה כל התורה רק ידיעת האדם השלם.
והנה כמו שידוע כי בבתי־ספר שמלמדים שם חכמת הנתוח, יש שם 'שלדים' (סקעלעטן) שמלמדים עליהם, ויש כמה מאות מכל מין ומין של מחלות שונות, כמו למשל על מחלת הקיבה יש כמה מאות מינים.
וכן יש גם שלדים של אנשים בריאים, כדי ללמוד־ לדעת איך צריך להיות קיבת האדם הבריא.
וכל־אחד מבין זה בפשטות, שמבלי־זה אי־אפשר בשום־אופן ללמוד את חכמת הרפואה והנתוח.
והנה צריך לידע אודות כל המעשיות שבתורה, כי כל התורה היא רק מלמדת אותנו את חכמת הנתוח של הנפש, ועל־זאת הביאה לפנינו סיפורים אודות אישים שונים, שבזה העמידה והציגה לפנינו 'שלדים' מכל מיני מחלות של הנפש, ואיך היו התחלות המחלות, וגם הביאה לנו 'שלדים' של אנשים בריאים, אין שום סיפור מיותר, כל סיפור מכיל בקרבו 'שלד' אחד.
והנה הלא בכל הלכות התורה, מן אות־אחת אנו דורשים כמה הלכות, ולמה סיפרה לנו התורה כ"כ מעשיות שונות וסיפורים.
ועוד שהלא אחז"ל (פסחים ג.) כי עקם הכתוב שמונה אותיות, ולא הוציא דבר מגונה מפיו, כדי שלא לדבר בגנות בהמה טמאה.
וברובע כתיב (ויקרא כ, טו) ואת הבהמה תהרוגו, כדי שלא תהא בהמה עוברת בשוק ויאמרו זו היא שנסקל פלוני על ידה (סנהדרין נה.).
והנה בסיפורי־התורה לא חסה התורה על כבודן של היותר גדולים בעולם, וכתבה את חטאם בגלוי, וכל־זאת למה, אלא רק כמו שבארנו, שהוא כמו 'שלדים' ללמד אותנו.
ועל־דרך־זה הוא בכל התורה, מתחילת 'בראשית', עד 'לעיני כל ישראל'.
ונראה קצת לדוגמא, (בראשית ג, א) והנחש הי' ערום וגו', ויאמר אל האשה, וברש"י: ללמדך מאיזה סיבה קפץ הנחש עליהם, - מראים לנו בזה איך היא התחלת החטא ותהלוכותי'.
ואחר־כך בקין (בראשית ד, ה) ואל קין ואל מנחתו לא שעה, ויחר לקין ויפלו פניו.
זהו 'שלדים' של "קנאה", אשר נופלים פניו.
והנה זהו מה שאמר הרא"ש ז"ל (ארחות־חיים אות קיב) אל תתן בלבך קנאה, שזו היא חולה־רעה שאין לה רפואה.
והנה מנין ידע את זה, ואיה המקור על־זאת? אבל דורכסטודירענדיג די תורה, למד זה מקין.
כי בודאי צריך־לומר שקין עשה כל התחבולות כדי לרפאות הקנאה מלבו, כי זה בברור שקין לא הי' איש פשוט, כי הלא ה' דבר עמו.
וגם הקנאה היתה בודאי ענין קנאת סופרים, אשר תרבה חכמה (ב"ב כא.), והיינו קנאה שיהא גם הוא בעל־מעלה כמו חבירו.
אבל בכל־זאת לא היתה על־זאת שום תרופה, עד שיצא מזה מה שיצא, שנפל בשפיכות־דמים לאח קרוב.
והנה כאן הציגה התורה לפנינו 'שלד' עם מחלת הקנאה, וצותה לנו לבא ולראות וללמוד.
"ויאמר קין אל הבל אחיו ויהי בהיותם בשדה ויקם קין אל הבל אחיו ויהרגהו" (שם ד, ח).
וברש"י: ויאמר קין אל הבל אחיו, נכנס עמו בדברי ריב ומצה.
והנה גם זה איתא שם בארחות־חיים להרא"ש (ס"ג) אל תשיב למחרפיך דבר, ושים יד לפה ושתוק, פן יחם לבבך.
אם תכנס בדברים, הנם כאש לנעורת, להבעיר יותר הקנאה והשנאה, וסוכ"ס תבוא לידי מריבה ומצה, - וסופו־של־דבר מוכיח, כי כאשר לא כבש דיבורו, מזה לחצתו קנאתו, ונתעורר הרבה, עד "ויקם קין אל הבל אחיו ויהרגהו".
"ויאמר ד' אל קין אי הבל אחיך, ויאמר לא ידעתי, השומר אחי אנכי (שם ד, ט), וכתוב ע"ז בחז"ל (רש"י) כגונב דעת העליונה.
והנה הלא לפלא מה זה גונב דעת העליונה, ואיך אפשר שתהי' כזאת במציאות, והרי אם תשאלהו, ודאי יענה לך כי ודאי מאמין בהשגחת ד', ובדעתו דומה לו כי כנים דבריו, אבל מעשיו סותרים לדבריו, והוא מאמר הנביא (ירמיה יז, ט) עקוב הלב מכל, ואנוש הוא, מי ידענו, אני ד' חוקר לב ובוחן כליות וגו'.
וכל־זאת הראתה לנו התורה בתמונה זו.
עוד שם מעשה למך (שם ד, יט־כד), למה ספרה לנו התורה? גם זו היא 'שלד' ללמד אותנו.
אחר־כן בדור המבול משחיתים את דרכם, האיך בא לזה "כי השחית כל בשר את דרכו" (שם ו, יב).
ואח"כ נח (ו, ח־ט) "ונח מצא חן בעיני השם. ... נח איש צדיק תמים היה בדורותיו, את האלקים התהלך נח", - הראתה לנו התורה ג"כ איש בריא, וגם את הצד החולה בו (שם ט, כ) "ויחל נח איש האדמה ויטע כרם" וגו'.
אח"כ לוט, (יג, ה־יא) "וגם ללוט ההולך את אברם היה צאן ובקר ואהלים. ולא נשא אותם הארץ לשבת יחדיו, כי היה רכושם רב וגו' וגו'. וישא לוט את עיניו וירא את כל ככר הירדן כי כולה משקה וגו'. ויבחר לו לוט את כל ככר הירדן, ויסע לוט מקדם, - ואמרו חז"ל (רש"י; ב"ר מא, ז) הסיע עצמו מקדמונו של עולם, אמר, אי־אפשי באברהם ואי־אפשי באלוקיו.
כאן נתנה התורה מחלקה־מיוחדת ללוט, להציג בפנינו מהו זה חמדת הממון, - כי לא היה לו להפרד מאאע"ה ולשבת אצל סדום, והיה זה מנקודה קטנה שלפי רום ערכו נולדה בו מעט נטיה לתור אחרי בצע, ונתגדלה הנקודה לאט לאט, עד שהוקל בעיניו הפרידה מאאע"ה, ובשביל ממון בחר לו לשבת בסדום, והטעה עצמו לבלי לחשוד עצמו שילמד ממעשיהם.
ולמדנו עד היכן החמדה תוכל להוליך את האדם, ועל האדם לפחד תמיד שלא יפול ח"ו ברשת חמדת הממון, להעבירו על דתו ח"ו.
הגר בתורה ג"כ ללמד, כל הענין שם שברחה מפני שרה, ואח"כ (שם טז, ט) ויאמר לה מלאך ה': שובי אל גבירתך והתעני תחת ידה.
אחר־כך הציגה התורה לפנינו חדר מיוחד עם איש בריא ענק בכוחותיו.
אברהם־אבינו ע"ה, במידת ההטבה שלו, עד מדה זו שבסיבת מה שלא יכול להיטיב, היה קשה לו צער העדר האורחים, יותר מהיסורים, עד שהשי"ת שלח אליו מלאכים בדמות אנשים, להשקיטו מצערו החזק, כמו שאמרו ז"ל עה"פ (יח, א) כחום היום.
ואח"כ "ושרה שומעת" (שם יח, י), אמרו ז"ל: האשה צייתנית, בכאן הציגה לנו איש בריא בכל המקצועות, רק באיזה פינה יש שם בעורק קצת רפיון, וזה בכלל הרפיון של הנשים.
והנה אמרו ז"ל (ב"ר יח, ב; תנחומא וישב ו; ילקוט בראשית כד; ישעיה שצח) עה"פ (משלי א, כה) ותפרעו כל עצתי, לא בראתי אותה מן האוזן, שלא תהא צייתנית, והרי היא צייתנית, שנאמר 'ושרה שומעת'.
אבימלך ג"כ הציגה התורה לזה ונתנה לו מחלקה מיוחדת (שם כ, ב־יח).
אח"כ (שם כג, י־יח) פרשת עפרון, ג"כ לומדת אותנו התורה "אומרים הרבה ואפילו מעט אין עושים", ובשביל זה חיסרה התורה 'וא"ו' משמו, והנה וכי יודעים העולם מבלעדי התורה ממחלות כאלו?
ואח"כ אליעזר, את כל צד הטוב והאיברים הבריאים, - וגם מה שנמצא בו הצד החולה, הכל הציגה התורה לפנים, כמו שאמרו ז"ל (רש"י כד, לט; ב"ר נט, ט) אולי - אלי כתיב, שהי' מחזר עליו שישא את בתו, והנה האבות הק' זה בודאי מכל תיבה ותיבה יוכל ללמוד.
אח"כ עשיו, את כל העשיו בכל תמונתו וכל פרטיו, מכירת הבכורה בעד נזיד עדשים (כה, לא־ד).
וגם מה שנמצא בו הקצת טוב, גם־כן לא העלימה התורה, הכיבוד־אב שלו גם־כן כתוב בתורה (ב"ר סה, טז; ילקוט בראשית קטו).
אח"כ (פרשת ויצא) לבן, לו נתנה התורה מחלקות מיוחדות, כל הרמאות שלו וחמדת הממון, כאן מחלקות מיוחדים לחמדת הממון, והנה על מחלה זו אשר כמה שנים צריך ללמוד, אבל כל־זאת הציגה התורה לפנינו.
"ותצא דינה בת לאה" (שם לד, א), ג"כ הציגה התורה, בת לאה, ולא בת יעקב, אלא על שם יציאתה נקראת בת לאה, שאף היא יצאנית היתה, שנאמר (ל, טז) ותצא לאה לקראתו.
והנה זה פלא להבין, מה שייכות יש בין היציאה הזאת, אל היציאה הראשונה שהיא לגבי יעקב בקדושה, - אבל הם ז"ל שידעו היטב את סוד המחלות, הם יכלו לומר זה.
ואח"כ (שם לד, ד־יט) שכם, הורה לנו עד כמה כחה של רצון, "שכם בני חשקה נפשו בבתכם וגו'. ולא אחר הנער לעשות הדבר, כי חפץ בבת־יעקב" וגו'.
שמעון ולוי, גם־כן הציגה לנו התורה (שם מט, ה־ז) שמעון ולוי אחים גו'. ארור אפם כי עז, אף כי בצד־אחד מעשה שכם היה תוצאה ממעלה זו של "אחים", ובודאי שמעשה זה היה קדוש בתכלית הקדושה, שהרי דגל שמעון מצויר עליו שכם (במד"ר ב, ז), וכל התביעה עליהם רק שהמעשה לא יצא בכל השלימות כפי שהיה צריך לצאת, כל־זאת הציגה התורה לפנינו כי החטא הי' על שלא נטלו רשות מיעקב.
אח"כ (לז, כז־ח) מכירת יוסף, הנה כפי הנראה לנו, הי' כל המעשה הזה להטמין ולקבר, כי באמת היא מעשה מגונה, - והתורה לא חסה כלל, והציגה לנו כל המעשה בגלוי, וההתחלה מאין בא כל־זאת? מכתונת פסים (לז, ג).
ואחר־כך מעשה יוסף ופוטיפר (לט ז, כ).
ואח"כ שר המשקים (שם מ, כג) "ולא זכר שר המשקים את יוסף וישכחהו", הציגה לנו התורה שישנה פחיתות כזו, וכפוי־טובה כזה, כי מי שהצילו ממות "ולא זכר אותו".
אח"כ (שם מא, יב) "ושם אתנו נער עברי עבד", אמרו ז"ל (רש"י; ב"ר פט, ז) ארורים הרשעים שאין טובתם שלמה, מזכירו בלשון בזיון. 'נער' שוטה ואין ראוי לגדולה. 'עברי' אפילו לשוננו אינו מכיר. 'עבד' וכתיב בנמוסי מצרים שאין עבד מולך ולא לובש בגדי שרים.
כי מארור לא תצא ברכה, מרשע לא תצא טובה שלמה, ונאמר (משלי יב, י) ורחמי רשעים אכזרי.
יוסף כשפתר את החלום לפרעה (מא, טז־לו), אמר פרעה (מא, לח) "הנמצא כזה איש אשר רוח אלקים בו וגו'. אין חכם ונבון כמוך"; פרעה הרשע הודה על האמת.
והרי כדי להודות על האמת, בודאי נתקלים עם מדות שונות, וצריכים לגבורה רבה לשבור רצונותיו, ואם כי שמע ממנו דבר חכמה וישרות, אבל איך נאבדו ממנו כל המדות שבזה?
זהו שאמר הסבא ז"ל (חכו"מ ח"א מאמר ק"מ) כי התורה מספרת לנו מדת חכמתו, כי פרעה חכם גדול היה, ומטבעי החכמה (עי' אבות ה, ז) להודות על האמת, אף נגד טבעו, כי החכם יתברר לו האמת כמו חי, ואי־אפשר לומר על חי שהוא מת, לכן כל המדות בטלות בפני חכמה! - ובשמעו חכמה נפלאה מיוסף, הכל בטל ונאבד!
אח"כ יוסף איש בריא, בהיותו מושל על ארץ מצרים, (שם מז, יד) "ויבא את כל הכסף ביתה פרעה", הבריאות בעניני הממון, עד אשר עם כל שליטתו, פרוטה לא עכב לעצמו, וגם עגלה לא לקח בלי רשות פרעה, ופרעה ידע זה היטב, עד שהוצרך לצוותו על כך (מה, יט־כא) קחו לכם מארץ מצרים עגלות וגו'.
"ויגש אליו יהודה" (שם מד, יח) וכל הספור, אמרו ז"ל (ב"ר צג, ג) לבאר עמוקה מלאה צונן, ולא היתה בריה יכולה לשתות הימנה, בא אחד וקשר חבל בחבל, ונימה בנימה, משיחה במשיחה, ודלה הימנה ושתה, התחילו הכל דולין הימנה ושותין, - כך לא זז יהודה משיב ליוסף דבר על דבר, עד שעמד על לבו, - לימדה לנו חכמתו של יהודה, אשר ידע כל כוחות האדם, עד שעמד על לבו, ולא יכול עוד יוסף להתאפק.
אח"כ בחומש שמות, ספרה לנו התורה מפרעה את כוחות האדם, והתהפכותו כמה פעמים, כאן הוא משלח וכאן הוא חוזר.
והנה גם במשה־רבינו הציגה לנו התורה, להורות לנו אברי איש בריא, וגם ה"למה הרעותה", גם־כן נכתב בתורה (שמות ה, כב).
וכן מעשה העגל, האיך שעשאוהו דור־המדבר תיכף אחר קבלת התורה, כמו שאמרו ז"ל ע"ז (שבת פח: גיטין לו:) הפסוק (שה"ש א, יב) עד שהמלך במסיבו, נרדי נתן ריחו, עלובה כלה שזינתה בתוך חופתה.
וכן להורות לנו מהו הקשה־עורף (שמות לב, ט; דברים ט, יג) שזה לא כמו שהעולם סוברים זה בפשוט: עקשנות (עי' במאמר הבא).
והנה, אם האדם הי' מתבונן זה מעצמו אז כמה ענינים היו נתגלים לו, והנה על־כן הורו לנו המחלות בכל חלקי הנפש.
והנה בספר ויקרא, שם הציגה לנו התורה חדרי רפואות להמחלות שונות.
כי על־דרך־זה עלינו להבין את כל ענין הקרבנות, וכמאמרם (ירושלמי מכות פ"ב ה"ו ילקוט יחזקאל שנח; תהלים כ"ה) שאלו לתורה: נפש החוטאת, מה תהא עליה... ואמרה: יביא קרבן ויתכפר.
וכן כל ספר־זה, והפרשיות "קדושים אמור" המה בודאי רפואות.
והנה גם פרשיות בהר ובחוקותי, אשר עוסקות בעניני שמיטות ויובלות ונחלות, ביאר הראב"ד ז"ל (בהקדמתו לספר בעלי הנפש) שגם אלה הם רפואות.
וביאר שם באיזה דרך יש לשמיטה רפואה לנפש, כי ברבות הימים ידמה לאדם כי הארץ שלו היא, והוא הבעלים, ואת ד' שכוח ישכח, כי על כן 'ושבתה הארץ שבת להשם', למען ידע האדם כי יש לו בורא המושל עליו, ולו הארץ ומלואה.
וכן ספר במדבר, בכל ענין הדגלים הורתה לנו התורה כל ענין הסדר והסארטירונג, כל שבט ושבט לבדו, ללא כל ערבוביא והתבוללות; כל אחד ישמור את ה'עצמות' שלו בכל ה'ניכרות', עד הכרת המקום המיוחד לו.
וכמו שנאמר (ויקרא כד, י) וינצו במחנה בן הישראלית ואיש הישראלי, וברש"י: בא ליטע אהלו בתוך מחנה דן, אמרו לו, מה טיבך לכאן, אמר להם, מבני דן אני וכו'.
לא הניחוהו ליטע אהלו בתוך מחנה־דן, מחמת יסוד הגדול של 'ניכרים', ששום אחד לא היה יכול להיות קובע בשום אופן ברוח שאינו שלו.
וכן על־דרך־זה קברות־התאוה (במדבר יא, לא), הורתה לנו התורה מהו תאוה.
וכן במרים (שם יב, א) הציגה לנו התורה הענין של לשון־הרע.
והנה הדבר בזה מבהיל מאד, כי לא חסה התורה על כבודה של מרים הנביאה והצדקנית, בדברה באחי' האהוב לה.
ובודאי לשם־שמים נתכונה, כמו שאחז"ל (דברים כד, ט בספרי) שלא דיברה אלא להנייתו של משה, ולשבחו של מקום, ולבנינו של עולם.
ובכל־זאת לא העלימה זאת התורה מאתנו, רק כדי להורות לנו, וצותה התורה (דברים כד, ט) זכור את אשר עשה ה' למרים בדרך בצאתכם ממצרים.
והנה מבהיל הדבר מאד, אשר על דבר קל־כזה העמידה הכתוב להציג לעין־כל את חסרונה־הקל אצל עמוד־הקלון (צום שאנד סלופ(!
אך לפי ביאורינו כאשר נבין על־דרך־זה, בודאי היה הדבר שוה להם.
נח
תשובה - להסתובב עם פניו אל השי"ת
 מוצש"ק וילך, שבת שובה
איתא בחז"ל (ראש־השנה יז.) על הפסוק (מיכה ז, יח) "נושא עון ועובר על פשע לשארית נחלתו", א"ר אחא בר חנינא, אליה וקוץ בה, [פירש"י, כלומר, דבר תנחומין יש כאן, אבל יש בתוכה דבר קשה, שאינו שוה לכל], - לשארית נחלתו, ולא לכל נחלתו, למי שמשים עצמו כשירים (ולא כעיקר).
עד"ז מצינו עוד בחז"ל (ויק"ר יז, א; איכ"ר ג, ט; מדרש תהלים ד; ילקוט תהלים תת"ח; איכה תתר"ב) עה"פ (תהלים קמה, יח) "קרוב השם לכל קוראיו, לכל אשר יקראוהו באמת", - לכל קוראיו, יכול לכל, תלמוד־לומר: לכל אשר יקראוהו באמת.
הלא "אליה שמינה" יש כאן, אשר 'קרוב השם לכל קוראיו', אך 'קוץ בה', יש בה דבר קשה, שאינו קרוב אלא לכל אשר יקראוהו באמת.
ובדומה־לזה יש לנו לומר על ענין התשובה, - כי ידוע מאמר ר' ישראל סלנטר זצ"ל (אור־ישראל סי' כ"ט) בענין מצוה שלא לשמה, דאמרינן (פסחים נ.) לעולם יעסוק אדם בתורה ובמצות אפי' שלא לשמה, שמתוך שלא לשמה בא לשמה, - ופירש הגרי"ס דהיינו שיעשה המצוה בגדרה האמיתי, (בתכונת עשייתה לשמה), - היינו בזה־האופן כמו שיעשה מי שכונתו לשם־שמים, אם כי כונתו אינה לשם־שמים (וכ"כ שם במכתב ו').
וממילא גבי תשובה שאנו צריכים לג' דברים אלו: חרטה, קבלה, וידוי, - לא שייך שלא לשמה.
כי אם חרטתו היא שלא לשמה, הרי אין זו חרטה...
כי שתהא מצוה נעשית 'בגדרה האמיתי', כאשר עשייתה 'שלא לשמה', זה יתכן רק במצוה של מעשה, שאע"פ שלא נתכוין בה לשמה, הרי קיים מצות עשי', - אבל במצוה שבלב, הלא כאשר עשייתה שלא לשמה, הרי המצוה אין היא מצוה.
כן הדבר בכל מצוות שבלב, אך בפרטות יש לומר כן על מצות התשובה, - כי על־פסוק (דברים ל, יא־יד) כי המצוה הזאת אשר אנכי מצוך היום, לא נפלאת היא ממך, ולא רחוקה היא. לא בשמים היא ולא מעבר לים היא וגו'. כי קרוב אליך הדבר מאד, בפיך ובלבבך לעשותו, - פירש הרמב"ן: 'כי המצוה הזאת' היא התשובה, [הנזכרת בפסוקים שלמעלה (שם ל, א־ב) "והשבות אל לבבך וגו'. ושבת עד ד' אלקיך"].
והטעם (המכוון) לאמר, כי תוכל לשוב אל השם, כי אין הדבר נפלא ורחוק ממך, אבל קרוב אליך מאד, לעשותו בכל עת ובכל מקום.
וזהו טעם 'בפיך ובלבבך לעשותו', שיתודו את עונם ואת עון אבותם בפיהם, וישובו בלבם אל השם, ויקבלו עליהם היום התורה לעשותה ע"כ.
האריכה התורה אריכות גדולה במצות התשובה, שבאופן־מיוחד היא 'ביכלתו' של אדם, ואין בנמצא שום מצב מחוץ להאדם, לא זמן ולא מקום, אשר בו יהיה האדם מנוע מלשוב.
תשובה היא ענין של 'קונה עולמו בשעה־אחת' (ע"ז יז.), - שבשביל לקיימה אין צריך שום תנאי אשר מחוצה לו, ואין הדבר תלוי אלא בו בעצמו, - בכל עת ובכל מקום ובכל מצב, להסתובב עם פניו אל השם־יתברך.
[וזה גופא הוא הקושי והכבידות אשר בתשובה, ש'תכונת עשייתה בגדרה האמיתי' אינה מה שבאבריו החיצוניים יהיה עושה איזה מעשה, אלא רק מה שהוא עצמו יסתובב עם פניו באמת].
*
ומהו אמנם פירוש הדברים "להסתובב עם פניו אל השם־יתברך"? - מצינו (שמו"א טו) כי אחרי ששמואל תבע את שאול אודות הצאן של עמלק, שלא הרגם, - תבע אותו אחר־כך על כי שכשהוכיחו ע"ז, לא אמר תיכף־ומיד "חטאתי".
כי מתחילה כשהוכיחו שמואל "ומה קול הצאן הזה באזני, וקול הבקר אשר אנכי שומע", השיב שאול: "מעמלקי הביאום אשר חמל העם על מיטב הצאן והבקר", - לא הוא, רק "העם"! - שאל שמואל־הנביא שוב: ולמה לא שמעת בקול השם, ותעט אל השלל, ותעש הרע בעיני השם, - השיב שאול־המלך שוב: אשר שמעתי בקול השם, ואלך בדרך אשר שלחני השם, ואביא את אגג, ואת עמלק החרמתי, ויקח העם מהשלל צאן... להשם, - בכל־זאת עוד אמר "ויקח העם", ולא הוא, - אחרי תוכחתו החמורה של שמואל־ הנביא, עדיין הנהו עושה עצמו כמו שאין הוא יודע מכלום, שלא הכיר בחטאו ולא הודה בדבר, וסבור היה שבאמת לא עבר כלום עבירה.
עד אשר הוסיף שמואל־הנביא ואמר לו שוב: החפץ להשם בעולות וזבחים, כשמוע בקול השם, הנה שמוע מזבח טוב, להקשיב מחלב אלים. כי (כמו) חטאת קסם (כן) מרי, ואון ותרפים (כן) הפצר.
ואז כבר אמר לו שמואל כי מאסו ד' מהיות מלך.
וכאשר שמע שאול כי נתבע הוא על ה"הפצר", אז כבר הכיר אשמתו, והודה ואמר: חטאתי כי עברתי את פי השם, ואת דבריך, כי יראתי את העם ואשמע בקולם.
וכל העונש של שאול, שנענש לאבד המלוכה, בא מן אי־מהירותו של שאול בענין התשובה, אשר בזאת היה חלוק מן דוד־המלך, שאמר תיכף אל נתן־הנביא 'חטאתי' (שמו"ב יב, יג).
ואילו היה שאול אומר תיכף 'אמנם חטאתי', ולא היה רוצה להצדיק את עצמו כלל אף שעה־קלה, לא היה אובד את המלוכה.
ולכאורה לא מובן בכלל מהי אמנם הביקורת הגדולה כל־כך על אשר לא הקדים לומר תיכף ומיד "חטאתי", - והלא סוף־סוף הכיר החטא, ולכאורה הלא היא אותה ההכרה עצמה, בין אם השיג ההכרה תיכף ומיד, ובין אם השיגה באיחור זמן, וא"כ מהי כל־כך התביעה על שלא הכיר תיכף־ומיד, והתאחר מעט?
*
אכן, כדי להבין יסודן של דברים, צריך קודם להציע יסוד גדול, והוא, כי כל דבר יש לו שורש אשר ממנו תולדתו; אין שום דבר בעולם שלא נולד מן דבר אשר קדם לו; לכל דבר־ודבר ישנו מקור מוצא, אשר הוא נעלם מעיני כל חי, ובמקום־סתרו שם היא ראשית התחלת מבוע־ המעין המוליד ומצמיח ומהוה את הדבר.
וכשנתבונן נראה ברור כי לא כפי מה שמורגלים לחשוב, כי ממשיותו של כל דבר, עם נקודת ראשית התהוותו, הנם דבר אחד, - שעצם התהוות־ממשיותו היא היא ראשיתו, ואך שתחילת־התהוותו היא רק נקודה קטנה, ומתפשטת ומתגדלת יותר, - כי האמת אינה כן, אלא נקודת־הראשית היא מציאות לעצמה, חלוקה ונפרדת מן ממשות הדבר, והיא יסודו והיא עיקרו, וכל הוייתו נולדת וצומחת ממנה.
כי הראשית היא ענין של 'כח', כח ממציא, 'מקור' המצמיח ומהוה את כל עצם הדבר, [ואינה דבר ממשי כלל, וכנאמר על כלל הבריאה (איוב כו, ז) "תולה ארץ על בלי־מה", (וכענין (שמות לג, כא ברש"י; ב"ר סח, ט) "מקומו של עולם", אשר אינו גוף ואין לו כל דמות וצורה(].
)ולכן ראשית־כל־דבר היא חשובה מכל־הדבר, כן בחלה וכן בתבואה, כן בפירות וכן בבעלי־חיים, - וזהו הענין של בכורה, ולכן "את הבכור... יכיר לתת לו פי שנים" (דברים כא, יז), כי יש לו המעלה של ראשית, והראשית היא העיקר).
[כי כן הוא רצון הבורא־יתברך בחק הבריאה, שאין כל התהוות בלתי התחלה בראשונה.
וככה התנהג כביכול הבוי"ת בבריאת־העולם, וכענין אמרם ז"ל (תרגום ירושלמי, ועוד) בראשית ברא אלקים, בחוכמתא ברא אלקים.
כי לפי מאמר זה, תיבת 'בראשית' אין ענינה להורות על הסדר אשר בו ברא את השמים והארץ, אלא על הדבר אשר באמצעותו בראם.
כי הראשית היא איזו מציאות, וממנה הכל חוצב, (וגילו לנו ז"ל שהחכמה היא ראשית המציאות).
וזהו שביאר הרמב"ן (א, א) כי כל הנעשה תחת השמש או למעלה, אינו הווה מן האין התחלה־ראשונה, - אלא הרבש"ע הוציא מן האפס־הגמור־המוחלט יסוד דק מאד, אין בו ממש, אבל הוא כח ממציא, מוכן לקבל הצורה, ולצאת מן הכח אל הפועל, - והוא החומר הראשון, נקרא ליונים 'היולי' וכו', - וזה לבדו נברא מאין, והכל נעשה ממנו.
וזהו שאמרו חז"ל (ב"ר א, ט) פילוסופי־אחד שאל את רבן גמליאל, אמר ליה, צייר־גדול הוא אלקיכם, (אשר צר צורת תבל ומלואה), אלא (ששאל הפילוסופי היכן רואים כאן את גדולתו ית', כיון) שמצא סממנים טובים שסייעו אותו (לצייר צורתה) וכו', - אמר ליה וכו', כולהון כתיב בהן בריאה.
כי את התהוות ממשות־הבריאה אכן היווה הבוי"ת על־ידי סממנים, שהם הראשית, - רק שגם את אלו הסממנים, לא מצאם הבוי"ת, מהיותם קדומים ח"ו, - אלא הוא צוה ונבראו].
*
וראוי להבין כי מה שנקודת־הראשית של כל־ דבר, היא חלוקה ונפרדת מן ממשותו, אין הפירוש שהתהוות הממשות היא על־ידי אמצעי החוצץ בין הטמיר ונעלם [אשר פועל את התהוותה של הממשות[ ובין פעלו, וההתהוות נעשית על־ידי האמצעי זולת המהוה.
אלא מה שאין נפעלת בעולם שום התהוות בלתי התחלה בראשונה, אין זה אלא כי כך גזר השי"ת והטביע בעיקר הבריאה, - אבל אף שבכדי שפעליו של הפועל יפוצו חוצה, עוברים הם דרך אמצעים אשר הם ראשיתם, אעפ"כ כל אשר הם עושים הוא עושה בעצמו, ושום אמצעי אינו יכול לחצוץ בעד עצמותו.
כי הטמיר ונעלם אשר פועל את התהוות הדבר, הוא הנהו יחיד בעולמו, ואין במציאותו כל ענין של חוץ־ממנו, אלא מעצמו הוא מפכה ושופע ומצמיח ומוציא־לאור את התהוות פעלו.
[ובזה מבואר כי הבורא יתברך־שמו הוא יחיד בתכלית היחידות, ואין יחיד כמוהו, אחרי כי הוא שרשא דשרשא דכל עלמין].
*
והנה פעולת מקורו־וראשיתו של דבר, היא לא רק הכח השופע בשעת התהוות הדבר, לפעול את התהוותו, - אלא הכח והשפע ממשיך לצאת מן השורש והמקור של ההתהוות, לפעול את המשך קיומו של הדבר, ובדביקות הדבר בשרשו, בזה תלוי המשך קיומו.
ובדומה אל ענין המקום והשטח החיצוני, שעליו מתקיימת ועומדת החיצוניות של כל ההויה, וכל דבר שיש בו איזו ממשות, אף גם אם ממשיותו היא בתכלית השלימות, ללא כל חסרון, וגם אם ראשו מגיע השמימה, אף־על־פי־כן קיומו מוצב ארצה, בכדי להתקיים הוא מוכרח לעמוד על "ארץ", - כדרך־זה הוא גם־כן בהקיום־והמעמד־הפנימי של כל ממשות.
כי באיזה מצב ובאיזו מדרגה שיהיה הדבר, כשהוא לעצמו אין בו בקרבו כל כח־קיום, ובמשך זמן תהיה ממשותו נפסדת ונאפסת, ונזקק הוא עוד לדבר שהוא הנפש המחייהו ומקיימו ומחזקו ומעמידו על מכונו, דהיינו הכח־ המוליד־ומצמיח־ומהוה השופע ויוצא ממקור מוצאו, ממקום סתרו אשר הוא בלתי ממשי, וכל המשך הקיום תלוי ועומד אך ורק עליו, - ובאופן־זה הוא ג"כ הקיום והמעמד היותר פנימי, עד שאמרו ז"ל (ב"ר י, ו) אין לך כל עשב ועשב, שאין לו מזל ברקיע, שמכה אותו ואומר לו גדל, - עד שורש השרשים, אשר הוא הבורא ית"ש.
וכאשר יצר ד"א את האדם עפר מן האדמה, ויפח באפיו נשמת חיים, פירוש הדבר, שנופח בקרבו המקור שממנו נמצאת מציאותו, דהיינו כח־הצמיחה אשר ממנה מוצאו ושרשו, וממנו הוא יונק, והוא נפש חיותו וקיומו, - והיא לא תהיה לה סיבת הויה והפסד, אלא קיומה ראוי [ומחויב], והוא עומד לעד (עי' רמב"ן ויקרא יח, כט).
וכל קדושתן של המצות היא מפני חיבורן ודיבוקן במקור החיים, שהוא מקור הקדושה.
ומאידך אם יגורהו היצר בחרמו, ונופל במכמורו, הוא מתנתק ונעקר ממקור חיותו וקיומו, ונשאר תלוש ותלוי באויר, בלי מקום בסיס לרגליו, וכענין שנאמר (בראשית ג, כד) ויגרש את האדם, שעל־ידי החטא נגרש ונתלש מחיבורו למקורו.
*
אחרי שיתברר ויתאמת אצלינו יסוד זה, שישנה נקודת ראשית והתחלה לכל נמצא, אשר היא שרשו, וכל הוייתו נולדת וצומחת ממנה, - צריכים לידע עוד ידיעה־גדולה, - כי כמו־כן יש נקודת התחלה ושורש לכל מעשה ומעשה, 'מקור' המצמיח ומהוה את כל הפעולה, ובלי 'התחלה' אי־אפשר שיצא המעשה לפועל בשום־אופן.
כי לא כמו שאנו מייחסים את מקור־המוצא של כל פעולה, לאשר ברגע־שקודם־הפעולה עלתה לו בשכלו־ובינתו מחשבה וסברא, ונתיישבה בדעתו ורעיונו, ולכן בחר לבו לעשותו, והסכים עליו, והשתדל להוציאו לפועל, - וחושבים שהמעשה יוצא לפועל על־ידי עצם בחירת הלב וההסכמה וההשתדלות לעשותו.
כי לא כן הדבר, - אלא כמו שהעין היא הרואה, והאוזן היא השומעת, ובלתי העין והאוזן לא תצא הראיה והשמיעה לפועל, - וכדרך־זה בכל החושים הגשמיים של האדם, בלתי האברים ודאי כי לא תצא פעולתם, - ממש כן הוא גם־כן בענין הרוחניות של הפעולות, כי כל פעולה שהאדם פועל, אף תנועה קלה שבקלות, יש לה כח מיוחד באדם, שהוא המוליד לאותה הפעולה.
כי מעת שעולה על רעיון האדם לעשות איזו פעולה, מתחדש בקרבו רוח לעשיית הפעולה (עי' נפה"ח א, ו בהג"ה, ובפי"ב שם, וברו"ח בתחילתו).
[וזהו ענין 'חינוך', שפירש"י (בראשית יד, יד) שהוא התחלת כניסת האדם או כלי לאומנות שהוא עתיד לעמוד בה, וכן (משלי כב, ו) חנוך לנער, (במדבר ז, י) חנוכת המזבח, (תהלים ל, א) חנוכת הבית.
וזהו (מכילתא, רש"י שמות יט, ה) כל התחלות קשות].
וכמו שהאילן אין בו אלא מה שהיה ב'כחו' של הגרעין המצמיחו, - כן המעשה, לא יתכן להוסיף בה דבר שלא היה ב'כחה' של ההתחלה.
[וזהו עיקר העבודה, לקנות כחות לכל הענינים, עד שממילא כמוכרחות יהיו הפעולות, ומדיליה ינופחו, כתולדה וצמיחה מהכח שבקרבו, כמאמר חז"ל (ב"ר ל, ו; מובא ברש"י בראשית ו, ט) עיקר תולדותיהם של צדיקים מעשים־טובים].
*
אכן אף עם כל גודל דרגת ומעלת הכחות, עדיין עלולים הם להיות יוצאים מתחת יד ממשלתו עליהם, ופרים ורבים מאליהם, ונמתחים והולכים, בבחינת 'סוס שוטף' (ירמיה ח, ו).
ועל כגון־זה נאמר (משלי ל, כג) ושפחה כי תירש גבירתה, כי תחת שהוא יהיה המושל בכל הצירים אשר עליהם תסוב דלת מעשיו, וכל אשר הם עושים הוא יהיה עושה בעצמו, - הנה נבדלים הם משרשיהם, עד שמתהוים אמצעי החוצץ בינו ובין פעלו, ולא הוא הנהו זה שעושה את מעשיו, כי לא לאדם דרכו, אחר שכבר בחר לו הדרך.
ו"דלא דעה ביה, מה ביה; דעה לא קני, מה קני" (נדרים מא.), כי "אם אין אני לי, מי לי" (אבות א, יד).
וכאשר לא הדעת היא המושלת בכל אשר לו, ולא הוא־בעצמו הוא הנהו זה אשר ממנו יוצאת ההחלטה לאזור־חיל להוציא את מעשיו לפועל, הלא מובן כבר בנקל איך יהיו התוצאות!
כי במשך ימי החיים, מבלי כל הרגש והבחנה, מתיסדים אצל האדם הנחות, אשר נמסכים בכחות־נפשו ומתערבים במזג־רוחו, ופורשים כנפיהם בכל כלי מוחו ומוסדי שכלו, ומושלים בסודות נפשו, ונדמה לו שהנם עצם מעצמו ובשר מבשרו, עד שכבר לא עולה על דעתו כלל להתבונן ולהרהר אחרי עיקרם, לחקור ולבחון מאין באו ונולדו לו כל אלו, - ומאחר שסבור שהוא בעצמו בירר אמיתתם, והעמיד את יסודם, לכן הוא בוטח בהם לבנות עליהם בנינים רבים וגם ענקיים ללא כל היסוס, והם הנם הדרך אשר עליה הוא נוסע בכל מעשיו.
*
אך ישנה מדה מיוחדת, אשר כל ענינה הוא לא להיות סמוך ובטוח ונשען על שום דבר, לעזוב נפשו עליו כסומא החבוש במאסר מוליכו, אלא לחדור ולירד לעומקן של דברים ולסתרן של הענינים, אל המקום של העיקר והשורש, - ומזה יהיה האדם משים לבו להשקיף על מעשיו לבוחנם ולבודקם, ויהיה מדקדק ושוקל דרכיו, ויתורו מחשבותיו לדעת באיזה מצב הוא נמצא.
כי בידעו את עוצם סערת הרוחות־השונות אשר עלולות להיות נושאות אותו באויר, להיות רודף והולך במרוצת הרגלו, ולהפריע לבו מכל ההתבוננות להסתכל באיזה דרך הוא הולך, - לכן כל רגע בלי הפסק יתן לבו להיות חופש את כל חדרי בטנם של מעשיו, ובודק בעומקם מתחילת יצירתם ואילך, על מה הם עומדים.
וזהו אמנם הכח של תשובה, דהיינו הכח של פשפוש המעשים (עירובין יג:), להפוך פניו תמיד, להביט לאחוריו, להתבונן בכל עניניו, ולסקור את כל מעשיו שכבר עשה, ולעיין עליהם, ולישא וליתן בהם, כאילו שעדיין לא עשאם, עד שיוכל לסתור מעשיו ולהחזירם כמקדם.
ועל האדם לעורר תמיד בקרבו את כח התשובה.
וזהו הכח אשר אך באמצעותו יוכל האדם להיות שב אל השם.
כי אילו יהיה שם לבו כמעט קט על דרכיו, ודאי שמיד יהיה מתחיל לינחם ממעשיו, ותהיה החרטה הולכת ומתגברת בו, עד שיהיה עוזב החטא לגמרי.
*
ומעתה נבין את רעתו של המתאחר להתפעל מן התוכחה, לשוב מדרכו, - כי אף אם אמנם נכשל אדם במעשהו, כל־זמן אשר לבו עודנו חי, ואת עצמיותו לא אבד, לשקוע ולטבוע טביעה־מיתית בתוך כשלון מעשהו, ועדיין לא הניע את המנוע להלך במרוצת הרגלו, - הרי אם 'אני' כאן, הנה בשמעו מוסר המוכיח, תתעורר נפשו להשית לבו לידע את כשלונו, וירגיש בגופו את הכאב שהחטא עוקצו ונושכו, וממרר את חייו, עד אשר החשיך עולמו בעדו, - וכפי מה שידע האדם ויכיר וירגיש במכשול החטא, כן יתחרט ממנו, ויבקש רפואת תעלה, איך לרככו ולהחלישו, ולנתק עצמו מכבליו ולהתפרץ ממוסרותיו, ושב מדרכו וחיה.
אולם האדם אשר אין לבו קשוב להתעורר לקול המוכיח להכיר תיכף בחטאו, אלא יבקש להצדיק את מעשהו, ראיה ברורה היא שנפגם ונתקלקל אצלו כח התשובה, וכבר הניע את המנוע להלוך במרוצת הרגלו, עד שכבר אין בו מקום מוכן ופנוי להכנס בו התוכחה.
ומה שהכח־של־תשובה פגום ומקולקל אצלו, בזה רעתו יותר גדולה מעצמו של חטא, - כי זהו ודאי החטא והפגם הגדול ביותר, - אין חטא כחטא בכח התשובה!
ומאחר ש"שאול־המלך" היה כל־כך קשה לו לשוב בתשובה, יכולים להבין ודאי כמה רחוקים אנחנו מתשובה, - כי לא מעיק לנו כלום גם במצבינו הנורא, עד שמתעקשים ומתנגדים "בארבע ידים ורגלים" נגד כל שינוי, ורוצים דוקא להשאר במתכונת הקודמת.
וזהו ביאור ר"א־בן־הגר"א (בסידור שיח־יצחק) אודות הברכה של "והחזירנו בתשובה שלמה".
כי 'חזרה' ו'תשובה' הם כפל הענין במלות שונות.
אכן יש בהם הבדל, כי בעת שהאדם אינו חפץ להחזיר בתשובה לשואלו, אז הם רחוקים בשני מרחקים, [כי הנם הולכים[ איש לדעתו מקצהו.
וכאשר יאות האדם לבוא על דעת־אחת, שחבירו יודה לדברו, אז הוא מחזיר עצמו להשיב את דעת חבירו לדעתו... עד... יתלכדו בדעה־אחת ולא יתפרדו. - וזהו 'בתשובה שלמה לפניך', שיתקרבו הלבבות, עכ"ד.
*
ועד"ז נבין מה שהסבא ז"ל (חכו"מ ח"א מאמר ט"ו, ס"ג, קל"ז; ח"ב מאמר רנ"ז) העיר הערה גדולה בענין חטא־העגל, שעיקר כל מה שנתבעו ישראל על עשייתו, הוא על המדה של 'קשה עורף'.
כי נאמר (שמות לב, ח) "סרו מהר מן הדרך אשר צויתים, עשו להם עגל מסכה, וישתחוו לו ויזבחו לו ויאמרו אלה אלהיך ישראל" וגו', - היש עון גדול מזה, - עד שהמלך במסיבו וכו', זה לא כבר אחרי המעמד הנבחר.
והנה כתוב פסוק אחד אחרי זאת (ט־י) "ראיתי את העם הזה והנה עם קשה עורף הוא. ועתה הניחה לי ויחר אפי בהם ואכלם", - והלשון משמע שדוקא בשביל כי "ראיתי ... והנה עם קשה עורף הוא - לכן - ואכלם", והיינו כי לולא זאת־המדה לא היו ראויים לכליה.
וכן הושנה במשנה־תורה (ט, יב) "סרו מהר וגו' עשו להם מסכה", ואח"כ בפסוק שאחריו (יג) "ראיתי את העם הזה והנה עם קשה עורף הוא".
הרי כי עיקר הקפידא היה על קשיות עורף, - ולא כמו שתמיד רגילים להבין שעיקר החטא הוא עצם מעשה העגל, ורק שהיתה שם עוד טענה צדדית מצד 'קשה עורף', - אלא ש'קשה עורף' זהו באמת שורש החטא שלהם.
וכפי' האבן־עזרא (שמות לב, ט) כי טעם 'קשה עורף', שלא ישמע מה שצווה, משל לאדם הולך לדרכו במרוצה, ולא ישיב עורף לקורא אליו.
וזה המשל, בעבור שהיו ישראל במצרים עובדי עבודה־זרה, והשם שלח להם נביאים לאמר: איש גילולי מצרים השליכו (עי' יחזקאל כ, ג) עכ"ד.
וזהו שביאר הספורנו (דברים ט, ו) כי אמנם קשה העורף הוא ההולך אחרי שרירות לבו ומחשבתו, אף־על־פי שיודיעהו איזה מורה־צדק בראיה־ברורה שמחשבתו היא בלתי טובה, ומביאה אל ההפסד.
וזה, כי לא יפנה אל המורה, כאילו ערפו קשה כגיד ברזל, באופן שלא יוכל לפנות אנה ואנה, אבל ילך אחרי שרירות־לבו כמאז.
ולהלן (שם ט, ח) כתב הספורנו כי אמנם קושי העורף מסיר תקות התשובה (וכעי"ז בשמות לב, ט).
וממילא הביאור שכתב הרמב"ן עה"פ (דברים י, טז) "וערפכם לא תקשו עוד", שלא תהיו כאבותיכם דור סורר ומורה, שישבו עם המצרים וילמדו ממעשיהם, והם קשים לעזוב דרכם, כמו שעשו את העגל, וקראם שם (שמות לב, ט; לג, ג־ה; לד, ט; דברים ט, ו־יג) עם קשה עורף, שלא ישובו מן הטעות שנכנסה בלבם, לחשוב שיש תועלת בעבודת המלאכים או צבא השמים.
והדבר מבהיל, שגילתה התורה שחטא־העגל לא היה כי אם חטא שחזר מן הקודם, שסוכ"ס חזרה ושבה הטעות שנכנסה בלבם.
ואף שכבר שבו מכל דרכם־הרע אשר במצרים, - הלא כל האותות והמופתים שראו בעיניהם עוד בהיותם במצרים, די והותר לנקות ולהסיר כל טעויותיהם, ואח"כ כל מעשה יציאת־מצרים, וקריעת ים־סוף, ועל כולם המעמד הר־סיני וקבלת התורה, אשר אחרי כל־אלו, הרי ודאי לא נשאר בקרבם שום זכר מעונות הראשונים, - עם־כל־זאת, גילתה התורה שלפי רום מדרגתם העליונה והנשאה, לא עקרו לגמרי מקרבם את הטעות שנכנסה בלבם במצרים.
כי אם יש לאדם איזה חסרון, ואפילו רק רושם של חסרון, ואפילו מאיזה טעות שנכנס בלבו, כמה עבודה ויגיעה רבה, בלי שיעור ובלי תכלית, צריך הוא להשים, עד יעקור וישרש כליל, כי לא יהיה לו לחטא כל תקומה לעולם.
למדין מזה, עד היכן קשה עבודת התשובה, דהיינו שישוב עם פניו להשם־יתברך, כי אף ששב, אולם פניו אינו להשם־יתברך, כי אם להסטרא־אחרא, ויוכל להיות כי ישוב במקצת או בפלגא, אבל לא בכולו. וזהו החזירנו בתשובה שלמה לפניך.
נט
שמא נתלכלכתי
 ב' האזינו, ח' עשי"ת
והנה כאשר בארנו בחטאו של אדם הראשון, כי חטאו הי' בזה, כי מאחר שהרי כל העבודה היא להכיר את הרע לבטלו, ולכך נוצר לבטל הרע ולנצחו, ואם לא ידעו איך ינצחו ויבטלו, הנה הבורא צוה עליו כי מה שצריך לו ידיעת הרע, תהי' רק על־ידי דרך החכמה, היינו שיצייר הרע בדעתו, וידע ממנו להכירו ולבטלו.
והנה הביאור ע"ז הוא, כי זאת היה ביכולת אדה"ר לעשות ולהכיר גם אם לא היה הרע ממש אצלו, אלא די לזה רק ידיעה, שיש, ויכול להיות, רע בבריאה, וידעהו מרחוק.
כי חלילה שיפגש עם הרע, ולא יתקרב אליו כלל, רק שע"י חכמתו יתברר לו כל־זאת.
אבל הוא לא כן עשה, כי הוא רצה להיפך, לטעום מן הרע בגדר נגיעה, ולבטלו.
והנה הביאור בזה הוא, שהוא התקרב אליו ואל גבוליו, וזה הי' החטא שלו, ובזה נכשל.
וסוף־כל־סוף אף לאחר חטאו, היה רק במצב ידיעת הרע, ולא עושה הרע ח"ו, - ובידיעה־כזאת, כבר נטבע ביון מצולת התאוות.
והנה עתה נאמר דבר אחד, שהוא יסוד כל התורה, והוא חוט המקיף את כל עניני התורה, ובגדר "כל התורה על רגל אחת".
ועל־זה סובבים־הולכים כל סיפורי התורה, שהזהירות היתה לבלי להפגש עם היצר, ולברוח ממנו לגמרי.
וזהו דברי הרמב"ן ז"ל, על פסוק (ויקרא יט, ב) "קדושים תהיו", שהוא מקיף שם את כל דברי התורה, הביא שם התו"כ פירוש של "קדושים תהיו, פרושים תהיו".
והענין, כי התורה הזהירה בעריות, ובמאכלים האסורים, והתירה לו באשתו וכן בכל המאכלים המותרים, אם־כן ימצא בעל־התאוה מקום להיות שטוף ... כרצונו ... שלא הוזכר איסור זה בתורה, והנה יהיה נבל ברשות התורה.
והנה סוכ"ס יהי' נבל ממש, בלי שום הפרש, כמו (תהלים יד, א) "אמר נבל בלבו", - רק שהוא נבל ברשות התורה.
ואף שהיא פלא, האיך אפשר שברשות התורה יהי' גם נבל, אבל סו"ס כן הוא, כי יהי' נבל ממש, רק נבל כשר בדברים של היתר.
והנה כל טיפול הבורא היתה כדי לרחקו מזה, וסוף־סוף לא השכרנו והרווחנו כלום, כי יעשה נבל בדברים המותרים.
ועל־זה יש מצות־עשה מיוחדת, שהיא הכוללת בכל התורה... באלו ובכיוצא בהן באה המצוה הזאת הכללית, עד שיכנס בכלל־זאת גם הנקיות...
וזה דרך התורה, לכלול ולפרוט בכיוצא־בזה, כמו בעניני ממון, אחר כל האזהרות, אמר בכלל (דברים ו, יח) ועשית הישר והטוב, אף שהוא כבר מדינא מותר.
וכן בענין השבת, אסר המלאכות בלאו, והטרחות בעשה כללי, שנאמר "תשבות".
)וזה לדעת הרמב"ן לשיטתו כי הטירחה בשבת היא מוזהרת מדאורייתא בעשה של תשבות).
והנה נראה בזה יסוד, כי בכל עניני והנאות עוה"ז, אף בדברים המותרים יהי' ג"כ נבל, היינו כיון שהוא פוגש בו, בא באיזה־מגע עמו, (ער קומט אין בארירונג מיט אים), מיד הוא בגבוליו, ואין שום עצה, רק להתרחק ממנו.
והנה הלא האדם מוכרח הוא בהיותו בעולם־הזה לאכול ולשתות, וכדומה, על־זה נתנה לנו התורה (ויקרא יט, ב) עצה "קדושים תהיו", דהיינו שיוכל לנגוע מה שמוכרח אליו, אבל מרחוק.
וזה הענין של "קדושים תהיו" הם כמו מכונות (מאשינעס) שיוכל להתרחק לבלי לנגוע.
והנה בכלי המושחר בפיח (בסאשזע), אם רק יגע בו בקצהו, מיד אי־אפשר שלא יתלכלך, וכמו היכן שמבשלים דברים חריפים וארסיים, שאין בשום־אופן להתקרב אליהם, ורק מרחוק ובזהירות יתרה יוכל להתעסק בהם.
כן הוא ממש בכל עניני עולם־הזה כך, כמו דבר ארסי ודבר־סרחון, שהדרך הוא רק להתרחק, כי אם יפגוש בו מקרוב קצת, אי־אפשר שלא יוזק ושלא יתלכלך.
והנה נוכל ללמוד מהבורא־עולם כמה צריך הרחקה בזה, שעיקם הכתוב שמונה אותיות כדי שלא להוציא דבר מגונה (פסחים ג.).
והנה מזה הענין של "קדושים תהיו", נראה למתבונן, כי התורה היא מן השמים, כי האם יודעים העולם כלל מדברים־בטלים, ומה החטא בזה, והנה כמבואר ברמב"ן זהו ג"כ 'נבל'.
אבל זהו הסוד שגילתה לנו התורה, שמלבד דברים האסורים, מיד כשנוגע קצת ומתקרב אליו קצת (בדברים מותרים), מיד הוא נבל, כי מיד הוא בטעריטאריע שלו.
והנה על־דרך־זה יש לבאר המאמר חז"ל (ב"ר לו, ג) שהזכרנו, בשעה שהיה הולך ליטע כרם, אפגע בו שידא שמדון, אמר לו, שותפי את, הזהר שלא תיכנס בגבולי.
והרי מבהיל זה הדבר, כי נח בלכתו לקיים את מצות ד', להחזיר את הבריאה, ובכוונה היותר־טהורה שאנו יכולים לצייר, - בכל־זה כיון שפגע בו, אמר לו "שותפי את".
זאת־אומרת, אתה תוכל לחשוב מה שתחשוב מהכוונות, אף שמחשבתך וכונתך לטובה, אבל סוף־סוף הרי המעשה הזה היא שייכת לי, ואני שותף בה, ויש לי חלק בה, ומאחר שכן, הזהר והזהר שלא תכנס בגבולי.
ואחר כל השמירות וכל ההזהרות, בכל־זאת לא ניצל נח מהארס... ולבסוף נכשל ונפל ונכנס לגבולו, עד שהתורה כותבת ומייללת עליו י"ג פעמים "וי", כמו שאחז"ל (ב"ר שם; סנהדרין ע.), - ומדוע? מפני שהרי הלך בסמוך לדברים של עולם־הזה.
וכמה מאירים בזה דברי רש"י, ושפתים ישק, בפר' וישלח (לב, יב) בתפלת יעקב אבינו: "הצילני נא מיד אחי... קטונתי מכל החסדים".
והנה כבר נדחקו שם כל המפרשים, מה היה לו לפחד, אחרי שכבר היה לו הבטחת ד'.
ויפה פירש"י ז"ל: כי ירא אנכי שמא נתמעטו זכיותי על־ידי החסדים שעשית עמדי, ושמא כשהייתי בבית לבן נתלכלכתי שם בחטא.
והן מה נורא הענין למעמיק בו, כי יעקב אבינו פחד פן בהיותו אצל לבן, אחר שעסק שם קצת בעסק ממון, - אף שידענו עסקיו של יעקב אבינו, שקיים גם את ה"קדושים תהיו" שבממון, ובודאי כמובן קיים את ה"ועשית את הישר והטוב", דהיינו לפנים משורת הדין, כי החליף את משכורתו עשרת מונים, ויעקב היה הולך אחריו ונותן לו הכל (אים נאכגעגעבען).
ואחרי כל־זאת, פחד יעקב מאד, כי אחרי שעסקו שם לא היה כעסקו מקודם בבית שם ועבר, וסוף־סוף עסק בעסק ממון, - שמא נתלכלך בחטא! - כי ידע מהו זאת להיות בא באיזה־מגע "עמו" (קומען אין בארירונג מיט אים), ומהו "שותפי את".
והנה כל זה מצינו במקרא מפורש (תהלים לד, יג־טו) "מי האיש החפץ חיים ... סור מרע", דהיינו להתרחק במרחק גדול, ושאין דרך אחר כי אם לסור ממנו, ולהשמט ממנו (אויסמיידען אים...).
והנה מצינו בחז"ל ענין של "מיחזי", וכדאיתא בגמ' (ברכות לט: שבת קיז: ובטוש"ע או"ח סי' קס"ז) בענין בציעת הפת, כי אין לבצוע בברכת המוציא פרוסה גדולה, משום דמחזי כרעבתנותא.
ומה יש אם הוא מברך המוציא על חתיכה גדולה קצת? - אבל כיון דמחזי, צריך להתרחק.
וכן מצינו (שבת קיג.) "מיתחזי כרמות רוחא", - וכן (ברכות יז:) "מיחזי כיוהרא".
והנה אין זה דוקא בפני רבים, אלא אף ביושבו בחדרי חדרים, ומהו זה כל הענין של מיחזי?
אכן, כיון שזה מעשה פעולת היצר, אף שאין מחשבתו לזה, אבל הפעולה נתקרבה לעניניו.
והנה איתא בחז"ל (רש"י לט, ו; תנחומא) ביוסף הצדיק, "ויהי יוסף יפה תאר ויפה מראה", כיון שראה עצמו מושל, התחיל אוכל ושותה, מסלסל בשערו, אמר הקב"ה, אביך מתאבל, ואתה מסלסל בשערך, אני מגרה בך את הדוב, מיד גירה את הדוב.
והנה ביוסף־הצדיק לא נוכל לשער את דקות הענין, מה היה שם מסלסל בשערו, בודאי לא שפך פארפומע על שערו, רק לפי מדרגתו תפסתו התורה שהיה מסלסל בשערו, שנתקרב מעט למעשי היצר.
ומן מה שהיה מסלסל בשערו, אשר יכולים להבין את קטנות־החטא שהיה בזה, - בכל־זאת מזה הגיע למעשה של פוטיפרע.
מזה נראה מהו התקרבות קצת לגבולו!
והתורה בידעה כל זה, על־זה שמה כל התחבולות שבעולם, רק כדי לרחק אותו ממנו, ושלא ניגע בו בשום־אופן.
וגם במה שמוכרח לנו, הכל בריחוק מגבולו.
והרי־זו מהעבודות הקשות, בגדר "שבור את החבית ושמור את יינה", כי סוף־סוף הלא אי־אפשר שלא לפגוש עמו, כמו למשל באכילה ושתיה, ובשאר עניני וצרכי הגוף, שגם יש מצוה בהם, ובכל־זאת צריך שלא ליגע בו, ושלא ניכנס בגבולו.
"והתקדשתם והייתם קדושים" (ויקרא כ, ז), והתקדשתם אלו מים ראשונים, והייתם קדושים אלו מים אחרונים (ברכות נג:), "בלתי טהור הוא כי לא טהור" (שמו"א כ, כו).
והנה על־זה נאמר (משלי יד, טז) "חכם ירא וסר מרע, וכסיל מתעבר ובוטח", וכן נאמר באיוב (איוב כח, כח) "יראת ד' חכמה, וסור מרע בינה", דהיינו שבודאי יראת ד' היא חכמה רבה, אבל לסור מן הרע, לזה צריך בינה, כי מדרגת בינה היא גדולה הרבה מן החכמה, שמשה־רבינו לא מצא נבונים בכלל־ישראל, כמאמרם ז"ל (עירובין ק: רש"י דברים א, טו).
כי הבנה עמוקה מונחת בזה, לברוח לא להתקרב, בל יפגש המעשה שיש בו שליטת היצר.
והנה על־זה עמדתי בהיותי אצל הגבולות, שהם סבלו ביותר מן המלחמה, והתבוננתי כמה מן הסכנה היא לשבת אצל הגבולות, וכמה טוב הוא לדור יותר בתוך המדינה, דהיינו בה"טיל"...
על־כן העצה היא, כל מה שנוכל יותר להתרחק מן הגבול.
והלא אחז"ל (פסחים ג.) כי עקם הכתוב שמונה אותיות, ולא הוציא דבר מגונה מפיו, - להורות על היסוד הזה, שצריך להתרחק בתכלית ההרחקה מכל עניני הרע.
וזה למדונו חז"ל (סוכה נב: קידושין ל:) "אם פגע בך מנוול זה, משכהו לבית־המדרש".
כי אצל הגבול, אם תעשה עמו שם מלחמה, זה מן הקשות יותר, אבל רק משכהו לבית המדרש, מה שתוכל רחוק יותר בתוך המדינה, ... להתרחק מן העולם, ... ושלא לראות כלל את העולם, לברוח מרחוק, לבלי לפגוש את הרע.
)והנה מעולם לא דברנו כל־כך בגלוי כמו עכשיו, כי הסכנה הן צפוי' מאד, ובסיבת־זאת צריך כל אדם, בכל מה דאפשר, רק להתרחק מן העולם, ואך ורק "משכהו לבית־המדרש", ושלא לראות כלל את העולם).
ס
שורש החכמה שבלב, בכחו לבקוע כל כחות שבעולם
ר' ישראל כתב במכתביו (ז') כי כל הדברים שבבריאה, כולם מורכבים המה, ביציאתם לאור, מסיבה ומסובב, - לכל־דבר יש סיבה אשר היא מסבבת וגורמת את לידת־הדבר ויציאתו־לאור, והיינו שמבלי הסיבה אי־אפשר שיהיה הדבר מתהוה, ואף גם אותה הסיבה־ המסבבת, כל התהוותה גם־כן נולדת מסיבה הקודמת לה, אשר היא מסבבת אותה ודוחפתה וגורמת לה להתהוות, וכן הלאה והלאה, כל סיבה מסובבת מסיבה הקודמת לה, עד סיבה הראשונה (האלקית), המסבב כל הסיבות.
והנה בגשמיות אכן זה פשוט, כי לכל פעול בודאי תהיה מתבקשת הסיבה אשר היא זו אשר פעלתו ויצרתו, - אך עלינו לדעת כי כמו כן גם ברוחניות, בהתעלותו של האדם ממדרגה למדרגה, גם־כן לכל דבר מוכרח שיהיה קודם אליו יסוד־ושורש, אשר הוא הנהו הסיבה הדוחפתו וגורמת לו להתהוות, - ומבלעדי כל סיבה, אי־אפשר לכלום שיהיה מתהוה ויוצא־לפועל, בשום־אופן.
ומעתה הרי תתייצב לפנינו שאלה גדולה, - כי הלא יודעים אנחנו שהאדם מיועד להגיע לדברים גדולים ורמים, וזה אנו רואים מן התפקידים והחיובים אשר הטילה התורה על האדם, ואשר דורשת מאתו.
וכאשר נתבונן בזה, הלא נשתומם למראה עינינו, איך זה באמת האדם מיועד להגיע לדברים גדולים ורמים כאלו, ואיך זה אכן מטילים תפקידים־גדולים־כאלו על האדם.
"מה ה' א'לקיך שואל מעמך כי אם ליראה את השם אלקיך וגו' ולאהבה אותו" (דברים י, יב).
- "יראה ואהבה", כאלו דרישות, לדרוש מאדם!
וחכמינו זכרונם לברכה (ברכות לג:) אמרו ע"ז, אטו יראת־שמים מילתא־זוטרתא היא, אין, לגבי משה מילתא־זוטרתא היא.
"והלכת בדרכיו" (דברים כח, ט), - שיהיו כל הליכותיו מעשי־חיקוי־והתדמות אליו, להיות כביכול שוה, אל הליכותיו של הבורא ית"ש; לילך עמו בשוה ממש, בדרך אשר כביכול הוא הולך: מהו 'רחום' אף אתה 'רחום' - ממש, ללא כל פרומקייט.
הכי יש לנו ציור והשגה בנטל כזה, לומר לאדם כי צריך הוא להיות מעין בוראו, עליו להיות דומה לבורא העולם, איום ונורא!
"ולדבקה בו" (דברים יא, כב), "ובו תדבק" (י, כ).
והרי דרכיו ומדותיו של הקב"ה, הלא ודאי אין להם חקר ואין להם סוף, ונפלא הדבר, כי מטילים על האדם להיות מתגדל ומתרומם על כל המעשים, - ללכת בדרכיו, ולידבק במדותיו?
ומאחר כי לכל פעול תהיה מתבקשת סיבה, אשר היא זו אשר בכחה להיות מסבבת וגורמת ליצירתו וליציאתו־לפועל, - מעתה הלא מן הראוי להיות נרעש, להשתאות לדעת, מהי "הסיבה" אשר יש ביכלתה להיות דוחפת ומסבבת וגורמת היפוך ריבוי גדול כל־כך של הררי סלעים־וצורים קשים וכבדים, יציבים וחזקים ללא כל הזזה; איך זה יכולים לכבוש הרים גבוהים כאלו, לשרשם ולעקרם, ולהרסם ולהפכם מכל וכל; הלא תקצר רוחו של אדם לדעת, מהו הדבר אשר בסיבתו תתהוה זאת־ הפעולה, מה אמנם המה דרכי־הסיבות לסתת את כל ההררים־האלו? - כי כאמור, הלא מבלי סיבה, הרי שום־דבר אינו הולך ומתהוה.
ואגלה לכם סוד גדול, אשר שום־אחד לא יודע מסוד זה, - (א"ה, כונת הדברים כי גם אחר הגילוי, לא ידענוהו, שאיננו אלא אומרים בפינו את אשר למדנו מן המקראות ומדברי רבותינו ז"ל, אך לא יכיל רעיונינו סוד זה, להכניס אותו אל ידיעתינו).
כי כשנתבונן היטב, הלא רואים נפלאות גדולות ועצומות להשתומם, - כי מכניסים גרגיר־קטן של זרע אל תוך הארץ, ומאמינים בחי־העולמים כי הארץ תוציא צמחה, וזרועיה תצמיח, ולא ימיש מעשות פרי, - והדבר נפלא להשתומם, אשר יתכן כי אפילו דרך אבנים וסלעים, יוצאים סוף־כל־סוף עלים, ומבצבץ וצומח ויוצא מבלי כל עיכוב והעמדה ומעצור, - והיאך הוא זה, היאך אמנם נבקעים כל המונעים והמעכבים?
אך הסוד הוא, כי יש בארץ כח הצמיחה, אשר אם רק נתחבר הגרעין אל כח הצומח, הרי כח־זה דוחפו ומכה אותו ואומר לו גדל, מבלי שיהיה בעדו כל עיכוב ומעצור; דרך כל אבנים וסלעים, איזו חתחתים שלא יהיו, הצמיחה דוחקת ועוברת ומבצבצת ויוצאת.
וזהו סוד הדבר ג"כ בענין הדברים הגדולים והרמים, שהאדם מיועד להגיע אליהם, אשר נשתומם על כי איך זה באמת יתכן לאדם להגיע לזה, - כי כל פליאתינו בזה היא, מפני שאין אנו יודעים כלל, איזו סערה ואיזה רעש מתהוה, כמה הרים וגבעות יתכן שיתהפכו, כאשר נכנס דבר־חכמה בלבו של האדם; מדה מועטת־ביותר של חכמה, אם נכנס אל הלב, אין יודעים כבר כלל וכלל מה טיב מהותן של התוצאות, שיכולין להיות משתלשלין ויוצאין.
וזהו אשר אמנם לא ניתן כלל להבין, איך ובמה מהפכים ריבוי גדול כל־כך של הררי אדמת־ אבן, איך מפליאים לעשות זאת, להיות מתהפכים לגמרי התהפכות־גמורה, עד מדריגות־עליונות כאלו, "והלכת בדרכיו", "ולדבקה בו".
אך כל אי־הבנתינו היא, מפני שאין אנו יודעים את תעצומות העוז של זרימת תנועת ההתפרצות, והסערה, והרעש, אשר דבר־חכמה בהיותו נכנס אל הלב, איזה הכרח ודחיפה והדחקה הוא פועל בכחו, כמה הררים־ קשים יש בכחו להפכם ולחתכם ולשברם, עד אשר הרים כדונג נמסו מלפניו, מבלי שיהיה עומד־מנגד שום מעצור והעכבה וסתימה, לפעול במרוצת זרימתה של התנועה איזו התמעטות והעכבה אף כחוט־השערה.
כי תעצומות העוז והחוזק של הסערה והרעישה, היא מרוממתו מעל כל המעשים, למעלה מן כל הטבעים הכי־קשים, עד אשר כלביא יקום וכארי יתנשא, וכבר אין שום דבר המעכבו, ואין שום דבר העומד לנגדו, כי כבר יסור מלפנות ולהשגיח אל שום דבר זולתו, ואף בפגעו בדרכו בכל מיני קושיים ומניעות המתרגשים ובאים בעולם, כולם לא יאכפתוהו ולא יהיו נוגעים אליו כלל, עד אשר אפילו לא יהיו באים בחשבון מכל וכל, כאילו אינם, - כי תהיה מרוצתו בתוך "בצעי־מים", כאילו הולך על יבשה, ללא שיהיו רגליו באים בכל נגיעה עם הבוץ והרפש.
והרי אם האוהבת את בנה אהבה חזקה, כאשר תראה שהולך לימסר לשריפה, ותרדוף להצילו, הרי מכח עוצם אהבתה אותו, אשר לא תוכל ליפרד ממנו לשום טעם שבעולם, הלא אף אם בזה יקצצו ידיה, הרי היא אפילו לא תרגיש את הכאב והיסורים שבאים עליה.
כן "אם היתה הידיעה רחבה ועומדת על לב בני־אדם, לא היו חוטאים לעולם; אך לא היה אפילו היצר קרוב עליהם (דעה"ח), - עד כדי־כך היא כחה של חכמה, אשר לא יוכל ליפרד ולזוז ממנה, לשום טעם שבעולם! - כי במקום־מעמדה של החכמה, אין שם כל מקום־מעמד אל היצר!
איך מבינים זאת, אברהם אבינו לעת זקנתו, איזו הררים אלו - "יום ג' למילתו", מסוכן, איזו אבנים וחתחתים הם אלו, - "והוא יושב פתח האהל כחום היום", - "לראות אם יש עובר ושב, ויכניסם בביתו" (רש"י), - והלא ודאי כי השמש בערה לו, ומילתו הכאיבה אותו, איך זה אשר כל־זאת לא פעל על אברהם־אבינו איזו העכבה ומניעה כלשהי.
ובכלל היאך יתכן לנו להבין, איזה הר־קשה הוא עצם היות מבלי־הטבה, להצטער ע"ז כמו שאנו מצטערים על דברים הטבעיים לנו, היש לנו בזה מושג כל דהו?
עתה נתבונן נא, מהי תעצומות עוזה של הסערה שהיתה שם, אצל אברהם־אבינו ע"ה, מכח מדת החסד וההטבה; מהו תעצומות העוז של המעין־השוטף של "אהבת חסד" שהיה זורם ורועש וסוער שם, אשר את כל הררי־האבן בקעה וחתכה וקרעה לחתיכות, מבלי להרגיש בזה כל טרחא ויגיעה וקושי, אשר ביכלתה לפעול איזושהי חציצה והעכבה.
עד אשר משום צערו של אברהם־אבינו ממניעת ההטבה והחסד, בהעדר האורחים יום־אחד, אשר היה קשה לו יותר מיסורי צער המילה שסבל בעת זקנותו (כמבואר בחכמה־ומוסר ח"א מאמר קס"ח, מובא בדחו"מ ח"א מאמר קל"ב), היה הכרח להיות משתנה הטבע, להביא מלאכים בדמות אנשים, להשקיטו מצערו החזק.
הרי כבר לא יתכן להיות כל ציור, במהות עוצמה של הסערה, המכריחה והמדחיקה, אשר פועל ועושה דבר־חכמה, בלבו של אדם.
כי החכמה תרועת מלך בה, רשפיה רשפי אש, וכפטיש יפוצץ סלע, להיות פותחת את העליונים וקורעת את התחתונים, להאיר כל מחשכי־ארץ מכבודה, שיהיו כולם רואים את היותה יחידה בעולמה, אשר נשגבה היא לבדה, ואין עוד כלום מקום לטעות ליתן בו ממש, - ומכח־זה הרי החכמה אחוזת חרב על ירכה, לחתוך ולבקוע את כל אשר נגדה, הנוטים מנתיבתה, - ועל־ידי־זה, הרי כל העולם־כולו אשר מעבר השני, כולם מן גערתה ינוסון, ומן קול רעמה יחפזון, - עד אשר יתהוו כולם להיות אסורים במושכלה, ולא חפשיים לדמיונותיהם, - מבלי שיהיה כל יכולת במציאות להתייצב לעמוד כנגד דבריה אשר יוצאים מפיה, - ולא תשוב אחור ריקם, כי אם עשתה את אשר חפצה, והצליחה, והולידה והצמיחה.
וזהו כל התכלית, - שתהא נכנסת החכמה אל תוככיות הלב! - "והיו הדברים האלה אשר אנכי מצוך היום, על לבבך" (דברים ו, ו).
כי אם אך יהיו הדברים "על לבבך", לבלי להיות פורחים באויר ועדיין בחוץ עומדים, אלא לחדור עד תכלית פנימי פנימיותו, להצמד ולהדבק אל עירום לבבו, להיות שוכנים אתו בתוכו, אף בתוך טומאתו, - הרי בהיות הדברים "נכתבים על לוח הלב", כי אז כבר יתקבלו אצלו שלא באופן של שמיעת איזו־ידיעה־בעלמא, אשר בכדי שיהיו הדברים באים לידי מעשה לאחר שמיעה־כזו, עדיין יבוקשו חשבונות רבים, ועדיין שייך שיהיו עומדים־מנגד כמה־ וכמה מניעות ומעצורים לעכב בעד העשיה, - אלא הדברים עצמם יהיו מאליהם מסערים את כל תוך־תוככיותו, באופן אשר שום־דבר כבר אין יכול למנוע בעד עשיית המעשה, כי בטרם היות הדברים "נשמעים" וכבר הם "נעשים".
כי הדברים עצמם יהיו פותחים בקרבו את העליונים וקורעים את התחתונים, ופועלים סער מתחולל ברעיוניו, והולכים ונמשכים ויורדים וחודרים ונבלעים בכל אבריו וגידיו, עד ש"יהיה עושה בטבעו מה שראוי לעשות, ולא יהיה לו ברצונו דבר והיפוכו" (רמב"ן דברים ל, ב), כי תדחפנו ותלחצנו "עד הקיר ממש", לבלי להשאיר מקום־פנוי לעוד מה; לא ישאר בקרבו כל היכי־תימצי אפילו, של הרהור כלשהו על מציאות של היפוך ולאו.
"וידעת היום" (ד, לט), - הרי זה עדיין אינו כלום, "והשבות אל לבבך", אותה הידיעה, אותה החכמה, להשיבה אל תוככיות הלב.
וכאשר ידיעת־החכמה נכנסת אל תוככי הלב, אז כבר אין לשער את העוז והמעוז של הדחיפה המלחצת־והמדחיקה של הסערה, והרעש, אשר זה פועל לעשות.
ובמסילת־ישרים (פ"ז) כתב, "כי האדם אשר תלהט נפשו בעבודת בוראו, ודאי תהיה תנועתו כתנועת האש המהירה, כי לא ינוח ולא ישקוט עד אם כלה הדבר להשלימו" וכו', ע"ש בלשונו הקדוש.
"תהיה תנועתו כתנועת האש", - אנו חושבים זה למשל, ואיננו יודעים כי הדברים כפשטן, כי יהיה הולך וסוער ורועש ובוער כאש תבער יער וכלהבה תלהט הרים.
ולכן למרות כל "עפריות החומריות הגס", הרי כאשר תלהט נפשך בעבודת בוראך, ובנפשך תהיה עושה, הרי בהיותה בלבך כאש בוערת, הלא אז כבר תהא מפרק הרים ומשבר סלעים, ויחרדו כל האברים, עד אשר את כל אוטם הלב וקשיותו כצור־החלמיש, הכל בקוע תבקע ללא כל מחדל!
וזהו אמרם (ברכות יז.) "מרגלא בפומא דרבא, תכלית חכמה, תשובה ומעשים־טובים", - "תכלית חכמה" הוא, שתהיה החכמה נכנסת אל תוככיות הלב, ואז כבר אין הדברים נפסקים באמצע מהלכם, להיות שבים אחור ריקם, אלא הנם נמשכים והולכים הלאה והלאה, להיות מלחיצים ודוחפים ודוחקים ומכריחים, עד אשר שום חציצה כבר לא תעמוד בפניהם לעכב בעדם, ובהכרח כבר יהיו משתלשלים ויוצאים "תשובה ומעשים־טובים".
ונבין עתה מה שחז"ל מספרים דברים מבהילים, בכמה וכמה מעשים, אשר שמיעת דיבור־אחד, פעלה באדם לעשות בו מהפכה־ גמורה מן הקצה אל הקצה, להיות "קונה עולמו".
כאמרם במדרש תולדות (ב"ר סה, כב) מעשה ביקום איש צרורות, בן אחותו של יוסי בן יועזר, שהיה רכוב על סוס בשבת, והוציאו את רבי יוסי בן יועזר לתלותו.
"אמר לו יקום ליוסי, חמי סוסיא דארכבי מארי, וסוסיך דארכבך מארך, א"ל אם למכעיסיו כך (משיב גמול טוב), קל־וחומר לעושי רצונו.
"אמר לו כלום יש עושי רצונו יותר ממך, (והשיב לך גמול רע), אמר לו ואם כך לעושי רצונו, (שנפרע מהן), לעוברי רצונו על אחת כמה־וכמה.
"נכנס בו הדבר כארס של עכנא, והלך וקיים בעצמו ד' מיתות בית־דין".
"נתנמנם יוסי בן יועזר איש צרידה, וראה מטתו פרחה באויר, אמר, בשעה־קלה קדמני זה לגן־עדן.
וכן רבי אלעזר בן דורדיא, הרי מספרים עליו חכמינו ז"ל (ע"ז יז.) שטבע בים התאות וההשחתות הכי־גרועות, "שלא הניח זונה אחת בעולם", ולבסוף כאשר אמרה לו "כך אלעזר אין מקבלין אותו בתשובה", כתוב ש"הניח ראשו בין ברכיו, וגעה בבכיה עד שיצאה נשמתו, ויצאה בת־קול ואמרה רבי אלעזר בן דורדיא מזומן לחיי העולם־הבא".
וכעין־זה מצינו (שבת נו: סנהדרין לא:) בנתן דצוציתא, שנזדמן לו נסיון להכשל בדבר אשר מרוב תאותו לזה כבר העלה לבו טינא, ונפל בחולי ימים רבים, ולפי־מצבו היה קשה לו עד מאד לעמוד בזה, וכאשר כבר היה קרוב ליכשל, באותה־שעה נכנסה בלבו התוכחה כי הנה לפניו שעה לקנות בה עולם־הבא, - ונחלץ לאזור חיל, וכבש את יצרו, ונתהוה בעל־תשובה, - ונקרא "צוציתא" על־שם האור מן השמים שהיה זורח על ראשו, על־ידי מעשה זה.
במצבים הכי גרועים, ושם סבורים לחשוב כי אמנם בהתעוררות של דברים פשוטים, תיכף חזרו ועשו תשובה; בדברים קטנטנים ביותר, נעשתה כזו־מהפכה, עד "קיים ד' מיתות בעצמו".
מי הוא שיכול להתבונן בטיב מהותם של הררי־האבן אשר שם נתפוצצו.
אמרו חז"ל, כי מהו אשר היה שם, "נכנסו הדברים כארס בלבו", וזהו סוד הדבר.
לא ניתן לשער איזו מציאות של "ארס" היא דבר־חכמה, דבר־חכמה הקטן ביותר כאשר נכנס בלבו, אי אפשר כלל לשער את אשר אין בכחו לנפץ ולעבור, ולהיות דוחה הרבה מאד מן החושך, כאילו לא היה, כי זרחה שם תיכף אור יראת אלקים.
והחסיד־יעב"ץ ז"ל, כתב, בפירושו לאבות, על המשנה (ב, ד) "עשה רצונו כרצונך" וכו', עשה רצונו כמו שאתה עושה רצון עצמך, שאפילו היו לך מונעים, תמנעם בכל יכלתך כדי להשיג חפצך, כך תשתדל בכל עוז לעשות רצון יוצרך, ולא יטרידוך המונעים.
אדם צריך לדעת, כי טועה הוא מבלי דעת, בסברו שפעם בהזדמנות שבר איזה רצון.
כי רצון באמת, את זאת בשום־פעם עדיין לא בקע ועבר, לעצור בעד סערת־רצונו, להשיבו אחור ריקם, - כי אחר שלא היה מפקח על עצמו, להיות עומד על המשמר "פן יפתה לבבכם", וכבר נתפתה להיות נאחז בסבך של איזה רצון, הרי כל באיה לא ישובון, ולא יוכל לדין עם שתקיף ממנו, להיות שליט ברוח־ הרצון, לכלוא את הרוח, - כי כבר אבד כל מחשבה וחשבון, ולא לאדם דרכו, אחר שכבר הרצון מתרוצץ בקרבו, ומפרכס לצאת.
ואם אמנם אכן הפליא לעשות, ובקע את רצונו לעבור עליו, הרי בלתי־ספק כי היה אצלו איזה־פעם, אשר חדרה אל תוככי־לבבו איזו זהרורית של איזה קרן־אור של חכמה, והבן.
סא
עולם הנסיון
 ה' שופטים, אדר"ח אלול תרפ"ה
המתבונן יראה דבר פלא, מה זה שנשתנו חכמי הכלל־ישראל מכל חכמי אומות־העולם.
הלא בחכמי אומות־העולם כמעט שאין אחד שיתאים שיטתו עם שיטת חבירו, כ"מספר עריך היו אלהיך" (ירמיה ב, כח; יא, יג), מספר השיטות כמספר החכמים.
אבל לא כן אצל חכמינו ז"ל, דור של זקנים, דור של נביאים, אנשי כנה"ג, תנאים, אמוראים, וכו', וכולם ביסוד דבריהם אמרו דבר־אחד בחדא מחתא, רק בגדר שאין שני נביאים מתנבאים בסגנון־אחד (סנהדרין פט.).
והמחלוקת הגדולה שהיתה על הרמב"ם ז"ל, בחששם ששיטתו אינו מתאים לשיטת הקודמים לפניו, ואומר דבר־אחר, - עד שיצאו העומדים בצדו, והראו לדעת שגם הוא אומר דבר־אחד עם הקודמים לפניו.
ועוד דבר פלא, כי חכמי־ישראל, כמעט שאין דבר שלא עמדו עליו, ועל כל דבר ודבר בפרט, דרשו וגילו לנו מצפוניו, עד שנהירין אצלם כל שבילי־העולם, - ומאין ידעו והשיגו כל זאת, וכולם בהשואה אחת?
אך סוד הדבר כמו שצייר הרמב"ם ז"ל (מו"נ ג, נא) שהכלל־ישראל עומד תוך הבית פנימה.
ואמר שם ציור, כאילו אדם דר בכפר, רחוק מארמון המלך, ואינו יודע מהמלך כי אם את אשר שמע לפעמים, - ויש אחד דר יותר קרוב במדינה, והוא שמע יותר מהמלך, ובכל־ זאת אינו יודעו גם־כן.
עד אחד שדר בעיר המלוכה, וגם בחצר המלוכה, ובכל־זאת אינו יודעו היטב, כי אם משמועות וגם מהשערות רחוקות, ומעולם לא ראה את המלך, - עד אחד שהוא נמצא אתו יחד, ורואהו פנים אל פנים, ומכירו.
וזהו פתרון הדבר, כי מי שהוא בפנים, רואה הכל, ויודע הכל, ואינם אצלו שום השערות.
ומהו הפלא שכולם כיוונו לדבר אחד, - מאחר שהרי כולם עמדו בפנים, וראו הכל, וידעו הכל, וכולם ראו דבר אחד, וכיוונו זה לזה.
לא־כן חכמי אומות־העולם, שהם עומדים מבחוץ, וכל ידיעותם הם רק השערות בעלמא, ומאחר שכן הוא, לא יתכן שיתאימו בשיטותיהם, מאחר כי הרי רק השערות הנן, לכן זה משער כה, וזה משער כה.
ונראה נא ציור אחד, כתיב (דברים יג, ב) "כי יקום בקרבך נביא וכו' כי מנסה א'לקיכם אתכם לדעת הישכם אוהבים את השם" וכו'.
וחז"ל גילו שהעולם־הזה נקרא עולם הנסיון.
והמבין יבין, לא כמו שאנו מורגלים לחשוב, שבעולם־הזה יש נסיונות, והנסיונות הם דבר צדדי, - אלא חידוש גדול גילו לנו חז"ל, כי כל העולם כולו, כל הבריאה כולה, מן הנברא היותר גדול עד הנברא היותר קטן, מחוט ועד שרוך נעל, אין שום מסמר קטן בבריאה, שום שביב קטן, אשר לא יהיה זה נסיון, כל סדר הבריאה הם רק נסיונות.
ומה נפלאו דברי רש"י ז"ל (דברים ח, ג) "ויענך וירעיבך ויאכילך את המן וכו' למען ענותך לנסותך לדעת התשמור מצותיו אם לא", - לא כמו שאנו מורגלים לומר שזהו הנסיון "אם תשמור מצותי", אלא "התשמור מצותי שלא תנסהו ולא תהרהר אחריו", - הפועל־יוצא מן ה"למען ענותך לנסותך", הוא, "שלא תהרהר ולא תנסהו".
[וזה שייך בכל עניני הבריאה כולה].
והציור על נסיונות האדם, הוא בגדר כשאחד עושה כלי, הוא נותן מכה מצד זה, ואיזו לחיצה מצד זה, לתכלית בנין הכלי.
ומאין ידעו להגדיר את זה־העולם, שהוא עולם הנסיון, עד שאין בו אפילו כחוט־השערה שאינו נסיון? - זהו רק מפני שהיו בפנים כל הבריאה כולה, וראו שהוא עולם הנסיון.
סב
ראשית כל העבודה - להמצא בעולמו
 ליל ש"ק שופטים, ב' אלול
דברנו היסוד שהכלל־ישראל עומד בבית מבפנים, (פון אינעוויניג), והאומות מבחוץ, (פון אויסעוויניג), - מהו "פנים" ומהו "חוץ"?
וזה איתא במסלת־ישרים (פ"א) "יסוד החסידות ושורש העבודה התמימה, שיתברר ויתאמת אצל האדם מה חובתו בעולמו" וכו'.
ואצלנו אין שום שאלה לכאורה, אשר צריכה להתברר ולהתאמת, וכל אחד יודע הכל.
וזהו פתר הדבר, כי להיות "עומד בחוץ" נקרא, מי שחי בהנחות קדומות, אשר זהו השקר היותר גדול, ורחוק ממציאות האמיתי.
ובהיות בהנחות קדומות, כמעט שמבורר הכל, מפני שיש הנחות על הכל, אכילה לתכלית זו, הליכה לתכלית זו, וכו'.
וזה מעביר אותו מלהתעמק בעיקרן של דברים, - ומזה הוא אשר רבו הטעויות באדם, בלי להבין ענינים על בוריים, כי מפני הנחותיו הקדומות לא נותן לב כלל להתבונן.
אבל אם האדם עומד בפנים, כשיוצא מהנחות הקדומות, וחי בעולם הזה על מציאות האמיתי של "עולמו", אזי השאלה בתקפה: "מה חובתו בעולמו", (לא מצד פרומקייט), אלא המצב בעצמו שואל מה חובתו!
כי כל הכחות והיכולויות, לתכלית ניתנו, ולמילוי תפקידן הוא מצווה ודאי, כי לכך נבראו, והוא ודאי הצו והחיוב הכי מוכרח!
[כי "טוב" נקרא לבוא אל תכליתו הנרצה (ממנו).
למשל, הבונה בית, תכלית הנרצה מזה הוא לדור בו; העושה כלי שיר, תכלית הנרצה מזה הוא לנגן בו; תופר בגד, תכלית הנרצה מזה הוא ללובשו. - וכשיבוא לתכליתו, זהו טוב.
וכן מי שקונה סוס, תכלית הנרצה ממנו - לרוץ, ואם תתקיים תכליתו, היינו הריצה, זהו טוב. משא"כ אם לא ירוץ, רק תהא לו תכלית הנרצה למשל מכלב, אין זה סוס טוב, רק כלב טוב.
כי הכלב תכליתו לישוך, כדי לשמור בעליו מגניבה, - והסוס שיעשה כן, אין זה סוס טוב, רק כלב טוב, כי אינו שומר תכליתו.
וכן כל דבר נקרא 'טוב', כשיבוא לתכליתו הנרצה ממנו (מחכו"מ ח"ב מאמר קיד(].
ולא תהא כהנת כפונדקית, לא יהא האדם גרוע מכל הנבראים, ודאי הוא כי גם האדם יש לו תכלית בעצם מציאותו.
ומה דאיתא בחז"ל (אבות ד, טז) "העולם־הזה דומה לפרוזדור בפני העולם־הבא, התקן עצמך בפרוזדור כדי שתכנס לטרקלין", - הוא ג"כ על־דרך־זה.
כי כל הבריאה היא בדרך מהלך, ובתוך מהלך, - לבריאה יש מהלך אשר לה, מטרה אשר לה, ותכלית אשר לה.
אם האדם עומד בפנים, וחי בעולם־הזה, בתוך המהלך, - עומד הוא על הדרך לטרקלין!
אך אם הוא עומד "מחוץ לעולם", על־דרך אמרם ז"ל (מנחות כט:) "מפני מה נברא העולם־הזה בה"י, מפני שדומה לאכסדרה, שכל הרוצה לצאת יצא", וכן אמרו (ויק"ר לב, ג; רש"י) עה"פ (ויקרא כד, י) "ויצא בן אשה ישראלית", "מהיכן יצא, רבי לוי אומר, מעולמו יצא", - היינו גם בחיים חייתו יצא מן העולם, שיכול הוא לפצל את עצמו מן כל המהלך, - אז לא יגיע לטרקלין בשום אופן! והבן כי עמוק הוא!

וצריכים להבין זאת על־דרך מה שדברנו, כי אם האדם מכיר בההנהגה של סיבה ומסובב, שאין סבה מלבד ה"אין עוד" - אז נכנס בהנהגה הנגלית שמראין לו ה"אין עוד".
אם האדם 'חי' בהעולם־הזה, יכול לכנוס בעולם־הבא, אבל אם הוא אינו חי בהעולם־הזה, ר"ל, שיצא אפי' מהעולם־הזה, - אין דרך לכנוס להעולם־הבא!
ועל־דרך־זה צריכים להבין העולם־הבא, - לא על־דרך שכר, שאם כן יכול לחיות בלי חשבון, יכולים ליתן לו כמה שירצה הנותן.
אלא כמו שביאר לוצאטו ז"ל (מס"י פ"א(: "וכפי השיעור אשר כבש את יצרו וכו', ונשתדל לידבק בו (ית'), כן ישיגהו וישמח בו", - "כפי השיעור" ממש באין שום ויתור, כי לא יתכן שום ויתור, אלא כפי השיעור ש"חי" בעולם- הזה - כן יזכה להעולם־הבא, והבן לפי הנ"ל.
ועל האדם מוטל ראשית עבודתו, להמצא בעולמו, ומזה יצא כל הצלחתו.
סג
הבריאה־כולה בדרך סיבה ומסובב
 מוצש"ק שופטים
איתא בחז"ל (שמו"ר לג, ד) כל מה שברא הקב"ה למעלה, ברא למטה!
אם האדם נמשך אחר העולם, ומתרחק מבוראו, הוא מקלקל עצמו, ומקלקל כל העולם עמו (מס"י פ"א).
ולאחר ההתבוננות רואים אמיתת הענין שהדברים כפשטן, בכל הבריאה כולה ההנהגה על־דרך סבה ומסובב, - למשל, אם רוצים שיצמיח, צריכים לזרוע בהכרח, כי בלתי סבה הקודמת, לא יצמיח שום דבר.
ומה נפלא הדבר כי חכמה היא ג"כ עד"ז, על־דרך סבה ומסובב, עד כי כל מחשבה־ קטנה, צריכה לסבה הקודמת לה, ובלי סבות, לא יצא שום דבר!
ומה נפלא ביקורת של הרמב"ם ז"ל (מו"נ א, לד) שאחר שהביא מאמר הכתוב (איוב לב, ט) לא רבים יחכמו, וכן אמרם ז"ל (סוכה מה:) "ראיתי בני עלי' והם מועטים", - אמר שהסיבה היא לא מפני שאין הם רוצים בהשגת החכמה, להיפך, כולם רוצים ויש בקרבם תאוה להשיגה, אפילו הפתי שבאנשים יכסוף לידיעת הדברים כפי אמיתתם כוסף־טבעי, אלא שמניעתם הוא מחמת קושי הסיבות וההקדמות, שיכבדו עליהם, ולכן יניחו אותם, ויתרשלו מלבקשם.
אמנם יש בטבעו חפץ וכוסף להשגת החכמה, יש בקרבו חפץ בתבואה, אבל יתאוה לבד, אך להשתדל ולזרוע זריעה אין בו חפץ, ואמר שלמה (משלי כא, כה) תאות עצל תמיתנו, כי מאנו ידיו לעשות, כל היום התאוה תאוה וגו', - שהוא לא ישתדל במה שיניח התשוקה ההיא, אבל ירבה תאותו, לא זולת זה.
והביקורת גדולה עד להפליא, שצריכים להבין שלחכמה יש גם סבות להשגתה, ובלי סבות לא יצא קל שבקלים אף בחכמה, עד שאפי' תורה הקדושה, יש לה ג"כ סבות להשיגה!
"ועתה ישראל, מה ה' א' שואל מעמך כי אם ליראה" (דברים י, יב), ומהי כל התורה כולה, ביארו הראשונים ז"ל, שכל התורה היא סיבה ליראת שמים.
ואיתא בחז"ל (נדרים כב:) עה"פ (קהלת א, יח) "ברב חכמה רב כעס" - ע"י הכעס ניתן להם ה'רב חכמה', - שלולא חטאו, לא ניתנו להם נביאים, וכשחטאו ונתרחקו, צריכים עוד לסבות אחרות חוץ מהתורה, וניתנו להם נביאים.
רואים אנו אמיתת הענין מקלקל כל הבריאה כולה, שגם בתורה יש סבה ומסובב, אשר זהו הרי כבר בעולמות אחרות, ומה שיש למעלה יש למטה, כי הלמעלה והלמטה מאוחדים הרבה מאד.
ועוד צריכים לראות, כמו בגשמיות, בהנהגה של סבה ומסובב, סוף כל סוף מגיע הדבר, עד שכולם רואים שנהי' דבר בלתי שום סבה, כמו למשל בענין הזריעה, - חורשים, זורעים, אך הצמיחה אין לה שום סבה, וזה הכל רואים.
וכן הוא ברוחניות, בחכמה, הגם שיש לה סבות, ובלתי הסיבות, לא יפעל שום דבר, אבל סוף־סוף מגיע הדבר עד שאין סבה לה, בגדר (איוב כח, כ) "והחכמה מאין תמצא", (משלי ב, ו) "כי ה' יתן חכמה", והבן.
ר"י־סלנטער־ז"ל (במכתב ז') ביאר ג"כ מעין זה שכל הדברים ע"ד סבה ומסובב, ע"ש.
ומהי הסבה לראש השנה? - עיין שם באריכות.
סד
עין לא ראתה
 ב' תצא ד' אלול
מספרים לנו דברים אודות הגר"א ז"ל, אשר לולא שמענו זאת מאנשים נאמנים, לא היינו מאמינים בשום־אופן, אמנם עכשיו שר' חיים ז"ל מספר לנו, מאמינים אנו בזה, אבל אין זה יותר מאמונה.
וכל־שכן כשאנו שומעים מה מהראשונים ז"ל, והקודמים לפניהם, מאמינים אנו, אבל אין זה יותר מאמונה.
אבל אצלם - פשוט שידיעתם היתה אצלם לא רק אמונה, אלא הם ידעו הדברים בפשטות.
וזהו משפלותנו, שאנו עומדים כל־כך רחוק מהדברים, עד שאין לנו שום מושג מזה.
אנו רוצים לומר דבר כזה, אשר אמנם הצעירים יהיו צריכים להאמין לנו, אבל אנחנו, אין אנו אומרים דבר זה מצד אמונה.
איתא במסילת ישרים (פ"א) "יסוד החסידות וכו' שהאדם לא נברא אלא להתענג על ה' וליהנות מזיו שכינתו וכו', ומקום העדון הזה הוא באמת עולם־הבא" וכו'.
כשנעשה אנאליז על כל העולם, ר"ל האדם עם כל מעשיו, נמצא, שכל העולם־ הזה אין בו שום לחלוחית של טעם ועונג, אלא "עצמות היבשות" בלבד, והעולם הבא הוא העולם הגמול של תענוג.
ולהיפך, בהעולם־הבא אין שום דבר מהעולם־ הזה, (קהלת ט, י) "כי אין מעשה וחשבון... ב...אשר אתה הולך שמה" דברים כפשטן, אין מעשה בשום אופן, אפילו מעשים היותר גבוהים, חסד וכדומה, מאחר ששם הוא העולם הגמול, ואין בו אפי' חוט־השערה של מעשה!
וחז"ל הקדושים, נתברר אצלם הסוד הזה, עד שאמרו (קידושין לט:) "שכר מצוה בהאי־ עלמא ליכא", מטעם שבזה־העולם אין שום דבר מעולם־אחר.
וכשחז"ל ראו מה בזה־העולם מתענוג וכדומה, נשתוממו למראה עיניהם, איך זה מגיע לכאן?!
וחששו הרבה מאד שמא קבלו שכרם בזה העולם.
עד כדי־כך נתברר אצלם זה היסוד, שבזה־ העולם אין בו כי אם עצמות היבשות! - עולם המעשה ולא יותר! ואין בו לחלוחית של טעם ועונג.
כשאנו רואים איזו פעולה מהאדם, למשל, איזו מחשבה, סבורים אנו שזה פרי האדם, אבל באמת טעות הוא, (משלי ו, ו) "לך אל נמלה עצל, ראה דרכיה וחכם"! - לך אל שאר בעלי־ חיים, ותראה חכמתם ברחוק ובעתידות, ואצלם פשוט הוא שאין זה פירות, רק שכל טבעי.
מזה תבין הק"ו בן בנו של ק"ו, עד כמה יוכל להגיע השכל הטבעי של האדם.
עד כי גם מצבו של אדה"ר קודם החטא - גם זה איננו פירות, אלא גם זה רק בטבע, ורק מה שהיה צריך להשלים, זהו נקרא פירות.
וזהו סוד הדברים, כי העולם־הזה הוא בבחינת "זריעה", - עבודה יבשה ופשוטה! - ובעולם הזריעה אין מה לטעום מהצמיחה.
ובציור: כשאחד נוסע לישא וליתן בסחורה, והוא אורז צרכיו לנסיעה, כשנשאלנו האם בהמזוודה שלו יש מה מהריוח, בטח שישיב שאין כלום, כי אם אריזת צרכיו (געפעק) ולא יותר.
כן הוא סוד העולם־הזה נגד העולם־הבא.
"למה נקרא שמו מר דרור, על שהי' ממרמר ומסגף את עצמו" (שהש"ר א, נט; ג, ח).
נמצא לפי זה היסוד, הם דברים כפשטן, מה שאמרו חז"ל (במד"ר יט, א; תנחומא חקת ג') "עולם הבא מעולם הזה", כי העולם־הבא אינו בגדר שכר, אלא בגדר צמיחה, עולם־הבא צומחת מעולם הזה, ובעניני זריעה - אם יעשה האדם כל מה שנצרך, אם יחסר רק פרט אחד, למשל אם יזרע על האבן, לא יצמיח בשום אופן.
וזהו מה שמצינו בחז"ל (עבודה־זרה יח.) ששאלו "מה אני לחיי העולם־הבא", ידעו סוד הדברים שהעולם־הבא רק בגדר צמיחה, וחששו אולי לא הי' הזריעה כראוי.
וזהו מה שאמרו חז"ל (ברכות לד: שבת סג. סנהדרין צט.) "כל הנביאים לא נתנבאו אלא לימות המשיח", - כל הנביאים לא עמדו על סוד הצמיחה רק לימות המשיח, אבל הצמיחה של העולם־הבא, עין לא ראתה.
וזהו (סדור) "זורע צדקות מצמיח ישועות" - 'ישועות' הוא עולם הבא, בבחינת זריעה וצמיחה.
וזהו (תהלים צב, ז־ח) "איש בער לא ידע, וכסיל לא יבין את זאת, בפרוח רשעים כמו עשב".
כאשר רואים כאן בזה־העולם [אצל הרע[ צמיחה, הפליאה הגדולה, איך זה מגיע לכאן?!
ומוכרח שהוא "להשמדם עדי עד".
"צדיק כתמר יפרח, כארז בלבנון ישגה, שתולים בבית ה' בחצרות א' יפריחו", - ומה זה כאן? כאן אין זה מקום של צמיחה, רק של עשיה וזריעה.
ויוצא מזה הערה גדולה ומבהילה, על גודל חובת האדם לעבודה.
כי בעת הזריעה, (אין ארבעט צייט), הרי לא שוכבים ישנים, (שלאפט מען דאך ניט), - (תהלים קכו, ה) "הזורעים בדמעה, ברינה יקצורו"!
סה
הנפש בהיותה במציאותה - טבעה מונעה מלפנות לחוץ
 ד' תצא, ו' אלול
עיקרי ידיעת ה', וידיעת החכמה, כמעט שהם מן הנמנע להמסר [מאדם אחד[ לאחר, כי הם בבחינת עורקים וגידים, מציאותו של אדם, ואינם סתם דברים הפורחים באויר.
וכמו שאין אחד יכול לידע מחיותו של חבירו, כי אם החי בעצמו יוכל לידע ממציאותו, וממה שאחר יודע מחבירו הוא רק ממה שהוא עצמו נמצא במציאות זו, והריהו יודע את עצמו, וזולת זה הוא מן הנמנע למסור דבר־מה לאחר, כי הסוד הוא רק "יודע את עצמו", ולא יותר.
וזה שאנו רואים שאחד מוסר מה לחבירו, הוא רק בגדר כאחד המעורר את הישן משנתו, שפשוט הוא שאין המעורר מוסר לו מה, ומה שהקיץ זה הוא מעצמו, וזה עשה רק איזה תנועה (בעוועגונג) שהתעורר עי"ז לחבירו, בגדר זה הוא מסירת החכמה לחבירו.
וזהו ענין (אבות א, יד) "אם אין אני לי, מי לי", - כי זהו מן הנמנע.
וזהו מה שאמר דוד המלך ע"ה (תהלים קלה, ה) "כי אני ידעתי כי גדול ה'" וכו', לאחר כל השירות והתשבחות, וכל התהלים שמסר לנו, ואיזה דבר יש שלא גילה לנו, עם־כל־זה אמר "כי אני ידעתי", אני יודע ולא אחר.
כי הוא ידע הסוד הגדול אשר מן הנמנע להמסר מה אל אחר, אלא "הללו עבדי השם", בדוקא אלו שהם בעצמם 'עבדי השם' הם יכולים להלל, ואחרים אמנם לא.
וזהו מה שאמרנו ההבדל בין חכמינו ז"ל ובין חכמי אומות־העולם, כי חכמינו ז"ל היו בפנים.
ומהו בפנים? זהו כי הם היו במציאותם, וזהו הפירוש בפנים, המציאות עצמה היא נקראת שהיא בפנים, ומה שהוא חוץ־למציאות זהו אשר נקרא מבחוץ.
והבחינה על־זה, אם האדם רוצה לידע אם הוא בפנים או בחוץ, הסימן לו הוא אם יש לו גבולים וגדרים, - אם האדם יושב בבית יש לו כתלים סביביו, זהו גופא הסימן שהוא יושב בבית.
אם האדם איננו רואה שישנם כתלים סביביו, זהו הסימן היותר־גדול שמבחוץ הוא, ולכן פרוץ כל סביביו.
הצירקולציע (המחזוריות) של הדם הולכת בגבולה שיש לה, ואינה יכולה לצאת לחוץ, לא מפני מונעים שיש לה, אלא טבעה בעצמה היא המונעה שאינה יכולה לילך באופן־אחר, כי זהו מהלכה ולא אחרת, וזהו מציאותה, ואם תצא לחוץ הלא בטל מציאותה, כי היציאה מחוץ מציאותה היא מיתתה, כי אין לה דבר אחר חוץ ממציאותה.
וזה בכל המציאות שאנו רואים, שאין שום מציאות שיוכל לצאת חוץ ממציאותו, כי להיכן יצא.
והוא מה שאמרו חז"ל (מנחות כט:) מפני מה נברא העולם־הזה בה"י, שכל הרוצה לצאת יצא.
כי זהו מן התמיהות היותר גדולות, איך יתכן שמציאות יצא ממציאותו, איפה יש לה מקום חוץ למציאותה לצאת לשם?
אבל ברא באופן זה, שיהיה אפשר לצאת.
אבל היושב בפנים, בתוך המציאות, צריך להרגיש כי יציאתו רח"ל, פרישתו מחוץ להמציאות זהו מיתתו ממש.
ובזה יש בחינה לאדם אם הוא בפנים, אם יש לו גבולים וגדרים, אם הוא מרגיש שיציאתו לחוץ היא מיתתו, הוא הסימן שבפנים הוא.
ואם אינו מרגיש שום דבר, ויכול לצאת אימת שירצה, זהו הסימן היותר־גדול שבחוץ הנהו, ואז אין לו שום גבולים וגדרים.
וזהו מה שאמרו חז"ל (אבות ב, יב) "וכל מעשיך יהיו לשם־שמים", אם האדם נמצא בתוך מציאותו, בפנים, אזי בהכרח כל מעשיו לשם־שמים, כי כן הוא הצירקולאציע, ואם האדם רואה שאין מעשיו לשם שמים, הסימן שאינו בגדרו ומציאותו האמיתי.
וזהו בחכמי אומות־העולם, שהם עמדו בחוץ, ולזה לא היה להם שום גדר לחכמתם.
וזהו הביקורת של הרמב"ם ז"ל (מו"נ ב, יז) על אריסטוטלוס, כי מאחר שהנברא התחדש אחרי שלא היה, והומצא אחרי ההעדר הגמור המוחלט, ללא שום דבר אשר רומז אל התהוותו, מפני מה אתה דן ומביא ראיה מענין הנברא אחרי התחדשו והמצאו, על הבורא.
כי היודע סוד הנברא, יודע כי בהכרח צריך להיות לו גדרים, ומגדר הנברא, שהלואי ידע רק את עצמו, - וה"רחבה מצותך מאד" זהו ה"עצמו", - ובהיותו בפנים, בתוך מציאותו, מגדרו שלא יחשוב בבורא יתברך־ שמו, ואם הוא חושב, אזי הסימן שיצא ממציאותו לחוץ, ואין לו שום גבולים.
וזהו מה שאמרו (במד"ר יט, ג) על שלמה־ המלך ע"ה, (מל"א ה, ט) ויתן השם חכמה לשלמה וגו' כחול אשר על שפת הים, - מה חול גדר לים, כך היתה חכמתו גדורה לשלמה.
וצריכים להבין זה על דרך שביארנו, ולהשתומם ממעלת שלמה־המלך ע"ה.
וזהו מה שאמר האבן־עזרא, על (ויקרא יט, לא) "אל תפנו אל האובות ואל הידעונים וגו', לטמאה בהם", ביאר כי נפש הפונה והמבקש, טמאה היא, כי איננה דבקה בהשם־יתברך.
וזהו לפי הנ"ל, כי נפש הדבוקה בו יתברך־שמו, רצה לומר בהיותה במציאותה פנימה, אזי בטבע לא יתכן שתפנה לחוץ, אם אנו רואים נפש הפונה, זהו גופא סימן כי טמאה היא, כי בחוץ הנה, ואיננה דבוקה, והבן כי עמוק הוא.
סו
התאוה ממפסידי היחוד
 ליל ש"ק תצא, ט' אלול
הקדמה. חיוב היחוד אינו שייחד את הבורא יתברך־שמו על כל הרקיעים ועל כל הפלאנעטען לבד, כי אפילו שיכיר שאין שום כח בהבריאה בלתי השם־יתברך, אינו יוצא בזה חיוב היחוד, ואילו היה יתכן שיש כח־אחר על איזה פלאנעט, באיזה מקום שיהיה, רק שלא יהא לו כל שייכות להאדם, לא היה זה בגדר האחדות.
גדר האחדות הוא שייחד להקב"ה על עצמו, שאין לו כח־אחר ואדון־אחר בלעדו יתברך־שמו, - ומה שצריך לייחד על ז' רקיעים, גם זה מגדר היחוד על עצמו.
הרמ"ח־לוצאטו בספרו דעת תבונות (ל"ח) מבאר, החלק הרע שנמצא בבריאה, שאנו צריכין להבין הרבה ענין החסרונות והרעות שנמצאות בבריאה, שהם ענינים שלא כחק שלימותו יתברך־שמו, אשר על־כן נכשלו בם הפושעים, - כי התמיהה גדולה עד למאד, היאך יצא חסרון מן שלם בתכלית, - כי לפי שלימותו יתברך־שמו לא היה לו לעשות אלא טובות לבד?
מבאר הוא, כי אין הרע סתירה להאחדות, אלא אדרבה, מהרע בעצמו תצא האחדות, כי הרע מורה האחדות.
וז"ל, הנה כשאנו אומרים שהקב"ה יחיד, הלא אנו מבינים שאין זולתו, שאין היפך לו, שאין מונע לו וכו', נמצא שלא די לקיים בו ית"ש הטוב, אלא שצריך לשלול ממנו ההיפך.
אך כל שאר המעלות שנוכל לחשוב בו, אין שייך בהם ההיפך כלל, פירוש, דרך משל, בגדר החכמה אין שייך הסכלות, כי הלא חכמה יגדור אותה מה שהדעת מלא מציורי הדברים על יושרם. בדרך החסידות אין שייך הרע, כי גדרו הוא לעשות טוב עם הכל, - אך בגדר היחוד שייך ההיפך, כי גדרו הוא יחוד שאין אחר עמו.
הרי שגדר שאר המעלות הוא קיום הטוב מצד עצמו, וגדר היחוד הוא שלילת הרע.
עתה הנך רואה שאם היה רוצה הקב"ה לגלות כל שאר מעלות שלימותו, כיון שהם כולם רק מעלות של טוב, אין בגדרם אלא קיום הטוב, ולא היה שייך בגילויים עשיית הרע.
אך ברצותו לגלות היחוד, שבגדרו יש שלילת הרע, הנה שייך לעשות הרע, ולשלול אותו מן המציאות המוכרח והשליטה וכו'.
הלא תראי אדם־הראשון עצמו כך קרה לו, והביני היטב הענין הזה.
כי אם לא היה בורא הקב"ה העולם אלא על צד הטוב, בלא צד הרע כלל, אז לא היתה המחשבה מציירת הרע כלל, שתוכל להבין היחוד בשלימות גדרו, וכמש"ל.
אך כיון שכבר ברא הרע, אז ודאי כבר המחשבה יכולה לצייר אותו, ולהכיר מכחו היחוד באמת.
ואמנם אדם־הראשון כבר היה רואה הרע, והיינו כי הלא הוא היה עץ הדעת טוב ורע וכו'.
ואמנם אדם־הראשון באמת חכם גדול היה, והיה לו לחקור בחכמתו על־זה כראוי, וגם כבר היה יודע אמיתו של דבר מצד חכמתו, שכל מה שרואה נגד מה שהודיע לו, ירד מן אמיתת התיקון, אינו אלא שקר מדומה מכלל הרע שברא הוא יתברך־שמו להודיע אמיתת יחודו, ולנסות בו את האדם עצמו, לתת לו זכות עכ"ל.
ולפי מה שביארנו לעיל מבואר היטב, כי הנה קודם החטא ברא הקב"ה הרע רק בידיעה, רצה לומר שידע רק מהרע, אבל לא היה לו שום שייכות להרע.
ואדם־הראשון עצמו היה בפנים שבפנים, ועל־ ידי היותו בפנים, מאד בפנים, היה יכול לבטל ולשלול את הרע מן המציאות.
ובציור, מה שחכמי הניתוח אמרו זמן־רב, כי המעי־העיור ליתר הוא, ורק שהיא מזקת, ואינה מועלת כלום, ולכן נהגו לחתוך אותה גם בהיות האדם בריא, - ומאין ידעו כי ליתר הוא, מהאדם עצמו, שראו שאינה נותנת כלום, לא זאת וגם לא זאת, הרי אמנם ליתר הוא, אם־כן צריכים לחתכה לגמרי.
וזהו סוד הדבר, אדם־הראשון בהיותו בפנים שבפנים, במציאותו, במקום חיותו האמיתי, היה יכול להכיר בחכמתו כי אין לו שום שייכות ואין לו שום דבר בהרע, הכל יש לו כאן, ומן הרע לא כלום לא, ומכיון שאין לו שום דבר, הרי אין צריכים אותו.
ומהי אמנם מציאותו? - לנסות בו את האדם, שיהיו מחתכים אותו, רצה לומר לבטל אותו ולשלול אותו מן המציאות, ועל־ידי־זה יוצא היחוד האמיתי.
אבל אדם־הראשון טעה בזה לפי ערכו, בהיותו במצב של "כל הרוצה לצאת יצא", וראה כי תאוה הוא לעינים וטוב למאכל, לא ביטל אותו, רצה לומר, שלא הכיר שאין לו כלום מהרע, ורק ליתר הוא, אך סבר כי טוב הוא למאכל וכו', שם גם־כן יש משהו, שוב כבר לא יצאה אחדות, ואמרו חז"ל (סנהדרין לח:) על־זה "שתי רשויות", "מין היה".
והנה אז הוצרך להראות לו במופת מה שלא רצה להשיג מצד הידיעה, והיינו להראות לו מהו הרע באמת, ועל דרך זה יכיר ה"אין עוד", כי הרע אין לו מועיל, ורק ליתר הוא.
ואוי־ואבוי למצב שכזה, שהאחדות צריך לצאת בהיות הרע בפועל, ועל־ידי־זה תצא ההכרה.
ויוצא לנו מזה הערה נוראה למעשה, הנה החובת־הלבבות (שער היחוד פ"י) חשב ממפסידי היחוד, כי התאוה רצה לומר נטית הנפש לחפצי הגוף, היא ממפסידי היחוד.
ולפי מה שביארנו הלא פשוט כי התאוה היא היפך היחוד, כי גדר היחוד הוא שלילת הרע, לבטל אותו מכל וכל, להכיר כי אין לו שום דבר ממנו, וליתר הוא, ואם יש לו איזה תאוה, ראיה שיש לו עוד דבר חוץ ממנו ח"ו, וזהו היפך היחוד ח"ו.
נמצא כי כל עבודת האדם היא להיות מונח שקוע בביטול הרע, אשר זהו סוד היחוד, והבן.
סז
ביטול הרע
 ש"ק תצא, ט' אלול
לפי הנ"ל, כי קודם החטא, בהיותו בפנים, היה הדרך לשלול הרע מצד זה, מצד הטוב, מצד הכרתו שבמציאותו יש לו כל, ואין חסר לו כלום, בגדר (חוה"ל יחוה"מ פ"ה) "מעט מן האור דוחה הרבה מן החושך".
ולאחר־החטא, שיצא מן הפנים, הולך הדבר מצד דרך אחר, רצה לומר מצד הרע, לראות הרע ועל־ידי־זה להכיר כי אינו נותן שום דבר, ולבטלו על־ידי־זה, לראות כי אין בו מועיל.
ובציור, כי יש לדרך לברור פסולת מתוך האוכל, ודרך לברור האוכל מתוך הפסולת.
ויוצא לנו שני דברים בעבודת האדם, א' ה"דין קדימה" שיש להעסק עם הרע, שהדבר צריך לילך מצד הרע, לבטל הרע, ועל־ידי־זה להגיע אל הטוב, היפך ממה שהיה קודם החטא, שהיה יכול לבטל הרע מצד הטוב, וכנ"ל.
והב' באופן העבודה, שאופן העבודה נשתנה בזה מן הקצה אל הקצה, שלא די לאדם לעסוק בטוב, אך הוא מוכרח לעסוק בביטול הרע, להחזיק תמיד גרזן בידו ולסתת את הרע.
וזהו מה שאמרו חז"ל (ילקוט הושע תקלב) עה"פ (הושע יד, ב) "כי כשלת בעוניך", "סתתוהו קימעא קימעא, עד שיבא השעה ואני מעבירו מן העולם" מכל וכל.
כי העבודה היא עתה סתתהו קימעא קימעא בדוקא, אין דרך אחר לזה, אלא תמיד צריך לעסוק בביטול הרע.
ומה נפלא מאמר חז"ל (ברכות יז.) "מרגלא בפומיה דרבא, תכלית חכמה תשובה ומעשים־טובים", - שכולל בדברים קצרים מה שדיברנו, שעתה הדרך: תשובה - ואחר־כך מעשים־טובים, הדין קדימה לתשובה, תשובה נקרא ביטול הרע. והב' באופן העבודה, שצריך לעסוק תמיד בתשובה, בביטול הרע, והבן.
וזהו מה שאמרו חז"ל (תדא"ר פכ"ו; מובא בתוס' בכתובות קד.) עד שאדם מתפלל שיכנסו דברי־תורה לתוך מעיו, יתפלל שלא יכנסו אכילה ושתיה לתוך מעיו, רצה לומר ביטול הרע, והבן.
איתא ברבינו־יונה (שע"ת ג, ג) על מאמר שלמה עליו־השלום (משלי א, ב) לדעת חכמה ומוסר, פירוש, כשרון המעשה ועזיבת העבירות יקרא חכמה, כענין שנאמר (דברים ד, ו) "כי היא חכמתכם ובינתכם", ואחר שילמד וידע המצות ומה הם העבירות, צריך שילמד גנות העבירות וההפסד והאבדון הנמצא בהן, להרחיק נפשו מהן, ולהוכיח עצמו בזכרון העונשים וכו', וזאת הידיעה תקרא מוסר.
יוצא לנו מזה חיוב בלימוד המוסר, אשר כל העסק של מוסר הוא ביטול הרע, וזהו כל עבודת האדם לפי הנ"ל.
וזהו מה שמצינו בספרים הקדושים שהאבות הקדושים עסקו בתיקון חטאו של אדם־ הראשון, ולפי הנ"ל פשוט הוא.
סח
אין עוד - בקרבנו
 ב' תבוא, י"א אלול
"במופלא ממך אל תדרוש" (חגיגה יג. בשם בן סירא) הוא לא רק איסור, או איזו פרומקייט.
רק שצריך להבין שזה מן הנמנע לנברא לחשוב מה שאינו במציאותו, ובמה שאינו נברא.
ודרכו של היצר הוא דוקא לחשוב במופלא, להוליך את האדם למקום תהו ובהו, ממציאות ללא מציאות.
הדעת־תבונות (ל"ח) מבאר למה נצרך הרע בבריאה, שאם היה רוצה הקב"ה לגלות כל שאר מדותיו, כיון שהם כולם רק מעלות של טוב, אין בגדרם אלא קיום הטוב, ולא היה שייך בגילויים עשיית הרע.
אך ברצותו לגלות היחוד, שבגדרו יש שלילת הרע, הנה שייך לעשות הרע ולשלול אותו מן המציאות המוכרח והשליטה.
וזהו כי התכלית הוא להראות יחודו יתברך־שמו.
והביאור של יחוד כמו שביאר הרמב"ם ז"ל, שאין עוד, אחדות שאין זולתו, ואין מונע לו, נמצא שאין די לקיים בו יתברך הטוב, אלא לשלול ממנו הרע.
כי עיקר היחוד אינו להכיר שהוא יחיד מצד מעלותיו יתברך־שמו, שאם־כן הלא מעלת היחוד כשאר מעלות, וזה לא היה המכוון להראות, כי אם כן אין מקום לעבודת האדם, והקב"ה ברא את האדם בעל חסרון, כדי שהוא בעצמו ישלים את עצמו, ויקבל שכרו, נמצא שעיקר היחוד הוא, שאין לנו אחר, אין עוד בעצמינו, לזה נברא הרע, ועבודת האדם לשלול אותו ולבטלו ולהדבק בו יתברך־שמו, ובזה היא כל עבודת האדם, לבטל הרע, ולברוח ממנו, ולהדבק בו יתברך־שמו.
ובציור, אם יש שני חדרים, באחד יש נחשים ועקרבים, ובהשני לא די שאינו מלא מזיקים, אלא יש שם עונגים ותענוגים, הלא פשוט הוא שעבודת האדם היא לברוח מן הנחשים, ולהדבק במקום מדושן עונג.
וזהו כל עבודת האדם, להכיר הנחשים והעקרבים שבהרע, וממילא יבטלו בתכלית הביטול, וידבק בו יתברך־שמו.
וזהו מה שמביא הרמ"ח לוצאטו ז"ל במסלת־ ישרים (פ"א) כי תכלית האדם לידבק בו יתברך־שמו, והנה שמו הקב"ה לאדם במקום שרבים בו המרחיקים אותו ממנו יתברך־שמו, ונמצא שהוא מושם באמת בתוך המלחמה החזקה, מפנים ומאחור.
והנה אם יעמיד את האדם בתוך מגרש המלחמה, וחצים נופלים עליו, אין לו הרבה לחשוב מה לעשות, ותיכף יחטוף מורה־חצים בידו להבריח השונא, ולרוץ אחר־כך מהשונא.
"ואם יהיה לבן־חיל וינצח המלחמה מן הצדדים, הוא יהיה האדם־השלם אשר יזכה לידבק בבוראו".
ויבואר כי הן הן הדברים שהביא בדעת תבונות.
וזהו תכלית כל התורה כולה, וזהו כל עבודת האדם בזה־העולם, לבטל הרע, רצה לומר לברוח ולסור מן הרע, ולסור מזה, כל פרשיות עריות וכו' וכו', ולהדבק בו, וזהו סור מרע ועשה טוב.
ומובן מה שהביא החובת־הלבבות (יחוד פ"י) שתאוה מפריעה ליחוד, ופשוט לפי הנ"ל.
נמצא לפי־זה, כי לפי גודל הרע, כן תגדיל יותר הבריחה מהרע, וההדבקה בו יתברך־ שמו, וזהו כונת היחוד על־ידי עבודת האדם.
וזהו מה שמצינו בחז"ל (בבא־מציעא לב:) "לכוף את יצרו עדיף".
סט
אין כאלקינו
 ד' תבוא, י"ג אלול
הדעת־תבונות (סי' ל"ד) מבאר ענין האחדות, שלא מצאנו שיש ציווים לחקור ולידע מעלות השם־יתברך, כמו חכמתו וידיעתו יתברך, וכדומה, ואדרבה על־זה מצינו להיפך, שנאמר (חגיגה יג. בשם בן סירא) "במכוסה ממך אל תדרוש, במופלא ממך אל תחקור".
אלא על ענין אחד נצטוינו לחקור, והוא יחודו, בירור האחדות, וכמו שמוכח מהכתוב בהאזינו (דברים לב, לט) אחר בירורו מעלתו בהרבה ענינים, אחר־כך אמר "ראו עתה כי אני אני הוא, אני אמית ואחיה, מחצתי ואני ארפא, ואין מידי מציל", והיינו כי זהו תכלית כל.
כי שמו, הקב"ה, אינו מראה לנו שום שלימות משלימותו, ולא יהיה לנו בירור גמור בזה, שאין בנו כח להשיג אותם, ולכן נמשך לנו מזה שנאסרה לנו החקירה בזה, אך מה שמתגלה ומתברר לנו בירור גמור, הוא היחוד.
ופירוש בירור אחדותו, כמו שביארנו, כי לא שנעיין בכחותיו וגבורותיו וחכמתו, אלא שעיקר הציווי ב"אחד" הוא, שנבין שהוא ואין בלתו, שנכיר ונתבונן שאין שום כחות בהבריאה, זולת הבורא, היינו שהעיקר נראה את צד שלילת ההיפך, ולא את צד החיובי.
וזאת מראה לנו בהבריאה, מכל המעשים אשר נעשים בעולם, מקצה השמים עד קצהו, מיום ברוא אלקים אדם על הארץ, ומכל מה שעתיד להיות, הכל מורה לנו רק סוד היחוד, ופי עליון מעיד בעצמו, ומורה לנו, שזה מה שמראה לנו, "ראו עתה כי אני אני הוא, אני אמית ואחיה, מחצתי ואני ארפא, ואין מידי מציל".
מכל־אלה צריכים אתם לראות שיתברר אצלכם, בידיעה והבנה, בישוב גמור, ובעצה נכונה, בלי שום פקפוק, כי "אין מידי מציל", שאין שום שליט ומושל אלא הוא, ושליטתו יחידית וגמורה, שאין מעכב על ידו, ואין מונע לרצונו, בשום פנים ובשום צד, אלא הוא לבדו מושל בכל; יחיד שאין יחידות כמוהו, ואין שום דבר, רק שליטתו ורצונו יתברך.
זהו היסוד צריך שיתברר אצלינו בירור גמור, וזהו תכלית כל.
ומבאר שם, שאינו די שנראה את צד החיוב, אלא העיקר הצד של "שלילת מה שהוא היפך", ומזה ימשך התנגדות לכל מיני סברות־רעות הנופלים בלבות בני־אדם.
כי אומות־העולם אינם יודעים יסוד היחוד, - יש מהם מאמינים שיש בורא מחוייב המציאות, ושאין בורא אלא הוא, אבל חשבו שהקב"ה נעלה מן הדברים השפלים, כי אם "על השמים כבודו" וגו', ואין השגחתו בתחתונים להביט בהם, שהבורא הוא המנהיג הכללי, ומסר שררות ומנהיגות לאחרים תחתיו, המה צבא־השמים, שהם ישגיחו בעולם על הפרטים.
ויש מאמינים שיש ח"ו ב' רשויות, האחד בורא טוב, והשני בורא רע, כי מחמת שראו בהבריאה רע, ואיך תצא חסרון־ורע מן שלם שבשלמים אשר הוא תכלית הטוב.
והדעה השלישית, היא דעת ההמון, היינו האמונה בענין כחות הטבע שהטביע הבורא בתחתונים, והוא, כי אחרי אשר שם חק וטבע בהנהגת הבריאה, ממילא מאמינים בהשפעתם, ומזה נמשך האמונה בהחריצות והשתדלות, וענין "כחי ועוצם ידי".
ויש מגויי־הארץ, שאומרים שהחליף השי"ת את עמו בעם־אחר מחמת חטאיהם, כי הרשיעו לעשות, ומנעו ממנו יתברך, כביכול, שיוכל להטיב עוד להם, והוכרח לעזוב אותם, ולהחליפם באומה־אחרת ח"ו, והראיה המורה לכאורה על־זה, היא, מה שעזבם בכל אורך הגלות ואינו מפקח עליהם.
וכל הדעות המשובשות האלו יוצאות רק מטעם שאינם מכירים בסוד האחדות, שהם סוברים שהוא אחד, ואמונתם ביחוד הוא שהוא יחיד, וידיעת היחוד הוא ידיעת מעלותיו יתברך־שמו, ותצא מזה כל השיבושים כמובן.
כי אילו היה ענין היחוד, הבירור בענין כחותיו באחדות, אזי לא היתה סתירה כל־כך גדולה בענינים אלו.
אבל אמונת ישראל בסוד היחוד הוא, לא ידיעת מעלותיו יתברך־שמו, כי אין לנו שום מושג, "ולא ישיגהו משיגי הגוף", כאמרינו (בעזרת אבותינו, ובנשמת כל חי) "ומבלעדיך אין לנו מלך גואל ומושיע", "אין כאלקינו", אזי צריכים לידע כי בהשם אלקינו אין לנו שום מושג, כי הוא "המלך המרומם לבדו מאז" (ברכת יוצר־אור), ואין לו שייכות להבריאה, לאחר הבריאה כמו קודם הבריאה.
וכל עבודתינו היא רק לידע כי "אין כאלקינו", את ה"אין" צריכים להבין ולהכיר ש"אין היפך לו", שלילת ההיפך וביטול זולתו, כמבואר לעיל שעיקר יחודו הוא ענין 'אפס בלתו', (ואזי המה סתירות מבוארות ענינים הנ"ל).
וזהו הפירוש אמונת האחדות, שענין השליטה נמצא רק אצלו יתברך, ואין שום דבר ושום סיבה בעולם שימנע את שליטתו כביכול.
ולפי"ז הרע שבבריאה אין סותר לאחדות, ואדרבה, מהרע תצא האחדות בשלימות, "ואין מונע אליו", ואין מעכב לו, כי אינו מוכרח משום־דבר, ח"ו.
למשל, שאנו יודעים מהנהגתו יתברך שהוא משלם שכר טוב לשומרי מצותיו, ומעניש לעוברי מצותיו, אם ישאל האדם שאלה, אם־כן מהו שרואה שאינו כן לכאורה? מפני מה אין מענישין פה, ואנו רואים היפך רצונו?
שאלה זו היא סותרת להבנת אחדותו בשליטתו.
כי אם יקשה זאת, אם־כן הלא (לפי דעת המקשה) יש לו מכריח כביכול עליו, ח"ו, היינו שהנהגתו שהטביע בעצמו, היא בעצמה תכריח כביכול עליו להעניש ולשלם שכר, וזה יהיה היפך ההבנה בשליטתו.
אבל אם נבין אופן אחדותו שזכרנו, אזי לא תהיה שום סתירה, כי נבין שענין שכר ועונש הוא רק אופן אחד מהנהגתו, אבל להכלל אין לזה שום שייכות, הכלל הוא שליטה באחדות, והכלל הוא שאין מעכב אליו אף הנהגה של שכר ועונש, אלא שליטתו ורצונו בלבד, "וחנותי את אשר אחון (שמות לג, יט), אע"פ שאינו הגון, ורחמתי את אשר ארחם, אע"פ שאינו כדאי" (ברכות ז.), שאין לו דבר שיעכבנו, כי אין שום־דבר אלא שליטתו ורצונו, ולא יחליף אומה הישראלית, אף מחמת חטאם, בשום אופן ח"ו, כי ההנהגה של שכר ועונש אינו מעכב אליו, כי יש אופן של (ירמיה נ, כ) "יבוקש עון ישראל ואיננו וגו', כי אסלח לאשר אשאיר".
ויוצא לנו מזה עוד, שלא די שהרע אינו סותר להאחדות, ואיננו היפך לו, אלא צריכים לידע כי גם לעשות טוב מחמת שהוא טוב, ולא מחמת רצונו יתברך, גם זה סותר לאחדות, כי אין שום דבר, רק שליטתו יתברך.
ויוצא מזה הסוד של "מצות לאו ליהנות ניתנו" (ראש־השנה כח.), ופירש"י, אלא לעול על צוואריהם ניתנו, כי אין שום דבר, רק שליטתו.
וכן נבין ענין שליטתו בענין ציוויו לנו, שאמרו ז"ל (רש"י ויקרא כ, כו; ספרי קדושים ט; ילקוט תרכ"ו) שלא יאמר אדם נפשי קצה בבשר חזיר, אי־אפשי ללבוש כלאים, אבל יאמר: אפשי, ומה אעשה ואבי שבשמים גזר עלי, - היינו היסוד הזה, איני עושה זאת מהבנתי העצמית, שאם־כן יש ח"ו שום שליטות זולתו יתברך, היינו הכרתי העצמית, אלא אפשי מצד הבנתי העצמית, אלא "מה אעשה ואבי שבשמים גזר עלי", וזה לבד יעכב אותי, אם־כן נתברר בענין המצות שליטתו ואין בלתו.
ומוכרח מזה, שבמעשה־המצות אין צריך להיות שום לחלוחית, רק עשיה יבשה, עצמות היבשות, - שזה מחוייב מצד שליטה.
ע
צורתא־דשמעתתא של כל הבריאה - אדנות ה'
 ליל ש"ק תבוא, ט"ז אלול
כל מעשי ד' בבריאתו, יש להם את שלימותם וגמריותם, כל פרט יש לו את שלימותו, אפילו עשב־קטן יש לו את שלימותו שלו, - ושלימות אין פירושה שיהיו מתלקטים אל הדבר איזה דברים נוספים על עצמותו, ויאחזו בו, - אלא בבואו אל גמר שלימותו, כבר כל שכלולו ותיקונו בכל דקדוק פרטיו, כולם חלקי עצם מציאותו, כעובר שנשלמה יצירתו, אשר עליה אין להוסיף, וממנה אין לגרוע, כי הכל עצמה של מציאותו, - וכמו הכלי, אשר ינטל ממנו משהו, וינקב מעט, שהפגם הוא לא רק בעצם המקצת אשר חסר, אלא כל כולו הריהו אבוד, ואינו ראוי לכלום.
וכל עוד שלא נגמר, אין שמו עליו, [ומצינו בחז"ל שיש כמה כלים שחסר בהם מעט בשלימותם, ונקראים גולמים, ואינם מקבלים טומאה].
וזהו הפירוש והביאור במה שאמר משה־רבינו ע"ה (דברים לב, ד) "הצור תמים פעלו".
לא כפעולות אדם, אשר עלולות להיות כמו גץ אשר יקר מקרהו להתנוצץ מתחת הפטיש, שאינו אלא שבר מקוטע, ללא כל שכלול ותיקון.
אלא פעלו יש לו שלימות, יש לו תמימות, פעולותיו הנם שלמים ותמימים בכל היקפם, מתוקנים בכל פרטיהן ודקדוקיהן מכל צדדיהם, ואין בהן כל חסרון, אף לא הדבר הקל־שבקל.
וחז"ל (ד"ר א, ה; קה"ר ג, יא; תנחומא יתרו ז') כללו ידיעה־חדשה־זו בכלל ידיעות חדשות אשר השמיעונו גדולי־וחכמי־הקדמונים.
"אילו אמרן אדם אחר, היו שוחקין עליו, לומר, מנין הוא יודע" וכו'.
"אילו אחר אומר זה הפסוק (שמות יח, יא) 'עתה ידעתי כי גדול ד' מכל האלקים' וגו', היו אומרים, זה [שאינו יודע ודאי של עבודת־כוכבים[ אומר 'עתה ידעתי', - אלא יתרו, שהיה יודע, שחזר על כל בתי עבודת־כוכבים שבעולם, ולא מצא בהם ממש, ואחר־כן בא ונתגייר, [והודה להקב"ה], לזה נאה לומר 'עתה ידעתי'.
וכן אילו אחר אומר (קהלת א, א) 'הבל הבלים', היו אומרים זה אין לו פרוטה לאכול, והוא אומר 'הבל הבלים', - אלא שלמה, שכתוב בו (מל"א י, ?) ויתן המלך את הכסף בירושלים כאבנים, לזה נאה לומר 'הבל הבלים'.
וכן אמרו על משה־רבינו שחידש כי 'תמים פעלו', - אילו אדם אחר אמרו, היו אומרים זה אינו יודע טיבה של מדת־הדין, והוא אומר "הצור תמים פעלו", - אלא משה, שכתוב בו (תהלים קג, ז) יודיע דרכיו למשה, לזה נאה לומר "הצור תמים פעלו".
וכשאנו רואים כי כל דבר בבריאה, כל פרט ממנה, יש לה שלימותה, לפי־זה הלא פשוט הוא בתכלית, כי כל־הבריאה־כולה בודאי יש לה שלימותה, יש לה את גמריותה, ומכוש אחרון, - ושמקום הנקב, מקום החסרון, עדיין אינו המכוש האחרון.
וזהו (אבות ב, יב) "וכל מעשיך יהיו לשם שמים", כי בידעינו זה הסוד, שהבריאה יש לה שלימותה, מובן מאליו הוא כי "כל מעשיך יהיו לשם שמים", כי בלתי זאת אין לה שלימותה, והיא אמנם עצרה באמצע הילוכה.
להשתומם מהחסיד הגדול הרמ"ח לוצאטו ז"ל, היאך שבהבטתו החודרת על כל הבריאה כולה, מן יום ברוא אלקים אדם על הארץ, כל העבר, ההוה, העתיד, והבין מכל הבריאה כי רק אחת מראים בהבריאה, אחדות, אין עוד, שליטתו יתברך, ולא יותר, והבין כל שלימותה, וגמריותה, של הבריאה, - זהו לומדות היותר גדולה, - שהחילוק בין הלמדן לאינו־למדן, הוא רק כפי שמבין הצורתא דשמעתתא.
כי בכל דבר של שקלא וטריא, יש נושא ונשוא, כמו בגמ' היכן שצריך לפשוט איזו בעיא, שמביא הש"ס כמות גדולה של "תא שמע", שלכאורה כל "תא שמע" לעצמו הוא ענין בפני־עצמו, ובלמדו הסוגיא אם הוא עם־הארץ, לא יבין שתכלית של הסוגיא, של כל ה"תא שמע", הוא הנשוא, ויכול לישאר לעמוד אצל הנושא.
אבל הלמדן, אם אפילו לאחר לימודו את הנושא באופן נעלה, ומחדש חידושים, אבל מבין שהתכלית הוא הנשוא, היינו הצורה שבהנושא מה שנוגע להנשוא, כי הוא מבין שאי־אפשר להבין את הנשוא זולתי הנושא.
למשל, כשלומדים בסוגיא דהילך או תגרי לוד, שהם סוגיות עמוקות, האינו־למדן אינו מבין הצורתא דשמעתתא, הנשוא מכל הסוגיא, ומתעמד בכל "תא־שמע" אצל הנושא, - והלומדות היותר־גדולה היא להבין צורתא דשמעתתא על בוריה, ולעמוד על הנשוא, ועל־ידי־זה יכול לדמות מילתא למילתא, כיון שמבין צורות הדברים.
וזהו הפלא היותר גדול על החכם הרמ"ח לוצאטו ז"ל, אשר השים לבו להיות חודר בכל הבריאה כולה, מתחילתה ועד סופה, עד שלימותה, והבין הצורתא מה שלומדים לנו, והוא, סוד האחדות, וכנ"ל.
שעבודתו של האדם בהבנת כל החכמות במה שנוגע לעבודת־ד', הנשוא מכל עבודת האדם, הבנת יחודו ושליטתו.
וזהו מה שאמרו ז"ל (ברכות ז:) אר"י משום רשב"י, מיום שברא הקב"ה עולמו, לא היה אדם שקראו להקב"ה אדון, עד שבא אברהם וקראו 'אדון', שנאמר (בראשית טו, ח) ויאמר אד' אלקים במה אדע כי אירשנה.
ומבואר לפי הנ"ל, - הגם שגם מי שהיו קודם אברהם־אבינו ע"ה, הכירו גם־כן הרבה, וחיברו גם־כן ספרים רבים מכל מה שנוכל לתאר את השם־יתברך בכל מיני מעלות וגדלות.
עכ"ז גילו לנו חז"ל, שלא הבינו עדיין את הצורתא־דשמעתתא על בוריה.
ולא עמדו על היסוד הזה, שהנשוא מכל מעלות השם־יתברך הוא השם של אדנות, [היינו שהבנת כל הענינים ממעלותיו יתברך, זולת ענין האדנות, הוא בגדר נושא; כל פעולותיו יתברך הנם "תא שמע", שיכולים מהם לבד לחבר ספרים גדולים ורמים], אלא נשארו עוד ב"התא־שמע", לישא וליתן בענין הנושאים.
עד שבא אברהם־אבינו ע"ה, וקראו להקב"ה 'אדון', - שהוא הבין שלא זאת המכוון, שאין מראים פה חכמתו ומעלתו, וכל מה שאנו רואים בהבריאה, אינם רק "תא שמע" לכל הסוגיא העמוקה שלומדים אתנו, והבין הצורתא דשמעתתא, כי רק אחדותו, ושליטתו, ואדנותו, מראים פה, שתכלית וצורת כל הנושאים הוא הנשוא של ענין אדנותו יתברך, וקראו 'אדון'.
וזהו גם־כן מה שאמרו במדרש (ב"ר יז, ד; יט, ג; קה"ר ז, לב; תנחומא חקת ו) כי בשעה שבא הקב"ה לברוא את האדם, נמלך במלאכי־השרת, אמרו לו, אדם זה מה טיבו, אמר להן "חכמתו מרובה משלכם", הביא לפניהם את הבהמה ואת החיה ואת העוף, אמר להם, זה מה שמו, ולא היו יודעין, העבירן לפני אדם, אמר זה שור, זה חמור, זה סוס, וזה גמל, - [מה שלא יכלו המלאכים].
כי הוא הבין צורתם על בוריים, והיה יכול לקרוא להם שמות, כי זה סוד ה'שם', צורתה של הדבר.
ואמר לו "ואתה מה שמך, אמר לו, לי נאה ליקרא אדם, שנבראתי מן האדמה", - היינו זהו הצורה והנשוא ממציאותי.
והלא היה יכול לקרוא עצמו בשם יותר גדול, כי הלא היה גם־כן מן העליונים.
אלא שהבין צורתו, ואמר "לי נאה ליקרא אדם, שנבראתי מן האדמה" בידעו הסוד שהמדבק מכל וכל הוא הגוף, כי זהו תולדה משמו.
[ויוצא מזה, ש"גדולה הכנסת אורחים מקבלת פני שכינה" (שבת קכז. שבועות לה:), והבן].
ואמר לו, ואני מה שמי, אמר לו, לך נאה ליקרא אדון, שאתה אדון על בריותיך, הה"ד (ישעיה מב, ח) אני ד' הוא שמי, הוא שמי שהתניתי ביני לבין עצמי, הוא שמי שהתניתי ביני לבין בריותי ובין מלאכי־השרת (קה"ר ז, כג).
ומבואר לפי הנ"ל, - המלאכים ידעו גם־כן הבריאה, ויכלו גם־כן ליתן שמות לו יתברך, אבל לא היה זה הצורתא דשמעתתא, שלא זה מה שמראים פה, וכל מה שראו והכירו, אין זה כי אם "התא שמע", - רק אדם, שהיתה חכמתו מרובה משלהם, הבין צורת הבריאה, והבין כי רק אדנות מראים פה, וקראו "אדון", כי השם של אדנות הוא הנושא מכל השמות שיכולים לקרותו מטעם מעלותיו הרבים.
וזהו (אבות ב, יב) "וכל מעשיך יהיו לשם שמים", לשם הצורה, וכפי הנ"ל.
ולפי היסוד הזה, אפשר גם לומר בענין אמרם ז"ל (אבות ו, ?) הלומד תורה לשמה, זוכה לדברים הרבה", - שהפירוש הוא ג"כ על־דרך־זה, - שלימוד כל התורה הוא ענין של נושא להיות 'זוכה לדברים הרבה' ממעלות היראה ועוד, שזהו ענין הנשוא, היינו הצורה.
כי הביאור של 'לשמה' הוא לשם תורה, לשם הצורה של כל ענין וענין, דהיינו, כשלומד תורת החסד, עוסק בצורת החסד, וכן בלמדו כל ענין, עוסק בצורת הענין, ואין הוא נשאר אצל ה"תא שמע", - שגם ב"התא שמע" אפשר לישא וליתן, ולטעות לסבור שזהו התכלית, - אבל הלומד תורה לשמה, אינו נשאר לעמוד ב"התא שמע", אלא מבין תיכף את הסוגיא מה שנוגע להנשוא, שהמה כל המעלות.
וזהו מאמר הפסוק (דברים י, יב) "מה השם אלקיך שואל מעמך, כי אם ליראה", - כי היראה היא אכן צורתא־דשמעתתא של כל התורה כולה, והבן.
ובברכות (מ:) אמר רב, כל ברכה שאין בה הזכרת־השם, אינה ברכה, וריו"ח אמר, כל ברכה שאין בה מלכות־שמים, אינה ברכה.
ובתוס' (ד"ה אמר אביי) פירשו, מפני מה אין אומרים בתפלת שמונה־עשרה 'מלכות', אף דרב אלפס ור"י פסקו כריו"ח, - ותירצו, שאלקי אברהם הוי כמו מלכות, דאברהם־אבינו המליך הקב"ה על כל העולם, שהודיע מלכותו.
רואים אנו... כי כשאנו מדברים על ענין ההכרה אשר הכיר אברהם־אבינו את אלקיו, אין הכונה על ידיעה־בעלמא, כמו שהאדם יודע מאיזה דבר שחוצה לו, שאין לו שייכות אליו.
אלא שהבנתו של אברהם־אבינו בענין האדנות נעשה מציאות, שהיה אסור תחת אדנותו, והיתה חודרת בקרבו, באופן אשר בזה באה אל גמריותה ואל שלימותה היצירה של מציאותו, עד ש'אלקי אברהם' הוא פירוש של "מלכות", - (כי הוריד את שכינתו־ית' להמצא ולשכון בתוכו ובקרבו).
עא
הכל נברא לשרתו, והוא נשגב שמו לבדו
 מוצש"ק תבוא
"אני השם הוא שמי (ישעיה מב, ח), הוא שמי שהתניתי ביני לבין עצמי, הוא שמי שהתניתי ביני לבין בריותי" (במדב"ר יט, ג; קה"ר ז, כג).
רואים אנו מזה, שיש אצל הקב"ה כביכול, בחינה של "ביני לבין עצמי", רצה לומר, בלי בריותי, ובחינה של "ביני לבין בריותי".
באדם יודעים אנו שמחובר הנפש בהגוף, ועם־כל־זה מבין כל אחד שהנפש יש לו את מציאותו ותכניתו גם־כן בלא הגוף, - וכמו־כן גם בהיות הנפש מחובר עם הגוף, יש בנפש בחינה של "ביני לבין עצמי".
וזהו גם היסוד באמונתינו הודאית שהבוי"ת הוא "המלך המרומם לבדו מאז" (ברכת יוצר־אור), ...דהיינו המלך עוד קודם שנבראה הבריאה, שכביכול הוא־יתברך היה מלך בהיותו לבדו.
שכן, לא כפי שאנו מורגלים לחשוב, שמלך ושליט נקרא רק על זולתו, כי זהו רק שם מושאל, אך האמת של מלך ושליט הוא מה שהוא 'לבדו', 'יחיד', - לא 'אחד', אלא 'יחיד', כמו שאמר הרמב"ם (פזמון יגדל) "אין סוף לאחדותו", זהו אמונתינו, אין סוף בהיחידות שלו.
"אדון עולם אשר מלך בטרם כל יציר נברא" (סידור), בטרם כל יציר נברא היה מלך, שהיה לבדו, והלבדו הוא עצם המלכות והשליטה...
ו"לעת נעשה בחפצו כל", רצה לומר, גם אחרי הבריאה, גם־כן "אזי מלך שמו נקרא", מלכותו היא עודה בחינת לבדו, בלא שום התייחסות והשתעבדות ח"ו להבריאה.
וכמו־כן "ואחרי ככלות הכל, לבדו ימלוך נורא".
וכבר הובא בדברינו (יום ד') מש"כ הרמ"ח לוצאטו (דעת־תבונות סי' ל"ד) שהאדם אינו מצווה לחקור חכמות ופילוסופיות בענין הבנת השם־ית' בכל שאר מעלות שלמותו הבלתי בעלת תכלית, אשר אף אם תהיה לנו ידיעה אודותם, אעפ"כ אין בנו כח להשיג אותם, ובציור כמו שאמר הרמב"ם ז"ל () "אלו ידעתיו (והשגתיו) הייתיו".
וכל מה שמתגלה ומתברר לנו, ושחייבים אנחנו להשיב אל לבנו הידיעה הזאת, הוא רק הבנת אחדותו, שהוא ואין בלתו, - שיבין שאמיתת הענין, שהחכמה־הגדולה היא, להבין שאין אנו מבינים כלום בענין ההשגה של מעלותיו־יתברך.
והביאור הוא פשוט, כי למשל, ידוע כי איך רואים איזה דבר עם העין, מובן הדבר כי מציאות הראיה היא על־ידי שהעין יש לה התחברות והתאחדות עם הדבר שרואה, עי"ז רואהו, וכן על־ידי שהאוזן מתאחדת עם הקול, עי"ז היא שומעת אותו, - ואילו לא היה מתהוה החיבור ביניהם, לא היה רואה ושומע בשום־אופן.
וכמו שבכדי לראות ולשמוע צריך שתהיה איזו התאחדות עם הדבר, כמו־כן גם בכל דבר שיש לאדם מושג, ששכלו משיג איזה ענין, בודאי שמתאחד השכל עם אותו־הענין, ואם־כן בהכרח שאותו־ענין 'נברא' הנהו, כי איך יוכל להשיגו אם לא תהיה לו ההתאחדות עם הענין.
אכן אם הענין־ההוא הוא במה שנוגע לבורא, איך יכול להיות ששכלו של אדם יצטרף עם הבנתו במה שנוגע לבורא, ממילא אין יכול להשיג זאת, - וההשגה־הגדולה היא שיבין שאמיתת הענין שאינו משיג ואינו מבין כלום בענין מעלותיו, זהו הפירוש "יחודו ואין בלתו".
והוא בציור כמו כשרואים יד של אדם מתנועעת, בודאי לא יעלה־על־הדעת שתנועת היד נמשכת מן היד בעצמה, ולא מזולתה, אלא בודאי נמשכת מטעם מחשבתו של האדם, שהיא הסיבה הדוחפת וגורמת לתנועתה, - ומאחר שהמחשבה היא גם־כן 'נברא', א"כ גם לה יש סיבה אשר מהווה אותה, וכן הלאה והלאה, עד סיבה הראשונה (האלקית) המסבב כל הסיבות.
ויוצא מזה, שבכל מה שהאדם יכול להשיג, יהיה מה שיהיה, הרי מהשגתו בעצמה צריך לידע כי אותו־דבר רק נברא הנהו, וצריך הוא להגיע אל אשר בלתי מושג כלל וכלל.
וזהו (דברים ח, יז־ח) "ואמרת בלבבך כחי ועוצם ידי עשה לי את החיל הזה, וזכרת כי הוא הנותן לך כח לעשות חיל", - כי למה אתה אומר כי "כחי ועוצם ידי עשה לי", מפני שיש לך איזה מושג ואיזה מהלך בכחך ועוצם ידך, - אולם מזה בעצמו תוכל לידע שזהו הבל וריק, כי מאחר שיש לך בזה מושג, מוכח שלא יצא מגדר נברא כמותך, ומה יכול כבר נברא להיות נותן, כי מה יש לו לנברא, - וזכרת כי צריך אתה להגיע אל הבלתי מושג כלל וכלל, כי הוא הנותן.
וזהו שאמר דוד־המלך ע"ה (תהלים קמח, א־) הללו את השם מן השמים, הללוהו במרומים. הללוהו כל מלאכיו, הללוהו כל צבאיו, הללוהו שמש וירח, הללוהו כל כוכבי־אור. הללוהו שמי השמים, והמים אשר מעל השמים", - אשר הלא כל אחד מהם הנהו 'יחיד', - עם־כל־זה אמר "יהללו את שם השם כי הוא צוה ונבראו", שאומר לכולם: יכולים אתם להיות "מי יודע מה", אבל מאחר שאני משיג אתכם, בטח שלא עשיתם את עצמכם, כי בגדר נברא אתם, ולכן "יהללו את שם השם כי הוא צוה ונבראו".
"הללו את השם מן הארץ תנינים וכל תהומות וכו' כי נשגב שמו לבדו", בלתי מושג כלל וכלל, אין סוף לאחדותו, אין סוף בהיחידות שלו, - קודם הבריאה היה "לבדו", וכזה הוא גם־כן לאחר הבריאה, "כי הוא לבדו פועל גבורות, עושה חדשות" וכו'.
וזהו מה שאמרו ז"ל שזהו "שמי שהתניתי ביני לבין עצמי", דהיינו בלא בריותי, וזהו "שמי שהתניתי ביני לבין בריותי", רצה לומר לאחר הבריאה... - כי השם אשר "ביני לבין עצמי" והשם ש"ביני לבין בריותי" הוא אותו השם עצמו.
וכל־זאת מצד עצמותו יתברך שמו, שזהו היסוד של מלך לעצמו, לעצמו בלבד, לא לשום אחד, בלי שום השתעבדות.
*
ונתבונן נא עתה מצד הבריאה, ונראה כי להיפך הוא, כי כל הבריאה אינה לעצמה כלום, שום דבר אינו כלל וכלל לעצמו.
והציור, כשאחד נכנס לבית המלך, המבין מכיר בעצמו מי המלך, כי כל משרתי המלך אפשר להכיר אותם, שכולם נושאים במלבושם אותות משרתיות, זה אות־כזאת וזה אות־כזאת, עד שתיכף נראה שהם משרתים, אבל המלך אינו נושא במלבושו שום אות, מובן שהוא המלך.
וכמו־כן בכל הבריאה בכלל, ובבריאת האדם בפרט, המתבונן יראה כי כולם נושאים אותות משרתיות, שהם כולם כל מציאותם הוא רק משרתים, ולא יותר, אפילו 'שמי השמים' הנם לא יותר מאשר משמשים ועבדים, ומזה נכיר יחידות הבורא, שהוא המושל היחידי.
כשנתבונן בנפש אדם, נראה שהנפש אין לה לעצמה כלום, מלבד היותה נושא לידיעת השם, "הבורא נפח באפי נשמת חיים, חכמת לב, וטובת שכל, להכירו וליראה מלפניו" (שע"ת א, י), - שהביאור הוא לא כמו שאנו מורגלים וחושבים שאמנם נופחה בו נשמה 'להכירו', אך יש עוד דבר גם מלבד ה"להכירו", - אלא להכירו זהו מציאות הנפש, ולא יותר.
ובציור, כשאנו רואים שהעין רואה, הרי חוץ מזאת אין אפילו שום חוט־השערה בעין.
וכן ה"להכירו וליראה מלפניו" זהו תפקידה ומציאותה, ואין לה אפילו חוט־השערה חוץ מזה, ולעצמו? ... לעצמו אמנם אין בנמצא.
הרמ"ח לוצאטו ז"ל (מסלת־ישרים פ"א) הביא מחז"ל (קה"ר ו, ו) משל למה הדבר דומה, לעירוני שנשא בת־מלכים, אם יביא לה כל מה שבעולם, אינם חשובים לה כלום, מאחר שהיא בת־מלך, כך הנפש איזו הנאה יכולה היא לקבל מן זה־העולם, מן ...שעשועיו וצעצועיו של הגוף?
ומה היא עושה בזה־העולם? אינה רק משרתת, ולעצמה אין לה כלום, כי מציאותה אינה לעצמה.
וכשנתבונן עוד נראה, כי אף הגוף, שהוא לכאורה הפחות שבברואים, גם־כן אינו לעצמו כלום, ואין לו אפילו חוט־השערה לעצמו.
דיברנו זה כבר (עי' דחו"מ ח"א מא' ק"א, ח"ג מא' פ"ו, דת"ב א, טו) על (דברים ו, ה) "ואהבת את ד' אלקיך בכל לבבך ובכל נפשך ובכל מאדך", ואחז"ל (רש"י, ספרי, ברכות נד.) ובכל מאדך, בכל ממונך.
כי אף שהממון, שהוא 'כל מאודו' של אדם, הלא הוא מקור ההשחתה בעד האדם, הסם־המות בעצם, המביא לכל מדה־רעה, - ועל מה ולמה בא לעולם כל ענין הממון?
אך ה"בכל מאדך" הוא מביא לתכלית ה'ואהבת', - כי כאשר יש לו חמדת־הממון, ומוסר ממונו לאהבת־השם, מזה יוצאת אהבה של 'בכל מאדך', ובלי ממון אי־אפשר להשיג אהבת־השי"ת.
ולפי־זה הלא המעשים בעצמם מחייבים שאינם לעצמם להנאתם, בשביל ההתלקקות.
למשל כשאנו מתבוננים בשכלו של האדם, אשר ביכלתו והשגתו להיות "יושב כאן ומחשב באספמיא" (עי' נדה ל:), ומשתמשים עם השכל בשביל קילוף תפוחי־אדמה...! - הלא השכל בעצמו מעיד שאין זה תפקידו!
אפילו המעשים־של־הגוף מעידים על עצמם שאין תפקידם ההתלקקות, אם כל העוסק בפריה־ורביה נעשה שותף להקב"ה במעשה־ בראשית (עי' קידושין ל: נדה לא. ג' שותפין יש באדם וכו'), מעתה איזה מקום יש אל ההתלקקות?
וכן באכילה ושתיה, אם "הרוצה לנסך יין על־ גבי המזבח, ימלא גרונם של תלמידי־חכמים יין" (יומא עא.), אם יכול להתהוות זאת מן אכילה, מעתה איזה מקום יש אל ההתלקקות?
וזהו (אבות ב, יב) "וכל מעשיך יהיו לשם־שמים", המעשה בעצמה מצד גדלותה ורוממותה מחייבת שאין מטרתה אלא לשם־שמים, ולעצמו, זה איננו כלל בנמצא.
וזהו מה שהבאנו למעלה (יום ד') כי העולם־הזה הוא בבחינת "עצמות היבשות", ... בלי שום לחלוחית של טעם והנאה, לעצמו כלום לא.
כי ענין קבלת עול מלכות שמים שאנו מצווים, היינו, שיהא ניכר שמציאות בני־ישראל היא, שהננו 'משרתים', מלובשים באזהרות ומצות מעשיות, והמה האותות של משרתינו.
וזהו היסוד, כי מצד עצמותו יתברך־שמו הוא "לבדו", מלכות, - ומאידך, מצד הבריאה אינה כלום לעצמה, אלא משרתת כבוד מלכות, 
- וכמאמר הנביא (ישעיה מג, ז) "כל הנקרא בשמי ולכבודי בראתיו, יצרתיו אף עשיתיו".
והבנת היסוד הזה במלכיות, לזה נצרך לנו להשים המטרה לפעול בראש־השנה, ומלכיות כזה נצרך לנו לומר שנמליכהו עלינו.
עב
מה שקנה עבד, קנה רבו
 ג' נצבים־וילך, י"ט אלול
החילוק בין פועל לעבד, הוא, שהפועל אע"פ שהוא פועל לאחרים, שהנהו שכור לעבודתו של בעל־הבית, עכ"ז עדיין יש לו גם מושג של "לעצמו", חיותו הריהי לעצמו, כי רק בזמן קבוע הוא משועבד לאחרים, אבל אינו כל כולו לגמרי ברשות אדוניו, שהרי הנהו רק שכיר יום או זמן, אבל השאר הנהו אדם חפשי לעצמו, והנהו בעל־הבית בפני עצמו.
אבל לא כן הוא העבד, שמציאותו של עבד שפנוי כולו לרשות רבו, ואין לו שום קבע וזמן לעצמו, אין לו שום חופש, ואין לו כלום לעצמו, כי אין לו רשות עצמו כלל, רק כל עיקר הוא לאדוניו; אין לו שום שייכות עם מה שנוגע לו לעצמיותו, זולתי מה שנוגע לעניני בעל־הבית, עד שהוא ממש מבוטל־ המציאות, על־דרך שאמרו חז"ל "יד עבד כיד רבו", ו"כל מה שקנה עבד קנה רבו", והוא מצד־עצמו אין לו כל מאומה.
ותמיד אנו מבחינים, כי ניתן להכיר הבדל בין הפועל ובין העבד, כי הפועל נמצאים אצלו דברים אשר הנם שייכים לו בפני־עצמו, אבל כאשר נכנסים לבית העבד נראה כי כל אשר נמצא שם על כותלי ביתו, כלים מכלים שונים, כולם הם לצורך עבודת רבו, כלי תשמישים השייכים לעבודתו, אבל לעצמו אשר אמנם לעצמו אין לו כל מאומה, כולו לבעל־הבית.
כן צריך לנו להבין עבודתו של אדם לעניני השם־יתברך, אפשר להביט ולהכיר שאין לו שום שייכות עם מה שנוגע לזולת עבודת השם־יתברך; כשנעיין בנכסי־האדם, כל עצמותו אין לו לעצמו שום דבר, רק כל עיקר הוא כלים רק לעבוד בהם את השם, ולעצמו במציאות אין לו דבר.
ולפי"ז יבואר מש"כ הרמב"ן בפרשת ואתחנן על הפסוק (דברים ו, יג) "את השם אלקיך תירא, ואותו תעבוד, ובשמו תשבע", "וראיתי עוד בתנחומא כו', ואותו תעבוד, שתהא מפנה עצמך לתורה ולמצות, ולא יהיה לך עבודה אחרת כו', עד כאן לשון אגדה זו כו'.
ויהיה פירוש 'ואותו תעבוד' לדעתם, שתהיה לו בכל עת כעבד הקנוי, המשרת לפני אדוניו תמיד, שעושה מלאכת רבו עיקר, וצרכי עצמו עראי, עד שיבוא מזה מה שאמרו (אבות ב, יב) "וכל מעשיך יהיו לשם שמים", שאפילו צרכי־גופו לשם עבודת־הקל יהיו וכו', ויכוין בכל צרכי־הגוף למקרא שכתוב (תהלים קמו, ב) "אהללה השם בחיי, אזמרה לאלקי בעודי", עכ"ד.
ולא ידעתי מעולם מאין נלקח זאת, שנצטוינו להיות מפנה עצמו לגמרי, עד אשר כל עניניו ברוחניותו ובגשמיותו יהיו לעבודתו, מבלי שתהיה לו מלאכה אחרת מכל וכל.
ולפי דברינו הוא כי זהו סימן בחינת עבדות, שזהו מהותו של עבד, שהנהו פנוי כולו אך ורק לרשות אדוניו, ואין לו לעצמו כלום; "וכל מעשיך יהיו לשם שמים", מחמת כי כל הבריאה אינה בשביל עצמו.
ולפי דברינו פירוש הפסוק (תהלים קמו, ב) הנ"ל, לא כמו שלומדים תמיד, שכאשר חיים צריכים להלל בעד החיים, שמחוייב הוא להלל את השם־יתברך בעד החיים שנתן לו, - אכן לפי דברינו מתבאר לנו, כי כל החיים, כל עיקרם בשביל ההודאה וההלל, כי החיים לא ניתנו לו לעצמו כלל וכלל, כי אם אך ורק לשם ההילול שבהם, וכל מהותם של החיים הוא ההילול.
כי מתחילה (שם בפסוק א') אומר דוד־המלך ע"ה "הללי נפשי את השם", - שבענין הנפש הרי פשוט שאינה בזה־העולם בשביל צורך עצמו, אלא כל מציאות הנפש הוא רק להלל את השם, וזולת זה אין.
וכאמרם ז"ל (קה"ר ו, ו) משל לעירוני שנשא בת־מלכים וכו', כל מה שבעולם אינם חשובים לה כלום, שהיא בת־מלך, כך הנפש וכו' כל מעדני־עולם אינם כלום לה כו', כמו שביארנו למעלה, כי הנפש מציאותה רק לעבודת־השם, וכל תפקידה הוא רק "הללי נפשי את השם".
אלא אפילו "אהללה השם בחיי", היינו כי האמת כי כאשר נסתכל בהכחות הגשמיים, היינו בעניני עולם־הזה, נבין ונראה שאין שום מציאות בעניני גשמיות ועולם־הזה זולתי במה שנוגע לעבודת השם, גם הגוף אינו לעצמו להנאתו כלום, "אזמרה לאלקי בעודי", - וכפי הנ"ל, שאם נחפש תכליתים בענינם, נראה שתכלית אחת יש להם, וזולת זה אין שום דבר, והוא, למשל שנתבונן בתכלית אבר אחד, ידים ורגלים שפלגת בנו, ורוח ונשמה, הם יודו ויברכו וכו'.
ונראה נא כמה מאומת היסוד הזה, שמציאות כל האדם היא רק במה שנוגע לעבודתו, ואין בכל הבריאה כולה אפילו כחוט־השערה שיכול לעכב בעד "עצמו", ואם יעכב דבר־מה בעדו, יצוייר במשל שלוקח את השכל הרם שלו, ומקלף בה תפוחי־אדמה... ואם נשתמש בשכלו להשיג דברים גשמיים, הלא אחת היא עם המשל הנזכר.
הסבא ז"ל (עי' חכמה־ומוסר ח"א מאמר רל"ג־ד) העיר הערה נוראה, שלא כמדת מלך בשר־ודם מדת הקב"ה, כי במדת מלך בשר־ ודם עם שריו ועבדיו, הלא מנהגו של עולם כי כל מה שאחד רם מחבירו באיזו שררה, ככל אשר השר יותר גדול, יש לו לעצמו יותר, וחייו הנם שלוים יותר, כי מלאכתו יותר קלה, ויותר הוא פנוי מעבודות קשות, עד אשר השר הגבוה ביותר, יכול להתענג בכל מיני תענוגים, בזה שהנהו פנוי מכל עבודה קשה, ורק להעבד הפשוט־והגס, רק עליו לבדו מטילים מלאכה־ כבדה, ומניחים עליו כל מה שיכול לסבול.
אבל לא כן במדת הקב"ה, כי אם נתבונן בעבודת השם נראה ההיפוך, כי ככל מה שהאדם גדול יותר, גם עבודתו נשתנה כפי מצבו, ואומרים לו: שא יותר!
בפרשת במדבר (ד, טז) הביא הרמב"ן ז"ל, ופקודת אלעזר בן אהרן הכהן, שמן המאור וקטורת הסמים, ומנחת התמיד ושמן המשחה, ועל דעת הירושלמי הכתוב בפירוש רש"י ז"ל, שהוא נושא אותם, יהיה משא גדול, כי הקטורת שס"ה מנה, ומשה־רבינו לא פיטמה לחצאין, ושמן המאור לשנה שלמה רב מאד קפ"ג לוגין, ומנחת־התמיד לא ידענו לכמה ימים ישא ממנה, אבל היה אלעזר חזק ואמיץ כיעקב אבינו וכו', וקווי השם יחליפו כח.
ונראה מדברי הרמב"ן, שהפשוטים לא נשאו כל־כך משא כאלעזר הכהן, ורק הוא מטעם שררותו נתנו לו משא כל־כך גדול!
ולהשתומם על התמיהה והפליאה, כי אלעזר הכהן, שהיה "נשיא נשיאי הלוי", וכתיב על יהושע (במדבר כז, כא) "ולפני אלעזר הכהן יעמוד", הוא בעצמו נשא משא גדול וכבד כל־כך.
ואע"פ שאמנם היה לו יתרון־כח, והיה אפשר לו לשאתו מטעם "קווי השם יחליפו כח", אבל עכ"פ הלא לכאורה היה מן הראוי להניח לו להנפש מעט, אך לא עזבו אותו לנוח.
אמנם כן, כי במשא הכי־גדול כיבדו דוקא את אלעזר הכהן, כי איך יתכן אחרת, כיון שמאחר שהנהו ברום־המעלה יותר, והנהו גדול מחבירו, ובעל כח, ואפשר לו יותר לעבוד, ויש לו יותר כלים מוכשרים במה לעבוד, הלא ודאי כי עבודתו יותר גדולה.
כי הלא אין כל צעצועים ושעשועים בבריאה, שום דבר לא ניתן לשם תענוג, וכיון שהכלים לא לעצמו ולהנאתו ניתנו, וכל עצמותם הנם רק לעבוד בהם, ולא יותר, הרי בעל־כרחך שעבודתו היא ממש כפי כחו ויכלתו, כי כל יתרון־כחותיו לתכלית וצורך ניתנו; כל יתרון־מעלה־ויכולת ניתנה לאדם אך ורק בשביל התכלית הנדרש לצאת מן המעלה־ והיכולת ההיא, ואותה יתרון־מעלה מחייבתו בעבודה הצריכה לצאת מן המעלה ההיא, שהמשא שהטילו עליו לשאתו הנהו יותר־כבד, לכן על אלעזר הטילה התורה משא גדול, להראות שכך היא העבודה על נשיא נשיאי הלוי.
כן הוא בענינים גשמיים, וכן הוא בענינים רוחניים, שככל מה שאדם גדול, נותנים עליו משא יותר גדול, עד כי מי שהוא אהוב לו ביותר, מרבה עליו משא עד אשר כמעט לא יוכל שאת.
נתבונן במשא של משה־רבינו ע"ה, בחיר שבנביאים, האם נוכל לצייר את גודל האהבה אשר אהבו השי"ת, והטיל עליו משא כבד כל־כך, לישא את כל הכלל־ישראל, עד אשר הוא־בעצמו באמת צעק וטען כי המשא כבד לי יותר מדי, ואמר (במדבר יא, יא־ב) "למה הרעות לעבדך וגו' לשום את כל משא העם הזה עלי וגו', כי תאמר אלי שאהו בחיקך כאשר ישא האומן את היונק", וכן אמר עוד (דברים א, יב) "איכה אשא לבדי טרחכם ומשאכם וריבכם".
האם נוכל לצייר את גודל המשא, ומי יוכל לכלכל משא כבד כזה, שאנו רואים משא של אומן ליונק אחד, איזה כחות־גדולות נצרך לזה, ונתנו עליו כל הכלל־ישראל בגדר יונק ואומן.
והוא אמנם נהג על דרך־זה, לישא זאת, לא כמו שנבין בענינינו, שגם עלינו נותנים משא, ומשליכים אנו את המשא אחרי גבינו, אבל משה־רבינו נשא זאת מרצון לבו, לסבול את כל הסבל־הרב באהבה וביראה ובשמחה רבה מאד, וכמו שאמר (שם יא, טו) "הרגני נא הרוג ואל אראה ברעתי", כמו שאנו רואים הנהגת אומן ויונק, וכאשר אמר זה, הרי היה ניחא לו ה"הרגני" יותר מן "ראות ברעתם", כי מזה שלא היה יכול לראות את רעת העם, היה חפץ ברצונו־הטוב למות, "כי טוב מותי אפילו בחרב־אדם, מחיי בצער־הזה" (רמב"ן), - (והרי חייו לא היו מופקרים אצלו, וכמבואר מתחנוניו בעת מותו, ועכ"ז היה חפץ זאת).
וסוף־סוף לא הרגו, אלא נשאר חי וראה ברעתם!
אם־כן כמה כחות גדולות ומשא גדול היה לו זאת, משום שהיה כל ימיו במצב של "הרגני נא הרוג", - רואים אנו המשא הגדול שהניח עליו!
כי כך היא המדה, שכיון שגדול הוא, משאו ממש לפי גדולתו; כיון שיש בכחו וביכלתו של משה־רבינו "לישא את הכלל־ישראל בחיקו כאשר ישא האומן את היונק", הרי בהכרח כי זוהי אמנם העבודה שהוטלה עליו.
עד אשר משה־רבינו נלאה מלישא המשא, ואמר "למה הרעות לעבדך וגו'. לא אוכל אנכי לבדי לשאת את העם הזה, כי כבד ממני", וכפי דרך חז"ל לא הוטבה טענתו לפני השם, וקיבל עונש על־זה.
ומה היתה התשובה של הרבש"ע (שם יא, טז) "אספה לי שבעים איש", היינו אתה טוען שזה יותר מכחותיך, בזה אפשר להאמין לך, אבל מה שאתה דורש להקל לך, אם אתה דורש יתנו לך זאת, ותחולק המשא בין שבעים איש, אבל אין לך חשבונות על־זה, ובגדר "לא מחכמה שאלת זאת", וזה אחד מהחטאים שלו.
ורואים אנו כמה מאומת הוא היסוד שדיברנו, אשר כל הבריאה כולה אין לה 'לעצמה' אפילו כחוט־השערה, כל הבריאה כולה אינה אלא כתף לשאת את הבורא־עולם כביכול, [כי כך־הוא יתברך רצה, שהבריאה תשא אותו].
[וזהו שהוא בבחינת עבד, ושמו של הקב"ה הוא אדון עליו, והוא מדובק להקב"ה, ואם־כן הוא נושא משאו].
ו"לפום גמלא שיחנא", לפי כח הגמל יטעינוהו משא (כתובות סז. קד. סוטה יג:), ובהיות אשר יש לך כתפיים יותר רחבות ובריאות, מניחים עליך יותר, עד אשר למשה־רבינו העמיסוהו עד כפי יכלתו, שום חוט־השערה לא הניחו לו לעצמו, כי כל מושג לעצמו אין בבריאה.
["בקש יעקב לישב בשלוה, אמר הקב"ה, לא דיין לצדיקים מה שמתוקן להם לעולם־הבא, אלא שמבקשים לישב בשלוה בעולם־הזה (רש"י בראשית לז, ב), - ולמה באמת לא? - אלא מפני שאין זה במציאות הבריאה, "שלוה" אינה מעולם־הזה, כאן המציאות "לשאת"!].
וכן נתבונן בכלל מכל הצדיקים והנביאים, שלא בנקל היה להם לשאת את רוחניותם הגדולה, כי "רבות רעות לצדיק", וכל ימיהם הנם ממש נותנים נפשם בכפם לעבודת השם, עד אשר לא ידעו מרגוע לנפשם.
רבי ישראל ז"ל אמר, יודע אנכי בעצמי שיש לי ראש שקול כנגד אלף אנשים, אבל לכן הרי העבודה המוטלת עלי גדולה יותר, והחיוב המוטל עלי שקול כמו החיוב המוטל על אלף אנשים, ומבורר היסוד בתכלית הבירור.
ובכלל מאומת לנו היסוד הזה ממאמרם ז"ל (סוכה נב.) "כל הגדול מחבירו, יצרו גדול הימנו".
ולכאורה אם גדול הוא, הלא מן הראוי להניח לו שיהיה מתענג מזה, וינוח כעת מן עמלו ועבודתו הזו שנעשה גדול בשבילה.
אבל המציאות היא שנעשה יצרו גדול, שבהיותו גדול מניחים עליו עוד משא יותר גדול, ונמצא תחת קושי יותר גדול, ואם נושא גם הלאה, נעשה עוד גדול, ועוד הפעם יצרו גדול, וכן הלאה, כי זהו מן המוכרח, ואלא איך, וכי יניחוהו לישב בשלוה?!
כי להיות פנוי, זה לגמרי ליכא, שהרי אין פה לעצמו כלום, ולאו דוקא פה, אלא בכל הנברא בכל העולמות העיקר הוא רק להמליך את השם, ואף על מלאכים אנחנו אומרים (ברכת יוצר) "וכולם מקבלים עליהם עול מלכות־ שמים", וגם שם כפי דברי חז"ל יגיעתם עצומה, שגם על מלאכי־מעלה נותנים עליהם עול כבד, שנושאים הכסא בעול ובמורא, ומאד מאד כבד עליהם המשא, כמו שאמרו חז"ל במשל מליצתם (חגיגה יג: איכ"ר ג, ח; ילקוט בראשית קלג) נהר דינור מהיכן יוצא, מזיעתן של חיות, דאינון מזיעין מן דטענין כורסייא.
כי בכל העולמות שנותנים רשות זה לזה, הוא רק להכיר מלכותו ולהמליכו, וזה עיקר הבריאה, וזה עיקר חיוב האדם, להמליך את השם ולהיות לו לעבד.
וגם על אברהם־אבינו שנאמר עליו (בראשית יז, כב) ויעל אלקים מעל אברהם, וכן (לה, יג) ויעל מעליו אלקים, וגם יעקב־אבינו שנאמר עליו (בראשית כח, יג) והנה השם נצב עליו", ואמרו חז"ל (ב"ר מז, ו; פב, ו) שהאבות הן הן המרכבה, - שהבורא־עולם כביכול נצב ונשען על גביהם של האבות־הקדושים, והם נושאים אותו, ועל גביהם כביכול הוא־יתברך מתנשא!
הרי זה ודאי כי המרכבה היתה להם משא כביכול, עול נורא שהוטל עליהם, לשאת מרכבה מקפת כל העולמות, ונשאו זאת ברצונם הטוב.
*
ובהיסוד החדש הזה בענין מלכיות, היינו שהוא ואין בלתו, ומצווה רק לשאת עליו את העול, בזה נצרך לנו להשתמש בעת התפלה, שהיא ברומו של עולם, - וזהו כל סדר התפלה:
כי ענין פסוקי־דזמרה נבין בפשטות שהיא שירת מלכות, כמו עבד גבי מלך שמזמר לפניו ומהלל אותו; ברכת ברוך שאמר, המהולל בפי עמו, משובח ומפואר וכו', עד ונמליכך מלכנו אלקינו, מלך מהולל בתשבחות, ואחר־כך הבוחר בשירי זמרה, שהוא המלך, והנהו בוחר וחפץ בשירי זמרה.
ואחר־כך ברכת־יוצר, שהיא מענין זה שביארנו, שהוא ואין בלתו זולתו, כולם משמשים לפניו: "יוצר אור ובורא חושך", ומספרים אנו את הקבלת מלכות־שמים של המלאכים, והיסוד "המלך המרומם לבדו מאז", שהוא "לבדו" בעצמותו, אשר מלך בטרם כל יציר נברא, אשר אז הלא פשוט כי "אין עוד מלבדו", לבדו בתכלית. ולאחר הבריאה, הרי כל כולה של הבריאה, מן הראשית עד הסוף, הלא הוא הסוד של "יוצר משרתים", כי כל הברואים, מצד בריאתם שלהם, מצד עצם מציאותם, הנם רק משרתים כבוד מלכות, ולא יותר. טוב יצר כבוד לשמו, רצה לומר, כולם נבראו רק לכבודו, ואשר משרתיו כולם עומדים ברום־עולם כו', כולם אהובים כולם ברורים, היינו שתכלית יצירתם הוא "ליתן כבוד לשמו", וכולם עושים באימה וביראה רצון קונם, ומעריצים ומקדישים וממליכים וכו', שממליכים אותו על עצמם, והוא מלך עליהם, וכולם מקבלים עליהם עול מלכות שמים, זהו העיקר, וכולם נותנים רשות זה לזה, וכולם אומרים "קדוש וגו' מלא כל הארץ כבודו", כל הארץ מלאה רק כבודו.
ואחר־כך ברכת אהבה רבה, ברכת התורה, ואחר־כך קורים קריאת־שמע, ומקבלים עלינו עול מלכות־שמים, ועול תורה, ועול מצות:
"השם אחד", יסוד האחדות, ואחר־כך בשכמל"ו, השם של "כבוד מלכותו", השם של אדנות, ומזה נמשך שמייחדים לאהוב אותו אף "בכל לבבך, בשני יצריך", "ובכל נפשך", "ובכל מאדך, בכל מדה שהוא מודד לך", היינו שימשך בכולו לרצון השם־יתברך, וזה נקרא עבדות.
עד שרבי עקיבא אמר (ברכות סא:) "כל ימי הייתי מצטער מתי יבוא לידי (מצות מסירות־ נפש) ואקיימנה", היינו שהיה תאב שלא ישאר אף חוט־השערה אחד בהבריאה, להיות שלו, זולתי מה שנוגע לאחדותו, וגם החוט־השערה הזה של מסירות־נפש מתי יבוא לידי.
"ושננתם לבניך ודברת בם", זה תורה, ואחר־ כך מצות, שמתחילה עול השכל, שגם בזה היה די להאדם מטעם ששכלו יוכל לחייב אותו רמות, ואחר־כך עול תורה, עול מצות, אחר־כך פרשת ציצית, זהו האות של עבודתינו, וכן הלאה.
ואחר־כך אומרים "ודבריו חיים וקיימים, נאמנים ונחמדים לעד ולעולמי עולמים וכו', על הראשונים ועל האחרונים כו' אמת ואמונה חק ולא יעבור", שהנקודה המקפת ועוברת בכל, ועיקרם של כל הענינים, הכל הוא ענין קבלת עול חוקי המלך וגזירותיו, והוא יסוד ענין קבלת מלכות שמים, שמוכרחים לעשות רצונו בתכלית ההכרח, ואין כל־אפשרות לפרוק את העול ולעשות ההיפך, וכמו שכתוב אצל המלאכים (תהלים קמח, ב־ו) "הללוהו כל מלאכיו, הללוהו כל צבאיו וגו'. יהללו את שם השם כי הוא צוה ונבראו. ויעמידם לעד לעולם, חק נתן ולא יעבור".
כי האמת היא, כי כל העולמות שוים הם, לעשות רצון קונם, ואין כל חילוק בין עולם המלאכים לעולם הגשם; הגורם לכל ההתגשמות שנעשה אצלינו, הוא רק הענין של "לעצמו", היינו שיש אצלינו עוד־מה חוץ מרצונו יתברך.
עג
מלך ושליט
 ד' נצבים־וילך, כ' אלול
שלמה־המלך ע"ה, אחרי גמרו בנין־הבית (מלכים־א' ח, לח־מג) בהתפללו בעד הכלל־ישראל, שיקבל ד' תפלת הבאים להתפלל אל הבית הזה, אמר: ואתה תשמע השמים מכון שבתך וגו', ונתת לאיש ככל דרכיו אשר תדע את לבבו וגו'.
ואחר־כך בהתפללו בעד אומות־העולם הנכרים, אמר: "וגם אל הנכרי אשר לא מעמך ישראל הוא, ובא מארץ רחוקה וגו', והתפלל אל הבית הזה גו', ועשית ככל אשר יקרא אליך הנכרי.
ופירש"י (וכעי"ז בפירש"י בראשית כז, כח) ובישראל הוא אומר (לעיל) "ונתת לאיש ככל דרכיו", לפי שישראל מכיר בהקב"ה, ויודע שהיכולת בידו, ואם אין תפלתו נשמעת, תולה את הדבר בעצמו ובחטאו, [שהוא בעל אמונה, ומצדיק עליו את הדין], - והוא אינו מפריע לו כלום.
"אבל עובד עבודה־זרה, [מחוסר אמנה], קורא תגר, ואומר, בית ששמו הולך לסוף העולם, נתייגעתי לכמה־דרכים ובאתי והתפללתי בו, ולא מצאתי בו ממש, - הוא מפריע לו תיכף הדבר, ויהא מבעט ויוצא, - לפיכך "ככל אשר יקרא אליך הנכרי", [בין ראוי, בין שאינו ראוי, תן לו, כדי שלא יקרא עליך תגר].
"אבל ישראל, אם אתה רואה שהוא משחית בממונו את חבירו, אל תתן לו, עכ"ל הזהב.
הרי לנו דבר נורא מאד, כי הכלל־ישראל הם לא יקראו תגר בשום־אופן, בטוחים עמהם בזה, ועמהם יכולים להתנהג במדה־זו של "ונתת לאיש ככל דרכיו", ודאי שיצדיקו עליהם את הדין, ואין בזה שום ספק כלל.
ואיפה הוא סוד הדבר, אשר לישראל לא יפריע שום דבר, אף אם יתפלל ולא נשמע אליו, ולאומות־העולם יפריע תיכף־ומיד?
אכן זהו סוד הדבר, כי זהו סגולת ישראל על כל העמים, שאמונת ישראל הוא להאמין בשליטת ד', שהוא המלך ואין בלתו, ואין יכולת אחרת, - ואם־כן לא שייך להם להרהר אחר מעשיו, ולא יהיו להם שום קושיות, אחר הכרתם־האמיתית מקבלתם מלכותו שאין זולתו, והוא לבדו בעל היכולת, ואין יכולת אחרת בלתו.
ואין כל אומה־ולשון אשר הגיע למדריגה־זו של אמונת־ישראל.
הכלל־ישראל בידעם סוד היחוד, כמו שביארנו למעלה, "המלך המרומם לבדו", בלתי מושג כלל וכלל, אין יחיד כיחודו, ואין סוף לאחדותו, מלך ושליט, ואין לנו שום מהלך ומושג והבנה בהנהגתו יתברך, כי אם שליטתו החפשית אנו רואים כאן, מעתה מה יכול להיות מפריע אותם? בהיות יודעים את ענין השליטה, שום דבר אין צריך להיות מפריע, ואכן באמת אין מפריע אותם.
אך אומות־העולם, אף כי אמנם גם הם מאמינים המה כי השם־יתברך הוא הבורא, אבל הסוד של היחוד, שאין שום כחות זולתו, שאין מונע לו, ואין מעכב אליו, את זה־היסוד אין מאמינים בשום־אופן; מסוד האחדות אינם יודעים כלום, ולכן כשבאים להתפלל, אם לא תענה בקשתם, מפריע להם תיכף־ומיד, ומבעטים ויוצאים.
זהו גדר החילוק בין ישראל לאומות־העולם, וזהו סגולת ישראל ועטרת תפארת אמונתם־הקדושה, - ובהיותינו מאמינים בהיסוד־ הזה, בזה נמצאת התקשרותינו להכלל־ישראל.
וזהו כלל אמונת ישראל, המכירים שאין שום שליטה אחרת, ואין שום יכולת, רק ד' הוא השליט בכל, ואין להרהר ולפקפק, כמאמרם ז"ל (ברכות ז. עה"כ בשמות לג, יט) "וחנותי את אשר אחון, אף־על־פי שאינו כדאי".
וזהו מה שכתוב בפרשת תבוא (דברים כו, יז־ח) את השם האמרת היום להיות לך לאלקים" וגו'.
ופירש"י ז"ל, ולי נראה שהוא לשון הפרשה והבדלה, הבדלתו לך מאלקי־העמים, להיות לך לאלקים, והוא הפרישך אליו מעמי־ הארץ, להיות לו לעם־סגולה. ובתרגום אונקלוס ית השם חטבת.
ומה נעימים הדברים לפי הנ"ל, - "את השם האמרת", - הפרשתו והבדלתו, שהוא יחיד שאין יחידות כמוהו, ואין לנו שום מושג בו יתברך־שמו, ואין לו שום השתוות והתדמות ח"ו, אלא מופרש ומובדל "לבדו", וכנ"ל.
"והשם האמירך", - "ומי כעמך ישראל, גוי אחד בארץ" (שמו"ב ז, כג; דהי"א יז, כא), שאין לעם ישראל שום השתוות והתדמות משאר האומות, אלא "השם בדד ינחנו" (דברים לב, יב), "בדד" בתכלית, חוט־השערה אין מן אומות־ העולם אשר יהיה אפשר לדמותו לעם־ישראל, אלא העם־ישראל מופרש ומובדל, 'בדד' בתכלית.
ולפי"ז יבואר ויתורץ מה שהקשה הרמב"ן ז"ל, ובאבן־עזרא ז"ל בשם ר' יהודה הלוי מנוחתו־כבוד, למה הזכיר (שמות כ, ב) "אנכי השם אלקיך אשר הוצאתיך מארץ מצרים", - ולא אמר "אנכי אשר בראתי שמים וארץ, ואני עשיתיך".
אבל לפי דברינו הוא פשוט, כי האמונה אשר השם ברא שמים וארץ, וברא את האדם, בזאת גם העכו"ם מאמינים, אלא שאומרים שיש מהלכים, טבע וכדומה, - אבל אין זה עטרת תפארת של אמונת ישראל, כי עטרת תפארתם הוא שהם מאמינים בסוד היחוד, שאין עוד, אין היפך לו, ואין מעכב לו, "אני אני הוא, ואין מידי מציל" (דברים לב, לט).
וזאת האמונה קיבלו מהאבות־הקדושים, ונתברר זה בירור גמור ביציאת־מצרים, "למען תדע כי אין כהשם אלקינו" (שמות ח, ו), זאת הראה להם לדעת, שאין שום כחות בהבריאה, ואין שום מהלך והבנה בהנהגתו יתברך, אלא שהוא המלך והשליט האחד, וכל אשר חפץ עשה, וזהו עטרת תפארת של עם ישראל, שלאמונה־זו באו מיציאת־מצרים, "אנכי אשר הוצאתיך" וגו'.
כאשר הקב"ה החזיר את התורה על כל אומה־ ולשון שיקבלוה (ע"ז ב: מכילתא שמות כ, ב; ילקוט שם רפ"ו; ספרי ברכה), אלו שלא ידעו מסוד השליטה, הם שאלו "מה כתיב בה".
וכן הם אמרו על הכלל־ישראל (שבת פח.) "עמא פזיזא, דקדמיתו פומייכו לאודנייכו", ופירש"י, "קודם ששמעתם אותה, היאך היא קשה, ואם תוכלו לעמוד בה, קבלתם עליכם לקיימה".
אך הכלל־ישראל, בהיותם מכירים זה־היסוד של "שליטה", שליטתו ומלכותו, בעל־ כרחם אמרו (שמות כד, ז) "כל אשר דיבר השם נעשה ונשמע", "נעשה קודם לנשמע" (שבת פח.).
כי ב'שליטה' אין כל 'נשמע', כי מה שייך להעבד לשאול "נשמע", ואם לא ירצה לא יעשה, כיון שהרי כל עיקרו הוא לעבוד ולעשות כפי המצווה, וזהו מבלי כל מהלכים, ואין כל אפשרות להיות פוטר עצמו אפילו כשהדבר קשה, והבן.
ועל־דרך־זה יש להבין היטב מאמרם ז"ל (שבת פח.) כי "בשעה שהקדימו ישראל נעשה לנשמע, יצתה בת־קול ואמרה להן, מי גילה לבני רז זה, שמלאכי־השרת משתמשין בו", - שאין שום אומה־ולשון יודעים מזה הסוד של "שליטה", אלא הכלל־ישראל ומלאכי־השרת.
כי זהו עיקר עבודת המלאכים, שממליכים ומכירים שאין בלעדו שום שליטה אחרת, ולמדריגה־זו הגיעו ישראל, למדריגת המלאכים, שהכירו שאין שום שליטה אחרת.
וזהו מה שאמרו (מכילתא שמות כ, ג; מובא ברמב"ן שם כ, ב, ובדברים ל, ב) "משל למלך שנכנס למדינה, אמרו לו עבדיו, גזור עלינו גזירות, אמר להם לאו, קבלו מלכותי תחילה, - שביארו הראשונים שזהו היסוד של יציאת־מצרים, - כשתקבלו מלכותי (אחר־כך) אגזור עליכם גזירות".
אם "קבלו מלכותי", אין שואלים במלכות שום הבנות, ולא מתאים ליתן־לב אל שום קושי, "קבלו גזירותי"!
וזהו אמרם (ראש־השנה לב.) "אני ד' אלקיכם, זו מלכות", ופירש"י: "הוא לשון אני אדון לכם", - שאתם צריכים להכיר באלקיכם - שאין זולתו, ואין היפך לו, ואין מונע אליו, ואין מעכב לו.
זהו אמונתינו, "מלכות ושליטה" זו מלכיות.
עד
מלכות - שלא תהרהר אחריו
 ליל ש"ק נצבים־וילך, כ"ג אלול
הראשונים ז"ל שחיברו ספרים, ספרי אמונה, עפ"י חקירות והוכחות, כמו הרמב"ם ז"ל, ורבינו סעדיה גאון ז"ל, - לדעתי נראה שח"ו לומר שעל־זאת סמכו באמונתם, אך זה היה אצלם רק בגדר "ענה כסיל כאולתו" (משלי כו, ה), ואולי אל הכסיל העצמי.
כי אמונת ישראל אינה תלויה בהבנות וחקירות, כפי אשר ביארנו לעיל, ואמונתינו היא שהוא "המלך המרומם לבדו", בלתי שום מושג כלל וכלל, רק שליטתו ורצונו, ובמלכות ושליטה אין שום הבנות והשגות ומהלכים, - ומסוד אמונה־זו יוצא, אשר להכלל־ישראל אין מפריע שום מצב.
והביאור הוא, כי יש שתי הנהגות: הנהגת תלמיד ורב, והנהגתם היא רק להבין ולהשכיל, והרב מלמד תמיד להתלמיד שיבין הכל, ומלמד אותו עוד לשאול מה שאינו מבין.
ויש הנהגת מלך ועם, וזו הנהגה היפך מהנהגת תלמיד ורב, שבזו־ההנהגה אין־ צריכים כלל להבין, כי אחת היא אם אתה מבין אם לאו, "מלך פורץ גדר, ואין מוחין בידו" (פסחים קי. ב"ב ק:), צריך אתה רק להכיר שיש מלך, ואם הכרת זאת פעם־אחת, יותר אינך צריך, אתה עושה מה שהמלך גוזר עליך, ונושא עולו.
ויוצא מזה היסוד, לבלתי להרהר אחר מצותיו יתברך־שמו, שבהנהגת מלך אין מקום להרהור, כמובן.
ומה נפלא הדבר, שבדור־המדבר כתיב (דברים ח, ב) "וזכרת את כל הדרך אשר הוליכך השם אלקיך זה ארבעים שנה במדבר, למען ענותך, לנסותך, לדעת את אשר בלבבך, התשמור מצותיו אם לא", - ופירש רש"י ז"ל, "שלא תנסהו ולא תהרהר אחריו".
לדור־המדבר, לדור דעה, לימדו זה־היסוד "ארבעים שנה", מבהיל הדבר, "למען ענותך, לנסותך, לדעת את אשר בלבבך", "שלא תנסהו ולא תהרהר אחריו", זהו מה שלימדו להם כל הארבעים־שנה.
כי זה היה מוכרח לצאת מכח אל הפועל בנגלה, שאין הרהור אחר מעשי השם־יתברך, - ולא היה אופן־אחר כי אם באשר העמידו בפניהם קושיות מרובות, גלגול וטלטול במדבר, "על פי השם יחנו, ועל פי השם יסעו" (במדבר ט, יח־כג), כמבואר ברמב"ן ז"ל (שם בפסוק י"ט, ע"ש בארוכה), ואתם לא תהיו שואלים־ומקשים שום שאלה־וקושיא, אם הכרתם מלכותו יתברך־ שמו פעם אחת, יותר אינכם צריכים.
כי יסוד המלכות, שאין לכם שום מהלך והבנה ומושג.
כי הנהגה ומציאות הם שני דברים, שהוא פשוט בתכלית, ואין מי שמקשה מהנהגה למציאות, אם הכרתם מציאותו יתברך־שמו, רצה־לומר שיש מציאות אין־סופי, אין בההנהגה כל יכולת להפריע.
ורבינו־נסים־גאון ז"ל (ברכות יט:) מבאר, ענין רבי אליעזר וחכמים, עם כל המופתים (ב"מ נט:) שהיה כדי לנסות את החכמים אם יניחו הקבלה שבידם והגמרא שבפיהם, בשביל בת־קול, ויהרהרו אחר קבלתם, שצריך היה לצאת בגלוי שאין שום הרהור אחר אמונתם.
משה־רבינו ע"ה, בשאלו (שמות ה, כב) "למה הרעותה לעם הזה", היה עליו קצף גדול מאד, כאמרם ז"ל (שמו"ר ו, א־ב) "ביקשה מדת־הדין לפגוע במשה".
מי הוא שיוכל להתבונן מה היתה השאלה, אך חז"ל (רש"י ו, א־ט) אמרו שהיתה איזה הרהור, וזהו חטא היותר־גדול, - "וארא אל אברהם" וגו' (שם ו, ג), "ולא הרהרו אחר מדותי" וכו' (רש"י ו, ט).
וזהו מה שאמרו חז"ל (חולין ה:) על האבות־ הקדושים "אדם ובהמה" (תהלים לו, ז), "אלו בני־אדם שערומין בדעת, ומשימין עצמן כבהמה", - היינו כי מצד ה"ערומים בדעת", מפני הפקחות היתרה (גאר קלוג), מגיעים אל הבלתי־מושג, וכבר אין כל מהלך, "ומשימין עצמן כבהמה", שזהו גדר אמונתינו הקדושה.
עה
כבוד־מלכות - דוקא בגלוי
 ש"ק נצבים־וילך, כ"ג אלול
אחרי דברינו, שהיסוד העיקרי בעבודתו־יתברך הוא "מלכות", וכל עיקר מטרת האדם הוא להכיר מלכותו יתברך־שמו ולעבדו, - יצא לנו מזה, כי כל עיקר העבודה פה, הוא לעשות "מעשים נגלים", המורים "עבדות", כדי שיצא ממעשינו "כבוד מלכותו".
כי ענין מלכות הוא ענין של התגלות, ואם־כן עיקר העבודה אשר תובעים מהאדם, הוא אינו ענין של "לב", ומה שנוגע אל ה"פנים" של האדם, אלא העיקר הוא ההתגלות, שיצא ממעשינו "כבוד מלכותו".
הנה אנו רואים שהבריאה היא בגדר התגלות, ועלינו לדעת שהעיקר הוא להיות נוטה וסר מן הנחות קדומות, ובהיות נוטים־וסרים מן הנחות קדומות, מבינים כי גם התגלות היא בריה בפני־עצמה, רצה לומר, כמו שהחפץ עצמו היא בריאה, כן התגלות הדבר היא בריאה שלימה, ויש בריאות שהם בטמירין, כמו למשל כחות ורצונות, אין לנו לחשוב שהם טמירין מצד שאין אנו רואים אותם, אלא אף במקומם הם טמירין, כי ההתגלות היא בריאה בפני־ עצמה, והבריאה אשר בריאתה אינה בהתגלות, היא טמירה ונעלמה אף במקומה.
וכשאנו רואים, שהבריאה היא בהתגלות, וכמו שהספרים־הקדושים קראו לעולם־הזה "עלמא דאיתגליא", מבינים אנו מזה, מאחר שכל הבריאה היא כבוד מלכות, וכנ"ל, "כל הנקרא בשמי ולכבודי בראתיו" (ישעיה מג, ז), מבינים אנו מזה, שהיסוד הוא שמלכות הוא "באיתגליין", ומה שאינו באיתגליין, ממש אינו נחשב לכלום, שאין זה בגדר זה־העולם.
ולזה קראוהו המקובלים לזה־העולם "עולם המלכות", כי כבוד מלכות לא שייך בטמיר ונעלם, אלא בהתגלות גמור, כפי שאנו רואים כבוד מלכות בבשר־ודם, אשר כל דבר ודבר היותר־קטן, הוא בסדר שכולו אומר כבוד מלכים, וזה לא שייך במחשבה, אלא במעשה גמור, ב"איתגליין".
ועל־ידי־זה יובן היטב, מה שהראשונים (אבן־ עזרא, רמב"ן, ספורנו; בראשית כב, א) מקשים בענין העקידה, למה נסה הקב"ה לאברהם־אבינו, הלא לפני הקב"ה היה ידוע שיהא אברהם־אבינו עומד בנסיון? - ומהו זה שנאמר (שם כב, יב) "עתה ידעתי כי ירא אלקים אתה", והלא כיון שהיה לו הכחות של "עומד בנסיון", אם־כן גם מתחילה היה "ירא אלקים".
ופירשו, כי תועלת הנסיון אינו להמנסה, אלא להמנוסה, שתכלית הנסיון הוא להוציא כחותיו מן הכח אל הפועל, להיות לו שכר מעשה־טוב, לא שכר לב־טוב בלבד.
וזהו היסוד לפי הנ"ל, כי אם היה ענין של "עבדות" מה שנוגע להפנים, היה די במה שיש בו בכחותיו, אבל הענין הוא "גילוי כבוד מלכותו", וזה לא בכח, רק בפועל, לכן מוכרחים היו לנסות את אברהם־אבינו ע"ה.
ואף שבודאי אמת, כי "בכח", היה קודם הנסיון כמו לאחר הנסיון, ולא נתוסף כלום אחר הנסיון, אבל מאחר שקודם הנסיון היה רק בכח, בטמירין, לא נחשב ממש לכלום בזה־העולם, כיון שהרי כל בריאה־זו הוא לצאת מכח אל הפועל, בהתגלות גמור.
כי סוד של זה־העולם הוא "מלכות", ו"כבוד מלכות", וכבוד מלכות הוא באיתגליא דוקא.
ועל־זה היה הנסיון, להוציא כל ה"ירא אלקים אתה" לפועל, רצה לומר, באיתגליא, והקב"ה שהוא כל יכול, יכול גם־כן להוציא את כל האברהם־אבינו ע"ה לפועל, רצה לומר, באיתגליא, כי לגבי אברהם־אבינו ע"ה אין דרך־אחרת שיצא מהכח אל הפועל, כי אם רק על־ידי העקידה.
ויובן עתה כל סוד המעשה, אשר כל חכמי־ העולם אינם מבינים מה זה ענין המעשה, אם יש לו לב טוב, מה זה נפ"מ אם יעשה הטבה אם לאו, מעשה הלא הוא כל־כך יבש?!
ולפי־זה מבינים אנו שאין כל אומה־ולשון יכולים לעמוד על־זה, לידע כי כל הבריאה היא רק כבוד מלכות, וכבוד מלכות הוא רק באיתגליא, וזהו כל סוד המעשה, - לב טוב הוא בטמירין, ומה שבטמירים אינו נחשב לכלום בזה־העולם, מעשה הוא באיתגליא, וזה־העולם הוא עלמא דאיתגליא, וזהו ענין אשר רק האומה הישראלית יודעת מזה.
ואחרי כי כל העיקר הוא שיצא בגלוי "כבוד מלכותו יתברך", נבין מה שבכל־מקום הזהירו חז"ל על מעשה, כמו שאמרו ז"ל (קדושין מ:) "תלמוד גדול שמביא לידי מעשה", ואמרו (ברכות יז.) "תכלית חכמה", - לא החכמה, רק "תשובה ומעשים־טובים", וכן אמרו (עי' תנחומא עקב ו'; תבוא ד') כל הלומד תורה, ואינו מקיימה, נוח לו שלא נברא", - ומדוע, והלא בכל־ זאת נשאר לו ענין הלימוד של זו־החכמה?!
אבל לפי האמור, שהיסוד הוא גילוי, אשר זהו ענין המעשה לפי הנ"ל, ובלא מעשה, "נוח לו שלא נברא", כי כל מה שבטמירין לא נחשב לכלום בזה־העולם, - [מ"ה, ואכן אם יוציא לפועל, יקבל שכר על המחשבה, אבל מחשבה בלא מעשה, לא נחשב לכלום].
וזהו מה שאמרו חז"ל (שבת נה.) על הפסוק (יחזקאל ט, ו) "וממקדשי תחלו", "אל תקרי מקדשי, אלא מקודשי, אלו בני־אדם שקיימו את התורה כולה מאלף ועד תיו", אלא שמדת־הדין אמרה לפניו, רבש"ע, היה בידם למחות ולא מיחו, אמר לה, גלוי וידוע לפני, שאם מיחו בהם, לא יקבלו מהם, אמרה לפניו [מדת הדין], "אם לפניך גלוי, להם מי גלוי", ועל־זה נתחייבו ובא העונש לאלה הצדיקים.
אף כי מה שלא מיחו, מסתבר ודאי שהיה זה מפני השערתם כי לא ישמעו לדבריהם, למרות־זה הנה סוף־כל־סוף נתפסו, - כי בזה־ העולם צריך להיות הכל בגלוי ובפועל־ממש, שיוכיחו אותם פעם ולא ישמעו להם.
ומגדרי המעשה שייראה על כל פסיעה "כבוד מלכותו", וזה היפוך מקלות־ראש וכדומה מהשמירה, היפוך כבוד המלך.
וזהו מה־שכתב הרבינו־יונה ז"ל (שע"ת ג, קמח) כי מן "כל מבטא שפתים", ומן "כל אשר ירמזון עינים", - כל נדנוד עפעפים, - ומן "כל הנהגה ופועל ידים", צריך לצאת קידוש השם.
וזהו החטא הגדול של חילול השם, שזהו היפך תכלית הבריאה.
ובכלל יסוד, כי כל ענין עבודה הוא לא בגדר חיצוניות, כמו שחושבים, רק הוא ענין של כבוד השם, היינו כל הענינים הנוגעים לכבודו כמו לענין כבוד בשר־ודם.
וזהו יסוד כל מצות מעשיות, - אם אדם הביא קרבן טוב, וכיוון כל הכוונות והיחודים שישנם בקרבנות, אבל הקרבן היה בעל־מום, אפילו מום קטן־שבקטנים, מום בשפתותיו, בטח שיהיה חייב... ולמה זה?
אבל היסוד הוא, "הקריבהו נא לפחתיך, הירצך" (מלאכי א, ח), אם כל הענין הוא רק כבוד מלכות, מה יוכל להועיל כל הכוונות והיחודים שהם בטמירין, אבל באיתגליא "הקריבהו, הירצך", אם באיתגליא אין זה כבוד מלך, פסול הקרבן בתכלית.
ומה שצוה רבי אליעזר (ברכות כח:) לתלמידיו, "הזהרו בכבוד חבריכם", זה גם נאמר על איתגליא, כי ענין הכבוד הוא באיתגליא, "ודעו לפני מי אתם מתפללים", גם זה על איתגליא נאמר, כי לא צוה אותם להתפלל בכונה, רק "דעו לפני מי", זהו יסוד כבוד מלכות.
וענין משפט הוא גם־כן מטעם גדרי מלכות, מזה נמשך הדינים והמשפטים, רק מטעם מלכות, וחד הוא, וזהו (ראש־השנה טז.) "אמרו לפני מלכיות, שתמליכוני עליכם".
עו
מלך משפט אהב
 מוצש"ק נצבים־וילך
ולפי היסודות הנ"ל, אשר כל הבריאה היא כבוד מלכות, יוצא לנו מזה יסוד גדול.
כי לכאורה פליאה היא, מאחר שזה פשוט ש"אם צדקת מה תתן לו" (איוב לה, ז), ומדות־טובות אין חסר לו כביכול, - מה זה אשר "כל האומר הקב"ה וותרן הוא, יוותרו חייו" (ב"ק נ.), אדרבה, לו נאה למחול?!
אבל לפי הנ"ל, אשר כל הבריאה היא רק כבוד מלכות, ומלכות אינה יודעת ממחילה, - כי משפט הוא מכבוד מלכות, "ועוז מלך משפט אהב" (תהלים צט, ד), משפט הוא עזין דמלכין; מכללי המלכות שאין שייך ויתור ומחילה, רק משפט ודין גמור.
וזה מגדרי כבוד המלכות, שאין הפקר בדבר, ואין ויתור.
עד שאמרו חז"ל (ערכין יז.) אלמלי בא הקב"ה עם האבות בדין, אין יכולין לעמוד.
ולהבהל ולהשתומם עד היכן הדברים מגיעים.
מי הוא שיוכל להתבונן באהבה שאהב הקב"ה למשה־רבינו ע"ה, אם אהרן ומרים דיברו מה במשה־רבינו ע"ה (במדבר יב, א), מה היו יכולים לדבר, אהרן ומרים, על אחיהם אדון הנביאים, עם־כל־זה כתיב (שם יב, ד) "ויאמר השם פתאום אל משה ואל אהרן ואל מרים, צאו שלשתכם" וגו', להראות שחס על כבודו של משה־רבינו ע"ה.
ואיתא בחז"ל (במד"ר יט, כו; תנחומא חקת כ"א) בענין שירת הבאר, למה שמו של הקב"ה לא נזכר בה, הואיל ומשה אין נזכר שם, אף אני איני נזכר שם.
רואים אנו קצת אהבתו של הקב"ה למשה־רבינו ע"ה! - עם־כל־זה, אם חטא במי־מריבה, מי יודע איזה חטא היה שם, ובודאי כי אף מלאכי־השרת לא יכלו להרגיש בחטאו, - עם־כל־זה, קיבל מרע"ה עונש רע ומר על־זאת, מת במדבר, ולא הועילו כל התפלות כמנין 'ואתחנן', "ושמה לא תעבור" (דברים לד, ד).
וכתוב עליו (דברים לב, נא) "על אשר מעלתם בי", "יען לא האמנתם בי" (במדבר כ, יב), "על אשר מריתם את פי" (במדבר כ, כד; וכעי"ז כז, יד), וידע היטב מה זה, כי על שלמה־המלך ע"ה אמרו ז"ל (שמו"ר ו, א; תנחומא וארא ה') אילו ידע שיכתוב עליו (מל"א יא, ד) "ויהי לעת זקנת שלמה נשיו הטו את לבבו", היה מתרצה לגרוף ביבין כל ימיו, כי מי יכול להתבונן עונש כזה!
- ולא הועילו שום דבר.
אבל זהו סוד הדבר, מאחר אשר כל הבריאה היא רק כבוד מלכות, ובמלכות אין שום מחילה, כי משפט הוא גם־כן כבוד מלכות.
וזהו מה שאמר דוד־המלך ע"ה (תהלים צט, ו־ח) ... משה ואהרן בכהניו ושמואל בקוראי שמו, קוראים אל השם והוא יענם. בעמוד ענן ידבר עליהם, שמרו עדותיו וחוק נתן למו. ד' א' אתה עניתם, קל נושא היית להם, ונוקם על עלילותם", - בלי שום מחילה וכפרה, מבהיל הדבר!
יען כי עיקר הבריאה שיצא מכל־דבר כבוד מלכות, וכיון שחטא, הדין שולט בכל תקפו, עד כי כל עיקר מחילה וכפרה היה מן הנמנע.
וכל ענין כפרת העוון ע"י התשובה, הוא רק מטעם שבהיות השב מכיר את חטאו ומתחרט עליו חרטה גמורה, המחילה והכפרה היא על־פי דין, כמו שביאר הרמ"ח לוצאטו (מסלת־ישרים סופ"ד) שתמורת החטא בא החרטה והצער, אבל בלא דין גמור, מן הנמנע הוא.
"כי השם אלקיכם הוא א' האלקים ואדוני האדונים, הא' הגדול הגבור והנורא, אשר לא ישא פנים ולא יקח שוחד" (דברים י, יז), ותרגם אונקלוס "הוא אלקא דינין ומרי מלכין", מאחר שהוא מרי מלכין, והבריאה היא כבוד מלכות, הוא "אלקא דינין", שהדינין הוא מכבוד מלכות, משפט הוא עזין דמלכין.
וזהו שמפני הדין בכה רבי יוחנן בן זכאי לפני פטירתו (ברכות כח:), שמוליכים אותי לפני מלך מלכי־המלכים וכו', ואיני יכול לפייסו, - מבהיל הדבר, עד היכן הדברים מגיעים.
עז
הבריח התיכון של כל העולמות - יראה
 ב' האזינו, צום גדליה, ג' תשרי תרפ"ו
איתא בחז"ל (ברכות יג. במתני') למה קדמה פרשת שמע לוהיה אם שמוע, (אלא) כדי שיקבל עליו עול מלכות־שמים תחילה, ואחר־כך מקבל עליו עול־מצות.
רואים אנו מזה, כי עול "מלכות־שמים" ועול־ "מצות" - שני דברים נפרדים המה, מהו הגדר של עול "מלכות־שמים"?
וזהו, כל הבריאה כולה היא רק כבוד מלכות־ שמים, כדביארנו לעיל, ומהו הכבוד, שנושאים העול מלכות עליהם.
ומהו הגדר של עול מלכות? - הגדר הוא "יראה", שהקב"ה שברא הכל לכבודו, ברא באופן אשר כל הבריאה כולה, מן הבריאה היותר גבוהה, מן האצילות הראשונה, עד הבריאה היותר שפלה, לכולם ברא באופן אשר במציאותם, במצבם, במקומם, יש להם יראת־ שמים, והבריח המקיף מסוף העולם ועד סופו הוא יראת־שמים, ודרכה של היראה נרתמים כולם תחת העול של מלכות שמים, וכל מציאות הבריאה מלאה יראת־שמים.
עד שדבר מבהיל הוא, שחכמה היותר גדולה, עד הפסגה עצמה, אין לה שייכות ותפיסת־מקום בהבריאה.
כי כל הבריאה היא כבוד מלכות ועול מלכות, וחכמה אינה מחייבת להכנס בעול מלכות, עם חכמה אפשר לחטוא באופן נאה ביותר.
וזהו מה שהביא הרמב"ן ז"ל (דברים ד, ט־י), רק השמר לך ושמור נפשך מאד, פן תשכח את הדברים אשר ראו עיניך וכו', והודעתם לבניך ולבני בניך, יום אשר עמדת לפני השם א' בחורב, - כי זהו לא־תעשה ועשה לזכור את מעמד הר־סיני, את הקולות, והברקים, והלפידים, וירא העם וינועו ויעמדו מרחוק, אמרו חז"ל (שבת פח:) שחזרו לאחוריהם שנים־עשר מיל, ויזועו, כי התורה ניתנה באימה וביראה וברתת ובזיעה, דבר אתה עמנו ונשמעה, ואל ידבר עמנו אלקים, פן נמות לבעבור תהיה יראתו על פניכם לבלתי תחטאו (שמות כ, יז).
לכאורה פליאה היא, הלא העיקר לזכור הבורא ולשאת עולו, הלא די שנזכור התורה עצמה, למה עלינו עוד לזכור המעמד הגדול הזה?
אבל בידעינו כי הבריח המקיף מסוף העולם ועד סופו, אשר דרכו נרתמת כל הבריאה, הוא יראה, וחכמה אשר חוץ מיראה אין לה אף תפיסת־מקום בהבריאה, יודע הוא שעיקר גדול הוא זכירת המעמד הגדול, לבעבור תהיה יראתו על פניכם לבלתי תחטאו, - ה"לבלתי תחטאו" יוצא דוקא מן "לבעבור תהיה יראתו על פניכם", וכל התורה כולה צריכה להלביש את־עצמה כמו שלשלת על גלגל־היראה.
ואילו יצוייר שהיה אפשר לשאוב ולרוקן את היראה מן התורה, היתה חכמת־התורה גם־כן דבר נפרד מן הבריאה.
איתא בחז"ל (שבת לא.:) כל אדם שיש בו תורה, ואין בו יראת שמים, דומה לגזבר שמסרו לו מפתחות הפנימיות, ומפתחות החיצוניות לא מסרו בידו, בהי עייל.
משמע כי יראת־שמים היא המפתחות החיצוניות.
ואחר־כך אמרו, מכריז רבי ינאי, חבל על דלית ליה דרתא, ותרעא לדרתא עביד, - משמע שתורה נקראת חיצונית.
ובאור־ישראל (שערי אור פ"א) הביא הגרי"ב, דברי קדמון אחד בפירושו על הרמב"ם ז"ל (היסוה"ת פ"ב ה"א), כי מעלת היראה יש לה ב' קצות, תחילת יראה וסוף יראה, תחילת־היראה היא קודמת לכל המצות, שהירא מן המלך לא יעבור על דבריו, ועל־זה אמרו (אבות ג, ט) "כל שיראת חטאו קודמת לחכמתו, חכמתו מתקיימת", - ונקראת חיצונית לגבי תורה, ובהי עייל, כי מי שאין לו יראה אינו חש לתורתו, - וסוף־היראה לא יגיע אדם לה אלא אחר עשיית כל המצות, שהיא התכלית של כל התורה כולה, נקראת פנימית לגבי התורה.
וזהו מה שהבאנו למעלה, כי מתחילה ועד סוף הוי יראה, ותורה צריך גם־כן להלביש על הבריח של יראה.
וזהו מה שהעיר הסבא ז"ל, כי לעמלק תבע (דברים כה, יח) "ולא ירא אלקים", ולכאורה הלא יראת שמים היא המדרגה היותר־גבוהה, ואיזה תביעה היא לעמלק, אבל לפי הנ"ל מבואר כי אף לעמלק זוהי תביעה, וכנ"ל.
עח
יראת־העונש - לחבוש הגוף תחת העול
 ג' האזינו, ד' עשי"ת
דיברנו אתמול, כי מן האצילות הראשונה, עד הנברא היותר־נמוך־ושפל, החוט המקיף אותם היא היראת־שמים.
ובדעתינו לבאר עתה, כי הנברא היותר־נמוך־ ושפל שזכרנו, כונתינו על הגוף, כי גם הגוף במקומו ובעולמו, יש לו גם־כן יראה שאוסרו ומכניסו תחת עול מלכות־שמים, ממש כמו מלאך מט"ט בעולמו.
הרמ"ח־לוצאטו ז"ל, הביא במסלת־ישרים (פכ"ד), כי ב' מיני יראה ישנם: האחת, אין דבר קל ממנו, והיא יראת העונש, והיא יראת עמי־הארץ ונשים שדעתן קלה, - והב' יראת הרוממות שקשה מאד להשיגה.
ואין כונתו ודאי לבטל יראת העונש ח"ו, כי איך יתכן זה, כי הלא כל התורה כולה בנויה על יסוד זה של שכר ועונש הגוף, כל התוכחה של צ"ח קללות.
וחז"ל אמרו (תנחומא נצבים א; ילקוט רמז תתק"מ) שהוריקו פניהם בשמעם את כל התוכחה.
ואם לדור־המדבר, דור דעה, ניתנה גם־כן יראה כזו, איך יתכן לבטלה.
וזהו היסוד לפי דברינו, כי היסוד הוא, כי כל הבריאה צריכה להיות רתומה בתוך יראת־שמים, בעול מלכות שמים, וגם הגוף בכלל כל הבריאה כולה, כי גם הגוף צריך לשאת העול עליו בעולמו, כמו מלאך מט"ט בעולמו שלו.
והיאך זה רותמים את הגוף? מי שראה ... מתפלא היאך יכולים לאסור חיה טורפת כזו, מי שראה פעם את הגוף, ... אשר בנטיה־אחת ביכלתו להחריב עולמות, - מאין יצאה המלחמה־העולמית (הראשונה), אם לא מפני חשש כבוד של איזה אנשים, - שואל, איפה לוקחים חבלים כאלו שיוכלו לחבוש את הגוף, להכניסו בעול מלכות?
כי סוף־סוף גם הגוף צריך ליכנס תחת עול מלכות־שמים, והאמת הוא, שלזה נברא ענין היסורים, יראת העונש, ועי"ז יוכלו לחבוש גם־כן את הגוף, להכניסו תחת עול מלכות־שמים.
ובלא יראת־העונש, לא יוכלו לחבוש את הגוף בשום־אופן, כי אין להגוף שום מושג בהם.
מהעיקרים היותר־גדולים שאנו אומרים תמיד, כי "באורח זו אהלך טמנו פח לי" (תהלים קמב, ד).
כי זהו עיקר גדול, שהאדם צריך לידע מגדלות ולבקש גדלות, והציור, כשאדם יושב בחושך ורואה ברק, אע"פ שתוך־כדי־דיבור נשאר עוד בחושך כמקודם, מכל־מקום מאחר שרגע־אחד ראה אור, יודע הוא שבחושך הנהו, - כן מי שראה גדלות מימיו, יודע הוא מקום מושבו.
אבל על־זה נאמר "באורח זו אהלך טמנו פח לי", כי בטבע האדם לשכוח עי"ז מצבו, ובהדלגו מצבו, יודעים אנו התוצאות, - הוא נכנס ביראת הרוממות לכאורה, אשר זה מעשן את מוחו ומסמא את עיניו, ומן יראת־העונש הנהו שוכח, ...הגוף הרי אין לו כל שייכות עם יראות אחרות, וממילא הוא מבעט!
אבל כאשר מכניסים את הגוף תחת העול, מושך הוא את העול כמו מלאך מט"ט.
הבחינה היותר גדולה ביראת־העונש, שיהיה הדבר כמו חי.
ר'־ישראל נתן ציור על־זה, אם יאמר אחד לחבירו שבצנצנת זו היה סם המות, לא ישתה מים מהצנצנת בשום־אופן, אפילו אם האומר הוא שוטה ממש, ויש אחדים שמכחישים אותו, לא ישמע אליהם בשום־אופן.
אצלו ז"ל היתה היראה ממש כמין חי, עד שהיה ירא לילך במקומות אחרים, והיה אומר תמיד (עי' אור־ישראל מכתב ג) כי מאחר שאמרו ז"ל (אבות א, יג) "ודלא יליף, קטלא חייב", נמצא כי כל חיותינו הוא רחמי שמים, ובדרך נס אנחנו עומדים, ואולי לאו בכל־יומא מתרחיש ניסא.
ויתכן גם־כן שהאדם מחלץ את עצמו מתחת הרתימה, עד שהיראה סרה מעליו מכל וכל.
"פן יש בכם שרש פורה ראש ולענה, והיה בשמעו את דברי האלה הזאת, והתברך בלבבו לאמר, שלום יהיה לי, כי בשרירות לבי אלך" (דברים כט, יז־ח), על־זה נאמר (שם פסוק יט) "לא יאבה השם סלוח לו, ומחה השם את שמו מתחת השמים", - כמו שכתוב אצל עמלק (שמות יז, יד) "כי מחה אמחה את זכר עמלק", וכן (דברים כה, יט) "תמחה את זכר עמלק", מטעם כי "לא ירא אלקים".
אם הנהו סבור בלבבו כי "שלום יהיה לי", הלא ראיה שאין לו בקרבו כלל יראת־העונש, - ומה תקות אנוש, אם הגוף אין לו שום יראה.
ותרגום־אונקלוס (שם פסוק יח) "למען ספות הרוה את הצמאה", "בדיל לאוספא ליה חטאי שלותא על זדונותא", כי השגגות נחשבו לו כמזידין, כי אין לו שגגות, שהרי עובר גם במזיד, מאחר שאין לו יראה כלל.
וגילו לנו עוד, כי ה"שלום יהיה לי" אינו מצד הכרתו ששלום יהיה לו, אלא "כי בשרירות לבי אלך".
על־דרך אמרם ז"ל (סנהדרין סג:) יודעין היו ישראל בעבודת־כוכבים שאין בה ממש, ולא עבדו עבודת־כוכבים אלא להתיר להם עריות בפרהסיא, - וזהו הפירוש של "שלום יהיה לי".
ויש עוד פרט של מבעט ביסורין, וזה היותר רע שיכולים לצייר, כי מצד בריאת הגוף צריך לירא מאד מיסורין, כי על־זה נבראו היסורין, וזהו יראת־שמים על הגוף, ואם הוא מבעט ביסורין, הלא אין לו יראה כלל בודאי.
המעשה בבאטווין נורא מאד, ומי יכילנה, כי יתכן לאדם שקודם מיתתו יאכל ... וילך למיתה כמו למחול, ולהיות מזמר, ראיה שהפשיט־וחלץ את עצמו מן יראת העונש, ונתהוה כל־כך מגושם, לבלי לראות רגע־קודם את אשר ברגע־שלאחריו, מבהיל הדבר.
המתבונן יראה בעצמו גם־כן כזה, אם קודם ראש־השנה יכולים להיות כל־כך שלוים, בהאמין בכל אשר אמרו חז"ל.
עט
אימתא דמריה
 ה' האזינו, ו' עשי"ת
דיברנו היסוד שתכלית הבריאה היא כבוד מלכות, היינו עול מלכות, וכל הבריאה כולה, וגם הגוף בכלל, נאסרו בחבלי היראה, כל אחד במקומו ובעולמו לפי מצבו, וגם הגוף נאסר, ועבותות הגוף היא יראת העונש.
עד שבאמת לאחר ההתבוננות, כשאנו רואים הגוף בהיותו אסור בחבלי היראה שלו, לא ניתן להכיר בין מלאך מט"ט אל הגוף, אבל ממש לא להכיר, מבהיל הדבר.
במלחמת מדין כתיב (במדבר לא, נ) "...אשר מצא כלי זהב, אצעדה וצמיד, טבעת עגיל וכומז, לכפר על נפשותינו לפני השם", ותרגם יב"ע "והוינן עיילין לטרקליניהון וחמיין בנתיהן וכו', ובכל־דא חס לן למיתלי עינן בן, ולא אסתכלון בחדא מנהון, דלא למחייבא בחדא מנהון, ולא נמות במיתותא דמייתין בה רשיעא לעלמא דאתי.
האם נוכל לומר על גוף כזה שאינו מלאך מט"ט?
על מתיא בן חרש, שהיה מלאך אלקים, מספרים חז"ל (ילקוט בראשית קסא) שבבית המדרש, בישבו אצל הגמרא, נדמה לו היצר, ולא היה יכול לכבוש את עצמו, עד שעשה מה שעשה כידוע.
מי הוא זה שיכול להתבונן במצב של מלחמה, ששם הוא מקום לבלבול, וכל המדות מתפרצים, ואיזו עבודה עשו, לאחר כל־זה אמרו, וחס לן משה רבן, לא אסתכל חד מינן בחדא מנהון.
רואים אנו שהגוף הוא אסור כל־כך, אשר לא היה אפשר לו להטות אל צדו, דלא נמות במיתותא דמייתין בה רשיעא, דלא נהוי שותף בגיהנם, זהו כבר אמנם חבל הקושרו!
ואיתא בחז"ל (נדה יג.) א"ל רב יהודה לשמואל, צריך אני להשתין, א"ל וכו', אמר אביי עשאו כבולשת וכו', מאי ביעתותא, אימתיה דמארי' עליה, דקרי שמואל עליה: אין זה ילוד אשה.
"אימתא דמריה" זהו כבר אמנם חבל הקושר, אשר הגוף אי־אפשר להטות עצמו כי הוא זה.
ובציור, העשיר היותר גדול שנעשה אצלו שריפה בבית אוצרו, וכל הונו עומד להשרף, יודעים אנו התאוה שיש לו להציל הונו, עם־כל־זה אין שוטה בעולם שיהא רץ לתוך האש להציל ממונו.
אמת כי יכול להיות כי אם לא היה האש של "דלא נהוי עמה שותף בגיהנם", מי יודע מה שהיה, אבל באש הרי אי־אפשר לקפוץ.
וזהו מאמר־החכם, "ההכרח לא יגונה ולא ישובח", כי מה יש לגנות ולשבח, מאחר שהכרח הוא, - אבל מעשה שיוצא מגדר ההכרח, נכנסת תחת גדר שבח וגנות.
ובציור, אם האדם רעב מאד, ונותנים לו מיני מתיקה, ואומרים לו כי יש בו סם־ המות, האם יש לשבח אותו על מה שלא יאכל המתיקה בעת רעבונו.
וזהו סוד הדבר, מתחילתו ועד סופו אינם יוצאים הדברים מסוג ההכרח והבחירה החפשית, ר"ל אין דבר שאינו מוכרח, המלאכים במצבם יכולים גם־כן לחטוא, שמצינו אצלם חטאים, אבל מכל־מקום המה מוכרחים גדולים, כי עומדים המה אצל האש הגדולה, ורואים שהן נשרפים מיד, האדם יכול לילך לתוך האש, מכל־מקום מוכרח נקרא על־זה.
וזה היה בדור המדבר, אם היה הדבר אצלם בגדר חסידות, לא היה בכחם להיות עומדים ובוקעים ועוברים זאת, אבל בתוך האש אינם יכולים לילך, והיו מוכרחים.
ובזה מבאר הרמב"ן ז"ל (בראשית ב, ט; דברים ל, ו) שאדם־הראשון קודם חטאו היה עושה בטבעו מה שראוי לעשות, שהיה מוכרח, כאשר יעשו השמים והארץ וכל צבאם, פועלי אמת שפעולתם אמת ולא ישנו את תפקידם מצד ההכרח, חק נתן ולא יעבור.
והוא היה חפץ "להיות כאלקים", לעמוד במצבו הקודם מצד מדת "כל אשר חפץ עשה".
והנה אמנם נכשל ונפל, ויצא מן מצב של מוכרח, ונכנס למצב של "בחירה", וכבר אמנם יכול הוא לעשות.
עתה מי הוא הבעל־חשבון, שיוכל לחשב ולספור מן מצב של אדם־הראשון עד מצבינו, שאין אנו חשים שום הכרח, איזה בוחרים אנחנו, ומה ביכלתינו לעשות!
וזהו היסוד, כי התכלית הוא, שיהיה האדם בגופו תחת עול מלכות שמים, באופן שיהיה מוכרח, אשר יהיה ממש בלתי אפשרי לו להיות נוטה הטיה כלשהי אל צדו.
ולזה ניתנו עבותות השכל, מי הוא שיוכל להתבונן איזה ... הוא השכל, אברהם־ אבינו ע"ה הרי מצד השכל הלך לאור כשדים.
ומכל־שכן איזה עבותות הם התורה והמצות, - וכולם ניתנו רק לאסור את הגוף.
וכל עבודת היצר וסוד החטא הוא, אשר החטא חולץ אותו מן הרתימה לגמרי.
וזהו עיקרו של חטא, לא כל־כך החטא עצמו, אך כאן מונחת ה"סגולה" אשר הוא חולץ עצמו מן הרתימה.
וזהו "על חטא שחטאנו לפניך בפריקת עול", ויש בזה בחינות רבות, "אינו חש", מזיד, מומר לדבר אחד, מומר לכל התורה כולה, מומר לתיאבון, מומר להכעיס, אמרו חז"ל מומר להכעיס זה הפורק עול, חלוץ מן הרתימה, חפשי לגמרי, יכול לעשות את כל אשר חפץ.
פ
רחקות היראה, מפני שההגשמה מקטנת הענינים ומשכחתן
 ד' האזינו, ה' דעשי"ת
במסילת־ישרים (פכ"ה) בדרכי קניית היראה, ע"ש כל הפרק בארוכה.
יסוד הוא לנו, שהיראה רחוקה היא מאתנו מפני גשמיות החושים, שכן הגשמה אחת קטנה, זהו היסח הדעת.
וכדברי המסלת־ישרים כי "לא מפני גודל הנושא, ולא מפני פחיתותו, אלא הדבר הגדול והדבר הקטון, הנקלה והנכבד, הוא רואה והוא מבין, בלי הפרש".
אנו רוצים לגלות ב' יסודות. עיקר העיקרים שאנו צריכים לידע, שההגשמה אינה חוצצת ח"ו.
כי ההגשמה איננה מצד ההגשמה בעצמה, לא מפני שהיא עצם גשם אשר חוצץ, אלא מצד האדם, רצה לומר מצד המגשם.
אצל המגושם יש הגשמה, - ומי שזוכה לבלי היות מגושם, רואים שאין שום חציצה והגשמה, ח"ו.
החכמים החוקרים ויודעים הטבע מעט, רואים עתה במיקרוסקאפ, שבכל חלק דק מן הדק, בתוך העפרורית הכי־זעירה, שאינה מתחלקת עוד, בגרגיר הקטן־שבקטנים הלזה, רואים שם כל הגלגל־חמה וצבאיהם, כל־כך הודו בגדולת הדבר־הקטן, הרי בהכרח צריכים לומר ששם אמנם נכנס הגלגל־חמה.
וזהו סוד הדברים, כי אם אמנם היא הגשמה, יש שם מושג של גדול וקטן, אבל לא־בגשם אין כל מושג של קטן, בעפרורית הכי־זעירה יכול ליכנס כל הגלגל כולו.
ומבהיל הדבר, אם בהגשמה ממש, כמו עפר, יש שם סוד כזה של גדולת הענינים, אשר אין שם כל מושג של "קטנות", - מעתה הלא כבר אין כל פלא בעינינו על גדולת הענינים בדברים רוחנים, מי כבר יכול להתבונן בהריבוי אשר נכנס במעשה־אדם.
ועתה הלא מבינים כבר בענין מחשבתו של האדם, והגה, ודיבור, ומגע ומשא, כי כל תנועה, כל פניה, כל תזוזה ממש, הלא הוא ממש עולמות, ומה שנדמה לו שהוא קטנות, הוא מטעם מיעוט הבנתו.
ואם רק יהיה האדם בעל־מחשבה, אז יכיר שאין זו קטנות, יען כי מחשבה אחת קטנה, הן לטוב הן למוטב, יוכל להפוך עולמות.
ובכן יחשוב אחרת עם עניניו, כי הלא צריכה להיות ההתחשבות עם כל תנועה באופן אחר־לגמרי, מאחר שהרי אין כלל כל מושג של דברים־קטנים, הכל שוה, בלי כל הפרש.
ואחז"ל (ע"ז יח.) עבירות שאדם דש בעקביו בעולם־הזה, הן מסבבין אותו ליום־הדין.
היינו מפני מה הוא דש אותן, מפני שהוא בעקביו, היינו שבא להענינים עם "עקביו", אז דש אותן, אבל אם רק ילך ויחשוב כמו בר דעת, אז לא ידוש אותן.
ויסוד־זה יקח לו האדם להבנת התורה, ולהבנת התשובה.
וכל התורה כולה על דרך־זה, מלאכת שבת, בורר קטנית אחת חייב מיתה, כי זוהי מלאכה.
ולפי גסות־הבנתינו בדברים, אין כל מציאות מלאכה בזה, פשט העני את ידו מרשות־ היחיד לרשות־הרבים, בפשיטת יד לבד זה אב־מלאכה, וחייב סקילה.
אכן זה מטעם שדבר קטן וגדול שוה בעיניו, וקטנות אחת יכולה להפוך בריאה שלמה.
אנו מבינים שזה רק מטעם ציווי השם, לכן שוה קטן וגדול, ואכן אין־הכי־נמי שזה מטעם חוק, אבל עכ"פ מוכרח לומר שיש גם מה שהדבר פועל בנפש, כי הלא חייב "כרת" על המעשה, הרי בעל־כרחך הוא מטעם הנ"ל.
וכן ענין קדשים מטעם הנ"ל, כי באמירתו הרי זו עולה, נעשו דינים גדולים, וחל קדושה. וכל ענין הפיגול, במחשבתו נעשו דינים, וחייב כרת על־זה.
עוד צריכים לדעת ולהתבונן "אתה זוכר מעשה עולם, ופוקד כל יצורי קדם", ולא כמו שאנו חושבים כי רק זוכרים, אלא "לפניך נגלו כל תעלומות והמון נסתרות שמבראשית", לא שיודע אותן, אלא "נגלו", דהיינו שמונחים על השולחן כל המעשים, כל פניה, כל תזוזה, שום דבר אינו נאבד, "מחשבות אדם ותחבולותיו, ויצרי מעללי איש", והכל עומד כמו חי, כל המעשה כמו שהוא, עם כל הבזיון שבו, עם כל השיקוץ והטינוף, עם העיפוש ממש, - אילו היה אדם מתבונן בזה, לא היו יכולים לשאת זאת.
"ותזכור כל הנשכחות" אין הפירוש רק שזוכרים, אלא "נגלו" כמו חי; עבר, עתיד, הכל הוא הוה לפניו יתברך־שמו, "ותפתח את ספר הזכרונות ומאליו יקרא", - כל מעשה הנהו כל־כך חי, כל־כך גדול, אשר "ומאליו יקרא", לא חסר אפילו איזו הטיה־קלה.
"וחותם יד כל אדם בו", על כל מעשה חתום עליו חותמו, אין שום חוט־השערה שחותמו אינו חתום עליו, ברור ומדוייק, מבהיל הדבר!
והמסקנא 'אשרי איש שלא ישכחך', שלא יסיח דעת רגע אחת, וישגיח וישים עיניו על כל מצעדיו.
וכמו שמבאר הרבינו־יונה (שע"ת ג, כז) הפסוק שנאמר (דברים ח, יא) השמר לך פן תשכח את השם אלקיך, - שזה לאו, - הוזהרנו בזה לזכור את השם־יתברך בכל עת, וחייב אדם להשתדל לקנות לנפשו תמיד הנהגות המחוייבות מן הזכירה, כמו היראה והצניעות וקישוט המחשבות והמדות, - והיינו שזכירה מחייבת יראה, לירא תמיד, בלתי היסח הדעת...
פא
אין שום קטנות בעולם
 ה' האזינו, ו' דעשי"ת
אנו מדברים ויודעים מזה תמיד, אבל שזהו יסוד מוסד, וזהו יסודו של כל התורה, כל־כך רחוק לא היינו יודעים.
כשאנו מתבוננים בכל התורה, רואים אנו שעוסקת בעניני קטנות.
מצות־ביכורים פרשה שלמה נכתבה עליה (דברים כו, א־יא).
ואנו יודעים מה זאת מלה אחת, בה"י נברא העולם (מנחות כט:), ומה זאת פרשה שלמה.
ומה גדר המצוה? חטה אחת! כזו קטנות לכאורה, יכולים להשיג בזה נצח! - הרי מוכרחים לומר שאפשר לארוז נצח בחטה אחת.
רבקה־אמנו ע"ה, זכתה לכל הנצח בעד מעשה־ אחת של השקאת מים (בראשית כד, יד־נג).
הלא בהכרח שהיא ארזה נצח בתוך מעשה זה.
וכל־התורה־כולה מתחילתה ועד סופה, עוסק בענין קטנות.
כמו (שמות א, יד) שפרה ופועה, עיין ברש"י ז"ל: שפרה זו יוכבד, על שם שמשפרת את הולד. פועה זו מרים, על שם שפועה ומדברת והוגה לולד, כדרך הנשים המפייסות תינוק הבוכה (סוטה יא:).
וכדומה מה שסיפרו חז"ל (סוטה מו:) על עיר לוז, שבא סנחריב ולא בלבלה, נבוכדנצר ולא החריבה, ואף מלאך־המות אין לו רשות לעבור בה, אלא זקנים שבה בזמן שדעתן קצה עליהן, יוצאין חוץ לחומה והן מתים, וזה בשכר (שופטים א, כה) "ויראם את מבוא העיר", וכאמרם ז"ל (שם) "באצבע הראה להם".
בשכר ארבע פסיעות של פרעה זכה לה"ועבדום וענו אותם ארבע מאות שנה" ().
רואים אנו הרי מהו אשר מונח בקטנות.
כי האמת הוא שאין שום הגשמה, ... איכות הוא ציור הפלא על נצח, כי איכות הרי אין לו מקום.
הרי זה מצד־אחד "אליה שמינה", - "יש קונה עולמו בשעה־אחת" (ע"ז יח.), ולאו דוקא בשעה־אחת, אלא ברגע אחד, - הרי יכולים בחוט־השערה־אחת לארוז את כל הנצח.
אבל "וקוץ בה", אמת כי יכולים לארוז בכל דבר־קטן נצח, אך הרי צריכים לארוז, ואם אין אורזים, יכול הדבר להיות גדול ככל שיהיה, אין זה כלום.
התורה מספרת פרשה־שלמה במעשה של רבקה אמנו ע"ה, בזה מספרת התורה היאך שהיא ארזה בהשקאה זו "כל טוב סלה".
בצד־השני כבר אורזים ... בכל דבר־קטן ארוז שם מי יודע כמה.
ולמעשה יוצא מזה, כי עיקר גדול הוא ויסוד כל התורה כולה, כי אדם צריך להיות עוסק בדברים קטנים, בהטבה, בשמירה מגזל, ובכל המעשים ובכל המדות, בדברים הקטנים ביותר, כי שם אפשר וצריך לארוז את כל הנצח.
וזהו טעות הוא אשר האדם מחפש תמיד דברים גדולים, ומדברים קטנים הנהו מסתלק, - זהו מאשר לא יודעים כי אין שום קטנות בעולם.
ובקטנות מרויחים עוד דבר, מה שאמר ר' ישראל ז"ל (מכתבים ז ח טו יז לא), כי העונש היותר־חמור הוא על בלתי היות נזהר בקטנות, והיסוד מהגמרא (מנחות מג:) לענין מי שאינו מטיל ציצית ותכלת, "קשה עונשו של לבן, יותר מעונשו של תכלת", והזהיר בהם ניצול מזה, ויזכה ביום־הדין הבא עלינו לטובה.
פב
יסוד כל התורה - ביעור וביטול הרע
 ליל ש"ק תשובה, האזינו, ח' דעשי"ת
כשהאדם מתבונן ביסוד הנ"ל, הגדלות של מעשה, כי בכל מעשה ומעשה, אף קטנה שבקטנות, יכול להפוך עולמות ממש, - הלא תיכף־ומיד נשאלת אצל האדם השאלה, איך יתכן למחות מעשה רע, ולבטלו, והתכלית הוא שהרי מוכרחים למחוק ולבטל.
הרמ"ח־לוצאטו ז"ל (דעת־תבונות סעיף מ') מבאר ענינו של אדם־הראשון, שגם קודם החטא היתה איזו בריאה־של־רע נמצאת בעולם, אשר בהיות שאדם־הראשון היה רואה את הרע, זה היה נותן לו מקום ויד לטעות, - והיה אדם־הראשון צריך למאוס בתרמית־עינים זה, ולבטלו, ולהכיר את יחודו יתברך, כי אין עוד מלבדו.
אלא שאז כל בריאת הרע היתה רק בגדר דק מן הדק, כי היה רק ענין של תרמית־ עינים, מבלי כל ממשות, - וקודם־החטא היה אדם־הראשון יכול לבטל־ולבער את הרע מצד ידיעתו לבד, בהיותו יודע שאינו אלא שקר מדומה, כמו שביארנו לעיל בארוכה.
ולבסוף שלא ביטל, אלא אדרבה היה עינו מטעה אותו להתפתות אחר התרמית הנראית לעינים, נתגברה הרעה בעולם, ותחת אשר כל בריאת הרע היתה דקה עד מאד, נעשתה למציאות עבה; לא רק בגדר תרמית, אלא ענין של רע פשוט (ממשי).
ולאחר־החטא גם־כן כל העסק הוא רק לבטל־ ולבער את הרע, ולהכיר רק שליטת יחודו יתברך־שמו, כדלעיל, - ורק כי עתה העבודה היא על דרך־אחרת, קשה מן הראשונה.
כי קודם החטא יכול הוא למנוע עצמו מכל פגיעה ונגיעה עם עצם הרע, וגם אז הוא אמנם מבטלו, דרך ציור המחשבה, - אבל לא כן היא העבודה לאחר החטא, שמוכרח הוא כבר לילך אתו שלובי זרוע, יד ביד, ושם לבטלו.
והרמ"ח־לוצאטו פירש שם עוד, כי הרבה סממנים ימצאו לבטל־ולבער את הרע, ועיקר האמצעי לבטל את הרע הוא קיום התורה.
כי הלא הסתר פניו של האדון ב"ה, זהו מקור כל רע; והמשפטים והתורות אשר נתן לנו, המה מגלים פני טובו יתברך הנסתרים, ומעבירים כל הרעה שנולדה מן ההסתר.
ומאחר שכן הוא, שביטול־הרע הוא מן ההכרח, השאלה היאך ובמה יכולים לבטלו?
ואדם־הראשון בידעו סוד המעשה, שכמה עולמות מכיל מעשה אחת, אכן לא היה יודע מה עושים, היאך מורידים ומסירים, וממחים ומבטלים מעשה־רע.
וכמו שאחז"ל (ב"ר כב, יג; ויק"ר י, ה) כי כאשר יצא קין מלפני השם, פגע בו אדם־הראשון ושאל אותו: מה נעשה בדינך, אמר לו: עשיתי תשובה ונתפשרתי, התחיל אדם־הראשון מטפח על פניו, אמר, כך היא כח של תשובה, ואני לא הייתי יודע.
ויותר מזה אחז"ל (ילקוט יחזקאל שנח; תהלים כה; ירושלמי מכות פ"ב), ששאלו לחכמה ולנבואה ולתורה: "נפש החוטאת מה תהא עליה", זה אמר כה וזה אמר כה, - וסוף־סוף לא ידעו ליתן כל עצה, היאך מורידים ומסירים חטא, להתנקות ולהתכבס ממנו, - כי אכן בלתי־אפשר לעמוד על הבנת הדבר.
ואגלה לכם סוד גדול בזה, - וזאת ראיה ברורה על תורה מן השמים, שמפני קדושתה וטהרתה אינה סובלת כלום, אף דבר הכי קל, שום פגם ושמץ כלשהו; וראיה על תכלית עבודת האדם, - כי כל מטרת האדם הוא ביטול הרע.
כי כאשר נביט נראה, כי כל התורה כולה, מבראשית עד לעיני כל ישראל, וכל התורה־שבעל־פה, כל ענין שהתורה עוסקת בו, כל עסקה היא רק בביטול־וביעור הרע, נקיות מהרע, ונקיות בתכלית הנקיות.
וכמו למשל, הנמצא בעולם מאכל נקי יותר מן מאכל של תורה, הרבה דינים של דרך־ ארץ בענין האכילה מקודם אכילתו, ואחר־כך שלוקח הפרוסה לאכול, יש לו דין שלא לאכול כזית בפעם־אחת וכו'.
וזהו יסוד קיום התורה, לטהר ולזכך כל דבר ודבר, כל מעשה ומעשה, שיהיה נקי מכל סיג ושמץ, עד שהתורה לוקחת את ענין האכילה, אשר הוא מקור התיעוב, ואת זאת לוקחת התורה לנקותה ולזככה מכל וכל; לצרף אותה ולזקקה, למרק אותה ולצחצחה, עד שתהיה נקיה ומזוככה בתכלית, שלא יהיה נמצא שם שום סיג ואי־זיכוך, אפילו לא ריח מן הרע.
וכמו שהראב"ד (בהקדמת ספר בעלי הנפש) מבאר, כי הבורא שם את חוקיו על כל מתנות האדם, כי אם נתן לו שדה, צוה עליו חוקים בחרישה ובזריעה ובקצירה, שלא יחרוש בכלאים, ולא יזרע כלאים, ובקצרו אותו לא יכלה פאת שדהו, ובעת קצירו, השיבולת הנושרת מתחת ידו, יניח אותה לעניים, והוא הלקט, ובאספו העמרים אם ישכח עומר לא ישוב לקחתו, ואחרי כלותו מלאכת תבואתו בעת הגורן ירים ממנה תרומות ומעשרות, ובעת לושו את בצקו ירים חלתה ממנה, ובעת אכלו את לחמו יברך את בוראו לפניו ולאחריו וכו', וכן על לבושו שם גורלו וצוה עליו שלא ילבש כלאים, ואם יש לו כסות בת ארבעה כנפים יעשה לה ציצית, ואם יש לו בהמה וכו' וכו', ואף על גופו שם לו חק למול את בשר ערלתו וכו'.
הרי הראב"ד ביאר מעט סדר הציווין שיש לו לאדם עד שאפשר לו לאכול, היאך שהתורה מגישה מעשה, היאך שהתורה מצרפתו וממרקתו לנקותו ולטהרו, לזככו ולצחצחו, ועל זה־היסוד סובבים כל המצות לא־תעשה ומצות־עשה.
וכמו דחזינן (דברים יב, כ) דבהיותם במדבר לא הותרה להם בשר תאוה, ואם חפץ ליהנות, הטילו עליו כמה ציווים: להקדיש, ולהביא למשכן השם, ולהקריב שלמים, ולתת לכהן חזה ושוק, ואחר־כך אוכל, - שאחרי כל־זאת, אז מותר לו ליהנות מבשר, ואם לא כל־זאת, אסור, מפני שזה שייכות לו להרע.
וכמו שמתבאר בפירוש הספורנו (בראשית לב, לג) הענין של "על כן לא יאכלו בני ישראל את גיד הנשה אשר על כף הירך", - אחרי המעשה של "ויאבק עמו" המלאך, שצריך להבין שהענין של "ויאבק" היתה זאת מלחמה ממש, מלחמה של יעקב עם מלאך הרע, והמלחמה לא היתה פשוטה וקלה, אלא מלחמה והתאבקות קשה וחזקה מאד, שחפץ היה המלאך להזיקו ולנצחו, ואחר־כך שראה כי לא יכול לו, אבל "ויגע בכף ירך יעקב", להקע כף יריכו, - ומטעם זה "לא יאכלו בני ישראל", להראות בזה שאינו שום איום בעד בני־ישראל, "שיהיה ההיזק אשר הורה בנגיעת כף־הירך, היזק בדבר בלתי־נחשב אצלינו".
ומטעם כדי לפרוש מהרע, מטעם "ויגע" וגו', לכן מופרשים בני־ישראל ולא יאכלו את גיד הנשה לדורותם.
וכל־כך למה? - מפני שמציאותה של התורה היא לנקות את האדם מלכלוך הרע, ומפני־זה ציותה בציווים על ציווים, ... זאת לא, וזאת לא.
כי בורא־הרע יודע הוא היכן מקום דירתו, וכאשר יהיו אוכלים אותו, הלא אז כבר לא יהיו מתנתקים ממנו בשום־אופן ...
ואחרי ככלות הכל, אחרי כל האיסורים שפירטה התורה לאסור אותם לגמרי, שאי־אפשר לנקותם ולטהרם, - אחר־זאת באה המצות־עשה הכללית (ויקרא יט, ב) "קדושים תהיו", וכאמרם ז"ל (יבמות כ.) "קדש עצמך במותר לך", להוסיף הרחקה אחרי הרחקה, "גדר לפנים מגדר", לנקות ולזכך ולטהר גם את "הדברים המותרים", כמבואר ברמב"ן שם.
וכן בכל פרט ופרט, כמו עריות, ויין, וטומאה, ואכילה, ודיבור, וכן בענין משא־ומתן, וכן בענין השבת וכו', - הכל הוגש לפנינו ממורק ומצוחצח, - כי כל העסק הוא ביטול הרע, - וזהו קודם החטא.
ולאחר־החטא שוב הוא אותו העסק, ביטול הרע! ורק שעכשיו הוא כבר באופן אחר, יותר קשה.
כי אחר החטא, שנעשה מדובק ברע עוד יותר, אז במה יתרצה, ומה היא תשובתו? - רק לבטל את הרע במדה יתירה עוד.
נמצא כי עסק כל התורה כולה, הוא עסק התשובה, ביטול החטא וביטול הרע.
וזהו מה שאנו אומרים תמיד, במאמרם ז"ל (ברכות יז.) "מרגלא בפומיה דרבא, תכלית חכמה, תשובה ומעשים־טובים", - שהדברים כפשטן, תכלית החכמה היא תשובה, ביטול הרע, תיקון חטאו של אדם־הראשון.
כי יותר מזה אין בכל הבריאה, כל העסק הוא רק ביטול־וביעור הרע, והיא הנקודה הכוללת והמקיפה את הכל.
נמצא לפי־זה, כי אחת היא "תורה ותשובה", אלא שזה הוי גם קודם החטא, וקודם הקלקול, שמציאות עבודתו של אדם הוא לבטל את הרע, ולא־כל־שכן אחר הקלקול, שעבודתו תהיה על זה־הדרך.
ובזה יתורץ מה שהקשה רבי איצל ז"ל (כוכבי אור מאמר ו'), על אשר בתשובה צריך שיעזוב החוטא חטאו ויסירו ממחשבתו, - כי אין לייחס זאת על חשבון התשובה, שהרי אין זה נמשך מכח מדת התשובה אשר ברא הקב"ה בעולמו, לקבל שבים ולמחול ולסלוח לשבי פשע, - כי הלא גם אם לא היתה מדת התשובה בעולם כלל, גם־כן היה החוטא מוכרח להנזר מחטאיו, ולשמור ולקיים את כל התורה והמצוה.
ולכאורה יש לשאול בדומה לזה גם־כן על מה שהתשובה צריכה קבלה בלב על להבא, לגמור בלבבו שלא יעשהו עוד.
מה זה שקבלה נחשב בגדרי תשובה, הלא גם בלא תשובה צריכים קבלה?
וכי צדיק־גמור אין צריך להיות אצלו קבלה והסכמה והחלטה שלא לעשות שום־עבירות?
אכן הסוד הוא, כי כל התורה כולה היא תשובה, שהיא הנקודה הנמשכת־ועוברת בכל־התורה־כולה, - ורק כי בלא חטא הוא באופן־אחר, ובחטא הוא באופן־אחר.
והסוד הזה, שיש עצה ותחבולה לביטול החטא והרע, לא ידעו שום שרפים ואופנים, גם חכמה ותורה לא ידעו, - בהיותם יודעים מהו חטא!
עד שבא הקב"ה בכבודו ובעצמו, בורא הרע והנפש, ואמר "יעשה תשובה ויתכפר", גילה סוד, שתשובה היא העצה לביטול הרע.
וזהו שביארנו הענין אשר כל מעשה־קטנה נגלית לפניו, ועבודתו של אדם היא רק למחות ולבטל את כל מעשה הרע הקטן, ואם לא ימחה, אז כולם נגלים לפניו לדורי דורות, כל המון נסתרות שמבראשית.
פג
גם אויביו ישלים אתו
 ש"ק תשובה, ח' דעשי"ת
על־זה האמור, שיסוד הבריאה הוא רק לגלות שליטת יחודו יתברך, ועל־זה נתנו את הרע, שאפילו קודם החטא היה יכול אדם־ הראשון להשיג ידיעה מהרע, הדרך שהיה אז השגת שליטת יחודו, ואין בלתו, ושזולתו יתברך אין דבר כלל, וזהו הכרה מהרע, ואחר־ כך כשחטא, והרע נעשה עוד גס יותר, אז גם־כן מצווה על ביטול הרע, ושמזה יכיר יחודו.
ולא־די שהרע אינו כעת למותר כל־כך לענין שלימות הבריאה, אלא אפילו באופן כזה שגם הוא נעשה מחותן על החתונה, היינו שבלעדו אינו מצוייר כלום השגת השלימות.
וכמו שמצווה אהבת השם (ברכות נד. במתני') "בכל לבבך, בשני יצריך, ביצר־טוב וביצר־הרע", עד היכן ישנו באפשרות, שלא די שיעבוד את השם רק ביצרו־הטוב, ואת יצרו־ הרע לכל־הפחות שלא יפריע לו, אלא עד היכן שגם הוא יכול לקיים אהבת־השם, - ואיך הוא?
נבין יסוד חדש לענין שייכות היצר־טוב עם היצר־רע, והוא, שלפי הבנתינו שעבודת האדם היא רק כדי ללחום עם היצר־הרע, אם־כן מוכרח להיות שהצדיקים שנצחו אותו, היה לנו לראות שהיו נעשים מוכים ופצועים מהמלחמה, היינו בזה שהיה לנו לראות אותם מדואגים ועצבים, וגם חייהם אינם חיים.
ולבסוף רואים, כי אדרבה, הכל אצלם בשלום יבוא, ולמקומם הם, הם שמחים ועלזים, והכל אצלם כשורה.
נאמר יסוד, שהיות שמציאות יצר־הרע הוא אינו בעולם־הזה בפני עצמו, רק הוא אינו אלא שליח מאת המקום, לפרוש רשת לרגלי האדם, כדי שיבטלו אותו, אם־כן אם יבטל אותו, אז נעשה עמו בשלום, ואינו שונא לו כלל.
וכמו שפירשו חז"ל (ב"ר נד, א) כי הפסוק (משלי טז, ז) ברצות השם דרכי איש, גם אויביו ישלים אתו, קאי על אברהם־אבינו ע"ה, מטעם שמעשיו רצויים המה, שביטל את הרע, בזכות זה נעשו אויביו עמו בשלום.
וכמו שפירשו חז"ל (שבת פט.) שהסוד של קטורת שבזה עצר אהרן את המגפה, רז זה גילה לו מלאך־המות, - הנשמע כזה שמלאך־המות יגלה את סוד של החיים?!
ובמה נעשה היצר־טוב בשלום עם היצר־הרע?
כי לכאורה לפי הבנתינו, שנבין שמציאותם של שני מתנגדים שונאים, מציאותם היא הפכיית זה לזה, שכאשר גבר אחד אז השני מנוצח, וכמו מים עם אש, שאין במציאות בשום־אופן שיהיה להם השתוות.
וכאן אנו רואים פלא, ורואים אנו שהוא אדון הנפלאות, שיש באפשרות השתוות בשני הפכים.
ואיזה־דבר הוא המשוה אותם?
הוא כמו שפירש הגר"א (באדרת־אליהו דברים כ, יט, ליקוט; מובא בסידור הגר"א בק"ש) שע"י קיום התורה, בזה נעשה שלום עם היצר־הרע.
ואדרבה, בהיפך, בביטול התורה, אז נעשה שתי ממשלות, וכל אחד ילחם, ומובן אז מאליו מי יהיה המנצח!
וזה יסוד לנו, אל מה שביארנו, תורה שמציאותה היא ביטול הרע, איך הוא פירוש ביטול הרע, כל־כך עד שנעשה בשלום עמו, ונעשה לו עזר.
ולפי דברינו הנ"ל, שגם תשובה יסודה הוא בביטול הרע, הוא כמו־כן לאחר החטא, שהחטא נעשה עוד עזר, ואפ"ה מבטל אותו, אז בזה אח"כ נעשה שלום עמו, כל־כך יכול האדם להגיע מתשובה.
זהו עבודתו של אדם, לבטל את הרע, ואם לא יבטל, אז יקיים את הרע.
כעת נבין דבר־נכון מספרי חסידים, כאשר יבוא היצר לך, ויאמר לך עשה עבירה, תאמר לו, אתה עושה רצון קונך, גם אני אעשה רצון קוני.
וגם זה יסוד לתשובה, לבטל את הרע מזה שיבין כי כל חטא כמו אבן־נגף הוא לפניו, "שובה ישראל גו' כי כשלת בעוניך" (הושע יד, ב), הנך נעשה מוכשל וניזוק מעווניך.
יבין האדם כי כל צרה שלא תבוא על האדם, הוא פועל־יוצא מעוונותיו, הן בגשמיות הן ברוחניות.
אלא שאסוננו בזה שאיננו מרגישים את המכשול, אבל האמת הוא, שהננו מוכים ופצועים.
האם יש לנו מחשבה? - הלא אטום לבבנו, איום ונורא! - וכמו שהנביא (ישעיה א, ו) צווח "לא זורו ולא חובשו, ולא רוככה בשמן", היינו מכותינו הם בגדר חבורות גדולות, עד שאי־אפשר לסוכן בשמן.
פד
עיקר הקבלה ביוהכ"פ - להתרחק מן העבירה
 מוצש"ק שובה
בכלל מצינו באבות ובחז"ל ובראשונים ז"ל, שכל עבודתם היתה כל ימי חייהם רק להשמר מן הרע בתכלית הריחוק, ועשו הרבה גדרים וסייגים וזירוזים על־זאת.
אברהם־אבינו ע"ה, שמצינו (ב"ר נד, א) שעשה שלום עם היצר־הרע, - ואפילו־הכי לא בטח עליו, ונשמר ממנו, וכאמרם ז"ל (שהש"ר א, נח) מה היה אברהם־ אבינו עושה (כל ימי־חייו), ממרמר ומסגף עצמו, כל ימי חייו עשה זאת.
יעקב־אבינו ע"ה, היה ירא שמא נתלכלך בחטא, ואחז"ל (ב"ר סח, יא; רש"י) על מה שנאמר אצלו (בראשית כח, יא) וישכב במקום ההוא, אבל י"ד שנים ששמש בבית־עבר לא שכב, - ואפילו־הכי היה ירא מלכלוך החטא.
ובחז"ל מצינו, כל דיני הדרבנן, כל הגדרים, והיו יראים כל־כך מהחטא.
ואנחנו תמהים על נפשינו, במה שאין אנו נזהרים בחטא, ואיך אפשר לנו ליזהר, מטעם שאיננו מרוחקים כלל וכלל באלו הענינים, עד שחז"ל אחר רוב יראתם בד', מכל־מקום יראו מגשת סביבות העבירה, ואפילו מן הלכלוך יראו.
ואם־כן למעשה לנו עיקר הקבלה ביום־הכפורים הוא, שנקבל ההרחקות בענין החטא מכל הפרטים, והלא זהו קל ביותר מעבודת הקום־ועשה, רק להרחיק מעבירה.
ועל־זה דיבר הרבינו־יונה (שע"ת א, יא) אך האיש המתייצב על דרך לא־טוב תמיד, וגבר על חטאיו דורך בכל יום, ושונה באולתו וכו', ומכשול עונו ישים נוכח פניו, רצה לומר התאוה והיצר, - היינו אפילו בעת התשובה גם־כן אין כונתו לעזוב הרע, ואדרבה "מכשול עונו ישים נוכח פניו תמיד", היינו אם האדם היה אמיתי, אז בעת התודותו ביום־הכפורים אמר: חטאתי ואחטא, - "ראשית תשובת האיש הזה החרטה וכו', להסכים לקיים ולקבל עליו לבל יוסיף לחטוא, ולעזוב דרכו ומחשבתו הרעה, ומחשבותיו הרעות, ולעשות הסכמה לבל יוסף לחטוא, ובזה יזכה לשנה־טובה ולמחילת עונות.
צא
לימוד המוסר
 ד' שופטים בדר"ח אלול תרפ"ו
ימי־האלול הכנה לראש־השנה, מה זה ענין ראש־השנה, נבין שענין ראש־השנה והכנה מאלול אינו ענין "צדקות", אלא ראש־ השנה הוא ענין "לומדות", שיבין ויתבונן ענין "באי עולם עוברין לפניו כבני מרון" (ר"ה טז. יח.), ושבזה־היום תלוי כל הצלחותיו ומבטיו ועניניו כו'.
ר'־ישראל (אור־ישראל מכתב י"ד) מבאר ענין אלול, שלכאורה, לפי מושכל ראשון, היה צריך להיות, כי מי ששקוע כל השנה בעבודת השם, לא יפחד מאלול כמו שיפחד וידאג זה שהולך כל השנה אחרי מבטי עיניו, ונתרחק מעבודתו ית"ש, - והנסיון הוא להיפך: שינוי המעשה לטובה, נראה בכפלים, בהאיש אשר כל־השנה אחז דרכו בקדש, לפי ערכו, מאיש אשר כל־השנה הלך חשכים באין נוגה.
וביאר כי סיבת התחלפות הלזה הנה גשמית ורוחנית. סיבת הגשמיות הוא מההרגל, ולבד זה, היא ההתדמות, שהאדם הנהו ממש כקוף שהולך אחרי הסביבה, לעשות כמעשה אחרים.
ושנית, סיבת הרוחניות, פשוטה היא, כי האדם בחטאו, ממשיך עליו רוח הטומאה המלפפתו ומרחפת עליו, וזה מעכר רוחו ומבלבל שכלו, כמאמר חז"ל (סוטה ג.) אין אדם עובר עבירה אלא אם־כן נכנסה בו רוח שטות, היינו נגד דרכי־השכל, - לפי יודעו אמונתו, אשר רק התורה והמעשים־טובים המה התריס מהפורענות רחמנא־ליצלן.
וסיים בסוף דבריו, כי אף שאמנם אפשר להיות עובד השם באמת בלי לימוד המוסר, - אכן ענין ההשתנות מרע לטוב, אי אפשר בלי מוסר, והוא כמו שלא יצוייר הראיה בלי עין, והשמיעה בלי אוזן.
ונבאר חידושו של רבי ישראל ז"ל בענין המוסר, שהיה אז בדורו כמה מתנגדים.
ונאמר, שמלפנים לא היה שום הבדל בין תורה למוסר, ובלימוד התורה נחשב לו שלומד ענין המוסר, - אבל אחר כך נשתבשו:
ולימוד־התורה נשאר כמו לימוד החכמה בלבד, - וענין המוסר, היינו מהו מוסר, שהתורה שלומד נוגעת לו למאד, ושייך לעצמו.
וכמו שאחז"ל (חגיגה ג: במד"ר יד, ד; קה"ר יב, י; תנחומא בהעלותך טו) עה"פ (קהלת יב, יא) דברי חכמים כדרבונות, - מה דרבן הזה מלמד [מכוין[ הפרה לחרוש בתלם שלה, להוציא חיים לעולם, אף דברי־תורה מכוונין את [לב[ לומדיהן מדרכי־מיתה לדרכי־חיים, [לדרכיו של הקב"ה], - ונקרא 'מרדע' שמורה דעה בפרה.
ומעשה פעם־אחת ברי"ס ז"ל, שלמד בגיטין (מה. במתני') אין פודין את השבויים יתר על כדי דמיהן, מפני תיקון העולם.
ואיתא שם בגמ', דלוי בר דרגא פרקא לברתיה בתליתר אלפי דינרי־זהב, ואמרי' דילמא שלא ברצון חכמים עבד, - והתחיל לבכות, בטענו גודל ההתחייבות ומסירת־נפש לציווי דרבנן, ומסירת־נפש כזו, שאסור לפרוק את בתו־שלו.
ורואים אנו שבלמדו התורה למד ענין שנוגע לו.
ואיתא בחז"ל (ברכות ה. מכילתא יתרו כ, כ; ספרי ואתחנן ו, ה) שלש מתנות טובות נתן הקב"ה לישראל, וכולן לא נתנן אלא על־ידי יסורים, ואלו הן: תורה, ארץ־ישראל ועולם־הבא.
וביאור "על־ידי יסורים" הוי כמו שביאר התרגום בכמה דוכתי ענין יסורים שהוא "למילף", שהוא ענין של למוד, ולא ענין של מכות.
וכמו"כ הביאור כאן, וכמו שמבואר ממה שבמכילתא ובספרי למדו שתורה ע"י יסורים, ממש"נ (משלי א, ב) לדעת חכמה ומוסר, שמוסר זהו ענין של יסורים, עולם־הבא מנין, שנא' (משלי ו, כג) ודרך חיים תוכחת מוסר.
וזהו הענין של מוסר שחידש רי"ס ז"ל, שיהי' ענין של נגיעה, להבחין שהתורה שלומד נוגע לו, וזהו הענין שהתורה נקנית רק ע"י יסורים.
"ויענך וירעיבך, ויאכילך את המן וגו', למען הודיעך כי לא על הלחם לבדו" (דברים ח, ג), היינו למען ברר ענין "כי לא על הלחם לבדו", לא יבוא זה ע"י למוד החכמה וההתבוננות, אלא רק ב"יענך וירעיבך".
מזה יצא לנו חיוב לימוד המוסר, ובפרט מההתהפכות מרע לטוב, שלא יבוא בלתי לימוד המוסר, כדברי הגרי"ס (מכתב י"ד הנ"ל).
ורי"ס (מובא באור־ישראל סי' כ"ו) ביאר המעשה בגמ' (ברכות יח:) בחסיד אחד, שהקניטתו אשתו, והלך ולן בבית הקברות וכו'.
אשר לכאורה הדבר מפליא מאד, מה לחסיד ללון בלילה בבית־הקברות במקום טומאה.

וביאר כי הטעם שהלך ללון שם, הוא, למען להתלמד בענין הקפידא או הכעס שבא לו ע"י שהקניטתו, ורצה להשלים נפשו במדת הענוה ושפלות־הרוח, לכן מוכרח היה לילך לבית־הקברות, להתבונן שתקות אנוש רמה.
כי ראית וציורי עולם־הזה משכחים את האדם שכחה נוראה.
וזהו ענין (שבת לא:) ואחריהם בפיהם ירצו סלה, יודעים רשעים שדרכם שאולה, וגם בפיהם יזכרו זאת תמיד, אכן אין עומד זאת זכור כפי הנכון לנגד עיניהם, ושכוח להם בתכלית יום המיתה, וממילא הם חוטאים כאילו היו חיים לעד.
מזה יצא לנו בפרט החיוב ב'ימי־אלול', וכל מי שירבה בלימוד המוסר בימים אלו, הרי זה משובח, ולא יהיה מחזי כיוהרא.
צב
הברכה, אשר תשמעו - והקללה, אם לא תשמעו
 ש"ק שופטים
בענין ברכה וקללה, יש לדעת, כי אין ענינם, כפי שמורגלים להבין, לקלל או לברך.
על פסוק (בראשית ו, ט) "אלה תולדות נח, נח איש צדיק תמים", אחז"ל (רש"י על אתר) הואיל והזכירו סיפר בשבחו, שנאמר (משלי י, ז) "זכר צדיק לברכה", - הרי להזכיר את הטוב והמעלה זוהי ברכה. וכן אחז"ל (ב"ר מט, א) על פסוק (בראשית יח, יח־ט) "ואברהם הי' יהי' כו' כי ידעתיו למען אשר יצוה" - זוהי ברכה.
על בלעם כתוב (דברים כג, ו) "ויהפך השם אלקיך לך את הקללה לברכה", ובכלל לא מצינו שברך את הכלל־ישראל, כי הלא רק הזכיר את מעלותיו של הכלל־ישראל.
ומזה אנו מבינים את ענין בלעם, שלא כמו שמבינים כל העולם שהיה בלעם יכול לקלל, אלא הביאור שבלעם לא היה יכול רק להזכיר עונות, וממילא החטא בעצמו יפרע, ורצה להזכיר עוון, למצוא איזה עוון אצל הכלל־ישראל, ועי"ז רצה להלחם עמו, עד שאמר (במדבר כב, יח ברש"י) "אם אתה עושה מלחמה, צריך לשכור חיילות רבות, ספק נוצח ספק אינו נוצח, ואני ודאי נוצח", רק שבחסד השם־יתברך "ולא שמע השם אלקיך אל בלעם".
מבהיל הדבר! - ואיך נבין ענין ה"ודאי נוצח", הלא בלעם ידע היטב עם מי הוא עוסק, ונגד מי הוא הולך להלחם, ידע מי היו האבות הקדושים, וכי הכלל־ישראל הם בני אברהם יצחק ויעקב, ידע מיהו הכלל־ישראל, וכי מרע"ה עם הכלל־ישראל, וגם ידע מיהו מרע"ה, ואיך ובמה לקח לעצמו להלחם בהם? ואילו הי' מוצא איזה חטא אצלם, איך זה "ודאי נוצח"?
ובהכרח יש להבין זאת על־דרך שחז"ל אומרים במדרש בפרשת ראה (דב"ר ד, ג) "אמר ר' אליעזר משאמר הקב"ה הדבר־הזה בסיני, - באותה־שעה (איכה ג, לט) "מפי עליון לא תצא הרעות והטוב", אלא מאלי', הרעה באה על עושה הרעה, והטובה באה על עושה הטובה.
והביאור, כי מאז והלאה, העונש עבור עבירה אין ענינו שמפני שאין מקיים את התורה, הקב"ה מקללו ומענשו, אלא הקללה היא בהחטא עצמו, והחטא בעצמותו היא מציאות הקללה, ולהיפך המצות הם מציאות הברכות, ומעתה הדבר כבר מציאות אשר אין לשנותה.
"ראה אנכי נותן לפניכם היום ברכה וקללה. את הברכה אשר תשמעו כו'. והקללה אם לא תשמעו" (דברים יא, כו־ח). - הרי אין המכוון "ברכה אשר תשמעו", שאם תעשו את הטוב תהי' לכם ברכה, בגדר ענין של פועל־יוצא שכר ועונש, אלא "הברכה אשר תשמעו" - היינו שענין השמיעה זה לבדו ברכה.
וכן גם להיפך, "הקללה אם לא תשמעו" - ה"לא תשמעו" זוהי הקללה עצמה.
כי הברכה היא רק ענין של חלות הברכה, שיהיה על מה לחול, שיהיו האמצעים לזה, וזה "אשר תשמעו", ואז זה לבדו ברכה, - וכן ח"ו להיפך, הקללה אשר לא תשמעון.
תוך־כדי עשית החטא, אין עוד לצפות לדבר־ נוסף, כבר יש לו כל הקללה והתוכחה ר"ל, - וכן בעשותו דבר־מצוה, אין לו לצפות עוד למשהו, כבר יש לו כל הברכה.
"מפי עליון לא תצא הרעות והטוב, אלא מאלי' באה הרעה על עושה הרעה", יען כי מציאות החטא זוהי מציאות הקללה.
בלעם־הרשע הי' מטיב לדעת מהו עוון, ולא היתה לו מגמה אחרת, רק להזכיר עוון, כי ענין הקללה הוא ענין של "מזכרת עון", וידע שאם רק יעורר עוון על הכלל־ישראל, השיג את מגמתו, ובזה שוב לא יעזור להם שום זכות, ובשום־אופן לא יצליחו, ובזה הוא "ודאי נוצח".
כי זהו היסוד הגדול של חטא, כי החטא עצמו הוא הוא עצם הקללה. אין קללה נוספת, חוץ מהחטא עצמו.
מעתה נבין יראת־חטאם של הראשונים, כי רעדו ופחדו כל־כך מחטא; ממש כמו שאדם מתיירא מן החיה־הפראית לבלי תזיקנו, כן ממש היו הראשונים מתייראים מהחטא, ומהחטא הקל ביותר.
הם ידעו איזה כלב רע, איזו מציאות של קללה הוא החטא, שהוא פשוט מציאות המזיק.
וזהו ענין גשמי, שנראה בעליל בעולם־הזה, שבענין "אשר תשמעון" מונח שם המקור של ברכה והצלחה בכל מעשי ידיו.
וח"ו להיפך, בענין "אם לא תשמעו", מונח שם המקור ההיפך, אשר בכל אשר יפנה, בכל הפינות, מונחת שם הקללה ח"ו.
אדם שיש לו עינים פקוחות, רואה בחוש המארה הנשלחת לאיש שאין חי על־פי התורה, ולהיפך הברכה המצויה לאיש אשר חי על חיי־התורה.
זה יהיה יסוד מוסד לאדם בפרשת התוכחה "ברוך אשר יקים" וגו', ו"ארור" וגו', "ואם לא תשמע, ובאו הקללות האלה והשיגוך", ובתרגום: וידבקונך.
והלא האדם הנהו ירא מפי צדיק שלא יקלל ח"ו, וכן הנהו מצפה לברכתו, להתברך מפיו, וגם שמה נבין ענין הברכות של איש צדיק, שמברך שיהיה חלות של ברכה, וכן ההיפך.
אם־כן הלא הקב"ה בעצמו ח"ו מקלל: "ובאו הקללות" וגו', וזה על "אם לא תשמעו", והלא בפירוש כתוב זאת בתורה, ומפני מה לא יבין האדם שזה הנהו מציאות ממש כנ"ל.
ובעורכי־המלחמה צוותה התורה (דברים כ, ח) "מי האיש הירא ורך הלבב, ילך וישוב לביתו, ולא ימס את לבב אחיו כלבבו", - ואמרו חז"ל (סוטה מד.) "זה הירא מעבירות שבידו, זה השח בין ישתבח ליוצר אור".
והרי זה מבהיל על הרעיון, שהרי הכתוב מדבר במלחמת־מצוה, והאיש־הזה הולך למלחמת־מצוה, ולקנא קנאת השם, ומוסר נפשו עליה, ובמסירות־נפשו הולך לקיים מצות בוראו, ואיך לכאורה ירא מעבירה־הקלה הלזו, כגון ששח בין ישתבח ליוצר, שזהו רק מדרבנן, ולצורך מותר, ומאידך הלא עומד לפניו ענין של מלחמת מצוה, זכות א"י וזכות הכלל־ישראל - וכל־זה אינו עומד לאדם שיש לו חטא כזה! זהו חטא: מציאות של קללה שאין שום זכות יכול לבטלה.
והוא הדבר אשר דיברנו, כי כל־כך פשוט היה אצלם שעבירה היא ממש מזיק, ומוליכתו ומלפפתו, ואינה נשמטת ממנו עד שנפרעת את שלה, עד שהיו מתייראין ממנה, וכל דבר אין יכול להבדיל בין העבירה להעונש, כי הוא הוא.
וכן מצינו באהרן קדוש ה', כי על שעה שמשחו אותו, אמרו חז"ל (הוריות יב. כריתות ה:) שהיה אהרן דואג ומפחד "שמא חס ושלום מעלתי (נהניתי) בשמן המשחה", עד אשר יצאתה בת־קול ואמרה לו (תהלים קלג, ב(: "כשמן הטוב היורד על הזקן, זקן אהרן".
על פסוק (ויקרא ט, ז) "קרב אל המזבח ועשה את חטאתך" וגו', אומרים חז"ל (תו"כ מובא ברמב"ן), שהי' אהרן מתיירא לגשת אל המזבח, מפני שהיה רואה את המזבח כתבנית שור, והי' מתיירא ממנו, ונרתע לאחוריו.
וכמ"ש שם הרמב"ן, שבעבור שהיה אהרן קדוש השם, ואין בנפשו חטא זולתי מעשה העגל, היה החטא־ההוא קבוע לו במחשבתו, כענין שנאמר (תהלים נא, ה) "וחטאתי נגדי תמיד", והכל נדמה לו כתבנית שור, עד שנכנס משה אצלו, והרגיעו שכבר רצה אלקים את מעשיו.
חזינן שאהרן קדוש השם, אע"פ שלא היה נחשב לו לשום־חטא במעשה העגל, מכל־מקום היה מתיירא תמיד מן החטא, על־ דרך (תהלים טז, ח) "שויתי השם לנגדי תמיד".

וכל־כך גדולה היתה יראת חטאו, עד שנצטייר בנפשו, וכדוגמת מה־שכתב הרמב"ן (במדבר כא, ט) בענין נשוכי הכלב־השוטה, אם יזכירו בפניהם שם הנושך, נפשם תדבק במחשבה ההיא, ולא תפרד ממנה כלל, עד שתמית אותם, והוא מטעם הפחד הגדול.
כמו־כן הוא ענין החטא, שנעשה למציאות, ... לפחד גדול עד שלא ישכח מזה.
וזה מפני שהוא היה יודע ומרגיש מהותו של חטא; מה זה ענין חטא, ועד כמה יכול לפעול חטא קל.
מה שאנחנו איננו מפחדים ואין לנו יראת חטא, אין זה מרוב חכמה, או מפני שיש לנו ספיקות ח"ו, כי על ספק רחוק מאד, גם־כן ירא אדם למדי. אין זה כי אם - "דש בעקביו".
אולם, אם אדם משתדל קצת להרגיש בחוש את סוד החטא, סוד הקללה, תיכף הוא מפחד, תיכף הוא נעשה ירא־חטא.
מה נורא הדבר, על מה הננו כל־כך בטוחים.
ימס לב־האדם בקרבו, בשומו על לבו דבר־זה, האם יש מספר לכלבים־הרעים הסובבים אותו, ונמצאים עמו תמיד, אוי ואבוי מה תקותינו...
צג
בכל מקום אשר אזכיר את שמי, אבוא אליך - סוד ההכנה
 מוצש"ק שופטים
מרגלי' בפומי' דהסבא ז"ל (עי' חו"מ ח"א מאמר ר"ז), על־הפסוק (דברים כ, ג־ד) "אתם קרבים היום למלחמה על אויביכם, אל ירך לבבכם, אל תיראו ואל תחפזו ואל תערצו מפניהם, כי ה' א'לקיכם הוא ההולך עמכם להלחם לכם עם אויביכם להושיע אתכם", - שלכאורה ייפלא, אם כבר כתוב "כי ה' א'לקיכם הוא ההולך עמכם להושיע אתכם", מעתה למה צריך עוד להזהיר "אל תיראו ואל תחפזו"? [הלא כיון ש"ד' הולך עמם", מה בכך אם ימס לבבם, וכי אם ייראו לא תוכל להיות תשועת השם?].
ואמר על זה, כי ישועת ה' אינה באה בלי הכנה; קודם צריכה להיות ההכנה הראוי', ואח"כ באה הישועה. ההכנה לישועה כאן היא קיום "אל תיראו ואל תחפזו", וכשיקיימו "אל תיראו" וכו', תבוא הישועה, [אבל אם ימס לבבם, ח"ו הרי לא הכינו לבם, ואין עזר השם ראוי להם].
איתא בספרי (דברים יב, ה) "כי אם אל המקום אשר יבחר ה' לשום את שמו שם, לשכנו תדרשו ובאת שמה", - "לשום את שמו שם - בלשון הקודש, דכתיב הכא "לשום את שמו", וכתיב התם (במדבר ו, כז) ושמו את שמי על בני ישראל ואני אברכם, מה להלן בלשון הקדש, אף כאן בלשון הקדש. אין לי אלא בבית המקדש, בגבולין מנין, ת"ל (שמות כ, כא) בכל מקום אשר אזכיר את שמי אבא אליך וברכתיך, אלא שבבית־ המקדש צריך להזכיר ככתיבתו, ובגבולין בכינויו".
נראה מזה דבר מבהיל: המכוון ב"לשום את שמו שם" הלא הוא השראת שכינה, שזוהי תכלית הכל ותכלית השלימות, - וכיצד זוכים להשראת השכינה? היו לכאורה צריכים לזה לעשות מעשים כבירים! - והנה מחדש הספרי "לשום את שמו שם - בלשון הקדש", צריך להזכיר את שם השם, וכאשר יזכירו את השם, יזכו להשראת שכינה!
מכאן אנו למדים, איזה יסוד גדול היא ההכנה, שהשגת הדברים הכי־גדולים, תלוי' רק בהכנה!
ונביא לזה ציור, הנה אין אור מאיר אלא במקום שהוא נמצא, לאפוקי אם הוא בבית אחר, אין יכול להאיר כאן, - ואם חזינן שאור מונח בבית־אחד, ומאיר בבית אחר, אין זה אלא מפני שהזהרורית של האור מבהיק שם, וכדומה לזה גם במאור השמש, כי מה שהשמש מאירה לנו בכל העולם, שבכל מקום חשוך ואפל, אם רק יעשו מקום שיחצוב שם קו שמש, תתן השמש את אורה בהחושך, ותאיר את החושך, עד כי גם החושך יתמלא כולו אור.
ואינו כאשר ניתן לחשוב, שהשמש שורה רק על רקיע השמים, ואך כי מפני שאור השמש גדול במקומו, לכן ממילא מאירה גם כאן, - כי האמת אינו כן, אלא שקרני השמש מגיעות עד כאן, כי זהרורי השמש, היינו חלקי השמש ממעל, באים ונמצאים פה למטה על הארץ.
וכאשר בהגיע ימי־הקיץ אנו רואים את התחדשות כדור־הארץ; כל הכדור קם לתחיה, הצומח והחי כולם נעשים לבריות חדשות, וגם הדומם פנים־חדשות להם, הנה בזה רואים אנו את השמש, כי אור השמש הוא אשר בם ובמציאותם, ומציאותם היא ממש מציאות השמש.
וכמו שמבינים בגלגל השמש גופא, שכולה היא השמש, (לא שמנקודה אחת ממנה יוצאים איזה קוי אור המאירים לכל השמש), כמו כן במקום שהשמש מאירה כאן, פה נמצאת השמש.
ורק במקום שמוכן לזה, ממילא נמצאת השמש, - זולת במקום שמוסגר, שאין מניחים השמש לחצוב, - ואם רק יעשו נקב קטן, היינו הכנה קטנה, אז ממילא נמצאת השמש שמה.
גם הלבנה, אשר היא עצמה גוף עכור, ובכל־ זאת היא מאירה בעצמה, - הרי בהכרח כי אין היא מאירה מפני שהשמש מאירה לה, אלא מפני שללבנה עצמה יש בית־קבול לאור השמש, וכאשר הלבנה מקבלת קרני השמש, ממילא היא עצמה גם־כן מאירה.
והנה כאשר נבוא להתבונן באור השמש גופא, ונשאל מאין זה האור לשמש? הלא באמת גם השמש אינה מאירה מעצמה, אלא היא גם־כן מקבלת את אורה שלה מזהרורי אור הכבוד ית"ש, - וכשאנו רואים אור השמש, הנה את אור השי"ת אנו רואים, "המאיר לעולם כולו בכבודו".
כי השמש יש לה ההכנה, וכשיש לה ההכנה, יש בה האור, והיא נהיית "המאור הגדול".
נמצא כל היסוד הוא ההכנה ובית קיבול, ותיכף כשיש שם בית קיבול, יש שם כל הדבר.
[ונפלא להתבונן, איך יוכל החושך לקבל את האור, אם לא כי מוכן הוא לקבלו.
וזהו (דב"ר ב, כב) שמים וארץ זוגות נבראו, הכין ופעל זהרי חמה להאיר על הארץ ולדרים עליה ברחמים (מדחו"מ ח"ג מאמר מ"ד(].
וכמו־כן בענין רוחניות, שבכלל אם יהיה האדם מוכן, אז תיכף ומיד נמצאת הרוחניות בו, ועיקר העיקרים ההכנה לזה.
בשעה שאדם זוכר את השם כתיקונו, אזי מוכרח שתהיה לו המשכה מן מעלה, ושורה עליו רוח־קודש לפי מדרגתו, - מפני שאי־אפשר שיזכור כאן את השם, ולא תהיה לו המשכה בלמעלה.
וזהו "בכל מקום אשר אזכיר את שמי, אבוא אליך וברכתיך", והרבה מקראות ומאמרי חז"ל מצינו על ענין הזכרת השם שהוא ברכה.
והיינו כנ"ל, כי בהזכרת השם אז תיכף־ומיד הנהו כביכול בפה, מפני שזהו מוכרח שבשעה שזוכר את השם, שיבוא אליו השם, - ותיכף ברכה והצלחה.
"התהללו בשם קדשו" (דהי"א טז, י) מבאר הגר"א ז"ל: פירוש, ראוי שתתהללו על שזכיתם להזכיר שם קדשו, וכן אמר (ישעיה נ, י) יבטח בשם ה', רצה לומר, יבטח בזכות שמזכיר שם ה', דאם־לא־כן הוה־ליה־למימר לבטוח.
ובספרי (במדבר ו, כז) אמר, הכהנים מברכים במקדש, שנא' (במדבר ו, כז) ושמו את שמי, ובגבולין מנין, שנא' (שמות כ, כא) בכל מקום אשר אזכיר את שמי אבא אליך וברכתיך" עכ"ל.
"ור"ל כי במקדש היו אומרים השם ככתיבתו, והוא הנקרא שמי, אבל בגבולין אינו אלא בכינוי, ואינו אלא זכר לשמו, ז"ש (שמות ג, טו) זה שמי וזה זכרי כו', כי זכרון ה' גם הוא לישועה, כמ"ש (תהלים כ, ח) אלה ברכב וכו' ואנחנו בשם ה' א' נזכיר, וא"כ ראוי להתהלל בשם קדשו.
"ישמח לב מבקשי ה', היינו, אם ראוי להלל מי שאינו אלא מזכיר בשם קדשו, גם הוא לו לישועה, כי יבא אליו ויברכהו, כל־שכן מי שמבקש ה', ראוי לו שישמח לבו", עכ"ל הגר"א ז"ל.
נראה מכאן איזה ענין גדול הוא להזכיר שם ה', ואיזו זכות גדולה היא ההכנה.
וזה יהיה לנו הערה למעשה בתפלה, בהזכרת השמות.
זהו הסוד הגדול של "מלוא כל הארץ כבודו", לא כפי שמורגלים להבין שהוא ית' נמצא שם, וממילא יש שם ברכה, אלא הסוד הוא "מלוא כל הארץ", ממש מכסא הכבוד, ועד הקטן שבנבראים, יש שם כבודו ית' בכל מקום; ובכל־מקום כפי הכנתו, וכפי המדה שיש לו בית־קיבול.
וכשהוא פתוח ומוכן, שוב אין מעכב, - תיכף ישנה שם מציאותו ית', עד שהספרי הנ"ל מחדש, שההכנה להשראת השכינה היא הזכרת השם.
וזה מבהיל, כי גם להשראת השכינה, העבודה היא רק - להיות מוכן, וכשישנה ההכנה הדרושה, ישנה שם תיכף מציאותו ית'.
ומהי ההכנה? - "לשום את שמו ית' בלשון הקודש", וכשמזכירים את השם הקדוש בלשון הקודש, זוהי ההכנה, ותיכף ישנה שם השראת השכינה!
האומר "אדון הכל" נהי' עבד, עפר ואפר, ובזה הוא מוכן להשראת השכינה, וכשהוא מוכן - תיכף ישנה שם שכינתו ית', כי אין צורך יותר מאשר להיות מוכן.
הסוד של כל התורה כולה הוא גם־כן אך ורק הכנה.
כשאדם חושב בענין ענוה ודרכי' בתורה, הרי הוא נהי' מוכן לענוה, ומיד הוא זוכה לענוה, כלומר: תיכף מגיעה אליו ענוה.
כשאדם חושב על יראה, הוא נהי' מוכן אלי', ומיד מציאותו ית"ש נמצאת אצלו, והוא זוכה ליראה. ביררנו זה מכבר כי סוד היראה הוא התקרבות - הרי אם הוא מתקרב למציאותו ית', מיד הוא נהי' ירא.
כן הוא הסוד: בכל מעלה והשגה, הכל תלוי בזה, להיות מוכן אלי', וזוהי כל עבודת האדם, להיות מוכן, וכשהוא נהי' מוכן, כבר נשלם הכל.
הגר"י בלאזר מפטרבורג ז"ל, מביא, בחלק "כוכבי אור" מספרי אור ישראל (מאמר ד'), - אף שדבריו שם הם באופן אחר, מ"מ נלמד מהם מהי הכנה, - כי יתכן שגם מי שעוונותיו מרובים מזכיותיו, יכול לזכות ליום הדין, אם אמנם עשה את ההכנה הראוי'.
וז"ל שם: החלוקה השנית הוא, אותן בני אדם שעוונותיהם מרובים מזכויותיהם, ורק שזוכים ברחמים מצד איזה זכות.
והנה אם כי קצרה יד שכל־אנושי למצוא חקר אלקי, להבין ולהשכיל מהות הזכות שתוכל לעמוד לו ביום הדין, להטות דינו כלפי חסד לתחי', - אמנם, כאשר סו"ס האדם זוכה במידת הרחמים, הדעת נותנת כי היסוד הוא שיהי' האדם שוה וכדאי לרחם עליו, והוא לפי הכנתו ודאגתו ופחדו מיום הדין, כן יתעורר עליו מידת הרחמים לחמלה.
ובזאת ראשית דבר הוא ההכנה, כי יקדים עצמו לעשות הכנה בעוד מועד.
וכמו שהוא בנוהג שבעולם, כי מי שהוא נאחז בסבך איזה משפט כו', מימים רבים קודם יתחיל לדאוג כו', - ומה גם משפט האדם ביום הדין הנורא לפני כסא שופט צדק.
והראשונים סמכו על פרקי דר"א והתקינו לתקוע בשופר מיום ר"ח אלול", עכ"ד הגרי"ב שם.
ולפי דברינו, הרי כיון שמכין עצמו, חושב על ר"ה, ומחפש עצות, מיד הוא זוכה לדבר, כי יותר מלהיות מוכן, אין.
כל עבודת האדם היא רק - להיות מוכן!
כי הרי בההכנה, כל אחד לפי כחותיו, הרי משרה עליו רוח־שכינה מן מעלה.
צד
זה לעומת זה
 ג' תצא
עיקר גדול הוא, כי הכרחי לאדם שתהי' לו מבינות. ומבלי היות לו מבינות, יכול הוא לאבד עשתנותיו מכל דבר־קטן.
כאשר מגישים דבר מקושט קצת במיני צבעים, כבר הוא נראה אחרת לגמרי, ואדם שהנהו בלתי־מבין, אין ביכלתו להכיר אותו, וכבר עלול הוא לטעות בו ולהחליפו.
אדם חייב תמיד לשנן לעצמו, וצריך שתמיד תהיה בקרבו הידיעה, כי "את זה לעומת זה עשה האלקים" (קהלת ז, יד), מרכבה טמאה כנגד מרכבה קדושה, וכל מה שיש במרכבה הקדושה, באמת יש גם־כן בטמאה.
ורק אחרי שהוא יודע ומכיר זאת, מאז מתחיל עבורו ענין "אם חומה היא" (שה"ש ח, ט), אשר שום־דבר לא יהא מזיז אותו במאומה.
כי אם אדם יודע את היסוד הגדול של "זה לעומת זה", אז יש כבר תקוה גדולה לו ששוב לא יאבד עשתונותיו, ובאיזה מצב שיהי', כבר ידע לכלכל דבריו במשפט.
סוד "זה לעומת זה" הוא מבהיל. כפי שביררנו במאמרים של הזמן האחרון, אי אפשר לזלזל בצד השני ההוא, להדפו על־ידי נפיחה בהבל היוצא מפיו; אי־אפשר לבטל כחות הרע במחי־יד, כי היא מציאות חזקה.
ובפרט־אחד למשל, - מצד־אחד מצינו בענין התורה, בענין תלמידי־חכמים, שאמר הנביא (ישעיה נד, יג) "ורב שלום בניך", ואחז"ל (ברכות סד. כריתות כח:) "אל תקרי בניך אלא בוניך", (וע"ע שבת קיד.), שמציאותה של התורה־הקדושה היא בנין מיוסד, חזק וקיים, שאינה איזה דבר עראי ומקרה הפורח באויר, אלא כל פרטיה־כולם הנם חלקים מן החיבור והדיבוק של עצם מציאותו של בנין־מוצק.
ולעומת־זה אמר הכתוב (קהלת ט, יד) "ובא אלי' מלך גדול, וסבב אותה, ובנה עלי' מצודים גדולים", - כמו שבצד־הטוב הרי הכל בגדר בנין, וישנם בו בנינים גדולים ומוצקים, כן גם צד השני, צד הרע, כאשר נתבונן בו, נראה שאין הדבר כמו שסבורים, שדוקא "אמת" שייך בו בנין, אבל שקר אין לו רגלים, וכאילו תלוים באויר כל בניניו, בועות־ סבון בעלמא, - אלא מטעם "זה לעומת זה" נראה לעין־הרואה שזה בנין ממש, והנם עוד יותר חזקים ועצומים, "ובנה עלי' מצודים גדולים", וכפה עלי' בנינים גדולים ורמים".
בצד־הטוב ישנה "חכמה, גבורה, עושר", ויש לדעת כי כמו־כן גם בצד השני ישנה "חכמה, גבורה ועושר", ועוד איזו "חכמה, גבורה ועושר"! הכל "זה לעומת זה" ממש.
איתא במדרש (במד"ר כב, ו) בפרשת מטות (לב, א) ומקנה רב הי' לבני ראובן ולבני גד וכו' - הלכה, שלש מתנות נבראו בעולם, זכה באחת־מהן, נטל חמדת כל העולם, זכה בחכמה זכה בכל, זכה בגבורה זכה בכל וכו', אימתי, בזמן שהן מתנות־שמים ובאות בכח־התורה.
"אבל גבורתו ועשרו של בשר ודם, אינו כלום כו', - אחיתופל כו', שמשון כו', קרח כו', נאבדו מן העולם, - למה, שלא היתה מתנתן מן הקב"ה, אלא חוטפין אותה להם".
רואים אנו, שיש "חכמה גבורה ועושר" של בשר־ודם, ואיך הוא, הנשמע שיש זאת לא משמים, רק מבשר־ודם, ואיך נבין זאת, ואין־הכי־נמי שאחז"ל שזה "אינו כלום", אבל עכ"פ נקרא זאת "חכמה, גבורה, עושר".
סוד־גדול מגלים לנו חז"ל הקדושים, הסוד של "זה לעומת זה", כי ממשלה כזאת נמסרה לצד השני, עד שתתכן גבורה ועושר "שאינם מתנת־שמים", רק "גבורתו ועשרו של בשר־ודם", ואין זה דמיון בעלמא, אלא "גבורה ועושר" ממש! - "זה לעומת זה עשה אלקים"!
והדבר מבהיל, עד "כי יקום בקרבך נביא או חולם חלום, ונתן אליך אות או מופת. ובא האות והמופת" (דברים יג, ב־ג), - הרי גם "נביא" יש בצד השני!
ומהיכן זה מגיעה לצד ההוא "נבואה"? איך יש לצד הרע "נבואה"? - אכן הנה יש להם נביא!
"ונתן אליך אות או מופת", ואמרו חז"ל (ספרי לא; ילקוט תתפה; מובא ברש"י) "אות בשמים ומופת בארץ", דהיינו שבא הנביא ואומר שיתהוה מן הנהר דם, או שאומר להשמש דום.
"ובא האות והמופת"! - כל־כך הממשלה בידו, שאכן תהא השמש עומדת ממהלכה, והוא יחולל מהפיכות גדולות, קריעת ים־סוף ממש!
כשילמוד האדם פרשה זו, צריך לו לירתע לאחוריו, איך הוא, והנשמע כדבר הזה, "ובא האות והמופת", - ואיך הוא בא?
ומביא רש"י מהספרי: "ואם תאמר, מפני מה נתן להם הקב"ה ממשלה לעשות"? - איום ונורא, - "נתן להם הקב"ה ממשלה"!
וכאשר "נתן להם הקב"ה ממשלה", - הרי זוהי ממשלה כדבעי! "ובא האות והמופת"!, "מעמידים חמה ולבנה כוכבים ומזלות" (ילקוט שם).
אשר זוהי אמנם באמת שאלה גדולה; סוד ממשלה־כזאת נמסרה להם, עד שנביא־ שקר יכול להיות ממש "מושל בשמים ובארץ"!
"גבורה ועושר" - ולא מתנות שמים, אלא "גבורתו ועשרו של בשר ודם"! - הרי נמסרו לרשות הצד־ההוא גבורה ועושר.
ואמנם לכל־זאת יש תירוץ, והוא, "כי מנסה ה' אלקיכם אתכם, הישכם אוהבים את ה' א' בכל לבבכם ובכל נפשכם"!
אבל עכ"פ יאומת לנו "זה לעומת זה", שענין ה"מצודים וחרמים" הנם בנינים וממשלה גמורה.
ואכן, כשאדם במצב של "בכל לבבכם ובכל נפשכם" לא יזיז אותו סוף סוף גם ה"ובא האות והמופת".
סוד־כזה הוא "זה לעומת זה"; "ובנה עלי' מצודים גדולים" - הרי אנו שומעים כבר איזה בנינים ישנם שם: נבואה, חכמה, גבורה, עושר, מציאות חזקה להפליא!
ואמת כתב החוה"ל (יחוד־המעשה רפ"ה) "כי כל כוונתו לאמת השקר", - ואין לשים את הדגש על "השקר", אלא על "לאמת", כי הרי ישנם שם בנינים להפליא.
חז"ל אומרים במדרש קהלת (ט, יד) "עיר קטנה - זה סיני; ואנשים בה מעט - זה ישראל; ובא אלי' מלך גדול - זה יצר־הרע; ובנה עלי' מצודים גדולים - זה שאמרו (שמות לב, ד) אלה אלהיך ישראל".
ואף שבחטא־העגל הרי ידוע (שם לב, ז ברש"י) כי הם לא חטאו, רק הערב רב עשאוהו, והחטא של ישראל היה רק שלא מיחו, וגם זאת בטח על אופן־קל, כפי ערך גדולתם, וזה לא כבר היו בסיני וקיבלו התורה, - ובכל־זאת ה"שלא מיחו" נחשב לבנינים, עד שזה מצודים וחרמים.
הרי עד היכן מגיע סוד ה"בנינים" של הצד הרע, עד שהגיש לפניהם מעשה של "אלה אלהיך ישראל"! - הרי רואים אנו איזו מציאות־חזקה הוא!
יכולים להשיג חכמה מצד הקדושה - "כי ה' יתן חכמה, מפיו דעת ותבונה" (משלי ב, ו), וכמובן שלזה זוכים בדרכים ידועים, ולעומת־זה יכולים לקבל חכמה מצד הטומאה, וכמובן כי משם משיגים בדרכים־אחרים, אשר כשלומדים - יודעים, היינו בדרך "כחי ועוצם ידי", ואכן באמת יודעים! "כשעושים - מצליחים", היינו בדרך כחי ועוצם ידי, ואכן באמת מצליחים! "כשחוטפים - משיגים", - ואכן באמת משיגים!
מזה יוצאת הערה נוראה: הרי יתכן "כי יקום בקרבך נביא או חולם חלום, ונתן אליך אות או מופת. ובא האות והמופת", - מבהיל, אם היינו מתארים לעצמנו איך היינו נראים במצב כזה של "ובא האות והמופת"?
ואם עלה על דעת מישהו לחשוב כי אצלנו לא שייך מצב כזה, הרי לפי דברינו זהו ממש מצבנו! על כל פסיעה ופסיעה צריך אדם להיות מוכן לזה, "ובא האות והמופת"!
ואם אינו מוכן לכך, לא יוכל לעמוד בנסיונות היום־יומיים!
כל מצבינו נובע מ"ובא האות והמופת", חיים בזה, תמיד מתרחש לפני עינינו "ונתן אליך אות ומופת, ובא האות והמופת"!
הלא ישנו כאן "זה לעומת זה", וכחות הרע והטומאה נותנים, ואדם מצליח על־ידם, כי הלא "נתן להם הקב"ה ממשלה"! "כי מנסה".
סוף־סוף מוכרחים להכיר כי "חכמתו וגבורתו" של העומד־"לעומת זה", אם כי הם באמת חכמה וגבורה, בכל־זאת אין זה ולא כלום, והמכיר זאת היטב, שוב לא יזיזו אותו הכחות־ ההם ממקומו.
באמת רואים דברים גדולים, אבל היודע את היסוד של "זה לעומת זה", נהפוך הוא: כל מה שרואה יותר מהצד ההוא, הוא מבין כי כך צריך להיות, כי הלא "נתן להם הקב"ה ממשלה", וממילא הדברים לא יקחו את לבו, ואם גם יראה אפילו מעשה קריעת ים־סוף מצד הטומאה, לא יתפעל כלל.
הענין מבהיל מאד, והעיקר הוא, כי כל חיינו הוא מצב של "ובא האות והמופת", ובידענו זאת, עלינו לפעול בעצמנו שהדברים לא יזיזו אותנו כמלוא נימא, - "כי מנסה" וכו'.
צה
"כל הארץ כבודו", ובהתחככו־בטבע עלול להמשיך הכל לעצמו
 ה' תצא, ט' אלול
"כי יקום בקרבך נביא או חולם חלום, ונתן אליך אות או מופת. ובא האות והמופת" (דברים יג, ב־ג).
לכאורה זהו מבהיל על הרעיון, שהרי פירשו חז"ל (ספרי; ילקוט תתפה; מובא רש"י) שהאות הוא בשמים ומופת בארץ, דהיינו שבא הנביא ואומר שיתהוה מן הנהר דם, ואומר להשמש דום, והיא עומדת, והוא עושה מהפכות גדולות אשר לא נראה!
סוד־גדול כזה הוא מה ש"נתן להם הקב"ה ממשלה"! ומה לנו עוד, הרי גם נבואה יש להם, וגם "ובא האות והמופת" - הוא מושל בשמים ובארץ ממש.
ועם־כל־זה אנו מצווים (שם יג, ד) "לא תשמע אל דברי הנביא ההוא" וגו'!
ולכאורה איך לא ישמע אל דברי הנביא־ההוא, מאחר שהרי עושה כל־כך גדולות, שלכאורה כל־זה מפריע להאדם בענין האמונה?!
מסתמא יש לדברים מהלך, אשר אחרי כל־ המופתים וכל־המהפכות שהוא מחולל, אין מן הדין שיהא כל־זה מזיז את האדם ממקומו, ויהא מפריע לו כלל, - אלא לאדם־ המתבונן אין זה נסיון כלל, ולא יהיה לו כלל סתירות, ואדרבה יתחזק מזה עוד־יותר.
כי המכיר את "ה' אחד ושמו אחד", מבין מכל הנפלאות וכל הגדולות של הצד הרע, ממש מהם עצמם, כי "אין עוד מלבדו"; ממה ש"נתן להם הקב"ה ממשלה", מזה מכירים את ממשלתו ית"ש.
ולא רק שלא מתקלקלים מזה, אלא אדרבה, כל מה שרואים יותר בטבע, יותר גדולות, יותר נפלאות - הרי הכל מביא להכרה הברורה ב"ה' אחד ושמו אחד".
*
השל"ה הקדוש (בסידור) כותב, כי את כל ההלל־הגדול (תהלים קלו), אומרים מלאכי־מעלה: "לסיחון מלך האמורי, למכה מצרים בבכוריהם, את השמש לממשלת היום" וכו' - כל זה אומרים מלאכים.
ולכאורה לאיזה צורך צריכין המלאכים לראות גדולות ונפלאות מתחתונים, מה להם לעולם השפל התחתון, לומר שירה על "סיחון מלך האמורי" וכדומה?
לנו נדמה, כי המלאכים, בהיותם בעולם המלאכים, נושאי המרכבה, בקרבת אלקים כזאת, עד שחז"ל (חגיגה יג: ב"ר עח, א) אומרים, כי נהר־דינור יוצא "מזיעתן של חיות הקודש", מרוב פחדם, - הרי בודאי הם רואים בעולמם דברים גדולים מאד, וכאשר הם ניגשים להגיד שירה, היו יכולים לאומרה על מה שהם רואים בעולמם הם, ואעפ"כ הנה הם אומרים שירה דווקא על הנעשה בעולם זה, בעולם המעשה! מוכרחים המה להגיע אל: "לעוג מלך הבשן כי לעולם חסדו, לסיחון מלך האמורי כל"ח" - ובעינינו לכאורה נדמה שבח־זה, ביחס אל המלאכים, כמו שדי רברבי ושקיל זוטרי!
ובהכרח עלינו להבין, כי מלאכי־מעלה רואים כאן יותר גדלות, יותר נפלאות הבורא, כחותיו יכלתו והשגחתו, יותר מעולם העליון.
ובאמת מקרא מלא דיבר הכתוב (ישעיה ו, ג), כי המלאכים אומרים "קדוש קדוש קדוש ה' צבקות, מלא כל הארץ כבודו", כבודו ית' מלא דווקא "הארץ", היינו עולם העשי', כאן נמצא כבודו ית', כי רק מן הארץ־הגשמית יתברר כחות השם־יתברך.
וכמו שחז"ל (ב"ר יט, ז; במד"ר יג, ב; תנחומא פקודי ו'; ילקוט בראשית כז; במדבר תשיא; תהלים תשלב) אומרים "עיקר שכינה בתחתונים היתה"; הרי עיקר שכינה, ודווקא "בתחתונים".
ובאמת רואים כאן פלאי פלאים, אף ביצור הזעיר ביותר, המתבונן בעשב קטן רואה בו נפלאות החכמה הטמונה בו.
חז"ל (ויק"ר כב, ד; במד"ר יח, כב; תנחומא חקת א') מספרים, מעשה בעשב שיש בו סגולה להחיות מתים, הרי ממש תחיית המתים מוטבעת בעשב קטן!
ואדרבה יש לשאול, איך יעלה על הדעת באמת שבעשב אין תחיית המתים? - והלא בלעדו לא יכול אדם לחיות: כשאוכלים - חיים, וכשאין אוכלים - אינם חיים, והאם אין זה כי סגולת תחית־המתים מונחת בעשבים?! - כיון שבהעשב יש ענין הרפואה, והשם־יתברך ברא זאת לתכלית־זה, אם־כן הרי בהעשב מונח "כי אני השם רופאך" (שמות טו, כו).
חיבור גוף ונפש, כל מידה טובה, החזקת הדעת, - הכל בא ע"י אכילה! - ובהכרח כי כל הסגולות גנוזות בעשב ובתבואה!
ישנם נבראים זאטוטים, שרואים אותם בקושי רב במקרוסקופ בעדשה חזקה מאד, ויש להם מבנה מסובך מאד - האם אין זה פלאי פלאים? ועכשיו שנתגלה ענין החיידקים, הלא תמיד חיים בפחד, כי יתכן שחיידק־קטן יכול להפוך עולמות - הרי רואים "מלא כל הארץ כבודו"!
חז"ל (ב"ר י, ו) אומרים "אין לך כל עשב ועשב שאין לו מזל ברקיע (מלאך ממונה מלמעלה) שמכה אותו ואומר לו גדל", הרי מלאך ממונה על כל עשב.
והנה בחז"ל (ב"ר עח, א) כבר נמצאת החקירה, אם האדם גדול או המלאך, ומביאים ראי' מפסוק (תהלים צא, יא) "כי מלאכיו יצוה לך לשמרך", הרי שהאדם גדול ממלאכים, כי "הנשמר גדול מן השומר".
ומעתה הרי כן הדבר גם בענין העשב, שהעשב הוא "הנשמר", - ואם על כל עשב שומר מלאך אחד, על סדר צמיחתו והנהגתו, אם־כן בהכרח לפי כלל זה, שהעשב הצומח גדול יותר מהמלאך, היינו שיכולים לראות ממנו נפלאות ונסים יותר מבהמלאכים.
סוד כזה הוא "מלא כל הארץ כבודו", "עיקר שכינה בתחתונים היתה". בריאה מלאה מלאכים ממש היא!
ומה לנו עוד, הרי חז"ל (תנחומא תצא יא; רש"י שמות יז, טז) אומרים "...אין הכסא שלם ואין השם שלם" עד זמן התיקון של בריאה־זו.
וזה מבהיל מאד, שלכאורה מה מפריע העולם־הקטן הזה, שאין שמו־יתברך שלם בלעדה, איך זה הי' חסרון בשלמות שמו ית', גם אם כל הבריאה הזאת לא היתה כלל במציאות. בלי הבריאה - מה הרעש? הלא ישנם אלפי רבבות עולמות, בלי בריאה זו?
מוכרח מזה, כי בריאה־זו היא הקובעת גם לגבי שלמות כל שמו ית', יען כי עיקר שכינה הוא דוקא בריאה־זו. - כל העולמות בלי עולם־ המעשה, הנם בבחינת פלג גופא.
כל העולמות הנם בבחינת צל לגבי עולם־זה.
"קדיש על ארעא עובד גבורתיה" (תרגום; סידור).
גבורתו ונפלאותיו ניכרים דוקא פה, פה רואים את הכל, ולא בעולמות אחרים.
שאר־העולמות בלי עולמנו, הנם בבחינת רוח בלי גוף, שאין לו קיום.
ונאמר ציור על־זה, נסתכל נא במחשבה של אדם: מחשבת־האדם היא כמובן רמה ונישאה עד אין לשער, המחשבה לבדה היא "עולם מלא", "עולם המחשבה"; - אולם, אפילו־הכי, לא יושלם האדם על־ידי מחשבה לבדה, ומוכרח הוא לגוף, היינו להחושים אשר לכאורה הנם יבשים! - כאשר המחשבה באה לכלל מעשה, הרי היא כבר פושטת צורתה, ומקבלת צורה חדשה, תמונה אחרת.
הנה בהגיעה לכלל מעשה, מתוספת לה גם בחכמה עצמה, ומחשבה בלי מעשה אינה אלא צל, - ולא מחמת שחייבים לעשות מעשה, אלא מחמת חכמה לבד:
"תכלית חכמה תשובה ומעש"ט" (ברכות יז.). "תכלית חכמה" מחייבת מעשה.
כשהמלאכים מגיעים לעולם־זה, הם רואים באמת כי "מלוא כל הארץ כבודו", רואים עיקר השכינה, "בורא רפואות, בעל גבורות" - הכל רואים בזה העולם.
כי על כן, "לסיחון מלך האמורי" - אמנם פלא פלאים הוא, "את השמש לממשלת היום" - אמנם פלא פלאים הוא! - ונמצאת כל הבריאה עמוסה מכבודו ית', כל "אדון הנפלאות" יש לראות באמת כאן ודווקא כאן, בתוך הטבע.
איה איפה מקום להתקלקל כאן?! הרי "ונתן אליך אות או מופת" - ומה יעשה כשעשב יתחיל לדבר? באמת מופת גדול! - אבל בלי מופת כזה, האם אין העשב מדבר?
באמת שאלה גדולה היא, איך אפשר להתקלקל בעולם ש"מלא כל הארץ כבודו"?
ומאידך, כל מה שהעולם מתחכם, וממציאים נפלאות הטבע, נתרבה הכפירה.
דוקא אלה הרואים יותר חכמה, דוקא החוגים האקדמאיים הרואים מי יודע איזה נפלאות - הם הם החופשיים והכופרים, עד שייתכן שהם שואלים: "כשחיים בעולם שהציביליזצי' הגיעה לשיא ההישגים, שהמציאו כל־כך המצאות, נוסעים במטוסים וכו' וכו', - שייך עוד לחשב על בורא־עולם"? למה זה באמת כך?
ואף שלכאורה הרי היה צריך להיות בהיפך, אדרבה ואדרבה, איפכא מסתברא, מן ההמצאות־הללו הרי יש לבר־דעת לשאוב הכרת גדולת הבורא עד אין־סוף ואין־תכלית.
כי מכח הראדיא שהמציאו שיכולים לדבר ברגע מסוף העולם ועד סופו, הרי נראה מזה מה גדול כח השם־יתברך, ומה גבורתו, אשר כל־כך גדולות הטביע בהטבע.
ולמשל ענין החיידקים, אשר הנם ברואים נפלאים ונוראים, שאחד־מהם יכול להחריב עולמות, - ולכאורה זה פלא גדול, אשר מאומת מזה גדולת השם־יתברך, שברא טבע נפלאה, - והנסיון הוא, שאומרים המה: האינך רואה שהחיידק "מחריב עולמות", ונשארו ב"חיידק" ותו לא...?!
*
ונגלה בזה סוד גדול ונורא, מבהיל מאד, שסוד כזה טמון בטבע האדם, שפלות כזאת: איפה אשר רק האדם מתחכך, איפה שהוא רק נוגע, איפה שהוא רק מעיף מבט, מבט ולא יותר, - יש שפלות כזאת בטבעו, שהוא ממשיך תיכף הדבר אל עצמו, ותיכף נהי' הכל "כחי ועוצם ידי"!
ומה שאין אנו רואים את כל הנפלאות כאן בעולם־התחתון, הוא מפני שאנו קרובים מאד להטבע, היינו מאחר שאנו יש לנו קצת יד בהטבע, דהיינו, בהצומח הרי אנו זורעים אותו, ומנכשים אותו, וכן בכל דבר ודבר.
ולכן מפני־זה נאבד אצלינו כל הנפלאות שיכולים לראות בהצומח, ונדמה בעינינו ש"כחי ועוצם ידי עשה לנו את החיל הזה".
מפני כי כך היא טבע הבריאה, שאם אדם יהיה לו יד מה בהטבעים, תיכף־ומיד יאבדו אצלו כל ההרגשות וכל ההכרות.
האדם המציא את המטוס - שיראה על־ידי־זה כחות נצורות של הכל־יכול! יראה את אדון הנפלאות! יראה כבודו ית'!
והנה תיכף ומיד - הלא הוא שחשב, הוא שהמציא, ואם־כן מי יודע מיהו האדם, הלא הוא כבר הכל, הכל ממש!
ובציור, אם אדם הי' מתעסק סביב למלאך מט"ט עצמו, והתקרב אליו, כבר אין ערוך לו בעיניו! כבר נדמה לו שהוא המלאך מט"ט עצמו! שפלות כזאת טמונה בטבע האדם.
חז"ל (קידושין פב.) אומרים, "טוב שברופאים לגיהנום", - רופא שאינו יודע כלל מהי המחלה, את הרפואה לא ראה מימיו, ומה גם את הקשר בין רפואה־זו למחלה־זו, הוא רק קרא פעם משהו על זה, שלמכה־זו לוקחים עשב־זה, ואפילו אין יודע את כח הסם או העשב כמה גדול כחו, - הרי המרפא הוא העשב, היינו הכח שנתן הקב"ה בהעשב, והוא רק אומר להאדם איזה עשב ליקח, - ואיה הוא המקום שיש לו לטעות?
ולכאורה הרי אדרבה, יתברר לו עוד מזה נפלאות הטבע ונפלאות הבורא, - אבל בטבע הוא לו, שהנהו שומע "אני הנני הרופא", כי הלא הוא הרושם את הרצפט! ...אין לו שום שייכות אל הרפואה, רק סו"ס הוא הרושם את הרצפט, הוא המרפא, ותיכף הוא מרגיש "כחי ועוצם ידי", "אני ואפסי עוד", "לי יאורי ואני עשיתיני"!
סוד מבהיל כזה, שפלות־כזאת טמונים בטבע האדם, - אם "בא האות והמופת", - מה צריכה להיות התוצאה מזה? הי' צריך לראות עוד יותר נפלאות הבורא, לראות כי "נתן להם הקב"ה ממשלה", לראות מה גנוז בטבע! - אבל הא יד אדם בזה, והוא מחשיב את עצמו, והכל הוא, האדם! הוא עושה, הוא מרויח, הוא מתעסק, וממילא נהי' שם "כחי ועוצם ידי".
מבהיל הדבר! - נמצא שחיים כל החיים במצב של "ובא האות והמופת", וכפי שביארנו כבר: הוא מדמה לעצמו כשלומד חכמה - כי יש לו החכמה, הוא בעל הגבורה, והוא בעל העשירות. אי לזאת, מצב האדם נורא נוראות!
*
"לא ימצא בך וגו' מעונן ומכשף וגו'. תמים תהי' עם ה' א'" (דברים יח, י־יג), פירש"י ז"ל (והוא מהספרי) "התהלך עמו בתמימות ותצפה לו ולא תחקור אחר העתידות". - כל האיסור של מנחש ומכשף הוא על חקירת העתיד להיות.
ואם־כן לכאורה היה אפשר להעלות על הדעת, שאין צריך לחקור אחר עתידות.
והאם באמת אסור לדעת? הלא כתוב (דברים יח, טו) "נביא מקרבך מאחיך כמוך יקים לך ה' א' אליו תשמעון", וברש"י ז"ל: "שהרי השרה הקב"ה שכינתו על הנביאים ואורים ותומים". משמע שכל ענין השראת השכינה על נביאים ואורים ותומים, הוא בכדי שידעו העתידות.
וככה הוא באמת! יסוד הבריאה הוא שנדע, נדע הכל, כל הנעשה אצל הבורא־עולם, שהרי זה כל תכלית־האדם, לידע!
"המכסה אני מאברהם" (בראשית יח, יז), "סוד ה' ליראיו" (תהלים כה, יד), והרי כולם צריכים להיות "יראיו", וממילא באמת כולם צריכים לדעת. הסוד הגדול של הנבואה הוא שהוא בטבע, כי כך הוטבעו הדברים.
ומצינו גם־כן בקללות ישעי'־הנביא (ישעיה ג, א־ה) שקילל את ישראל שלא יהי' להם נביא.
הרי שזוהי קללה, ובלי־זה פשוט הוא - איך זה לא יהי' נביא? זוהי בחינה כמו שהיו אומרים שיכולים להגיע למצב שלא יימצא אדם היודע ללמוד פסוק בתורה.
כל־כך פשוט ומוכרח בטבע הוא שתהי' נבואה. אין זה אלא מצד הקללה שאין נביא.
"כי לא יעשה ה' א' דבר כי אם גילה סודו אל עבדיו הנביאים" (עמוס ג, ז), כי הסוד ומתכונת הבריאה הוא דווקא לדעת, "כי עוף השמים יוליך את הקול, ובעל כנפים יגיד דבר" (קהלת י, כ).
ומה שהתורה (דברים יח, י־יא) אסרה מנחש ומכשף, מבאר ראב"ע ז"ל (שם) "כי האמת להיות לב האדם תמיד תמים עם בוראו, וכאשר ישען על חכמתו לבקש האמת ומה שיהי', חוץ מהשם, הנה לבו חסר, כי הוא משובש, והרוצה לדרוש ידרוש מהשם על פי הנביא".
כאן גילתה לנו התורה רק את הדרך של דרישת השם, ובדרך של מעונן ומכשף מונח סוד של "ישען על חכמתו", 'הוא' מתעסק שם, וממילא יהי' אצלו "כחי ועוצם ידי", וממילא לא ידע בשום אופן, "הנה לבו חסר כי הוא משובש", אבל "הרוצה לדרוש ידרוש על פי הנביא", ושם ידע! והבן.
כי באמת צריכים הכלל־ישראל שיהיה להם נביא לידע העתידות, אלא שהתורה־הקדושה הזהירה רק על כשפים, שלא תחקור העתידות בכשפים, - מפני שבשעה שיודע העתידות בכשפים, אזי לא יפעול עליו מה שיראה, מפני שהרי נוגע בהטבע, - ולכן אמרה תורה "נביא אקים לך מאחיך כמוני", וממנו תדע העתידות, ואז הרי אינם נוגעים בהטבע.
צו
"יען כי מאסתם" וגו'
 ליל ש"ק תצא, י"א אלול
שוחחנו על היסוד הגדול של "מלא כל הארץ כבודו" (ישעיה ו, ג), "עיקר שכינה בתחתונים היתה" (ב"ר יט, ז; ועוד בכ"מ). מלאכים רואים דוקא בזה־העולם גבורותיו ונפלאותיו ית', את "אדון הנפלאות" הם מכירים דווקא כאן.
וגילינו יסוד גדול, איזו שפלות טמונה בטבע האדם, אשר אם הוא רק מתחכך באיזה ענין בכחותיו־הגופניים - תיכף הוא מושך את הדבר אל עצמו, ומתהווה תיכף "כחי ועוצם ידי", "אני ואפסי עוד".
ויתכן כי מה שמלאכים מכירים בו "מלא כל הארץ כבודו" - נתהווה אצלנו "כחי ועוצם ידי".
נורא נוראות הדבר: מן "מלא כל הארץ כבודו" נתהוו אצלנו: מקלות, עצים, קרשים! מתחככים בכחות־גופניים ונהי' "כחי ועוצם ידי", ושוב אין כאן מלא כל הארץ כבודו, כלומר שוב איננו רואים כבודו, - סוד גדול כזה בכחות־הנפש, באמת רק התורה־הקדושה יכולה לגלותו!
על דור המדבר נאמר (תהלים עח, כה) "לחם אבירים אכל איש", היינו לחם שמלאכי השרת משתמשים בו, והם נהנו מזיו השכינה.
הרי דור המדבר אכלו שכינה, חיו מזיו השכינה והשראת שכינה.
ועליהם כתוב (במדבר יא, כ) "יען כי מאסתם את ה' אשר בקרבכם, ותבכו לפניו לאמר, למה זה יצאנו ממצרים", ופירש"י: "אם לא נטעתי שכינתי בקרבכם, לא גבה לבבכם בכל הדברים האלה", - הזיקה להם השראת השכינה, אכלו יותר מדי שכינה!
איך נבין את זה? איך שכינה מזיקה?
סוד גדול ונורא כזה מגלה לנו התוה"ק: במצב של השראת שכינה, בהיותם בבחינת מרכבה־עליונה, אם אך לא התאימה להשראת השכינה בדיוק כמו משרע"ה, שגופם לא הי' צח מצוחצח כמו גופו של מרע"ה, ולפי מדרגתם ורוממותם עוד היו מורגשים בהם כחות־גופניים - טמונה שפלות כזאת בטבע האדם, שיתכן שהשראת השכינה, אם אך הגוף מתחכך שם - נמשכת לגופניות, עד שיצא שם "יען אשר מאסתם את ה' אשר בקרבכם"!
נורא נוראות, שפלות כזאת מונחת בטבע האדם, בטבע הגוף! ויתכן שמהשראת השכינה מתהווים עצים וקרשים, ואיך זה נתהווה מ"מלא כל הארץ כבודו", מ"עיקר שכינה בתחתונים היתה" - עצים וקרשים, כחי ועוצם ידי, אני ואפסי עוד? עלבון גדול הוא לאדם, שמכבודו ית' יתהוו עצים וקרשים, מבהיל מאד!
נמצא, אילו היו שואלים אותנו, אם להשרות השכינה בתוכנו, - אילו היינו קצת כנים, וקצת יראי־שמים, והיינו חוששים לכבוד השכינה - היינו בודאי אומרים "לאו"! איננו רוצים, כי מי יודע מה יכול להתהוות אצלנו מהשכינה!
ומה נפלא דברי חז"ל (שמו"ר ג, א; מה, ה; ברכות ז.) בזה, עה"פ (שמות ג, ו) "ויסתר משה פניו", דאחד מהם אמר: "לא יפה עשה משה כשהסתיר, שאלולא הסתיר פניו, גילה לו הקב"ה מה למעלה מה למטה, מה שהי' ומה שעתיד להיות, ואעפ"כ הראה לו, בשכר 'ויסתר משה פניו' - "ודבר ה' עמו פנים אל פנים" (שמות לג, יא), ובשכר 'כי ירא' - "וייראו מגשת אליו" (שמות לד, ל), ובשכר 'מהביט' - "ותמונת ה' יביט" (במדבר יב, ח).
כל־זה השיג עבור ה"לא יפה עשה"!
"ור'־הושעיא אמר, יפה עשה משה שהסתיר פניו, א"ל הקב"ה אני באתי להראות לך פנים, וחלקת לי כבוד, והסתרת פניך, - חייך שאתה עתיד להיות אצלי בהר מ' יום ומ' לילה, לא לאכול ולא לשתות, ואתה עתיד ליהנות מזיו השכינה, - שנאמר (שמות לד, כט) ומשה לא ידע כי קרן עור פניו. - אבל נדב ואביהוא פרעו ראשיהם, וזנו עיניהן מזיו השכינה, ויחזו את האלקים ויאכלו וישתו".
מה פחד מרע"ה כל כך, והלא הוא זכה, - הלא אנו רואים מה השיג עבור חרדתו?
התירוץ הוא: מרע"ה ידע היטב את סוד הגוף, ואם הגוף אינו צח מצוחצח בתכלית, ואינו מתאים להשראת השכינה, והגופניות מתחככת סביב לשכינה - הוא ידע איזו תוצאה עלולה לצאת מהשכינה, כי מ"ויחזו את האלקים" יכול להתהוות "ויאכלו וישתו"!
"והאיש משה ענו מאד", החזיק עצמו בלתי־ ראוי להשראת השכינה, וחשש מאד בפני השראת השכינה, חשש לכבוד השכינה - "וחלקת לי כבוד והסתרת פניך" - לכן השתמט מהכל: "ויסתר משה פניו".
ומשום שהיה ירא פן יכשל בהשכינה עצמה, מפני־זה ניתן לו השכינה על צד היותר, מפני שלאדם שהוא ירא מן השכינה, לו נאה השכינה.
כשהכלל־ישראל אמר למרע"ה (שמות כ, טז) "דבר אתה עמנו ונשמעה, ואל ידבר עמנו א'לקים", אמרו חז"ל (רש"י דברים ה, כד) על זה "התשתם כחי כנקבה"; הוא חשד בהם, כפי שביארנו, כי הם רצו להקל לעצמם.
השיב לו הרבש"ע (דברים ה, כה־ו) "הטיבו כל אשר דברו", "מי יתן והי' לבבם זה ליראה אותי כל הימים" - גילה לו כי אין זה נובע מרצון להקל, אלא מיראת שמים, שהם חששו שאינם ראויים להשראת שכינה. "מי יתן והי' לבבם זה ליראה אותי כל הימים"! היינו שאז היו מגיעים למדרגה של יראת חטא פן יכשלו, כמו במדבר.
סוד גדול זה מונח כאן: יתכן שתשרה שכינה על האדם, אבל אם אך אינו מתאים, אינו צח מצוחצח, ומתחכך בה עם חושי הגוף, עם גופניות, יכול מהשראת שכינה להתהוות "מאסתם את השם", עצים וקרשים, וממש כמו שנעשה (בימינו) מכבודו ית"ש המלא כל הארץ - עצים וקרשים, כחי ועוצם ידי!
ומעתה - מי יוכל להתבונן בעלבון השכינה מהמצב שלנו!
צז
"ולא קרדום לחפור בה"
 ש"ק תצא
"לא מרובכם מכל העמים חשק השם בכם, ויבחר בכם, כי אתם המעט מכל העמים. כי מאהבת ה' אתכם" כו' (דברים ז, ז־ח), - אמר להם הקב"ה לישראל, חושקני בכם, שאפילו בשעה שאני משפיע לכם גדולה, אתם ממעטין עצמכם לפני, נתתי גדולה לאברהם, אמר לפני (בראשית יח, כז) ואנכי עפר ואפר, נתתי גדולה למשה, אמר (שמות טז, ז־ח) "ונחנו מה" (חולין פט.).
מורגלים להבין כי שני דברים הם: "נתתי גדולה לאברהם", ומה הוא אמר אח"כ "ואנכי עפר ואפר" - הוא דבר לחוד.
ולא כן הוא, - כי אם דוקא מהגדולה, ומילוי החכמה, ומכל מה שנתגלה לו, מתוך־זה יצא שאמר "ואנכי עפר ואפר".
כל מה שהשיגו, הי' אצלם על דרך "כי אתם המעט מכל העמים - ממעטים את עצמכם"!
הגוף שלהם כלל לא התחכך סביב החכמה, וממילא ראו את החכמה, ותוך כדי עמדם על החכמה, ראו תיכף את נותן החכמה - ויצא מזה ה"אנכי עפר ואפר".
ומרע"ה בסוף ימיו, אחרי כל מה שזכה לו, אמר (דברים ג, כד) "אתה החילות להראות את עבדך".
בראותו את החכמה, וכי אין לה תכלית וגבול, אמר כי הוא לא זכה אלא להתחלה, - ויצא מגדלות נוראה זו - "ונחנו מה".
אם אדם אינו מתחכך בחכמה עם כחות־ הגופניות, הוא רואה את החכמה, וכשרואים את החכמה ואין־סופיותה, רואים תיכף את "ואנכי עפר ואפר", את ה"ונחנו מה".
"באורך נראה אור" (תהלים לו, י), - לראות את האור, מוכרחים גם כן על־ידי אור, ואם לא על־ידי אור - אינם רואים את האור כלל.
"אל יתהלל חכם בחכמתו, גבור בגבורתו, עשיר בעשרו, כי אם בזאת יתהלל המתהלל השכל וידוע אותי" (ירמיה ט, כב־ג).
מרגלא בפומן, כי מהחכמה הגבורה והעושר צריך לצאת ה"השכל וידוע אותי", כי דרכים־אחרות להכיר את הבו"ע אינם נמצאים.
המכיר חכמה, וכי אין לה גבול ותכלית, - רואה תיכף את הבורא עולם, נותן החכמה.
כשאחד נותן לשני, והעני מקבל דבר־מה מעשיר, הרי מחמת עצם קבלתו, בעל־ כרחו יכיר שהנהו שפל ועני, ויכיר מגרעת נפשו, ושהנהו תלוי בהעשיר, ויכול מהנתינה עצמה להכיר את הרוממות, ההטבה והרחמים של הנותן; המקבל בשפלותו מכיר את הנותן.
וכן הדבר הזה, כל מה שרואים יותר חכמה, עומד האדם יותר על שפלותו הוא, וכי אין לו כל שייכות אל החכמה, "כי ה' יתן חכמה, מפיו דעת ותבונה" (משלי ב, ו), ובזה הוא מכיר תיכף את הנותן, "השכל וידוע אותי", ולא די שלא יהיה מאלו שאומרים "כחי ועוצם ידי", אלא אדרבה יתלה שזה ממנו־ית'. ומי עוד כהגבור, יכול להכיר גבורת שמו ית'. מי כמוהו יכול להכיר חסדו, רחמיו וחמלתו כהעשיר?
וכן הוא באמת! אם האדם מתנהג על דרך "כי אתם המעט - ממעטים את עצמכם", אינו מושך המעלות אל עצמו, באמת יוצא מהמעלות "השכל וידוע אותי".
"יהיב חכמה לחכימין ומנדעא לידעי בינה" (דניאל ב, כא), ואמרו חז"ל (קה"ר א, ה) אילו נתן הקב"ה חכמה לטפשים, היו יושבים והוגין בה בבתי־כסאות וכו'.
והנה לכאורה נדמה לנו כי אדרבה, לסכלים הי' ראוי לתת קצת חכמה, שיחכמו! למה "לחכימין"?
אכן זהו סוד הדבר, כפי שביארנו: "יהיב חכמה לחכימין" דוקא, היינו ליודעי חכמה, "ומנדעא לידעי בינה", כשאין אדם מתחכך בכחותיו־הגופניים בחכמה, ולא מושך אותה אל עצמו, שהחכמה לא תיהפך לעצים וקרשים, ולא מתהווה "כחי ועוצם ידי" - הרי הוא רואה את החכמה, ומכיר את החכמה, וממילא הוא מכיר את נותן החכמה.
ולאדם־כזה יכולים לתת חכמה, כי הוא ראוי לחכמה, כי הוא מתאים לחכמה.
אולם, אם היו נותנים לסכלים חכמה, - מה הם יפיקו ממנה? - קרשים ואבנים! - הוא מתחכך בחכמה, וממילא הוא "ה"חכם (בה"י הידיעה!!)... "כחי ועוצם ידי"! "כי נבונותי" - הרי יסתובב בכל בתי־הכסא עם חכמתו, ולכל בתי־מרזח יביאנה!
אך ורק תורה־הקדושה יכולה לגלות סודות־ כאלה בשפלות האדם ובשפלות הטבע, לא יאומנו הדברים ממש!
והיינו כי אמנם אפשרי הדבר, שתהיה חכמה ניתנת לסכלים, ואפ"ה תהא נקראת "חכמה", אלא שהם לא ידעו יקרת הערך מה זה, וישתמשו בזה בבית־הכסא.
והוא מטעם שאינם מבינים שהחכמה אינה שלהם, רק מהבורא־יתברך, - שאילו ידעו זאת, היו יודעים איך להתנהג בה.
לבלעם הרשע היתה נבואה, ומי יוכל להתבונן מהי נבואה! קדושי עליון צמו מאות־ צומות, רק בכדי לזכות לגלוי־אליהו, על אחרים מובא שלא זכו לראות אליהו אלא מאחוריו. מעתה - איזו מדרגה היא נבואה עצמה? "מחזה ה' יחזה"?
ומי שזכה לנבואה, ואמר "ואני ודאי נוצח", שסמך על נבואתו, ובטח על גודל הנבואה, שבודאי הבין מה זה נבואה, - כיצד הוא אומר "אם יתן לי בלק מלא ביתו כסף וזהב", שלמדנו מזה שנפשו רחבה, וחומד ממון אחרים, - איך תובעים בעד נבואה כמה גרושים? איך מביאים נבואה לבית מרזח, וממשכנים אותה בעד לגימה־אחת?
"ואת בלעם בן בעור הרגו בחרב" (במדבר לא, ח), - אמרו חז"ל (רש"י) "בלעם הלך שם ליטול שכר עשרים וארבעה אלף שהפיל מישראל בעצתו", - ואיך עושים לעצמם מכולת כזאת מנבואה, הנשמע כדבר־הזה, לעשות את הנבואה למסחר?!
אלא בהכרח הוא, שהוא לא הבין שהנבואה "מתנת שמים" היא, ולכן כל המשא־ ומתן היה שבעד נבואתי תשלם לי.
אמרו חז"ל (רש"י במדבר כב, ה) "וא"ת למה השרה הקב"ה שכינתו על אומות העולם, כדי שלא יאמרו" וכו', - זהו הסוד שגילינו:
כי להשראת שכינה דרושה התאמה, ומי שאינו צח מצוחצח, ותופס הענינים עם הכחות הגופניים - ומה גם בלעם הרשע! - והגוף מתחכך בנבואה ובשכינה, מתהפכות המעלות העליונות האלו לעצים וקרשים, "כחי ועוצם ידי", "אני" ושוב "אני", ויוצא שיכולים למכור נבואה בעד כמה רובלים.
על נדב ואביהו כתוב (שמות כד, יא) "ויחזו את האלקים", וחז"ל (שמו"ר ג, א; מה, ה) אומרים "זנו עיניהם מן השכינה", ופסק כזה ניתן להם בעד זה!
ככה הם הענינים, השראת השכינה - אך אם נוגעים בה עם הגוף, הי' "נהנה" במשהו, "זנו עיניהם", יש בזה סוד, שכבר נתהפכו הדברים, ונהיו בבחינת "ויאכלו וישתו" - "כאילו אכלו וכאילו שתו".
אחרי כל תוקף הדברים, יתבאר לנו סוד גדול, שהוא באמת הלכה מפורשת, אם אך עומדים על מהלך הדברים.
בלימוד־תורה יש כלל (נדרים לז.) "מה אני בחנם אף אתם בחנם", וכל הציווי של "אל תעשם עטרה להתגדל בה ולא קרדום לחפור בה" (אבות ד, ה), - שום שכר מותר לקחת בעד תורה, לא כבוד, לא כסף, רק־בחנם.
בזה מגלים לנו את הסכנה של הנאה מדברי־ תורה, תורה צריכה להיות בחנם, בלי כל הנאה גופנית, אסור לגוף להתחכך בתורה, ואם הגוף מתחכך בתורה, הרי שחושב שזה שייך לו, - ושוב לא נוכל לדעת כלל איזה עצים וקרשים יכולים להיות מתהווים מן התורה עצמה! הסוד הוא שתורה מוכרחת להיות בחנם.
בחז"ל מצינו כמה סיפורים שלא רצו ליהנות בשום אופן מתורתם במצבים שונים, בהכרח הגדול ביותר; ר' טרפון דאג כל ימיו על שניצל פעם בגלל תורתו.
הם ידעו את הסכנה שיש בכך שהגוף מתחכך בתורה, איזה קרדום לחפור בה יכול להתהוות מתורה, שיכול להתהוות מזה מכולת, חנות ממש, קרדום, מקדח, בלי מליצות, אשר עושה בה המלאכה שלו, ומבקש בעד־זה שכר!
כבר נוכחנו לראות כי מהשראת השכינה יכול להתהוות "כאילו אכלו וכאילו שתו", אם רק הגוף התחכך בה, "זנו עיניהם"! נבואה יכולים למכור בעד כמה גרושים, ואם־כן למה לא יכול להתהוות קרדום לחפור בה ממש! סוד כזה הוא "מה אני בחנם אף אתם בחנם".
אנחנו לועגים לבלעם, אבל אדם המודה על האמת, ומכיר עצמו קצת, לא ילעג כלל, כי האם אנחנו טובים ממנו?!
האם אנחנו איננו מוכרים תורה בעד כמה רובלים? מי שנתחדש לו חידוש בתורה, ובאמת חידוש נעלה, מה הוא צריך להפיק מזה? - עכשיו, תוכל להכיר תורה, להכיר את נותן התורה! אבל מה הוא מפיק באמת מחידושו? "אמרתי חידוש־תורה יפה - תא, הב לי קצת כבוד"!
מה אנחנו תובעים בעד הטבה? לא כמה רובלים? קצת כבוד? ומסחר כזה אנו עושים מכל דבר.
על בעל חובת־הלבבות אומרים: "שנים הכירו את היצר, היצר בעצמו והחובת־הלבבות".
והחוה"ל (יחוה"מ פ"ו) מגלה סוד גדול ונורא כזה "ולא תפסעי פסיעה לעבודת הא' אלא שכונתך בה להתענג בהנאות", לתשלום שכר! - הכל מביאים למכולת, ומוכרים בעד כמה גרושים!
סכנה־כזאת טמונה בטבע הגוף, וכשהגוף רק מתחכך על מעלה אחת, מיד הוא מושכה אליו, מיד הוא נהי' החכם, "כחי ועוצם ידי", "אני ואפסי עוד".
ואת נותן החכמה בודאי לא יכיר, ומהחכמה עצמה גם־כן יתהוו עצים וקרשים.
סכנה־כזו טמונה בנהנה מדברי תורה - השייכות הקטנה ביותר אל גופניות!
"יהיב חכמתא לחכימין" - להשראת השכינה צריך להיות מתאים.
צח
"ובנה עליה מצודים גדולים" - טבע
 מוצש"ק תצא
"ויסתר משה פניו" (שמות ג, ו), - הוא מהסוד הגדול של "נתן להם הקב"ה ממשלה". מרע"ה ידע את הסוד של "ובנה עלי' מצודים גדולים", וידע את חוזק הטבעים, שיתכן שאדם יתחכך בכחותיו־הגופניים, ויגע בגופו בדברים־ רוחניים, שאין לשער כלל איזו תוצאות עלולות להיוולד אפילו מהשראת השכינה.
הרי ראינו שנתהווה מזה (במדבר יא, כ) "כי מאסתם את ה' אשר בקרבכם - אלולא השריתי שכינתי ביניכם, לא גבה לבבכם לכל הדברים האלה", שמהשראת השכינה יצא "כי מאסתם את ה'"! "ויחזו את האלקים ויאכלו וישתו", מ"ויחזו" נתהווה "אכילה ושתיה".
זהו מהסוד של "ובנה עלי' מצודים גדולים", חוזק כזה מונח בטבע, ונגיעה בכחות־הגוף אי אפשר לתקן בהשראת השכינה בשום אופן.
בדרך־אגב הננו רואים בזה, מה שהארכנו זה מכבר (דע"ת מאמרים: פ' תולדות ופ' נצבים) לבאר את בחינת "לחים היו" (רש"י בראשית א, ו), - הנאמר בתחילת מעשה הרקיע, - שהחכמה, החכמה בבחינה הנעלה ביותר, עד השראת השכינה, הנה עדיין בגדר "לחים היו"; השראת השכינה אינה יכולה להכריע כח הטבע, כח הגוף הקטן־ביותר - עד כדי־כך הם נוראותיו של "ובנה עלי' מצודים גדולים", שכמעט מן הנמנע להטות כחות הטבע.
"שלש מתנות נבראו בעולם, זכה באחת־מהן נטל חמדת כל־העולם: זכה בחכמה זכה בכל כו' - אימתי, בזמן שהן מתנות שמים ובאות מכח התורה, - אבל גבורתו ועשרו של בשר ודם, אינו כלום.
"שני חכמים עמדו בעולם, אחד מישראל ואחד מאומות־העולם, אחיתופל מישראל ובלעם מאומות־העולם, - ושניהם נאבדו מן העולם.
"שני גבורים עמדו בעולם, אחד מישראל ואחד מאוה"ע, שמשון מישראל וגלית מאוה"ע כו'.
"וכן שני עשירים עמדו בעולם, קרח מישראל והמן מאומות־העולם, ושניהם נאבדו מן העולם.
"למה, שלא היתה מתנתם מן הקדוש־ברוך־הוא, אלא חוטפין אותו לעצמן" (במד"ר כב, ו).
ולכאורה מה נקרא "שלא היתה מתנתם מן הקב"ה", הלא כתיב (דהי"א כט, יב) והעושר והכבוד מלפניך, ואתה מושל בכל"
אכן ביאור הענין על־דרך הנ"ל, היינו שהיתה להם איזו נגיעה בכחות־הטבע, התחככות בכחות־הגוף, בחכמה, גבורה, עשירות, נהנו במשהו, היטו את הדברים אל עצמם.
וסוד הטבעים הוא כה נורא, והסוד של "ובנה עלי' מצודים גדולים", ששום חכמה שבעולם לא הועילה להם, ונאבדו מן העולם.
כל־כך מסוכנת היא נגיעה קלה של טבע הגוף. לפי מדרגתם־הרמה התחככו בחכמה, ליקקו מחכמה, גבורה, עושר - ונתהווה תיכף "כחי ועוצם ידי". וכאשר נוגעים בזה, שוב "לא ינקה", ולא תועיל כל חכמה וכל התבוננות.
ולכן הפסידו את כל הגדלות שיכולים להגיע ממעלת העושר והגבורה, ונדמה כאילו היה "מתנתו של בשר־ודם", שאין יכולים להגיע מזה לשום מדריגה.
ועד כמה פועלת נגיעת הטבע, - עד כי אחיתופל, אשר דוד־המלך קראו (אבות ו, ג) "רבי אלופי ומיודעי" (עי' תהלים נה, יד), אביר הרועים, ראש הסנהדרין, "ועצת אחיתופל אשר יעץ בימים־ההם, כאשר ישאל איש בדבר האלקים" (שמו"ב טו, כג), - איך מצרפים אותו כלל לבלעם־הרשע?
שמשון־הצדיק - איך מצרפים אותו אל גלית הרשע? הלא שמשון הי' נביא ה', "שופט את ישראל", וכשיעקב ראה בנבואתו את שמשון, חשב כי זהו המשיח, ואמר (בראשית מט, יח) "לישועתך קויתי ה'"!
"קורח מישראל" - קורח הלא מטועני־הארון הי' - "אשר יחדיו נמתיק סוד (תהלים נה, טו), זה אהרן וקורח" (במד"ר יח, יז), - ואיך מצרפים אותו אל גלית והמן?
ובהכרח הצירוף הוא, שחז"ל לימדונו בזה, שה"פשט" באחיתופל עלינו לדעת מבלעם הרשע: הסוד של בלעם הוא כל־כך מקיף, עד שגם אחיתופל נאבד מן העולם; הסוד של גלית הוא כל־כך מקיף, עד שגם שמשון נאבד מן העולם; הסוד של המן הוא כל־כך מקיף, עד שגם קורח נאבד מן העולם.
וממה? מגלים לנו חז"ל "שלא היתה מתנתם מן הקב"ה, אלא חוטפין אותן לעצמן".
ומה כל הפלא, הלא דור המדבר בודאי הי' גדול מאד, וכאמרם ז"ל (מכילתא בשלח) "מה שראתה שפחה על הים, לא ראה יחזקאל בן בוזי", ואחרי קבלת התורה, אחרי "אתה הראית לדעת", ואחרי כל המעלות שזכו להן, אמרו חז"ל (קה"ר ט, כג(: "עיר קטנה - זה סיני, ואנשים בה מעט - אלו ישראל כו', ובנה עלי' מצודים גדולים - זהו שאמרו (שמות לב, ד־ח) אלה אלהיך ישראל".
מכל מעמד הר־סיני יצא "אלה אלהיך ישראל"! בזה יש לנו ציור מה"ובנה עלי' מצודים גדולים", שמכל הסיני יצא "אלה אלהיך ישראל".
סוד גדול ונורא מאד הוא "ובנה עליה מצודים גדולים" - חוט־השערה של טבע וגוף מבטל כל המעלות לגמרי, ממש לא נמצא דבר שיוכל לעמוד כנגד טבע הגוף! זה מבהיל מאד.
על אחר, שהוא אלישע בן אבויה, רבו של ר' מאיר, אמרו חז"ל (ירושלמי מובא בתוס' חגיגה טו.) כי מפני מה תעה ויצא לתרבות רעה, מפני שאביו ראה איך שהבית מוקף בחומת־אש סביב חכמי־ישראל, ואמר הואיל וכבוד־התורה כל־כך גדול, אם יתקיים לי בן־זה אתננו לתורה, - ומפני הרושם ממחשבתו של אביו, שלא היתה כל־כך מנוקה, לא היה אחר בנו יכול לינצל.
ואף גם תורתו, שהיתה עד בלי די, כי הלא די לנו שהיה רבו של התנא הגדול רבי מאיר, לא היתה מועילה לו תורתו להצילו ממחשבה של כבוד, אף כי לא היתה המחשבה שלו, אלא של אביו.
חזינן מזה, עד כמה פועלת מחשבה־רעה ונגיעת־הטבע.
הרי מחשבה־אחת של כבוד, הכריעה את כל תורתו של אחר, וזה נורא־נוראות בסוד כח הטבע, של "ובנה עלי' מצודים גדולים".
כי ממש אין דבר שיוכל להזיז טבעים!
"בן סורר ומורה נידון על שם סופו, ירדה תורה לסוף דעתו... אמרה תורה מוטב שימות זכאי ואל ימות חייב" (סנהדרין עא:), - כל־כך ודאי הוא לתורה כי לא יעשה תשובה! "מופרך" הוא מתשובה - ולכאורה מה עשה? "אכל תרטימר בשר ושתה לוג יין", ואמר הרמב"ן כי "בן סורר לא ידע דרך ה'", וראב"ע מבאר שהוא נידון כאפיקורס שעושה העולם־הזה עיקר.
מכאן אנו למדים איזה ענין נורא הוא הנאה, ואיזה כח מונח בטבעים.
הוא אכל וליקק שפתיו היטב, ומלקיקה־אחת כבר נהי' עולם־הזה עיקר ועוה"ב טפל, - וה"עיקר" הוא עיקר כדבעי, אשר כל חכמה והתבוננות שוב לא יעזרו לו!
סוד־גדול־כזה מונח בהנאת־הגוף, מבהיל הרעיון, כי מפני אשר פעם־אחת "אכל תרטימר בשר ושתה חצי לוג יין", נעשה אצלו עולם־הזה עיקר, - וחייב מיתה!
מפני שלא יתכן שמהנאה לא יתהוה אצל אדם עולם־הזה עיקר, ולכן נידון על־שם סופו.
מה הפלא בזה, - בני גד ובני ראובן היו מדור המדבר, דור דעה, שנא' עליהם (תהלים עח, כה) "לחם אבירים אכל איש", ועליהם אחז"ל (במד"ר כב, ט) "עשו את העיקר טפל ואת הטפל עיקר", שהיו מחבבים את ממונם, באמרם גדרות צאן נבנה למקננו, ואחר־כך ערים לטפנו, שאמרו (במדבר לב, טז) "גדרות צאן כו' לצאננו וערים לטפנו"! - איך נהי' מנפשות טפל, הלא "עור בעד עור וכל אשר לו יתן בעד נפשו"?
והגם שמשה־רבינו הוכיח אותם על־זאת, ואמר להם "בנו לכם ערים לטפכם", ואחר־כך "גדרות צאן למקניכם", והרי הם עשו תשובה, ואמרו "עבדיך יעשו כאשר אדוני דובר", וגם נעבור חלוצים לפני אחינו, ועשו יותר מאשר ציוום, מפני שהרי הוסיפו גם שבע שנים שחלקו, כמו שכתוב (שם לב, יח) לא נשוב אל בתינו עד התנחל בני־ישראל איש נחלתו.
מכל־מקום הגידו לנו חז"ל שהרושם של חביבת־ממון לא היה יכול ליפרד.
סוד־כזה מונח בהנאת הגוף, בנגיעה קלה של הגוף; היתה אצלם נגיעה קלה של חמדת הממון, ולכן כבר לא עזרו כל החכמות, "עשו העיקר טפל". ונתברר בזה מהו כח הטבע, איזה סוד גדול הוא "ובנה עלי' מצודים גדולים". כי ממש אי אפשר להזיז טבע ממקומו.
ויש לדעת זאת היטב, כי אי אפשר להזיז טבע ממקומו, - אולם, חז"ל הקדושים מגלים לנו סוד גדול, שישנו ענין "באים בכח התורה" - זהו הסוד שלא לנגוע בדברים בכחות הגופניות.
הרמב"ן (דברים כב, ו) אומר על מצות שחיטה: "וכי מה איכפת לו להקב"ה לשוחט מן הצואר לשוחט מן העורף. אלא לא ניתנו המצוות אלא לצרף בהן את הבריות, שנא' (משלי ל, ה) כל אמרת אלוק צרופה וכו', - כי האכזריות תתפשט בנפש האדם, כידוע בטבחים שוחטי השוורים הגדולים והחמורים, שהם אנשי דמים זובחי אדם אכזרים מאד, ומפני זה אמרו (קידושין פב.) טוב שבטבחים שותפו של עמלק" כו'.
אף כי הושיטה לנו התורה את השחיטה הראוי', על־דרך "באים בכח התורה", שהוא עוסק דווקא ברחמנות בשעת השחיטה, ושוב לא יגע בגופו אל השחיטה, שכן עצה־אחרת חוץ מ־"ובאים בכח התורה" לא תתכן בשום אופן!
אחרי כל־זאת, אמרו חז"ל "טוב שבטבחים שותפו של עמלק", מפני שסו"ס נוגעים בטבעים.
הרי נורא נוראות איזה סוד מונח בטבעים, והעצה היא אך ורק "ובאים בכח התורה".
ומעתה נדע מהו ענין הנאת עולם־הזה, ומהו זה שאדם ניגש פעם־אחת 'לאכול היטב' עם גופו, ובכלל מהו מעשה הגוף, ששוב אי אפשר למחוק את רושמו, וזה מבהיל מאד.
צט
רטיה על־גבי המכה
 ד' תבא, ט"ו אלול
ביררנו את היסוד הגדול של "ובנה עלי' מצודים גדולים", נוראותיו של טבע, והבריאה הגדולה של הצד הרע - "זה לעומת זה עשה האלקים", ואי־אפשר להטות טבעים, ואף השראת־השכינה אינה יכולה להציל במקום שהיתה רק נגיעה מטבעים, "ויחזו את האלקים ויאכלו וישתו" (שמות כד, יא), - כי תיכף נתהווה "כחי ועוצם ידי". כח אדיר כזה הוא כח הטבע.
והנה יש לשאול: כי לכאורה הלא אין מפלט לאדם איך לינצל, ומה עלינו לעשות? האם ח"ו אפסה תקוה לאדם, ויפול ביאוש?
אך נראה שעל־כל־פנים אל יאמר האדם נואש, - ובכלל ענין היאוש באדם הוא מדרכי היצר, שאם יתייאש, מה ייטב בזה?
בחובות־הלבבות (יחוד־המעשה פ"ה) אנו רואים, איך הוא מצד אחד מבאר כח היצר, וכמה הנהו אורב לאדם, ושומר כל פסיעותיו, מבהיל מאד, "כי השונא הגדול שיש לך בעולם, הוא יצרך, הנמסך בכחות נפשך, והמעורב במזג רוחך כו'; ואתה ישן לו, והוא ער לך; ואתה מתעלם ממנו, והוא אינו מתעלם ממך כו', במחשבות כזבים וטענות שקרים וכו', על־כן אל תטרידך מלחמת־זולתו ממלחמתו כו', ואמרו על חסיד אחד כו', אמר להם, שבתם מן המלחמה הקטנה, התעתדו למלחמה הגדולה, (זוהי) מלחמת היצר וחייליו כו', ומה שאמר (קהלת ט, טו) "ומצא בה איש מסכן חכם", רצה־לומר על השכל כו', שאנשיו ועוזריו מעטים כו', וחכמת המסכן בזויה".
הרי מצד־זה הוא פחד ממש, שאי אפשר לכבוש בשום־אופן.
ופלא הדבר, אשר בצד־השני רואים שהחובת־ הלבבות מבטל את היצר במחי־יד, שאם רק תעמוד כנגדו, לא יעמוד לפניך, ותנצחהו, כי "קרובה היא מפלתו ואיבודו מהר".
"ועם חולשתו" של השכל, אף־על־פי־כן: "הזקתו (של היצר) מסתלקת מעל האדם בנקלה, כי המעט מן האמת ינצח הרבה מן השקר, כאשר המעט מן האור דוחה הרבה מן החושך".
ואיך הוא כזאת ה־'אף־על־פי־כן' הזה, איך מתאימים הדברים, איה המלחמה החזקה?
והנה צריך לדעת ומרגלא בפומן תמיד, כי הכל מה שנמצא בהבריאה, הוא בגדר "טבע", "ולא ישנו את תפקידם", - ואף בהצמח־הקטן יש טבעים־נוראים.
ויש לדעת, כי גם האדם, תנועותיו, ודיבורו, וכל מעשיו, כולם המה טבעים; אין תנועה, אין זיז־כל־דהו, אין מבט, אין מעשה שאינו נובע מטבע, כי לא יהא האדם גרוע ממין ירק או צמח.
לו חכמו ישכילו זאת, והיו יודעים כיצד להתנהג בכל הענינים, והיו יודעים מהי תנועה, מהו זיז.
בפני טבע, יש לכל אחד יראת־הכבוד, בידענו היטב שאין זה מהדברים הפורחים באויר.
והנה אילו ידעו כי גם אצל האדם הכל - טבעים, היו יודעים שלא תתכן קפיצה, ריצה, רקידה, דיבור בעלמא, אפי' בלי ענין 'רוח ממללא', וכבר היו יודעים כמה עולמות דיבור־אחד בכחו להפוך. כבר היו יודעים מהי הבטה־אחת!
בעלי־המחקר שאינם יודעים מרוחניות, כבר עמדו אף הם על כך, ומצאו והכירו זאת על־ידי הכלים החדשים, איזה טבעי דברים ישנם במבט־עין, שעושה רושם למרחוק, עד שהם אומרים כי עין־הרע היא תכונה של רע־עין, מין רעל שמדביק על־ידי הבטה ומחריב ממש, ועל־זה הם עמדו בלי תורה! ודברי חז"ל מלאים מענין עין־הרע.
מזה אנחנו מבינים מהי "עין־טובה", איזה שפע של ברכה היא מפיקה! הלא מבט־ עין יוצר התדבקות חזקה.
וכשאנו יודעים כי אלה הם טבעים, שוב אין כל צורך להבין כיצד הטבעים פועלים.
ולפי־זה נכיר גם־כן עניני הרחניות הסגולות, שהמה גם־כן טבעים.
וכמו שחז"ל (ב"ב י.) אומרים "גדולה צדקה שמקרבת את הגאולה", נבין גם־כן על דרך־זה, ובידענו כי כל אלה הם טבעים, שוב איננו צריכים לדעת מה הקשר בין צדקה וגאולה, רק חז"ל מגלים שטבע הצדקה לקרב את הגאולה.
איתא בבבא־בתרא (דף י.) "עשרה דברים קשין נבראו בעולם: הר קשה, ברזל מחתכו; ברזל קשה, אש מפעפעו; אש קשה, מים מכבין אותו כו'; גוף קשה, פחד שוברו".
ולכאורה קשה לאיזה צורך סיפרו לנו חז"ל האגרת הזאת?
אכן מגלים לנו חז"ל סוד גדול, כי כח־היצר הוא ממש כמו כח־הטבע, - והרי כל מציאות־ הבריאה היא בטבעים מוצגים, ורק על־ידיהם יתנהג, וחוץ מהטבעים בשום־אופן לא ינצח:
"אש קשה" - איזה מחבל, איזה מזיק הוא האש, הרי הוא מבהיל הרעיון, כי ממש מחריב עולמות, ובאמת אי־אפשר לבטלו בשום אופן, כי הוא מנצח כל־דבר, ואם יעשה כל התחבולות־שבעולם לא יועיל לו.
אולם, כך מסודר הוא בטבע, שכאשר אש נפגש עם מים, היא נעשית כל־כך אוהבת שלום, שהיא תיכף מפנה את מקומה מפני המים - "מים מכבים אותה".
ונבין באופן־זה, כי רק בטבעו שנברא עמו, היינו בהמים, אז לא היה ולא נברא האש, והס!
"ברזל קשה" - זה פשוט קשה, עד אשר בשום־עצה אי אפשר לשבור ברזל, לא לחתכו ולא לשברו ולא לנטותו, - אולם, כך הוא מסודר בטבע, שאחר כל גבורתו של הברזל, כאשר הברזל נפגש עם אש, הוא נמוג כדונג ממש, ואין רך כמותו, - "אש מפעפעו".
ולכאורה איך ובמה נפלו כחותיו, אלא מפני שלכל דבר־טבעי ברא הקב"ה את הדבר שינצחהו על נקל, ואם עושים את העצה שמוכן לו, אזי לא בכובד גדול, רק בנקל, ינצחהו.
וההיפך, אם לא יעשה את העצה שניתן לנצח את הדבר־הזה, אזי אף אם יעשה כל התחבולות שבעולם, לא יועיל לו כלום.
סגולות־כאלו מונחות בטבע! הטבע באמת חזק מאד, והרי ביארנו את כח הטבעים, ואי־אפשר לבטל טבעים בשום־אופן.
עד אשר מן השראת־השכינה יכל לצאת "ויאכלו וישתו", כאשר יד הטבעים באמצע.
אך זה הוא רק כל עוד שלא מצאו את הדבר המתאים, כי אז באמת "גוף קשה", ועוד איך "קשה"! אולם אם מוצאים את הדבר המתאים, נהי' הגוף רך כדייסה - "פחד שוברו".
"מיתה קשה, צדקה תציל ממות", גם־כן על דרך־זה, "מיתה קשה", איום ונורא! - ובצדקה נעשה בשלום... - וכך הוא מהטבע, ולא בדרך סגולית.
כמו־כן נבין בענינינו, ענין "מצודים וחרמים", אין־הכי־נמי לפי הנראה נצרך ליפול ביאוש, יען שמצד־הטבע קשה מאד הטבעים, ואי־אפשר לנצח בשום־אופן, ואפילו יקחו כל מיני הכלי־זיין שבעולם, היינו כל החכמות שבעולם והפילוסופיא, לנצח את המצודים וחרמים, לא יצליח בזה כלל, ורק אם ישתמש בטבעו שמכבה אותו.
חז"ל (קידושין ל:) אומרים, "ושמתם - סם תם, ופירש"י, שלם, שאינו חסר שום הצלה, סם שלם; נמשלה תורה כסם־חיים, משל לאדם שהכה את בנו מכה־גדולה.
)מאמר־המוסגר: אגב אורחא נתבונן בהמשל, כל ענין הרע הוא רק בבחינת "מכה גדולה".
העולם תמהים: הלא מן הראוי הי' כי פעולותיו של הבורא־עולם, השלם שבשלמים, גם כן תהיינה בתכלית השלימות, ואיך זה נמצא חסרון־והעדר בבריאה? - [ולא יספיקו תירוצים על־זה, כי אפילו אם נאמר כי כך חפץ, אבל מפני מה, ואף שיכול, אבל יותר־טוב הרי לכאורה היה, אם היה בורא בריאה־שלמה].
שאלה־זו הביאה אחרים להאמין בשתי רשויות, חלילה, אחד בורא רע, ואחד בורא טוב. אנחנו מאמינים כי "יוצר אור ובורא חושך, עושה שלום ובורא את הכל" (ברכת ק"ש דשחרית).
אכן התירוץ הוא, כי האמת היא שהבריאה בתכונתה וביצירתה בתכלית השלמות, ומה שנמצא רע וחסרון, אינו מצד טבע הבריאה, רק בבחינת "והכה את בנו מכה גדולה").
"ואמר לו, כל זמן שהרטי' על מכתך, אכול מה שהנאתך, ושתה מה שהנאתך, ורחוץ בין בחמין בין בצונן וכו', כך אמר הקב"ה לישראל, בראתי יצר־הרע, בראתי לו תורה תבלין".
הנה הראונו לדעת מהי הנאת הגוף, האכילה היא איומה ונוראה, "מלא כריסא זיני בישי", ונקרא בזה עושה עולם־הזה לעיקר.
"בן סורר ומורה נידון על שם סופו" (סנהדרין עא:), ואין שום עצה לכך, איזה עיקר גדול נהי' העוה"ז ע"י הנאת הגוף, שאם נהנה מן עולם־הזה, אם רק מרגיש הנאה, בזה לבד נקרא שעושה עולם־הזה לעיקר, וכל החכמות אינן יכולות לעזור לו.
"עד שיתפלל אדם שיכנסו דברי־תורה לתוך מעיו, יתפלל על אכילה ושתי' שלא יכנסו לתוך מעיו" (תדא"ר פכ"ו; מובא בתוס' בכתובות קד.).
איננו יודעים כלל מה גורמת אכילה־אחת של תאוה, אשר כל התורות לא תעזורנה לו עוד, הכפירה שנוצרה על ידי אכילה אחת, ואיזה עיקר נעשה עולם־הזה, - כי "עיקר" הוא סוד ההנאה. - אותו דבר שנהנים ממנו הוא ה"עיקר".
אולם, יש בזה סוד, כי אף שהטבע הוא כח אדיר, עם־כל־זאת, "כל זמן שהרטי' על גבי מכתך, אכול מה שהנאתך, ואין אתה מתיירא", - האין זה מהפלאים?
אלא שנבין זה בהנ"ל, כי מהטבע הוא, שאם רק נתחברו המכה והרטיה, נעשו בשלום ושלוה.
הרואה את החפץ חיים שליט"א (זללה"ה) רואה פלאים, הוא דורש כמה דרשות על עניני אכילה, על שינה; הלא הוא חיבר את "שמירת הלשון" - ומדבר כל היום, וגם על בני־אדם הוא מדבר, על דבר המחוייב, ואיך לא ידבר, כי האם הוא יעבור על (תהלים קלט, כב) "תכלית שנאה שנאתים"? הוא גם כועס כמה פעמים; וכשאחז"ל (סוטה יב. חולין צא.) "צדיקים ממונם חביב עליהם יותר מגופם", הוא גם־כן מתנהג ככה, הוא מדבר על כסף.
והפלא־לראות הוא, כי הדברים אין נוגעים אליו כלל, שום־דבר אינו מזיז אותו ממקומו, לו אין זה שייך, ולא מזיק לו כלום, הוא אותו קדוש, אחר המעשה כלפני המעשה!
כל־אחד מאתנו יודע היטב מהו כעס, שאם יכעוס פעם־אחת, לא יבוא למנוחתו זמן־רב, וכל אחד יכול להרגיש בעצמו איך "כל מיני גיהנום שולטים בו" אם רק כועסים פעם־אחת, כי מבעיר הוא את כל המצודים, וכולם בוערים אז כאש, "הקנאה התאוה והכבוד".
אבל להאיש הבעל־תורה, לזה שהרטיה מונחת על מכתו, "אוכל ושותה, ורוחץ בין בחמין בין בצונן, ואין מתיירא".
סוד־הדברים הוא: צריך באמת לדעת "קשה יצה"ר שאפילו הקב"ה קראו רע" (קידושין ל:), והוא בלתי תכלית, וזה כח הטבע, וטבע אי אפשר להזיז מהמקום, וכמעט אין עצה נגד טבע.
ואולם יש כאן סוד גדול - וגם זה בטבע - "בראתי יצה"ר בראתי לו תורה תבלין", "כל זמן שהרטי' על־גבי מכתך, אכול מה שתרצה", ואם אבן הוא נימוח, ואם ברזל הוא מתפוצץ; ישנם מדריגות שהנהו "כאבן", או "כברזל", אבל עכ"פ "משכהו לבית־המדרש" וכו', זה מהפלאים הגדולים, אבל אפשר לראות זאת בחוש.
כאשר האש מלהטת, כל הטורח הוא להביא את המים, - אך אם רק ישנם המים, אין כבר כל סכנה, - "מים מכבים אותו".
"ושמתם את דברי אלה על לבבכם" (דברים יא, יח), - לשים את התחבושת על המכה אינה מהדברים הקלים, ועל־זה יסובב כל העבודה, אך לא יותר, כי אם היא חבושה, כבר אין המכה ולא כלום, שעוה ממש!
ראש־השנה ממשמש ובא, יום הדין הגדול והנורא, אשר מי יכילנו, והמתבונן קצת בדברינו, יודע היטב איזו שייכות יש לו אל ראש־השנה, "כי מי יצדק לפניך בדין".
הלא מבהיל הוא לדעת כח הטבע לפי דברינו, אשר אי־אפשר בשום אופן לנצח ולזכות במלחמה חזקה־כזו, אם רק נסמוך על עבודתינו.
ומגלים לנו חז"ל טבעים כאלה, שאיננו צריכים לדעת כלל כיצד "מים מכבים את האש", רק שסגולה־זו טמונה בטבע; אש הוא כח עצום, אבל מים מכבים אש.
חז"ל (שבת קיט:) אומרים: "כל העונה אמן בכל כחו, מוחלין לו על כל עוונותיו", וכן אמרו (שבת קיח:) "כל השומר שבת כהלכתו, אפילו עובד ע"ז כדור אנוש, מוחלין לו", וכן אמרו (ר"ה יז. יומא כג. פז: מגילה כח.) "כל המעביר על מדותיו, מעבירין לו על כל פשעיו".
מהו המהלך בזה? באמת איננו יודעים את המהלך, אבל כך הם טבעי הדברים, "כל השומר שבת מוחלין לו", "כל המעביר מעבירין לו", - זהו פתח תקוה לאדם, כי דרכים־אחרות נגד טבע אין לנו.
ק
"תכון תבל בל תמוט"
 ב' תבא, י"ג אלול
כאשר בונים בנין, ישנם לכל בנין כמה פרטים המוכרחים לאותו־הבנין, וצריכים לאומן חכם לחשוב בראשונה כל תכניתו של הבנין, אך עכ"ז בראשו של המהנדס עדיין יוכל לתפוס־מקום גם יופי הבנין וכדומה, - אבל כאשר ניגשים לבנות גשר על הנהר, אשר זהו בנין העומד בתוך המים, וכל המקום שרוצים להעמידו הוא מתנגד לכל קיומו, הרי בהיות אשר יודעים עד כמה המים עלולים לשטפו ולעקרו, ובהיות יודעים ג"כ את צרכו של הגשר, ואשר הוא מוכרח להיות קיים, - ודאי הוא שראשית־כל חושבים תיכף איך להעמיד הבנין בתוקף ועוז שיוכל להתקיים במים, וצריכים לבנותו בחשבונות רבים מקודם, ומוכרחים בעיקר להתחשב בכח המים לשפשף ולשטוף ולעקור את העמודים, ולהפוך כל הבנין, ומתכננים שיוכל לעמוד לפני כל המנגדים והמחריבים, ושום דבר לא ינדנדהו ולא יקלקלהו בשום־אופן, - ומשימים עין בעיקר לשמור מאד על חוזק החומר, ושיהי' הבנין מוצק היטב, עד ששוכחים לגמרי להשים־לב אל ענין יופיו של הגשר.
וזהו מה שכתוב (תהלים קיט, צ) "לדור ודור אמונתך, כוננת ארץ ותעמוד", וכן (שם צג, א) "עוז התאזר אף תכון תבל בל תמוט".
כאשר ברא הקב"ה את הבריאה, תכן אותה ובראה באופן אשר היא שמורה ומובטחת לבל תמוט ממקומה, ונתן בה כח וגבורה אשר אין שום דבר בעולם אשר יוכל להזיזה ולהפילה ולהרסה. - ומאחר שרצה הקב"ה בקיומה של הבריאה, יכולים אנו כבר להבין חזקה ותקפה של הבריאה, שדבר חזק מזה כבר אינו במציאות, עד אשר היא "בל תמוט".
הלא אמרו (ספרי ר"פ האזינו; רש"י נצבים ל, יט) על הבריאה "לא שינתה מדתה", וכן אומרים (בקידוש לבנה) ש"לא ישנו את תפקידם".
זהו מפני שהוא "תכון תבל בל תמוט", שהרבש"ע כוננהו לעמוד בנאמנות, בלי שום השתנות.
חז"ל (ב"ר ג, ט) אומרים שהקב"ה "הי' בונה עולמות ומחריבן", עד (בראשית א, לא) "וירא אלקים את כל אשר עשה והנה טוב מאד, - אמר דין הניין לי", - בריאה־זו היא כבר מוצקת היטב, שתעמוד ותתקיים היטב עד סוף כל הדורות!
כי סוד הדבר הוא שהבריאה בנוי' בתוך מים, כי הוא על ימים יסדה, ועל נהרות יכוננה, ובהיות שזהו מצב הבריאה, לכן היא מוכרחה להיות באופן ש"בל תמוט".
ונבין אופן "בל תמוט", שהוא מצד עצמו, מצד הטבע, הבריאה מחוזקת, עד שלא נצרכה סיוע מצד אחר, היינו שלא היו מוכרחים אף לקבלת־התורה על קיום הבריאה.
וכן באדם־הראשון היתה הבריאה מושלמת, ובמחשבתו כך יכול היה להשלים אותה כולה.
ונבין ג"כ ענין החטאים. חז"ל (נדרים כב:) אומרים: אלמלא חטאו ישראל, לא ניתן להם אלא חמשה חומשי תורה וכו' בלבד וכו', מאי טעמא (קהלת א, יח) "כי ברוב חכמה רוב כעס", - רוב החכמה שיש לנו, נובעת מרוב כעס שהכעיסו להקב"ה.
ואילולא חטאו, היו לנו רק חמשה חומשי תורה לבד, בלי נביאים וכתובים.
והנה הלא מצינו כי האבות הקדושים, וכן אדם־הראשון, לא היתה להם תורה כלל, - זהו מהיסוד של "בל תמוט" של הטבע, בלי כל סעד, וללא זיקה למורה דרך.
כי היה שכלם זך, ויצרם חלש, ונפשותם היו נמשכות אחר שכלם, והמעט מן המצות היה מספיק להם בהשלמת עבודת האלקים וכו', ולא היו צריכים אל הפרישות היוצאת מהדרך השוה התוריה (לשון חוה"ל פרישות פ"ז).
ואין לנו מושג עד כמה הטבע־לבד הנהו באופן אשר בלתי־אפשרי לצאת חוצה, עד היכן הוא ה"לא שינו את מדתם" של הטבע.
והלא הערבון החזק ביותר עבור הגוף, המבטיח קיומו של הגוף, הרי הוא פשוט שטבעי הגוף־עצמו הם המבטיחים את קיומו של הגוף.
וצריכים לדעת, כי כדוגמת־זאת הוא גם ברוחניות, הבטחון החזק ביותר הוא מצד הטבע עצמו, ואין לנו דבר יותר חזק ממנו. הבטחת קיומה של הנפש היא טבעי הנפש.
ואך כי איננו מכירים את מהות טיבם של טבעי החכמה; לו הי' לנו מושג מהו שכל חזק, היינו מבינים בפשטות כי חוזק השכל הוא כל־כך, אשר מצד השכל לבד, כאשר טבעי השכל בשלימותם, יכולים בני־אדם להשליך עצמם לאש בעד שכל לחוד, וזה עוד יותר פשוט ממה שאנחנו מבינים שבעד הרבש"ע יכולים להשליך את עצמם באש.
אברהם־אבינו עליו־השלום, עוד לפני שזכה למעלותיו, הלך לכבשן האש, עדיין לא הי' לו כל גילוי, רק אשר אמנם שכל־חזק הי' לו.
זהו החוזק של טבעי החכמה, בנין מוצק, לבלי להשבר ולצאת חוצה.
בענין אדה"ר, מבאר הרמב"ן (בראשית ב, ט; דברים ל, ו) כי כל עניניו הלכו מצד הטבע, שהיה עושה בטבעו מה שראוי לעשות, כאשר יעשו השמים וכל צבאם, "פועלי אמת שפעולתם אמת ולא ישנו את תפקידם", - "ולא ישנו", לבלי לסטות מהגדרים.
יען שמטעם ה"בל תמוט" אופן בנינה של הבריאה מחוזקת, עד שאי־אפשריים חטאים.
ואיך הוא אי־אפשר, איך זה לא יוכלו לצאת מהגדרים? הלא אפשר לחטוא?!
הענין הוא בדיוק על־דרך שאנחנו אומרים כי מלאכים אינם יכולים לחטוא - מהו זה ש"אינם יכולים"? ולמה, מפני מה לא? - אכן מתוך טבעי החכמה וההכרה אינם "יכולים"!, - וזה נקרא "אינם יכולים".
"לא תוכל לאכול, יכול אתה אבל אינך רשאי" (דברים יב, יז ברש"י(! - והנה סוף־סוף כתוב "לא תוכל", המקרא קורא זאת בשם "לא תוכל"?!
הביאור הוא, כי ה"אינך רשאי" הוא באמת "לא תוכל", כי אי־אפשר לצאת מהגדרים.
הסבא ז"ל היה אומר בציור, שאי־אפשר ללכת ערום ברחוב בשום־אופן, ובאופן שאף בעת־הדליקה רח"ל הנהו מוסר נפשו לחטוף משהו על גופו.
והאם גם־כן אי־אפשר לו? - והלא ישנה הבחירה, ואפשר ואפשר?! - התשובה היא: אי אפשר לצאת מהטבעים.
וכן מהו "לא תוכל", וכי אמנם אי־אפשר לו?! - אלא שמצד טבעיו הוא שאי־אפשר לו, וזה נקרא ש"אינו יכול".
וכמו שהמלאכים אמנם יכולים לחטוא, הרי כי ישנם אופנים כיצד יכולים לצאת מהגדר.
וכמו שמצינו שאמרו (בראשית יט, יג) "כי משחיתים אנחנו" וכו', - וכן הארץ חטאה ב"עץ עושה פרי" (בראשית א, יב), ולא הוציאה "עץ פרי", כמאמרם ז"ל (ב"ר ה, ט; רש"י א, יא), - הרי יכולים לחטוא!
כך גם אדה"ר הי' יכול, ובסוף באמת יצא מגדריו.
סוד הדבר הוא, כי אין לצאת מהגדרים, ובנין האדם צריך להיות מוצק.
ואלמלא חטא, לא היתה נצרכת התורה למען שמירת כחותיו, יען שמטעם "בל תמוט" מוצגת הבריאה, ובכללה אברי האדם, עד שאינו־יכול בשום־אופן לצאת מגבוליו, וכל אבריו הנם קשורים בחבלים חזקים, עד שהנהו משומר מכל הצדדים.
אלא שמצד החטא, היינו היות שאפשר לו עכ"פ ליצא מגבולי הטבע, ולהיות ניתר מהחבלים, על־זה ניתנה התורה והמצות, למען הביא אותו שוב לגבוליו, שלא יהיה חוצה.
כאן הוא סוד התורה; סוד התורה הוא לגדור ולבנות היטב, ולהקים משמרות מסביב.
חז"ל (מכות כג: זוהר ח"א קע) אומרים "רמ"ח מצות־עשה ושס"ה מצות לא־תעשה, כנגד רמ"ח אברים ושס"ה גידים".
ויש לדעת את האמת, כי הבטחון האמיתי מונח באברים וגידים עצמם; מצד טבעי הגידים צריך להיות "לא תלך רכיל", "לא תגזול" וכדומה, ולא לצאת מגדרי הטבעים בשום־אופן.
ואם אמנם היתה איזו יציאה, כבר נתנה על־זה התורה אזהרה, כלומר: שיהיו מוסיפים לגדור ולבנות מסביב עוד, שיהי' מבוצר היטב בבנין מוצק כחומה, אשר עומד לפיקוח ולמשמר.
כך צריך להבין "לאוין": לא־תעשה הוא הקמת משמר־פיקוח שלא יגנבו.
אם נרצה לקבל ציור מכחו של "משמר" זה, שמצוה נקראת שומר גדול, שאינו מניח אותו ליצא חוצה:
נראה נא מה שחכמינו ז"ל (מנחות מד.) מספרים, מעשה באדם אחד שהי' זהיר במצות ציצית, שמע שיש זונה בכרכי הים כו', באו ציציותיו וטפחו לו על פניו וכו', אמרה לו כו' שתאמר לי מה מום ראית בי כו', אמר לה, העבודה כו', מצוה אחת ציונו ד' אלקינו וציצית שמה" כו'.
וזה מבהיל, במצב כזה, שיצא מגבוליו עד שבא למעשה כזו, - אפילו־הכי, ציצית, ענין "וראיתם אותו וזכרתם", העדות על המצות, זה הביא אותו שוב לגבוליו; הקיפה אותו מצות ציצית, לבלי לצאת מהגדר בשום אופן!
האמת הוא: מצד הגיד לבד, גם־כן לא תתכן זנות, רק מן הסתם ישנה דרך שיוכלו לצאת מהגדר, ואז בונה מצות ציצית גדר סביב, אשר שוב לא יוכלו לצאת.
וזהו הסוד של "לעבור עליו בשני לאוין" שאנו מוצאים כמה פעמים, - ולכאורה אין מובן למאי נפקא־מינה.
אכן זהו ג"כ על דרך זה: ישנם מקומות שהתורה לא סמכה על משמר־פיקוח אחד, וידעה כי לאו אחד עדיין אינו בנין מוצק, כי אפשר לו להאדם לבוא למצב כזה, אשר גם לאו אינו שומרו ומצילו, - נתנה התורה עוד לאו, "לעבור עליו בשני לאוין", ב' שומרים.
הרמב"ן (במדבר לו, ז; דברים יז, א; כד, ח) כותב, כי ספר משנה־תורה חזר על כל המצוות, מלבד הלכות עבודה במעשה הקרבנות, וטהרת הכהנים ומעשיהם, מפני ש"כהנים זריזים, ומוזהרים הם, ודים בהתראה אחת, לא יצטרכו לאזהרה אחר אזהרה".
אין להבין שבמשנה־תורה חזרו עוד הפעם, אלא הכוונה היא ששם הקימו עוד משמר־ פיקוח, ואילו "כהנים זריזים הם", ואינם זקוקים למשמר־פיקוח נוסף, להם מספיקה "תורת־כהנים" בלי "משנה_תורה".
בכלל יש להתבונן: כשהתורה הצריכה תרי"ג משמרות־פיקוח על האדם, יכולים להתבונן מזה איזה 'גנב' הוא האדם, מבהיל!
ונצייר ... באופן אשר אדם־אחד עומד עליו שומר מזויין, ומשגיח עליו, ואינו מניחו ליצא, ואם נראה כי את אדם־אחד שומרים עשרה שומרים, אז נאמר שבודאי הנהו אסיר גדול, שמוכרח לשמירה כזו.
ונתבונן כי את האדם שומרים עליו תרי"ג שומרים מזויינים; רמ"ח מצות־עשה ושס"ה מצות־לא־תעשה; שומר אחד בעד כל אבר ואבר, ובעד כל גיד וגיד קשור בו לא־תעשה ששומרו כראוי, - שנצטרך לומר על־זה, שהיות שמקודם, מצד טבעי הדברים, האבר אינו מוכרח להמצות־לא־תעשה, מטעם שנברא בה"בל תמוט", שאי־אפשר לו ליצא מטבעיו בשום־אופן, ואם עכ"פ יוצא באיזה אמצעי, אזי מיד ניתנה לו הלאו, - שנצרך להבין שהלאו אינו חוצה מן האבר, אלא שמיניה וביה הוא, - זהו ענין המצות!
וזה (דברים כג, י) "כי תצא מחנה על אויביך, ונשמרת מכל דבר רע", - וכי בעת שיושב בביתו אינו מצווה על "ונשמרת"? - וביארו ז"ל (ספרי, מובא ברמב"ן) שכלול בלאו־זה עוד אזהרות כפילות על ציווים ידועים, ואחד מהם לשון־הרע, אף שגם בביתו מצווה בלא תלך רכיל (עי' כתובות מו.).
והביאור הוא, שישנו אבר אחד שנקרא כזאת, וטבעיו "לא תלך רכיל", ועכ"פ מוכרח לקיים הלאו, - אבל בעת המלחמה אז לא די בלאו היחידי, ומוכרח ללאוין כפולין, מטעם שאז לא נמצא במצבו השקט.
ולנו נצרך להבין, שהלואי נמצאים אנו בהיותנו יושבים ועוסקים בתורה, וגם בהיותנו מתפללים שמונה־עשרה, במצב שקט כזה שנמצאים דור המדבר בהמלחמות, וכידוע התרגום יונתן במלחמת מדין (במדבר לא, נ).
ושוב רואים אנו שעכ"פ צוה הרבש"ע וחפש עצות לזה שעכ"פ בשום מצב בעולם לא יצא מטבעיו, ויהיה שמור ובל תמוט.
וכמו־כן לנו, עיקר מצבינו יהיה להשגיח על עצמינו שעכ"פ יהיה משומר, ולא יהיה פרוץ, ולא יצא חוצה.
ובפרט בדברים שמרגישים אנו שפרוצים בזה, להשתדל ולעשות סייגים וגדרים, וכל מה שפרוץ בזה, יעמיד עוד שומרים על־זה.
וכמו שרואים אנו, שחז"ל (ספרי ראה פכ"ד) אומרים, שעל הדם נתנה התורה כמה לאוין, רק חזק לבלתי אכול הדם, מפני שהיו שטופים בדם קודם מתן־תורה.
נראה מזה, כי איפה שהאדם שטוף, אי־אפשר לסמוך על נקלה, צריך כבר להקים כמה משמרות.
ונבין בציור, כי בעת שיושב אדם בבנין על היבשה, אז אינו מוכרח להשגיח על בדקי הבית, אבל אם נוסע בספינה על הים, אז משים־עין בזהירות יתרה על סדק־קטן, ומבין הסכנה בזה, ותיכף, מחזק זאת ומטיח זאת.
כן בנידון דידן, באותו פרט שאנו פרוצים בזה, נצרך שימת עין והתבוננות במדה מרובה, ויוסיף חיזוק עוד ועוד.
במצבנו אנו יודעים היטב איפה אנחנו עומדים, כי איפה איננו פרוצים ושטופים! מבהיל איזו עבודה מוטלת עלינו, לעשות לעצמנו גדר על־גבי גדר!
קא
זכרוניכם לטובה
 ערב ראש־השנה
מ"ר פ' אמור (כז, ג) ר' יעקב בר זבדי פתח (יחזקאל כט, טז) ולא יהי' עוד לבית־ישראל למבטח מזכיר עוון, וכתיב (ישעיה ו, ב) שרפים עומדים ממעל לו שש כנפים שש כנפים לאחד, בשתים יכסה פניו, ובשתים יכסה רגליו. ...ובשתים יכסה רגליו - שלא יראו פני השכינה, דכתיב (יחזקאל א, ז) וכף רגליהם ככף רגל עגל, וכתיב (שמות לב, ח) עשו להם עגל מסכה", על שם (שם) ולא יהי' לבית־ישראל למבטח מזכיר עון.
תמן (ראש־השנה כו.) תנינא, כל השופרות כשרות, חוץ משל פרה, ולמה חוץ משל פרה, אלא מפני שהוא קרן של עגל, וכתיב (שם) "עשו להם עגל מסכה", על שם (שם) "ולא יהי' לבית־ישראל למבטח מזכיר עוון".
תנינן (סנהדרין נד.) ואיש אשר וגו' מות יומת ואת הבהמה תהרוגו. ואשה אשר וגו' והרגת את האשה ואת הבהמה (ויקרא כ, טו־ז), אם אדם חטא, בהמה מה חטאה - אלא מפני שבאת תקלה על ידה לאדם, אמרה תורה תסקל, שלא תהא בהמה עוברת בשוק, ויהיו אומרים זו בהמה שנסקל פלוני על ידה, על שום: ולא יהי' עוד לבית־ישראל למבטח מזכיר עוון.
"שור או כשב או עז כי יולד" (ויקרא כב, כז), וכי שור נולד, והלא עגל נולד, אלא משום שעשו להם עגל מסכה, לפיכך קראו הכתוב שור ולא עגל".
יסוד גדול כל כך הוא ענין "מזכיר עוון", התוה"ק נזהרה שלא יהי' בשום אופן איזה מזכיר עוון, מפני שהתוה"ק יודעת היטב מהו להזכיר עוון.
כבר הזכרנו (ש"ק שופטים) ענין (מיכה ו, ה) "עמי, זכר נא מה יעץ עליך בלק בן צפור, ומה ענה אותו בלעם בן בעור כו', למען דעת צדקות ה'", - ומה רצה? לא בקש לקלל כפי מה שנשים קוראות "לקלל"; ממה שכתוב "ויהפך ה' א' לך את הקללה לברכה", נראה כי הברכה היתה רק - לספר שבחי הכלל־ישראל, ומזה מובן ההיפך, שהקללה פירושה - להזכיר עון.
סוד־גדול־כזה טמון בהזכרת עוון, וסובב הקב"ה שלא תהי' ח"ו שום הזכרת עוון, כי הזכרת עוון סכנה גדולה היא.
זוהי הכוונה בכל הפרטים שחז"ל מונים במדרש הנ"ל.
כל־כך מסתעף היסוד של הזכרת עוון, עד שהוא מסוכן להזכיר שם "עגל". להעיף מבט על "רגליהם ככף רגל עגל" - סכנה היא.
מצינו בחז"ל (ראש־השנה כו.) שמפני מה הכה"ג נכנס לפני־ולפנים לעבוד עבודה בבגדי־לבן, ולא בבגדי־זהב, לפי ש"אין קטיגור נעשה סניגור" - גם בזה המכוון למנוע הזכרת עוון, שלא לעורר זכירת חטא העגל.
על־כן מצינו בהלכה (תקפ"ד) שאסור להזכיר בר"ה את המלה "חטא". ר"ה הוא יום הזכרון, כל הסוד של ר"ה הוא "שיעלה זכרונכם לפני לטובה", ובזה כל הזכרה היא סכנה.
לכן אין אומרים וידוי בר"ה, אף שהוידוי הוא מעיקרי התשובה, כדי לא להזכיר חטאים.
והרמ"א (תקפ"ג ס"ב) מביא, שאין לאכול אגוז בר"ה, מפני שאגוז בגמטריא חטא, הרי גם גמטריא של חטא היא מסוכנת!!
מזה יוצאת הערה נוראה: אחרי שהסוד של הזכרת עוון הוא כל כך מקיף עד שאין להזכיר אפילו גמטריא של "חטא" מחמת הסכנה הכרוכה בזה, - מי יוכל להתבונן איזו הזכרת עוון הוא ח"ו עוון עצמו!!
אם־כן עד כמה חייב אדם לחגור שארית כחו, שלכל־הפחות בראש־השנה לא יהי' לו ח"ו שום מכשול עוון, ראשית - בגלל העוון עצמו, ושניה - מפני שעוון בר"ה מזכיר העוונות של כל השנה. אם ח"ו נכשלים בר"ה בביטול תורה, בהקפדה, ובשאר מידות ועוונות - הרי מלבד הזכרת העוון שבאותו חטא, הרי ביטול־תורה־זה מזכיר כל ביטולי־התורה ממשך כל ימות השנה, וכן הקפדה, מזכירה ההקפדות מכל השנה... הרי נורא נוראות חלילה, חטא אחד בימי ראש השנה...
עד כמה שאפשר, על האדם להזהר שלא ייראה אצלו שום חטא ועוון, לא במעשים ולא במידות, ועד כמה שאפשר יש לכסות ולהטמין כאילו אין שום חטא, אין שום מדה רעה, המבין יבין עד כמה ענין זה בנפשו ממש!
קב
הרשעים אינם רעים בטבעם
 ב' וזאת הברכה, ה' עשי"ת תרפ"ז
הגר"א (בסידור אשי ישראל, בפירוש אבני אליהו), בברכת ולמלשינים, וז"ל, היא ברכת המינים, ונתקנה על סדר הכתוב שאמר שלמה־ המלך ע"ה במשלי (משלי ו, יב־ד) "אדם בליעל איש און, הולך עקשות פה, קורץ בעיניו, מולל ברגליו, מורה באצבעותיו, תהפוכות בלבו, חורש רע, בכל עת מדנים ישלח" וגו'. - 'וכל הרשעה', כלל מה שחשב בפסוק שני "קורץ בעיניו, מולל ברגליו, מורה באצבעותיו", כי שורש רשע הוא מי שהשקט לא יוכל, כמש"כ (ישעיה נז, כ) "והרשעים כים נגרש, השקט לא יוכל, ויגרשו מימיו רפש וטיט", כוונתו כי הרשעים אינם רעים בטבעם, רק שתכונתם שהשקט לא יוכלו, כים נגרש מרוח מצויה, יעוררם מחמת קנאתם וכו'.
אדם כזה, אשר לכאורה הרי צריכים לשוטט בכמה־מדינות כדי להגיע אל כזה אדם, הלא כל הרשעות שבעולם נאמרו עליו, ובכל־ זאת אומר הגאון אפילו על אדם כזה, כי "הרשעים אינם רעים בטבעם, רק שתכונתם שהשקט לא יוכלו", היינו שהולך כסוס במלחמה, בלי חשבון, - ואילו היה עושה חשבון בנפשו, אזי היה מתהפך האיש הבליעל הזה לאיש טוב, ואור גדול היה בא בו.
רק שעיקר אבדון של רשעים מפני שאין היצר מניחם לחשוב עם נפשם, - ואם היה מניח מעט רגע, אזי היה יוצא מאפילה לאור גדול, מפני שבאמת הרשעים טובים המה בטבעם.
סוד גדול כזה מגלים לנו ברוממותו של האדם, שסוף כל סוף "אינם רעים בטבעם".
מוצאים אנו בחז"ל, שמספרים לנו כמה מעשיות, הסיפור של נבוזראדן (גיטין נז: סנהדרין צו: איכ"ר פתי' כג; קינה לד) שנכנס לבית־המקדש ומצא דמו של זכריה הנביא, וביקש להשקיט הדם, וחז"ל הרי מספרים איזה מעשים שפעל ועשה, עד שהרי כבר אחז אצל "הכלה אתה עושה לשארית יהודה".
מה היה רצונו? איזה מהלך יש לכל הדבר? ... ממש הרי אי־אפשר כלל להיות מחשב רשעות כל־כך מרובה, כזה ים של אכזריות!
ובסוף אומרים חז"ל, "נשא עיניו לשמים, מה על נפש־אחת כך, אני שהרגתי כמה־ נפשות על אחת כמה וכמה, ונתגייר".
איך מבינים זאת? איך יש בכח חשבון־זה להיות מהפך נבוזראדן כזה?
רואים הרי בעליל, כי "הרשעים אינם רעים בטבעם", - והיאך יתכן אחרת? - אילו היו רעים בטבעם, הרי לא יכול להיות זאת בשום אופן; האם היתה בעולם התהפכות־כזו, מרוצח גדול כזה, לבעל־תשובה, אם היה הרע שלו בטבע, אלא לאו כהנ"ל.
וכזה מצינו הרבה מעשיות בדברי חז"ל, כמו (ברכות י.) בהנהו בריוני שציערו מאד את רבי מאיר, שמתחילה רצה ר"מ לקללם, עד שאמרה לו אשתו מי כתיב (תהלים קד, לה) יתמו חוטאים, "יתמו חטאים" כתיב [א"ה כנראה צריך תיקון להביא המעשה בסנהדרין דף לז.], - ומסתמא כיון שרצה ר"מ לקללם, היו רשעים עד בלי די, ומ"מ חזינן כי אחרי מותו של ר"מ עשו חשבון, ואמרו עד עכשיו ר"מ הגין בעדנו, מי יגן עכשיו, - חזינן כי מרשעות כל־כך, בחשבון קטן נתהפכו לאנשים צדיקים וישרים.
עוד מצינו באלעזר בן דורדיא, שהרי מספרים עליו חז"ל (ע"ז יז.) "לא הניח זונה", ולבסוף כאשר אמרה לו "אף אלעזר אינו חוזר", כתוב כי "הניח ראשו בין ברכיו, וגעה בבכיה, עד שיצאה נשמתו, - ויצאה בת־קול ואמרה: רבי אלעזר בן דורדיא מזומן לחיי העולם־הבא".
ומבהיל הרעיון, כי הנה במצב כזה, של "לא הניח זונה", רשעות כל־כך שפילה ונבזית, מתפעלים על־ידי איזה דיבור, להיות מתהפכים כל־כך עד "געה בבכיה"?
ולכאורה איך הוא מהלך זה הדבר, אשר מאפילה כל־כך גדולה, יצא אדם ברגע כל־כך קטנה, לכל־כך אור גדול?
הרי בעל־כרחינו עלינו לומר, כי "הרשעים אינם רעים בטבעם", יען כי מן רע ממש, אי אפשר בשום־אופן התהפכות כזו, - ואך כי זהו סוד של "והרשעים כים נגרש, השקט לא יוכל", זהו "ים זועף", סערה ממש, אשר בזה מונח כל סוד הרשע, שאינו עומד כרגע, וכסוס שוטף במלחמה, בלא לעצור את־עצמו להיות הולך הלאה והלאה מדחי אל דחי, - ואם אירע לו איזו סיבה של השקט, אז בטל כל הרע.
וכזה מצינו בפתגם העולם שאומרים על אחד שאינו רע בטבע, והראיה שהרי אילו מרצים ומפייסים אותו, אז הנהו טוב ממש, אלא כי כל האכזריות שלו מאיזו סיבה של "כים נגרש".
האבן־עזרא מבאר הפסוק (תהלים א, ג) "והיה כעץ שתול על פלגי מים" וגו', כי זהו סודו של הצדיק, "נצר מטעי", וההיפך הוא "כמוץ אשר תדפנו רוח", "כים נגרש מרוח מצויה", "יעוררם מחמת קנאתם".
והלא רואים אנו איזה מעשים־רעים נובעים ויוצאים מן "כים נגרש", - אצל נבוזראדן הרי היה לא יותר מן "כים נגרש, השקט לא יוכל", והלא ... מעשה תעתועים.
על־דרך־זה צריך להבין, מאמר חז"ל שזהו יסוד לתשובה, (ילקוט יחזקאל שנ"ח ועוד) שאלו לחכמה 'נפש החוטאת מה תהא עליה', היינו אם יש עוד תקוה לאחר החטא שעכ"פ ישאר מה מאנושיותו, והיתה תשובה של החכמה 'חטאים תרדף רעה', נבואה אמרה 'תמות', היינו שהשיבו כי אחר החטא אין תקוה, שהחטא לקח והוציא את כל חייו, ולא נשאר כלום, תורה אמרה 'יביא קרבן ויתכפר', שבאיזו דרך יש עוד תקוה להשיב כמקדם, אבל בלאו־הכי המציאות שהחטא לקח את הכל, עד הרבש"ע עצמו שאמר 'יעשה תשובה ויתכפר'.
וצריכים להבין זאת כן, - חכמה, נבואה, תורה, הם יש להם את המקום שלהם, שורש שלהם, - כאשר הם ראו 'נפש החוטאת', בשום־אופן לא היו משיגים שעוד ישנה עצה ותיקון לזה, שהחטא הביא עליו את כל הרע, ונעשה לו זאת לטבע, ומשום־הכי אבדה תקותו, ובשום־אופן לא היו עומדים על רוממות האדם, על שורש האדם.
עד שאמר הרבש"ע 'יעשה תשובה ויתכפר', דבר זה גילה, שסוף כל סוף עדיין אין האדם מגורש.
סוד החטא הוא אמנם 'ריחוק', ואף כי לאחר שחטא הרי כתוב (בראשית ג, כד) "ויגרש את האדם", אך מונח כזה סוד ברוממות האדם, שלאחר כל ההתגרשויות הריהו סוף כל סוף איננו מגורש, כי מכל־מקום לא סגר בעדו הדלתות.
אבל אילו היה מגורש לגמרי, שהיה סוגר את הדלתות, וגם היו ניתקים כל מוסרות ההתקשרות, הרי שום עצה לא היתה, ולא היה יכול בשום־אופן ליכנס חזרה, כי איך חוזרים ליכנס אילו היו מגורשים לגמרי.
הסוד הוא, שלגרשו לגמרי אין ביכולת, והיה לא תהיה כזאת במציאות האדם, להיות ח"ו נפסק וניתק לגמרי מן ההתקשרות בהקב"ה שהיה לו קודם החטא, - אלא אף שגירשו, מכל־מקום מוסרות ההתקשרות עדיין נשארו, ועודנו תפוס ותלוי (אנגיצ'עפעט), וסוף כל סוף אחוזים די חזק, - ובכל זמן, ובאיזה מצב שאין נמצאים, אינו נעשה הרע לטבע, אלא שזה ענין של התבוללות ומבוכה, - וכיון שכן, בנקל יתכן להיות חוזרים ושבים, ובמחשבה אחת יכול להגיע למקומו הראשון, מפני שהרי כל מוסרות ההתקשרות עדיין קיימים.
וזהו פירושה של "תשובה", כמשמעו, להיות חוזר ושב, לחזור שוב אל מקומו הקודם.
ו"אם יהיה נדחך בקצה השמים", צריכים לדעת שבכל־זאת עדיין מחוברים ואחוזים, "משם יקבצך ה' א'להיך ומשם יקחך" (דברים ל, ד), משם אפשר גם־כן לחזור ולשוב.
כזה סוד הוא רוממות האדם, שלהיות מגרש את האדם לגמרי, זהו מן הנמנע.
וזה לא ידע שום־אחד, לא חכמה לא נבואה וכו', אלא הקב"ה שאמר יעשה תשובה ויתכפר.
ואילו לא היו מגלים את סוד התשובה, שלאחר ה'ויגרש', - ולאחר הכל הרי עוד איזה "ויגרש", בכל הקיפו! - ובכל־זאת יכולים להיות חוזרים ושבים! אילו לא גילו זאת, אכן לא היה שום־אחד עומד על כזה סוד נורא, כי אכן תשובה היא למעלה מן הטבע.
זאת הרי רואים גם אנחנו, שבשביל תשובה אין צריכים להיות עושים שום־דבר, לא שום תעניתים ולא סיגופים, רק פשוט רגע מחשבה, חשבון כל דהו - "נשא קל־וחומר בעצמו", ומחשבה כזאת בכחה להפוך את האדם לגמרי, ולהחזירו אל מקומו.
איננו יודעים כמה כחה של מחשבה, - תשובה היא למעלה מן הטבע, ומחשבה היא גם־ כן למעלה מן הטבע, זהו סוד "אינם רעים בטבעם". כל הקושי הוא לעצור ב"ים הזועף", לעצור רגע ולומר: "עד כאן, ויותר לא אלך"! אין צריך יותר - לעצור, זהו הגמר!
בזה מחולקים הדורות הראשונים מן דורותינו, להם היה יותר קל לעצור בכל עת, 
ואצלינו אי אפשר לפעול זאת, מרוצת־המדות דוהרת במהירות עצומה ואיננו עוצרים.
ועל־זה צוח ירמיה (ירמיה ח, ו) "אין איש ניחם על רעתו לאמר מה עשיתי", זאת היא התביעה, על שלא עצרו לרגע־קט, לחשוב "מה עשיתי", ומה יש לי, כל ה־"תיסרך רעתך", כל ה־"אתך תלין משוגתך", ועוד כהנה.
עתה נבין מה שהמסלת־ישרים (פרק ג') מרעיש ועושה כזה־עסק מן חשבון, - "על כן יאמרו המושלים באו חשבון".
הרי כבר שומעים אנחנו מהו זאת חשבון! כל היסוד הרי הוא לא יותר מאשר רגע־אחת להתעצר ולעמוד, לא לרוץ בכל חוזק הזרם, "כסוס שוטף במלחמה".
וזה כל יסוד הדברים, יסוד התשובה הוא להיות מתעצר לעמוד, לא להיות בבחינה של "והרשעים כים נגרש".
לתשובה אין צורך בשום דבר, כל אחד באשר הוא שם, איפה שהוא, יכול הוא בזוית אחרת להיות יושב ומתבונן בהעבר שלו, כל ה"מה עשיתי", ושם יכול הוא להיות גומר עם הכל.
רבי אלעזר בן דורדיא לא הזדקק לשום אמצעי מבחוץ, אלא עם עצמו ובתוך עצמו גמר.
כל הדברים אינם אלא עצות לתשובה, אך חוץ מתשובה אין כלום. המפתח לתשובה הוא - חשבון, מחשבה, "נשא קל־וחומר בעצמו".
קג
בקשו חשבונות רבים - להיות חותך וגוזם את הקמשונים
כל המצב שלנו, כל הטעותים אשר לנו, יסודם הוא לא יותר מאשר בעבור שהלכנו וסרנו מן עצמינו, ולכן אכן אין יודעים שום דבר.
לספר מהקוטב־הצפוני, יכולים רק אלו שהיו שם, ועד כמה שראו שם, יודעים לספר, ותו לא.
אילו אדם היה יודע מן עצמו, והיה עומד בסמוך אל עצמו, לא ידוע לנו כלל מה היתה נצרכת עוד כל התורה כולה.
כל הלימודים הם לא יותר מאשר איך לדעת את עצמו, אבל אילו היתה ידועה לנו עצמותינו, כבר אין לנו כל השגה במה שלא היה ידוע לנו.
מבקשים אנו לומר כאן דבר, אשר לכאורה אין זה כל חידוש, אולם אין כל העולם כולו כדאי לקבל יסוד גדול כזה, אילו יסוד זה היה מתברר כצהרים אצל האדם.
ראשית, מה שאמר הכתוב (קהלת ז, כט) "והא'להים עשה את האדם ישר", ואחר־כך אמרם ז"ל (ב"ר כא, ב) על הפסוק (משלי כד, ל) על שדה איש עצל עברתי, זה אדם הראשון, והנה עלה כולו קמשונים כסו פניו חרולים.
החובת־הלבבות בשער הפרישות (פ"ב) מבאר, איך הסתבכו הדברים ונתכסו בגידולים מגידולים שונים, עד אשר אין להכיר כלל וכלל היכן כאן האדם.
כאשר יתבונן האדם, ויתן איזו הבטה על עצמו, הלא מבהיל הוא לראות את הפראות, מבהילה השובבות וחוסר היציבות שבו, מדה של כעס איזו פראות היא, שום חיה פראית יותר מזה איננו בנמצא, וכן הקרנים של תאוה, ובכלל כל המציאות של "עיר פרא אדם יולד" (איוב יא, יב), הלא זוהי הפראות בעצמה, - כל־זה מהיסוד של "עלה כולו קמשונים".
וכאשר ייעשה זה מבורר לאדם, עליו הרי תיכף להבין, כי הלא מוכרח הדבר בתכלית ההכרח שיהיו נמצאים כאלו כלים אשר יהיו חותכים וגוזמים את הקמשונים, כי מבלי כלים הרי לא ילך הדבר בשום אופן, מעתה מהו הכלי להיות מחתך את הקמשונים?
וזהו מה שאנו רוצים לגלות עתה, "חשבון"!
והחשבון אין להבינו כאיזה חכמות, רק פשוט כפשוטו, החשבון היא פשוט מכונת חיתוך להיות מחתך את הקמשונים, החשבון חותך תיכף קמשון אחד, ועוד חשבון נוסף חותך עוד קמשון.
וזהו (קהלת ז, כט) "והא'להים עשה את האדם ישר, והמה בקשו חשבונות רבים".
לאחר־החטא אשר החטא הוא הסוד של "עלה כולו קמשונים", הלא עומד האדם על "והמה בקשו חשבונות רבים", כי חשבון היא מכונת חיתוך מיוחדת, ובלי חשבונות לא ילך הדבר בשום אופן, וזהו סוד גדול.
מעתה כבר נבין, מה שהרמ"ח לוצאטו ז"ל (מס"י פ"ג) היתה לו כזו התפעלות מזאת, באמרו: "וחכמינו ז"ל הורונו בפירוש צורך החשבון הזה, והוא מה שאמרו ז"ל (ב"ב עח:) על כן יאמרו המושלים באו חשבון, המושלים אלו המושלים ביצרם, באו ונחשוב חשבונו של עולם וכו', וזה כי העצה האמיתית הזאת לא יוכל לתת אותה, ולא לראות אמיתתה, אלא אותם שכבר יצאו מתחת יד יצרם, ומשלו בו וכו', ואמנם מהי העצה שהם נותנים לנו, - באו חשבון"!
זהו אמנם סוד גדול, אשר שום אחד אינו יודע מזאת; המכונה הלזו, הכלי המיוחד להיות מחתך את הקמשונים, זהו חשבון, זהו סוד גדול.
קד
לכל תשובה תמצא סליחה
 יום ג', ו' דעשי"ת
לפי דברינו נבין נפלאות מאמרם ז"ל (קידושין מט:) שמנו שם "עשרה־קבין ירדו לעולם", אשר לכאורה אין קשר להמאמר עם סוגית הגמ' שם, אין בעלי המימרא אותם של הסוגיא ואין הענין מתיחס אלי', - אולם במאמר זה ישנו חידוש גדול והילכתא גמירתא להלכה.
לפני־כן מביאה הגמ' הלכה: "המקדש אשה ע"מ שאני חכם, אין אומרים כחכמי יבנה, כר"ע וחבריו, אלא כל ששואלים אותו דבר־ חכמה בכל־מקום ואומרה", די בזה להקרא חכם.
וצריך להבין, כי הלא הוא אמר בהדיא: "על־ מנת שאני חכם", ו'חכם' אפשר לקרות רק את חכמי יבנה, ואת ר"ע וחבריו?
התירוץ הוא: "כל ששואלים אותו דבר חכמה ואומרה" - די בזה להקרא 'חכם'. ומהו רבי־עקיבא וחבריו? גם־כן רק חכם, אלא הוא "החכם של תשעה קבין".
ועל־זה מביאה הגמ' "עשרה־קבין חכמה ירדו לעולם, תשעה נטלה ארץ־ישראל, ואחד כל העולם כולו", - וכונתם בזה, כמו שפשוט לנו שיש חכמה בעולם, כי הלא אנו רואים בעולם חכמה למכביר, אריסטו הלא הי' אדם גדול, הרי הרמב"ם (באגרת לר"ש אבן־תבון) אומר עליו, כי דעתו היא תכלית דעת האדם, מלבד מי שנשפע עליהם השפע האלקי, עד שישיגו אל מעלת הנבואה, - והיינו כי עד כמה שניתן להשיג בכח אנוש, השיג! סוקרטס הלא הי' חכם, אפלטון הלא הי' חכם, - וכמוהם היו להם לאלפים ולרבבות!
התירוץ הוא, כי כל־זה הוא מן קב־אחד, - אנו איננו יודעים, כמה חכמה אפשר להשביע בקב אחד! כי קב־אחד הנהו לאין־ שיעור, עד שיספיק לכל העולם כולו!
ואע"פ ש"ארץ־ישראל נטלה תשעה קבין", אין אומרים שחכמה נמצאת רק בא"י, אלא שאפילו־הכי נמצאת חכמה בכל העולם, ואף שמקב־אחד.
וכן עשרה קבין יופי ירדו לעולם, תשעה נטלה ירושלים, ואחד כל העולם כולו.
אף שאם ישאלו היכן נמצא היופי שבעולם, אז נשיב כי היא בירושלים, אבל אם יקדש אשה על־מנת שאני יפה־תאר גדול, ודאי כי בכל העולם יש יפ"ת, ואף שמקב־אחד.
וכן הוא בשאר הפרטים המנויים שם: "עשרה־ קבין גסות ירדו לעולם, תשעה נטלה עילם ואחד כל העולם כולו". הרי אם אחד יקדש אשה "ע"מ שאני בעל־גאוה, ובעל גאוה גדול עד מאד", וניתן לומר שהחפץ־חיים שליט"א (זללה"ה) יקדש "ע"מ שאני בעל־גאוה גדול" - תהי' מקודשת בלי ספק, כי סו"ס אין הח"ח משה־רבינו ע"ה.
ואף כי הלא בעילם ישנה יותר גאוה, כי שם ישנם ט' קבין? - התירוץ הוא, קב אחד גם־כן יכול להספיק לכל העולם כולו, וכל אחד יכול ליטול חלק גדול של גאוה מתוך אותו קב.
"עשרה־קבין שיחה ירדו לעולם, תשעה נטלו נשים, ואחד כל העולם כולו". אם אדם יקדש אשה "ע"מ שאני דברן גדול", כלומר פטפטן עצום - תהי' מקודשת בלי ספק, כי הקב־האחד מספיק להזין את כל העולם כלו.
ונפלא לראות היאך מן קב־אחד ישנו הכח הגדול של הדברנות, - המתבונן קצת בדיבור, רואה היטב את הפטפטנות. כאשר שמים לב לשיחה־אחת - ממש ביזויי־בזיונות הוא! אין התחלה, אין המשך, אין סוף!
אנו רואים איך חז"ל (עירובין נג:) הבינו "תרבה" - (במשנה (אבות א, ה) ואל תרבה שיחה עם האשה(: אם אפשר לשאול "באיזה ללוד", ושואלים "באיזה 'דרך' נלך ללוד" - זהו כבר ריבוי. - אצלנו כששואלים על הדרך, מסוגלים לספר תיכף את היחוס של אבי הסבא.
וכל־זה מטעם הקב־אחד של שיחה שנטלה העולם.
והנה אם יקדש "ע"מ שאני דברן גדול", בודאי תהי' מקודשת, - ואף שיש הבדל בין אנשים ונשים, שהדברנות של האנשים אינה דוגמא להתשעה קבין של נשים, שבהם רואים בהדיא שיש איזה כח, - אעפ"כ הקב־ האחד די בו ג"כ להיות דברן גדול, רק אצל נשים הדברנות היא במידה של ט' קבין.
"עשרה־קבין שינה ירדו לעולם, תשעה נטלו עבדים, ואחד כל העולם כלו", - אם מישהו יקדש אשה "ע"מ שאני נחרן גדול" - בודאי תהי' מקודשת, ואף שהעבדים הם הם שנטלו תשעה הקבין, מספיק גם הקב האחד.
הגר"א ז"ל הספיק לו שינה של ב' שעות, שהיה ישן כל שש שעות חצי שעה, דוד־המלך ע"ה ישן רק שיתין נשמין בסך הכל.
ומסופר ג"כ על איזה מלך אשכנזי, שמטעם שחס על שעה מלכות, לא היה ישן הרבה.
ואנחנו שישנים כשמונה שעות, הרי בודאי ישננים גדולים אנחנו!
מישהו העיר יפה: אם ישנים שמונה שעות בנשימה אחת, אין מרגישים בזה כלל, וזה נחשב כתנומה־קלה, - אבל אם מישהו ער, ולומד כל הלילה, ובצדו ישן מישהו אחר, ישתומם לראות כי כל הלילה שהוא הנהו הופך עולמות, הנה חבירו ישן וישן, ואז מרגיש היטב מהן שמונה שעות, ושזוהי שינה כדבעי, - האין זה מכח השינה שנמצאת בו, ואפשר שאפילו־הכי אחרי שינת כל הלילה, עוד רדומים למחצה, וכל־זה מן הקב האחד, ואפ"ה אין זה דוגמא לעבדים שנטלו ט' קבין.
)והסיבה לכך, מפני שהעבד אינו בעל־בית, אינו עוסק עבור עצמו, - העוסק בעיסקו, אינו ישן הרבה! - עבד העוסק במלאכה אשר לא לו, רק עבור האדון, הוא ישן! - מאחר כי כל מלאכתו היא לצאת ידי חובתו, ובכמה שהוא עושה, הוא יוצא. - וגם העבד אם ישתחרר, שוב נעשה ככל אדם, ואינו מרבה לישון!
ויראה האדם בעת שיושב אצל הגמ' ולומד, האם הנהו נעור כל־כך כמו בעת הליכתו בשוק.
והוא מטעם שאיננו כבעל־הבית בזה).
עתה נבוא אל הענין אשר אנו עסקנו בו.
"ע"מ שאני צדיק - אעפ"י שהוא רשע גמור - מקודשת, שמא הרהר תשובה בדעתו".
והנה כשאומר 'ע"מ שאני צדיק' הלא המשמעות בלי חכמות - צדיק גמור"! והלא הוא רשע גמור? על זה אמרינן: 'שמא הרהר', ומשמע שאם היה ודאי הרהור - היתה ודאי־מקודשת?
התירוץ הוא: "הרהר בתשובה" - מספיק כבר להיקרא צדיק גמור, ואף שישנם צדיקים אחרים יותר גדולים - נח נקרא צדיק, יוסף נקרא צדיק? אלה הם "צדיקי תשעה קבין", אולם "קב אחד", כלשהו צדקות, גם־כן די בו להקרא 'צדיק'. - עד אשר בהרהור תשובה גם־כן כבר נקרא "צדיק גמור" ממש.
ויוכל היות, כי מה שחז"ל שיערו ש"קב־אחד חכמה נטלה כל העולם", היה זה דוקא בדור שלהם, אך בדור זה, אין אף שמץ חכמה, יען שאילו היה שמץ חכמה, הספיק זאת על כל העולם, והיו מחוכמים מאד, ולא כדחזינן.
זוהי ראי' על היסוד שדיברנו עליו אתמול, מהי מחשבה אחת; תשובה אינה צריכה מאומה, הרהור תשובה אחד, מחשבה אחת, הופכים את האדם לגמרי, עד שבהרהור אחד נקרא האדם צדיק גמור, - כך נפסק להלכה.
הרי לנו ראי' מהלכה־פסוקה ליסוד הנ"ל.
ובמה נערך "הרהור תשובה" לחשיבות כל־כך? מטעם ש"הרשעים אינם רעים בטבעם, אלא כים נגרש, השקט לא יוכל", - ויוכל היות שברגע־כמימריה יעמוד ויחשוב "מה הנני עושה"? ודי! ושאינו כדאי לי לילך לדרכי הלאה, ובזה נעשה לצדיק גמור.
רבינו־יונה (שע"ת א, ט) הרי כותב להלכה, ואפשר לסמוך עליו, כי 'מדרגות רבות לתשובה, ואמנם לכל תשובה תמצא סליחה', - במדרגה הנמוכה־ביותר ישנה גם־כן סליחה.
עד כי ישנו מצב אשר התשובה היא עוד קודם החרטה, "האיש המתיצב על־דרך לא־טוב תמיד, וגבר על חטאיו דורך בכל יום, ושונה באולתו" וכו', - היינו שאצלו לא יצוייר ענין הרהור תשובה, והוא החרטה, שזהו הרהור, אז מה יעשה הוא?
גם בעדו יש עצה, "לעזוב דרכו ומחשבתו הרעה, ולהסכים לקיים ולקבל עליו בל יוסיף לחטוא".
זאת לו העצה, לעמוד ולומר די, ולעזוב דרכיו, יען שדבר־זה, אפילו בלי הרהור תשובה אפשר לו, בלי שום חשבונות, לעמוד ולומר די, האם אינו רואה העול שיש בהרע, וכמאמרם (שבת לא:) "יודעים רשעים שדרכם שאולה", וכיון שכן, בנקל לו יעשה תיכף התעוררות ותנועה, ויעזוב דרכיו פעם אחת (אינמאל פאר אלע מאל).
ובזה סיים הרבינו־יונה (א, יא) "שמוע שמעתי אפרים מתנודד" (ירמיה לא, יז), - היינו לא יותר רק שהנהו מתנודד ומתנועע, וזה די.
כל־כך נורא הוא סוד התשובה, ממש למעלה מן הטבע.
ואמנם "לא תטהר הנפש טוהר שלם, להיות העונות כלא היו, זולתי כאשר יטהר האדם את לבו, ויכין את רוחו וכו', - וכענין הבגד הצריך כבוס, כי המעט מן הכבוס יועיל בו להעביר הגועל ממנו, אך לפי רוב הכבוס יתלבן".
נמצא כי בנקל הוא להאדם לעשות תשובה, ואם יש עיכובים, אינם מובנים העיכובים.
הרמב"ן הרי כותב, כי הפסוק (דברים ל, יד) "כי קרוב אליך הדבר מאד, בפיך ובלבבך לעשותו" - הולך הוא על תשובה, כל־כך קלה היא התשובה, "בפיך ובלבבך" ממש.
וחז"ל (דב"ר ח, ו) אמרו, כי שבעה דברים אמר שלמה בעצל, מתחילה אומר שלא ילך ללמוד חכמה כי שחל בדרך, אחר־כך נדמה לו כי ארי נמצא בין הרחובות וכו', עד שהמדה־האחרונה היא (משלי כו, טו) "טמן עצל ידו בצלחת, נלאה להשיבה אל פיו", - שקשה לו להוציא ידו מצלחתו! - (ומובן לנו העצלות הזה, שאם מתפלל מתוך הסידור, ואירע לו שפתוח באשרי, ועוד הנהו אוחז במזמור לתודה, יניח ויאמר בע"פ, כדי שיהי' מוכן לו לאמר אשרי).
אך אין מגיע זה אל העצל אשר עליו מדבר משה־רבינו ע"ה, כאן זהו "בפיך ובלבבך לעשותו", כזה סוד הוא הדבר.
תשובה אין נדרש לה להיות הולך לאיזשהו מקום, אין נדרש לה להיות עושה שום־דבר, לתשובה אין נדרש יותר מן אשר תשובה עצמה, עם עצמו להיות סוקר וחושב את העבר ואת העתיד, וזה הכל!
ולכאורה הרי דבר־זה בעצמו, הלא קשה הוא?
ואיך הוא כזאת, וכי נעכב בעדנו התשובה ח"ו?
צריכים להיות יודעים, שאין הקושי מצד הדבר עצמו, הקושי נובע מעמנו עצמינו, אנחנו עצמינו עשינו לנו את הקושי.
עה"פ (שמות י, א) "כי אני הכבדתי את לבו", אומרים חז"ל (שמו"ר יג, ג) "אמר ריו"ח, מכאן פתחון־פה למינין לומר: לא היתה ממנו שיעשה תשובה וכו', א"ל רשב"ל, יסתם פיהם של מינים, אלא (משלי ג, לד) אם ללצים הוא יליץ", שהקב"ה מתרה בו באדם פעם ראשונה שניה ושלישית, ואינו חוזר בו, והוא נועל לבו מהתשובה.
מתחילה נקל לו מאד, בפיו ובצלחתו, אבל אם לא ישגיח ע"ז, אז יליץ ח"ו, ותהיה התשובה מעוכבת ח"ו, וירא? מתשובה כמו מן שחל או מן ארי ממש.
במצב אשר היה נקל־לו, אז לא הטה עצמו להיות שב, עושים לו יותר קשה, ואז מוכרחים להיות מתעצר ומתעמד, ולהיות חוזר ושב.
נמצא שעיקר הסיבה שלא יהי' בנו מעכובי התשובה, יען שעצם התשובה בנקל, וכנ"ל.
ועל־זה עבודתינו בעשי"ת "דרשו ד' בהמצאו" וגו', מעיקר עבודתינו לשטוח ולהשקיע הרבה־תפלות ברחמים ובתחנונים, ולשפוך שיח בעת הרצון, לא להיות חלילה מודח מן התשובה, שלא ימנעו מאתנו התשובה ח"ו, שיהיו מניחים ומשאירים לנו איזו־דרך אל תשובה, להיות עושים לנו מעט נקל־יותר, להיות מורידים מעט את ה'ויכבד'.
וראיה להנ"ל על ענין התשובה שהוא בנקל, דאיתא בחז"ל (יומא פו: ילקוט הושע) שלא כמדת הקב"ה מדת בשר־ודם, מדת בשר־ודם מקניט את חבירו וכו', ספק אין מתפייס בדברים, - אבל הקב"ה מתפייס ממנו בדברים, שנאמר (הושע יד, ג) קחו עמכם דברים ושובו וגו', וכו', - ולא עוד אלא שמעלה עליו כאילו הקריב פרים, שנאמר (שם) ונשלמה פרים שפתינו, שמא תאמר פרי חובה, ת"ל (שם) ארפא משובתם אוהבם נדבה, - 'דברים' ותו לא, וזהו כמו שביארנו.
קה
דרך היציאה והחטא, היא דרך הכניסה והתשובה
 יום ה', ח' דעשי"ת
דוד־המלך ע"ה אומר בתפלתו (תהלים קמב, ד) "באורח זו אהלך, טמנו פח לי".
הלא זהו אמנם מהפלאים, הרי דוד־המלך ע"ה אומר זאת על האורח שלו, ובאורח של דוד־המלך, איפה יכול להיות שם פח?
כי הארחות אשר בהם היה דוד־המלך ע"ה הולך, הרי לא יעלה על דעתינו שהיו כמו איזה שביל־סתר בתוך עצי־היער, כי הלא ארחותיו נדמים לנו כדרך סלולה, דרך המלך, אורח בהיר ונהיר במאורי־אור־גדולים, - ואפילו־הכי, שם בדרך־זו, טמנו פח בעדו!
והרי נשאלת על־זה שאלה גדולה, איפה יכול להיות מתחבא־וטמון שם פח? - באורח של "שבתי בבית השם כל ימי חיי", של "לחזות בנועם השם" וגו', איזה פח יכול להיות שם? - מן מצב של השראת־השכינה, להיכן כבר תתכן אפשרות להיות נופלים משם, אתמהה?
ואולם, מסתמא הרי יכולים גם מאותו־מצב להיות נופלים בפח, ואדרבה דוקא אותו מצב גורם, עד כי הרי מקרא כתוב על דור־ המדבר (במדבר יא, כ) "יען כי מאסתם את השם אשר בקרבכם, ותבכו לפניו לאמר, למה זה יצאנו ממצרים", ואומרים חז"ל (ספרי, מובא ברש"י) כי "אמר להם המקום, מי גרם לכם לומר דברים־ הללו, שנתתי שכינתי ביניכם, שאם לא שנטעתי שכינתי ביניכם, [אילו סילקתי שכינתי מביניכם], לא גבה לבכם ליכנס לכל הדברים־הללו", - היינו כי מה שהתרעמתם על השם־יתברך, זהו מפני שנתתי לכם נבואה, זאת הזיק לכם, ואלמלא לא נתתי לכם נבואה, לא בא לכם כלל ההיזק, ולא הייתם מתרעמים למה זה יצאנו ממצרים.
הלא זה מבהיל הרעיון, כי רואים אנו, כי דוקא מן השראת השכינה, מדריגה רמה כזו, כמו נבואה, שאין מדריגה גבוהה הימנה, בתוך אורח אשר כזה, דוקא שם הוא אשר "טמנו פח לי", ומן מצב של השראת־השכינה, משם נפלו אל תוך "כי מאסתם את השם", - לא רק שהשראת השכינה לא היתה הרחקה ושמירה, אלא להיפך, שהמדריגה־הזו היתה להם לפוקה ולמכשול־חטא, והיתה הגורם שממנו יצא ה"גבה לבבכם", והיאך הוא מהלך הדברים?
עוד מצינו בבלעם, שהרי אמרו עליו חז"ל (ספרי ברכה) על הפסוק (דברים לד, י) ולא קם נביא עוד בישראל כמשה, אבל קם הוא באומות, ומנו בלעם, וגם ראה את כל האחרית של כלל־ ישראל, מה שאין שום בריה רואה, כמו שאמר (במדבר כד, יז) אראנו ולא עתה, אשורנו ולא קרוב.
ומכל־מקום חזינן מה שרכש מנבואה־זו, הרי על הפסוק (במדבר לא, ח) "ואת בלעם בן בעור הרגו בחרב", אמרו חז"ל (סנהדרין קו. במד"ר כב, ד; מובא ברש"י) "מה בקש שם, שהלך ליטול שכר עשרים וארבעה אלף שהפיל מישראל בעצתו", - שביקש שכר על־זה, ועשה זה לחנות־מסחר.
עוד הננו מוצאים במלאכי־מעלה, קדושי עליון, שבודאי לכאורה אין שייך אצלם חושך השכל כלל, ובעת שהולכים לקיים שליחות השם־יתברך, בכל־זאת הרי אמרו חז"ל (ב"ר נ, ט; מובא ברש"י יט, כב) על המלאכים שנשתלחו להפוך את סדום, כי ממצב שלהם, משם הם גם־כן נכשלו ונפלו, שאמרו (בראשית יט, יג) "כי משחיתים אנחנו את המקום הזה", והיו צריכים תיכף לתקן המעוות, ולפיכך לא זזו משם עד שהוזקקו לומר שאין הדבר ברשותן (שם פסוק כ"ב) "כי לא אוכל לעשות דבר", ואמרו חז"ל (ב"ר נ, ט; סח, יב; ילקוט בראשית רמז פ"ד ורמז קי"ט) שבעבור חטא־זה נדחו ממחיצתן מאה ושלשים ושמונה שנה.
וצריכים להבין, איך זה אמנם יש מקום בקדושי־עליון־כאלו, לחטא?
וכן הרי מצינו (שמות כד, יא) כי מן "ויחזו את הא'להים" יתכן להיות נכנס לידי "ויאכלו וישתו".
*
סוד גדול כזה, מונח בהענין של "אין בין גיהנם לגן־עדן אלא כחוט־השערה" (עי' ילקוט קהלת תתקע"ו), אשר אין הפסק־גדול בין זה־לזה, כי ליד גבול הגן־עדן נמצא תיכף הגיהנם, רק חוט־השערה מפסיק!
ואף בעת המצאו במדריגות הנשגבות ביותר, בפסגת הקדושה, בהמצב הגדול־והרם־ ביותר של גן־עדן, לפני ולפנים, בדרגה הכי קרובה לאלקים, גם שם אין בינו לגיהנם אלא רק כחוט־השערה, - ועל חוט־השערה הדבר תלוי! - כי גם משם, מתוך המעלה־עצמה, מתוך הקודש־קדשים גופא, עוד יש לו דרך לילך משם בן־רגע תיכף־ישר אל תוך הגיהנם.
כי אף שהרי הגן־עדן הוא כולו "גן־עדן", ולכאורה אינו נראה בו שום פתחים לגיהנם, סוף־כל־סוף רצה הקב"ה שיהיה בבריאה מקום חלות לחטא, כי על כן בריאה ברא ד', שבכל־מקום ובכל־מצב תהיה אפשרות אשר יכול־יוכל אדם לצאת משם לתחתיות.
ואיך הוא, הלא בעת שנמצא בגן־עדן, אין שום איש הולך־ויוצא משם לגיהנם?
אלא שמוכרחים אנו לומר, כי אכן באמת כל ענין היציאה היא פליאה גדולה, כי הוא מסודות היצירה ופלאיה, שהטביע הקב"ה שבכל־מקום ובכל־מצב ישנם שם דלתות־סתר, אשר שום מלאך ושום שרף אין ביכלתו להיות עומד עליהם לדעת מהן, שום־בריה אין לה כל ידיעה מן דלתות אלו, והאדם איננו סבור כלל להיות נשמר מהם, ומבלי כל ידיעה יכול פתאום להיות נוטה מן הדרך, לפתוח אותן, ולצאת מעולמו, עד אשר יתכן ליפול ישר מן הגן־עדן בעצמו אל תוכו של שאול־הגיהנם.
היינו, כי אף שיהיה האדם באיזו מדריגה שהיא, בגבהות גדולה שאין לשער, בכל־זאת הטביע הבורא ברע כל־כך כח, עד אשר אף בקדושה כזו, יהיה שם לאדם מקום לחטא, לגיהנם, - כי "פושעים יכשלו בם", ואם "לא זכה, נעשית לו סם המות".
ובאופן־אחר הרי אי־אפשר אמנם להבין את חטאיהם של גדולי־עולם, אשר מן מדריגתם הרמה שאין לשער ואין להעריך, משם נכשלו בחטא, - כי הם הלא נפלו־ונכשלו במקומות אשר הם־עצמם לא היו עומדים על־זאת.
זהו הסוד הגדול של "אין בין גיהנם לגן־עדן אלא כחוט־השערה", וכאן הוא הענין של "באורח זו אהלך טמנו פח לי", כי ישנם דלתות־ סתר אשר ישנה יכולת מתוך הגן־עדן להיות נכנס תיכף אל הגיהנם.
*
ונגלה כאן חידוש, סוד גדול ונורא, אשר לזה שמנו המטרה בכל דברינו עתה, והוא:
כי בדיוק כאשר נתבאר הענין של "אין בין גיהנם לגן־עדן אלא כחוט־השערה", אשר ברור לנו מהרבה פסוקים ומאמרי חז"ל, כי ליד גבול הגן־עדן נמצא תיכף הגיהנם, ובתוך הגן־עדן גופא ישנם דרכים, דלתות, פתחים נסתרים, אשר דרך־שם ישנה יכולת להיות נכנס בלא־ראות תיכף אל תוך הגיהנם, - צריכים לדעת כי גם לאידך גיסא, להיפך, גם־כן כך הוא; אם ישנה יכולת להיות הולך מן הגן־עדן אל תוך הגיהנם, יכולים הרי גם־כן להיות הולך להיפך, כי ליד גבול הגיהנם נמצא תיכף הגן־עדן, ובאותו־הפתח אפשר לילך מכאן לכאן משני הצדדים.
ואמנם כן, כי היא פליאה גדולה, איך זה יתכן כי דרך של יציאה יהיה דרך של כניסה?!
אבל כן הוא סוד הדבר, כי באמצעות אותה־ דרך־ממש אשר בה יוצאים, באמצעות דרך־זו יכולים לחזור ולהכנס.
[וזהו יסוד אמונתינו ביציאת־מצרים, כי שם הכרנו כי כל הבריאה היא אחדות גמורה, וכל פרטי הבריאה המה רק באשר רחוקים הם מהכלל, ולכן נתהוו לפרטים, ולכן נשתנו בתמונתם, כמעט לבלי הכר אותם.
ולכן אין זו פלא כי נהפכו כל יסודות הטבע, ממים לדם ומדם למים, הנחש למטה והמטה לנחש, ועוד ועוד, כי באמת האחדות האמיתי מאחד אותם, ולכן תתהפך כחומר חותם (איוב לח, יד), כי באמת הנחש והמטה, המים והדם, ממקור אחד יצאו, ומה זו פלא כי יתהפכו מזה לזה.
וזהו יסוד פנת תורתינו־הקדושה, כי האדם יוכל לשנות טבעיו מרע לטוב ומטוב לרע.
ועל־זה נבנו יסודות התשובה, שאף אם יחטא האדם, ואף לאשר העמיקו סרה, יוכלו לשנות את עצמם, כי כן הוא טבעי הדברים, להשתנות כחומר חותם (מדחו"מ ח"ג מאמר קי"ב(].
וצריכים להיות יודעים זאת, כי אכן כן הוא, כי באמת ישנה גם־כן דרך הפוכה.
כי קצהו של גיהנם הוא על־יד גן־עדן, ומשם, מן בצעי הרפש והטיט, מן קצה הרע, מן עמקי־שחת של חטא, מעיצומו של גיהנם, מן המדרגה האחרונה והשפילה־ביותר של גיהנם, ישנם סוף־כל־סוף דלתות, דרכים ושבילים, אשר דרך־שם ישנה יכולת כשירצה, להיות חוזר ונכנס תיכף־ישר אל תוך הגן־עדן.
וזהו סודה של התשובה, תשובה היא אמצעי־ מיוחד להיות יכולים דרך הגיהנם להיות נכנס אל הגן־עדן, אשר אף האדם שהוא בעמקי־שאול של חטאים, והוא הגיהנם, יוכל לצאת משם על־ידי תשובה.
וכמו שסיפרו חז"ל (ע"ז יז.) על רבי אלעזר בן דורדיא, שלא הניח זונה־אחת בעולם שלא בא עליה, פעם אחת וכו', ובשעת־המעשה הפיחה, אמרה לו, כשם שהפיחה־זו אינה חוזרת למקומה, כך אלעזר בו דורדיא אין מקבלין אותו בתשובה, מיד הלך וגו', וגעה בבכיה, עד שיצתה נשמתו, יצתה בת־קול ואמרה רבי אלעזר בן דורדיא מזומן לחיי העולם־הבא.
ומבהיל הרעיון, שמגיהנם עמוק כזה, להיות שקוע כל־כך בתאותיו, עד שסיפרו חז"ל "שלא הניח זונה־אחת בעולם שלא בא עליה", אף־על־פי־כן מצא דרך משם לגן־עדן, שגעה בבכיה והבטיחו אותו שמוכן־ומזומן הוא לעולם־הבא, ועליו בכה רבי, ואמר: "יש קונה עולמו בשעה־אחת".
וזהו (דברים ל, יד) "כי קרוב אליך הדבר מאד, בפיך ובלבבך לעשותו", והרמב"ן כתב כי זה נאמר על התשובה, "כי אין הדבר נפלא ורחוק ממך, אבל קרוב אליך מאד לעשותו, בכל עת ובכל מקום", - כי אמנם כן כי תשובה היא קרובה מאד להאדם, ועוד איזו קריבות, באופן נפלא, קירוב מאין כמוהו, - הלא כבר מבינים אנחנו כי במצב הסופי, בשיא קצהו של הגיהנם, בדיוטא התחתונה, אין צריכים להיות הולכים לשום־מקום, להרחיק לכת, רק משם ישנה דרך, המובילה־ומכניסה ישר אל תוך הגן־עדן, וזהו אמנם סוד גדול.
"רבי אלעזר בן דורדיא" זכה והשיג עולם־הבא דוקא דרך עבירותיו הנשחתות שלו, משם, מן היותו בתוך הגיהנם שלו, נכנס תיכף אל תוך הגן־עדן, ובכה רבי "יש קונה עולמו בשעה־אחת, ויש קונה עולמו בכמה־שנים".
ואף כי הלא חסרה לרבי אלעזר בן דורדיא את תורתו של רבינו־הקדוש? ואיך היה רבינו־הקדוש מתקנא בו, על מה שהוא־עצמו לא הגיע לאותה־המדריגה להיות "קונה עולמו בשעה־אחת", אלא קנה עולמו בשנים־רבות, וכי אמנם היה זה לשוא? הלא למד תורה, וקידש שמו־יתברך!
אלא שרבינו־הקדוש מתקנא היה, שר"א בא לתשובה והשיג שלימות כזאת אשר הוא לא ישיג בשום־אופן, - ורק הוא, אחרי הרע שהיה נמצא בו, ומתוך הגיהנם, משם בא לגן־עדן, במה שאין שום איש צדיק־גדול יכול להשיג שלימות באופן זה, יען שזה דרך אחר.
רואים הרי ברור את זה־היסוד, כי ישנה דרך אשר אפשר לדלג על תורה; תורה היא דרך לגן־עדן, דרך תורה אפשר להגיע, וישנה עוד דרך, דוקא מן חטא, דרכו של הגיהנם ישנה שם דרך־מיוחדת.
וזוהי מהותה של תשובה, התשובה היא הדרך מן תוכו של הגיהנם אל תוך הגן־עדן.
נמצא לפי־זה, שמצות התשובה היא מצוה בפני־עצמה, שאיתא (עדיין לא מצאנו היכן) ששום־אחד לא יבוא לשלימות אם לא יקיים אותה, וכמו שיחסר לו משלמותו כאשר לא יקיים מצות לולב וכדומה, - יען כי את מה שישיג מתשובה, ומשלימות אשר בא רק על־ ידה, לא יבוא בשום־אופן בלתי תשובה, ואף לא על־ידי מצות אחרות, וכנ"ל.
ורבינו־יונה (שע"ת א, כב) מביא, מה שאמרו חז"ל (ברכות יב:) "כל העושה עבירה ומתבייש בה, מוחלין לו על כל עונותיו".
ולמדו זאת חז"ל (ברכות שם) משאול־המלך ע"ה, שהיה חטאו על שהרג את נוב עיר הכהנים, ועל־זה הרי מצינו שתבעו אותו מאד, מכל־מקום אמרו חז"ל (שם בברכות) שאמר לשמואל (שמו"א כח, טו) "והשם סר מעלי, ולא ענני עוד גם ביד הנביאים גם בחלומות", - ולא הזכיר אורים ותומים, כי נתבייש להזכירם מפני שהרג נוב עיר הכהנים, - ו]על־זה זכה ש[אמר לו שמואל (שם פסוק י"ט) "ומחר אתה ובניך עמי", ואמר ר' יוחנן "עמי במחיצתי", - מעל כל חטא! - שמחלו לו מן שמיא.
רואים הרי כי דוקא מן "העושה עבירה", אשר מן העבירה הרי יוצאת בושה, מזה הוא משיג־ומוציא מחילה על כל עונותיו.
ובאופן שאחד הנהו חוטא ופושע, ונמצא כולו בגיהנם, ואחר־כך עושה עבירה ומתבייש, לא די שמוחלין לו עבירה־זו, אלא שמוחלין לו על כל העונות שיש לו, ויוצא מגיהנם לגן־עדן.
נמצא שפעל אצלו רק החטא, ורק הגיהנם, שבלתי הגיהנם לא בא בשום־אופן להגן־עדן, יען שבלתי החטא לא בא לבושה.
אחר־כך (א, כג) מבאר הרבינו־יונה, "העיקר השביעי: הכניעה בכל־לב והשפלות, כי המכיר את בוראו, ידע כמה העובר על דבריו שח ושפל ונגרע מערכו, כענין שנאמר (תהלים טו, ד) נבזה בעיניו נמאס, ונאמר (איוב טו, טז) אף כי נתעב ונאלח איש שותה כמים עולה, ונאמר (ירמיה ו, ל) כסף נמאס קראו להם, על־כן - בסיבת כל זאת, - יכנע ויהיה שפל בעיניו", - שהחטא צריך להביאו לידי כניעה.
[ובחוה"ל (תשובה פ"ח) שאמר אחד החסידים לתלמידיו: אילו לא היה לכם עון, הייתי מפחד עליכם ממה שהוא גדול מן העון].
"ודוד עליו־השלום וכו', אמר (תהלים נא, יח) זבחי אלקים רוח נשברה וגו', היא רוח נמוכה.
כי מהחטא שהיה לו, מזה בא לכלל כניעה, ולכלל רוח נשברה, ולכן זה "זבחי אלקים", כאילו הקריב כמה קרבנות.
כאשר הוא מתבונן בתוך־עצמו "כמה רבה רעת הממרה את יוצרו, וכמה נתעב ונאלח איש שותה כמים עולה", בסיבת־זאת מתהוה הוא להיות "שפל רוח", הנה כי מן "שותה כמים עולה" הוא מוציא ומפיק ומשיג כל טוב סלה, כי מי גרם לו המדריגה־העליונה הזו, האין זה הגיהנם שנמצא בו מטעם חטאיו, שזולת רוח־נשברה לא הי' בא בשום־אופן לזה.
ולא די בזה, אלא ש"בהכנעה יתרצה האדם אל השם, שנאמר (ישעיה סו, ב) ואל זה אביט, אל עני ונכה רוח", - היינו רצון השם.
ולא עוד, אלא "כי כה אמר רם ונשא, שוכן עד וקדוש שמו, מרום וקדוש אשכון" (ישעיה נז, טו), - הרבש"ע אומר שהנהו כביכול שוכן ונמצא יחד עם "מרום וקדוש", במרומים ובשמי השמים ובקדושה העליונה, וגם עם עוד־אחד הנני גם־כן נמצא, והוא, "את דכא ושפל רוח", וכל־זה מאומת בביאורינו.
וכתיב (תהלים קל, ד) "כי עמך הסליחה למען תורא", - ואיך הוא שמסליחה בא "למען תורא", הלא יראה נצרכת לימוד, כנאמר (דברים ד, י) "אשר ילמדון ליראה אותי", ונאמר (שם יד, כג) למען תלמד ליראה, וכיוצא בזה?
אלא לפי דברינו הנ"ל, שמגיהנם יש לו מבוא לגן־עדן, לפי זה, אחרי הסליחה, אחרי שמאומת אצלו מהו "נושא עון" (שמות לד, ז), שאחז"ל (ב"ר כב, יא; ד"ר ח, א; תנחומא בראשית ט') על מה שאמר קין אל השם (בראשית ד, יג) גדול עוני מנשוא, עליונים ותחתונים אתה סובל, ועוני אינך יכול לסבול, יען כי כן הוא במציאות, כי החטא אי־אפשר לסבלו, - ואפילו־הכי אם חנן אותו בסליחותו, נמצא שמזה יכיר יכולת השם וגבורתו יותר מלסבול עליונים ותחתונים, ואם יכיר כחותיו וגבורותיו יתברך, פשוט שבא ב"למען תורא", - מי גרם לו זאת, אם לא הנ"ל!
חזינן מכל אלו, כי מן עצם החטא, ממנו אדרבה הגיעו למדריגתם, והיאך הוא מהלך הדברים?
זהו שאמרו חז"ל (ירושלמי מכות פ"ב ה"ו; ילקוט יחזקאל שנח; תהלים תשב) ששאלו לחכמה חוטא מהו עונשו, נפש החוטאת מה תהא עליה, - היינו שגם לחכמה יש דרך אל הגן־עדן, - אמרה להן (משלי יג, כא) "חטאים תרדף רעה", - שאמרה כי לגן־עדן יש דרכים וטבעים, וכדי לילך לגן־עדן ישנם אופנים ודרכים אשר צריכים לילך בדוקא בדרך־זו ובדרך־זו, ואחר־ כך בא לגן־עדן, - שאלו לנבואה וכו', אמרה להן (יחזקאל יח, ד) "הנפש החוטאת היא תמות", שאלו לתורה וכו', - כי החכמה והנבואה והתורה, לכל־אחד מהן יש דרכים, ואם הולך בדרך־חטא, בהכרח נמצא הוא שם, ולא בדרך שלהם, - עד ששאלו להקב"ה בעצמו, אמר להם: יעשה תשובה ויתכפר לו.
והביאור כהנ"ל, שישנם פתחים־נחבאים אל הגן־עדן, אשר רק יחידו של עולם, יחיד בשליטתו, הוא מכיר ומגלה את זאת, אף כי הוא בלתי־מובן להחכמה ולהנבואה וכו', אשר יש פתחים ומבואות מן הרע בעצמו, עד שמגיע אל הגן־עדן בעצמו.
חכמה ונבואה וגם תורה־הקדושה, הם לא היתה להם ידיעה מן כזה סוד גדול, בהיות יודעים את כחו ומהותו של חטא, אשר אחר שעסק אדם־הראשון בפרישות ק"ל שנה, כאמרם ז"ל (עירובין יח:), סוף־כל־סוף היה המצב שעדיין חטאו לא תיקן, ואדרבה, "הוסיף תאוה על תאותו", כאמרם ז"ל (ב"ר כג, ו), - והנה לא עלה על דעתן כי מן החטא עצמו, יהיו שם דלתות אל תוך הגן־עדן!
אך הבורא־עולם עצמו גילה סוד גדול זה, כי "יעשה תשובה", אשר התשובה היא הדרך אשר באמצעותה ישנה היכולת מן החטא עצמו להיות נכנס אל תוך הגן־עדן, להגיע אל השם־ יתברך, ועד כמה שהאדם יהיה שקוע בחטא, ובאיזו רחקות שלא יהיה, אין בנמצא כל מצב של להיות אבוד לגמרי, "אם יהיה נדחך בקצה השמים, משם יקבצך השם אלקיך ומשם יקחך" (דברים ל, ד), ישנם שם פתחים ודלתות להיות נכנס תיכף־ומיד אל תוך הגן־עדן.
ואדרבה מחטאו יוכל להגיע אל כל מדריגה הרמה, מה שאין כל הנ"ל יכולים להשיג זה, לא החכמה ולא הנבואה, ואף גם לא התורה־הקדושה, שהרי התורה־הקדושה אמרה שיביא קרבן, אבל בידים ריקניות אין כלום.
ועל תגלית־זו שיכול האדם לשוב בידים ריקניות, רק במחשבה לחוד, תגלית־כזו לא גילה אלא הבורא־יתברך, אשר גילה שיש דרך להגיע אל השם־יתברך על־ידי החטא.
וגם בזה נבין מאמרם ז"ל (סנהדרין צח.) "אין בן־דוד בא אלא בדור שכולו זכאי או כולו חייב", - ו"בדור שכולו זכאי" הרי מבינים את אשר בו "בן־דוד בא", אבל בואו ב"דור שכולו חייב", היאך הוא זה? וביאר הרמ"ח לוצאטו ז"ל, כי כמו אשר מן "כולו זכאי" יבוא השלימות, כמו־כן יבוא מ"כולו חייב".
והוא כהנ"ל, אשר מן ה"כולו חייב", מן הרע הגמור, מזה תבוא הבריאה לשלימות כזה, עד שיהא "בן־דוד בא"!
זהו סוד הדבר אשר הננו מאמינים בשליטת יחודו, אשר סוף־כל־סוף זוהי האחדות, "אני אני הוא, אני אמית ואחיה" וגו' (דברים לב, לט), לכן בדיוק כאשר יכולה להיות גאולה מן "דור זכאי", כן ישנם דרכים אשר דוקא מן "דור חייב" יכולה להיות יוצאת גאולה. מן שיא־הגיהנם ישנם פתחים־ודלתות אל הגן־עדן.
וכן איתא בדברי חז"ל (ילקוט תהלים תתלג) שכמו שמגן־עדן נתקלס שמו יתברך, כמו כן קלוסו של הקב"ה עולה מהגיהנם, שהרשעים גם הם מקלסים שמו (עי' עירובין יט.).
ומבואר כהנ"ל, יען שהגיהנם אינו ענין של עונש לבד, אלא שהוא ענין לצרף ולזכך את הרשעים עד שיבואו לשלימות.
ולפי־זה כמה פשוטים ומדוקדקים דברי הרבינו־ יונה ז"ל, בהקדמתו ופתיחתו לשע"ת, "מן הטובות אשר הטיב השם־יתברך עם ברואיו, כי הכין להם הדרך לעלות מתוך פחת מעשיהם, ולנוס מפח פשעיהם וכו', ולימדם והזהירם לשוב אליו כי יחטאו לו", - זאת היא הדרך! - שנאמר (תהלים כה, ח) "...יורה חטאים בדרך".
"וגם אם הרבו לפשוע ולמרוד, ובגד בוגדים בגדו, - בכל־זאת יש דרך, - לא סגר בעדם דלתי תשובה, שנאמר (ישעיה לא, ו) שובו לאשר העמיקו סרה", - באיזה עומק שלא יהיו טבועים ושקועים, ישנה שם דלת, אף שאתם בעמק־שאול יש לכם דרך, ואיזו, היא התשובה.
וכמעשה דמנשה, שכתוב (דהי"ב לג, יג) "ויתפלל אליו, ויעתר לו וישמע תחינתו", קרי ויחתר, אמרו חז"ל (סנהדרין קג. ד"ר ב, כ) שהקב"ה חתר את הרקיע כמין חתירה מתחת כסא־הכבוד וקיבל את תפלתו, - ואף שהיה במדריגה שלא היה עבורו פתח־ומבוא מהגיהנם שלו, כמאמרם ז"ל, אבל הקב"ה בחסדו ברא בעדו פתח, עד שחתר מחתרת, ונתן לו דרך מהגיהנם־שלו לכסא־הכבוד.
הרי שומעים אנחנו מהי מהותה של התשובה, זאת היא תורה חדשה, דרך היאך לצאת מן החטא, מן הגיהנם, אל תוך הגן־עדן.
ועתה הרי זכינו לדין, כי כמו שיכולים להגיע אל השם־יתברך על־ידי תורה ומצות, כך הטביע הבורא, שיש דרך להגיע אל ד' אף מן חטא, וכמו מצות לולב וציצית ועוד ועוד, כך יש דרך להגיע על־ידי חטא, ובאיזה דרך, הלא היא החרטה והקבלה. לכן כמה צריך האדם להדר את המצוה הזאת.
וצריכים להיות מבינים לפי־זה, כי כמו שלכל המצות ישנם גדרים והלכות באופני־ קיומם, כמו־כן במצות התשובה, והיא רק בהלכותיה שביארו הפוסקים, - כל העיקרים של רבינו־יונה, הנם בתכלית ההכרח, לא ניתן לעבור ולדלג עליהם בשום־אופן, בדיוק כמו כאשר הולכים באורחותיה של דרך התורה, אי־אפשר להיות עוברים ומדלגים על איזה פרט מהלכות לולב ותפילין, כן הדבר גם בדרך התשובה לא ניתן להיות עובר ופוסח על שום עיקר.
וכעת אם ילמוד האדם העיקר של חרטה, צריכים ללמוד בעין־פקוחה, וכמו שנוגע לו למעשה אופן קיומה, ללמדה כמו מצות לולב, ע"מ לקיימה בכל פרטיה ודקדוקיה, מבלי שום טעמים, כמו שאיני מבקש שום טעם על מצות לולב, עזיבת החטא היא גם־כן מצוה דאורייתא.
ולא כאשר חושבים תמיד: "הלא ישנה בקרבי איזו חרטה מועטת", או כי "הרי כבר הבטחתי לא להיות עושה עוד", - רק הכל מוכרח בדוקא ובדוקא, בהכרח שתהיה חרטה ממש, עם כל השלימות של "ודעי וראי כי רע ומר עזבך את השם", עזיבת החטא ממש, מבלי כל חכמות היתולים ודמיונות, וידוי ממש, לא סתם לומר וידוי, - וכל המרבה הרי זה משובח, בדיוק כמו שבלולב כל המרבה הרי זה משובח.
*
עתה יכול האדם להיות מתבונן בעצמו, האם אמנם אוחז הוא באמת בדרכי התשובה.
הרי שומעים אנחנו, כי מן דרכי־התשובה לא יתכן להיות סר ועובר־ועוקף בשום־אופן.
"זכור אל תשכח את אשר הקצפת את השם א'להיך במדבר' (דברים ט, ז) פירש הספורנו ז"ל, "ויעיד על היותך עם קשה עורף, כי הנה חזרתם להקציף פעם אחר פעם וכו', ובחורב הקצפתם, ויעיד על מדת קושי העורף, כי אמנם כשהקצפתם את השם בחורב, לא היה אומר להשמידכם אלא בשביל שאתם עם קשה עורף".
ושם (בפסוק ו') כתב, "כי אמנם קשה עורף הוא ההולך אחר שרירות לבו ומחשבתו, אע"פ שיודיעוהו איזה מורה צדק בראיה־ברורה שמחשבתו היא בלתי טובה".
זהו הסוד של "קשה עורף", אשר הוא חפץ ורוצה בהחטא בדוקא.
הלא נורא נוראות הדבר, כי הדור המדבר, עם כל מדרגותיו, אחר הכל, אחר מתן תורה, עוד מגלים להם "כי עם קשה עורף אתה", הלא עשית את העגל, הנה אין זה מקרה בעלמא, רק זה נובע והולך מן "קשה עורף", הלא ראית עבודה־זרה במצרים, וגם עכשיו אתה רוצה בה, ואתה רוצה אותה בדוקא, ולא אחרת!
"והיה בשמעו את דברי האלה־הזאת, והתברך בלבבו שלום יהיה לי, כי בשרירות־לבי אלך, למען ספות הרוה את הצמאה" (דברים כט, יח), - מבאר הרמב"ן ז"ל: "למען ספות, להוסיף השבעה עם המתאוה"; כאשר ישמע את האלה ואת כל התוכחה, ואינו ירא, - למה אינו ירא? זהו סימן כי הנהו רוצה את החטא בדוקא, וממילא אינו ירא. מה שאינו ירא נובע ממה שהוא רוצה את החטא.
הרי מגלים כאן סוד גדול: אין זה שהוא רוצה גם את 'הרוה', לא כי אם את השיא האחרון של חטא שישנו במציאות, עד שהוא רוצה שיהיה אצלו בגדר 'צמאה', וגם זה הוא רוצה!
המתבונן רואה זאת בגלוי, כי לא את החטא לבדו הוא רוצה, אלא את "הרוה" הוא גם־כן רוצה, את הדיוטא התחתונה של תאוה היה רוצה להשיג.
"ומכשול־עונו ישים לנגד פניו, רצה לומר התאוה והיצר", כלומר את "הרוה" הוא מבקש בשארית כחותיו!
אם־כן, איך יכולים להיות במצב של עזיבת־ החטא, ושל כל דרכי־התשובה? - הלא רוצים דוקא את החטא, ובלי כל דרכי־ התשובה הלא בשום־אופן לא יגיע לתשובה!
אי לזאת, חייב אדם לחגור שארית־כחותיו לנקוט בדרכי־התשובה, ראשית־כל עזיבת החטא, אף שהוא רוצה אותו בדוקא, - ולעצור, לגעור בים הזועף!
ולעצור בעד הים־הזועף, אין שום עצה־אחרת מלבד חשבון. הרמ"ח לוצאטו מרעיש כל־כך בדבר החשבון, זהו מתוך הידיעה כי אין שום עצה־אחרת לעצור בים־הזועף.
וחשבון בכחו לעצור, החשבון של "נשא קל־ וחומר בעצמו" עצר גם בעד הים של נבוזרדאן (גיטין נז: סנהדרין צו: איכ"ר פתי' כג; קינה לד; מובא לעיל מ' ק"ב), כי זהו הכח של חשבון, - "על כן יאמרו המושלים בואו חשבון".
קו
לסלק הגרמא לחטאיו
 (ועד) ג' ברכה
אנו רגילים בהכלל שגרמא בנזקין פטור, לכן נדמה לנו כי גרמא אינו נחשב למעשה כלל.
זוהי טעות. יש לדעת כי גרמא הוא עיקר, רק ישנם דרכים שהוא פטור בדיני־אדם, אולם בדיני שמים ודאי אינו פטור, וכפי הנראה תשעים ותשעה אחוז נוטל גרמא, כי בגרמא כבר הכל.
חז"ל אומרים בברכות (לב:) "ודי זהב (דברים א, א) - מאי ודי זהב, אמרי דבי ר' ינאי, כך אמר משה לפני הקב"ה, רבש"ע, בשביל כסף וזהב שהשפעת להם לישראל עד שאמרו די הוא שגרם שעשו את העגל, אמר ר' הושעיא, משל לאדם שהי' לו בן, הרחיצו וסכו והאכילו והשקהו ותלה לו כיס על צוארו והושיבו על פתח בית זונות, מה יעשה הבן שלא יחטא".
הרינו שומעים מהמשל, שמתעוררת שאלה: "מה יעשה הבן שלא יחטא", כאילו החטא מוכרח להיות.
"ומנין שחזר הקב"ה והודה למשה, שנא' (הושע ב, י) "וכסף הרביתי לה, וזהב עשו לבעל", ומזה מבינים אנו כמה זה הוריד מהעונש.
כי יש לדעת, שבגרמא החטא כבר נגמר כמעט, החטא עצמו הוא טפל, בבחינת "מה יעשה הבן שלא יחטא", כל התביעה הוא עבור הגרמא. התחלת החטא הוא ג"כ מגרמא.
"הרואה סוטה בקלקולה, יזיר עצמו מן היין" (ברכות סג. נזיר ב.), - הרואה סוטה בקלקולה, וינסה סתם לשמור עצמו מן הקלקול, - לא יצליח בשום אופן, הקלקול הוא בגדר "מה יעשה הבן שלא יחטא".
אלא הוא צריך לשמור את עצמו מהגרמא - "יזיר עצמו מן היין", כי הלא החטא עצמו מתחיל מהיין, היא נענשה עבור היין, כפי שחז"ל (סוטה ט.) מבארים, "היא השקתהו יין משובח בכוסות משובחים, לפיכך כהן משקה מים־המרים במקידה של חרס", כי בגרמא כבר החטא מוגמר.
"אמר ר' חמא בר חנינא, אלמלא שלש מקראות אלו, נתמוטטו רגליהם של שונאי ישראל, דכתיב (מיכה ד, ו) ואשר הרעותי", ופירש"י ז"ל: "אבל עתה יש לנו פתחון פה, שהוא גרם לנו שברא יצר הרע" (ברכות לב.).
הרי מצטדקים בבריאת היצר־הרע עצמו! יסוד גדול כל כך הוא גרמא!
אצל מרע"ה כתוב (דברים לב, נא) "על אשר מעלתם בי", וכ' רש"י ז"ל: "אשר מעלתם - אשר גרמתם", הרי בעד "אשר גרמתם" לא הועיל להם מאומה, כל תפלותיו של מרע"ה, כי ב"אשר גרמתם" כבר נגמר כל הדבר.
הר"י ז"ל על משלי (יא, א) מבאר: "מאזני מרמה תועבת ה' וגו' - צריך אתה לבקש על מה נזקק שלמה המלך ע"ה לחזור ולכתוב זה בלא תוספת ביאור והבנת טעם, כי גם המקראות אלו סדורים בעניני המדות, ולא בפרט מעשה ממעשי העבירות. ועתה תראה כי נסב גדול הענין הזה לענין (שם י, לב) פי רשעים תהפוכות, ובא שלמה המע"ה להראות ולתת מופת למדה ההיא כי גם שנואה היא וכו'. ואם 'מאזני מרמה', יען היותם מוכנים להפריע במרמה, הם תועבת ה', אעפ"י שלא הנו בעליהם".
רואים מכאן מהו להיות מוכן לרע, עד ש"מאזני מרמה", עוד לפני שהשתמשו בהם לרעה, היא כבר תועבת ה', כש"כ המרגיל עצמו בהרגל רע, הרי בודאי הוא מוכן לרע.
מזה אנו לומדים את היסוד הגדול מהו גרמא.
לפי חשבון־זה - מה הן מידות רעות! איזה "מוכן לרע" הוא אדם שיש לו מידה רעה!
ומוכרח מזה, שצריך לעשות תשובה על מידות רעות, בדיוק כמו על חטאים.
'מאזני מרמה' עצמה אינו חטא, רק שהוא מוכן לחטא, ומובן ההבדל בין 'מאזני מרמה' ובין 'מידה רעה'.
בצד הטוב הוא ג"כ על דרך זה: כשיש "מוכן לטוב", מידה טובה, - גם־כן כבר הכל נגמר, ועוד מרובה מידה טובה.
היוצא מזה הוא: אם אדם חושב על תשובה - טעות גדולה היא אם הוא חושב על עבירות.
ראשית, כי הלא מעשה־העבירה הוא טפל לעומת ה"מוכן לרע" שהוא נוטל תשעים ותשעה אחוז מהחטא, הגרמא.
שנית, יש לדעת כי המחשבה על עצם־ העבירה לא תועיל לו, כי העבירה היא כבר בבחינת "מה יעשה הבן שלא יחטא".
נמצא שהאדם חייב לחשב על ה"גרמות", לסלק הגרמא לחטאיו, ואז ממילא יהי' מתוקן.
קיא
יסוד המשפט - להעמיד הדברים על תיקונם כחוט־השערה
"והיה עקב תשמעון את המשפטים האלה" (דברים ז, יב), פירש"י ז"ל: "אם המצות הקלות שאדם דש בעקביו תשמעון, ושמר ה' וגו', ישמור לך הבטחתו".
זהו חידוש גדול, כי כל הברכות באות דוקא עבור שמירת דברים־קלים, וכל מה שיותר קלים - "המצות שאדם דש בעקביו". ומובן כי ההיפך הוא עבור הזנחת המצות הקלות.
איך נוכל להבין זאת? למה זה באמת ככה?
ואגלה לכם סוד גדול בזה: מעולם לא עמדנו על כך, איזה יסוד גדול הוא זה.
הרמ"ח־לוצטו ז"ל מבאר כל יסוד הזהירות (מס"י פ"ד) "הנה מה שמביא את האדם על־דרך־כלל אל הזהירות, הוא לימוד התורה, והוא מה שאמר ר' פינחס בתחילת הברייתא (ע"ז כ:) "תורה מביאה לידי זהירות", אמנם על־דרך פרט, המביא לזה הוא, ההתבוננות על חומר העבודה אשר חייב בה האדם ועומק הדין עלי' וכו'.
"אך הערה לכל ההמון כולו, הנה הוא בענין השכר והעונש עצמם, בראות עומק הדין עד היכן מגיע וכו', באשר השקפתו מדקדקת על כל דבר קטון וגדול, וכן אמרו רבותינו ז"ל (חגיגה ה:) "ומגיד לאדם מה שיחו (עמוס ד, יג) אפילו שיחה קלה שבין איש לאשתו, מגידים לו לאדם בשעת־הדין".
"עוד אמרו (יבמות קכא:) "וסביביו נשערה מאוד (תהלים נ, ג), מלמד שמדקדק עם חסידיו כחוט השערה"; אברהם הוא אברהם האהוב לקונו, עד שהכתוב (ישעיה מא, ח) אומר עליו "אברהם אוהבי", - לא פלט מן הדין מפני דברים־קלים שלא דקדק בהם" - דוקא רק עבור דברים קלים!
"רבי כד הוי מטי להאי קרא, הוי בכי וגו', עבד ששוקלים לו קלות כחמורות, כלום תקנה יש לו" (חגיגה ה.), ובודאי שאין כוונת המאמר שיהיה העונש על שתיהן אחד וכו', אמנם הענין הוא, שלענין משקל־המעשים, כך עולות בכף הקלות כמו החמורות, כי לא ישכיחו החמורות את הקלות, ולא יעלים הדיין עינו מהם כאשר לא יעלים מן החמורות וכו', והוא ששהע"ה אומר (קהלת יב, יד) "כי את כל מעשה האלקים יביא במשפט" וגו'.
וזה דבר פשוט ומבואר, כי הנה א' אמת ה', והוא מה שאמר מרע"ה (דברים לב, ד) "הצור תמים פעלו כי כל דבריו משפט" וגו', כי כיון שהקב"ה רוצה במשפט, הנה כך הוא עובר על המשפט העלים עין מן הזכות כמו מן החובה, על־כן אם משפט הוא רוצה, צריך שיתן לכל איש ואיש כדרכיו וכפרי מעלליו בתכלית הדקדוק בין לטוב בין למוטב" וכו'.
הרי מבאר רמח"ל, כי כל יסוד הזהירות הוא ענין "שוקלים לו קלות כחמורות": "לא ישכיחו החמורות את הקלות", "וסביביו נשערה מאוד, מלמד שמדקדק עם חסידיו כחוט השערה".
כי היסוד הגדול הוא כי כל התורה, מציאות התורה, וקיום התורה, נבנה על חוטי־שערות.
כי ישנו הכלל, וממנו באים הפרטים ופרטי פרטים עד הסוף, ועיקר התורה הוא בחוטי־השערות.
זהו יסוד המשפט - "הצור תמים פעלו כי כל דרכיו משפט", "תמים פעלו" יוצא מ"כל דרכיו משפט".
יסוד המשפט הוא, שהדבר במשפט כתיקונו על חוט־השערה, בתכלית הדקדוק על חוט־השערה, מיסוד זה מסתעף כל ענין "שוקלים לו קלות כחמורות", כי אם היסוד הוא "משפט", הרי בהכרח שיהי' כחוט־ השערה - "מלמד שהקב"ה מדקדק עם חסידיו כחוט־השערה", כי כל סוד התורה הוא רק בהבחנה הדקה של חוטי־השערות.
זהו הסוד הגדול של "תורה מביאה לידי זהירות", הלומד תורה נוכח לדעת כי הענינים בנויים דוקא על חוטי־שערות, וכפי שהמס"י מבאר, לולא־זה אי אפשר להבין החטאים של הקדמונים. מוכרחים להבין כי נכשלו בכחוט־ השערה, אאע"ה היה חייב לומר "במה אדע", ודברו היה קודש קדשים, רק באיזה חוט־ השערה נכשל. וכן כל החטאים שלהם.
האדם הרואה זאת, נוכח לראות שצריך להיזהר, כי הרי הענינים בנויים על חוטי שערות. הרי "תורה מביאה לידי זהירות" הוא סוד הזהירות, להיות זהיר על כחוט־ השערה ממש, בתכלית הדקדוק!
לפי־זה פשוט "והיה עקב תשמעון, את המצות הקלות שאדם דש בעקביו תשמעון", כי מה שתשמרו הקלות - סימן הוא שהנכם בעלי חוט־השערה, בעלי משפט, וזוהי ראיה שיש לכם שייכות לתורה, כי סוד התורה הוא דוקא בדקות של חוט־השערה.
ואם אין כאן שמירה של ה"קלות" - אין כאן שייכות אל התורה חלילה.
"ועוז מלך משפט אהב, אתה כוננת מישרים, משפט וצדקה ביעקב אתה עשית גו', משה ואהרן בכהניו וגו', קוראים אל ה' והוא יענם. בעמוד ענן ידבר אליהם, שמרו עדותיו וחוק נתן למו. ה' אלוקינו אתה עניתם, א' נושא היית להם ונוקם על עלילותם" (תהלים צט, ד־ח).
אם אפשר להעניש את משרע"ה על חטא קל שבקלים, חוט־השערה ממש, ולא הועילו לו כל התחנונים, אין זה כי אם "ועוז מלך משפט אהב", ובמשפט הרי מובן שלא שייך בו ויתור בשום־אופן.
יסוד המשפט הוא, שהדבר צריך להיות בתיקונו בתכלית הדקדוק, מדוד ושקול על חוט השערה.
"כל האומר הקב"ה ותרן יוותרו מעוהי" (ב"ר סז, ד), ב"מעוהי" מבין כל אחד שצריך להיות 
בהן דקדוק על חוט־השערה, ולא שייך שם ויתור בשום־אופן (כגון חומר האיסורים של גזל).
עד"ז נבין מה שאמרו חז"ל (שמו"ר ב, ג) "ומשה היה רועה, הדא הוא דכתיב (משלי ל, ה) כל אמרת אלוק צרופה, אין הקב"ה נותן גדולה לאדם עד שבודקהו בדבר קטן ואח"כ מעלהו לגדולה, הרי לך שני גדולי־עולם שבדקן הקב"ה בדבר קטן, נמצאו נאמנים והעלן לגדולה".
למה הבחינה היא דוקא בדבר קטן? הרי הקב"ה רצה לבדוק אותם אם הם בעלי משפט, ויסוד המשפט הוא להעמיד הדברים על תיקונם כחוט־השערה, נמצא שגם הבחינה צריכה להיות דוקא בכחוט־השערה, בדבר קטן.
וכאשר "נמצאו מתוקנים" - ראי' היא שהם בעלי משפט - "והעלן לגדולה", אפשר למסור בידיהם את הכלל־ישראל, כי יתקנוהו על חוט־השערה.
וזהו "כל אמרת אלוק צרופה": סודם של "כל אמרות אלוק" הוא שהן "צרופה", (שמו"ר ו, א) שכל דבר ודבר שיוצא מלפניו טרם הוא נמלך בפמליא של מעלה ומודיע להם הדבר, כדי שידעו ויעידו כולם כי דינו דין אמת וגזרותיו אמת וכל דבריו בהשכל.
סוד־התורה שהיא "צרופה" בתכלית, במשפט על כחוט־השערה, ו"תורה מביאה לידי זהירות".
כאשר לומדים תורה, רואים שהענינים מדוקדקים על חוט־השערה, השקפתו מדקדקת על כל דבר קטון וגדול, וזה מחייב זהירות, להיות זהיר ע"י כחוט־השערה!
קיב
בואו חשבון - לחלק ולחלק הענינים
נורא הוא כשאין האדם מכיר חסרון בעצמו: עוד יותר מלפפת את האדם אי הכרתו את מעלתו.
כאשר הגלים מטביעים אותו בתהום, הרי הוא נמצא בתהום בעצמותו, ואינו מכיר שם את חסרנותיו (כי רק כשאדם מסתכל על עצמו מלמעלה, יכול הוא להבחין בחסרונות, משא"כ כשהוא נמצא בתחתית שפל המצב). וכשהגלים נושאים אותו למצב של הצלחה - אינו מכיר שם שום מעלה, ועל כגון דא נאמר (תהלים מט, כא) "אדם ביקר ולא יבין, נמשל כבהמות נדמו". זה נאמר על דברינו:
בן־תורה השקוע כל היום בתורה, הי' צריך להכיר תיכף את ה"ונפלינו אני ועמך", את ה"מה ביני לבין חמי".
כאשר מסתכלים במשפטי אומות־העולם, רואים איך שהם מכניסים כמה ענינים במדור אחד; מפני שדבר־אחד דומה במדת־מה לדבר־ שני, אין מחלקים ביניהם ודנים אותם כאחת.
לא שייך כלל לטעון עליהם שאין מחלקים בכחוטי שערות, - קרשים עבים אפשר להכניס בין שני דברים, ואצלם שניהם נחשבים כדין אחד.
במשפטי־התורה רואים בבירור, כי הדברים מתחלקים כחוט־השערה; דבר זה אינו דומה לזה, וזה אינו דומה לזה, אף שהחילוקים אינם אלא בחוטי־שערות.
כי סוד התורה הוא, שיתפרדו ויתחלקו הדברים כחוט־השערה, פרטים ופרטי פרטים עד אין שיעור, "וכפטיש יפוצץ סלע" (ירמיה כג, כט), מה פטיש זה מתחלק לכמה נצוצות, אף דברי תורה מתחלקים (עי' סנהדרין לד. ובדעה"ח לרמח"ל).
תורה מחלקת. בול עץ עקום, אינו מתחלק; קרש ישר מאוד, נחלק ונחלק! - בעקשות לא שייך לחלק בשום אופן.
סוד התורה היא ישרות, ובישרות שייך לחלק על כחוט־השערה. כמובן צריכים הכלים הראויים לזה, וצריכים לדעת את מלאכת ההפרדה והחילוק באופן דק מן הדק עד אין נבדק.
זהו הסוד של "צלם אלוקים", לדעת כיצד מחלקים גם בדקות.
זהו הסוד של "תורה מביאה לידי זהירות", מהתורה לומדים כי הענינים מתחלקים כחוט השערה, הרי באמת היא "מביאה לידי זהירות", כי סוד הזהירות הוא גם־כן דקדוק על חוט שערה, לבל יתחלפו חוטי־שערות.
מעתה נבין מה שהרמח"ל בפרק הזהירות (מס"י פ"ג) מדגיש כל־כך את ענין "על כן יאמרו המושלים בואו חשבון".
כי "חשבון" הוא יסוד היסודות של זהירות, ובלי חשבון לא תתכן זהירות.
סוד־הזהירות הרי הוא דקדוק בתכלית, לא להחליף הדברים, אלא להפריד ולחלק ביניהם.
והסוד הגדול הוא, כי מהו הסכין, מי מחלק ומי בכלל יכול לחלק! - הוא חשבון! חשבון גוזר הדברים הדקים ביותר! וכשלא מפרידים נהיה משתי שערות שערה אחת, ומעשר שערות שערה אחת!
זהו הסוד של (תהלים קד, כ) "תשת חושך ויהי לילה", אשר בחושך אינם מכירים ומחליפים את הדברים.
מובא בספר־יצירה כי העולם נברא "בספר וספר וספור", ומבארים כל המפרשים כי זהו "חשבון", - סוד גדול כזה הוא חשבון!
הפרדת־הענינים היא באמת בכחוטי שערות, ואם לא יחלקו באופן דק מן הדק, הרי באמת גם ענינים שונים נראים כענין אחד, והסכין הוא חשבון, "בספר וספור".
ומתלמדים חשבון דוקא מהתורה, "ועל דרך־ כלל המביא אל הזהירות הוא לימוד התורה", תורה מלמדת כיצד לחלק הענינים.
מה היו החטאים של הקדמונים, גדולי העולם?
רק זאת נוכל לומר: כי במקום שנכשלו, בחוטי השערות לא עלה בידם לחלק; משתי שערות עשו אחת, - ועל־זה יצאה עליהם כל הריתחא! ועונשים חמורים כאלה - אכן, זהו "מביאה לידי זהירות"!
הר"י על אבות (א, א) מבאר "והיו מתונים בדין" - למורי הוראות ולפוסקים הדין אמרו, לבל יסמכו במחשבה הראשונה, אך בהמתנה גדולה "ובעיון הדק לבל יטעו בשיקול הדעת".
אם הענינים מתחלקים על חוט־השערה, מהיכן לוקחים את הסכין לזה? הרי מגלה לנו הר"י כי "עיון הדק" הוא הוא הסכין, ואם רק הסכין אינו כל־כך חד, או הוא עבה מדי, שוב לא יוכל לחתוך בשום אופן!
"כי האדם הממהר להורות נקרא פושע, שאע"פ שחשב לומר האמת, אין זה שוגג, אך קרוב למזיד הוא, אשר לא נתן בלבבו לומר: לבב הנמהרים לא יבין לדעת, כי הטעות בכל אדם מצוי הוא, וזהו שאמרו (אבות ד, יג) "הוי זהיר בתלמוד ששגגת תלמוד עולה זדון" וגו'.
סוד גדול הוא, כי כל הענינים ניתנים לחלק והם מתחלקים, וכל עבודת האדם היא רק לחלק ולחלק, ואין כאן שוגג! שגגת תלמוד עולה זדון! - הוא נקרא מזיד: הרי יכלת לחלק הענינים והיית חייב לחלק!
"והטעם על שאמר היו מתונים "בדין", כדי להזהיר יותר על הדינים משאר הוראות שהם עיקר גדול בידיעת השי"ת, כמו שאמר הנביא (ירמיה ט, כג) השכל וידוע אותי כי אני ה' עושה חסד משפט וצדקה כי באלה חפצתי נאום ה', ואיך ישכיל האדם לדעת את ה' והוא דבר נמנע, אך בזאת ידענו לעשות דין ומשפט מה' עושה את אלה, ומה שאמר (ירמיה כב, טז) דן דין עני ואביון אז טוב, הלא היא הדעת אותי נאום ה', וכתיב במקום־אחר (מיכה ו, ח) מה ה' דורש מעמך כי אם עשות משפט ואהבת חסד, כי הדינים הם שורש גדול בתורה, ומהם נשתת העולם" - סוד גדול כזה הוא משפט!
קיג
ברעות נפשא לקטלא נפיק
ברכות (לד:) "ת"ר העובר לפני התיבה צריך לסרב, ואם אינו מסרב דומה לתבשיל שאין בו מלח" - רש"י: "יסרב, כשאומרים לו לך, יעשה עצמו כלא רוצה, כלומר איני כדאי".
"ואם אינו מסרב דומה לתבשיל שאין בו מלח" - משמע שהתפלה עצמה "בלי מלח", אלה שטעמו טעם תפלה, היו טועמים בתפלה זו שאין בה מלח, "ואם מסרב יותר מדאי, דומה לתבשיל שהקדיחתו מלח" - גם זה קאי על התפלה שלו, ומשמע ש"הקדיחתו מלח" הוא יותר גרוע ממי שאינו מסרב.
ולהלן שם: "ת"ר, שלשה רובן קשה, ואלו הן, שאור מלח וסרבנות" - משמע כי סרבנות היא בחינה של "מלח", אשר על כן מדמים חז"ל זה לזה.
בלמדי סוגיא זאת נתעוררתי על הערה נוראה.
ברכות (כח:) "ר' נחוניא בן הקנה היה מתפלל תפלה בכניסתו לבית המדרש כו', אמרו לו מה מקום לתפילה זו" - רש"י: "מה טיבה"? באמת מוזר הדבר: לנו נדמה כי כל התפלות והתחנונים צריכות לנו עד הבית־המדרש, אבל מי שזה כבר נמצא בביהמ"ד - מה הוא צריך עוד? עכשיו הלא כבר ישנה הילולא וחינגא! ואין זה עולה על דעת אדם להתפלל דוקא בהכנסו לביהמ"ד, ועל מה התפללו? נדמה כי תפלתו מתאימה לאנשי השוק בתוך השוק! והרי הוא התפלל ככה בכניסתו לביהמ"ד.
"אמר להם בכניסתי אני מתפלל שלא יארע תקלה על ידי. ת"ר בכניסתו מה הוא אומר יהי רצון מלפניך ה' אלוקי שלא יארע דבר תקלה על ידי ולא אכשל בדבר הלכה וישמחו בי חברי ולא אומר על טמא טהור, ולא על טהור טמא, ולא יכשלו חברי בדבר הלכה ואשמח בהם".
הרי בכניסתו לביהמ"ד מתפלל שלא יהי' הוא לתקלה, לא יהי' "בור", מזיק פשוט המכשיל את אחרים, יסוד התקלה והמכשול מגיע עד "שלא אכשל בדבר הלכה וישמחו בי חברי", - ופירש"י: "הרי רעות שתיים שיבואו על־ידי שאגרום להם שייענשו".
לכאורה במה אני אשם? הלא אם הם שמחים בכשלון שלי, הלא הם עצמם אשמים בכך!
ונראה מכאן, שאם הדבר יצא בגרמא שלי, אני נקרא המזיק והתקלה, זהו חידוש אחד.
וההערה השני', מה שהם התפללו "שלא אכשל בדבר הלכה וישמחו בי חברי" - הלא זוהי תפילה המתאימה לשוק! אצל חנונים תתכן הרגשה כזו, מתי הם מאושרים ממש, כשמישהו פותח חנות חדשה ואינו מרויח כלום, זוהי "שמחה לאיד".
"ולא יכשלו חברי בדבר הלכה ואשמח בהם" - יש להבין זאת בבחינת "הרחק מן הכיעור והדומה לו" (חולין מד:), חז"ל ברחו תשעים שערים מן העבירה, והטיבו לדעת שאם "יכשלו חברי בדבר הלכה" יותר קרובים ל"ואשמח בהם" מאשר במצב אחר, ולכן כבר הרבו בתפלות ובתחנונים להנצל מזה.
משמע שאילו היו שואלים את ר' נחוניא בן הקנה, אם כדאי שלא להכנס לביהמ"ד כלל, הי' בודאי אומר שכדאי היה לא ללכת, אך מה לעשות, הלא מוכרחים ללכת!
כעין־זה מצינו אצל רב (סנהדרין ז:) "כי הוה נפיק לבי דינא אמר הכי, ברעות נפשא לקטלא נפיק, וצבי ביתיה לית הוא עביד, ולואי שתהא ביאה כיציאה".
הרי ההליכה לביהמ"ד או בית־הדין היתה אצלם בגדר בע"כ, "ברעות נפשא לקטלא נפיק".
הם ידעו היטב מי מקדים ללכת לפני האדם תמיד, ובמצבים הנעלים ביותר, אפילו בבית־המדרש עצמו! - ובידעם זאת, הבינו היטב כי כש"הוא", היצר, מקדים ללכת לפני האדם, יכול הבית־המדרש בעצמו ליהפך לשוק, - ואכן התפללו תפילות המתאימות לשוק ממש, כמו חנונים פשוטים.
הסיבה החזקה ביותר שבית־המדרש יכול ליהפך לשוק, היא הריצה לבית־ המדרש עצמו, גדולים לא רצו, הם סרבו למדי.
משרע"ה לא הסכים בשום אופן ללכת (שמות ג, יא - ד, יג), עד (ד, יד) "ויחר אף ה' במשה", למה לא הלך? שאמר "איני כדאי", ולא אמר כך כדי לצאת חובת הנימוס, אלא "איני כדאי ואיני כדאי".
ירא־שמים היודע מי "מקדים ללכת" בכל הענינים, הרואה בחוש "ברעות נפשא לקטלא נפק" - בשום אופן אינו רוצה ללכת; מי שאינו מטורף, אינו רץ לתוך אש.
ומי שהולך בכל זאת: רואה "עמוד" ורץ להיות ש"ץ, או שומע שבעיר נדרש בעל־תפילה, והולך תיכף לשם, - הרי זה סימן שאינו אומר "איני כדאי", אלא אדרבה, "אני כדאי וכדאי"! אינו עולה על דעתו לחשוב "אולי אני תקלה, ומזיק את הרבים ולא מזכה את הרבים"?! וכאשר אדם נגש באופן זה, מבלי להרהר, הרינו מבינים לאיזה תקלות יכול לגרום באמת, - ויהפך את ביהמ"ד לשוק פשוט!
הננו שומעים איזה יסוד גדול נורא הענין!
על מצוות אחז"ל (שמות יב, יז במכילתא) "מצוה הבאה לידך", - אבל אם לא "באה לידך", אין כאן חיוב לחפש מצות, "בקש" לא נאמר על שום מצוה, רק על שלום נאמר (תהלים לד, טו) "בקש שלום ורדפהו".
ויש לדעת, בכל ענין הנוגע לרבים, מוכרח הדבר להיות בבחינת "בע"כ אתה חי": אם זה להוציא הרבים ידי חובתם, או להיות מורה דרך לרבים, או דיין או יועץ לרבים, - בלי "ויחר אף" אסור לקבל על עצמו דבר נאה בשום אופן, "ברעות נפשי לקטלא נפיק".
"ולואי שתהא ביאה כיציאה", - אם העבודה הזאת אצל האדם בגדר "בע"כ", הוא מוכרח להכנס לזה, באין עצה, אז יוכל להצליח.
אבל לא על דרך זה, אי־אפשר לדעת מה תהיינה התוצאות, ואולי מוטב לו להיות חנוני!
מבהיל הדבר למתבונן.
קיד
אני יחיד בעולמי, והוא יחיד בעולמו
רבינו־יונה בשע"ת בסוף שער השני (אות כ"ו) - שדבריו שם מכוונים לאדם שכבר למד ועבר כל הענינים שמדבר עליהם בשני־ השערים עד שם, - זה לשונו: "והנה נחתום את הענין במאמר־נכבד אשר לחכמי־ישראל ז"ל, הי' הלל ע"ה אומר (אבות א, יד(: "אם אין אני לי מי לי, וכשאני לעצמי מה אני" וכו', - ביאור הדבר, אם האדם לא יעורר נפשו, מה יועילוהו המוסרים, כי אע"פ שנכנסים בלבו ביום־שמעו, ישכחם היצר ויעבירם מלבו וכו', כענין שנאמר (הושע ו, ד) וחסדכם כענן בוקר וכו', אכן צריך האדם בשמעו המוסר, לעורר נפשו ולשום הדברים אל לבו, ולחשוב בהם תמיד, ועליהם יוסיף לקח, ומלבו יוציא מלין וכו', ע"כ.
ולכאורה אם אמנם "נכנסים הדברים בלבו", מעתה מה עדיין חסר, מה צריך עוד?
הנה השמיענו, כי אף אם אמנם בשמעו את הדברים, "נכנסו בלבו", עם־כל־זאת כל חסדו כענן בוקר, פירוש, כי לא רק שאין די במה ש"בשמעו את הדברים, נכנסו בלבו", ונדרש ממנו להוסיף על־זה עוד דבר־מה, - אלא שעדיין אין בזה כל ממש, ובתחילת־ עבודתו עודנו עומד, ורק אך זה־עתה מתחיל העסק של "לעורר נפשו, ולשום הדברים אל לבו".
הרי כי באמרם ז"ל "אם אין אני לי, מי לי", - גילו לנו כאן סוד גדול ונורא!
כי הנה אנו מדמים תמיד לחשוב בענין חיותו של האדם, כי מי הוא זה אשר הוא הנהו החי, מהו הדבר הנותן את החיים, ומהיכן מקור החיים, הכל בא מחוצה לו; מן האכילה שהנהו אוכל, ומן השתיה שהנהו שותה, ומן האויר שהנהו נושם, וכל כדומה לזה; כי כשאנו רואים כי בלי אכילה ושתי' וכדומה, האדם מת, מחליטים אנו בדעתינו כי מהם חיותו; וכשבלתי אויר לנשימתו, אי־אפשר לו להתקיים אפי' שעה־אחת, סבורים אנו לראות מזה בעליל כי השפעת כל חיותו, הכל רק מחוצה לו.
וכל מהות נפשו־החיונית שלו, נדמה לנו כאילו אינה אלא בגדר כלי־קיבול, להכיל בקרבו את החיים הנאספים אל תוכו מן החוץ, - אבל החיים עצמם אינם באים־והווים ממנה.
אולם לאחר ההתבוננות נמצא כי זהו אמנם טעות גדול, - כי מה שלכאורה נדמה לנו להבין איזה־מהלך באשר מוכרחים לאכול כדי לחיות, וסבורים אנו כי בעצמו של הלחם בו נמצא שורש החיים, וכתוצאה מן האכילה, מזה רוכש האדם את חיותו, - אין זה אלא דמיון, למראית עינים בלבד, - אבל האמת־לאמיתו היא, כי זה אשר הוא הנהו החי, והוא הנהו מקור החיים, זהו אמנם נפשו־החיונית עצמה.
כי לא על הלחם יחיה האדם, והאכילה עם החיים אין להם כל שייכות זה־עם־זה, - ואף כי מבלי לאכול הרי אמנם אי־אפשר לחיות, אין בזה כל סתירה, - ואמנם כי זה באמת מהנפלאות הגדולות, אשר כך הותקן־ והועמד הדבר, שאם לא יאכל האדם, אמנם ימות, - אבל סוף־כל־סוף מי הוא זה אשר הוא הנהו החי? - החי האמיתי, הלא זהו הוא־עצמו! - כי בהיותו מקיים את חוק האכילה והשתיה, וכדו', הרי אז החיים מפנימיותו יבואו, כי מתוך עצמיותו תהא שלהבת־החיים עולה מאליה.
כי חיות האדם נמצא בעצמו ובתוכיותו; הוא חי לגמרי מעצמו, מכח ה"חי" האמיתי אשר בו, ואין חסר בו כלום; יש בו די חיות בו ובעצמו, מבלי שיהא לו צורך לכלום.
ואכן חכמי הטבע, חכמי הרופאים, הם ג"כ אומרים, כי האכילה והשתי' והאויר וכדומה, לא חיים הם נותנים לו, אלא משמשים רק כממלאים את מה שנחסר לו ע"י תנועתו ועבודתו; מה שהשימוש היום־יומי גוזל מחייו, הנה דברים החיצונים משלימים לו, אבל לא מהם נקודת חיותו.
כי בפנימיותו ובעצמיותו יש כח כזה הנקרא "חיים", והוא "העצמו" שבאדם, אשר הוא החי שבאדם, והוא באמת חי לעולם.
כך הוא האדם בכח החיים שבו, וכן היא גם האדמה בכח הצמיחה שבה, - אשר אף כי ללא הגשם הרי לא יצמח מאומה בשום־אופן, בכל־זאת לא יעלה על דעת אף־אחד לומר שהמטר הוא מקור הצמיחה, והוא הנהו זה אשר צומח, אלא הצומח הוא האדמה עצמה, אשר כח הצמיחה בתוכה וממנה, - ואף כי ללא מטר הרי אמנם אין כל צמיחה, אין בזאת כל סתירה, כי כך הועמד־והותקן הדבר, אבל זה אשר הוא הנהו הצומח, והוא הנהו מקור הצמיחה, הלא זהו האדמה־עצמה.
בדיוק כן ממש הוא הענין ברוחניות: "אם אין אני לי - מי לי?! וכשאני לעצמי - מה אני"?!
מצד־אחד "כשאני לעצמי, מה אני", - סוף־סוף ללא מזון מתים מאפיסת הכחות, כמו"כ מבלי המזון־הרוחני שמחוץ לאדם, בלי קבלת־התורה, מבלי לימוד מפי מורים־והורים - באמת אין לאדם כלום. "הרבה למדתי מרבותי, ומחברי יותר מהם, ומתלמידי יותר מכולם" (תענית ז.), בודאי חייבים לקבל ולבקש לקבל.
אבל צריכים לדעת שכל המקורות החיצונים האלה, כל־זמן אשר הנם כאיזו ממשיות שאדם רוכש אותה, ועדיין בחוץ הנם עומדים, ואל עצמו לא הגיעו, להיות עצם מעצמיותו ובשר מבשרו, אף כי יהיו גדולים ורמים ככל אשר יהיו, הם עדיין כאין וכאפס, כלא ממש.
כי כמו בעצם חיות האדם, מי הוא אמנם זה אשר הוא הנהו החי שבאדם, היכן מקור חיותו של האדם? - הלא מקור־חיותו הוא בו בעצמו, בו בנפשו!
כי אך במהותם של החיים בעצמם, בהם, ורק בהם, שם נמצא המקור אשר ממנו הנם נובעים־והווים, הכל נמצא אתם ובהם בעצמם, ואין כלל במציאותם כל ענין של חוץ־מהם, אין להם זולת כי אם עצמם, ויותר מעצמם ובעצמם אין להם אמנם כלום.
וכמו בגופניות, במציאות החומרי של הגוף, עם מי הגוף נמצא, ומאין הוא חי? הנה כל חיותו בעצמו ומעצמו כולנה! - ככה הוא גם־כן בענין הנשמה הקדושה, כל סוד הנשמה והוויתה הנה בעצמה היא; מאין היא חיה - מעצמה, מאין ידיעותיה - מעצמה, על מה כל מעמדה - על עצמה; מה שאין בה - אין!
"אם אין אני לי מי לי". אף־על־פי שנכנסים הדברים בלבו ביום־שמעו, ולמרות אשר בשמיעתו אמנם השיג ורכש את הדברים, עם כל גדולתם ורוממותם, זה הכל עדיין אינו ולא כלום, כי זה עדיין כאיזו יתרת מעל האדם, ואיננו "עצמו", - והרי לא מן החוץ ירכוש את החיים, כי לחיות, האדם חי מעצמו, ורק מעצמו.
מעתה הרי מתבאר, כי אמנם כן, כי לאחר כל התורה והחכמה שלמד, לאחר כל השגותיו ורכושיו, אחר־הכל עדיין בתחילתו הוא עומד, - כי אך רק זה־עתה מתחיל העסק של לעבד את ה"עצמו", אשר הוא מקור הכל.
"יערף כמטר לקחי תזל כטל אמרתי" (דברים לב, ב). צאו וראו כי כל התורה כולה אשר "משה קיבל תורה מסיני", אם כי מבלתי־זאת הרי אמנם אין כל, אבל סוף־סוף עדיין אינה אלא בבחינת "מטר" ו"טל", אשר כמו ששם הלא העיקר הוא אמנם כח הצומח אשר בעצמו, האדמה עצמה, כמו"כ באדם, העיקר הוא העצמו של האדם, אשר מכח התורה שהיא בעבורו "כמטר וכטל", סוף־כל־סוף הוא־עצמו הוא הצומח, - כי אם בחוקותיה של התורה הולכים, ואת מצותיה שומרים, הרי היוצא מזה הוא: כאילו עשיתם עצמכם (עי' ויק"ר לה, ז), כי אז מבצבצת ועולה־מאליה עצמיותו של האדם, - ו"אם אין אני לי, מי לי".
כי גם החיים־הרוחניים, אינם איזה רכוש שהאדם מכיל בקרבו את אשר נאסף אל תוכו מן החוץ, ואף גם היסוד־והשורש אשר מכחו החיים־הרוחניים הנם נולדים־ומתהוים, אינו איזה־מקור אשר מחוץ להאדם, אף גם לא מכח היותו שומע את התורה בהר־סיני, אלא הוא חי אך־ורק מכח עצמו, בעצמו ולעצמו.
כה גדול ועצום הוא כח עצמיותו של האדם, כי אם "עצמו" כאן, הכל כאן! - ובבואו בסוד העצמו באמת, אז כבר יודע הכל בעצמו.
זהו אשר אמרו ז"ל במדרש (בראשית־רבה צה, ג) מהיכן למד אברהם־אבינו את התורה וכו', ר' לוי אמר מעצמו למד תורה, - ואיך זה אמנם למד מעצמו? - אכן אמנם כן הדבר, כי אי־אפשר לנו לתאר כלל איזה סוד הוא ה'עצמו'.
הוא אשר אמרו ז"ל (פסחים קיח. מדרש תהלים קיז) על אברהם־אבינו ע"ה, כשהפילו נמרוד־הרשע לתוך כבשן־האש, אמר הקב"ה אני אלך ואצילהו, כי אני יחיד בעולמי והוא יחיד בעולמו, נאה ליחיד להציל את היחיד.
כי זוהי דרגתו של אברהם־אבינו ע"ה, אשר הגיע אל הסוד של מ"עצמו", 'יחיד' בתכלית, שמציאותו והוייתו מיוחדת לו לבדו, והנהו תלוי בו ובעצמו לבד, מבלי כל סיועים מבחוץ, כי הלא "אחד היה אברהם" (יחזקאל לג, כד), "אחד קראתיו" (ישעיה נא, ב), - הכל הרי היה הפכיי לו, ומהיכן אמנם היתה התהוותו? - התירוץ הוא, שאברהם־אבינו ע"ה הגיע למצב של "יחיד", מצב של לעצמו, מקור חיותו היה מעצמו; אינו תלוי בכלום, ואינו נצרך לשום זולת; יש לו, בו, ועמו, בכל מכל כל, מבלי כל מחסור; ולכן "נאה ליחיד להציל את היחיד".
כי באמת הלא זוהי מדתו של הרבש"ע שהנהו "יחיד" לעצמו, לבדו, "המלך המרומם לבדו"; לבדו הוא, ללא כל זולת, לעצמו ולעצמו ולעצמו, לאחר חידוש־הבריאה בדיוק כמו קודם הבריאה - בטרם כל יציר נברא, אשר אז הלא פשוט שהיה "יחידי" בתכלית; הוא סוד הגדול של אמונתינו, כי אתה הוא משנברא העולם ממש כמו שהיה עד שלא נברא, כי אין כל מציאות זולתו יתברך, ממש אין כלום, גם לא כל מציאות הבריאה, כי אין בה כל ממש, - [וכן גם "אחרי ככלות הכל, לבדו ימלוך נורא", וכלום לא חסר], - "יחיד שאין יחידות כמוהו".
אך כפי־הנראה שישנם עוד אשר מדתם היא שהנם "יחידים", - "אני יחיד בעולמי, והוא יחיד בעולמו", - אברהם־אבינו הרי גם־כן היתה לו מדה־זו של "יחיד".
הן סוד אמונתינו היא, שהרבש"ע הנהו "יחיד שאין יחידות כמוהו", "אין סוף לאחדותו", אשר הביאור בזה הוא שהנהו אין־סוף במדת יחידות והיותו לעצמו.
חכמי־הסוד מגדירים את האדם לחמש דרגות, זו למעלה מזו: נפש, רוח, נשמה, חיה, יחידה.
הן אנחנו איננו יודעים כלל איזה סודות גדולים, וחכמות נצורות, אשר מונחים אפילו בהחוט־ השערה של המדרגה־הראשונה של הנפש, - אילו היה לו לאדם איזה־מגע אל עצמיות הנפש, איזה סוד של "עצמו", "לבדו", הוא הנפש!
אבל כאן בענין־זה כבר ישנם מדריגות וחילוקים, זה למעלה מזה, עד אשר אמנם ישנו מצב של "יחידה", אשר סוד היחידה זהו אמיתת הסוד של ה"מעצמו", - לעצמו בתכלית! - אשר שום־אדם מלבד אברהם־אבינו לא זכה למדריגה־זו; "נאה ליחיד להציל את היחיד" לא מצינו אלא על אברהם־אבינו.
וזהו הענין של "אם אין אני לי מי לי". הסוד של "מעצמו למד תורה", הדרגה הכי גבוהה של יחידות האדם, ה"אני" בתכלית, ומשם למד אברהם־אבינו תורה, ומשם דוקא עיקר חיות האדם, כי שם החיים לעולם, זהו מדריגת אחדותו של האדם. חלק אלוק ממעל.
מעתה מה רבה הביקורת על אותם אשר בנסעם מן הישיבה, סבורים הם כי שם מחוץ לישיבה, אינם יכולים להיות כאשר הם, - כי כפי המבואר, הלא זהו סימן כי בהיותם בישיבה גם־כן לא היתה להם כל שייכות עם העצמו, - הבחינה על "עצמו" הלא היא, בהיות בו יכולת לחיות לגמרי מעצמו, ולעצמו, - ומבלתי־זאת, הלא חלילה מופרכים מן הכל.
אמנם אמת כי "כשאני לעצמי, מה אני", מבלי רבים אין מתחיל כלום, כפי שמבלי לאכול וכו' בודאי כי מתים, אבל צריכים לדעת, כי לחיות, האדם חי דוקא מעצמו, מן העצמו שלו, "אם אין אני לי מי לי", "אכן צריך האדם בשמעו המוסר לעורר נפשו, ולשום הדברים על לבו, ולחשוב בהם תמיד, ועליהם יוסיף לקח, ומלבו יוציא מילין", אלו הנם הבחינות של "עצמו", אם אמנם "עליהם יוסיף לקח, ומלבו יוציא מילין", זהו סימן של "עצמו".
אמרו חז"ל (ספרי דברים א, יג; ילקוט תת"ב; רש"י שם) מה בין נבונים לחכמים, חכם דומה לשולחני עשיר, כשמביאין לו דינרין לראות, רואה, וכשאין מביאין לו, יושב ותוהא. נבון דומה לשולחני תגר, כשמביאין לו מעות לראות, רואה, וכשאין מביאין לו, הוא מחזר ומביא משלו.
"נבון" זהו כבר מדריגה של "עצמו", הוא יכול כבר לחיות מן עצמו שלו! - גם כשאין מביאין לו דינרים, גם כשאין לו סיוע מבחוץ.
קטו
לעורר נפשו
הרי ביארנו את היסוד של "עצמו", שלחיות האדם חי מן עצמו, עיקר העיקרים הוא העצמו, - וכמו שהי' הלל ע"ה אומר (אבות א, יד) "אם אין אני לי, מי לי", - עד אשר אמרו ז"ל (בראשית־רבה צה, ג) מהיכן למד אברהם־אבינו את התורה, ר' שמעון אומר נעשו שתי כליותיו כשתי מעינות, ר' לוי אמר מעצמו למד תורה.
עד כדי־כך עמוק עמוק הוא הסוד של 'עצמו', עד כי גם "שתי מעינות" - אשר לכאורה מה אפשר להיות יותר ממעין, הרי מעין הלא זהו הענין של "עצמו"! - ואף־על־פי־כן עדיין אין זה מספיק, אלא עוד יש סוד ענין של "מעצמו למד תורה", לגמרי מעצמו, אשר לא נצרך לכלום וכלום, כי הכל בו ובקרבו, עד הסוד של "יחיד בעולמו", מדריגת אחדותו של האדם.
הן "מעצמו" זוהי המדרגה היותר־גדולה של הנפש, שכן חכמי הסוד מגדירים את האדם לחמש דרגות, זו למעלה מזו: נפש, רוח, נשמה, חיה, יחידה.
אנחנו הרי איננו יודעים איזה סוד של "יחיד" הנם אפילו: הנפש, והרוח, והנשמה, - אבל עוד ישנם בזה מדריגות עד אין סוף, עד סוד ה"יחידה", אשר זהו הסוד של המ"עצמו".
ולמדריגה־זו זכה אברהם־אבינו ע"ה, אל המדריגה של "יחידה", לגמרי לעצמו, "אני יחיד בעולמי, והוא יחיד בעולמו".
מה צריכים אנו יותר! - כי נח, אשר התורה־ הקדושה עצמה מעידה עליו (בראשית ו, ט) "צדיק תמים היה בדורותיו, את האלקים התהלך נח", אומרים חז"ל (ב"ר ל, י; מובא ברש"י) שזהו אמנם תביעה־וביקורת על נח, "נח היה צריך סעד לתמכו, את האלקים התהלך נח", אבל באברהם הוא אומר (כד, מ) "אשר התהלכתי לפניו", שהיה מתחזק ומהלך בצדקו מאליו.
הלא נורא הדבר, מה כבר צריך יותר, "את האלקים התהלך נח", היה מחקה את הרבש"ע עצמו, בהיותו מתהלך אתו בדרכיו, והיה מקיים את ה"והלכת בדרכיו, מה הוא רחום, אף אתה רחום" (עי' שבת קלג: סופרים פ"ג), - מעתה מה כבר יכול להיות יותר?
ועדיין מבקרים את זאת! "נח היה צריך סעד לתמכו", עדיין לא מעצמו! - גם לחקות את הרבש"ע, גם־זאת עדיין אינו מעצמו!
אברהם־אבינו ע"ה, הוא זה אשר היה מעצמו, "מתחזק ומהלך בצדקו מאליו, אשר התהלכתי לפניו".
כאלו נוראות מונחים בענין־זה, שהנה מוכרח להיות מעצמו עד מצבים־כאלו! - גם מצב של "את האלקים התהלך", יתכן כי האדם־עצמו אין לו בזה כל שייכות!
ויסוד דברים־אלה מצאנו בפירוש, במהר"ל מפראג ז"ל (בדרשתו לשבת הגדול(: "ויש שואלים, אחרי שהשם ית' שעה אל הבל ואל מנחתו, אם־כן איך לא היה נשמר מקין, כי "שומר מצוה לא ידע דבר רע" (קהלת ח, ה), וכל־שכן דבר כמו זה, שהרי הקב"ה שעה אל מנחתו וכו', - כי לפי מה שאמרנו, לא היה שורש אל מעשה הבל.
ואל יקשה לך הרי הבל הביא קרבן לפני השי"ת, ועשה מעשה טוב?
כי מה שהיה מקריב קרבן, לא היה זה מצד עצמו, רק כאשר ראה הבל שקין היה מקריב קרבן, ואז נתעורר ג"כ הבל להקריב, ולא היה מתעורר ומתאמץ מעצמו, שלא היה הבל פונה אל המעשים הטובים מצד עצמו, ובלא כוונה עשה זה...
אבל ...אע"ג שלא היה עושה בכוונה, מ"מ ראוי לקרבן הבל להתקבל, אבל שיהיה נקרא בכלל "שומר מצוה לא ידע דבר רע" - דבר זה אינו, כי אין יסוד למעשה זה, כי כל יסוד נבנה על עצמו, ולא נבנה על זולתו וכו'. והכל נרמז בכתוב שאמר (בראשית ד, ד) "והבל הביא גם הוא" וכו', - מעשה־כזה בא מן מי שמעשיו אין בהם ממש, ואין להם יסוד בעצמם.
ועל־זה אמר שלמה בחכמתו (קהלת ד, ד) וראיתי אני את כל עמל ואת כל כשרון המעשה כי היא קנאת איש מרעהו - גם זה הבל וכו', עכ"ל.
הרי אנו למדים מדבריו יסוד מבהיל זה, כי גם על מעשה של הבל, אשר אין לנו אף שמץ־השגה על רום מעלתו וכל מה שהי' כלול בו, כי הרי השי"ת "שעה אל הבל ואל מנחתו", ועל מעשה גדול כזה אומרים "כי אין יסוד למעשה זה, כי כל יסוד נבנה על עצמו ולא על זולתו", לפי גודל מדרגתו של הבל לא נבעה פעולתו מעצמיותו, לא מהתעוררות עצמו, אלא מצד קנאת איש מרעהו, דבר שהוא כשר בתכלית, אבל בכל זאת חסר כאן ה"מעצמו", אין זה מבחינת "יחידה", ועל כן כבר אומרים על זה ש"אין יסוד למעשה זה", ועל זה כבר נאמר "כי גם זה הבל", מבהיל הדבר!
אמנם הדברים עדיין צריכים לפנים, אחרי שמצד־אחד הרי "כשאני לעצמי מה אני", סוף סוף אין קיום בלי מה שמקבלים מן החוץ, וכמו בגשמיות כן ברוחניות מתים ואין חיות ללא סיוע מן החוץ. ומצד שני הרי "אם אין אני לי מי לי", ואע"פ ש"יכנסו הדברים בלבו ביום שמעו", עדיין אין זה כלום, אם לא יתאחדו הדברים עם ה"עצמו" של האדם.
אם־כן כיצד משיגים את האיחוד הזה [בין החוץ לפנים], כיצד עושים שהכל, מה שמקבל מהחוץ, יכנס לתוך עצמו?
באדם ישנה נקודה העוקצת, כח התאב ורעב לאכילה, וזהו המחבר את המזון שבמאכל לנפש־החיוני שלו, בעזרתו דוקא המזון נבלע באבריו ובדמיו.
אנו חושבים כי מפני שצריכים לאכול, לכן ממילא תאבים לאכול, אך האמת היא כי התאבון אל האכילה הוא אמנם כח לגמרי בפני־ עצמו, נוסף על עצם צורך האכילה, והחולים יודעים מזה די היטב, כי החולה שמתקלקל אצלו כח תאבונו - כל אוכל תתעב נפשו, ויגיע עד שערי מות, כל אשר יכניסו בו, לא יחייהו ולא כלום, טרם יבריאו את זה הכח התאבוני.
ככה עלינו לדעת שגם ברוחניות ישנו באדם כח מיוחד לזה, לחבר את הזולת עם העצמו, לאחד את כל המתקבל והנכנס בו לעצמו הוא. כאן לנו סוד גדול, חידוש גדול שלמדונו רבותינו חכמי המוסר, שבא גלוי בדברי רבינו יונה ז"ל - כח המעורר! - הכח המאחד את מה שבא מבחוץ עם האדם החי, עם ה"עצמו" של האדם, הוא ההתעוררות!
כי מצד־אחר הרי "אם אין אני לי, מי לי", וכמו שנתבאר בדברינו שעיקר העיקרים הוא "עצמו", ומעצמו, - אך מצד־שני "כשאני לעצמי, מה אני", - מוכרחים להיות מקבלים מן החוץ, ומוכרח הכל ליכנס אל עצמו!
ועל־זה הוא הסוד של התעוררות, - אם האדם שומע והוא "מעורר" את עצמו, נוצרת על־ידי־כך התאחדות של הדברים־שמבחוץ עם חייו, אז נכנסים הדברים אל "עצמו".
וכלשון ר"י "אכן צריך האדם בשמעו המוסר לעורר נפשו ולחשוב בהם תמיד". - זהו הסוד היאך שיהיו הדברים נכנסים אל עצמו.
על רבי עקיבא אמרו (עי' ספרי וילקוט סו"פ ברכה; מובא בתוס' ב"ב קיג.(: "מ' שנה עסק בפרקמטיא, מ' שנה למד, מ' שנה לימד".
והנה ודאי כי בתוכיותו ובפנימיותו של ר"ע, בעצמו, לא היה חסר כלום גם בהארבעים־שנה הראשונים. - כי מה שלא נברא בראשיתו, הרי לא יוצר באחריתו. - אך בפועל הרי אמנם לא היה מקודם שום "רבי עקיבא".
אשר על־כן שאלו חז"ל (אדר"נ פ"ו(: מה היה תחילתו של רבי עקיבא, ובמה כח התהוותו?
ומתארים חז"ל, כיצד פעם־אחת היה רבי־ עקיבא עומד על פי־הבאר, וראה אבן שנוקבה על ידי טיפטוף מים, שתדיר נופלים עליה בכל־יום, ומזה התעורר שאם "אבנים שחקו מים", רך פסל את הקשה, דברי־תורה שקשה כברזל, על אחת כמה־וכמה שיחקקו את לבי, שהוא בשר־ודם. - הוא אז אך התעורר, ובכח התעוררות־זה נולד ה"רבי עקיבא".
זהו גודל כח של סוד מעורר נפשו, כח מיוחד המוביל הכל אל העצמו של האדם.
הרבינו־יונה (שע"ת ב, יג) כותב, "הדרך הרביעי, בעת אשר יהגה האדם בתורת השם, ויקרא בדברי הנביאים והכתובים, ויבין בנועם המוסרים, ויראה האזהרות והעונשים, - יחרד לדברים, ויכין לבו להטיב דרכיו ומעלליו".
"יחרד לדברים" - זהו סוד נוסף, כאשר הנהו שומע, והנהו רואה האזהרות והעונשים, נוסף לזה הוא מעורר את נפשו שהדברים נוגעים לו אל עצמו, - "יחרד לדברים", זהו הסוד היאך שהדברים נכנסים אל עצמו, ומתהוים להיות "עצמו".
וזהו מאמר הסבא ז"ל, כי אם אמנם יתכן להיות מתפלל על דרך־האמונה, אבל התפלה על פי דרך־המוסר הנה בדרגה אחרת־לגמרי.
כי יש אדם אומר: "אתה חונן לאדם דעת", וגם מרבה לבכות על זה, ויתכן שהכל כולו ענין של חיקוי לבד, ולא מעצמו הוא. כי יתכן וגם נחלי־בכיות ממקור החיקוי יהלכון! וריק יהיו מכל שום "עצמיות".
[וזוהי אימרתו של הגרי"ס זצ"ל כי מוסר לא רק שאינו "מכשיר" "ריקודים", אלא שגם "דמעות" הוא "פוסל"! - כי למוסר, חוש חזק לו להבחין כל מעשה ומעשה; להעביר כל מעשה תחת כור־המבחן! - בלי מוסר אין רואים כלל טעותי המעשה, ושמים חושך לאור יומם, ועוד מבקשים שכר כפנחס].
אבל המתפלל על פי דרך־המוסר, עם סוד "מעורר נפשו", ועל כל דבור ומלה לנוכח עצמו יביט, ואת עצמו בלי הרף יבקר ויתבע, כאן כבר לא שייך כל ענין חיקוי.
כאשר יאמר "אתה חונן לאדם דעת" - יפשפש בו ובמעשיו, ויבקר את עצמו ויחשוב תיכף: האם באמת אני מאמין כי השם הוא הנותן החכמה, מפיו דעת ותבונה? והאם באמת אני מבקש את הדעת? ולמה צריך לי זו־הדעת? ומה אעשה אז כשכבר אשיג את הדעת? ומה 
אני עושה עכשיו עם זאת־הדעת שכבר חוננתי בה? וכן בכל ברכה וברכה של התפלה.
[ועי' חכמה־ומוסר ח"ב מא' שנ"ז, ד"ה "והנה יש"].
קטז
כלל־ישראל מרגיש אחדותו־ית' גם בדברים־גשמיים
 יום ה', צום־גדליה תרפ"ח
"כשחלה ר' אליעזר נכנסו תלמידיו לבקרו וכו', אמר להן חמה עזה יש בעולם, התחילו הן בוכין, ורבי עקיבא משחק, אמרו לו למה את משחק? וכו', אמר להן לכך אני משחק, כל־זמן שאני רואה רבי שאין יינו מחמיץ, ואין פשתנו לוקה, ואין שמנו מבאיש, ואין דובשנו מדביש, אמרתי שמא חס־ושלום קיבל רבי עולמו, (פירש"י: כל שכרו, והיינו שלא נשאר לו מאומה), ועכשיו שאני רואה רבי בצער, אני שמח כו' (סנהדרין קא.).
וקשה היאך היה חושש שמא ח"ו קיבל עולמו, היכן הוא מה שאמר הפסוק (ויקרא כו, ג) "אם בחקתי תלכו", שבעד זה זוכים לכל הברכות?
האם אמנם כל ה"רבי אליעזר" לא הספיק בכדי שישיג בעבור־זאת שיהא אין יינו מחמיץ, ואין פשתנו לוקה?
ונבאר כי על־פי הקדם דברינו (חבל על דאבדין) בארוכה, כי צריכים להביט ולראות מציאותו יתברך כאן בעולמנו, - והיינו שאין עוד כל מציאות מלבדו ית', ממש אין כלום.
כי הרי "עד שלא נברא העולם" הלא היה ית' יחידי בתכלית, ולא היה מאומה בלבדו ית', כך ממש הוא גם משנברא, לא השתנה שום השתנות, שגם עתה אין כל מאומה, וגם מה שאנו קוראים "בריאה", באמת אין בזה כל ממש, רק "הוא היה והוא הוה והוא יהיה".
ועפי"ז נמצא, שענין אמרם ז"ל (ראש־השנה טז. לד:) "אמרו לפני מלכיות, שתמליכוני עליכם", הכונה בזה, שתמליכוני כאן, שכבודו יתברך יהיה מלך פה בארץ, היינו שירד משמים לארץ, ויהיה פה למלך, ושמציאותו יתברך יימצא בקרבנו.
ולהבין זאת יכולים רק בני־תורה, אלו שיש להם תורה, ולא בחקירות ופילוסופיות, שהפילוסופים אחרי חקירתם יולד להם לכל־ היותר זאת, כי "על איזה מקום שהוא בשמים, שם, יש אלקים", - לא כן אנחנו, שענין אלקות מבינים אנו למציאות שנמצאת בתוכנו.
והוא סוד המלכות, מלכות כאן אצלנו אתנו.
וכל עבודתינו ותהלתינו אליו, שהוא גלוי ומוחש לפנינו, ואם ח"ו אינו כמו חוש לפנינו, אינו חלקנו, ולא נוכל לעבוד אותו, כענין (יומא סט:) עובדי כוכבים מקרקרין בהיכלו, איה נוראותיו, לא אמר 'נורא' וכו'.
ומזה יצא, כי כל עבודתו של האדם היא, להכירו וליראה מלפניו, שהוא גלוי ומוחש לפנינו.
ועל־זה סובב הולך כל תורתינו ועבודתינו ותפלתינו. וזהו סוד מלכות שמים, היינו שהוא גלוי לפנינו.
וחז"ל (כתובות קי:) אמרו, בריחוק של דוד־ המלך ע"ה מארץ ישראל לחוץ לארץ, כי דומה הוא למי שאין לו אלוק, כי אף בריחוק כלשהו, נקרא המרחק בגדר אין לו אלוק.
ועל־פי־זה מבינים אנו בפשיטות אמרינו (במוסף) "ומפני חטאינו גלינו מארצנו", פשוט ענין גלות וגירוש מאתו יתברך, כי ענין הגלות הוא מסוד (דברים ל, א) אשר הדיחך השם אלקיך שמה", נדח מן השם יתברך, וכמו (בראשית ד, יד) הן גרשת אותי וגו', ומפניך אסתר, שגם־כן בהבנה זאת.
ואיתא (סנהדרין קה. ספרי סו"פ שלח טו, מא; ילקוט שם תש"נ; ישעיה תע"ג; ירמיה רע"ט) גם־כן, כי בדור יחזקאל־הנביא באו אנשים מזקני ישראל, וטענו שמצב הכלל־ישראל בגדר "עבד שמכרו רבו, ואשה שגירשה בעלה, כלום יש לזה על זה כלום", (וכי עדיין מחוייב לעבוד את מי שכבר יצא ממנו), ופירש"י: ומאחר שמכרנו הקב"ה לנבוכדנצר, וגרשנו מעליו, יש לו עלינו כלום?!
היינו לפי אמונתינו החזקה שהוא נמצא בקרבנו, שמטעם זה מחוייב ענין העבדות, הרי כיון שמכרו רבו כביכול שאינו אדוננו, מובן השאלה.
והתירוץ על־זאת היה (יחזקאל כ, לב־ג) "והעולה על רוחכם היו לא תהיה וגו'. חי אני וגו', אם לא ביד חזקה וגו' אמלוך עליכם".
היינו אינו סותר כלום לשאלתם האמיתית, שיש כאן מכירה וגירוש, - אלא שהתשובה היא שעל־כל־פנים ביד חזקה אמלוך, שאפילו אחרי המכירה והגירוש, המציאות של הכלל־ישראל הוא שאפילו־הכי נמצא בקרבנו.
ולא כאומות־העולם שלא נמצא כלל בקרבם.
אשר על־זה מתפללים אנו (בימים הנוראים) "מלוך על כל העולם כולו בכבודך וכו', וידע כל פעול וכו', ויאמר כל אשר נשמה באפו ד' אלקי 'ישראל' מלך, ומלכותו 'בכל' משלה", הנהו נקרא "אלקי ישראל", שאפילו בעת־הזאת נמצא בקרבנו, ואי־אפשר בשום־אופן להפריד בינינו, כי אני ד' השוכן אתם בתוך טומאותם (ויקרא טז, טז), ולכן נקרא רק "אלקי ישראל", ולא יותר, - ומתפללים אנו שיבוא העת אשר "ומלכותו בכל משלה".
ואף שאנו מתפללים גם־כן על עצמינו [הכלל־ ישראל], אבל זהו אחרת, כי על עצמינו מתפללים שהמדריגה תהא נשתנית, ונהיה במדריגת "ובכן צדיקים יראו וישמחו, וישרים יעלוזו" וכו', והיינו שיוקל עלינו כובד משא עול מלכותו, - אם כי בכל יצירת העולם־הזה עיקר המכוון שהאדם ישא את עול המשא של הקב"ה, כאילו לכאורה בלי שום תכלית, כי אם שמכוון כל היצירה הוא רק לעול, - אך כפי מדרגת האדם בנשיאת עול מלכותו של הקב"ה, כן הוא זוכה להקל עליו עול העבודה.
משא"כ על כל העמים, אין עליהם כל עול מלכות.
נמצא מאומת אצלינו היסוד של "אחד ואין בלתו" (כמו שמדובר בהקדם מזה).
ועיקר השלימות שאחדותו יהיה פה על הארץ, ואשר רק בזה נחיה, - ולא בהרגשים אחרים של "כחי ועוצם ידי", והטבעים אשר אומות־העולם חיים בזה, - כי הם אמנם מציאות אחרת בתכלית, מציאות של עולם אחר לגמרי.
ואנו לא כן מציאותינו, שאפילו בהדברים הגשמיים מרגישים אנו אחדותו ומציאותו.
וכמו שנתבאר (חבל על דאבדין) ענין אמרם ז"ל (במד"ר כב, ו) שלש מתנות וכו', זכה בחכמה זכה בכל, זכה בגבורה וכו', זכה בעושר זכה בכל, אימתי, בזמן שהן מתנות שמים, ובאות בכח התורה, [ואז סופן להתקיים]. - אבל גבורתו ועשרו של בשר־ודם, אינו כלום וכו', בזמן שאינן באין מן הקב"ה, אלא חוטפין אותה להם, סופן להפסק, - היינו שחסר שמה ענין האחדות, רק ההיפך נמצא שם, אין זה התכלית.
ובהבנה־זו נבין ענין כללי שנתקשו בזה הראשונים, והוא, מפני מה לא נמצא בתורה בפירוש השכר ועונש יעודים של רוחניים, זולתי של גשמיים, ופירשו מה שפירשו בזה.
ונאמר על־זה בהבנה של אמרם ז"ל (קידושין לט:) "שכר מצוה בהאי עלמא ליכא", שהפירוש היותר טוב מכולן הוא, שאין בזה־ העולם במה לשלם שכר מצוה.
[כי מצוה הריהי הולכת מעולם של פנימיות, מעולם של הסתר, אשר עין לא ראתה, ושכרה גם־כן עין לא ראתה, כידוע.
אבל האי־עלמא, אין לו שום שייכות לעולם המצות, כי עוה"ז הריהו נגלה ושטחי, ובשטחיות הרי אי־אפשר לשלם בעד פנימיות, שהם עולמות אחרים, בלתי נמדדות זו עם זו].
אבל בהנ"ל נאמר בפשיטות, כי לשלם שכר בעד המצוה עם עניני עולם־הזה, באופן שאין בזה תכליתים אחרים, רק עולם־הזה יבש, זאת ליכא, מטעם שאין זה שכר.
ואמנם באמת גם בזה־העולם שייך שכר, אבל זה כבר במהלך אחר, במציאות אחרת לגמרי, השכר מצוה הוא מצוה, זהו השכר האמיתי, ואין לך שכר גדול מזה.
נמצא כי גם בעולם־הזה שייך שכר מצוה, אבל לא מעניני עולם־הזה, אם־כן לפי־ זה איך נבין "אם בחקותי תלכו ונתתי גשמיכם בעתו" וגו', שהמה ענינים גשמיים, איך שייך להיות זאת שכר חלף "בחקותי תלכו"? אלא התירוץ כי אין־הכי־נמי ש"ונתתי גשמיכם בעתם" אין זה השכר, אלא שמזה יבוא אצלו ההתעלות והתהלות מה שיוצא ממתנות שמים.
והוא כדיבורינו הקודמים "בזמן שהם באים בכח התורה", היינו שענינים הגשמיים שיש אצלו, מזה יכיר ענין האחדות וענין מציאות אלקות וכהנה, נמצא שענינים הגשמיים גרמו אותו אל זה־ההתעלות.
וגם שהגשמיות בעצמם לא גשמיים, רק רוחניים, יען כי שמה בגשמיות הנהו מכיר אלקות, ששמה בתוך גשמיותו נמצא אלקות, נמצא שגשמיותו איננה גשמיות, יען שמציאותו הנהו רוחני, רק הנהו לוקח את הגשמיות שמזה יצא אצלו הרוחניות, וגם שזה בעצמו הוא רוחניות וכנ"ל.
וגם בזה נבין ההסתפקות במועט שנמצא בראשונים, וכמו יעקב־אבינו (בראשית כח, כ) בקש רק "ונתן לי לחם לאכול ובגד ללבוש", ולא יותר, וגם מאמר הכתוב (דברים י, יח) "ואוהב גר לתת לו לחם ושמלה", - אשר לכאורה אין מובן, מאחר כי 'אוהב גר', מדוע נותנים לו לחם ושמלה, למה לא נותנים לו "כסף וזהב"?
אכן מטעם כי מה אחרת יתנו לו, האם יתנו לו עוה"ז? הלא אין לו שום שייכות לזה, שעיקר הצורך של עניני גשמיות בזה־העולם, הוא רק שזה סיבה להרוחניות אשר בזה, ובאופן שהן באין ממתנת שמים, ולא שהגשמיות האלו המה אצלו איזו שכר בעד מה.
נמצא ...שאם יבקש יותר מלחם ושמלה, אלו המותריות ישארו אצלו לשכר מצוה, וזה ליכא, שאין זה שכר, ועל־כן הסתפקו במועט.
והנה עה"פ (במדבר כג, ט) הן עם לבדד ישכון, ובגוים לא יתחשב, הביא רש"י מחז"ל (במד"ר כ, יט) כשהן שמחין, אין אומה שמחה עמהן, וכשהאומות בטובה, הן אוכלים עם כל אחד ואחד, ואין עולה להם מן החשבון.
וכמעט שלזה כיון הגרי"ס זצ"ל, באמרו שהאדם צריך לחיות צרכי גבוה דוקא, ואז כל פעולותיו נחשבות לצרכי גבוה, והמשל בזה, כי כשלוקחים פועל או משרת בבית־ המסחר, אין הבעה"ב מתחשב עמו במאכלו.
והביאור לכל־זה הוא, כיון שמציאות האדם שהנהו צרכי גבוה, היינו שאלקיו נמצא בקרבו, אזי כל מעשיו מתוקנים המה.
וזה מובן עם כל הביאור הנ"ל, שגם עניני הגשמיות נחשבים למציאות של רוחני, בזמן שהמה מתנות שמים.
נמצא מובן הפחד הגדול אשר היה לחז"ל, בעת שראו אצלם איזה ענינים המורים על המצאם בעולם־הזה, היינו שחסר שם ענין הרוחניות בתוך הגשמיות, ורק גשמיות ועולם־ הזה פשוט, אזי פחדו ע"ז.
עתה נבין מה שחשש ר"ע שמא קיבל רבי עולמו, כי אולי חלילה הלך משהו מן העוה"ז לעצמו ולהנאתו של רבי אליעזר, ובזה כבר יש לו שייכות עם העוה"ז, וממילא שייך כבר להיות נפרע שכר מצותיו עם עניני עוה"ז.
ונמצא כעת מובן שחששו של ר"ע על ר"א איננו סתירה ל"ונתתי גשמיכם בעתם" וגו'.
נמצא למעשה בעשי"ת עיקר עבודת האדם שימצא במציאות של רוחניות, ולפחד עליו אם נמצא במציאות של עוה"ז, - כמה עבירות נחשבים לכלום לגבי ענין כזה שרואה על עצמו שהנהו נמצא במציאות של עוה"ז...!
קיז
תשובה אינה תלויה אלא ב"עצמו"
 ש"ק שובה, ה' דעשי"ת
"כי המצוה הזאת וגו' לא נפלאת היא ממך, ולא רחוקה היא. וגו'. כי קרוב אליך הדבר מאד, בפיך ובלבבך לעשותו" (דברים ל, יא־ד), ומפרש הרמב"ן, כי "המצוה הזאת" מוסב על מצות תשובה, הנזכרת בפסוקים שלמעלה (שם ל, א־ב) "והשבות אל לבבך וגו'. ושבת עד ד' אלקיך".
"והטעם לאמר כי... תוכל לשוב אל השם וכו', כי אין הדבר נפלא ורחוק ממך, אבל קרוב אליך מאד לעשותו בכל־עת ובכל־מקום וכו', וזה טעם "בפיך ובלבבך לעשותו", שיתודו את עונם ואת עון־אבותם בפיהם, וישובו בלבם אל השם, ויקבלו עליהם היום התורה לעשותה וכו'.
דיבורים־פשוטים, כי מצות־התשובה קלה היא מאד לקיימה, כי מאד קרובה היא להאדם לעשותה, כי עשייתה היא רק "בפיך" זהו וידוי, "ובלבבך" זה קבלה.
ולכן, כל מצוות־התורה הרי ישנם זמנים וישנם מקומות שאינם נוהגים, מיוחדת היא מצות־ התשובה שיתכן לקיימה "בכל עת ובכל מקום".
ונפרש ענין הקריבות של מצות־התשובה.
ובכלל צריך להבין שמצות תשובה הוזהרנו עליה בכמה־מקומות בתורה, והנביאים והכתובים דיברו בה, ומצינו בדברי חז"ל שגידלו עד מאד את מצותה על כל המצות, שאפילו מצוות אחרות אשר הנם גם־כן כלליים, כמו ציצית ושבת, אין בענינם כזו תהלוכה (עסק ורעש, "פאראד") כמו בענין תשובה, ונראה מחז"ל כי היא ממש גבוהה מהכל.
והבנת־הדברים היא בגדר מה שאמרו חז"ל (ראש־השנה יז.) על מה שנאמר (מיכה ז, יח) נושא עון ועובר על פשע, - למי נושא עון, למי שעובר על פשע, ואמרו (שם) כי זו אליה שמינה, אבל קוץ בה, כלומר יש בתוכה דבר־קשה, שאינו שוה לכל, כי זהו רק "לשארית נחלתו, ולא לכל נחלתו, למי שמשים עצמו כשירים", (כמו אדם נופל, ולא כעיקר, פיר"ח).
ולהבין ענין ה"אליה וקוץ בה" שבתשובה:
הנה מצינו הרבה מדריגות בעבודת השם, כדאיתא בחז"ל (ב"ר ל, י) משל לשר שהיו לו שני בנים, אחד גדול ואחד קטן, אמר לקטן הלך 'עמי', ואמר לגדול בא והלך 'לפני', - כך אברהם (בראשית יז, א) התהלך 'לפני' והיה תמים, אבל נח (שם ו, ט) 'את' האלקים התהלך נח.
וברש"י (שם) "נח היה צריך סעד לתמכו", היינו שגם בהיותו "צדיק תמים" כו', בכל־זאת מעצמו לא היה יכול להלך בדרכיו יתברך, אלא היה נצרך עוד לסיועים לסעדו ולתמכו בהילוכו, ואילו היו נוטלים את הסעד, היה נופל.
"אבל באברהם הוא אומר (בראשית כד, מ) "אשר התהלכתי לפניו", שהיה מתחזק ומהלך בצדקו מאליו", - בלי שום סיוע ממנו ית'.
וכן אחז"ל (ב"ר צה, ג) כי מעצמו למד תורה, ומעצמו קיימה, כאמרם ז"ל (עי' יומא כח:) שקיים אברהם־אבינו את התורה עד שלא ניתנה.
ובודאי שזוהי המדריגה היותר־גבוהה באדם, שלא נצרך כלל וכלל שיסייעו אותו בשום סעד, לא מן הרבש"ע, ולא מן קבלת־התורה, אלא בעצמו יש ביכלתו להשיג את התורה ולקיימה.
אכן מצינו שהשי"ת בחסדו נתן לנו דברים וענינים אשר הם מסייעים גדולים לעבודת השם, ועל־ידם יתקרב האדם לד' ביותר נקל.
חז"ל אומרים על תורה (עי' ב"ר יט, יב) "בא משה והורידה לארץ", - ומי יכול להשיג הסיועים הרבים שהתורה מסייעת ותומכת לאדם.
וכפי הנראה הרי קודם שבא משה והורידה, לא היה ביכלתו של שום ילוד־אשה להורידה, והראיה שהרי אמרו חז"ל (מסתמא הכונה ליוצר ב' דשבועות ד"ה זך) שהאבות־הקדושים ביקשו להורידה לארץ, ולא היה ביכלתם, - ורצונם להורידה היה לצורך בניהם אחריהם, כי להם לעצמם, הרי אדרבה, לא היה חפצם בשום סיוע.
והבריאה הריהי גם־כן סיוע לאדם באורח חייו.
וככתוב (במשלי א, כ) בענינה של התורה: "חכמות בחוץ תרונה, ברחובות תתן קולה".
כל אלו הנם מסייעים לאדם היאך שתהיה לו היכולת ללכת אחרי הרבש"ע.
ולאחר קבלת־התורה, אם כי עוד ישנם (אבות פ"ו) "ארבעים־ושמונה דברים שהתורה נקנית בהן", כי אמנם רק במחיר היא נקנית, - אבל בזה כבר ישנם חילוקי מדריגות, כי סוף־כל־סוף התורה ירודה בארץ, ואף גם התינוק הרי גם־כן לומד תורה, והנהו גם־כן קונה תורה לפי ערכו.
העיקר הוא אמנם, כי הכל, בכל מכל כל, כולם הנם מסייעים.
זה הוא המדריגות־הרבות במצות אחרות.
ונאמר על התשובה שהיא משונה מן כל המצות, אשר מציאותה רק "מעצמו", להלוך מאליו, ובלא סיועים כלל וכלל.
והטעם בזה, כיון שהרי את החטא עשה בעצמו, ובלא סיועים, ממילא תיכף עם החטא הרי החטא לוקח ממנו את המסייעים, והוא נשאר לבדו, ללא סיועים, "נמסר ביד יצרו" (שע"ת א, כז), לכן אין לו עצה לתקן החטא, רק שבעצמו יתקנה, ללא כל מסייעים, היינו שיבא בעצמו למדריגות התשובה, אשר אמנם רק זה הוא תשובה, וסוגה הוא כמו אברהם־אבינו שמעצמו קיים כל התורה.
ומטעם־זה נבין את אשר על התשובה יתכן לומר כי היא "אליה, וקוץ בה", - כי אין־הכי־נמי שהוא "אליה שמינה", וככתוב "בפיך ובלבבך", בוידוי ובקבלה שאינו תלוי בידי אחרים, ורק בידי עצמו, וגם שאינו נצרך לסיועים, ומעצמו בלא סיועים יוכל לקיימה, להיות "מהלך מאליו", - והאבות־הקדושים אכן היה חפצם רק "מעצמם", ורק בזה בחרו, - אבל "וקוץ בה", זה גופא מה שנצרך לתשובה את העצמי הזה, אפשר לקרוא לזה "קוץ", בהיות אשר עכ"פ כבר אין שום מסייעים, ובשום דרך־סלולה כבר אי־אפשר להגיע אל תשובה, ותלוי זה אך־ורק בעצמו, להיות הוא־עצמו חוצב, וענין העצמי הוא מדריגה יותר גבוהה אשר קשה להשיגה.
כמה רחמי־שמים נצרך להאדם שיבוא למדריגה אשר מעצמו יתעורר, ומעצמו בלא סיועים ייאמר אצלו: "איני חפץ עוד לחיות כמו שחייתי עד עתה, וצריך אני להחליף את חיי", ועוד כאלה, שזו היא מדריגה־גבוהה שהאדם יאמר זאת.
איתא בחז"ל (ירושלמי מכות ב, ו; ילקוט יחזקאל שנח; תהלים תש"ב; ועוד) "שאלו לחכמה, הנפש החוטאת מה תהא עליה, אמרה להם (משלי יג, כא) חטאים תרדף רעה", אין נפקא־מינה אם התשובה של החכמה היא בגדר עונש, ושאמנם אין לה עצה כלל לתיקון החטא, או שזו העצה, אבל עכ"פ השיבה שמצד החכמה "חטא הנהו חטא", ושזה מציאות שנמסר ביד יצרו.
"שאלו לנבואה אמרה להן (יחזקאל יח, ד) הנפש החוטאת היא תמות, ומסתמא זה אינו מיתה בעלמא, אלא שהשיבה שזוהי עצה בתיקון החטא, ושום אמצעי־אחר אין בנמצא, רק אמצעי־זה.
"שאלו לתורה, אמרה להן: יביא קרבן ויתכפר לו", - ואף כי התורה כבר השיבה שבאיזו־דרך יש עוד תקוה להשיב כמקדם, אך הלא למזיד אין לתורה עצה כלל, וגם שוגג הלא צריך קרבן, והרי לא בכל־פעם אפשר להביא קרבן.
אבל "שאלו להקב"ה, אמר להם: יעשה תשובה ויתכפר לו, הדא הוא דכתיב (תהלים כה, ח) טוב וישר השם, על־כן יורה חטאים בדרך".
והיינו, כי כל המדריגות שהוזכרו בזה, כולם אין בהם שום דרך לתיקון החטא, - ואף גם על־ידי דרכה של התורה־הקדושה, גם־כן אין עצה, - על־ידי דרכם של מסייעים כבר אינו־יכול לעבור, - האמצעי היחידי הוא רק "יעשה תשובה", שיהיה הוא עצמו חוצב.
כי ענין התשובה, מצד גבהותה, כמו שביארנו שהוא ענין של עצמי, היינו שבלא סיועים, ואפילו־הכי מעצמו נעשית אצלו ההתעוררות, זוהי מדריגה גבוהה למדי, אשר כולם לא עמדו על סודה, ורק "שאלו להקב"ה", על שאלה־כזו יכול לענות רק הקב"ה.
ומטעם ביאורינו־זה, אמרו (יומא פו. ילקוט הושע יד) "גדולה תשובה שמגעת עד כסא־הכבוד".
ולא כמו שמבינים גדלות התשובה, שמתחלת מן הארץ, היינו שסוגה כמו שאר מצות, ואך כי מגעת והולכת עד כסא־הכבוד.
אלא שהפירוש "מגעת עד כסא־הכבוד", שהתחלתה הוא מכסא־הכבוד, ששם היא נמצאת, והוא מטעם גבהות ענין העצמי, שהעצמי נמצא בכסא־הכבוד.
וביסוד־זה יאומת מאמרם ז"ל (ע"ז יז.) ברבי אלעזר בן דורדיא, אחרי אשר בא לאיזו התעוררות לשוב מחטאיו, צעק "שמים בקשו עלי רחמים", וכן אצל עוד נבראים נתחנן לבקש עליו רחמים, - וענו אותו כולם שאין ביכלתם, פשוט אין ביכלתם לסייע אותו.
אמר, כיון ש"אין הדבר תלוי אלא בי", מיד הניח ראשו בין ברכיו, וגעה בבכיה וכו', עד שיצתה נשמתו, יצאה בת־קול ואמרה: רבי אלעזר בן דורדיא מזומן לחיי העולם־הבא וזכה לשלימות.
מאומת מזה, כי כך הוא אמנם ענין החטא, בהיותו מסיר את כל המסייעים, ורק בו בעצמו תלוי הדבר, אין צורך לשום ספרים, ורק בזה זכה, יען שזכה להתשובה האמיתית.
ונבין את דברי הרבינו־יונה (שע"ת א, ב) כי החוטא כאשר יתאחר לשוב מחטאתו, יכבד מאד עליו ענשו בכל־יום.
כיון שאחר החטא נמסר ביד יצרו, למדריגת "אליין", אשר רק בעצמו יבוא למדריגתו אשר מקודם, ואם הוא מאחר, נמסר עוד ביד יצרו, ובא למדריגה יותר "אליין", ויותר נצרך לו העצמו, עד שאפשר לו לבוא למדריגת "אין מספיקין בידו לעשות תשובה" (יומא פז. סנהדרין קז:), היינו כל כמה שחוטא עוד יותר, נתרחק מסיועים, ועוד יותר נצרך לו העצמו.
מה גודל הרחמנות אשר כבר צריך לילך בעצמו, לבדו! - אשר זהו "אין מספיקין בידו לעשות תשובה", אשר זהו מתחיל בתחילת ה"אלף" של החטא, ורק כי מדריגות הן ב"אין מספיקין".
ומטעם־זה כתב הרבינו־יונה (שע"ת א, ג) "לא ימצא איחור התשובה זולתי בעמי־ הארץ, אשר הם ישנים שוכבים, ולא ישיבו אל לבבם", - שחסר להם לגמרי ההתעוררות העצמית, - והרי על־זאת היא הזעקה־הגדולה, אשר מתגדל ה"אין מספיקין".
ולהיפך (ברכות יט.) "אם ראית תלמיד־חכם שעבר עבירה וכו', אל תהרהר אחריו וכו', כי באמת עשה תשובה", - אם הנהו תלמיד־חכם, בודאי נתעורר בעצמו ועשה תשובה, אמנם "אין צדיק בארץ אשר יעשה טוב ולא יחטא", אבל תיכף אחר החטא הנהו חוצב לחזור, בהיותו יודע היאך שהוא 'נמסר ביד יצרו'.
קיח
יסוד התשובה - תיקון החסרון שבעצם הבריאה
 יום ב', ז' דעשי"ת
ענין התשובה שהיא מצות־עשה ככל מצוות־ עשה, ואפילו־הכי משמע שהיא כוללת מצוות רבות, היינו כנראה ענין קיומה ואי־ קיומה אינו תלוי זולתי בהמצות־עשה האחת, אלא שבה תלוי מצות רבות.
וצריך להבין הטעם, שלכאורה מה רעש בזה אם לא יקיים המצות־עשה הזו, הלא אם קיים כל התורה, אפשר לו להיות צדיק זולתה.
והאמת אינו כן, כנ"ל, וכדמשמע שתלויה המצות־עשה הזו לעצם מציאות החיות, כמו שנאמר (יחזקאל יח, לב) "והשיבו וחיו", משמע כי רק עמה אפשר לחיות, וכן כתוב (שם יח, כג) "החפץ אחפוץ במות רשע, הלא בשובו מדרכו וחיה", וכן אחרי התשובה נאמר (שם לג, יא) "חי אני נאום השם, אם אחפוץ במות הרשע, כי אם בשוב רשע מדרכו וחיה" וגו', שמשמע בלשון שבועה, שכביכול נצרך לו לישבע שאמת הוא שאפשר לו לשוב.
איתא בגמ' (ברכות יז.) "מרגלא בפומיה דרבא: תכלית חכמה, תשובה ומעשים־טובים", - שמכל החכמה רק המה התכלית, שלכאורה היאך היא מוכרחת התשובה, הלא מטעם החכמה אין כלל חטא, ואם אין חטא לא שייך תשובה, שמציאות התשובה הוא רק מטעם החטא, ובפומיה דרבא היה מרגלא שמוכרחת התשובה.
עוד איתא (פסחים נד. נדרים לט:) שהתשובה היא מהדברים שנבראו קודם בריאת־העולם.
וקשה אם מציאות התשובה היא מטעם החטא, הלא אפשר היה להמתין אחר הבריאה, עד זמן שהיה מציאות החטא, ולמה הוא מן ההכרח שתהא נבראת קודם זמן חלות החטא? שלפי־זה נמצא שהחטא הוא מן ההכרח, והראיה שגם התשובה מוכרחת.
ונחדש בזה יסוד חדש, הנה הרמ"ח לוצאטו () מבאר חטאו של אדם־הראשון, שלכאורה מצד בריאתו הלא היה מושלם בתכלית השלימות, באופן אשר ביקשו מלאכי־ השרת וכו', - אבל על־כל־פנים היה בו איזה חלות של חטא.
היינו הוא־בעצמו נברא בלי חסרון, וגם בלי שום רע כלל, אלא שנברא באופן ששייך בו חלות של חטא, באופן שבאדם יש מקום שהרע אפשר לו ליגע בו (זיך אנרייבען).
ואף שאם אומרים אנו שיש בו מקום וחלות של "אנרייבן" של חטא, בעל־כרחך הוא שיש בו מה, אבל עכ"פ הוא ענין של רחוקות.
ובאופן שהרע לא נמצא כלל וכלל באדם־ הראשון, אלא בקצה תבל היה איזה רע, שאפשר היה באיזה אופן שיהא נוגע בו, אבל הוא־בעצמו כלל לא היה בו רע, והראיה שטעו בו מלאכי־השרת וכו', - אלא כיון שעכ"פ בתבל היה ענין של רע, ואע"פ שהרע רחוק ממנו, שהנהו באספמיא, מ"מ מצוה היה לבטל את הרע מן העולם, וכדמבאר הרמ"ח לוצאטו (מ') שבמחשבה היה אפשר לו לבטל את הרע.
נמצא כעת שהתשובה שדיברנו עבורו שהוא ענין תיקון והשלמה של החסרון, נמצא שאינו מן ההכרח שנצרך לו להאדם לתקן רק מה שהוא בעצמו, - אלא אפילו מה שהקב"ה בעצמו כביכול פגם וחיסר מה בעולם, את זה מצווה האדם להשלים את החסרון הזה, ולחזור ולהשיב אותו כתיקונו, ועל־זה נברא אדם־ הראשון, ומצווה היה לתקן ולהשלים.
נמצא שאחרי שזה היה תפקידו, ובאיזה אופן שהיה לא מילא תפקידו, ולא ביטל את הרע הזה שהיה בקצה תבל, - לכן בסיבת זאת, אף שמתחילה לא היה שום ענין של רע בו בעצמו, רק איזו אפשרות שהרע הרחוק אפשר שיהא נוגע בו, אך כיון שלא מילא תפקידו־זה, ולא ביטל את הרע הרחוק, לכן לבסוף היה שהרע הזה נתקרב בו, ונהיה למציאות אחרת, ויצא מה שיצא.
נמצא כי מן ההכרח היה לברוא את העולם במדת התשובה, שהיא מדה שאפשר לתקן את הנחסר [בבריאת העולם], שזולת הבריאה הזו לא היה כלל במציאות ענין תשובה, וגם קודם הבריאה הכללית נבראה התשובה, אשר רק עם המדה הזאת נבראת הבריאה הכללית, כדי שעם המדה הזאת תשלם.
וגם מובן בזה שגם אברהם־אבינו היה מצווה להשלים ולתקן חטאו של אדם־הראשון, שלכאורה איך הוא ענין כזה של לבטל הרע והחסרון שהוא לא חיסרו, - ובזה מובן לנו, כיון שעכ"פ בתבל היה ונמצא חסרונו של אדם־הראשון, מחייבת מצות התשובה שיתקנה.
ובהסבר הזה יובן אצלינו זה שמצינו בכמה־ מקומות (סוטה מח: סנהדרין יא.) "ראוי היה שתשרה עליו שכינה, אלא שאין דורו ראוי לכך", וכדאיתא על הלל הזקן ושמאל הקטן.
כי עד עתה הבננו, כי מצדו אין שום עיכוב כלל, והנהו ראוי לגמרי מצדו, אלא מטעם שאין הדור ראוי, גם הוא סובל בעון הדור.
וכעת נבין אחרת, כי אם אין הדור ראוי, גם עליו יש הביקורת הזה, יען שהוא מצווה לבער ולבטל לגמרי את הרע, לא רק הרע שנמצא בו, אלא זה שנמצא בכל העולם כולו.
ומטעם שביארנו, כיון שמציאות הרע שהנהו כל־כך למציאות חזק, שאם נמצא רק בקצה תבל, המציאות הוא שגם אצלו כבר נמצא חלות של רע, ומצווה מטעם העצמו לבטל כל הרע שנמצא בכל העולם.
וכמו אצל אדם־הראשון שהיה מצווה לבטל הרע שנמצא בהעולם, ומה היה הרע בהעולם, שהיה איזה חסרון בהיחוד, וכדביארנו כי אף אשר בו בעצמו לא נמצא שום סתירה להיחוד, ולה"אין בלתו", אבל כיון שעכ"פ בהתבל היה איזה חסרון, שנבראו איזו טבעים שלכאורה יש בה סתירה ל"אין עוד", את זה מצווה לבטל.
והפירוש "ראוי שתשרה עליו שכינה", הוא, שמצד עצמו, מצד מעשיו, ... כל מה שעשה עבור עצמו, אה"נ כי ראוי שתשרה, אבל כיון שאין הדור ראוי, נחשב שגם מצד עצמו אין ראוי, יען שאין זה ב' דברים, האדם והבריאה, אלא אחת היא.
ובכלל מאומת היסוד הזה של התאחדות האדם עם הסביבה, שאמרו (סוכה נו:) "אוי לרשע ואוי לשכנו", ה'אוי' וה'ווי' הזה כמו שהוא נצעק על הרשע, כמו־כן הוא נצעק גם לשכנו.
ומזה ביקורת גדולה על אותם שבוטחים על עצמם, וטוענים שאין נוגע להם כלל מהנעשה בעולם ובסביבה שלהם, וכאילו הוא בעצמו יעשה מה שלבו חפץ בצדקות, והסביבה לא תהא מזקת לו כלל, ומובן שאינם יודעים מהאמת כלל.
נמצא מבואר, שענין התשובה שייך גם קודם החטא, וכדמצינו באדם־הראשון.
ואם יאמר האדם, שאין חילוק בין ענין התשובה של קודם החטא ואחריו, וזה וגם זה נקרא בשם מילוי החסרון, - נבאר שאין זה בסוג.
אלא שאם קודם־החטא, נצטוה למלאות ולהשלים החסרון של זולתו, - אבל לאחר־ החטא, ידע שהחטא נעשית לו למציאות כזה, עד אשר מינה לא תזוע, והרבה כבדות יעלה בידו, עד אשר יחזיר עטרה ליושנה, ויתקן החטא.
קיט
כח־הצמיחה שברוחניות
על־הפסוק (בראשית כח, י־יא) "ויצא יעקב מבאר שבע, וילך חרנה (שמשמע שהגיע לחרן). ויפגע במקום" וגו' (שמשמע שעדיין לא הגיע לחרן), - אמרו ע"ז חז"ל (סנהדרין צה: חולין צא: מובא ברש"י שם כח, יז) איהו עד חרן אזל..., כי מטא לחרן, אמר, אפשר שעברתי על מקום שהתפללו אבותי, ואני לא התפללתי בו, יהיב דעתיה למהדר (למקום), וחזר עד בית־אל, וקפצה לו הארץ, מיד 'ויפגע במקום' (כאדם הפוגע בחבירו שבא כנגדו).
ושואלים שם חז"ל "וא"ת וכשעבר יעקב על בית־ המקדש, מדוע לא עכבו שם"? ותירצו: "איהו לא יהיב דעתיה, ומן השמים יעכבוהו".
והנה מן אותה לילה אשר לן יעקב־אבינו בהר המוריה, זכה אל "והנה ד' נצב עליו", "והיה זרעך וגו' ופרצת וגו' ונברכו" וגו', "והנה אנכי עמך ושמרתיך וגו', כי לא אעזבך" (שם כח, יג־טו), הבטחה לדורי דורות להכלל־ישראל, לכל האחרית והנצח, את הכל זכה מכאן.
רואים שהכל היה תלוי ב"איהו יהיב דעתיה", או "לא יהיב דעתיה", - וכיון ש'יהיב דעתיה', אזי מכח־זה זכה לכל הפרשה.
ומבלתי־זאת, אילו לא היה ה"יהיב דעתיה", כל הפרשה לא היתה, ולא היה זוכה אל כל העתיד ואל כל האחרית!
ולדורי־דורות נשאר, שאנו כולנו, צאצאיו, חיים וקיימים רק משום ה'איהו־ יהיב־דעתיה', - כל־כך רחוק מגיעים הדברים!
והנה מהו זאת ה"יהיב דעתיה", מה מדתה בכמות, ומה מדתה באיכות? ומה בכלל ערכה של מחשבה?! הלא לכאורה הרי אין זה אלא דבר־קטנטן, - ואיך זה מובן, שענין כזה אשר תלוי בו כל זכותה וקיומה של האומה הישראלית, יהיה תלוי בהתעוררות קלה של "יהיב דעתיה להתפלל", - שממחשבה כל־דהו יהיה הכלל־ישראל חי לנצח נצחים?
וכן יש לכאורה להפליא, על מה שמצינו ברבקה־אמנו, במעשה חסד שלה, אשר כמה ששייך לומר, ושכבר נאמר, להגדיל את הערך והאיכות אשר מונח ב"גם לגמליך אשקה" (שם כד, יט), הלא סוף־סוף הרי זה דבר מועט מאד בכמות, לא יותר מן מעשה־פשוט של השקאת מים, - ועבור־זה זכתה לכל מה שזכתה!
ואיך־זה אפשר להיות זוכה ממעשה כל־דהו לכל האחרית?
איתא בחז"ל (אבות ד, טז) "העולם־הזה דומה לפרוזדור בפני העולם־הבא", או (קה"ר א, טו) "העוה"ז דומה ליבשה, והעוה"ב לים", וכן (ע"ז ג.) "מי שטרח בערב־שבת יאכל בשבת".
אל לנו להבין שהעולם־הבא הנהו דבר נפרד ונבדל מן עצם המעשים שהאדם עושה בעולם־הזה, והוא רק כאיזה שכר שהבורא־ית' נותן עבור המעשים, ותלוי אם יחפוץ ליתן, [אשר למי שלא טרח, אינו חפץ ליתן לו].
אף כי אמנם כן, ודאי אמת הדבר, שהכל תלוי בבורא־יתברך, אך רואים מרוח דברי חז"ל, שהעוה"ב קשור בקשר אמיץ עם העוה"ז, - וכמאמרם (במד"ר יט, א) על־הפסוק (איוב יד, ד) 'מי יתן טהור מטמא', - כגון העולם־הבא מעוה"ז.
והיינו כי מה שיש בטרקלין של העולם־הבא לאכול, הוא לא יותר מן עצם הדברים אשר טורחים ביבשת הפרוזדור של העולם־הזה.
וזוהי הרי כבר פליאה מאד נשגבה, שהרי העולם־הבא הלא הוא נצח נצחים, והעולם־הזה הרי זמנו קצוב כמה עשיריות שנים, - ואיך זה תלויה ההשגה של עוה"ב נצח נצחים, בכזאת קטנות כמו העולם־הזה?
*
אך סוד הדבר צריכים אנו לצייר לעצמינו בציור של אילן גדול הנושא פירות, שיש עצים שמצמיחים פירות עשרות או אפי' מאות שנים, ומנין כל הגידולים צומחים? מכח־הצמיחה!
ואם כי אין אנו רואים את הכח־הלזה, ואין אנו יכולים לראות אותו, אבל ידוע לכל בר דעת, שהעץ אינו צומח ומצמיח מעצמו, - אלא שישנם בארץ כחות־של־צמיחה, וכאשר הגרעין נרקב בארץ, הוא יונק ושואב ומתמלא ורוכש לתוך מהותו את כח־הצמיחה שבארץ, ומושך ושואב מהמקור עם כח־הצמיחה.
ומי הוא זה אשר פעל כל־זאת? האדם שלפני רבות בשנים השליך גרעין־קטן לאדמה ונרקב שם הגרעין כבר לפני יותר ממאה שנה, ונתחבר עם כח הצמיחה, מונח בו כח אשר הצמיח עץ, שהוא מצמיח פירות זמן רב מאד, וכאשר נשאל מנין מצמיח העץ פירות בכל העת? הלא מובן כי כל הגידולין הנם על־ידי מה שבכל העת הוא מחובר עם כח הצמיחה, וכח־הצמיחה אומר לו גדל, - ואם אפי' רגע־אחת יופסק מהאילן כח צמיחתו, מיד בטל כל האילן.
הלא נמצא כי כל הגידולים הנם פעולתו של האדם שהשליך הגרעין לארץ לפני זמן רב, שעל־ידי־זה השיג חיבור עם כח־הצמיחה.
בדומה־לזה צריכים אנו להבין גם ברוחניות, - שהרי באילן יש כח להחיות מתים, כי מי שרעב עד שנפשו יוצאת, אוכל מפירותיו ומחיה נפשו ממש, - והכל הוא מכח־הצמיחה.
כדרך־זה צריכים להבין את מהות העולם־הזה, שהעולם־הזה הוא הנהו כח־הצמיחה, וכל העוה"ב מתהוה ונוצר אך ורק מהעוה"ז.
כי העוה"ב הוא צמיחה וגידול מעצם העוה"ז.
כי אין הפירוש שבעבור מעשים־טובים או מעשים־רעים אשר עושים בעולם־הזה, מקבלים בעדם שכר או עונש בעולם־הבא, אלא כל־זה הם הפירות שגודלים מן הצמיחה.
כי העולם־הזה הוא הכח־הצמיחה לעוה"ב, והעוה"ב הוא הפירות שגודלים מן העוה"ז.
ונמצא שגם שם הוא אוכל עולם־הזה, כי כל חיי העולם־הבא הוא עד כמה שהוא מחובר לסוד הצמיחה של עולם־הזה, שהוא המהוה והמקיים את כל העולם־הבא, ואילו יצוייר שיהיה נפסק הכח־הצמיחה של העולם־ הזה, אזי יתבטל מיד העוה"ב כלא היה.
וזהו ביאור אמרם ז"ל (אבות ד, יז) "יפה שעה אחת בתשובה ומעשים־טובים בעולם־הזה מכל חיי העולם־הבא, - ויפה שעה־אחת של קורת־רוח בעולם־הבא מכל חיי העולם־הזה".
ולכאורה הרי נסתר מיניה וביה, כי איך שייך ששעה־אחת של קורת רוח בעולם־הבא יפה מכל חיי עוה"ז, אם יפה שעה אחת של תשובה ומעשים־טובים בעוה"ז מכל החיי עולם־הבא.
ולדברינו מבואר היטב, כי אכן שניהם אמת, כח־הצמיחה אין לו שום מושג לטעום את הקורת־רוח והפירות שבעולם־הבא, - כי השכר, הוא גידול הפירות, והוא אמנם רק בעולם־הבא, - אך יפה שעה אחת של תשובה ומעשים־טובים בעולם־הזה, משום שמשהו של תשובה ומעשים־טובים בעוה"ז מצמיח עד בלי סוף, וזה רק בעוה"ז, כי העוה"ב לא יצמיח בשום־אופן, כי שם אין כל כח־צמיחה, כמ"ש (שבת ל.) עה"פ (תהלים פח, ו) "במתים חפשי", כיון שמת אדם, נעשה חפשי מן התורה ומן המצות, ובלא כח־צמיחה הלא מן הנמנע שיגדל.
הלא נמצא שהעולם־הבא אינו "תשלומים", או "תנאי", אלא פשוט מכח_הצמיחה.
ועפ"י הנ"ל, אפשר להבין, כי אם כל־כך מרובה מה שה"איהו יהיב" יכול ליתן לו, הרי מובן מה כוחו של "כח־הצמיחה".
*
והנה יש מינים שונים של צמיחות, ישנם צמיחות על־גבי גגות, בהתגלגל שם איזה גרגירי עפר, וישנם צמיחות אפי' על־גבי סלעים ואבנים, - אבל אינו דומה צמיחה בקרקע־סלע, לצמיחה בקרקע חרושה ומעובדת, ויש גם חלוקים בזמנים, ולא כל הזמנים שוים, ואף שבחורף יש ג"כ כח־צמיחה, וגם אז יכול לצמוח, אבל אין דומה צמיחה של חורף לצמיחה של קיץ, כי כך גזרה חכמתו ית', שיש זמנים ומקומות שבהם כח־הצמיחה מצוי ביותר.
אבל דבר זה עלינו לדעת, שיתכן שאבק־עפר הנישא על־ידי רוח־קלילה, יש בכוחו להצמיח ולחיות מתים, - אבק־עפר של "איהו־ יהיב־דעתיה", או מחשבה כלדהו בכמות, יכול כבר ליתן חיים! - והרי את כל חיינו יונקים אנו ממה שאנו אומרים "זכור לנו" וכו', "ועקדת יצחק תזכור" וכו', והרבה כדומה לזה.
התעוררות כלשהי של יעקב־אבינו, שהיה מחובר כראוי עם כח הצמיחה, מגדל ומצמיח פירות וגידולים לאין שיעור ותכלית, לדורי דורות, עד אשר כל האחרית גדל באמת מן "יהיב דעתיה למיהדר".
וכן רבקה־אמנו זכתה לכל הטוב והנצח, לה ולדורותיה, מן השקאת מים, ממעשה כלדהו כזה.
זהו כח הצמיחה של עולם־הזה, שכל־כך יש במעשה כלדהו לגדל ולהצמיח עד אין סוף.
והלא בעד ה"ויצעק צעקה גדולה" (בראשית כז, לד) של עשו, נותנים לו שכר ושכר, ואי־אפשר להפטר מתשלומיו (ב"ר סז, ד).
וכן משום ג' פסיעות של נבוכדנצר, באיזה אופן שהיתה כוונתו, ואחר השלא לשמה, קיבל כל־כך מלכות וממשלה לו ולבניו (סנהדרין צו.).
על־הפסוק (במדבר כא, לג־לד) "ויצא עוג מלך הבשן וגו'. ויאמר ה' אל משה אל תירא אותו" וגו', אחז"ל (רש"י שם) שהיה משה ירא להלחם עמו, שמא תעמוד לו הזכות של "ויבא הפליט וגו' ויגד לאברם וגו' כי נשבה אחיו" (בראשית יד, יג־יד).
והרי את כוונתו של עוג, גילו חז"ל (ב"ר מב, ח; רש"י שם) שנתכוין שיהרג אברהם וישא הוא את שרה, כזה שלא־לשמה 'טרף', - אך עם־כל־זה, בהיות משה יודע את הסוד של כח־הצמיחה, פחד מאות שנה אחר אותו מעשה, שמא שמץ של כח הצמיחה יסייע לו במלחמה, עד שהבטיחו הקב"ה שלא יתיירא.
וכן מעשה של ר"א בן דורדיא (ע"ז יז.) יוכיח, שמספרים עליו חז"ל שטבע בים־התאות וההשחתות הכי־גרועות, ובשמעו כמה מילים ספורות, נכנסו בו כארס, והניח ראשו בין ברכיו, וגעה בבכיה, עד שיצתה נשמתו, יצתה בת־קול ואמרה: ר"א בן דורדיא מזומן לחיי העולם־הבא, בכה רבי ואמר: יש קונה עולמו בשעה־אחת.
כי הסוד הוא, שעוה"ז הוא הנהו כח־הצמיחה, ואפילו בשעה־אחת בלבד יכול להצמיח זימון לחיי העוה"ב, - ובאופן־טבעי אכן תלוי באיזה אדמה או באיזה זמן, אך אמנם יתכן לקנות עולמו בשעה אחת, כי אמנם ישנם אדמות המטיבים להצמיח, טוב יותר ומהר יותר.
*
והנה צריכים אנו לידע כי "וחיי עולם נטע בתוכינו", - מן אשר נטוע־בתוכינו, מזה אנו יונקים, וזה נותן לנו חיות, וזאת קיומנו.
והיינו כי זהו ממש כמו שכאשר אנו אוכלים מקיימים את הנפש בגוף, ובלי מזון אי־אפשר לחיות, אך עם־כל־זה, לא הועמד האדם להיות עסוק באכילה בכל שעה, אלא בכל פעם שאוכלים, הרי האכילה היא לא רק כפי המדה הנדרשת למלא־ולהשלים את אשר חסר ונצרך באותה־שעה, אלא הוא משביע ומרוה את נפשו שיהא מחזיק בקרבו איזה זמן־ידוע אחר האכילה.
וכן הלאה והלאה, בכל סעודה הוא אוגר ומכין בקרבו תזונה בפעם־אחת לאיזה זמן ממושך, - ומהיכן הוא מתקיים וחי מן שעת גמר סעודתו עד הסעודה שאחריה? - מן האצור ומוכן ב'סל'!
וכן הוא בכל דבר, - עד כי כשמתבוננים רואים שגם בענין "חיי־עולם" כאן בזה־העולם, הוא גם־כן ממש כך, כי בזה ג"כ ממה חיים, מהיכן מוצאם של החיים? - מן המוכן ב'סל', כי הננו יונקים את החיים מן הלחלוחית הנטועה בתוכינו! - שהאדם אצורה בתוכו תזונה־רוחנית להתקיים ולחיות משך זמן.
בכוזרי (ג, ה) מאריך לבאר ענין שלש עתות של תפלה, שהוא כסדר המזון לגוף, ומתמדת בו ברכת־התפלה עד עת תפלה־אחרת, כהתמדת כח סעודת־היום עד שיסעוד בלילה, - בתפילת־שחרית האדם מתמלא מזון לנפשו, וממשיכה להניק עד מנחה, ובצהרי היום כאשר הלחלוחית פגה, שכל אשר תרחק עת־התפלה מהנפש, היא הולכת וקודרת, צריכים שוב לאכול, וזוהי תפלת מנחה, להיות לו למשיב נפש לאיתנה הראשון, וכאשר גם זה עובר, ושוב רעבים, צריכים להתפלל ערבית, ומה שלא נתמלא, משלים השבת־קודש את אשר חסר לו מששת־הימים, וכאילו היא בשבת מתרפאה מחולי שקדם, ומתעתדת למה שידחה ממנה החולי בעתיד, ומה שעדיין חסר משלים ראש־חודש, שהוא זמן כפרה לכל תולדותם של ימי־החודש, ואח"כ השלש רגלים, ואח"כ יום־ הכפורים אשר בו ינקה מכל עון שקדם, ואח"כ שמיטה, ויובל, וכן הלאה והלאה.
כלל הדבר, שהאדם חי תמיד ממה שאצור ומוכן.
וצריך כל־אחד לדעת כי חיים ממה שיונקים מן אשר הרוה את נפשו והתמלא ורכש ואצר בתוכו לחלוחית בימי־הנעורים, - ממילא צריך כל אחד לדעת שצריך להכין עצמו קודם, ומה שלא התמלא, לא ימצא אח"כ בשום־אופן, משום שלא כל העיתים ולא כל המקומות שוים.
במד' (ב"ר ע, ח) איתא "ד"א והנה באר בשדה, זו ציון; והנה שלשה עדרי צאן, אלו שלשה רגלים; כי מן הבאר ההוא ישקו, שמשם היו שואבים רוח־הקודש; והאבן גדולה, זו שמחת בית־השואבה. אמר רבא, למה היו קוראין אותו 'בית־השואבה', שמשם היו שואבין רוח־הקודש; ונאספו שמה כל העדרים, באים מלבא־חמת עד נחל מצרים; וגללו את האבן, שמשם היו שואבים רוח־הקודש; והשיבו את האבן, מונח לרגל הבא".
זהו ביאור מה שנאספו שמה מכל ארץ־ישראל, כי לא כל המקומות שוים, רק 'ציון' הוא המקום המסוגל, אשר שם עומד מכוון היטב הכח־הצמיחה, לשאוב ולהתמלא ולאצור ממנו.
"והשיבו את האבן, מונח לרגל הבא", - לכאורה מדוע מן הצורך להשיב בכל־פעם את האבן ולסתום את המעין, מדוע שלא יהיה נוזל השפע תמיד בכל ימות השנה?
אכן כך הוא, צריכים להתמלא ולאצור לחלוחית שעד לרגל הבא יוכלו למשוך ממה שהתמלאו.
איתא בחז"ל (ספרי; רש"י דברים א, יג) "מה בין חכמים לנבונים, חכם דומה לשולחני עשיר, כשמביאין לו דינרים לראות, רואה, וכשאין מביאין לו, יושב ותוהא, נבון דומה לשולחני תגר, כשמביאין לו מעות לראות, רואה, וכשאין מביאין לו, הוא מחזר ומביא משלו", - אם אין לו מה לפרוט פורט הוא לעצמו.
זהו הביאור, כי לנבון יש בו מילוי של כח יניקה, ומרבה חכמתו עוד ועוד, ואינו מתעסק רק עם מה שיש בידו להשיג עכשיו.
קכ
לחבר את העתיד אל כל מעשה־טוב שעושה
בגופו־של־אדם רואים, כי כל המון האברים אשר בו, אין הם בודדים ונפרדים, אלא כולם הנם יחד מכונה אחת, ורואים בכל אבר־ואבר שפעולתו היא לא רק בשבילו עצמו, אלא כמו־כן הוא פועל ועובד בשביל שאר האיברים, עד שאי־אפשר לדעת בשביל מי הוא פועל יותר, כי יתכן שפעולותיו משמשים בשביל שאר־האברים יותר מאשר בשביל עצמו; וכמו הלב, שכמעט כולו משמש בשביל שאר האברים, אם כי גם הוא עצמו חי, אך החלק היותר־גדול של פעולתו הוא בשביל שאר האברים, - וכמו־כן הוא בשרשרת של טבעות, אשר כל טבעת משמשת לעצמה, ומשמשת את כל השרשרת; מחרוזת של פנינים, כל פנינה ופנינה קיימת בשביל יופיה, אבל לא פחות מכן בשביל יופי המחרוזת כולה.
וצריכים לדעת כי ממש כן הוא גם ברוחניות האדם, - כי המחשבה הכי־קטנה, רושמה מתפשטת בכל האדם, - ויותר ממה שהיא משמשת בשביל עצמה, בשביל ההוה, משמשת היא בעיקר בשביל העתיד.
כי פעולות האדם ומעשיו במשך שנות־חייו, כל מעשה ביומו פועל ליום זה, ופועל לימים הבאים, יום הראשון פועל ליום השני והשלישי, עד שאין ידוע לאיזה ימים פעל יותר, - כל כך רחוק הוא, עד שבשנים הצעירות צריך לדאוג שהשנים המאוחרות יתאימו לשנים הצעירות, כי הרי בשנים המאוחרות מונחים השנים הראשונות ממילא צריך הוא להתאים את תחילת השנים עם אחריתם.
האבות־הקדושים הכינו לדרי דרין לכל הכלל ישראל, - אצל אבימלך כתיב (בראשית כא, כג) "אם תשקור לי ולניני ולנכדי", וביארו חז"ל (רש"י; ב"ר נד, ב) כי עד ג' דורות רחמי האב על צאצאיו, - אך לא כן הם האבות־הקדושים, כי הם זרעו והכינו לבניהם עד אחרית כל תולדותיהם, לעולמי עד.
זהו הביאור (ברכות כו:) תפילות אבות תיקנום, כי הם חקקו וחצבו ופעלו שאלו הזמנים יהיה בהם הסתגלות להתמלאות בכח־יניקה, ולעשות שהתפילה תהא מתקיימת כל היום.
הלא [חוץ מן התפלה[ יש עוד מה לעשות, וכבר מוכרחים לחיות וליזון מן מה שהכין לעצמו במה שהתמלא בשעת התפלה.
ויוצא שכדי להתקיים מוכרחים לה"כח היניקה".
אבל צריכים לדעת שהסוד הוא כי כל הקיום בכל־היום־כולו הוא על־ידי היניקה מן התפילה.
זהו שאמרו (שם כא.) "ולואי שיתפלל אדם כל היום", צריך שלא תיפסק השפעת התפילה כלל, ואם נפסק, ואין זה תפילה לכל־היום, הרי פירושו של דבר שאין היא מצמיחה את ה'לאחר התפילה', וה"היום" אין לו שום שייכות עם ה"מחר" ולא עם האחרית, הרי חלילה נפסק כח־הצמיחה, ואין לו שייכות ח"ו עם האחרית.
אם אדם אחד מחבר את כל חייו ל"אחד", מיום זה ליום שלאחריו, ומיום בריאתו עד יום מותו, אזי כח־הצמיחה שלו הוא לשנים רבות, והעוה"ב הוא הפירות שצמחו, אבל אם קוטע באמצע, הרי הוא מפסיק את הכח־ הצמיחה, ואיזו אחרית תוכל לצמוח לו?!
הראשית־חכמה בשער הקדושה (פ"ב) בבואו לבאר ענין סוד הקדושה, כותב שאם רוצים לדעת מקדושה, צריכים להתבונן במקור ושורש הקדושה, ומקור הקדושה הלא הוא "שבת קודש"; וכאשר נדע קדושת־השבת מה ענינה, נדע שהוא ענין הקדושה.
ואחר שקדושת־שבת הוא שורש כל הקדושות, [ויום־השבת הוזהרנו בפירוש לקדשו, וקדושתו בקדושת עצמינו], הרי מובן כי מה שציותה תורה (ויקרא יט, ב) קדושים תהיו וגו' על קדושת כל הימים, הוא שנתקדש ונמשיך על עצמינו בכל יום־ויום מן אור קדושת שבת, לקדש ששת־ימים מקדושת יום־שבת.
ולכן בכל יום־ויום מן כל ששת ימי־החול, חייב לחשוב ולזכור קדושת־השבת, ולתקן נפשו שתשרה עליה קדושת־שבת, להשפיע מקדושת יום־שבת לכל יום־ויום.
והביא זה, ממה שאמרו ז"ל (שבת סט:) היה מהלך במדבר, ואינו יודע מתי חל יום השבת, מונה ו' ימים מיום שנתן אל לבו שכחתו, ומקדש שביעי, ו]אף שכל יום הוא ספק שבת, וצריך להתנהג בכל יום כאילו הוא שבת, ואינו עושה מלאכה יותר מכדי פרנסתו (משום פקוח נפש), אעפ"כ ביום־שביעי־למנינו[ עושה קידוש והבדלה, והיינו מטעם כי אף אם יום־זה אינו שבת, אעפ"כ בכל יום ויום יש בו מקצת שבת.
ואין כונת דבריו כמו שמבינים פשוט, שהשבת הוא רק איזה ציור למי שבא ליכנס במעלת הקדושה, אלא כי שבת־קודש הוא מקור הקדושה, כמו שאנו אומרים 'יום מנוחה וקדושה לעמך נתת'.
לכן בבוא האדם ליכנס להשיג את סוד הקדושה, באופן־טבעי שבת מסוגל לזה יותר, ולא כל העיתים שוות, ולכן צריך שישים מבטו ומגמתו לקדש את שבת־קודש, ואז יהיו כל ששת־ימי־החול מקבלים חיותם משבת־קודש, עד שניתן לומר ששבת־קודש הוא בשביל כל־ימי־השבוע יותר ממה שהוא לעצמו.
והיינו כי כל ימי החול יש להם שבת־קודש, ורק כי השבת הוא הזמן שבו האדם מתמלא שפע קדושה וחיות על כל השבוע.
באע"ז (במדבר טו, לט) כתב, "שיתכסה [בציצית[ ביום תמיד, ולא יסירנו מעליו, למען יזכרו, - והמתפללים בציצית בשעת התפילה, יעשו זה בעבור שיקרא בק"ש "והי' לכם לציצית, ועשו להם ציצית", רק לפי דעתי יותר הוא חייב להתעטף בציצית בשאר השעות משעת התפילה, למען יזכור ולא ישגה, ולא יעשה עבירה בכל שעה, כי בשעת התפילה לא יעשה עבירה".
הנה הלא פשוט כי הציצית הנם בשביל כל־ היום, יותר מאשר הנם בשביל זמן התפלה, - אם כי אמנם אמת שהוא נצרך גם בשביל ההוה, אבל יכולים וצריך שישמש גם בשביל העתיד.
כי הלא ישנם אנשים, אשר בשעת תפלתם, עד "עלינו", הנם במצב הראוי לציון לשבח, אך 'לאחר עלינו' כבר מתלבשת בהם כל הגסות!
וזהו יסוד הדבר, כי צריך לדעת, כי ההוה, כל רגע, יותר ממה שהנהו בשביל עצמו, הנהו בשביל העתיד בגדר זריעה, וכח־הצמיחה הוא ב"אי־היסח־הדעת", לחבר את כל־היום אל הלימוד, אל השמו"ע והיציאת מצרים, לחבר את העתיד אל כל מעשה־טוב שעושה, ואם לאו, אזי חלילה נפסק המצמיח והמניק.
ובאמת כך הוא מצד טבע־הדברים, שיהיה כל־היום מחובר ומדובק עם התפלה, רק האדם הוא המנתק בכונה, וכל מגמתו עד כמה אפשר להפריד את התפלה ולימוד־התורה מן כל־היום.
שלשה בני־אדם בדקן הקב"ה, ומצאן קיתון של מי רגלים, קין חזקי' ובלעם (במד"ר כ, ו; ב"ר יט, יא).
ופליאה נשגבה היא, איך נפלו בדברים כאלה?!
קין בשעה שאמר הקב"ה (בראשית ד, ט) אי הבל אחיך וכו', היה צריך לומר, רבש"ע, הנסתרות והנגלות לפניך גלויות, ואת שואלני בשביל אחי וכו'.
אכן ודאי כי קין ב"שעת תפלתו" היה טוב מאוד, הוא הרי השני מיציר כפיו של רבש"ע, אך כשבדקוהו "שלא בשעת תפילה", כבר היתה נראית ממנו כזו גסות.
חזקי' כשעמד מחליו שלח לו מרודך־בלאדן דורון וכו', בא ישעיה אמר לו (מל"ב כ, יד; ישעיה לט, ג) 'מה אמרו האנשים האלה, ומאין יבואו אליך', היה צריך לומר: את נביא של מקום, ולי את שואל, אלא התחיל מתגאה ואמר 'מארץ רחוקה באו אלי מבבל'.
והנה אילו היה חזקיה־המלך יודע, שהנביא בא אליו בדבר ד', והיה מתבונן אפי' רגע־אחד, מובן בודאי שהיה עונה לנביא באופן אחר לגמרי: הלא אתה הרי יודע בלא שאומר לך, - כי כשנביא בא לומר לו נבואה, הוא כמו מלאך, - אך כאשר בדקו, ובא אליו פתאום, כשאינו ב"שעת תפילה", אז כבר אמרו ז"ל ש"מצאן קיתון" וכו'.
הטענה היא, מה שלא נתחבר אצלם כל־היום אל שעת־נבואה, בשעת־נבואה הנהו לגמרי אחר, אז דיבורו הוא בשפה אחרת לגמרי.
האדם בעת־תפלתו הוא אמנם די טוב, בעת לימוד־תורה הוא די טוב, אך כאשר רואים כי רגע לאחר־התפלה, לאחר לימוד־ התורה, הנהו מדבר כאיש פשוט מן השוק, תיכף הוא נעשה ממש חולין, חולין בתכלית, הרי זוהי ראיה ברורה שאיננו מדבק־ומחבר רגע אחת עם חבירתה, הרי כבר פשוט שאיננו מדבק־ומאחד את כל היום עם האחרית, הרי שוכח הוא מן האחרית, וכאשר האחרית שכוחה, הרי בודאי כי אין לו אחרית, הרי הוא חלילה מופרך לגמרי, הרי דברים־בטלים כל מעשיו.
בלעם שאמרו עליו חז"ל (דברים לד, י בספרי) ולא קם נביא עוד בישראל כמשה, [בישראל לא קם], אבל באומות־העולם קם, ואיזהו, זה בלעם, - בשעת נבואתו אמר (במדבר כד, יז) "דרך כוכב מיעקב" - ודיבר כאן כ"כ ברחבות על ישראל, ואעפ"כ מיד אח"כ נתגאה לומר (כב, י) "בלק בן ציפור מלך מואב שלח אלי".
אדם יכול לראות על עצמו, כי יתכן שישוחח עם מישהו ומתגוללים בשיחתו אבנים טובות ומרגליות, ובשיחה־אחרת, כמה רגעים בלבד לאחר זאת, יכולים להיות אצלו כל הזוהמות והסרחונות: שקר, חנופה, ליצנות, תאוה, גאוה.
אם כי תפילתו היתה נעלה מאוד, אבל אינה מחוברת ומשפיעה להזמן שאח"כ, שבפועל אינו מתפלל בו, חסר בכח־הצמיחה ואין מועיל.
וכך היה אצל בלעם, כל מעשיו היו נפרדים, ולא היתה להם שייכות עם ההמשך, - והיה ביכלתו להתגאות, ובתוך־כדי־דיבור גם לשבח את ישראל.
יום־הכפורים הלא הוא בודאי לא בשביל היום עצמו, יום־הכפורים הנהו בשביל כל השנה יותר מאשר בשביל היום עצמו, הרי צריך שבכל־עת לא יהיה באדם היסח הדעת מן יוהכ"פ, צריך כל השנה לחיות עם יום־הכפורים.
הסבא ז"ל בכל השנה היה לו לימוד יומי המשך מיום־הכפורים, להמשיך את יום־הכפורים לכל השנה, - משום שיום־ הכפורים הרי צריך לתת ולהשפיע לכל השנה.
יכול להיות "לאכול לחם לפני אלקים" (שמות יח, יב), ומאידך יכול להיות "כי כל שולחנות מלאו קיא" (ישעיה כח, ח), - אם ממשיכה השייכות לתפילה, אזי יכול זה להשפיע להיות גם 'אחר־התפלה' במצב של "לפני אלקים".
קכא
בנים למקומו של עולם
 ג' כי תבא, י"ב אלול תרפ"ח
הרמב"ן הקשה על־הפסוק (דברים ז, ז־ח) "לא מרובכם מכל העמים חשק ה' בכם ויבחר בכם וגו'. כי מאהבת ד' אתכם" וגו', - כי לא הזכיר בזה טעם מן הבחירה, וסוף־כל־סוף מהו הטעם אשר בסיבתו היא אהבת ה' אתכם?
אכן אם היינו אומרים כי הקב"ה אוהב כביכול את־עצמו, וכי צריכים לטעם וסיבה?
והנה הכלל־ישראל הנם מחוברים ודבוקים בו ית' בקשר אמיץ וחזק, עד שאמרו חז"ל (זח"ג עג.) "ישראל ואורייתא וקוב"ה חד הוא", לכך אין שייך שיהא טעם על אהבתו אותנו.
ואכן באהבה לא שייך שום טעם, ואהבה אשר מחמת טעם לאו אהבה היא, כי אם אחד יאהב עבדו מחמת איזה טעם, הלא אוהבו משום טעם, ולא משום שאוהב את העבד עצמו, וכן בכל דבר שאוהבו מחמת טעם, הלא משום שיש בדבר אחוזים (פראצענטין) של אותו הדבר שעליו מוסב אהבתו, אך על הדבר בעצמו, לא שייך שום טעמים על אהבתו אותו.
ואיתא בחסיד יעב"ץ על פרקי אבות (ג, יח) כי המעלה של "צלם א'לקים" נמצאת גם בשאר האומות, ובזו־המעלה יוכלו להיות מכלל חסידי אומות־העולם, שאמרו ז"ל (תוספתא סנהדרין פי"ג) עליהם, שיש להם חלק לעוה"ב.
אבל לקהל־ישראל מעלה מיוחדת, שנתייחדנו מהם בזכות אאע"ה בענין אחד גדול יותר מאד, והוא הענין־אלקי אשר חל עלינו, כאומרו (בראשית יז, ז) להיות לך לאלקים ולזרעך אחריך, ושם בריתו בבשרינו להורות הענין־אלקי אשר חל עלינו, - ובזה כל המון ישראל מוכנים לזכות לחיי העוה"ב בלא טורח ועמל.
והענין־האלקי הדבק בנו, הוא אמרם ז"ל (שם) חביבין ישראל שנקראו בנים למקום חיבה יתירה נודעת להם שנקראו בנים למקום.
וענין אמרם ז"ל "בנים למקום", אשר לכאורה היה להם לומר בנים להשם, ולא למקום.
אכן חז"ל גילו לנו בזה כי בנים אנו ל'מקום', דהיינו ל"מקומו של עולם" (שמות לג, כא ברש"י; ב"ר סח, ט), ואיננו נמשכים לשום זולת.
הוא סוד הגדול של אמונתינו הקדושה, שהבסיס לכל מעמדינו הוא "מקומו של עולם", ומדלגים לגמרי את כל מהלכי הבריאה.
"אתה הוא משנברא העולם" ממש כמו שהיה "עד שלא נברא העולם", וכמו ש"בטרם כל יציר נברא", אז ודאי היה יחידי בתכלית, ללא כל זולת, כן גם עתה אחרי שנברא העולם, אין כל מציאות זולתו יתברך, ממש אין כלום, לא כלום אחרת מקודם, לא השתנה שום השתנות, כי כל־הבריאה־כולה אינה כלום, בטלה בתכלית, ואין כל דבר יותר מאשר קודם שנברא העולם, כי כל־הבריאה־כולה אין בה כל ממשות.
אף כי אמנם ישנה בריאה, אשר כל כולה, מראשית עד סופה, הלא הוא הסוד של "יוצר משרתים" (סידור), שהקב"ה בטובו הגדול סידר את כל ההנהגה באופן של יצירת משרתים, אשר כח וגבורה נתן בהם להיות מושלים בקרב תבל, ועומדים לצורך נתינת עוז, סעד ותמיכה, לסמוך ולהשען עליהם, - אבל יש הסוד הגדול של "השם אחד", קל עליון, גבוה מעל גבוה, למעלה מן הכחות היותר גבוהות, אשר מעת הבריאה הנם המושלים והמנהיגים הקבועים העומדים ושומרים את פקודתם לעולמי עד, - ולמעלה־מכולם הוא האחד הגמור והיחידות המוחלטת, שלא נתגלה עדיין, והוא נסתר ונעלם מכל מושג, וכאילו הוא עצמיותו של הקב"ה, - ובסוד־זה, הרי כמו שרצונו יתברך הוא זה שברא את העולם מן אין, אשר הוא אמר ויהי, כן לאחר הבריאה הוא לבדו המחיה והמקיים, הוא ית' יחיד ושליט בעולמו, ואין עוד מלבדו, וכל הכחות הנם כאין וכאפס, - שם אין כבר "משרתים", שם כל המעשים אינם בשום סיבה וממוצע, כי לא עזב ד' את הארץ, והכל נעשה מהקב"ה בעצמו, ואין שום צורך ולא הזדקקות לעזר וסיוע כלשהו מזולתו, שם לבדו הוא, ללא כל זולת, טמיר ונעלם לבדו ולבדו.
ובסוד־זה היא נטיעתם של הכלל־ישראל, ושם היא דירתם, דוקא בסתר, שאינם נמצאים בטבע, כי אם למעלה מהטבע.
וזהו (תהלים צא, ט) עליון שמת מעונך, שמצאו שכל הטוב האמיתי יושב בסתר.
לא כאומות־העולם שדירתם וכל ענינם הוא בעולם־הזה, היינו במקום גלוי, וזהו כל הטבע.
וזהו מה שנתבאר כי הכלל־ישראל אין שייך שום טעם על אהבת השם־יתברך אותנו, כי אין לנו כל קיום אחר, כי אם קיום של הקב"ה, הוא מקומו של עולם.
כי מקומו של עולם הוא הזן והמפרנס לכל, וכולם מקבלים השפעה ממקומו של עולם.
אך ההשפעה אליהם הולכת מהבריאה עצמה, היינו מהטבע, אשר מלמעלה כקליפה דקה.
וזהו (דברים ד, יט) אשר חלק ד"א אותם לכל העמים, ולעומקן של דברים ולסתרן של הענינים לא ירדו.
אלא כידוע משל הרמב"ם בספר מורה־ הנבוכים (ג, נא), כאילו אדם דר בכפר, רחוק מארמון המלך, שעליו לעבור כמה מדינות עד שיגיע אליו, ואינו יודע מהמלך כי אם את אשר שמע לפעמים, - ויש אחד דר יותר קרוב במדינה, והוא שמע יותר מהמלך, ובכל־ זאת אינו יודעו גם־כן.
עד אחד שדר בעיר המלוכה, וגם בחצר המלוכה, ובכל־זאת אינו יודעו היטב, כי אם משמועות וגם מהשערות רחוקות, ומעולם לא ראה את המלך, - עד אחד שהוא נמצא אתו יחד, ורואהו פנים אל פנים, ומכירו.
בני־המדינה הקרובים, מיד פוגשים במלך.
וזהו תכלית הכל, אשר ברוב התבוננות בהעולם, יכיר את מי שאמר והיה העולם, העומד פה לפניו.
ועל־זה אנו מתפללים (בימים הנוראים) וידע כל 'פעול' כי אתה פעלתו, ויבין כל 'יצור' כי אתה יצרתו, - שבהפעולה ידע את פועלה, ובהיצירה יבין את יוצרה, ויירא מלפניו.
לכן אומות־העולם ע"י שנמכרים אל הטבע אשר לאחר הבריאה, משם הנהגתם.
אבל הכלל־ישראל אין להם שום שייכות אלא עם מקומו של עולם לבד, וכמקודם בריאת העולם.
ואחרי כי כל טוב ועונג ונעימות העולם נמצאים המה שמה, ושם כלולים כל העונגים ביחד, מי לא יחפוץ להתקרב ולהתדבק שמה, למוץ ולינוק ממדושני הטעמים אשר שם.
ולכן מאסו בחמדת העולם, כי בעולם־הזה נמצאים רק עונגי הפרטים אשר נובעים משם, ומה להם לעסוק בפרטים.
ועיקר כל אכילתם אינה אלא טעימא בעלמא, שעי"ז נזונים ומתפרנסים ע"י האור הכלול בתוכם, שהוא ההשפעה היוצאת אל כל הנבראים מן המקור שהוציא אותם ובראם, והמזון אינו אלא לבוש, - ובאמת ראיתי פרי שאין אוכלים אותה, אלא רק מוצצים (סמאצקען) אותה, נמצא שכל האכילות אינם אלא על דרך זו, שהיא רק טעימא מ"מקומו של עולם" גופא.
"חביבין ישראל שניתן להם כלי חמדה", שהיא התורה, "שבו נברא העולם", כי התורה גם־כן קודם בריאת העולם, כאמרם (זח"ב קסא.) אסתכל באורייתא וברא עלמא.
ובחסיד־יעב"ץ (באבות שם) משל לאדם שיש לו נכסים רבים שקנה בעולמו, וחלק נכסיו לבניו, ולבנו האהוב מכולם נתן לו הכלים אשר בהם קנה כל נכסיו.
וכן עשה השם־יתברך, שהורישנו תורתו שברא בה עולמו, ובה נוכל לחדש אותות ומופתים ולברוא חדשה בארץ, עכ"ד.
והם הם הדברים שנתבארו, כי הכלל ישראל אין להם כל שייכות אלא רק עם מקומו של עולם.
והנה בשלמה־המלך, כשאמר לו ה' שיבקש דבר־מה (מל"א ג, ה־ט; דהי"ב א, ז) שאל מה אתן לך, ויאמר שלמה וגו'. ונתת לעבדך לב שומע גו', ואחז"ל (שהש"ר א, ט) המשל, בלבליוטוס (משרת) שהיה גדל בביתו של מלך, וא"ל המלך שאל מה אתן לך, אמר, אם שואל אני כסף וזהב, הוא נותן לי (דבר זה לבד), [אם שואל אני[ אבנים טובות ומרגליות, הוא נותן לי (דבר זה לבד, ועדיין אין הכל בידי), אמר, הריני שואל בתו של מלך, וממילא יהיה לי הכל בכלל, - כך אמר שלמה, אם אשאל כסף וזהב וכו', הלא לא יהיה לי אלא זאת, אלא הריני שואל את החכמה, והכל בכלל.
והגם שמעלת כסף וזהב מרובה ביותר, וכדאיתא (חגי ב, ח) "לי הכסף ולי הזהב", כי על הלווים נאמר נמי "לי", כדאיתא (במדבר ג, יב־מה; ה, יד) "והיו לי הלויים".
אך כי מעלתם היא רק אחר בריאת־העולם, - לכן נמנע מלבקש כסף וזהב וכו', - ובקש מה' על הדעת, שהיא קודם בריאת־העולם, והיא הכלל והשורש אשר ממנה נברא העולם, וכל טוב־העולם כלול בה, ועי"ז ממילא יהי' לו כל.
ואף שנאמר (ירמיה ט, כב) "אל יתהלל חכם וגו', ואל יתהלל הגבור וכו', ואל יתהלל עשיר בעשרו, כי בזאת יתהלל המתהלל, השכל" וגו'.
הרי שיש בעשירות מעלה רבה, - בכל־זאת בקש רק חכמה, אשר היא קודם בריאת העולם.
והנה כל התורה בכלל, וכן כל מצוה ומצוה בפרט, הכל על דרך־זה, שאינם מעולם־ הזה, אלא מעולם־הבא, וכמש"כ הרמב"ם בפיה"מ (סוף מכות) כי כשיקיים אדם מצוה־אחת מתרי"ג מצוות וכו', זכה בה לחיי העוה"ב, עכ"ל.
ומי יוכל לשער רוב טוב הצפון בהתדבקות המצוה, עד שאחז"ל (קידושין לט: חולין קמב.) אין לך מצוה־קלה שאין תחיית המתים תלויה בה, - ותחיית־המתים הרי היא קודם בריאת־העולם, וכל מצוה ומצוה דבוקה שם במקור החיים.
ומזה נוכל להתבונן מהותה של מצות תשובה, על דרך שאמרו חכמינו ז"ל (ברכות יז.) "תכלית חכמה - תשובה", הרי שהיא שקולה כנגד כל התורה, וזהו סוד גדול בתשובה.
ומקודם צריכים לדעת, כי תשובה היא מצות ה', ועל האדם לקיימה כמו אכילת פסח, והמצוה הזאת מחזירתו למוטב, כי כל חרטתו וכיו"ב, כל ערכה אינו אלא קיום המצוה.
לכן הוא ממש "מן הטובות אשר הטיב השם־ יתברך עם ברואיו, שהכין להם הדרך" (שע"ת שם), כי לולא טובו וישרו יתברך, ודאי לא היתה תשובה מועלת כלל, ועל־ידי התשובה נעשית מהפכה, שיוצא מתחת פחת מעשיו.
והנה בתשובה מצינו עוד יותר מבמצוות אחרות.
כי בכל־המצוות אחז"ל (עירובין כב. ע"ז ג. ד: מובא ברש"י) עה"פ (דברים ז, יא) אשר אנכי מצוה אתכם היום לעשותם, - היום לעשותם ומחר לקבל שכרם.
ובתשובה מצינו שהיום ג"כ מקבלים שכרם, וכדאיתא בשע"ת להר"י (א, א) כי הכין להם הדרך לעלות מתוך פחת מעשיהם כו'.
והנה המשל של חז"ל (קה"ר ז, טו) שמביא הר"י (שע"ת א, ב) מכת של לסטים שחבשן המלך בבית־האסורים, וחתרו מחתרת, פרצו ויעבורו, ונשאר אחד מהם וכו', הלא המחתרת חתורה לפניך, ואיך לא מהרת להמלט על נפשך.
ולכאורה קשה להבין דמיון המשל להנמשל.
כי במשל הלא אע"פ שאחרים חתרו המחתרת, הרי גם בעבורו היא חתורה, אבל בנמשל, אם אחרים חתרוה ע"י תשובתם, מאי שייך אליו.
ובע"כ כמו שנתבאר לנו (דחו"מ ח"ב מ' ע"ג) ענין ה"זמן", כאמרם ז"ל (קה"ר ג, א) על־הפסוק (קהלת ג, א) לכל זמן.
כי נעשה ל"זמן" של סליחה ומחילה, וע"י תשובת אחרים נעשה הזמן חתורה גם לדידי'.
נמצא דאם ח"ו לא יעשה תשובה בימים המסוגלים לזה, הרי מגרע א"ע יותר מכל השנה.
קכב
וסורי, בארץ יכתבו
 ד' כי תבא, י"ג אלול
תנן (סנהדרין צ.) כל ישראל יש להם חלק לעוה"ב וכו', ואלו שאין להם חלק לעולם־הבא וכו', רבי עקיבא אומר אף הקורא בספרים החיצונים.
כל עשרים־וארבעה ספרי הקודש, וכל מדרשות חז"ל־הקדושים, הנם 'ספרים הפנימיים', - וכל שאר ספרים [שדבריהם אינם נובעים מכתבי־ הקודש וממדרשי־חז"ל[ הנם 'ספרים החיצונים'.
אחרי ההתבוננות מתגלים לנו בזה גילוים גדולים ועצומים, מקיפים את כל האדם; יש חכמה של פנים, ויש חכמה של חיצון.
אל לנו להבין כפי שמורגלים בפשטות, שכאילו ישנם כמות מסויימת של שלבים ומדריגות בענין החכמה, אשר כל מדריגה ומדריגה חודרת ומנתחת יותר בתוכיות החכמה ובפנימיותה, מן המדריגה החיצונית ממנה, - והשלבים־הפנימיים הנם יותר קשים להשיגם, ונצרכת להשגתם יגיעה יתרה, - ומי שקורא בספרים־החיצונים אינו עוסק אלא עם השלבים היותר חיצוניים.
אלא צריכים להבין זאת שהוא כדוגמת מה שבעל־חי אין לו יכולת להשיג את האדם, שאין זה מפני קושי ההשגה, - אלא כי שני סוגים הם בתכלית, ומה שאינו בסוג, אין יכולת להשיג.
תורתינו־הקדושה בכל עניניה, ובכל מצוותיה, כל מגמתה היא שיהא עסקו של האדם עם עצמו, לא עם דבר שמחוצה לו.
ובסיבת־זאת הקורא בספרים־חיצונים, הקריאה פועלת בו מהפיכה ממש במציאותו, לשברה ולהרסה כליל, להעשות לאיש אחר לגמרי.
כי משים פעמיו להעתיק עצמו לעולם אחר ממש, לצאת מן העולם הפנימי, להיות כל חיותו וקיומו בעולם החיצון, עד שאין העוה"ב חלקו, והריהו מאלו שאין להם חלק לעוה"ב.
להשתומם מן רוב הזהירות שהאדם צריך לשמור נפשו מאד מאד, שח"ו לא ישים פעמיו לצאת ולהתרחק מאמיתת חלקו.
ובגמ' (ק:) בספר בן סירא נמי אסור למיקרי, ואף דמסיק בגמ' שם, דמילי מעלייתא דאית ביה דרשינן להו, הרי שיש בו גם לדרוש, וחז"ל מביאים ממנו כמה מאמרי חכמה, עם־ כל־זאת, מה שאין בו לדרוש, הריהו ספר חיצון.
מבהיל הדבר מאד, כי ספר בן־סירא הלא הוא אמנם ספר חכמה, ואך שסוף־כל־סוף אל הפנים־האמיתי עדיין לא עלה בידו להגיע.
"האומר אין תחיית המתים מן התורה", חושבתו גם־כן מתניתין בין אלו שאין להם חלק לעוה"ב, ופירש"י, שכופר במדרשים דדרשינן ... מנין לתחית־המתים מן התורה, - ואפי' יהא מודה ומאמין שיחיו המתים, אלא דלא רמיזא באורייתא, כופר הוא, - הואיל ועוקר שיש תחית־המתים מן התורה, מה לנו ולאמונתו, ע"ש.
אף שלכאורה הוא מאמין גמור בתחיית־המתים, אלא רק שלפי־סברתו אין תחיית־המתים כתובה בתורה, - מגלה לנו התנא שאינו כן, אלא אמיתו־של־דבר הוא, שאמנם אין הוא מאמין בה כלל, והנהו בכלל אלו שאין להם חלק לעוה"ב.
ובגמ' שאלו ותמהו על־זאת, וכל כך למה, [ותירצו], תנא, הוא כפר בתחיית־המתים, לפיכך לא יהיה לו חלק בתחיית־המתים, - שכל מדותיו של הקב"ה 'מדה כנגד מדה'.
וצריך להבין מאי כולי האי, והלא מאחר שמכיר תחיית־המתים תכלית הכרה, ודאי שמכיר הוא כל וכל, - כי אם לא כן, הלא אין לו עדיין מקום להכיר בתחיית־המתים.
ומה שאומר שאין זה כתוב בתורה, הוא על־דרך מה שמקשים הראשונים ז"ל, על ענין יעודי קיום הנפש אחרי המיתה, ומתן השכר בעולם הנשמות ובעולם־הבא אחרי תחית־המתים, - היכן מבוארים כל־ענינים־אלו בתורה.
והרמב"ן (שמות ו, ב; ויקרא יח, כט; כו, יב) מסיק שקיום הנפש ודבקה באלקים ועמידתה לעד, הוא פשוט מחוייב וראוי בטבעה ביסוד יצירתה, כי נשמת האדם נר ד', אשר נופחה באפינו מפי עליון ונשמת שדי, והיא תשוב אל האלקים אשר נתנה, קיימת לפניו בזיו העליון.
וכיון שהנפש אין מקומה אלא בעולם־הבא, לכך לא הוצרכה התורה לומר כי בזכות המצוה יהיה קיומה, - ורק מה שהנפש נכרתת מן הקיום הראוי, אם תאכל חלב וכדומה, זהו חידוש שהוצרכה התורה לכתבו, - נמצא כי יעודי העוה"ז הנם חידוש, כולם אותות ומופתים.
ואכן מביאים הראשונים ז"ל כמה ראיות מן־ התורה על יעודי עולם־הבא.
וזה שסבור שאין תחיית המתים מן התורה, על־זה שנינו במשנתינו שהוא בכלל אלו שאין להם חלק לעוה"ב.
ואמנם כיון שסוף־כל־סוף מאמין הוא בתחיית־המתים, מה באמת איכפת לן אם אינו מכיר תחיית־המתים מן התורה?
והנה הרמב"ן (דברים ד, ט) כתב שהזהיר במצות לא־תעשה שלא נשכח דבר מן מעמד הר־סיני, ולא נסירהו מלבנו לעולם, וצוה במצות־עשה שנודיע בו לכל זרענו מדור לדור, כל מה שהיה שם בראיה ובשמיעה.
ולכאורה למה־לן זכירת מעמד הר סיני, מדוע לא די במה שזוכר את כל התורה כולה, ולמה לו עוד לזכור מעמד הר סיני.
ומבאר הרמב"ן, כי התועלת במצוה־הזאת גדולה מאד, כי אם יקום בקרבנו נביא או חולם חלום, [בזמן מן הזמנים], ויצונו ב]שום דבר[ היפך מן התורה, ונתן אלינו אות או מופת, - [אם יבוא האות והמופת], יכנס ספק בלב האנשים.
[ועם־כל־זאת הדין שהורגים אותו.
ואיך נוכל להכיר אם הוא שקר, אחרי שסוכ"ס הרי נתקיים האות והמופת אשר נתן, - והרי בנביא־אמת ג"כ על־ידי אות ומופת בודקין אותו, וכמ"ש הרמב"ם (פ"י מיסוה"ת) שאומרין לו לומר לנו דברים העתידין להיות, ואם באו דבריו כולם, יהיה בעינינו נאמן].
אבל על־ידי זכירת מעמד הר סיני, שהגיעה אלינו התורה מפי הגבורה לאזנינו, ועינינו הרואות, אין שם אמצעי, יוכל להכיר בטוב שאין זו האות והמופת [שנתן אלינו נביא השקר[ כלום, ונכחיש כל חולק וכל מספק, ונשקר אותו, לא יועילהו אות, ולא יצילהו מופת - מן המיתה בידינו, כי אנחנו היודעים [ועדים[ בשקרותו, - [ולא תמעד אשורנו לעולם מדרך האמת, כי כבר ראינו האמת בעינינו].
וכבר כתב הרס"ג ז"ל (מסתמא המכוון לספורנו) שאע"פ שחרטומי מצרים גם־כן עשו אותות, בכל־זאת אפשר להכיר ולהבחין לדעת כי אין דמיון בין מעשה־כשפים למעשה השם־ית'.
והמפרשים כבר עמדו על הדברים הבולטים להכיר את ההבדל הגדול והמרחק הרב שביניהם.
וכמש"כ (שמות ז, יב) "ויבלע מטה אהרן את מטותם", - שיראו שהקל־ית' לבדו הוא הנותן נשמה ורוח, ולא היה כח בחרטומים לתת תנועה בתנינים, - [ובפירש"י (מחז"ל) מאחר שחזר ונעשה מטה, בלע את כולן].
וכן במכת דם על־הפסוק (ז, יז־כג) "ונהפכו לדם. והדגה אשר ביאור תמות", כתב הספורנו "לא תשאר בו צורת־המים עם מראות־הדם, אבל תהיה בו צורת הדם בעצמותו ובמראיתו, ולפיכך תמות הדגה... - שפעולת הקל־ית' היתה שינוי בטבע היאור, אשר הוא כולו בלתי נפסד, והפך אותו לטבע דם אמיתי, עד שמתו בו הדגים, ופעולת החרטומים היתה שינוי בדבר נפסד".
וכן על־הפסוק (ח, ג) "ויעלו את הצפרדעים", - כתב הספורנו, אבל לא יכלו להוליד אחרים, כי אין לאל־ידם להמציא בריה מתנועעת באמת.
אך מכיון שסוף־כל־סוף יש איזה שיווי־מזערי בין מעשה־כשפים אל מעשה־השי"ת, כבר היה זה די לפרעה ולחרטומים לדמות זה לזה.
ומעתה נבין, שאם אינו מכיר תחיית־המתים מן התורה, הרי אמונתו בתחיית־ המתים איננה מיוסדת אצלו מן המעמד הר סיני, ואין אמונתו בזה אלא כאמונת הכישוף שהיא על אות ומופת יסודה.
ורואים אנו שאע"פ שלכאורה כל האמונות שוות, בכ"ז יש חילוק מכח מה הוא מאמין.
כי הלא יתכן שמאמין בתחה"מ, ובכ"ז אינו מאמין שהיא מן התורה, וע"ז כתב רש"י (הנ"ל) כי הואיל ועוקר שיש תחה"מ מן התורה, מה לנו ולאמונתו, וכי מהיכן הוא יודע שכן הוא, מאחר ש]לפי כפירתו[ אינו כתוב בתורה.
ועוד למדנו, שאפשר להיות מאמין בכל וכל, ובחוט־השערה, או עוד יותר, בחצי חוט־השערה להיות מאמין, ובאידך חצי־ השערה אין להאמין כלל וכלל.
וכי אפשר שיאמינו בתורה־בכתב, ובתורה שבע"פ לא, כי אם רק מאמינים בתורה שבכתב, ממילא מוכרחים להאמין בתושבע"פ, כי אם לא כן, אין לתורה־שבכתב שום ביאור.
בכ"ז חזינן בגמ' (יומא יט:) מעשה בצדוקי שהתקין מבחוץ והכניס וכו', פגע בו אביו (והזהירו שלא יעבוד עבודתו כדרך הצדוקים, פן יהרגוהו), אמר לו, בני, אע"פ שצדוקין אנו, מתיראין אנו מן הפרושים, - אמר לו, כל ימי הייתי מצטער וכו' מתי יבוא לידי ואקיימנו, עכשיו שבא לידי, לא אקיימנו.
הרי ממש הלך על מסירת־נפש לקיים תורה־ שבכתב, וכל־כך האמין בה, וסכ"ס מה שנוגע לתורה־שבעל־פה היה צדוקי, ובתורה־ שבכתב הרי האמין כל־כך, עד שאמר "כל ימי הייתי מצטער וכו' מתי יבוא לידי ואקיימנו" וכו', ומסירת־נפש כזה לא מצינו כי אם ברבי־עקיבא (ברכות סא:) בעת שמסר־נפשו לד', שאמר כן.
ולהלן שם במתני', "האומר אין תורה מן השמים", וע"ש בגמ' הטעם משום "דבר ה' בזה".
וצריך עיון, שהרי הנהו אפיקורס פשוט, ומה לנו צורך בהטעם משום "דבר ה' בזה".
אלא על־כרחך החידוש בזה, משום שהמדובר במי שכונתו במה שאומר שהתורה אינה מן השמים, אינה אלא משום שמרומם בלבו את מעלת התורה, וסבור שאינה ניאותה להיות על הארץ, שאין כדאי הארץ לתורה ח"ו.
אך מכל־מקום נמצא כי "את דבר ה' בזה", שאילו היה מכיר ומאמין שכל העולם בדבר ה' נעשה, הי' מבין היטב שראויה הארץ שתהיה עליה התורה.
נמצא שבכפרו משהו ברוחניות, והריהי מוקטנת אצלו במשהו, הריהו עי"ז אפיקורס.
ומשום שגם אומות־העולם מאמינים ג"כ ברוחניות, אלא שמאמינים רק בהשגחה כללית, והכלל־ישראל מאמין בהשגחה פרטית, שד' אחד, ורק על תורה ומצוות סובבת העולם, (רק כשחטאו ישראל היה העונש שמלאך ינהגם).
וכן המבזה תלמיד־חכם, ע"ש בגמרא (צט: ק.), כגון הני דאמרי: "מאי אהנו לן רבנן, - לדידהו קרו, לדידהו תנו", - [והם אינן יודעין שעולם מתקיים עליהם (רש"י(], - או שאומר "הנהו רבנן", [דלשון בזוי הוא זה, שהיה לו לומר "רבותינו שבמקום פלוני" וכו' (רש"י(].
ואין הכוונה מי שאומר דרך כעס 'מאי אהנו', אלא למי שאומר בניחותא 'מאי אהנו לן, לדידהו תנו', ואינו מכיר שנשמתו וחיותו תלוי רק בתורתם, משום שחסר לו האמונה ברוחניות העולם, אשר רק בתורה תלוי קיומה.
ועד"ז יש להבין ענין מה ששנינו (שם צט. אבות ג, יא) על המחלל את הקדשים, המבזה את המועדות, והמלבין פני חבירו ברבים, - שאין להם חלק לעולם־הבא (עי' חסיד יעב"ץ אבות ג, טו).
כי אילו היה מבין בטוב, שאם אמר אדם על חולין: "הרי זו עולה", שהדיבור שהוציא מפיו עושה מהפיכה, ונתקדש הקרבן לאין ערך ושיעור, לא היה אומר עוד "מאי נשתנה, מעיקרא חולין היה, והיאך עכשיו נעשה הקדש".
כי יסוד גדול שעליו תסוב כל התורה, כי כח האדם לנתוש ולנתוץ להרס ולהחריב ולפעול כל, עד שבדיבור־הקל יקדיש הקרבן, וחל שם־שמים עליו, - צא ולמד להאדם גופא, על רב הקדושה השוררת בקרבו ובנפשו.
וכל מה שאינו מכיר בקדושתו של הקרבן, הוא רק מפאת שאינו מכיר ולא יוכל לצייר בדעתו רוחניות האדם המקדיש הקרבן, ולכן הריהו כמי שכופר בכל התורה כולה.
וכן המבזה מועדות - משום שנקבעו ע"י בי"ד, ואינו מכיר כח האדם כ"כ גדול ע"י רוחניות שבידו כ"כ, עד שלענין בתולה שעד ג' שנים בתולותי' חוזרין, אם נבעלה כשהיא בת ג' שנים ויום־אחד, ונמלכו ב"ד לעבר את החודש הנוסף, בתוליה חוזרין, ואם לא יעברו, תהיה נדונה כבעולה, ומשום שאין בתולותיה חוזרין עוד, וכדאיתא בירושלמי (סנהדרין א, ב), הרי שגם טבעי העולם מסורין ביד בי"ד.
וכן המלבין פני חבירו, הוא גם־כן בסיבת זאת, כי אילו היה מכיר ברוחניותיו, היה מבין שאדם אינו מוט־עץ (פלאקען) בעלמא, ומלך מפני רוב חשיבותו ודאי שאין מביישים אותו, כמו"כ לא היה בשום אופן מבייש חבירו, ואם מביישו הוא מפני שאינו חשוב בעיניו, והוי ג"כ מפאת אי הכרתו ברוחניות.
היוצא מזה, שאם לא יאמין כראוי ברוחניות, הוי בכלל אפיקורס.
ועוד למדנו, שהאמונה שהיא בלתי סוף, מתחלקת, ויכולים להאמין בכל, ועם־ כל־זה בחוט־השערה להיות אפיקורס גמור.
עה"כ (ירמיה יז, יג) "וסורי בארץ יכתבו", אומר הסבא מקעלם ז"ל, כי באיזה ספר אשר שמו יוחק ונכתב, לשם באמת שייך, ואם כופר ברוחניות, אזי אין לו שייכות אלא עם הארץ.
וזהו ביאור המקרא וסורי בארץ יכתבו, דהיינו לא משום עונש על חטאים, אלא אך ורק שפשוט נשתנה מקצה לקצה.
כי נתמעטה קומתו ונתקטנה, ונפל ממדרגתו, ונתרוקן ממנה, עד שבאמת אין בו רוחניות.
כי ע"י כפירתו ברוחניות הנהו נכרת ממנה, עד שהנהו פשוט שייך לארץ, וזה הוי מדה כנגד מדה.
ואיתא (ב"ב עה. סנהדרין ק.) גבי הא דיתיב ר' יוחנן וקא דריש עתיד הקב"ה וכו', לגלג עליו אותו תלמיד כו', לימים הפליגה ספינתו בים, חזינהו למלאכי־השרת דקא מנסרי אבנים־טובות ומרגליות וכו', אתא לקמיה דר' יוחנן, אמר לו, דרוש רבי, לך נאה לדרוש, כאשר אמרת כן ראיתי, אמר לו, ריקא, אלמלי לא ראית לא האמנת וכו'.
הרי שהיה תובעו שהיה לו להאמין בריו"ח רבו בלא ראי', ואף שראית מלאכי־השרת דקא מנסרי אבנים־טובות ומרגליות כו' הריהי ראיה נבואית, בכל־זאת היה עליו להאמין בדברי־חכמים עוד יותר גם מהראי' כזו.
הרי שאמונה היא בלי גבול, שאין להאמונה גבול, ולכן אף תלמיד כזה שהיתה לו ראיה כזו, שייך שתהיה עליו תביעה על אמונה.
ובשעה שאמר אלישע (מל"ב ז, א) כעת מחר סאה־סלת בשקל וגו', והשליש לא האמין, ואמר: "היעשה השם ארובות בשמים"?! - בודאי לא היתה זאת כפירה ח"ו בפשיטות, אלא ע"ד שאמר משרע"ה (במדבר יא, כב) אם את כל דגי הים יאסף להם ומצא להם, - וסוכ"ס נידון מדה כנגד מדה, ולא זכה ליהנות, וכמו שאמר לו הנביא, - והיינו משום דזה הוי כפירה, ומדה כנגד מדה, הוא לא האמין לכן לא נהנה מזה, וכמו שנאמר (שם ז, יז) וירמסוהו בשער וימות.
ובגמ' הביאו זאת על מה שפירשו הטעם שאין לו חלק לעוה"ב, כי משום שהוא כופר, לכן אין לו חלק.
וזהו מאמר הסבא מקעלם כי באיזו מחלקה (???) שנכתבים אלי' שם, דהיינו במקום שנמצא ששייך, שם הוא נכתב, ולכן סורי בארץ יכתבו, ששם מקומם לכן נכתבים שמה, דהיינו בארץ, ולא הוי מטעם עונש אלא משום הנ"ל, לכן א"ש קו' המהרש"א.
לכן אמרו חז"ל (גיטין נז.) כל המלעיג על דברי־חכמים, נידון בצואה רותחת.
ומשום דידוע שפילוסוף אחד, מרוב חרפה ובושה, מעולם לא אכל בפני בני־אדם, ומשום שמביא צואה לתוכו.
והיינו כי אם נסתלקה הרוחניות, ונשארת רק הגשמיות, הריהי אמנם ממש צואה.
ומי שהנהו בז ולועג על דברי חכמים, וכמו־ שנתבאר שסיבת לגלוגו הוא מפאת אשר אינו יודע להבין שהעולם־ומלואו רוחני הוא, [כי הרוחניות היא מקור הכל, ומה שרואה בעינים, וחש בחושי הגשם, הוא רק כי־אם לבוש], - אלא כל עולמו הוא רק מה שהוא רואה בעיני בשר, ומדורו הוא תמיד בעולם גשמי, וכל ציורו ומושגו הוא רק גשמיות, עד שאינו מאמין כלל ברוחניות.
ואחרי שהוא נשרש בחלק השפל שבעולם, ולא רצה לדעת מחלק העליון שבאדם, ועשה לו מטעמים רק מיגיעת בשר, וזה היה כל חפצו וחשקו ועינוגו רק מעניני פחיתות האדם, - לכן נידון (מלעיטין אותו, מען שטאפט אים מיט) צואה רותחת, כי אין לו שייכות עם רוחניות כלל, וממה שנהנה בעה"ז ימצא שם שולחן ערוך לפניו.
נמצא שהיוצא מזה שבכפירה משהו ברוחניות, הוי אפיקורס שאין לו חלק לעוה"ב, ושנחלקה האמונה והכפירה בחוט השערה ממש, וכפירה ברוחניות הוי אפיקורס, יען כי כפר בצלם א', אשר אם היה מאמין בזה ובדבר ה', היה מאמין גמור ברוחניות בשלימותם.
והנה באמת רואים אנו שכפירה יוצא מגאוה, כמש"כ (דברים ח, יד) ורם לבבך וגו' ואמרת כחי ועוצם ידי עשה לי וגו'.
והעצה בשביל־זה, שתהיה נזכר ביציאתך מארץ מצרים מבית עבדים, והיינו על־ידי ענוה.
נמצא שלא כמו שסבורים העולם, שעל הכפירה נכתבו כמה ספרים, שיש בהם חקירות כוזבות, אשר הם מובילים את הכופר לטעיותיו ולכפירתו, וכן על האמונה נתחברו ספרים, וסבורים שמתוך ההבנה על־ידי חקירות אמיתיות, מזה נובעת האמונה, - אלא דהוי שניהן ממהלך אחד, וכהנ"ל.
אבל ע"י פילוסופיה להכיר אמונה, הריהו כמו ששופך גאזע לאש, - כי אין לנו אלא המהלך שניתן לנו ע"י התורה וכמש"כ.
קכג
יום אחד בשנה, חשוב שנה
 ו' נצבים־וילך, כ"ב אלול
מצינו מחלוקת בגמ' (ראש־השנה י: יא.) אם בתשרי נברא העולם, או בניסן נברא העולם.
ובכלל מצינו (ריש מסכת ראש־השנה) שעושים עסק מן ענין־השנה וראש־השנה, - יום־זה ראש־השנה על ענין־זה, ועל ענין־אחר בזמן־ אחר הוא הראש־השנה.
"יודע ד' ימי תמימים" (תהלים לז, יח), "בן מאה ועשרים שנה אנכי היום" (דברים לא, ב), פרש"י ז"ל, "היום מלאו ימי ושנותי, ביום־זה נולדתי, וביום־זה אמות, - מלמד [ללמדך[ שהקב"ה יושב וממלא [משלים[ שנותיהם של צדיקים מיום ליום ומחודש לחודש" (סוטה יג: קידושין לח.).
עתה היאך אנחנו סבורים לחשוב, כי הרבש"ע נותן ופורע אל הצדיקים את כל אשר מגיע להם, ומי שאינם־צדיקים אינו נותן ופורע להם את שלהם?
כאן מגלים לנו חכמינו ז"ל, כי ישנו סוד של זמן, - שנה, חודש, יום.
אצלינו הרי ענין הזמן הוא ... בדעתינו הלא סבורים אנחנו כי אין כל חילוק באיזה זמן הננו חיים, העיקר הוא הרי אצלינו החיים עצמם, והזמן הוא איזה דבר צדדי, אשר היה אפשר שלא ליכנס לזה כלל.
אולם זוהי עם־הארצות גדולה! אנחנו אין אנו יודעים כלל את סוד הזמן.
צריכים להיות יודעים, כי יתכן מאד שעצם הזמן בהחיים, הנהו תופס יותר מקום מן אשר החיים עצמם.
וחילוק גדול הוא אכן באיזה זמן הנהו חי, בזמן זה, או בזמן אחר, לא מחמת שום דבר, רק פשוט מחמת הזמן.
"מלמד שהקב"ה יושב וממלא את שנותיהם של צדיקים מיום ליום".
כי ישנו סוד של "שנה", וזהו סוד אחר לגמרי.
ואם לא "מיום ליום", יתכן להיות מי יודע מה, אבל הסוד של "שנה" יהיה חסר.
"בתשרי נברא העולם, או בניסן נברא", - בזה אכן חילוקים גדולים, כי זהו סוד הזמן.
"בשנת שש מאות לחיי נח, בחדש השני בשבעה עשר יום לחודש, נבקעו כל מעינות תהום רבה" וגו' (בראשית ז, יא).
הלא חלילה וחלילה להיות חושבים כי הוא ענין־מקרי, מה שהיה בזמן־זה, והיה יכול זה להיות בזמן אחר גם־כן.
תורה הקדושה איננה מספרת הסתוריה, באיזה זמן קרה זאת, - מאחר שהתורה מספרת את זמן־המבול, הלא סוד הדבר הוא כאשר אמרו חז"ל (קה"ר ג, א; ילקוט יתרו רע"א בסוף) עה"פ (קהלת שם) "לכל זמן ועת לכל חפץ", "זמן היה לו לנח שיכנס בתיבה", זהו סוד הגדול של זמן, כאשר דיברנו זה לא מכבר (דחו"מ ח"ב מ' ע"ג), זהו הזמן שיהא יורד המבול לעולם, ובזמן אחר הרי מאותם־החטאים־עצמם, לא היה מתהוה להיות מזה מבול בשום־אופן.
"זמן היה שתנתן התורה לישראל" (חז"ל שם), - לא מספרים בזה חלילה הסטוריה, זהו הסוד הגדול של זמן, היה זה זמן של נתינת תורה, ודור המדבר עם כל ההכנה הגדולה שהכינו את־עצמם לתורה, אילו היה מאחרים את הזמן, בשום אופן לא היו מקבלים תורה.
זמן הוא סוד גדול מסודות הבריאה, כמה אשר חיים, לא מחמת החיים, רק פשוט מחמת הזמן, כמה ובאיזה זמן אשר חיים, הכל הם חילוקים גדולים, כי 'הזמן' בהחיים הנהו תופס לא־פחות־מקום מאשר החיים עצמם.
הן לא יכנסו הדברים באזנינו בשום־אופן, כי מורגלים עם השיבושים הנושנים!
חגיגה דף ה' ע"ב, רב אידי אבוה דרבי יעקב בר אידי, הוה רגיל דהוה אזיל תלתא ירחא באורחא, וחד יומא בבי רב, והוו קרו ליה רבנן בר בי רב דחד יומא, חלש דעתיה וכו', - נפק ר' יוחנן לבי מדרשא ודרש (ישעיה נח, ב) "ואותי יום יום ידרושון, ודעת דרכי יחפצון", - וכי ביום דורשין אותו, ובלילה אין דורשין אותו, אלא לומר לך, כל העוסק בתורה אפילו יום־אחד בשנה, מעלה עליו הכתוב כאילו עסק כל השנה כולה.
"וכן במדת פורענות, דכתיב (במדבר יד, לד) "במספר הימים אשר תרתם את הארץ וגו', [תשאו את עונותיכם ארבעים שנה" וגו'], - וכי ארבעים שנה חטאו, והלא ארבעים יום חטאו, אלא לומר לך, כל העובר עבירה אפילו יום־אחד בשנה, מעלה עליו הכתוב כאילו עבר כל השנה כולה.
עתה היאך מבינים זאת? - מהי השייכות של זאת אל השנה? - אשר עבר עבירה, עבר עבירה! אשר קיים מצוה, קיים מצוה! אם גדולה ואם קטנה! - אבל איזה שייכות יש לזה עם שנה?
רואים הרי מזאת לא כן, זאת אומרים לנו חז"ל ידיעה גדולה, ובדברינו יבואר זאת.
"שנה" הוא לא דבר צדדי, "שנה" הוא חלק מן הדבר עצמו, - ישנו הרי סוד של "שנה", וישנו עוד סוד, מסתמא זהו "בזעיר אנפין", אשר סוד זה הוא כי "יום אחד בשנה חשוב שנה", יום אחד מחזיק וכולל בקרבו את התמצית של "שנה".
זוהי ידיעה אשר חז"ל הקדושים מגלים לנו, "העובר עבירה יום־אחד בשנה, כאילו עבר כל השנה, שנאמר כמספר הימים אשר תרתם".
והרי מרובה מדה טובה, - הלא ודאי כי "כל העוסק בתורה יום־אחד בשנה, כאילו עסק כל השנה".
יוצא הלא לפי זה, כי האדם צריך להיות שומר על הזמן, לא מחמת בטלה לבד, כאשר מורגלים תמיד מפני שיכולים להיות פועלים משהו, - זהו גם־כן אמת, - רק עוד־ יותר צריך להיות שומר את הזמן מחמת הזמן עצמו, כי ישנו סוד של זמן, "הקב"ה ממלא שנותיהם של צדיקים מיום ליום ומשעה לשעה", הלא נפקא־מינה גדולה היא אם גם עם שעה־ נוספת, או עם שעה פחות!
על־דרך־זה צריכים להבין כל הסוגיא במסכת ראש־השנה, אשר הגמ' מתפלפלת סביב הזמן, אשר אין זה פשוט כאשר סבורים לחשוב, אך זהו בידיעת סודו של הזמן, ישנו סוד של "שנה", "חודש", "יום", ובסוד־זה כבר עושה הגמ' חילוקים בין "תחילת השנה", "סוף שנה", עיין ראש־השנה י' ע"א, וענין "מקצת היום ככולו" אשר אנחנו מוצאים בחז"ל, הוא גם־כן על־דרך־זה.
בספרים־הקדושים אנחנו מוצאים, אשר הם עושים עסק מן תחילת היום, מן סוף היום, - ובדברינו מבואר הדבר.
מדברים אנו על־זאת עכשיו, מפני שהיום מתחיל שבוע־האחרון של השנה, כל יום הנהו האחרון בשנה־זו, ובידיעת הסוד של "יום אחד בשנה חשוב שנה", הרי יכול האדם פשוט עם ימים־אחדים לתקן את כל השנה, אחר־כך לשמור את הראש־השנה גם־כן מכח "יום־אחד בשנה"! - הלא ריוח גדול הוא עבור האדם!
אנחנו איננו יודעים מזאת כלל, - כאשר אצל אחד לא הולך לו הלימוד בתחילת היום, חושב הוא מיד "מילא, היום כבר יהיה היאך שהוא, מה אחזק את עצמי בסופו של יום"? - וכך גם־כן עם שבוע, יהיה כבר בשבוע אחר, ויתכן עם זמן־שלם יעשה כן, "זמן־זה יהיה כבר כאשר הוא, בזמן הבא כבר אחזק את עצמי".
זהו מן אי־ידיעת ענין הזמן! - אילו היו יודעים מענין זמן, היו שומרים מלבד הבטלה, רק פשוט מחמת זמן, כי זוהי אבידה נפרדת לגמרי!
קכד
מ"עצמו" למד תורה
 מוצאי שבת־קודש תצא תרפ"ט
אחז"ל (נדרים כב:) אלמלא לא חטאו ישראל, לא ניתן להם אלא חמשה־חומשי־תורה וספר יהושע בלבד, שערכה של ארץ־ישראל הוא, [שעיקרן של שאר־נביאים לא היה אלא להוכיח את ישראל על עבירות שבידם, ואלמלא (לא) חטאו, לא הוצרכו לתוכחה (ר"ן(], - מאי טעמא, [שנאמר[ (קהלת א, יח) "כי ברוב חכמה רב כעס, [ויוסיף דעת, יוסיף מכאוב"], - [ברוב דברי חכמות הנביאים, יש סימן לרוב כעס שהכעיסו ישראל להקב"ה (ר"ן(].
ופירש"י ולפי שבעטו וחטאו, נוסף להם רוב חכמה, שאר הספרים, להטריחן יותר, - [והיינו, שלכן ניתנה להם ריבוי חכמה ותוספת דעת, כדי להרבות להם טירחה ולהוסיף להם מכאוב, - אשר אלמלא חטאו, לא היו צריכים להטריח כל־כך].
ונפלאות קא חזינן כאן ביסוד החכמה וסודה, כי לכאורה הדברים תמוהים ונפלאים מלהבינם.
ואלא מה, וכי אמנם אין צריכים לרוב חכמה? וכל החכמה אך למותר היא, אשר אינה אלא טירחה ומכאוב שניתן כעונש על החטא?
אכן יבואר על־פי־מה שאמרו חז"ל (ב"ר סא, א) גבי אברהם־אבינו, אב לא לימדו, ורב לא היה לו, ומהיכן למד את התורה? - אלא זימן לו הקב"ה שתי כליותיו כמין שני רבנים, והיו נובעות ומלמדות אותו תורה וחכמה, - ולהלן (ב"ר צה, ג) ר' שמעון אומר נעשו שתי כליותיו כשתי כדים של מים, והיו נובעות תורה וכו', ר' לוי אמר מעצמו למד תורה (ועי' במד"ר יד, ב).
איש משכיל עליו להתבונן בזה, להכיר הענין בבחינה ברורה, והוא באמת גילוי עצום, כי רואים אנחנו כאן, שתכלית הלימוד הוא מעצמו לחוד, עד אפילו לא מן כליותיו שלו.
כי גם החכמה הנובעת לאדם מתוך כליותיו שלו, עדיין אין זו עצמיותו, כי הלא עדיין נזקק הוא למחשבה, להיות דולה את החכמה מתוך כליותיו, וממילא הרי גם זה עדיין בחינת "ברוב חכמה רב כעס", אשר הוצרך מפני שהחטא הוא החרב "המפריד אלוף", החותך ומפריד בין חיבורים, מפריד 9בין הדבקים, המקורבים ומכירים ומיודעים, להרחיקם זה מזה עד אשר כמו זר יחשבו, וחולק את לבבו מן עצמיותו, שלא תהיה שום שייכות בין זה לזה, - עד מצבים שיתכן שנעקר האדם לגמרי מן עצמו, עד השורש ועד בכלל.
כי החטא מסלק את אמיתת מציאות עצמו, ומכסהו ומטמינו, ומחביאו ומסתירו בעמקי עמקים, ומבליעו בתהום רבה, עד שכמעט כבר לא נשאר ממנו ממש אף כל זכר.
[כי אמיתתו של האדם, הוא פנימיותו הנסתרת, שהוא עצמותו, הוא מחייהו, והוא הכל, וכל אשר סביביו, בחיצוניותו, בגלוי, אין זאת עצם המציאות־האמיתית של האדם, ואינו אלא בית־אחיזה לאמיתת מציאותו, ולמהותו במקורו.
אך כל עצמיותה של החיצוניות אין היא דבר הקיים במציאותו לעצמו, נוסף על הפנימיות, אלא הפנימיות היא הכל, ואין עוד מלבדה, וכל החיצוניות היא רק בגדר צל, ולא ממשית, (כי כל הויית החיצוניות־הנראית, היא רק נאצלת ומשתלשלת ומתגלמת מן הפנימיות־הנסתרת, באופן שהפנימי הוא כל קיומו של החיצון, שאם נפסדה הפנימיות, תיכף אין החיצוניות מתקיימת, ואף אם אין ניכר עדיין, יוכר במשך זמן, ולהיפך, אם נפסד החיצון, אין דבר, כי הפנימיות אשר עומדת לעצמה, בלעדו, היא תצמיח אותו שוב).
ועל־ידי החטא, מתהוה בקרבו כמין "שתי רשויות" נפרדות, אשר "רשות לבו" אינה כבולה ואסורה במושכלו, אלא רואה את עצמה כמו באכסדרה פתוחה, שיש בידה וביכלתה לצאת מן מה שמתחייב־בהכרח מעצם מהותה של עצמיותו; להעלים עיניו מזאת, ו"לפרוח באויר", לילך שובב חפשי בשטף מרוצת דמיונו, "לבקש לו מעשים משתנים בבחירה ממנו", הכל לפי רצונו־וחפצו].
וככל אשר נפרד ורחק מן עצמיותו, התאבכה האפילה עליו, והושם חושך כל סביבותיו, מבלי כל זהרורית של אור, ונחשכו עיניו כעיור ממש, כי נאבדות ממנו כל המושכלות־ הראשונות הפשוטות; כל הכחות המוטבעות בעצמיותו, המגבילות ומגדירות וחוסמות אותו למונעו מעבור על גדרי קיום־עצמיותו, - ולא יכיר ולא ידע כלום מעצמו, [עד שיתכן שתהא נכנסת בו רוח־שטות לחשוב שהכל מופקר לגמרי, ממש כמו עיר פרוצה אין חומה, ויש אפשרות ויכולת לילך בשרירות לב, לנטות לכל צד ולעשות דבר והיפוכו, מבלי להכיר בו בעצמו כל מכריח להיות "דורש לנפשו", להשגיח ולפקח על עצמו מליפול באבדון עצמיותו].
ואם־כן הלא "אבד מנוס ממנו", ומה תקוה לו, - ואז נצרך לסיוע לסעד ולמורה־דרך, להארת החכמה.
ואלא איך היה צריך להיות? - לא ליזקק ללמוד ולדלות את החכמה־והדעת אפי' לא מן מעיינות כליותיו־שלו, אלא מ"עצמו" למד תורה, והיינו שלא יהיה כל צורך בשום התבוננות, אלא תיכף ע"י ההבטה הראשונה, הכי שטחית, הפשוטה והפחותה שאין למטה הימנה; תיכף אשר אך יפקח את עיניו, מיד בזיז־הראשון יפגוש ויראה וירגיש וילמד את הכל־בכל־מכל בתכלית הבהירות, באופן גלוי ומוחש, בגדר של ראיה לנגד עיניו, "רואה ומראה באצבע".
והענין נפלא כל־כך, עד כי לא יאומן כי יאמר, כי לא נצרך האדם לכלום וכלום, - כי לולא חטאים, כל החכמות אמנם למותר הם, כי גם בלעדי כל חכמה, וללא כל מחשבות ועיונים ומחקרים, הכל ידוע פשוט בתכלית, באין שום ספק, כי אם אך ורק מעצמו!
כי התורה איננה איזו חכמה ממרחק, אלא התורה היא עצמיות האדם, [כי אם לא היתה עצמיותו, לא היה יכול לקיים ולשמור אותה, כי איך יוכל האדם לקיים דבר שאינו מכחותיו ועצמיותו, וידוע מאמרם (מנחות לז.) הקטע שאין לו זרוע, פטור מן התפילין, אין דורשים מן האדם מה שאין בכחו, - ואם אין בו כחות התורה, איך יוכל לקיימה, הרי מוכרח שהתורה היא עצמיותו של אדם], חלק מהאדם.
אדם־הראשון קודם החטא, הלא תורה לא ניתנה לו, וכי יאמר מי שהוא שאדם־הראשון היה קטן ממקבלי התורה?! - שהרי תכלית כל האחרית הוא להגיע למצבו ודרגתו של אדם־הראשון קודם החטא, הנה כי בעיקר יצירתו של אדם־הראשון לא היה חסר לו כל התורה! - מפני כי הסוד האמיתי הוא, כי ה"עצמו" לא יחסר כל בו, ויתר מ"עצמו", אין בכלל, ואם "עצמו" כאן, הכל כאן!
קכה
הגוף באמיתת־מציאותו - לא יחסר כל בו
 המשך
לולא החטא, לא היו זקוקים לצינור מיוחד אליו ית', שדרך שם ימשך מעין־הברכה, אלא בכל מקום אשר נגעו באדם־הראשון, לא רק בשכל שבמוחו, אלא גם באבריו הבשריים, גם משם היו מתחברים ונדבקים בו יתברך; שהגוף עצמו בכל רמ"ח אבריו הי' דבק בו ית', כולו היה ראוי־ומוכן לשרות שם שכינתו ית'.
כי בהיות האדם בטוהר יצירתו, באופן תיקונו הראוי, טרם כל חטא, לא רק שהגוף עם השכל־והנשמה אינם שני הפכים, אלא שניהם מאוחדים הם, אחד ממש, כי לשניהם רק רצון אחד להם, שניהם יחד חשוקים וחבוקים ודבוקים ונקשרים בחפץ הבורא־יתברך ורצונו; הגוף עם כל אביזרייהו, אכילה, שתיה, וכדומה, כולם עומדים ממש־שוה עם הנשמה־הקדושה עצמה.
ואמנם ודאי כי גם טרם כל חטא, גם אז היתה באדם מציאות של שכל־ונשמה, ומציאות של גוף, אשר הנם באמת מציאויות שונות לגמרי זו מזו, ואין אורו של הגוף כאור הנשמה, עד אשר אי־אפשר בשום־אופן לקבל איזה מושג על הנשמה ממציאות הגוף.
אמנם כן כי שני הדברים אמת, הגוף והנשמה שתים הן, וגם אחת הן; אמנם הנם מציאויות שונות במראיהן וגוניהן, ובכל־זאת הם מציאות אחת ממש, אחד בתכלית, כשני חציים מגוף אחד, אשר הכל יחד מהוה גוף אחד שלם, ובשום־אופן לא תפריד אחד מן רעהו, כי אם נוגעים אף רק בחלק האחד, בהכרח נוגעים ומושכים בכל־כולו, אף גם בחלק השני.
כי ב"איתכסיין" הנם אחד ממש, חטיבה אחת, [לא כמו קיבוץ וחיבור של דברים בודדים ונפרדים, אלא מציאות־כזו אשר חלקיה־ופרטיה־ כולם הנם בעצם מציאותו של כל חלק וחלק], אלא שישנה בחינה של "איתגליין", ובבחינה־זו הנם ודאי שני דברים שונים והפוכים זה מזה.
כי אל לנו לדמות בנין קומתו של האדם, כהקמת בנין חומרי, שלוקחים לבנים וקורות שלמים ומתוקנים, ומניחים לבנה על־גבי לבנה, קורה על־גבי קורה, וצריך להתאימם יחד ולחזקם היטב על־ידי מלט וכדומה, אבל סוכ"ס נשאר כל־אחד במציאותו לעצמו, וכן מורגלים לחשוב ביצירתו של האדם, שתיקנו גולם גדול וגמור, ועל־גביו העמידו את השכל־והנשמה, באופן אשר רק נאחזו ככה אחד ברעהו, - לא כן הדבר, אלא הכל אחד, מציאות אחת ממש.
כי באמת גשמיות ורוחניות חדא מילתא הם, כי הרוחניות עצמה, [בהשתלשלותה], בגשם תתגשם, ובלבוש תתלבש, בלי שיהיה מעורב בהגשם שום דבר־אחר נוסף, אלא כל מציאות הגשמיות כולה, גם היא רק עצם הרוחניות עצמה היא, ואין בה עוד מלבדה.
כי הגוף באמיתתו הנהו אמנם עצם רוחנית, עצם חכמה, כמו הנפש; כל הרוממות הכי־גבוהות אינם דוקא בגבהותה של הנשמה, אלא הנם גם בגוף כמו בנשמה; הגוף לא נגרע בערכו מן הנשמה; הגוף גם־כן טמונים וגנוזים בו כל המעלות והכחות אשר ישנם בהנשמה, לא יחסר כל בו, הכל בכל מכל בו ובעצמו.
ואף שהרי לא מתראה זאת בגוף כלל, הלא זהו רק בסיבת מה שיצירתו של הגוף היא כזאת, שאמיתת־מציאותו הוא דבר פנימי, דבר בלתי נראה, יושב בסתר ובהצנע, טמיר ונעלם, ונחבא לגמרי, - שביצירתו של הגוף גדרוהו וסתמוהו באופן שהיותו בגילוי־ובפועל הוא רק בגדר שגדר אותו הבורא־יתברך, עד שלמראה־עין הנהו מציאות מיוחדה בפני־עצמה, תמונה אחרת לגמרי מן הנשמה, - אך זהו רק במדת בחינתה ודרגתה, שבאותו־דבר־עצמו ישנם בחינות בחינות, ומדרגות על־גבי מדרגות, והתמונה הגלויה של הגוף הוא בבחינה ובדרגה אחרת מן השכל־והנשמה, אבל באמת שאין כאן שני דברים, אלא הכל ענין אחד ממש, בלי עירוב שום דבר־אחר נוסף.
כי אע"פ שנגנזה ונסתרה ונחבאה הבחינה הרוממה של הגוף, אעפ"כ איננה בטילת המציאות, כי מה שחסר הוא רק כי אם ההתגלות, אבל סוכ"ס מחוברים המה הנשמה והגוף בתכלית החיבור, והכל אחד, במציאות אחת, ממש אותו דבר עצמו; גם מציאותו של הגוף כמו שהוא, אפילו בבחינה ובדרגה הנמוכה ביותר, תכלית הגופניות, גם היא באיחוד גמור עם הבחינה והדרגה היותר־גבוהה של הנשמה, בסוד נעוץ סופו בתחילתו; אין אף כל חוט־ השערה בגוף אשר לא יהיה חדור בכל המעלות והכחות שישנם בהנשמה, לית אתר פנוי מיניה.
אלא שבעולמה של הנשמה הכל מצוייר בגוון ובתמונה של הנשמה, ובעולמו של הגוף הכל מצוייר בגוון ובתמונה של הגוף.
אבל לפי מצבו של הגוף, הרי גם הוא יודע הוא מעצמו, בכל רמ"ח אבריו וכל שס"ה גידיו, על־פי הדרכים והאופנים אשר לו, את כל מה שהשכל־והנשמה יודעים, ולא חסר לו מאומה.
קכו
בסיבת החטא, עליו לחזר בחוצות לרכוש ידיעה הנמצאת בקרבו
 המשך
ומה שאנחנו סוכ"ס הרי צריכים אנו ללימוד חכמה, הנה זוהי באמת פליאה גדולה ונשגבה, היכן תמצא סתימה־כזו שיהיה בכחה לאטום ולכסות את כל הנמצא בו בעצמיותו?
כי מאחר שמצד היצירה של האדם, בטבעו מוכרח שיהיו בו כל הידיעות, והנן עצם מעצמיו, היאך יתכן שעדיין מציאות בהן להיות בטלין ומבוטלין כלא היו, כי אף עם היותם בקרבו, אעפ"כ אותו עזבו, וכמו זר נחשבו לו?
ולהשתומם על הנפלאות שבדבר, מה המה הקלקולים המהוים פירוד בין הדבקים, עד אשר נצרכת לו טירחא ומכאוב, כאילו שהוא צריך לחזר בחוצות, בעולמות אחרים, לדלותן ולהביאן, לרכוש אותן ולהשיגן?
על־זה בא הביאור "כי ברוב חכמה רב כעס", כי מצד המציאות עצמה אמנם כי זה לא יצוייר בשום־אופן, כי "אין הקב"ה בא בטרחות עם בריותיו", להשיג דברים וענינים חדשים שאינם נמצאים בו בעצמו; כל הבריות נבראו באין כל קושי בכל ענינם ומציאותם; וכל מה שהאדם כל־כך תועה בחיים, הכל סתום לפניו, ואין יודע מעצמו כלום, אין זה כי אם מאשמתינו אנו, כי זהו כבר אך ורק מצד הסוד־הגדול של העונש־והכעס הבא בתולדה מן אשר בעטו וחטאו, שעל־ידי החטא יתכן שיהיה מתהוה דבר נפלא־ונשגב שכזה, אשר יוצאים חוץ לעצמו, ומתרחקים מהעצמו.
כי מכל חטא וקלקול האדם, תהיה התוצאה, שהוא נפרד ו"יוצא", ותהיה נאבדת ונסתרת העצמיות, ולכן כבר נזקקים לטרוח בזעת־אפים לבקש חשבונות רבים ברוב שרעפים, למען להגיע אל המצב הראשון שמקודם החטא, שהיה הכל ידוע מעצמו, בבהירות ובברירות בתכלית הפשטות, בלתי כל מחשבות.
וההתרחקות מן עצמו, הולכת היא דרגא אחר דרגא, עד אשר נצרכים לדלות חכמה מן הכליות, ועד שנצרכים למתן־תורה, אשר "הרבה להם תורה ומצות" (מכות כג:), ועד שנצרכים לריבוי גדול של נביאים־וכתובים; ולזאת אין שיעור, כי יכול הוא לילך חוץ מעצמו עד אין שיעור, עד שיאבד כל עצמו.
והכלל הוא, כי כל מה שמוסיף דעת, מוסיף מכאוב, כי כל עוד שהדעת הנהו דבר בודד ונפרד, וכמו רשות בפני־עצמה בקרב האדם, שאין חיבור בין השכל־והנשמה עם הגוף, ומנותקים זה מזה, כל אחד לעצמו, הלא נמצא כי הגוף עדיין ישנה בו כבידות מכח עפריות החמריות אשר בו, ותכבד עליו התנועה שוה בשוה עם השכל, כי עדיין רק את ממשלת השכל הוא מהלך, אשר השכל יסעדהו ויתמכהו להיות נגרר ונמשך אחריו, אבל הגוף עדיין אינו מהלך מאליו, הגוף עדיין אינו נושא את עצמו, וממילא הרי ודאי מובן כי כל אשר יוסיף דעת, מוסיף מכאוב.
[ואמנם באמת, גם בעיקר יצירתו של האדם, גם אז היה הגוף מוצאו מהנשמה, וכל מה שיש להגוף בא לו מהנשמה, וכולו תלוי בהאור של השכל־והנשמה אשר מאיר עליו.
אך צריכים להבין זאת בגדר "מעבר", כי השכל הוא הנהו באמת המעבר לכל הגוף כולו, אשר במסלולו דורך כל הגוף, ואכן יתכן שיתהוה שם איזה קלקול לסתום את המעבר, ולעכב את כל ההילוך, אבל אם רק אין עיכוב בדרך, והמעבר פתוח, כי אז אמנם הגוף בעצמו, בעולמו שלו, בדרכים ובאופנים אשר לו, הנהו ממש כמו הנשמה בעולמה שלה, כי בעולמו שלו יש לו הכל, ולא חסר לו כלום.
ואף כי הגוף הוא אמנם עפר ממש, גוש חושך בתכלית, ללא כל נצנוץ של אור, אבל כשקרני אור־הנפש מושמים על הגוף, ומחושקים עמו, באין כל הפסק ופירוד, כי אז הגוף בעצמו מתעבד ונהיה לאור גדול ונורא.
)ועלינו לחשוב ולהתבונן מזה, גדולת נפלאותיו יתברך, כי הכין ופעל זהרי הנפש, איך להאיר וליתן אורה בהגוף, חומר גס ועכור, שגם הגוף עצמו יכיר בחכמה, והמתבונן עד כמה הם רחוקים זה מזה; היודע מהו "גוף" ואיך שהוא בהתנגדות וסתירה לחכמה, ישתומם מיכלתו יתברך, אשר הטביע שיהיו זהרי הנפש מאירים בהגוף לא לפי ערכו וכחו של הנפש, כי אם בכחו הקטן של הגוף, כפי מדת יכלתו לקבל, דהיינו כפי היותו חומר מוכן לקבל, שאצלו החכמה היא בגוון ותמונה אחרת).
והמבין יבין, כי מה שהגוף קל מאד להיות נפתה, [לשון הרמב"ם (דעות פ"ו ה"א) "דרך ברייתו של אדם להיות נמשך"], חסרונו מעיד על גדולתו, כי פלג גופא הוא, והוא בעצמו אינו נשלם, והנפש הוא המשלים אותו, והוא והנפש דבר שלם, משולבים אחד לרעהו כאחד, ולכן באמת הגוף עם כל כחותיו נכונים המה דוקא להיות סרים למשמעת הנפש, נתונים תחתיה לשרתה ולעשות כל רצונה, ובטבעם הוא זה, - (אכן רק אם אנו יודעים איך להנהיגו ולישא וליתן עמו, איך להתנהג עם זה הכח, אחרי מי להטותו להימשך, - ובזה אמנם אנחנו אשמים, כי לא הורגלנו בזה(].
קכז
כל מה שבראתי, בראתי זוגות
 המשך
ונקודה־זו של אי־התפרדות התחתון מן העליון, המקבל מן הנותן, המסובב מן הסיבה, משתלשלת ועוברת בכל הבריאה; שהתחתון והעליון, המקבל והנותן, המסובב והסיבה, כולם שלובים ואחוזים תמיד יחד.
כי לא שהסיבה היא משהו חוציי להמסובב, כפי אשר האדם יראה לעינים בענין הדוחף את האופן־של־העגלה לגלגלו, שהדוחף והאופן שנים נפרדים הם.
לא כן הדבר, - כי אין להמסובב שום מציאות עצמית נפרדת, אשר מתחדשת בה יצירה־ חדשה כתוצאה מ'כחה ועוצם ידה' של הסיבה.
כי באמת הרי לא נראית בהסיבה כל שייכות להמסובב; אדם זורע סאה וקוצר ג' מאות סאין, איזה שייכות יש להסיבה בתולדה־זו?
ואם־כן לכאורה מה שייך לקרוא לזה בשם "סיבה", ולזה "מסובב" מן הסיבה?
אך בכל־זאת, כך הטביע הקב"ה בהבריאה, אשר בכל קיום־הבריאה־וסדרה נראה ענין ההכנה; הכל בנוי ומיוסד באופן תולדיי, כל דבר יש לו שורש אשר ממנו תולדתו, בדרך סיבה ומסובב, זריעה וצמיחה; שהזרע הוא המצמיח והמוליד, וכל התולדות היוצאות עד אין סוף, כולם כבר נכללו ונגמרו בתוך הגרעין הנזרע; דבר־אחד מכריח ומצמיח־ומוליד לשני, שני לשלישי, הכל משתלשל מזה לזה, וממנו לשני לו, וכן הלאה והלאה, על־פי סדר ההכנה; שכאשר תהיה הסיבה, וההכנה, כאילו שהסיבה מכרחת את המסובב והנולד ממנה, שבהכרח ישיג האדם את התולדה, [ושלא יתכן בשום־פנים־ואופן להשיג שום־דבר־שבעולם כי אם בדרך תולדה מן סיבה־שקדמתה].
ובהכרח שאע"פ שלכאורה המסובב אין לו שום שייכות אל הסיבה, ואין ערוך ודמיון כלל מהסיבה למסובב, ואשר מהבנה־זו באים ודאי למסקנא־ברורה להכיר הסיבה־הראשונה, היינו רצונו הפשוט, - אין זה אומר שיש לדלג על כל, להביט על כל המהלך של "סיבה ומסובב" כדבר ריק, בלי כל ערך, ולילך לגבוהות, לטפס לעולמות העליונים, - טעות גדולה מונחת בזו־ההשקפה.
אלא צריך לידע אמת ודאי יסוד הדבר, כי כן אמר ויהי, כן גזר השי"ת, כי פה בעולמינו, כאן ודוקא כאן, נמצא הכל מכל כל, ואין לנו צורך להביא כלום מעולמות אחרות.
ולא כפי שאנו סוברים שהסיבה היא רק סגולה בעלמא, בלי כל מהלך, ויכול המסובב לצאת גם־כן מן סיבה אחרת, - טעות היא.
צריכים לדעת יסוד הדבר, כי כך הטביע הקב"ה ברצונו בעיקר הבריאה והיצירה, שאמנם הסיבה היא המסבבת את המסובב, ובהעדר גרעין, אין צומח, - כי "כל הנעשה, אינו הוה־ונברא מן האין - התחלה־ראשונה".
אך כל מה שהסיבה פועלת ומצמחת־ומולדת בהמסובב, וכל אשר נצמח־ונולד ונפעל־ ויוצא ומסתבב ומתגלגל מהסיבה, אין זה דבר נפרד מן המסובב, שנתחדש בו מכחה של הסיבה, - כי אין כל חדש כלל, אלא הכל היה טמיר ונעלם בהמסובב גם מקודם, ואך שהיה בלתי־אפשר כלל לראותו, כאילו ממש אין כלום, אבל אמיתת־הדבר הוא, כי כל מה שהיה חסר בהמסובב, הוא רק ההתגלות, וכל המתהוה באמצעות פעולתה־של־הסיבה, הכל רק ענין של "גילוי", ש"הטמיר ונעלם" נתגלה לראותו.
כי הסיבה והמסובב שניהם הנם אחד ממש, כי גם הסיבה־של־המסובב, במסובב הוא נמצא; בציור, כמו שגם בתוך עלה, הרי נמצא כח השורש, ואמנם עמוק עמוק הוא, מי ידענו!
כי כל המתהוה בפועל בהמסובב, הלא היא היא ההוצאה־לגילוי של האחדות־הנעלמה אשר בין עצמיות־הסיבה עם עצמיות־המסובב, - כי באמצעות פעולת־הסיבה, מתהוית בהמסובב הכנה שהאחדות־הנעלמה תתגלה בו ממחבואה, - וכאשר המסובב־המקבל מתעוררת בו הכנה לקבל את הגילוי, הרי האתערותא שעולה מן המקבל, כבר כאילו שהיא מכרחת שיהיו נולדות ממנה המון תולדות־וגידולים לאין תכלית.
אדם מניח גרעין בארץ, אם רק נקלטה הזריעה בארץ, נתחבר כהוגן עם כחות הארץ, עם כח־הצמיחה, מאז כבר אינו תלוי שוב ברצונו, כי בלא דעתו יפרה וירבה גידולים למדי, למאות ולאלפים, עד אין שיעור ממש.
ומשום שבאמת הכל כבר נמצא בארץ עצמה, וכל העבודה היא רק ענין של "הכנה", להתוות את השבילים של ההוצאה־לפועל.
אם יורד הגשם מן השמים, ומרוה את הארץ, והולידה והצמיחה, סימן כי השמים והארץ חד נינהו, וכמאמרם ז"ל (ד"ר ב, כב; עי' ב"ב עד:) בני, כל מה שבראתי, בראתי זוגות, שמים וארץ זוגות וכו', (ובפי' מהרז"ו, וכמ"ש (הושע ב, כג) "אענה את השמים והם יענו את הארץ", ולהיפך (דברים יא, יז) "ועצר את השמים וגו', והאדמה לא תתן את יבולה"; השמים משפיעים והארץ מקבלת), - השמים והארץ מתחברים ומתקשרים יחד, ומשניהם ביחד יוצאים ונבראים התולדות.
ולכאורה איך מתאימים המקבל עם המשפיע, להתחבר ולהתקשר כל־כך זה בזה, עד שמשניהם־יחד נולדת מציאות אחת ממש?
בעל־כרחך צריכים להבין, כי שניהם הם מסוג אחד, שגם המקבל עצמו ישנם בו כל הענינים אשר בנותן, אך אינו ניכר זה לעין כלל, רק למבינים, לאחר התבוננות, ולפי ראות־ עין המה נפרדים זה מזה בפירוד גמור, ובעת שיתחברו ויתאמו יחד, אז הדבר יצא לפועל.
כי כן רצה הקב"ה, ויהי כן, וכאילו א"א אחרת, אשר הפנימיות־הנעלמת מתנהגת את־ עצמה להיות מתגלית בדרך "צל" של ההכנה שיש בהחיצוניות־הנראית המקבלת את הגילוי; "כשם שהחיצון־המקבל הוה עם הטמיר־ונעלם, כך הטמיר־ונעלם הוה עמו", - ["לפי הכנת התחתונים, כן חשק העליונים לדבק בהם; והמשכן מפני היותו רומז אל העליונים, לכן העליונים שופעים בו, והשכינה שורה בתוכו"].
כי כאשר המקבל הכין את־עצמו לפי כחו ומושגיו וסממניו שלו, ונתהוית בו בחיצוניותו־הנראית איזה "דמיון בצד מה", "כתבניתה", של הפנימיות־הבלתי־נראית, "כשם שהוא רואה למעלה, כך יעשה למטה", אחד המרבה ואחד הממעיט, ובלבד שיהיו עיניו ולבו ואזניו מכוונים להיות מרכבה ובית ודירה אל הגילוי של הפנימיות־הנעלמת, שיהיו כל הנהגותיו־ופועל־ידיו רומזות עליה, שבהם יהיה נודע וניכר גלוי־וברור כי הפנימיות־הנעלמת "היא לבדה עיקר הנמצא", [עד שיאמר עליו "ברוך אלקי שמעון בן שטח"], ולא תיראה ממנו שום תנועה־קלה אשר עלולה להתפרש כי "שורש־דבר נמצא בלתה" של הפנימיות־הנעלמת, - אז כאילו בהכרח כבר תהא יורדת מן נעלמותה "ושכנה בתוכו", ויהא נראה ונגלה כבודה אל כל העם.
[וכמה יש להאדם להתעורר עצמו בזה, כי הוא אין צריך רק להכין, וגם זאת אינו עושה! (מחכו"מ(].
[וכאשר הפנימיות־הנעלמת תהא יוצאת־לגילוי; "בכל מקום אשר (אפילו רק) אזכיר את שמי, אבוא אליך וברכתיך", - כבר יהיה הגילוי כלל לא לפי ערך ההכנה של המקבל, אלא באופן של צמיחה לאין־ערוך, כי "כאשר יהיה שורש דבר, תחול עליו הברכה ותוסיף בו", לפרות־ולרבות להוליד־ולהצמיח אורים־גדולים אשר בהם לא תהא המציאות האמיתית כסויה, לראות רק את זיו האור, אבל לא את האור בעצם, רק את הזהרורית, אבל לא את העצמיות; רק את המאורות, את נרתיק האור, אבל לא את האור בטהרתו, - אלא יתחזק האור עד שיהיו נבקעים כל המחיצות וכל אוטם וכסוי, ויהיו נפקחים העינים, שראייתם לא תהיה בעיני־בשר, כבעל חי, אלא תהא נגלית לעין־כל הסיבה־ הראשונה השופעת והנותנת, ותאיר פניה להמצא עמנו תמיד, עד אשר לא נראה אור־ אחר זולתי אורו יתברך, ולא יהיה לנו עוד השמש והירח לאור, אלא יכירו וידעו ויראו כולם את "המאיר לעולם כולו בכבודו"].
שהגם שהגילוי הוא עיקר המכוון והתכלית של הבריאה, ואין לנו מושג בגודל ההשתוקקות והרצון לזה, - ["מן היום־הראשון שברא הקב"ה את העולם, נתאוה לדור עם בריותיו בתחתונים"], - אעפ"כ כן הוחקקה הבריאה מעיקר יצירתה, שהכל תלוי ועומד על אתערותא דלתתא, - כי כל היום וכל הלילה תמיד לא יחשה הקול של הפנימיות־הנעלמת־ והנסתרת, להיות דופק אל החיצוניות־הנראית: "פתחי לי", "הראיני את מראיך" ופנייתך אלי, לתלות עיניך בי, ולהיות מצפה ומיחלת אלי, לקבל אותי לשכון בתוכך וכבודי עליך יזרח.
כי כן סוד הבריאה כולה, שהגם שהגודל והחוזק של השטף־והזרם של מעיינות־ ההשפעה, הוא באופן שאין לנו כל ציור, אעפ"כ ההשפעה זקוקה לכלי קיבול, כלי מוכן, - ואם אך יש כלי מוכשר לקבל, כי אז מבלי כל פעולה, מאליה יורדת־ובאה ההשפעה תיכף ומיד; תיכף בהמול את הערלה, בהפתח הנקב, ישטוף ויבוא השפע כמו "מערה הנתונה לשפת הים", אשר מובן מאליו שבהכרח הוא שכל הים יפול למערה, - אבל אם אין כלי מוכן לקבל, לא רוכשים כלום בשום פנים־ואופן.
[וזהו עיקר הקלקול שנתקלקלה הבריאה על ידי החטא, - שמתחילה ברא הקב"ה את כל־הבריאה בכל ההכנה הנדרשת; כלי מוכנת בתכלית השלימות, מדרך ההכנה, שתוכל לקבל בקרבה השפעת טובו ית"ש, בדרך כלי קיבול, שתוכל עוד לקבל מעלה מעלה, - ולאחר החטא, שנתקלקלה הבריאה, עיקר הקלקול היה, שנתקלקלו ונסתתמו הכנתה ודרך קיבולה, שלא תוכל לקבל עוד שפע טובו ית'.
וזה היה כל ענינו של המשכן והמקדש, להעמיד פנה־אחת שתהיה מוכנת־וראויה מוכשרת־ומסוגלת להשרות בה שכינתו ית', ודרך שם תרד ההשפעה, ותהא הברכה מצויה ותדירה שם תמיד, - וזהו ענין כל המצוות, כולם מכוונים כלפי ה"למעלה"; בהניחו תפילין, הוא מכוון עצמו בדמות ענין ה"תפילין שלמעלה", וכן בכל מצוה ומצוה].
קכח
העולם־הבא והעולם־הזה זוגות נבראו
 המשך
וכדוגמת האחדות של העליונים עם התחתונים, המשפיע עם המקבל, והסיבה עם המסובב, - כדרך־זה היא הנשמה עם הגוף.
כי הגוף הגס והעכור, עם הנשמה הטהורה, איך זה אמנם מישך שייכי אחד לרעהו? איך זה באמת פועלת התנועה־החיצונית לעורר עצמיותה של הנפש, להיות מתגברת והולכת?
אמנם כן כי זהו סוד גדול באמת, בלי כל ביאור, "מפלאי החכמה האלקית"!
ובהכרח כי הגוף יש בו הכנה לקבל אור הנפש, וזוגות נבראו, כאמרם ז"ל (מדרש הנ"ל) "העולם־הבא והעולם־הזה זוגות נבראו".
וכל עבודת האדם ופעולתו היא, רק לשמור להחזיק את הגוף נקי ופנוי מן האוטם והכסוי הסותם על פתחו, המכסה את היותו כלי העומד מוכן ומכוון לקבל אור הנפש.
סוכ"ס הלא מעשיו־של־הגוף בזה־העולם, הם הם הקונים נצח נצחים; - ולא כמו שמורגלים לחשוב שהעולם־הזה והעולם־הבא הנם ח"ו שני עולמות נפרדות, אשר בעולם־ הזה עובדים, והעולם־הבא הוא שכר שמקבלים בעד מעשי־עולם־הזה, - טעות גדולה היא מחשבה־זו, - אלא סוד הדבר הוא, כי כל מהות העולם־הבא מתהוה ונוצר מעולם־הזה; מעשי־הגוף הלא משתלשלים ומתהוים לחפצא של נצח נצחים.
ואיך זה, איך הוא שמתהוה מן מציאות של "כלה ונפסד" למציאות של "לא כלה ונפסד"?
הלא תדע ודאי, כי העולם־הזה הוא הנצח נצחים באמת; העולם־הזה בפנימיותו ותוכיותו הנהו באמת מציאות של קיים לעד.
)חסר מעט מן הדברים).
קכט
בחטאו קוצץ עצמו מנטיעתו, לישב בדד ברשות־לבו
 המשך
כל־אלה בהיות היכל־הגוף על יסודותיו, ומקדש־השכל על מכונותיו, - אבל העונות החריבו נוה, ונותץ בנין האדם, ונפוצו כל חלקיו, כי מעת חטאו והדחו, הרי הותרו הקשרים, ונפרדו החיבורים, ותחת היות הגוף עם השכל־והנשמה פניהם איש אל אחיו, מעורים זה בזה כאחד, כבר נתפצל הגוף מן השכל־והנשמה, והסיעו עצמן מן האחוה והשלום והריעות, ונתהוו להיות שנים נפרדים.
ולא שהיה כאן פירוד בין שני דברים בודדים שנתחברו, ופיזור של דברים שונים שנקבצו ונאספו ונתקשרו יחד בקשרים־חיצוניים, - אלא (כמו שנתבאר) היתה כאן התפצלות של הגוף להפרד ולהתרוקן מן עצם אמיתת־מציאותו, היושבת בסתרו, ובצל שלה יתלונן, ותחת כנפיה יחסה, - וכאשר ממנה יסור לבו, וישים את גופניות־בשרו זרועו, הרי קוצץ וגודע ועוקר את עצמו ממקום מטעו, ומעצם הויתו, והיה כערער בערבה, ולא יראה כי יבוא טוב.
כי תיכף כאשר עלה במחשבתו "לנטות אל תאוותיו הדמיוניות, והנאות חושיו הגשמיות", כמו שנאמר (בראשית ג, ו) "כי טוב העץ למאכל, וכי תאוה הוא לעינים", תיכף־ומיד החכמה כבר נדדה מן קנה, ויצאה חוצה מן הגוף, ונסתלקה ועלתה למרום, "מקפצת ועולה עד לרקיע השביעי", - וכן מאידך־גיסא גם הגוף, כאשר נשללה ממנו החכמה, ומרה באשר צווה, הנה ברגע־קטן יצא לאפילה גדולה, ונתהפך למציאות אחרת־לגמרי משהיה.
כי כאשר פנה־עורף אל כל מאורי אורות החכמה, ולקח את עצמו לצד־אחר, להיות נחלק לרשות נפרדת מן עצמיותו, ונתהותה בו 'נטיה בלב' להלוך ולשקוד אחרי שרירות לבו, בזה נקצצה נטיעתו ונבדלה משרשיה אשר היו שופעים בקרבו זהרי־אורה של רוח חכמה בינה ודעת, [ואשר ממילא היה "לבו ברשותו", נתון תחת עצמיותו לשרתה ולעשות רצונה], - וכאשר נחלק לבו ונקצץ, מאז כבר יבשה כל לחלוחיתו, והוקשה לבו, ונאטם ונסתם, ונעשה 'ערל לב', כי נשחתה מקרבו כל ההכנה שהיתה בו להיות מקבל בקרבו זהרי אורה־וחכמה.
ומאז נהפכה הקערה על פיה, כי השפחה ירשה את גבירתה, וכל מה שהיה בקדושה יש גם בטומאה, וגם שרירות־הלב נתהותה להיות "שורש": "שורש רע, שיפרה וישגה להוציא פרחים רעים, ולהצמיח מרורות", עשבים־רעים־ומרים הממיתים כל חכמה־ ותבונה מקרבו, בהיותם מטילים ארסן בכח השכל, להדעיך ולהכהות ולכבות את אורו, ומטמטמים לבבו בשטף כחות התאוה החפשית לפי נטית הרצון, עד שאין כבר עם מי להדבר.
[כי "משביעו רעב", ונפשו לא תמלא, אלא אדרבה, "יוסיף בנפשו תאוה יותר מבראשונה"; בכל יום־ויום קללתו מרובה משל חבירו, ואותו "אל־זר שבלבו" הולך הוא ומתגבר בו ושולט עליו, עד אשר כל־האדם־ כולו מסור ל"רשות לבו", כי נתהוה להיות "בעל הבית", המושל בסודות נפשו, ואוטם את אזנו ומעצים את עיניו, והולך ומשליך את אמיתת־עצמיותו לחוץ, ומתרוקן ממנה.
כי מאחר ש"התאוה הנתונה בלב־האדם, היא שורש כל הפעולות" (בין לטוב ובין למוטב), ממילא הרי מעת נהפכה הקערה על פיה, מאז כבר מבלי־משים, כל מחשבות־לבו וכל פעולותיו־ומעשיו כולם פונים והולכים ונוסעים תמיד הלאה והלאה, על אותה הדרך אשר עליה התיצב, להוביל אותו להעלים־עין ולהסיח־דעת ולשכוח יותר־ויותר מן אמיתת עצמיותו, עד הובישו את לחלוחית לבבו להיות כאבן קשה כצור החלמיש, אשר לא ידע ולא ירגיש מאומה.
ומאז כבר בשקוציו נפשו חפצה, וכל זממיו להתהלך באשמיו, ואליהם ישים כל יסוד מבטו ושורש מגמתו, רק להיות יושב בדד, בגופניותו לבדה, ערום לגמרי מכל חכמה.
ואשר על־כן מובן, שכאשר עבר אדם־ הראשון על הציווי, והכיר וידע את אשר קרהו, ודאי התבושש בגופניותו הבודדה והערומה (לפי רום ערכו), ויחבא, ובהכרח כבר הוצרך לבגד חיצוני, להסתיר פחיתות הגוף].
קל
למיהב לביה למיהדר להרטיב יבושת־עצמותו בשמנונית החכמה
 המשך
ומן אויבי תחכמני, כי הכל בדרך "זה לעומת זה", - כדרך אשר מעת שלבו הפך פניו להפנות עורף אל מאורי החכמה, מאז נתפרדה החבילה, והלב־הגופני עם השכל־הרוחני כבר שנים נפרדים המה, וכבר נוסעים זה מזה.
כי הלב נקצץ מן שרשי־חיותו השופעים בו זהרי־אורה, ויבשה לחלוחיתו, ונתקשה־ ערפו, עד שנתהפכה הקערה על פיה, כי הקשיות הולכת ומתגברת בקרבו מעט מעט, מדרגה אחר מדרגה, עד שאפילו לא יהיו עולים־על־ לבו שום הרהורי מחשבות ישרות ועיוניות.
כן גם להיפך, אף בזה־המצב, הנה בהיותו טורח ועוסק עסק־רב בריבוי החכמה ובהוספת הדעת, ללמוד בעוז ועיון עמוק, הדק היטב, - להתגולל בנחת, ברוב זמן ועידן, לפי כחות תבונתו, טיף טיף, פעמים הרבה, - על־ידי־זה יהיו מאורי־החכמה מפלחים את קשיות־לבבו, לפתח שדמת לב האבן, לחזור להיות כלי־קבול המוכן ומוכשר להתגלות בקרבו זהרי־חכמה.
כי אף שכבר יבשה עצמיותינו, כמעט אבדה תקותינו, כי כמעט נכבה לגמרי ההרגש מנפשינו, בכל־זאת כחות נפשינו בקרבנו המה, נחבאים במצפוני הלב, וכאשר יהיה טורח בעסק החכמה, להרחיבה ולקרבה בדמיונות קרובים אל מצפוני לבבו, על־ידי־זה עדיין יש לפניו תקוה טובה שיהיה רב חילו להיות "מחזיר נשמות לפגרים מתים", לעורר כח הרגשו להתגלות ממחבואו, לצאת החוצה.
והיינו שהאופן אשר יתעסק בהשגת החכמה, ואשר יחזה את האלקים, לא יהיה בגדר של זן את עיניו "כאילו אוכל ושותה" ונהנה מיגיע כפו, אשר בסיבת "כחו ועוצם ידו" ליקט־וקיבץ ואסף־וצבר אל עצמו ריבוי־חכמה ותוספת־דעת, בהשגת ענינים אשר מחוצה לו, שאין בקרבו הכנה־והסתגלות שיהיו מתגלים בו מתוך עצמיותו, - אלא כל עסק החכמה יהיה באופן של "מילת ערלת־הלב", להסיר אוטם הלב וכיסויו, עד שלבסוף "מבשרו יחזה אלוק".
כי על־ידי טירחתו יהיה בוקע ב"רשות לבו" איזה פתח כחודו של מחט סדקית, מפולש עד מורשי הלב הטהורים מכל טמטום וזוהמה, לשפוך שם מי תבונתו, להרטיב את יבושת עצמיותו, לסוך אותה ולדשנה בשמנונית החכמה, לרכך את קשיותה, להפיח בה רוח התעוררות להקיצה, להנטותה לתחיה, - וכל אשר יחובר אל החיים יש בטחון, כי זאת תתן פריה לאט לאט להכות שורש במחבואי־הלב, ליתן לו תוקף עוז ותעצומות להוציא פרי צדק; לחזור ולהחיות בלבבו "שרשים טובים, שיפרו וישגו להוציא פרחים טובים, ולהצמיח מתוקות".
והיינו כי כמו שכאשר ירד הגשם, יהיה מרוה את הארץ, והולידה והצמיחה, כן יהיה דבר החכמה, שכאשר תבוא על האדם לפי כחו לקבל אותה, כנשר יעיר קנו, ותשלח את ידה מן החור, ממילא מעיו יהמו אליה, ואף שמתחילה צריך לסיוע גדול, ל"משכני" בחזקה, "השיבנו" אתה, אבל אחר־כך, "אחריך נרוצה", כבר מעצמנו "ונשובה", עד מצב של "מים רבים לא יוכלו לכבות את האהבה", כי "אין לך טפח (טפה) יורד מלמעלה, שאין הארץ (התהום) מעלה כנגדו שני טפחים" (טפיים, ב' טפות), - והיינו שיתהוה בקרבו 'אתערותא דלתתא' להיות "יהיב לביה למיהדר"; לחזור ולהשיב את 'הנטיה בלבבו' להיות פנייתו אל מול פני אמיתת־עצמיותו.
כי בראותו דרכי החכמה, צווייה ואזהרותיה, הנה סוף סוף מאליו יתחדש בו התעוררות שיביאהו אל הדרך הטוב, כי בהראות לו נועם זיו החכמה, אז יתחזק ויתרפא על־ידי־זה, ויפקחו עיניו ויתעורר חפצו־ורצונו לצאת מאפילה לאורה, ותולד בו החמדה־בטבע לחזור ולהטות פניו אל מול פני־החכמה, להחזיר שוב את הקערה על עמדה, להדבק ולהתחבר שוב אל שרשי אמיתת־עצמיותו, לחזור למשוך מהם יניקה וחיות; לעזוב דרכו ומחשבתו אשר בה הוא הולך־ויוצא מן אמיתת־עולמו, ולהעתיק את־עצמו אל אותם הדרכים אשר בהם יהיה הולך ונוסע תמיד לחזור להגיע שוב לידי הדרגה של עצמו, - למשוך ולהוציא את העצמו מבלועת תהום־ רבה, להמציאו כבראשונה, - שהחכמה תהיה נודעת לו שלא רק בגדר מחשבה־בעלמא, אשר כל הידיעה היא רק דמיון שכלי כחלום יעוף ואין בו כל ממשות, כי "אותה הבינה־ והדעת, של הוללות־וסכלות הם", עד אשר "מוטב שלא העלית", - אלא אחר התפשטותו מן העולם התחתון, והיותו מעתיק עצמו להיות בוקע ומעפיל לשמי־מרום, ועלותו מעלה מעלה עד שאין למעלה הימנה, לדלות וללמוד את ריבוי החכמה, ולהשיג את תוספת הדעת; אחרי אשר שבה שבי, אל ישאר להיות עומד ומתעצר שמה, אלא את כל השגתו יורידה לארץ, אל קרקעית לבבו, ואת כל ה"חיי־עולם", כל סוד הנצח, יהיה נוטע זאת בתוכו למטה, עד אשר "בתורתו (של עצמו) יהגה", - והיינו שלאחר כל ערמתו בדעת, יהיה "משים עצמו כבהמה", ותחזור כל חכמתו וידיעתו לבסוף להיות ידיעה פשוטה, שטחית שבשטחית, שאינה שייכת כלל לחכמה, מבלי שום התבוננות ועיון, בלי כל הרהורים ומחשבות, כי אם ידיעה ברורה בהחלט גמור, כאילו לא היו בו אודותיה שום מחשבות, אלא כמו יתר כחות גוף האדם; כמו ראיה פשוטה שרואה בעיניו, וכשמיעה פשוטה ששומע באזניו.
קלא
תכלית חכמה תומעש"ט - סוד ה"עצמו"
 המשך
ואלו הם דברי הרבינו־יונה, בחתימת עיקרי ודרכי התשובה (שע"ת ב, כו(: ונחתום הענין במאמר (אבות א, יד) אם אין אני לי, מי לי, וכשאני לעצמי מה אני, ... שהעיקר הוא העצמו, - שהאדם ישנם בו כמה מדות, חכמות וידיעות, מדרגות גבוהות ורמות, ואף בכל גודל דרגתן, עדיין אינם מדת עצמיותו, והעצמו הוא המעלה היותר גבוהה־ורמה מכל מעלות האדם, גבוה מעל גבוה; כל החכמות, כל הידיעות, הנם "כלא" ממש, לעומת האדם "עצמו", כי בחוסר ה"עצמו" חוסר הכל, וכל עבודתו של אדם היא באמת בזה שיגיע לדרגת "עצמו".
והר"י מבאר שם הדרכים המביאים לדרגת עצמו, והם: "אכן צריך האדם בשמעו המוסר: "לעורר נפשו", ו"לשום הדברים אל לבו", ו"לחשוב בהם תמיד", ו"עליהם יוסיף לקח", ו"מלבו יוציא מלין", וכו' וכו'.
ובזה מבואר היטב המשל הידוע שהר"י מביא שם: וגם כשאני לי (לעצמי), להשתדל בכל כחי, מה אני, כי השגת האדם קצרה ודלה, ועם הטורח ישיג (רק) מעט, והמשל בזה מן השדה שהיא זיבורית, כי עם רוב הטורח תוציא זרע מעט ... וארז"ל (אדר"נ פט"ז) משל למלך שנתן שדה לעבדיו, והזהירם לעבדה וכו', אמרו לו, אדוננו המלך, שדה שנתת לנו זיבורית היא, ועם כל הטורח לא עשתה יותר מזה־השיעור.
כי [באמרם "שדה שנתת לנו זיבורית היא", הרי לא טענו סתם טענת "אונסא כמאן דעביד", או "רחמנא פטריה", אלא כי הלא כל מה שנצטוינו הוא רק לעבד את זאת־השדה אשר היא נמסרה בידינו, - וזהו המשל להבין כי כדוגמת־זאת[ כל תכלית עבודת האדם הוא אך ורק העצמו, לסקל ולעבד את שדהו שלו!
ואברהם־אבינו כי היה "ממרמר ומסגף עצמו", וסיקל את "שדהו" מכל קוצים, ועיבדה לעידי עידית, ודאי מ"עצמו" למד תורה, כי הכל, בכל מכל כל, ישנו בהאדם עצמו.
ולכן יראה כל אדם, להמשיך כל מה שהוא רואה, וכל מה שהוא חושב, כי אם לעצמיותו.
וזהו (ברכות יז.) תכלית חכמה (תורה), תשובה ומעשים־טובים, רצה לומר, לתקן את הגוף, ותיקון הגוף תלוי דוקא במעשה, ולא בשום דבר אחר, אף לא החכמות היותר גדולות.
ובזה מבואר הענין של הלומד על־מנת לעשות, אשר חז"ל (אבות ד, ה) הגדילו כל־כך ענינו.
ולכאורה מה ענין כונה "על מנת לעשות" ללימוד התורה.
ולפי המתבאר הרי הדבר פשוט הוא, כי עצמיות אינה כי אם "לעשות", ובכדי להיות "חש לתורתו", להמשיך תלמודו לעצמיותו, לכן צריך להכניס הכל במעשה, להיות כל עיקר מחשבתו כי אם אל המעשה.
והיינו כי לא שהחכמה והמעשה ישארו כל־ אחד כדבר בודד במציאותו לעצמו, ורק כי יחד עם לימודו תהיה בו גם מחשבה לעשות, שהחכמה תנהיג את המעשה, לא כן הדבר, אלא שהחכמה תתערב־ותתמזג ותתקשר־ ותתחבר עם המעשה, להיות הכל מקשה אחת.
והיינו שהחכמה לא תהיה אצלו בגדר ידיעה והבנה, אלא תהיה תיכף הולכת־ וחודרת ומרעידה את תוך־תוכה של עצמיותו, והיתה בלבו כאש בוערת, עד שמזדעזעים כל אבריו וגידיו, להיות תיכף נעשה חרד לשמור ולעשות, והיינו שתהיה החכמה בטלה־לגמרי לגבי המעשה, עד שתהיה בלתי ניכרת כלל, כאילו אין כלל כל חכמה בעולם, וכאילו הכל רק מעשה, אין כל חוץ ממנו.
קלב
תוכו רצוף אהבה־פשוטה
 המשך
ומצינו בחז"ל (ב"ר כ, ז) ארבע תשוקות הן וכו', ואין תשוקתו של הקב"ה אלא על ישראל, שנאמר (שיר ז, יא) ועלי תשוקתו, - (אף כי לכאורה לשפלות לפניו להביט על זוחלי ארץ, יפ"ת).
וזהו ענין (דברים ז, ח) "כי מאהבת ד' אתכם", וענין (איוב יד, טו) "למעשה ידיך תכסוף".
כי בבריאתה של הבריאה גזרה רצונו יתברך שתהא התחברותו יתברך אל הנבראים להשפיע עליהם - כביכול מתענגת ומתדשנת ומתעדנת ונהנית וניזונית ומתפרנסת מן ישראל, להתחזק ולהתרפא ולהתמלא מן אשר כביכול נכספה ונשתוקקה, עד כי יערב לה ידידותינו מנופת צוף וכל טעם, - ובזה הננו נותנים לו כביכול כח ועוז להיות עמנו ולהשפיע בנו.
כי הקב"ה סידר ההנהגה, כאילו כביכול באמת צריך לנו, שכאשר זכו התחתונים, נעשים לו כביכול עזר, בבחינת (תהלים סח, לה) "תנו עוז לאלקים", ולהיפך, "כביכול מתישין כח גדול של מעלה", כענין (ישעיה סג, ה) "ואביט ואין עוזר".
וזהו מה שנתבאר, כי חשקו של הקב"ה ליכנס "לדור עם בריותיו בתחתונים" - עז הוא מאד, "שראשי נמלא טל וגו' רסיסי לילה", - ואעפ"כ, כן היא מדתו ית"ש, כי "דלתות" אינו פורץ, וכביכול בחוץ יעמוד, עד שתהיה באדם "הכנה והזמנה" להיות "מכון לשבתו"!
כי לא מצינו כח גבורתו של הקב"ה עם בריותיו, אלא לא בא אליהם אלא לפי כחם.
וזהו מה שמצינו כתוב (משלי ג, כ) על הקב"ה, שכביכול עושה בדעת, - כי הדעת היא עומדת כמו כתר על ראשו של כל כח וכח, שלא יהיה מתנהג "בחוזק כחו", באופן אשר מה לו ולמצבו־וכחו של מי שהוא בא אליו.
אלא הדעת מושלת בכל כח וכח, שלא יהיה מוגבל וגדור בעצמיותו הפרטית, אלא להתנשא למעלה מן עצמו, להיות לו התייחסות ושייכות לזולת עצמיותו הפרטית, ולהתנהל לפי צרכו ומצבו־וכחו של מי שדעתו עליו.
ומה שההשפעה היוצאת אל הנבראים - תלויה לפי צרכם וכחם ומצבם של התחתונים, זהו הפירוש שכביכול היא ניזונית ומתפרנסת מן הכח והעוז אשר נותנים לה התחתונים.
ומזה נבין כי "עיקר שכינה בתחתונים" - אין הפירוש כפי שמורגלים להבין, שבמקרה השכינה נמצאת כאן, אבל היא יכולה גם־כן להסתלק מכאן, או שהיא נמצאת באמת גם־כן במקום אחר, אלא שכאן היא נמצאת ביותר.
כל־זה טעות הוא, - צריך להבין כי "העיקר" הוא כאן, כאן מקומה, ואם לא כאן, אין לה מקום כלל; אין לה דירה אם לא בתחתונים.
כי העולם־העליון הוא עקר, שאינו מוליד; ארץ־מלחה, שאין בה כל גידול־וצמיחה, - בבחינת "בור", שאינו נובע מעצמו, רק מתמלא מאחרים, - וכל חרושת היצירה היא בהתחתונים; בהם הבור מתהוה להיות "מעין", המתגבר ונובע מעצמו; ובהם כל סוד הגידול־ והצמיחה, וההולדה של הכל־בכל־מכל; בהם נמצא ה"כח", אשר פרה ורבה, ותמיד מתברך ומתגדל, ומתגבר והולך, תגבורת אחר תגבורת, ללא כל גבול, נצח ממש, - עד כי מכאן יהיה נולד ויוצא־לפועל כל "העתיד הודאי", עד אין־סוף; דוקא מחושך של העולם־הזה, ממנו יוצא האור; כל הזיו, בא מהחושך, מתוך ריבוי האפילה, ואין לו מוצא אחר; דוקא מן הזריעה בדמעה, מזה ברנה יקצור וישא אלומותיו.
ואמנם זוהי באמת מן התמיהה, למה לא תהיה נביעה וגידול־וצמיחה וברכה גם למעלה, ואף עוד יותר מבתחתונים למטה?
אכן כך רצה הקב"ה, שכל הנביעה והגידול־ והצמיחה והברכה, הכל תלוי ב"חפץ", [וכאשר יגיעו שנים אשר אין בהם "חפץ", אכן לא יהיה בהם לא זכות ולא תוספת־ברכה].
כי מקומה של השכינה; האפריון אשר בו תופיע ותבוא אלינו לברכינו, תוכו רצוף "אהבה"; התעוררות של "תשוקה ורצון" שאינה באה מצד רום־מעלת הנשמה־והשכל, אשר הם יסעדו־ויתמכו את הגוף להיות נגרר ונמשך אחריהם לקבל מהם זהרי־אורה, - [ואשר הגוף־עצמו עדיין תתכן בו גם אפשרות לבלי להיות עומד תמיד סר למשמעת השכל, ולא להיות נגרר־ונסרך להלך אחר אור תבונתו].
אלא 'אתערותא דלתתא'; כח פשוט של אהבה, של דביקות, של "נמשך אחרי", הבא מן הגוף עצמו, מעצמיותו הפשוטה, - שבטבעו, מצד עצם מציאותו החסרה, והנעדרת מכל אורה, תעיר ותתעורר בו האהבה עד שתחפץ.
*
כי יצירתו של הגוף היא באופן שבגילויו תחסרהו מעט מעצמיותו, - שגילויו הנהו כמין מסך־דק של חושך, והסתר, אשר אוטם ומעטה־ומכסה על זהרה של אמיתת־עצמיותו, עד אשר יתכן להיות עולה־על־הדעת שגילויו הנהו מציאות חלוקה, ורשות לעצמה, נפרדת מן אמיתת־עצמיותו, אשר היא חפשית לצאת מן הטבעים־והתכונות של עצמיותה, ולהתחלף על תמונה אחרת, ולקבל צורה אחרת, עד שיש בה יכולת להיות עושה את כל אשר תחפוץ.
ועצם החושך וההעדר־והחסרון הלזה, היא היא עצמיות פליאת־הבריאה של האדם, אשר בעיקר בריאתו הוטבע־והותקן להיות "רוח בני־האדם הולכת ועולה היא למעלה"; [ואשר זהו עצמיות מציאותו של האדם, ובלעדי־זאת, איננו כלל בסוג יצירתו].
והיינו שישים כל מבטו ומגמתו בכל אשר הוא עמל, להיות הולך ומוציא ממסגר נפשו, ומגולל את האבן אשר מבדיל ואוטם ומחשיך.
ולא יהיה לו שום תכלית־אחר בכל מעשה שיעשה כל ימי־חייו, אם קטן ואם גדול, כי אם להיות הולך־ונוסע לנקות ולטהר ולפנות את גופו מן ה"אל זר" שבקרבו, יותר ויותר.
עד שבסופו של דבר, יתבטל בלבו כל החושך־ וההעדר, ויתבער מקרבו, להיות נקי וזך ממנו, שכבר לא יהיה בו שום מחיצה מבדילה, וימצא עצמו דבוק אל מקורו, ונמשך אחריו כברזל אחר אבן־השואבת, ואז לא תהא המציאות־האמיתית כסויה ונעלמת בו, אלא תהיה נגלית בכל זהרה.
קלג
קודם־החטא היתה הדעת כבולה תחת עול־היושר
 המשך
וטרם־כל־חטא היה זה אמנם טבע־פשוט, להיות "אורח חייו למעלה", ללא כל מחקרים ומחשבות והרהורים, אלא תמימות־ישרותו תנחהו ותנהלהו בזה, עד אפילו לבלי להיות לו כל־ידיעה מן מציאות אחרת.
כי היה "המדבר" - אדם בטבע, כמו שהבעל־ חי הנהו בעל־חי בטבע; כמו שגידול הפרי הוא בטבע, כן ה"להבין ולהשכיל" הוא בטבע, שטבעו מכריחו וכופהו לזה, באופן שלא יהיה עולה־על־הדעת אפילו הרהור־כלשהו למנוע עצמו מזאת, עד שאין לקרוא זה בשם "חפץ עצמי", שהאדם הוא הנהו זה אשר יחפוץ וירצה ויבחור בזה, - ובמצב־זה לא היה בו שום פתח פתוח, ומקום פנוי, אשר באפשרות להתהוות שם איזו רשות נפרדת, אשר מכהה ומאפיל ודוחק את רגלי המציאות־האמיתית.
והאומנם כי גם בעיקר בריאת־האדם היה המכוון להיותו גבוה־יותר מן הדומם והצומח והבעל־חי, אשר כל דרכיהם ומהלכיהם בכל משך־קיומם, נמצאים הם בהם בטבעיהם־הנמוכים, - לא כן האדם, אשר בעצם־בריאתו הותקן, שבטבע־הנמוך־של־גופו אין בו שום דרך־ומהלך להמשיך קיומו, והוא צריך להתנשא־ולהתרומם ולהגביה את־עצמו להיות עומד תמיד סר למשמעת השכל, להמשילו על הגוף וכל תולדותיו, ולהיות עושה כל מעשיו בדעת־ובבחירה ובחפץ־ורצון.
אך שטרם־כל־חטא, היתה התגבהותו־למעלה במדה כה־ראויה־והגונה, שלא היה בה כל סכנה.
כיון שבעיקר בריאת־האדם, "עשה האלקים את שכל־האדם ישר", וכמו אבר־גשמי שעושה תפקידו, ואינו משנה את מדתו לעולם, לצאת מחוקו הקבוע לו, כן אף גם הדעת־ והמחשבה היתה כבולה־ואסורה וכפופה־ונכנעת תחת עול־פשוט־וטבעי של יושר, עד שלא היו מחשבותיו חפשיות לחשוב כל מה שרוצה.
כי היתה המחשבה הולכת־ונמשכת אל מקורה כברזל אחר אבן־השואבת, עד שלא היה עולה־על־הדעת להיות פורצת ובוקעת־ומשברת את העול, לפתוח ולהתיר ולנתק את מוסרותיו, ולהשליך את עבותותיו, להשקיף ולהציץ אל אשר חוצה לו, עד שכבר יהיה נצרך לו להיות עומד לעיין־ולחקור ולבחון־ולסקור, אם אמנם ישנה אפשרות לפרוק מעליו את עול־היושר, ולסור ולצאת אל צד הסילוף־והבגידה.
כי ההכרה באמיתת היושר־והטוב, היתה כל־כך חזקה ומוסכמת, עד שלא היה שייך שיהיה עולה־על־דעתו שום צד אפשרות אחרת, [אף כי בודאי הי' ידוע לו שישנה היכי־תימצי כזאת, אך רב כחה־וחילה של ההכרה־באמיתת־הטוב, למלאות את כל בתי־נפשו, ולדחות מלפניה, ולהדעיך את כחה, של כל ידיעה מהיכי־תימצי אחרת, ולכבותה כליל מהרגש נפשו].
וממילא היתה הכרתו־וידיעתו מכריחה אותו באופן חזק כל־כך, עד שהחפץ־והרצון לא נגעו ולא נשתייכו ל"עצמו" כלום, ולא היה שייך שתהא נכנסת בקרבו איזו־הרגשה ש"הוא" הנהו זה אשר רוצה־וחפץ־ובוחר.
אלא אדרבה, הריהו פשוט מוכרח להיות "עושה בטבעו מה שראוי לעשות, כאשר יעשו השמים וכל צבאם, פועלי אמת שפעולתם אמת, ואין להם במעשיהם אהבה".
קלד
בהוספת דעת, מתעוררת בו תשוקה־עצמית להתמלאות מחסרונו
 המשך
ואולם אף־על־פי שהותקן האדם בבריאתו, שתמימות־ישרותו היא תנחהו ותנהלהו בכל עניניו, מבלי כל מחקרים ומחשבות והרהורים, - בכל־זאת ניתנה באדם מקום ואפשרות, להיות "מרבה חכמה ומוסיף דעת", ולהגדיל את הידיעה שהוא "יודע את עצמו", שלא תהא ידיעתו כבולה ואסורה במושכלותיו, להיות נדחה ונדעך־ונכבה בקרבה כל ידיעה של היכי־תימצי שהיא מנגד אל הטוב־האמיתי.
אלא להתנשא־ולהתרומם ולהגביה את־עצמו, להיות עומד למעלה מן העול־הפשוט־ והטבעי של הטוב־והיושר, [הנולד־ויוצא מכח ההכרה החזקה והמוסכמת בארחות־הצדק, אשר בזה הותקנה והוטבעה בריאתו, שמכח הכרה־זו יהיה עושה בתומו מה שראוי לעשות].
וכאשר יתרומם לצאת ממסגרות־העול־הטבעי, כבר יהיה משים־לבו להשקיף ולהסתכל ולפקח ולהעביר בכור־הבחינה את העול־הטבעי־ הלזה, לחקור ולסקור את תכונת דרכיו־ועניניו.
וממילא, כי כל מה שהותקן בו להיות עושה בטבעו, מכח העול־הפשוט של הטוב־ והיושר, מעתה הלא רוב־החכמה ותוספת־ הדעת, היא תהיה השולטת והמושלת בכל, והיא המנהגת את כל, - ואף גם מה שהותקנה עצמיות־בריאתו, אשר "רוח בני־האדם הולכת ועולה היא למעלה", כבר לא תהיה אצלו זאת־ התנועה־לצד־מעלה באופן של הולך בתומו וביושר־לבבו, ו'פועל אמת' בטבעו.
כי כאשר "יוסיף דעת", הלא הדעת כבר תהא מנהלת חשבון מה לעשות וממה לחדול, והיא כבר תהא משקיפה־וחוקרת ומבקרת־ ובוחנת את ההיקף של כל צדי־הצדדים, ותהא מכניסה בחשבונה־וסקירתה גם את ההיכי־תימצי של צד־ההיפך, של אי־התנועה לצד מעלה.
ובהיותו נותן־דעתו לבחון את אשר ביצירתו תחסרהו מן אורה־וזהרה־של־עצמיותו, ואשר טובו בידו, ולו משפט הבחירה, אם להתחזק להיות מנשב ומפיח בגחלת־עצמיותו אשר כמעט־עמומה, ללהטה וללהבותה, להיות הולכת־ונוסעת לצאת מתוך עמימותה, או להיות נשאר בחושך, ללכת בדרכי ההבל, - בזה כבר תהיה מתעוררת בעצמיותה של זאת־הגחלת־ הכמעט־עמומה, נטיה של חפץ ורצון ותשוקה, להתמלא מחסרונה, ויהי' "נחמד העץ להשכיל".
ובנטיה־ותשוקה־זו, כאן הוא מקום־האפריון של "עיקר שכינה", כי בהיותו מגביה ומנשא את־עצמו מלהיות מוטבע באיזושהי־הגבלה, הרי לפי כחו ומושגיו יש בו איזה "דמיון בצד מה" אל אי־ההגבלה שלמעלה, אשר "כל אשר חפץ עשה".
ובזה מעמיד את־עצמו מכוון אל פתיחת הידים שלמעלה, להשביע לכל חי רצונו וחסרונו, אשר בהרחיבו את פיו, מלמעלה ימלאוהו.
וכאן הוא כל סוד הנביעה־והברכה, להפרות ולהרבות גידולים־וצמיחות עד אין שיעור.
כי בהיות פתיחת נקב כמחט־סדקית מצד האדם מלמטה, זאת תהיה סיבה אשר ההכרח לבוא לפתיחת פתחי־אולם מלמעלה.
קלה
השי"ת אין העולם מקומו (להכיל אותו), וכמוהו כן יהיו מעשיו
 המשך
אמנם הנה הוא עומד בשיקול גדול, אף כי ודאי אמנם כן, שזאת־הדעת היא 'מדת אלקים מצד אחד', כי בזה מונח ענין רצון ובחירה, מבלי להיות מוטבע בשום מציאות־מוגבלת, - אשר זהו "צלם אלקים" ודמותו כביכול, אפשפיגלונג מן אלקים, בהיותו בגדר 'עצמו' כמו הבורא הפועל בבחירה (עי' ספורנו בראשית א, כו; ה, א).
אך בכל־זאת "רעה היא לאדם", בהיות כי האדם אינו דומה אל הבורא ית', אשר מדתו כביכול שהוא "הוה תמיד על ענין אחד", ש"הרצון־והחפץ להטיב"; האוצר של ההטבה־האין־סופית והחסד, אשר ממנו ובו העולם יבנה, נשאר עומד קיים כמו שהוא, לעד ולעולמי עולמים, מבלי שינוי כלל וכלל.
כי כבודו־ית' כביכול במקומו מונח, לפני ולפנים מכל מושג ומכל מחקר, טהור ונקי מלהיות בו כל ממשות נגלית חוצה; נסתר ונעלם ובלתי נראה בשום־אופן אף להברואים היותר־עליונים, - ובמציאותו־יתברך הטמירה והנעלמה, הרי גם משנבראה הבריאה הנגלית חוצה, הכל כאפס ותהו נחשב לו, ובשום־אופן אין שום בחינה שאיזו ממשות־נגלית־חוצה תהא נמצאת ח"ו עמו־במחיצתו־יתברך, אשר יהיה שייך להעלות־על־הדעת שיהא העולם מקומו, שאותה הממשות־הנגלית־חוצה תהיה כלי ומקום להכיל את רוממותו, אלא אדרבה הוא מקומו של עולם, ש"הרצון להטיב" נושא את נושאיו, - [ואפי' בחללו של עולם, מבלי שיש שם כל ממש, להיות מכון לשבת, גם שם הנהו, ותולה ארץ על בלי־מה].
וכיון שהוא־יתברך מגביה לשבת, צפון וטמון ומוצנע, עליון על כל בריותיו, יחיד בעולמו, ונשגב שמו לבדו, "משנברא העולם" בדיוק כמו "עד שלא נברא העולם", - ואינו כח הנמצא בגשם וגוף, כמו נפש הנתון בגוף האדם, - ממילא לא שייך שיהיה נפעל כפי פעולותיו, ונמשך אחר מעשיו, שבסיבתם יתהוה בו ח"ו איזה שינוי, - אלא אדרבה כמוהו כן יהיה מעשהו, וכמו שהוא ית' הנהו "יושב סתר", מציאות פנימית נסתרת, טמירה ונעלמת, טהורה ונקיה מכל גשם נראה ונגלה חוצה, כן גם פעולותיו ומעשיו בדומה־לו, - [אף שהרי כל עצמותם ומהותם של מפעלותיו היא בגופים גשמיים מוחשים ונגלים, הנתונים לכאורה תחת חוקות הטבע וגבוליו, אעפ"כ כיון ש"בדבר השי"ת נעשו, וברוח פיו", הרי כמו ש"דברו ית' ורוח־פיו" הנם דבר הסמוי מן העין, מבלי כל ממשות נגלית חוצה, כן גם תולדותיהם כיוצא־בהם], שגם הם הנם מובדלים ומופרשים ומוגבהים ומנושאים למעלה מן כיפת־הרקיע של נגלותם הטבעיית, מופשטים מכל הגדרים והגבולים והמהלכים של העולם המוחשי הנגלה חוצה.
ואין בהגילוי שום אוטם וכסוי וגדר־וגבול על הנסתר והנעלם, אשר כל אשר חפץ עשה, ללא שום גדר־וגבול, - כי כל מוחשיותם ונגלותם וחיצוניותם, ועפריות חומריותם העבה והגסה, אשר לכאורה זאת היא עצמיותה ומהותה של הפעולה, הכל אין ואפס, אין בו כל ממש.
כי לא שהטבע הנהו איזושהי מציאות מוחשית מוגדרת־ומוגבלת, ורק שניתנה להשתנות על־ידי המציאות הבלתי־מוגבלת, - אלא אין כלל כל מציאות מוחשית מוגבלת, - כי כל מוחשיותו של הטבע, וכל גדריו והגבלותיו, הכל גם־כן רק מאשר כן חפץ הוא־יתברך, להיות מצטייר באלו־הציורים הנראים לפנינו, אבל לאמיתו־של־דבר, גם הטבע עצמו הנהו למעלה מכל גדר־וגבול, וכל הגלוי והמוחש, גם הוא רק עצמיות הפנים שבפנים, רק "הרצון להטיב", שעצמיות "הרצון" ית"ש הונח ונצטייר בהציור של הבריאה שאנו רואים, ואין בו עוד מלבד אשר בסתר ובמוצנע, לפני ולפנים; העושה והמעשה והנעשה הכל אחד.
עד כי בכל מקום שאתה מוצא שמתנהג במדת גדולתו, - [אף כי גם מדות הגדולה השמימיים, הלא הנם נבראים, אשר "הוא צוה ונבראו", אעפ"כ[ אין במדת־גדולתו־ית' שום פירוד ושינוי מן הסיבה־הראשונה הפועלת־ ויוצרת את זאת־הגדולה, היא סיבת כל הסיבות, אשר "יושב בסתר", עליון על כל בריותיו, - ומן רום גבהו לשבת, משם משפילי לראות בשמים ובקרב הארץ, מבלי כל הבדל ביניהם.
כי לא כמו שאנו מורגלים, שמדת הגדולה ומדת ההטבה־עם־השפלים, הנן שתי מדות הפוכות וסותרות זו את זו, ורק שמנפלאותיו יתברך, שאע"פ שהוא גדול ורם, אעפ"כ הוא מניח את רום גדולתו, ופועל טוב עם השפלים, לא כן הוא.
אלא אדרבה, כמו שהסיבה־הראשונה, היחידה בעולמה, שאין עמה־במחיצתה שום ממשות־נגלית־חוצה, הרי (משנבראה הבריאה ואילך, מאז הרי) לא שייך שיהיה בה ח"ו העכבה בהוצאת פעולותיה, להגבילם רק לעצמה, או לאיזו קצבה וגבול, - כי הרי לא שייך שיהיה במציאותה כל ענין של להשביע את עצמה ולמלא את נפשה כביכול בכל ממשות־חיצונה שבעולם, כי אינם כלום אצלה, וממילא הרי לא שייך שיהיה בה כל הבדל בין ההשקפה על דרי־מעלה, החשובים ביותר, לבין ההשפלה לראות בדרי־מטה, הפחותים ביותר.
כן גם עצמותה של מדת־גדולתו־יתברך, אף כי ברום עולם מושבה, אינה ככל הגדולות שבעולם, המוטבעות בגשם ובגוף, וממילא יש בהם מושגים של שיעור וקצבה, וכל גדולתם היא רק ככל מה ששיעורם וקצבתם יותר גדולה ורבה, (וממילא כל גדולותם נחלקות לחלקים וקצוות, אשר גם אם א"א לראות את סוף כל הגדולה, בכל־זאת רואים מן הגדולה עד כמה שאפשר לראות, - לא כן גדולתו יתברך, שאין לה חקר להשיג אפילו את תחילתה, בהיות כל עצמותה ומהותה מסוג אחר לגמרי, שלא ישיגוה מושגי הגוף המוחשי והנגלה, שמעצם מציאותו יש בו שיעור וקצבה), - כי כל עצם גדולתו־יתברך וכל חיותה היא, אדרבה, דוקא כי אם מה שאינה מוטבעת באיזו ממשות מוגדרת ומוגבלת, אשר רק בה היא נמצאת, ולא יותר, אלא בעצמותה של מדת־גדולתו, שם אתה מוצא את מדת טובו הגדול, המתחדש תמיד, בלי שום הפסקה והעכבה.
כמו מעין ומקור אשר מעצם מציאותו ומהותו הוא, מה שהוא נובע ושופע ופרה ורבה ומתברך עד בלי די, - כן הוא סוד מדת טובו, אשר כל עצמות־גדלו זוהי מדת־טובו.
ולכן לא יתכן שיהא טובו נפסק ונגמר ונעצר אצל איזו מדה מוגבלת, אשר זהו השיעור והמדה לשטף־השפעתו, לבלי להיות הולך ונמשך ומתברך ומתרבה עוד ועוד, ואלא מעולם ועד עולם תמיד ותמיד שוקק להיטיב ולהיטיב, ללא כל הפסקה, ומבלי כל קצבה, וממילא מגעת צדקתו עד אפסי הארץ מתחת, עד להיות מקים מעפר דל, ומאשפות להרים אביון, ולהיות עורך שולחן לפני כל דכא־ושפל־רוח.
[כי לא כמדות בשר־ודם, אשר כל המדות הנן שונות זו מזו, וכשנתמלא הכלי במדה־אחת, שוב אינו מחזיק מדה אחרת, - כי מכיון שכל מדה־ומדה הריהי מוגבלת במציאותה, ואינן נמתחות והולכות עד בלי די, ממילא קצר המצע מהשתרע עליו שנים כאחד, - לא כן הדבר במדותיו יתברך הנאצלות מאתו ית', אשר אין להבין שישנם ח"ו הרבה מדות פרטיות, נפרדות זו מזו, וריבוי כל הפרטים זוהי השלימות, אלא כל מדה־ומדה אחודה לגמרי, מבלי שום פירוד, עם סיבת־כל־הסיבות המחיה ומקיים אותה, הנמצא אפילו בחללו של עולם, מבלי שיש שם כל נברא, וממילא כי כן גם כל מדה־ומדה היא בעצמה עליונה מכל גבולי הנבראים, ויש בה בקרבה רב־חלל להכיל ולהחזיק את כל תכלית השלימות, מבלי כל חסרון, ובה בעצמה נמצאות כל המדות־הטובות וכל השלמויות כולם.
)וכמבואר בדע"ת (פ') על ענין הנשמה והגוף, שהגוף יש בו חילוקי אברים פרטיים; העין רואה ולא שומעת, והאוזן שומעת ולא רואה, משא"כ הנשמה, כל הכחות יש בה, אבל בלא חילוק אברים, אלא כולה בכל חלק(].
קלו
האדם נמשך אחר פעולותיו, ועלול שגדולתם יקשה לו לכד
 המשך
אכן האדם, אמנם כן שניתנה בו יכולת להתנשא ולהגביה את־עצמו מלהיות מוטבע בעצמיותו המוגבלת, אולם התגבהות זו־גופא כרוכה בה סכנה, - כי בנטיה־ותשוקה־זו, הבאה מכח הדעת המתנשאת ועומדת בגבהי מרומים, למעלה מן כל הגבלה, - כאן הוא המקום־לטעות.
כי כל יקרת ערכה של התנשאותו והתגבהותו מעצמיותו הפרטית, היא דוקא כאשר איננו חוטף ונוטל את הגדולה לעצמו, להתהלל בה, אלא כל גדולתו היא אצלו "מתנת שמים", אשר לא שייך שתהא בו שום שייכות והתייחסות לאיזו גיאות והתפארות כלשהי, - אלא אדרבה בהתבוננו בעצמה־של־גדולתו, בזה־גופא הוא משכיל ויודע אותו יתברך, ובסיבת־זאת יהיה "ממעט את עצמו", עד כענין "ונחנו מה".
וכאשר ממעטין את עצם הגדולה לפני יוצרה, אז זכו ששכינה ביניהם, ותהא "רצונה־ וחפצה־של־שכינה מדברת מתוך גרונה של רצונו־וחפצו־שלו", ובזה הנהו מתרומם ומרחיב את פיו, להיות בקרבו "הכנה והזמנה", להיות כ"מערה הנתונה לשפת הים", ולהכיל מעיינות־ של־נביעה אשר אין יד הטבע־הפשוט משגת.
לא־כן אם חוטף ונוטל הגדולה לעצמו, דהיינו שהתגבהותו מן עצמיותו־הפרטית - איננה מבצבצת־ועולה ופורחת־וצומחת מכח היות כל קרקעיתה־של־מציאותו מאוחדת עם הסיבה־הראשונה, סיבת כל הסיבות, אשר היא פעלתו ויצרתו, [ומכח־זה הריהי נתונה תחת העול שהוחקק בה ביצירתה, שתמימות־ישרותו תנחהו ותנהלהו להיות אורח־חייו למעלה], - אלא עדיין לא 'מיעט את עצמיותו' לפני יוצרו, וגדולתו־ומעלתו נובעת רק מן הדעת המתנשאת לחפוץ ולרצות ולבחור ברכישת זאת־המעלה־ והגדולה, - הרי עצם גדולתו יקשה לו לכד.
כי כפי מדת התגבהותו מן עצמיותו, וכפי יתרון גדולת המעלה, כן יותר יתהוה בו פירוד וניתוק מן היסוד־והשורש של עצם מציאותו.
מאחר כי זאת־הגדולה הוא נוטה בה מנתיבתה, להיות נפרדת ונקצצת מנטיעתה, ונבדלת משרשיה, להגיע ראשה השמימה מבלי שתהיה מוצבת ארצה; לפרוח כמו עשב, הממהר לפרוח מבלי להשריש בארץ גזעו, ובזה נעשית לו סם המות, להשמדו עדי עד.
כי ככל מעשה תקפו וגדולתו, כמוהו יהיה עושהו, כענין "וילכו אחרי ההבל, ויהבלו", כי גם הוא־עצמו נמשך אחר פעולותיו, ונשמטת קרקעיתו מתחתיו, ונשאר תלוי באויר.
כי עצם־גדולתו מתהוית כמו ערלה על לבו, לחצוץ ולהפסיק ולאטום ולכסות על עצמיותו, עד שיתהוה להיות "חפשי בדמיונו", לחשוב שהכל תלוי ברצונו, כאילו שנפתחו לפניו פתחים ופרצות, להיות בלתי־נתון תחת העול־הפשוט־והטבעי של היושר־והטוב, אלא לילך שובב ולצאת ולהתרחק, לבקש חשבונות רבים, לעשות מעשים משתנים בבחירה ממנו.
קלז
למעט את עצמו לפניו ית', או ח"ו לדחוק את רגליו
 המשך
קיצור הדברים, כי החושך־והחסרון אשר בעצם הבריאה של האדם, ניתנה בו יכולת להשתדל להגיע למצב שכבר לא תשכון על־גביו שום עננה וחשיכה, ויתגלה בכל זהרו.
ואמנם שני אופנים ישנם בזה, - כי אמנם מצד־אחד ישנה אפשרות שהרגשתו באשר תחסרהו מן זהרה־של־עצמיותו, והתעוררותו ונטיתו־ופניתו להתמלא תהי' על־ידי השתדלותו בפינוי הגוף מן כל מסך־של־חושך, והיינו על־ידי ש'ימעט את עצמו' לפני המציאות־ האמיתית, להכין לה בקרבו מקום ודירה, אשר שם תוכל להאיר פניה ולשכנה בתוכו.
וכאשר הכח־הפשוט־הלזה של החפץ־והרצון, יהיה מתעורר להיות "יהיב לביה" לבער מקרבו את ההיכי־תימצי של ה"אל־זר" שבגופו, הרי ככל אשר יותר יסיר מעליו את כל המסכים המפרידים, הלא מאליו תהיה בו תשוקה־עזה להיות "אורח חייו למעלה", יותר ויותר, באין הפסק, להלך בדרכיו, ולדבקה בו.
ואף שהכח־הלזה של החפץ־והרצון והתשוקה, הרי לכאורה הלא הוא הנהו "השונא הגדול שיש בעולם", גם אויב־זה ישלים עמו, עד שאדרבה האויב לאוהב יתחלף לו, והיו לבשר אחד, בתכלית האחדות והשלום, כי זהו סוד השלום, שההפכים הכי־גדולים נעשים אוהבים־גמורים, מבלי להגדיר ולחלק ביניהם.
)חסר מעט מן הדברים).
אך מצד־שני, ישנה גם־כן היכי־תימצי אחרת, שההרגשה באשר תחסרהו־משלימותו והתעוררותו ונטיתו־ופניתו להתמלא תהי' על־ידי שיהא הופך־פניו מן המציאות־האמיתית להטעות עצמו לראות את־עצמו כמציאות נפרדת, ולהשלים את־עצמו במילוי דברי הבל, - וגם שם ישנם כמין מעיינות ו"בארות (בורות) נשברים", להיות מתגדל־ומתגבר והולך, שככל שמשביעו, רעב, ומוסיף בנפשו תאוה־יתרה, להפרות ולהרבות חטאים למעלה ראש.
[כי אע"פ שזה־החושך, באמיתתו אינו אלא העדר־וחסרון, אעפ"כ הנה הוא עומד בשיקול גדול, כי מכח נטייתו־וחפצו להתמלאות מחסרונו, תחת שיהיה כל כשרון־ מעשהו בכל אשר הוא עמל, להשתדל להעביר את מסך־החושך האוטם ומעטה־ומכסה את עצמיותו, ומעלים אותה ממנו, - תחת זאת, עלול ההעדר־וההעלם־הלזה ליקח עצמו לצד־אחר, להיות נחלק לישב בדד ונפרד מן עצמיותו, ולהתהוות לרשות עצמית, החלוקה ונפרדת מן אמיתת עצמיותו, כאילו שאינו נזקק לה כלל].
)חסר מעט מן הדברים).
וזהו מה שנתבאר לנו, כי מהותו של חטא, הוא, שהגוף לקח עצמו לצד אחר, להיות נחלק ויושב בדד ונפרד מן אמיתת־עצמיותו, וממילא "רשות לבו" וזוהמתו מכסה להסתיר ולהאפיל על־גבי עצמיותו, והודחה והושלכה עצמיותו, ונבלעה בתהום רבה, - "ויגרש את האדם" (בראשית ג, כד), גירשהו מן "עצמו"!
אברהם־אבינו חפר בעומק־נפשו לסתת מעל־ גבי עצמו את כל רגבי העפר והאדמה החוצצים ומבדילים, והסיר כל תיעוב וטינוף, וכל אבק של עפרוריות וזוהמא, המכסה ומסתיר ומאפיל על־גבי עצמיותו, והגיע עד ל"עצמו", עד אשר "מעצמו למד תורה"! - ומאידך, אדם־הראשון בחטאו נתגרש מעצמו, ויצא חוצה, והלך ונתרחק ונסתתר, עד שכבר שואלים אותו "איכה", להיכן הלכת!
כי סוד החטא הוא, שבו מתגרש ויוצא האדם מעולמו, בו נעזב האדם מ"עצמו", ויכול הוא האדם לחוש זאת, כי עם כל חטא וחטא נתגרש הוא מ"עצמו", שמכאן ואילך כבר אינו הוא.
קלח
כל העבודה היא רק לשוב אל "עצמו"
 המשך
ואמנם גם כעת לאחר החטא, שניתנה רוב חכמה לטרוח בה, ומבלי יגיעה וטירחא לא ימצא כלום, - הנה בעצמן של הדברים אין חילוק בין לפני לבין אחרי החטא, כי הטירחא אין בכחה לחדש יצירה חדשה, אלא רק לגלות ולהמציא את אשר כבר נמצא, וכל העבודה והטירחא היא רק להסיר המחיצות המבדילות, ולחזור וליכנס לאותו המצב של קודם החטא.
כי מרוב החכמה צריך אך להעשות עצמיות, להגיע שוב לעצמו, ובבוא בסוד העצמו באמת, כי אז כבר יודע הכל בעצמו.
כי גם לאחר החטא, הוא "עצמו" הנהו אותו זה שהיה מלפנים, כי עצמיותו לא היה בה כל שינוי מעולם, ואת עצמו לא נגע החטא כלל, וכל העבודה היא רק לשוב אל "עצמו", - וזהו כל (חסר מעט) לעשות עצמו.
כי כשמתבוננים בכל הבריאה, רואים כי כל נברא, כל מה שיש לו הנה זה כי אם את עצמו, - וכל מחשבותיו אין הולכים חוצה לו, כי אם אליו ובו בעצמו, - מפני שאמנם אין לו אלא עצמיותו, ואין לו כל הויה עם זולתו.
כל "דומם" הוא אך עצמיותו, וכן ה"צומח", אין לו כלום מאשר חוץ ממנו, כל מהותו, כל מציאותו, הנה זה אך עצמו, וחוץ ממציאות עצמו אין לו כלום; כל הנמצא בו, מן לב־האילן עד קליפתו הכי־דקה, וגם כל האזובים והטחב שעל־גבי הקליפה, הרי כולם צומחים, וכולם הם הם עצמו של הגידול, ממנו יצאו, והוא המגדלם.
[ואמנם ודאי, כי כל הרחוק־יותר מפנימיותו, לו כח־צמיחה פחותה מאשר הלפנים, אבל כולם הנם חלקים בעצמו של האילן].
וכן ה"בעלי־חיים" אין להם אלא עצמיותם, אין להם עולם חוצה להם, כי הם, ומחשבותיהם, ומעשיהם, תנועותיהם ונטיותיהם, אחד הם; וכל מה שאינו עצמיותו אין לו כל שייכות אליו, ואף לא יודעהו.
ורק האדם, נפלאות אנו רואים בו, שהוא מתנהג בהיפוך, אך חוצי, כי יתפרדו מחשבותיו מעצמיותו, והכל מחוצה לו, כל חכמתו וכל ידיעותיו הנם רק מחשבות השכל, ולא מעצמו ומעולמו שלו.
איזה שייכות יש לו לאדם להרגשה אחרי צדקות, מתייחס (חסר מעט), זהו כבר יבלת כזאת מעל האדם, ולא עצמו של האדם, הנה זוהי יציאה מכל מציאותו, יציאה מכל בריאתו ועולמו, ניתוק ממקורו ועיקרו.
כי אמנם לא ככל הברואים הוא האדם, - כי כל הברואים לא ניתנה להם יכולת לבטל את מסך־החושך הגודר וסותם אותם מיצירתם.
לא כן הוא האדם, שניתנה לו היכולת לפעול על מסך־החושך, שהוא עצמו יתהפך למאור־גדול, כי על־כן נפשו לא תמלא באשר גלוי בו בעצמיותו; הנפש בטבעה מצד עצם מציאותה וכחה היא שאינה מתמלאת לעולם, וכל מבטה ומגמתה רק לרוץ ולהקדים עצמה אף למצוה־קלה, כי תאותה לחכמה, גדולה מן חכמתה, עד אשר יהיו מעשיו מרובין מחכמתו, בהיותו מקבל על־נפשו בלב־נאמן לשמור ולעשות גם דברים אשר לא גלו אזנו עליהם עדנה, אשר נראה כאילו הנם מחוצה לו.
אך אין לו לישאר בזה, - כי כמו שכל הנבראים אין להם כל צורך ל"חוץ מהם", כי ביצירתם כל שלימותם, - כך גם־כן האדם, כל שלימותו נמצאת אתו בעצם יצירתו; האדם גם־כן צריך להיות לו אך עצמיותו, להיות כל מעשיו יוצאים אך ורק מן עצמיותו.
קלט
טוב לגבר כי ישא עול
 המשך
וזהו ראש־השנה, שאז האדם צריך ליכנס למעשה 'שלו'; הנולד מעולמו שלו, ומעצמיותו; גם התורה והמצות שרוכש צריכין להיות יוצאין מן הסוד של עצמיותו.
כי סודו של ראש־השנה הלא הוא "היום הרת עולם"; כל אשר בעולם, הכל בכל מכל, נולד־וצומח מן ההריון אשר בזה־היום של ראש־השנה, - "מי לא נפקד כהיום הזה", - סוד הפקידה משיגים אך־ורק מראש־השנה.
וכדי שאכן יזכה שבראש־השנה יתן ד' לו הריון־ ופקידה אשר תסבב ותצמיח־ותוליד שתהא השנה מתברכת ו"מתעשרת בסופה", בהכרח צריכה להתעורר בו בעצמיותו ההכנה הנדרשת להיות בית ודירה לשכון שם הטמיר ונעלם, וכפי מה שיכין עצמו, כן תיכף ידור בו.
אבל אם לא יכין האדם בקרבו מכון לשבתו, להמצא בקרבו ממש, הרי הוא כביכול חוץ ממנו, כאילו שאין שייכות זה לזה, ואף לא ידיעה זה מזה, ולא ירכוש כלום בשום פנים ואופן.
ובמה יכין האדם לפניו־יתברך דירה בקרבו, הלא בפינוי הבית מן "אל־זר שבגופו", אשר אף שבבחינה של "איתגליין" הרי לכאורה יתכן ח"ו להעלות על הדעת, שיש בו איזו מציאות עצמית, אעפ"כ יהיה גלוי־וניכר בו, לפי כחו ומושגיו שלו, שהאמת הטמירה־ והנעלמה היא, שאין בעצמיותו שום נפרדות בודדה וחלוקה לעצמה, אלא כל עצמיותה־ של־מציאותו היא מאוחדת לגמרי עם "המגביה לשבת", אשר שופע עליו מלמעלה.
כי מלכותו־ית' היא לא רק בגבהות השמימיים, אלא הנהו משפילי גם בארץ למטה, בתוכנו, לית אתר פנוי מיניה, ואין בעצמיותינו עוד כל־מציאות נוספת מלבדו, - וכל עצמיותינו, מעצמה ובטבעה, מבלי כל מחשבות, תהיה כל פנייתה, ותליית עיניה, ונתינת לבבה, אך־ורק אל מול פני סיבתה השופעת לה שפע קיומה, לדבקה בה, ולהטות שכמה תחתיה, להשפיל עצמה לסבול עולה, ולסור למשמעתה, מבלי שיהיה עולה־על־דעתו שום הרהור כלשהו.
ואז, כשם שתהיה עצמיותו הוה־ומתנהגת עם סיבתה, כך תהיה סיבתה הוה־ומתנהגת עמה, שאמנם תזכה שיושפע עליה שפע רב.
וזהו אמרם ז"ל (ראש־השנה טז.) אמר הקב"ה, אמרו לפני מלכיות, שתמליכוני עליכם, דהיינו לקרב הדברים אל עצמו, להמליך אותו על עצמינו, שהוא מלך עלינו ושוכן בקרבנו, [כי מלכות הוא ענין מצורף, המלך עם העבדים המשרתים, חבוקים וקשורים זה בזה].
כי "מלכותו עלינו" אינו ענין של חקירה וידיעה בעלמא, אלא שהוא ענין השראת אור־ כבודו־ית' בעצמו של האדם, ע"י הכרתו וידיעתו, והיינו שיהיה לו קישור וחיבור להבורא־יתברך, עד שיעשה עצמיותו, חלק מהאדם עצמו.
וכיון שנעשה אצלו גלוי־ופשוט שהוא־יתברך עצמיותו, כי בו הוא דבוק, והשייכות עמו חדורה בכל כולו, מובלעת בכל אבריו, באין כל הפסק ופירוד בינו להשי"ת, כי אז הוא מכריחו ואוגדו וקושרו כבר על כל הנהגתו ועל כל מפעליו, להיותם נכונים, ללא כל נטיה אף לא כחוט־השערה, עד אשר כבר אין לו כל צורך בשום מחשבות ועיונים ומחקרים, אלא מאליו, כמעט בלא שום מחשבה, אין לו אלא רצון מלכו, ללא כל אפשרות אחרת, כי בעל־כרחו הנהו מוכרח בתכלית ההכרח, באין כל ברירה, להיות הולך אחריו ומסור אליו בכל לבבו נפשו ומאדו, עד אשר אף אינו מכיר ואינו יודע כל מציאות של חפץ־עצמי; אדם־ הראשון כי היה בדביקות לד' בתכלית האחדות, ודאי כי היה בסוד העול, מוכרח בתכלית ההכרח.
ויצא מזה, לבל ילך האדם בפריקת עול, להיות בועט ומורד בידיעתו והכרתו ומושכלותיו האמיתיות, ולהרחיקם מעצמו, להסיח־דעתו מהם, להניחם ולעזבם להיות שכוחים מקרבו, ולהשליך מעל עצמו את עבותותיהם ומוסרותיהם, להתנתק מן החיבור, להפוך את פניו לצד אחר, ולישב בדד לעצמו, ולהטעות את־עצמו לדמות כי הרשות בידו לעשות ככל הטוב בעיניו, ויהיה חפשי בהנהגתו, כאילו שהוא בעל־יכולת להביט ולדבר ולעשות מה שלבו חפץ, ומי ימחה בידו, כאילו אין לו חיבור ושייכות עם הבורא־יתברך.
וזהו ביאור הפסוק (איכה ג, כז) טוב לגבר כי ישא עול בנעוריו, זהו התכלית האמיתי, תכלית הטוב והאושר של האדם, פשוט להטות את שכמו ליכנס תחת משא עולו של הקב"ה, עול בתכלית ההכרח, שלא תהא לו כל אפשרות לצאת מתחת כובד המשא, והיינו שיתאימו מעשיו עם ידיעתו והכרתו, וגם גופו של האדם יהיו עיניו פקוחות, לראות לנגד עיניו אדון מושל ומנהיג, ולידע ולהבין כי אינו לא יותר מאשר משמש ועבד, וכל המשא־ומתן רק עמו, ויש עליו דינים ותביעות, ויכיר שאין לו חפשיות ויכולת לעשות כרצונו, כי יש לו אדון ופטרון גדול ונורא, ולו השליטה להכריח ולהלקות לבל לסור מעבודתו, והוא צריך ליתן דין וחשבון על מעשיו לפני ממהקב"ה, ובזה יהיה מוכרח במעשיו.
כי מאחר שהגוף הוא קשה, ורק הפחד שוברו, הרי עד שלא הגיעו להאדם מחשבות שכר ועונש, אין לו שום התחלה בהאדם עצמו, כי מבלעדי זה, אין מבוא לחשכת גופו של האדם להבין ולהכיר שיש לו אדון ופטרון.
ופריקת־עול הוא אף ברוב החכמה, אם אך לגוף אין שם עצמיותו, שעדיין לא הגיע למצב שהגוף יהיה "עושה בטבעו (מעצמו) מה שראוי לעשות" לפי החכמה, ממילא עדיין "אינו חש לחכמתו", ואין עול.
קמא
יום הדין
 שלהי תרפ"ט, ערב ראש־השנה תר"צ
מצינו (ראש־השנה טז.) מחלוקת, האם בראש־ השנה לבדו הוא המשפט, או אדם נידון בכל יום, או אדם נידון בכל שעה, או בכל שנה.
ומה לכאורה הנפקא־מינה, והרי מעשיו של האדם הנם נשפטים בין כך ובין כך, מעתה מהו החילוק אימתי הוא המשפט, אם פעם־אחת, או הרבה פעמים.
רואים מגמ'־זו יסוד גדול בענין יום־הדין, בענין יום המשפט, - לא כאשר אנחנו חושבים כי יום־הדין הוא דבר־צדדי, כי שופטים את האדם על מעשיו אשר עשה, ועל אשר יעשה, - ומהו הפירוש יום־הדין? - שמתיישבים אל המשפט, כאשר יש לנו ציור בישיבת הדיינים.
אילו היה כך, אכן אין כל מקום לכזו מחלוקת, אם אדם נידון בכל יום, אם לאו, כי מהו החילוק בזה, כיון שהרי שופטים את כל המעשים, מעתה מהו החילוק אימתי שופטים!
הסוד הגדול הוא, כי יום־הדין בפני־עצמו הוא עיקר גדול.
זה אשר כולם היו מתייראים, היו מתייראים מפני יום־הדין, מפני הנקודה של יום־ הדין, אשר היום־הדין מי יכילנו, איום ונורא!
חז"ל (בראש־השנה טז:) הרי אומרים כי שופטים "באשר הוא שם"! - ולכאורה קשה היכן הוא העתיד? - אין מביטים על העתיד!
רבינו־חננאל (שם טז:) מביא ירושלמי (ראש־ השנה פ"א ה"ג) כי על העבר גם־כן אין מביטים.
"אם זך וישר אתה" (איוב ח, ו), - "אם זך וישר היית, אין כתיב כאן, אלא 'אם זך וישר אתה' עכשיו", - מביטים היאך אתה עכשיו!
הלא משונה הוא, על העבר אין מביטים, ועל העתיד גם־כן לא, - רק על מה? - באשר הוא שם! - היאך שהנהו בנקודה זו של המשפט, של המדת־הדין!
ואילו יצוייר אשר ברגע־זה של יום־הדין היה מתהוה להיות טוב, מתבטל העבר עם העתיד! - באשר הוא שם! - אמנם לא יתכן להיות דבר־כזה, אך אילו יצוייר, היה הדבר כך.
הרי רואים כי יום־הדין הנהו דבר אחר לגמרי, אין המבט על האתמול, ועל המחר, אך ההבטה היא על מצב האדם בנקודה זו של יום־הדין.
הלא אכן נקודה זו היא נורא נוראות!
הנה אכן נפקא־מינה גדולה האם האדם נידון בכל יום, או בכל שעה, או פעם־אחת!
כי ראש־השנה הוא דבר בפני־עצמו, אשר צריך להבין בזה בחינה של יומא קגרים, היום הנקודה היא דין.
הנה זה מבהיל מאד! - אתמול מעשה־זה־ עצמו לא כל־כך מבהיל, מפני שאתמול אינו יום־הדין.
זהו יסוד חדש ביום־הדין, יום־הדין פירושו: היום הוא דין, יומא קגרים, והאדם יש לו לעבור בנקודה זו של דין! - המבט אכן איננו על האתמול, ועל המחר, המבט הוא היאך הוא האדם היום בהנקודה של דין.
חז"ל (ירושלמי ראש־השנה פ"א ה"ג; ב"ר נ, ג) אומרים, כי הקב"ה דן את ישראל ביום, בשעה שהן עסוקין במצות (ומעשים־טובים), ואת האומות (דנין) בלילה, בשעה שהן בטלין מן המצות, [שהן ישנים].
הלא כל־כך מבהיל היסוד של יום־הדין, אשר אפילו מביטים על המעשים הנעשים ברגע־זו, - פשוט את אשר עושה ברגע־זו!
ולפי מה־שנתבאר הלא מבוארים הדברים, כי יום־הדין אין המבט על האתמול, ועל המחר, רק באשר הוא שם, אשר ישנו עוד סוד, כי חוץ מן "באשר הוא שם", היאך אשר כל מצבו, רק אפילו את אשר תופסים אותו ברגע־זו, מן אשר הוא עושה בשעת הדין.
הלא יוצאת הערה נוראה, מה רבה הזהירות אשר יש לו לאדם ליזהר בראש־השנה, להיות עוסק בתורה ומצות, אשר חלילה לא יתפסוהו אצל עבירה בראש־השנה, שימצאוהו אצל מצוה.
קמב
"ירא מלפני אלקים"- "הלא כה דברי כאש"
 מוצאי ראש־השנה תר"צ
יסוד־גדול רוכשים אנחנו מן התפלות של ראש־השנה, כי התפלות כולן הנן מלאות אשר אנחנו מתפללים "ובכן תן פחדך ד"א על כל מעשיך, ואימתך על כל מה שבראת, ויראוך כל המעשים, וישתחוו לפניך כל הברואים וכו', - כמו שידענו ד"א שהשלטן לפניך, עוז בידך וגבורה בימינך, ושמך נורא על כל מה שבראת.
הן כל זאת ידענו מכבר, אנחנו, הכלל־ישראל, זהו שורש האומה! - [אשר מציאותו־יתברך פשוט נמצאת אצלינו, ממש כאן בעולמינו].
אבל כך מבקשים אנחנו, כי הלא התכלית הוא הרי "יכירו וידעו כל יושבי תבל", מבקשים אנחנו שהבורא יתן את פחדו על כל הנבראים, ואת יראתו על כל אשר נעשה בבריאה!
הלא זהו דבר מבהיל! - כי מבקשים פשוט אשר כולם ישיגו יראת־שמים!
והלא הנם כל־כך־הרבה דעות, כל־כך־הרבה שיטות ישנם בבריאה, ובכלל הלא ישנם כל־כך־הרבה תאות, - ומה מבקשים מן הכל? - שיהיו משיגים יראת שמים! - שיהיו מתפחדים!
ולכאורה הלא אין להבין זאת, כי הלא יראה ופחד הריהי דרגה גבוהה, מעתה היאך מגיע הדבר להיות מתפללים "תן פחדך על כל מעשיך"? - "כל מעשיך" הלא כולל את הרשעים גם־כן, מדרגות הפחותות ביותר, - היאך מגיעים הם ליראה?
"ואימתך על כל מה שבראת, ויראוך כל המעשים", - כולם, ללא יוצא מן הכלל, שיהי' להם יראת־שמים, אימה ופחד מן הרבש"ע?
ובכלל הלא ישנו פסוק (קהלת ח, יג) אשר שלמה־המלך אומר, "וטוב לא יהיה לרשע, אשר איננו ירא מלפני אלקים", - תובעים את הרשע אשר עומד במדרגות האחרונות ביותר, והתביעה עליו היא לא על שום־דבר, רק "אשר איננו ירא"! - הלא דבר מבהיל הוא! - היאך מבינים זאת?
רואים מזה יסוד גדול, אשר הבריאה כולה, מהחל ועד כלה, עד הדרגה האחרונה, הפחותה ביותר, שם עומדת ממש קרובה יראת־שמים.
ובמצבים הגרועים ביותר, במצבו של הרשע היותר־גדול, שם התביעה היא מדוע אינך מתיירא ומתפחד?! - שם גם־כן ישנה תביעה על כי "ולא ירא אלקים"!
ואילו לא היה חסר לו זאת, אילו לא היתה חסרה לו יראה, עומד הוא קרוב עד מאד אל הכל.
כי כאשר עובר עבירה, הלא הנהו מתהוה להיות נלקה ומוכה היטב, עד כי כל אבריו מתרסקים ומשתברים, [במדת הכעס הלא כל־ אחד־ואחד יראה זאת, וכן הוא באמת בכל עבירה ועבירה, והכל מכירים זאת די היטב], - והנהו מתיירא ומתפחד.
ואם אינו מעמיד ועוצר את־עצמו לבלי להמשיך להלוך עוד, הרי הנהו נופל שוב להיות נלקה ומוכה עוד, להיות אבריו מתרסקים ומשתברים יותר.
אך כאשר הנהו מתיירא ומתפחד, והנהו מעמיד ועוצר את־עצמו לבלי להמשיך להלוך עוד, - הלא אחר־כך הנהו הופך את־ עצמו להיות הולך וחוזר מן הדרך אשר הלך, וכן הולך וחוזר הלאה והלאה, עד אשר הנהו בא וחוזר שוב אל מקומו הראשון.
אבל לא נכון הדבר אשר סבורים לחשוב כי חסר לו "דעת", או חסרה לו "אמונה", ומדמים לחשוב כי זוהי הסיבה אשר הנהו הולך ונופל יותר ויותר, ואינו הופך את־עצמו להיות הולך וחוזר מן הדרך אשר הלך.
- לא כן הדבר!
וישנו ציור לזה, כי בעל־חי כאשר הולך על (דרך?) צרה, (אשר כמעט־קט יכול ליפול אנה ואנה), אף כי בעל־חי הנהו, בכל־זאת אין־צורך להזהירו שום־דבר, כי כאשר הנהו מתיירא ומתפחד, כבר אין חסר על־זה שכל.
נמצא כי הטענה היא, אך ורק, מדוע אינך מתיירא ומתפחד!
"וטוב לא יהיה לרשע", - סבורים לחשוב, כי הלא הנהו רשע, עושה כל דבר־אסור, ומדברים עמו מדוע "איננו ירא מלפני אלקים"!
אכן כל־אחד־ואחד יש לו את המסגרות שלו, אשר בתוכם הוא הנהו קשור ואסור, - וכאשר איננו מתיירא ומתפחד, הנהו יוצא מן המסגרות שלו, הנהו מתהוה להיות חפשי.
זהו הפירוש באשר הנהו מתהוה חפשי! - כי "איננו ירא מלפני אלקים"!, - כי על־כן אין לו מה שיגדור אותו להעמידו ולעצרו מלהיות יוצא מן המסגרות שלו.
אבל וכי חסר לו אמונה? - דעות? - הלא ישנה אימרה של רבי ישראל, המשוגע אשר יאמר על דבר־מה כי זהו סם של מות, כבר לא תהא שום הוי־אמינא לאכול את הדבר, לא יפול ספק על־זה אצל שום־אחד, כי מה שייך לדבר בזה, תיכף הנהו מתיירא ומתפחד.
אם־כן הרי כל הטענה היא רק, - מדוע אינך מתיירא ומתפחד!
הסבא ז"ל היה אומר, בפסוק (שמות יד, לא) "וייראו העם את ד', ויאמינו בד' ובמשה עבדו", - כי ענין "וייראו" זו עצה ל"ויאמינו".
הכלל־ישראל במצבם, [אף אחר שראו כל הניסים והנפלאות], אילו לא היה "וייראו", לא היה "ויאמינו", - ותיכף כאשר היה "וייראו", תיכף ומיד עמדו אצל ה"ויאמינו", - [תיכף אחר היראה, אז השיגו אמונה].
על עמלק, אשר אותו הרי היה מה לתבוע, עליו גם־כן אין כתוב שום־דבר, זולת "ויזנב בך כל הנחשלים אחריך, ולא ירא אלקים" (דברים כה, יח), - תביעה על עמלק אשר איננו "ירא אלקים"! - את מקור הרע, את הרע עצמו בעירומו, אותו תובעים - היאך הוא זה אשר אינך "ירא אלקים", - אין לך יראת־שמים!
מפני שזהו סוד גדול, - אשר במצב הגרוע־ ביותר, תובעים רק בעבור יראה, - ואף גם במצב הגדול־ביותר, שם גם־כן הכל רק יראה.
"ויראו העם את השם ויאמינו", - עד קצה ה'ויאמינו' עומד הוא גם־כן רק אצל יראה, ואילו לא יראה, לא יתכן להיות "ויאמינו".
אברהם־אבינו, אשר אנחנו הרי אין יכול להיות לנו שום ציור במדת אהבה שלו, - הנה על העקידה הלא סבורים אנחנו כי מה שייך לומר על־זאת, הלא כאשר ציווהו כן עשה, - וחז"ל (בראשית כב, ג ברש"י; ב"ר נה, ח) הרי אומרים על מעשה עקידה, כי "אהבה מקלקלת את השורה", ודורשים דרשות מענין "וישכם אברהם בבוקר".
בכל־זאת מגלה לנו תורתינו־הקדושה (בראשית כב, יב) "עתה ידעתי כי ירא אלקים אתה", - דוקא על־ידי יראת־אלקים, על־ידי־זה לא עבר אברהם־אבינו על אשר נצטוה! - [כי למען היות נמנע מלעבור על ציווי ד', למען היות נמלט מן חטא, צריכים בזה דוקא ליראה].
ואילו לא "ירא אלקים", הנה אברהם־אבינו, את העקידה לא היה בוקע ועובר, - זוהי יראה מאהבה.
הרי כי בהדרגה האחרונה של אהבה אשר הגיע אברהם־אבינו, הנה אילו לא היראה, היתה האהבה של אברהם־אבינו גם־ כן לא בוקעת ועוברת.
כי בסופו־של־דבר עומדת היראה, בדרגה הגדולה ביותר היא רק היראה, להיות מתפחד!
אנחנו רואים זאת בברכות קריאת־שמע, אומרים "והאר עינינו בתורתך, ודבק לבנו במצותיך, ויחד לבבנו לאהבה וליראה את שמך", - 'יחוד הלב' הלא פירושו לב אחד, מבלי שום התחלקות, - [כי בלבבו לא יהיו שם שני דרכים, כח של טוב, וכח הפרוץ ופתוח לרע, להיות בוחר ביניהם כפי חפצו, אלא כי לבבו־ כולו יהא כי אם רק טוב לבד, וכל הכחות אשר בו, כולם יבטלו לגמרי מהיות פתוחים ופרוצים אל הרע, אלא יהפכו גם הם להיות ממש מציאות של טוב־גמור], - אחד בתכלית, לבלי אפשרות של התבדלות ופירוד לצד־שני.
אחר־כך אנחנו אומרים, "שמע ישראל ד' אחד", הלא הפירוש הוא "אחד", "ואין עוד", - ואחרי־זאת אנחנו אומרים עוד "ברוך שם כבוד מלכותו לעולם ועד".
ואומרים אותו בחשאי, - וכמו שאומרים חז"ל (פסחים נו.) הציור, משל לבת מלך שהריחה ציקי קדרה, - אם תאמר, יש לה גנאי, לא תאמר, יש לה צער (מחמת התאווה, רש"י), התחילו עבדיה להביא [לה[ בחשאי.
הנה באמרינו "אחד", אשר זהו שיא הדרגה, אחד לגמרי, - אומרים אנו באמצע "כבוד מלכותו", שליטת מלך ואימתו! - אשר זהו השם של א"ד, אשר מקובל אצלינו (כמבואר בספה"ק) כי המדה של שם־זה הוא "דין", - פשוט עונשים!
זהו סוד הדבר, כי במצבים הגדולים ביותר, מוכרחים לעמוד אצל יראה, ואילו לא יראה, הכל אינו כלום.
האהבה של אברהם־אבינו, אשר נאמר עליו (ישעיה מא, ח) "אברהם אוהבי", הוא אברהם האהוב לקונו (מס"י), - על אהבה שלו גם־כן אי־אפשר לסמוך, ואילו לא יראה, הנה את העקידה לא היה בוקע ועובר.
על תורה־הקדושה אנחנו אומרים (באמת ויציב) "וחביב, ונחמד, ונעים, - ונורא"!
זהו הסוד של תורה־הקדושה, - מתוקה מדבש, אבל בה־בשעה הריהי גם חתיכת אש.
ומהו הפירוש חתיכת אש? - כי מי שמסיר עצמו מן התורה־הקדושה, מי שפוגע בכבוד התורה, הנהו נשרף מיד.
הלא כך הם דברי חז"ל (ב"ב עט.) כל הפורש מדברי־תורה, אש אוכלתו, שנ' (יחזקאל טו, ז) "ונתתי את פני בהם, מהאש יצאו והאש תאכלם", וברש"י (ב"ב שם) מהאש יצאו, מן התורה פירשו, דכתיב (ירמיה כג, כט) "הלא כה דברי כאש", וכתיב (דברים לג, ב) "מימינו אש דת למו".
כי תורה־הקדושה מהותה ומציאותה היא חתיכת אש, - ואך כי אנחנו מוציאים ממנה לא יותר מן אשר את מתיקותה מדבש, את נופת צופה, אבל לאמיתו של דבר, אותה המתיקות עצמה, מעורבת וממוזגת היא יחד עם יראה, נורא!
אילו היו לועסים את התורה, למוצצה ולטעום את טעמה, היה רואה כי כל עצמה הנה אש.
הרמב"ן כותב בפרשת ואתחנן (דברים ה, ה) בעשרת הדברות, בענין מאמר רבותינו (שבועות כ:) "זכור ושמור בדיבור אחד נאמרו", - כי רק משה־רבינו הוא השומע גם "זכור", והכלל־ישראל שמע לא־יותר מן "שמור".
והרי זכור הלא היא מצות־עשה, "והוא היוצא ממדת האהבה" (רמב"ן יתרו כ, ח), ושמור זהו לא־תעשה, "והוא יוצא ממדת היראה" (רמב"ן יתרו שם).
ועוד מביא שם (ה, טו) הרמב"ן, על־דרך האמת וכו' כי הדיבור בזה ב'שמור', [בעבור[ ליראה את השם הנכבד והנורא, ועל־כן יצונו שנזכור את היד־החזקה והזרוע־הנטויה שראינו ביציאת מצרים, וממנו לנו היראה, עכ"ד.
והיינו כי הכלל־ישראל היה במצב של "יראה", והם היו שומעים לא־יותר מן "שמור", - ומשה־רבינו שמע "זכור ושמור" גם יחד.
כי הלא־תעשה אשר היא היראה, הריהי אחד־ממש עם המצות־עשה אשר היא האהבה, - היראה הריהי ארוגה וממש תקועה בתוך עצם מציאותה של האהבה.
הרמב"ן אומר על פסוק (דברים ד, ט) "רק השמר לך ושמור נפשך מאד פן תשכח את הדברים אשר ראו עיניך" וגו', - כי זהו ציוי מיוחד, לבלי לשכוח את מעמד הר־סיני, שם הרי היו קולות וברקים וקול השופר, מזהירים אותם לבל יהיו שוכחים זאת.
"ופירש [הפסוק[ הטעם, כי ד' עשה המעמד־ ההוא, כדי שתלמד ליראה אותו כל הימים וכו', ואל תשכח אותו" וכו' (לשון הרמב"ן).
[כי התורה צריכה למעמד הר־סיני, דהיינו לכל הענין שהיה שם, כמו "וינועו" שאמרו ז"ל (רש"י שמות כ, טו) כי נזדעזעו והיו נרתעין לאחוריהם י"ב מיל מרוב אימה ופחד].
ובאמת הרי פליאה היא, היאך יתכן להיות שוכחים זאת, האיך זה אפשר להפריד זה מזה, היאך יתכן להיות לומדים תורה, ובו־בעת להיות להיות שוכחים את מעמד הר־סיני? - והלא כל המעמד הר־סיני, כל המעמד הגדול הזה, אינו דבר צדדי שהיה בשעת קבלת התורה, אלא כי כל המעמד הגדול הזה, הכל נתהוה מן עצמה וגופה של הקבלת־התורה! - ניתנו דברי־תורה מתוך האש, מפני שזהו הסוד של דברי־תורה, שהם מתוך האש, כל אות ותג של תורה הוא "אש ממש"!
אך אם כי אמנם מן הפלאים היותר־גדולים הוא, היאך יתכן להיות שוכחים זאת, אבל סוף־כל־סוף אנו רואים כי יתכן להתהוות בזה פירוד, להיות התורה מתחלקת מן מעמד הר־סיני.
לאמיתו של דבר הנהו אחד, כי סודה של כל התורה אשר היא מעורבת וממוזגת יחד עם אש, אכן מתוק, אבל נורא!
וכמו שאנו רואים באיזה־פירות, אשר הגרעין שלהם מר מאד, ובשר הפרי מתוק מאד, ופירות־אחרים אשר בבשר הפרי עצמו ישנם כמה־וכמה טעמים וכמה גוונין.
על־דרך־זה צריך להבין תורה־הקדושה, ... מעורבת וממוזגת היא יחד עם אש.
"הסייף והספר ירדו כרוכין מן השמים" (ד"ר ד, ב), - תורה ירדה מן השמים יחד עם החרב.
פירוש שאינו כמו שרגילים להבין, שהעונש הוא דבר צדדי הניתן בעד העבירה, - אלא כי עצמה של התורה־הקדושה מהותה ומציאותה היא "להבת אש", "חרב" !
כי דבר ד', בחיצוניותו לכאורה הוא מתוק, ויש לו טעם מתיקות, אכן כשנלעס אותו היטב היטב, נמצא בו טעם מרירות, אחר הליעוס נראה כי "נורא" הוא מאד.
וזהו תכלית דבר, שמצווים אנו לטעום את התורה, עד שנרגיש שדברי־תורה הם כדברי אש, ו"אש אוכלה הוא" (דברים ד, כד).
[אדמו"ר ז"ל היה אומר בענין חכמה ויראה, שהחכמה היא דבר תפל, ואחרי הבישול והעיכול יוצא מזה יראה. גם בשר־חי יוכל האדם לאכול, אך כשמבשלים אותו מתקבלים כמה־וכמה טעמים.
ומספרים על רבי ישראל ז"ל, שבלמדו הסוגיא (גיטין מה.) ד"אין פודין את השבויין יתר על כדי דמיהן, מפני תיקון העולם", פרץ פתאום בבכי, משום שבחינתו של הר"י היתה שהתורה היתה מבושלה ומעוכלה אצלו, ולכן יצא לו מכל הלכה והלכה יראה].
כי הסוד המקיף את כל, היא היא אמנם היראה.
[ובאמת איש משכיל ומתבונן יוכל להכיר ולמשש־בחוש את הסוד הלזה של דברי־תורה.
כי כשאדם מכניס לתוך לבו מה מדברי־תורה, מיד הוא מרגיש כי השיג בקרבו איזה כבידות, כובד ראש, - הרי להכיר מזה בחוש, שדברי־תורה יש להם סוד, שכשמכניס דבר־ תורה לתוכו, מכניס הוא בקרבו מיד יראה].
זאת מבקשים אנחנו "ובכן תן פחדך ד"א על כל מעשיך, כמו שידענו", - הלא יודעים אנחנו כי היסוד הוא "ושמך נורא על כל מה שבראת", - הבה תן פחדך על כולם.
זהו אשר חז"ל אומרים (ר"ה טז.) "אמרו לפני מלכיות, - שתמליכוני עליכם ! - זכרונות, - כדי שיעלה זכרוניכם לפני לטובה !, - ובמה? - כי השופרות אינם דבר נפרד לעצמו, רק השופרות מקיים את המלכיות ואת הזכרונות, - ובמה? - בשופר!
קמג
שמא נתלכלך בחטא
 ה' האזינו, ו' דעשי"ת
אנחנו אומרים על מלאכים "וכולם מקבלים עליהם עול־מלכות־שמים זה מזה".
היאך מבינים אצל מלאכים "עול ומשא", - אצל מלאכים "עול", אתמהה? - היאך יתכן זאת במצב של מלאכים, אשר כולם רצים לתפוס מרגליות דלית בהו טימא (שומא), אשר אצלם כל התאוות והרצונות עם ענין־האהבה הריהי על עשיית עבודתם! - היאומן כי נעימות ומתיקות באמת, אשר לא תמצא תענוג ועידון יותר גדול מהם, המה יהיו מציאות של עול?
דוד־המלך הרי אומר (תהלים סג, ב) "צמאה לך נפשי", - נפשו של דוד־המלך היה לה ממש צמאון לד', ממש תאוה וכלות־הנפש לד', כמו מי שנמצא "בארץ ציה ועיף בלי מים".
ומאחר כי דוד־המלך נכספה וגם כלתה נפשו לד', הרי ודאי כי אצל מלאכים, אשר כחותיהם נצחיים, הרי אין מה להרהר שהאהבה היא עד אין סוף ואין קץ ואין תכלית, - ומה שייך לומר אצלם עול?
בכלל צריך להבין אצל אנשי מעלה, על האבות־הקדושים, כתוב על אברהם־ אבינו (שהש"ר א, נח) שהיה ממרמר ומסגף עצמו.
היאך מבינים את אשר היה ממרמר ומסגף עצמו, כי לא היה מסיים את אכילתו? לא סיים את שתייתו? ולא השלים את שינתו?
הלא צריכים להבין באופן־אחר לגמרי את אשר היה ממרמר ומסגף עצמו.
הרמ"ח לוצאטו ז"ל (במס"י פכ"ד) מדבר מענין יראת חטא, וכותב, וכבר מצאנו שהמלאכים הגדולים והרמים חרדים ורועשים תמיד וכו', עד שאמרו חז"ל (חגיגה יג: ב"ר עח, א) נהר־דינור מהיכן יוצא ? - מזיעתן של שרפים ואופנים וחיות הקודש, והוא מפני האימה אשר עליהם תמיד מרוממותו יתברך, - מן גודל יראת הרוממות, ומזיעה זו מתהוה הנהר־ דינור! - אשר הנם מתפחדים ורועשים - פן יעדרו דבר־קטן מן הכבוד והקדושה הראוי לפניו, - מן הפחדים הללו, מזה הוא הנהר־דינור.
הנה אצל מלאכים, אשר הנם המוכרחים היותר גדולים, כי הם הרי אין להם כל מציאות של יצר־הרע השולט בהם (רש"י בראשית יח, ה; ב"ר מח, יא), והם הרי אינם בני בחירה, והרי במצבם לא יתכן כלל כל המושג של מכשול.
ולכאורה איזו אימה יש להם, וכי יוכל היות שיחטאו ויגרעו מאומה ח"ו מכבוד השי"ת.
ואך כי חז"ל (במדבר יג, לג ברש"י, ועי' יומא סז:) הרי אומרים משהו מענין הנפילים, - אשר חז"ל הרי הנם מונים את שמות המלאכים אשר היתה להם איזו־מפלה, שנכשלו וירדו מגדולתם, - אך בדרך־כלל לא ימצא אצלם דבר־כזה בשום־פעם.
רק מפני שבכל־זאת ישנו איזשהו בכח, אשר יתכן להמצא מצב של "נפילים", באיזה אופן רחוק, אם אף שאולי רק פעם־אחת מיום בריאת כל המלאכים קרה זאת, הנה מפני־זאת אשר יתכן לקרות כזאת, הרי כל ימי קיומם לעד ולנצח נצחים של כל מלאכי־מעלה, האימה והפחדים שלהם הנם כל־כך גדולים, עד כי חז"ל אומרים כי נהר־דינור הנהו מן הזיעה של השרפים ואופנים וחיות הקודש, ואנחנו אומרים "וכולם מקבלים עליהם עול מלכות־שמים זה מזה", מלאכים נושאים פשוט משא ועול של מלכות.
מה מתפלאים אנחנו כל־כך על מלאכים, אדם־הראשון יוכיח!
אדם־הראשון הלא היה גדול מן מלאכים, הרי "בקשו מלאכי־השרת לומר לפניו שירה" (עי' ב"ר ח, ט), ובמצבו הרי כלל לא היה יכול להיות אצלו חטא, כי קודם החטא הרי היה בגדר "פועל אמת שפעולתו אמת" (כמבואר ברמב"ן בראשית ב, ט), וכל מה שראוי לעשות, היה עושה זאת בטבעו, ממש כדוגמת כל הדברים אשר נפעלים ונעשים בטבע.
בכל־זאת, תיכף כאשר במצבו היה רק ... איזה חוט־השערה של חסרון יראה, הרי נכשל ונפל.
רואים יסוד, כי כל הבריאה, מן המצבים הגדולים־ביותר, עד המצבים הקטנים־ ביותר, לא נמצאת שום נקודה בבריאה, אף גם נקודה קטנה, אשר לא יהיה "אין בין גיהנם לגן־עדן אלא כחוט־השערה" (עי' ילקוט קהלת תתקעו).
ומאחר כי במצב הגדול־ביותר, הריהו לא־יותר מן חוט־השערה אל הגיהנם, הלא ממילא ודאי כי הפחדים הנם גדולים עד מאד, שהרי יותר מן חוט־השערה באמת אין ביניהם.
על־דרך־זה צריכים להבין מה שאמרו חז"ל (ב"ר עו, א) שני בני־אדם הבטיחן הקב"ה, ונתייראו, הבחור שבאבות, והבחור שבנביאים, הבחור שבאבות זה יעקב וכו'.
"ויירא יעקב מאד" (בראשית לב, ח), - אומרים חז"ל (ברכות ד. מובא ברש"י שם לב, יא) כי היה יעקב־אבינו מתיירא "שמא יגרום החטא".
ולכאורה הרי היה מן הראוי להיות מרגיעים אותו?! - אך מה שייך להרגיעו, הבורא הרי אמר לו (בראשית כח, טו) "והנה אנכי עמך", והוא היה מתיירא ומתפחד שמא נתלכלך בחטא, כי ... אם יהא אחד נכנס אל תוך ארובת־עשן, אף אם יכסוהו וילפפוהו היטב, ובהמצאו בתוך ארובת־העשן יתן־דעתו ליזהר בזהירות הכי־גדולה, בכל־זאת הרי יהי' מתלכלך.
יעקב־אבינו יודע היה מן הסוד של "אין בין גיהנם לגן־עדן אלא כחוט־השערה", - לכן גם כשאמרו לו "והנה אנכי עמך", אשר כמדומה שהנהו כבר מכוסה ומלופף די־טוב, - אך מה שייך כאן לומר מכוסה היטב? - אם יקיפו ויסבבו אדם כולו במסמרים, ויאמר אחד: שכב אתה במנוחה, אני אהיה שומר אותך! - הרי מבינים כי מה שייך שם שיהיו שומרים אותו! - היה יעקב־אבינו אכן מתיירא ומתפחד פן נתלכלך בחטא (חסר).
קמד
חמלה גדולה ויתרה חמלת עלינו

מן היסודות אשר צריכים לדעת, לא כאשר מורגלים לחשוב בענין קבלת התורה, כי אנחנו הרי סבורים כי התורה ניתנה אל הכלל־ ישראל בשביל עונג, לוקסוס כזה, מפני כי "אתה בחרתנו מכל העמים, אהבת אותנו ורצית בנו" (תפלת יו"ט), ומחמת־זאת נתת לנו תורה, - אסור לחשוב כזאת! - כי כל מה שניתן לאדם, אין בזה שמץ של מותרות, כי אם מחמת ההכרח הגדול.
אנחנו אומרים (בברכות ק"ש) "אהבה רבה אהבתנו ד"א, חמלה גדולה ויתרה חמלת עלינו".
זהו יסוד הענין, "חמלה גדולה ויתרה חמלת עלינו", קבלת־התורה הוא מחמת גודל רחמים, מחמת ההכרח הכי־גדול, שאי־אפשר להתקיים לחיות מבלעדי זה.
אכן נכון "אהבה רבה אהבתנו", "מאהבת ד' אתכם", - אבל "חמלה גדולה ויתרה חמלת עלינו".
בקצרה, יסוד התורה היא, כפי שחז"ל (קידושין ל: ב"ב טז.) אומרים, "ברא הקב"ה יצר־הרע, וברא לו תורה תבלין", וכדברי הגמ' בקידושין (ל:) משל לאחד שהכה את בנו מכה גדולה, והניח לו רטיה על מכתו, ואמר לו, בני, כל זמן שרטיה זו על מכתך, אכול מה שהנאתך, ושתה מה שהנאתך וכו', ואי אתה מתיירא, וברש"י כל מה שדעתך נוחה הימנו, ואפילו דבש וכל מיני מתוקין שקשים למכה, - זהו סוד התורה!
הנה מבואר כי מצד רחמים נתנו אל הכלל־ ישראל תורה, אשר "רחבה מצותך מאד" (תהלים קיט, צו), אשר עוד טרם החטא, רק כדי שלא יהיו מגיעים אל חטא, נתנו אל הכלל־ ישראל תורה ומצות.
תורה־הקדושה הרי זהו "והנה אנכי עמך", "תורה הריהי מגנא ומצלא" (סוטה כא:).
הנה קודם הכל, טרם חטא, היו צריכים כזו תורה ומצות, עוד טרם החטא, רק כדי שלא יהיו חוטאים.
זהו הסוד של קבלת התורה, כי טרם כל, הרי היראה והפחדים הנם גדולים עד מאד, אשר "חמלה גדולה ויתרה חמלת עלינו", ותתן לנו תורה ומצות להציל מן יראה זו.
אבל לא כי תורה ניתנה בשביל עונג, בשביל מעשה לוקסוס, - חלילה מלחשוב כן.
"ד' ד' א'ל רחום וחנון" (שמות לד, ו), אומרים חז"ל (ר"ה יז:) אני הוא קודם שיחטא האדם, ואני הוא לאחר שיחטא האדם ויעשה תשובה.
כי הנם ב' מדות, ד' קודם שיחטא, וד' לאחר שיחטא.
ישנם ראשונים השואלים מהו הצורך ברחמים קודם שיחטא, הרי עדיין לא עשה שום דבר.
זהו סוד הענין! - עבור קודם שיחטא צריך גם־כן מדה זו של רחמים!
כי מאחר שנאמר "ד' קודם שיחטא", כי גם על קודם שיחטא נאמר שם מיוחד, הרי זוהי מדה ממדותיו של הרבש"ע, והרי זו מדת רחמים ללא קץ ועד אין סוף.
כי אכן כן הוא, עבור קודם שיחטא צריכים רחמים עד אין סוף.
קבלת התורה, הארת־פנים אשר היתה אצל תורה־הקדושה, הלא "באור פניך נתת לנו ד"א תורת חיים" (ברכת שים־שלום), - עוד טרם ה'לא תרצח', טרם ה'לא תנגוב', טרם ה'לא תנאף', לא לאחר הירצח לאחר היגנוב וינאף.
"רצה הקב"ה לזכות את ישראל, לפיכך הרבה להם תורה ומצות" (מכות כג: במתני'), - כי תורה ומצות "מרחקתו מן החטא" (אבות ו, א), אינה מניחה אותו להיות חוטא, "כל־זמן שהרטיה על מכתך אכול מה שהנאתך ושתה מה שהנאתך", - זהו הסוד של קבלת התורה.
"ד' לאחר שיחטא", - אחר החטא, כאן היא המדה של תשובה, לאחר החטא היא הארת פנים מחודשת, "שובה אלי כי גאלתיך" (ישעיה מד, כב), תשובה היא קבלת התורה חדשה, קבלת התורה יותר גבוהה, כי צריכים להיות רוכשים הארת־פנים שונה לגמרי, הארת־פנים גדולה יותר, כי הרי זה לאחר שיחטא.
"דרשו ד' בהמצאו קראוהו בהיותו קרוב" (ישעיה נה, ו), אומרים חז"ל (ר"ה יח.) כי אלו עשרה ימים שבין ראש־השנה ליום־ הכפורים, - עשרת ימי־תשובה! - כי אז היא ההארת־פנים הזו, "מחיתי כעב פשעיך" (ישעיה מד, כב), "אם יהיו חטאיכם כשנים, כשלג ילבינו" (ישעיה א, יח), הרי זוהי הארת־פנים יותר גדולה מן ההארת פנים אצל קבלת התורה.
ההארת־פנים אצל קבלת־התורה הרי היא מחמת יראה, חז"ל אומרים (ברכות כב.) כי התורה ניתנה באימה וביראה ברתת ובזיעה, "לבעבור תהיה יראתו על פניכם לבלתי תחטאו" (שמות כ, יז), עוד טרם החטא, טרם המכשול, על־זה הוא לבעבור תהיה יראתו על פניכם.
ולאחר החטא הרי כבר אין מה לחשוב, אשר בודאי כי הנהו צריך להיות מתיירא ומתפחד, אשר המורא והפחדים הנם נוראים, וא"כ הלא בודאי כי "ד' לאחר שיחטא" הוא הארת־פנים יותר גדולה ויותר גבוהה.
"חכם ירא וסר מרע" (משלי יד, טז), מפרש רבינו יונה (שע"ת א, טז) החכם אף־על־פי שהוא סר מרע בכל מאמצי כחו, - עוד טרם החטא, - ירא ויזחל !, - כי זהו אמנם אחד, המדה של יראה טרם החטא, אכן היא עבור חכם.
אך "וכסיל מתעבר ובוטח" (המשך פסוק הנ"ל), - המתעבר הרי בודאי צריך להיות מתיירא, אך אינו כן, אלא "ובוטח".
מי אינו רואה את תמונת "רשע ליום רעה", מי הולך לתליות, - וכי חכמה שולחת לתליות? - הרי כי "רבים חללים הפילה, ועצומים כל הרוגיה", - ובכל־זאת "ובוטח".
אלו הם דברינו (במוצאי ראש־השנה) על הפסוק (קהלת ח, יג) "וטוב לא יהיה לרשע, אשר איננו ירא מלפני האלקים", - הטענה היא מדוע אינך מתפחד ומתיירא, היראה הרי כל־כך קרובה היא, ובכל־זאת "איננו ירא מלפני האלקים".
זהו סוד התשובה! - ממילא הרי צריכים להיות משגיחים בימי התשובה, לא להניח ולעזוב אפילו רגע־אחד.
קמה
הסייעתא־דשמיא היא דוקא להיות בבחינת מוכרח
 ליל ש"ק האזינו, שבת תשובה
ביאור על של אתמול, הגדנו כי תשובה היא קבלת־התורה חדשה, אשר מדת הרחמים, ההארת־פנים, של "לאחר שיחטא", הריהי יותר גדולה מן ההארת־פנים של תורה־ הקדושה, ומן "קודם שיחטא".
הרמב"ן אומר על פסוק (דברים ל, ו) "ומל ד"א את לבבך ואת לבב זרעך", - שזה הולך על אחרית הימים, אשר יהיה ביטול הרע בתכלית, כמו אדם־הראשון קודם החטא, אשר שם היא כל הסייעתא דשמיא.
ומדוע הסייעתא־דשמיא היא רק במצב של "קודם החטא", - הרי לכאורה יכולים להיות עוזרים אותו גם במצב של "לאחר החטא"?
אכן כך הם הדברים, כי "לאחר החטא", אז כבר אין סייעתא־דשמיא זו, כן הרי מבואר בדברי הרמב"ן, כי הסייעתא־דשמיא היא לא־יותר מן אשר בבחינה זו, במצב של מוכרחים, אשר אי־אפשר לו כלל־וכלל להיות עושה אחרת, כמו אדם־הראשון קודם החטא, "פועל אמת שפעולתו אמת", אשר הנהו מוכרח, שם נמצאת הסייעתא־דשמיא, אשר זהו בגדר של באין כאחד, ענין ההכרח והסייעתא־דשמיא.
ואחר־כך, כאשר אדם־הראשון פגם איזה פגם כלדהו, אשר אנחנו אין־יכול להיות לנו בזה כל הבנה, במצב־זה של חטא דק מן הדק, במצב־זה שיתנו לו עוד רחמים, ... כיון שעד פגם־זה הרי ישנם רחמים עד אין־קץ, מדת "ד' קודם שיחטא", ותיכף אשר יש אך פגם כלדהו, כבר מתהוה להיות אבוד.
מוכרחים להוציא מדברי רמב"ן אלו יסוד, כי כל הסייעתא־דשמיא היא לא יותר מן עד הבחינה של מוכרח, - שם היא כל הסייעתא־דשמיא! - ותיכף אשר אך יוצא מן גדר מוכרח, שם כבר אין שום סייעתא־דשמיא, שם כבר אין עוזרים כלל, כאילו אשר הבורא כבר אין ביכלתו לעזור כלום.
אנחנו הרי מוצאים בחינה כזו, "צור ילדך תשי" (דברים לב, יח), "מתישין כחה של מעלה" (עי' רש"י).
המכוון הוא, הרי כי בסדר־העמדתה של הבריאה כך רצה הבוי"ת שתהא מסודרת באופן־זה, אשר במצב של מוכרח יהא סייעתא־דשמיא, והאיך אשר רק יוצא מן מצב של מוכרח, כבר אין־יכולת להיות עוזר אותו.
בחובת־הלבבות (שער הפרישות פ"ב) ב"הגברת התאוה על השכל וכו', והעולם מושל בהם וכו', ויושיבו אותו בהיחרב שכלם.
והאיך מתהוה זה להיות כן, והלא לכאורה היה מן הראוי שיהיו עוזרים אותו.
"ומבקשים גמול העובדים במעשי העוברים, כמו שאמרו חז"ל (סוטה כב:) עושים מעשה זמרי, ומבקשים שכר כפנחס".
עד מצב־כזה, להיות מבקש שכר עולם־הבא, האיך מגיע זה למצב־כזה, - ולכאורה היה מן הראוי שיהיו מיד עוזרים אותו.
רואים הרי מזה, כי אחר שיוצאים מן מצב של הכרח, אחר־כך כבר אין יכולת להיות עוזרים אותו.
הפליאה אשר עליה אנחנו מדברים, באמת הרי כתובה היא בפסוק:
קין אמר (בראשית ד, יג) "גדול עוני מנשוא", ופירש"י "בתמיה, אתה טוען [סובל[ עליונים ותחתונים", - יש בכחה של מדת־רחמים שלך לסבול, "אתה סובל" אין צריך להבין כי הנך נושאם על כתפך, אך הפירוש הוא כי זהו מתאים עם כל הבריאה, עם מדת הרחמים, - "ועוני אי־אפשר לך לטעון [לסבול"[ (ב"ר כב, יא), - מדת־הרחמים כבר אין בכחה להיות סובלת חטא.
כי קין יודע היה את הסוד של גודל החטא, מהו זאת חטא, אשר מדת־הרחמים האין־ סופית אין ביכלתה להסיר חטא.
כי כל הסייעתא־דשמיא היא רק עד חטא, ולאחר החטא כאילו אשר הבורא כביכול אין ביכלתו להיות עוזר.
זהו אשר כתב הרמב"ן (בראשית ב, ט) שנתכוון הכתוב לענין הזה, כשאמר (קהלת ז, כט) "והאלקים עשה את האדם ישר, והמה בקשו חשבונות רבים".
החשבונות־רבים הנם להיות חושב כמה סייעתא־דשמיא צריכה להיות לפי החשבון, באיזה מצב הוא נמצא, עד אשר הוא מגיע אל מצב־כזה, אשר כבר לא נמצאת עמו שום סייעתא־דשמיא.
זהו הפירוש באמרם ז"ל (סנהדרין צח.) "אין בן־דוד בא אלא או בדור שכולו זכאי, או בדור שכולו חייב", - אם הנהו כולו חייב, כאשר כבר אין שום סייעתא־דשמיא, אז מוכרחת להיות סייעתא־דשמיא (הביאור במקו"א).
רואים מזאת, כי במצב של קבלת־התורה, בהארת־פנים זו, מצב של "פסקה זוהמתן" (שבת קמו.), כמו אדם־הראשון קודם החטא, ההארת־פנים היא רק קודם שיחטא, עד חטא, ועבור חטא הרי ההארת־פנים איננה מועלת.
לוחות־האחרונות הרי היו חמורות־הרבה מן הלוחות הראשונות, הרי היה "ואיש לא יעלה עמך, גם הצאן והבקר אל ירעו אל מול ההר ההוא" (שמות לד, ג).
וקודם הרי היה "ויחל משה" (לב, יא), ולאחר־כן הזכיר את האבות־הקדושים, "זכור לעבדיך, לאברהם ליצחק וליעקב" (לב, יג), אחר־ כך "אולי אכפרה בעד חטאתכם" (לב, ל), "אכפרה" עושה איזו מחיצה בין החטאים לבין הרבש"ע, ולאחר־כך להיות שם "ארבעים יום וארבעים לילה" שלש פעמים, אחר־כך י"ג מדות, ד' ד', ד' קודם שיחטא, וד' לאחר שיחטא.
ובזה השיג והוציא משה־רבינו את המדת־ הרחמים על "לאחר שיחטא", אשר עד לוחות האחרונות עדיין לא היה זאת, היתה מדת רחמים עד חטא, ובלוחות־אחרונות השיג והוציא שגם על חטא תהא מדת־רחמים, שיהא עליונים ותחתונים אתה סובל, וגם עוני אתה סובל.
הרי זהו באמת רחמים היותר־עליונים, ההארת־פנים יותר־גדולה, אשר ההארת־ פנים של קבלת־התורה, של לוחות־הראשונות, לא היה מועיל להיות סובל עון, הרי אחר־כך היתה הארת־פנים יותר־גדולה.
בעת אשר משה־רבינו השיג והוציא את ה"סלחתי כדבריך" (במדבר יד, כ), פירש"י לפיכך הוקבע יום־הכפורים ליום מחילה וסליחה.
צריכים לדעת, לא להבין זאת כי יום־הכפורים הוא איזו מזכרת, רק כאשר משה־רבינו השיג והוציא את ה"סלחתי כדבריך", את המחילה על עון, לפיכך הוקבע יום־הכפורים, מתהוה יום־הכפורים להיות יום מחילה וסליחה וכפרה, - מפני מה? - מפני הרחמים היותר־גדולים, ומחמת ההארת־פנים היותר־גדולה אשר השיג שיהא מדת־רחמים לאחר שיחטא.
קמו
קחו עמכם דברים, ושובו
 ש"ק האזינו, שבת תשובה בבוקר
הגדנו אתמול, כי ההארת־פנים של תורה אין־יכולה להיות מועילה על חטא, רק על חטא צריכים הארת־פנים יותר־גדולה.
הרי זהו אכן דבר מבהיל, תורה הרי היא אמת, והרי "המעט מן האמת ינצח הרבה מן השקר", תורה הרי היא אור, והרי "המעט מן האור דוחה הרבה מן החושך" (חוה"ל יחוה"מ רפ"ה), ואת החטא הרי התורה אין־יכולה להסיר.
תורה הרי היא יחד עם הרבש"ע, שיא הדביקות־בד' הרי זהו על־ידי תורה, "שמע ישראל ד' אלקינו ד' אחד, ואהבת את ד' אלקיך בכל לבבך ובכל נפשך ובכל מאדך" (דברים ו, ד־ה), איתא (שם) בספרי, (אימתי?) - "איני יודע באיזה־צד אוהבים את הקב"ה, תלמוד־לומר 'והיו הדברים האלה אשר אנכי מצוך היום על לבבך', - שמתוך־כך אתה מכיר את הקב"ה ומדבק בדרכיו".
הרי תורה־הקדושה היא שיא דביקות בד', ואת החטא אין־יכולה התורה להוריד.
כנראה כי תורה עדיין אינה כל־כך קרובה, ועדיין יכולה להיות איזו חציצה, עדיין יכול להיות חטא אשר התורה איננה מסירה אותו.
רק המדה של תשובה היא יותר־קרובה, זוהי מן הסתם עצמותו יתברך, אשר שם כל חוצץ אינו בנמצא, אשר זה מוריד חטא גם־כן.
על־הפסוק (דברים ל, יא־יד) "כי המצוה הזאת וגו', לא נפלאת היא ממך, ולא רחוקה היא. לא בשמים היא וגו'. ולא מעבר לים היא וגו'. כי קרוב אליך הדבר מאד, בפיך ובלבבך לעשותו", - מפרש הרמב"ן, כי לא נאמר זה על כל התורה, כי על כל התורה יאמר (לעיל ח, א) 'כל המצוה אשר אנכי מצוך היום', אך כאן כתוב 'המצוה הזאת', זה נאמר על תשובה.
תשובה אין צורך להיות מחפש אותה, "לא בשמים היא, ולא מעבר לים היא", רק אצל עצמו, ועם עצמו, היכן שהולכים והיכן שעומדים, "כי קרוב אליך הדבר מאד", קרוב בתכלית, שום חוצץ אין, ואין נצרך לו להיות נעזר על־ידי שום דבר.
הרי איתא בחז"ל (ירושלמי מכות פ"ב ה"ו; ילקוט יחזקאל שנח; תהלים כה) "שאלו לחכמה, נפש החוטאת מה תהא עליה, אמרה להן (משלי יג, כא) "חטאים תרדף רעה", שאלו לנבואה, אמרה להן (יחזקאל יח, ד־כ) "הנפש החוטאת היא תמות", - לא נמצאת כל עצה, - "שאלו לתורה", אמרה להן, "יביא קרבן ויתכפר", צריכים הרי להגיע לאיזה דבר מן החוץ, קרבן הריהו איזשהו דבר־צדדי.
עד "שאלו להקב"ה", והשיב כי אין נצרך לו שום דבר, להיות נעזר בכלום, רק "יעשה תשובה ויתכפר".
רואים הרי איזו מדה היא התשובה, תשובה הריהי כל־כך קרובה, אשר יכול זאת בכל אשר הוא.
"בפיך", - ישנם דברים רבים אשר הנם סודות, רק מן צד־שני (מן צד־הרע) יכולים להיות משיגים זאת קצת, - בצד־שני רואים הרי איזה (מדבר?) הוא האדם, אילו לא היה כן, הרי הרי תלוי מנעול על הפה, רק כאן (בצד־הטוב) הנהו (מדבר?), אשר אין להיות מבחין מן המחשבה־ שלו עד אשר הוא כבר מוציאו בדיבור.
"נשמת כל חי תברך את שמך ד"א, ורוח כל בשר תפאר ותרומם זכרך מלכנו תמיד".
"זה שמי לעלם וזה זכרי לדור דור" (שמות ג, טו), - אמר הקב"ה, לא כשאני נכתב אני נקרא, נכתב אני בי"ה, ונקרא אני באל"ף דל"ת (פסחים נ.).
במחשבה הוא שם "י", ובדיבור אנחנו אומרים שם א"ד, - הרי רואים מהו זאת דיבור.
"ויהי האדם לנפש חיה" (בראשית ב, ז), "לרוח ממללא" (תרגום), - דבר קטן־וקל נחשב אצל האדם כח הדיבור שלו, ... באשר אנחנו מורגלים עם זאת, אבל אין זה דבר־קטן כלל.
על־הפסוק (דברים א, א) "אלה הדברים אשר דיבר משה אל כל ישראל", מתפלאים חז"ל (תנחומא דברים ב', ועי' ד"ר א, ז) הלא משה־רבינו אמר (שמות ד, ט) "לא איש דברים אנכי", וראו את אשר דיבר, "אלה הדברים אשר דיבר משה אל כל ישראל".
כי תורה עושה את האדם (מדבר?), - כאשר אנו רואים בצד־שני (בצד־הרע), היאך שהוא מתהוה להיות (מדבר?).
"בפיך" פירושו, כי תשובה צריכה להיות עושה את האדם ל'דברן', צריך להתחיל להיות מדבר.
"שובה ישראל עד ד"א כי כשלת בעונך, קחו עמכם דברים" (הושע יד, ב), - היו מתהווים להיות דברנים, קחו דברים ודברו - "אשור לא יושיענו, על סוס לא נרכב", רק "אשר 'בך' ירוחם יתום", דברן צריך האדם להיות מתהוה על־ידי תשובה, זהו "בפיך ובלבבך לעשותו".
זוהי המדה של תשובה, המדה של תשובה היא כל־כך קרובה, אשר אין כל חוצץ, אשר זהו רחמים היותר־עליונים, הארת־פנים יותר־גדולה, אשר שם לא שייך כל חוצץ, והכל נאבד ואיננו.
איתא בחז"ל (ב"ר כב, יג) כי כאשר פגשו את קין, ושאלוהו "מה נעשה בדינך", השיב כי שום דבר לא, "עשיתי תשובה ונתפשרתי".
על חטא אשר קין טען קודם (בראשית ד, יג) "גדול עוני מנשוא", ופירשו חז"ל (ב"ר כב, יא; רש"י) "עליונים ותחתונים אתה סובל, ועוני אי־אפשר לך לסבול", אשר רחמי שמים אין בהם יכולת להועיל לפעול שיהיו נושאים את עונו, - הנה עם תשובה בקע ועבר את זאת!
רואים מכאן שני הדברים, ראשית, מהו זאת גודל החטא, ושנית, איזו הארת־פנים מונחת בתוכיותו של האדם, גדלו של האדם, אשר מונח בקרבו כח של להיות מוחה חטאים, כי זהו רחמים היותר־גדולים.
קנא
ארחות חיים
 פתיחה לחודש אלול תרצ"ב
הרמב"ם (מו"נ א, לד) מבאר מדוע יש בעולם רק חכמים מועטים, ולא רבים יחכמו, - מה הנם הסיבות אשר מונעים את הסכלים לאחוז בדרכי־החכמה.
כי אין זה מפני שאינם חפצים בחכמה, להיפך, כולם רוצים בחכמה, אפילו הפתי־שבאנשים יכסוף אל ידיעות־האמיתיות כוסף־טבעי, וימצא בהם נועם!
ואחת מן הסיבות המונעות את השגת־החכמה מן ההמון, הוא, מפני שהכסילים אוהבים רק דברים עיקרים, ורוצים להגיע תיכף ישר אל התכלית, - ומואסים ושונאים את ההקדמות המגיעות לתכליות ההם, אשר בהם לא ימצאו עדיין שום נועם, ויכבדו עליהם, - ויניחו אותם, ויתרשלו מלבקשם.
וכאשר מדלגים על ההצעות וההקדמות הצריכות להשגת החכמה, ואין להם הקדמה, הרי ברור שלא תתכן בשום־אופן השגת החכמה, - שההקדמה היא עיקר להשיג חכמה אמיתית, והכל תלוי לפי מדת ההכנה של כל חכם וחכם.
וכשיודעים כן סוד החכמה, כבר מבינים היטב מה שאמרו חכמינו ז"ל (אבות ו, ז) "במ"ח דברים התורה נקנית", הם הקדמות לקניית התורה; ההכנה השלמה הצריכה לקנייתה.
ובאמת צריכים אנו לדעת, כי כל תורתינו־ הקדושה היא רק דרך לעולם־הבא; כל התורה והמצות נקראים דרך, דרכים להגיע אל התכלית, כמו שנאמר (בראשית יח, יט) "ושמרו דרך השם", - הדרך המוליכה ומובילה את האדם להגיע עד חצרות השם.
ובחז"ל (ברכות כח:) ברבי אליעזר, שנכנסו תלמידיו לבקרו, ואמרו לו, "רבינו, למדנו אורחות־חיים, ונזכה בהן לחיי עולם־הבא".
הפירוש של "אורחות חיים", הוא העמדת פסיעותיו של האדם על הדרך האמיתי, אשר על הדרך־ההיא בטוח יהיה כי תביאנו אל התכלית הנרצה, - ששאלו וביקשו שיורה להם מהן ההקדמות שזוכין בעבורן לחיי עולם־הבא, הקדמות אשר משימים ומעמידים את רגליו של האדם בדרך הישר, שהדרך־הישר הזה מוליך את האדם להכניסו לחיי העולם־הבא.
"חיי־העולם־הבא" זה התורה, שבעבורה זוכין לעולם־הבא, - ולא כשני דברים בודדים ונפרדים, אשר מסבבים ומגלגלים ודוחפים וגוררים זה את זה, - אלא שהתורה היא ממש עולם־הבא, אשר בהניח לו מן שונאו הגדול, הוא יצרו הנמסך בכחות נפשו, להיות משים מתוק למר, הרי בין יבין ודאי להיות שובע ומתענג מטובה עד אין קץ ותכלית.
וכמו שאמר החסיד יעב"ץ (אבות ד, ב) על אמרם "שכר מצוה, מצוה", - כי המצות לפי האמת אינם כי אם תוספת דביקות בחי העולמים, וכל שיוסיף במצות, יוסיף דביקות, - ואם־כן המצוה היא [גופא[ שכרה [של המצוה]...
"כל התורה אינה אלא דרך ליכנס לעולם־הבא..., והנכנס לתוכה נכנס לעולם־הבא וכו', כי זאת התורה היא עצמה החיים וכו', כי זו היא חיי הנפש.
וזהו מה ששאלו לר' אליעזר, במה זוכין, באיזו הקדמות זוכין לתורה, שהיא חיי עולם־הבא.
והנה ענינו של אלול הוא הקדמה ליום־הדין, וצריך הכנה גדולה, כי זה הוא העיקר, כי עיקר כל הראש־השנה זוכים על־ידי אלול.
ואמנם הכסיל לא יתקבל זה על לבו, אבל החכם מבין זה פשוט, שבימים־אלו באמת קונים הכל.
בקצרה: הקדמה הוא העיקר של כל דבר.
קנב
בזכות המצות הקלות
 אלול (בחסרון רב(
הבאנו דברי החסיד־יעב"ץ (אבות ד, ב) שהתורה היא חיי עולם־הבא, כי זאת התורה היא עצמה החיים, כמו שאמרו חז"ל (אבות ג, יד (כ() "חביבין ישראל שניתן להם כלי חמדה, שבה נברא העולם, שהתורה היתה כלי שבו נברא העולם, וכמו שאמרו חז"ל (מנחות כט:) ביו"ד נברא העולם־הבא, ובה"י נברא עולם־הזה.
כמו שאין מבינים אפילו העולם־הזה, מדוע הצומח ... איך יוצא מגרעין־קטן אילן גדול, כן אין אנו מבינים איך נברא העולם באותיות, - באות־אחת של ה"י נברא העולם, ומה כבר מצוה שלמה, ודאי כי בוראת ומקיימת כל עולמות!
והנה כל הגדולה של האדם היא שמירת מצות קלות, כמו שאמרו חז"ל (תנחומא, מובא ברש"י) על הפסוק (דברים ז, יב) והיה עקב תשמעון, המצות הקלות שאדם דש בעקביו.
והחסיד־יעב"ץ (אבות ג, טו) על "המחלל את הקדשים וכו', אין לו חלק לעולם־הבא", מבאר, כי זה יסוד גדול, שעליו תסוב כל התורה, מה גדולה שיחה של האדם, עד שבדיבור־הקל יקדיש האדם אלף אלפי דינרי־ זהב, ואם יקח זהוב־אחד להנאתו, מעל.
ולזה אמר (שם) "המחלל את הקדשים", באומרו: חולין היו קודם לכן, כאילו עוקר זה היסוד, ולזה יהיה עונשו חמור כמי שכופר בכל התורה.
והחינוך (מצוה ט"ז) כתב בטעם האיסור שלא לשבור עצם מכל עצמות הפסח, מפני שאין כבוד לבני־מלכים לגרר העצמות ולשברם, לא יאות לעשות ככה כי אם לעניי־העם הרעבים.
ועל־כן בתחילת בואנו להיות סגולת כל העמים, ממלכת כהנים וגוי קדוש, ובכל שנה ושנה באותו הזמן, ראוי לנו לעשות מעשים המראים בנו המעלה הגדולה שעלינו לה באותה־שעה.
מצוה־קלה כזאת, להראות המעלה שעלינו לה, נאמרה עליה לאו.
אברהם־אבינו זכה לגדולתו, מפני שהיה נזהר בקלות, - אשר בהם היה מתחזק ומהלך בצדקו מאליו (לשון רש"י בראשית ו, ט).
כי יסוד עבודת־האדם הוא דוקא בדברים הקלים לו ביותר, ובזה הוא סוד שלמותו.
ובענין־זה נותן הקב"ה לאדם נסיונות, וכמו שאחז"ל (ב"ר לב, ג; לד, ב; נה, ב) על הפסוק (תהלים יא, ה) "השם צדיק יבחן", משל ליוצר הזה, כשהוא בודק את הכבשן שלו, אינו בודק את הכלים (קנקנים) המרועעים, - למה, שאינו מספיק להקיש עליו אחת, עד שהוא שוברו, - ומה הוא בודק, בקנקנים ברורים (יפים), שאפילו מקיש עליו כמה־פעמים, אינו שוברו, - כך, אין הקב"ה מנסה את הרשעים, אלא את הצדיקים, שנאמר "השם צדיק יבחן".
אברהם־אבינו נתנסה בנסיון של "אור כשדים", משום דהוא היה יכול בקל להתגבר ולעמוד בנסיון זה של "אור כשדים".
וברבינו־יונה (שע"ת ג, ט־י) הטעם על אשר מתן שכר כל מצות לא נתפרש בתורה, כדי שלא יחדלו לקיים המצות הקלות, ויתעסקו בחמורות לבדנה, והמשל (ד"ר ו, ב; תנחומא עקב ב) מענין המלך אשר אמר לעבדיו לנטוע בפרדסו כל עץ נחמד, כי חפץ המלך אשר לא יחסר כל בפרדסו וכו', ואילו ידעו עבדיו שכר נטיעת כל עץ מעצי הפרדס, יתנו את כל עמלם בנצרי־מטעיו אשר שכרם רב מן השאר.
והטעם כמבואר למעלה, שבעבור המצות־קלות זוכין לעולם־הבא, ואם־כן אין חילוק בין קלות לחמורות, ואדרבה, אם אין קלות, אין חמורות, וכל גדולת האדם להיות נזהר בקלות.
קנג
מן הזריעה באשפתות, מזה צמיחת חיי־נפש
 כ' אלול
"הוי רץ למצוה קלה" כו' (אבות ד, ב), - ולעיל שם (ב, א) אמרו בטעם "והוי זהיר במצוה־ קלה כו', - שאין אתה יודע מתן־שכרן של מצות.
והרי כבר נתבאר בדברינו פעמים הרבה, כי כפי רוח חז"ל־הקדושים, אין הדבר כמו שמורגלים לחשוב, שעולם־הבא ועולם־הזה הנם כשני דברים לעצמם, ללא כל שייכות, ורק שעוה"ב הוא שכר שמקבלים בעד מעשי עוה"ז, ללא כל המשך וקשר למעשי עולם־הזה.
טעות גדולה היא מחשבה זו, - אלא כל השכר בעולם־הבא, מתהוה ונוצר אך ורק מעולם־הזה, ויותר מעולם־הזה אין לו בעולם־הבא כלום, שמזה יקבל חיותו לנצח נצחים.
הלא כי ממצוה־קלה זו, אשר היא סוף־סוף אך ורק מעשה פשוט, גרעין קטן וקל, מזה נצמח אילן יפה כזה, נהדר ונשגב למאד, בלי קץ ובלי גבול, - כי כל־כך גדול הוא כח הצמיחה בזה־העולם, עד אין־שיעור ממש; על־ידי מצוה־קלה שעושה בעולם־הזה, צומח וגדל עולם־הבא, חיות לנצח נצחים!
ונמצא כי העולם־הבא הוא בבחינת תפוח משובח וטוב, אשר נמצאים בו כל הטעמים, וגם מתיקות גדולה למאד, וכמו שאמרו חז"ל (אבות ד, יז) "יפה שעה־אחת של קורת־רוח בעולם־הבא, מכל חיי (תענוגי) העולם־הזה".
רק חסרון אחד יש בעולם־הבא, כי כל הנועם והזיו של עולם־הבא מתהוה ונוצר אך ורק מעולם־הזה, שם חיים רק מן המוכן, ממה שהכינו בעולם־הזה, שם "מריקים השק", - מה שהוכן מכח סוד הצמיחה של עולם־הזה, - אבל עולם־הבא הוא "עקר", אינו מוליד כלום, בו לא תצמיח בשום־אופן, כי שם חסר לגמרי כח הצמיחה, אשר זה הכח נמצא רק בעולם־הזה, ומבלי כח הצמיחה, הלא מן הנמנע שיגדל.
וכמו הגרעין, אף שהוא מר, ואין בו טעם וריח, ולפעמים הוא בבחינת אבן ממש - ממנו נצמח ה"אילן עושה פרי"! והגרעין הוא הוא מקור הצמיחה!, - כך העולם־הזה, הוא גרעין מקור הצמיחה לעולם־הבא!
*
וזהו שהפליאו על־זה במדרש (במד"ר יט, א) זשאה"כ (איוב יד, ד) מי יתן טהור מטמא, - כגון אברהם מתרח, ישראל מעובדי־כוכבים (אומות־העולם), העולם־הבא מעולם־הזה.
)ואף שלכאורה "אברהם מתרח" כולל גם־כן מעלת "ישראל", כי מעלת אברהם נמסרה גם־כן לבניו, אבל "ישראל מאומות־העולם" היא מעלה מיוחדת לישראל, - ונמצא כי ממקום משוקץ ומתועב, משם נצמח אברהם וישראל).
ואמנם ענין זה פלא הוא, איך זה משיגים חיים, חיות וכל טוב, דוקא מן זה־העולם, - עולם־הזה הוא כולו חושך, ועולם־הבא כולו אור, - ונפלא לראות, כי כל הנועם שלעתיד־לבא, כל הזיו, הכל יוצא ובא מן החושך, מתוך ריבוי האפלה; דוקא מחושך של העולם־הזה, ממנו יוצא האור, ואין לו מוצא אחר.
לו היו שואלים לנו, באיזה מקום יאות לזרוע, בודאי שהיינו משיבים כי הזרע אשר מצמיח פירות נותני חיים לנפשות, ראוי הוא להזרע בארמונות וטירות מלכים, - אך המציאות היא דוקא להיפך, הזריעה היא דוקא באשפתות, באדמת הביצה והרפש, אשר כל מיני חלאה וטינוף ישנם בה, נרקבת בארץ, ואך משם יוצאים הגידולים, ומשם משיגים חיי נפש.
וכדרך זה, העולם־הבא, כל חיותו של אדם, הרוחניות הכי גדולה, יוצאת ונצמחת דוקא מן האשפתות, מן העולם־הזה, עולם השפל, מן כל סוד הרע, משם גדל הטוב. ואלמלא הוא, אין לכל הטוב.
וכהיום הרופאים המציאו שעיקר כח־הצמיחה היא בהקארע והליסקע, ואם יסירוה, לא יהיה כח הצמיחה עוד בהאילן או בהפרי.
ומשום כי אף שהגרעין יש בו מוח ומינים שונים ערבים לחיך, וכיוצא־בזה, אמנם באלו־החלקים אין בהם כח הצמיחה, רק בהקליפה, שהיא סרת טעם ממש.
וכאשר זורעים בקרקע, ונרקבים אותם החלקים הערבים והמוטעמים אשר בהגרעין, אזי כח הצומח שבהרקב פועל ומצמיח.
ועל־דרך־זה היא כח הצמיחה של "עולם־הבא מעולם־הזה"! - דוקא מעולם־הזה, משם יוצא וצומח הטוב; כל החיות והיניקה הוא דוקא מעולם־הזה, וסוד העולם־הזה הרי הוא מדת־הדין, שהוא עמל, יגיעה, קושי, יסורין, נסיונות; דוקא מתוך כל המצבים הקשים והכבדים, מזה משיגים עולם־הבא.
כי על כן, כל סוד השכר הוא דוקא עבור 'טוב' שעבר דרך מצב של קושי ונסיון.
וכפי מה שהוא עובר יותר ויותר דרך הקושיים והנסיונות, כן משיג וקונה יותר עולם־הבא.
והיינו כי אף שהרי כל עניני זה־העולם, הנם מרחיקים אותו מן הטוב האמיתי שהוא העולם־הבא, אעפ"כ הנה אדרבה, המקום אשר בו רבים המרחיקים אותו ממנו יתברך, הוא הוא המקום להיות זוכה בו, - וכפי עוצם כל המרחיקים והמעכבים, וכפי מה שהיה צריך לעמול ולהשתדל ביגיעו לבקעם ולעברם, כפי־זה משיג וקונה יותר עולם־הבא.
כי כך גזר "יחידו של עולם", ליתן טהור דוקא מן טמא, אם רק יעמוד כנגדו, להתנשאות מעליו, - ובלעדו אין לו ממה להצמיח.
*
וזהו שאנחנו אומרים (בברכת יוצר־המאורות) "זורע צדקות מצמיח ישועות".
כי בצדקה יש זריעה, וכמו שאמרו חז"ל (ב"ק יז. ע"ז ה:) אין זריעה אלא צדקה, שנאמר (הושע י, יב) "זרעו לכם לצדקה".
[ואמרו (ילקוט בראשית פב) אבותינו־הראשונים מפני מה זכו בעולם־הזה, ולימות־המשיח, ולעולם־הבא? - מפני שנהגו עצמן בצדקה, ע"ש כל אריכות הדברים במעלת הצדקה].
כי ענין הזריעה, שנותן מתחילה הגרעין בארץ, ולכאשר יתקלקל וירקב ויפסד ויהיה כאין, אז יתחיל לצמוח, ויעלה מעלה.
וזהו ענין צדקה, שמאמין בהשם, ומוסר כל אשר לו, גופו וממונו, להשם־יתברך.
ומזה יצמח כל הישועות, - כי בהנתן האדם להשם־יתברך, ובהמסרו אליו־יתברך כגרעין הניתן באדמה, יצמח מזה ישועות, היינו שהקב"ה יהא נותן מה שמוטל עליו.
וכל ענין הצדקה היא מדת־הדין, וכמו שנאמר (דברים טז, כ) צדק צדק תרדף, למען תחיה וגו', וברמב"ן שם מביא מדרשו של רבי נחוניא בן הקנה, צדק צדק תרדוף, זו מדת־דינו של עולם, (והיינו "עינוי"), וכתיב בתריה "למען תחיה וירשת את הארץ", אם תדין עצמך, תחיה וכו' לעולם־הבא בצדק השני שהוא צדק עליון, והוא האור הגדול הצפון לצדיקים לעתיד־לבוא.
*
וכן הרי אין דברי־תורה מתקיימין באלו שלומדין מתוך עידון ומתוך אכילה ושתיה, ואין התורה נקנית אלא דוקא על־ידי יגיעה, וכאמרם ז"ל (מגילה ו:) יגעת ומצאת תאמין.
אבל אם הלימוד יהיה בריבוי תענוגים ועידונים, היא לא תצלח.
ולכאורה היה מן הראוי להיות, כי התורה, שהיא ממש מלאה מעדני מלכים ועונג, היתה ראויה להיות סמוכה אף בקנינה למעדני מלכים.
והרי אנו רואים בזה להיפך, כי היא אמנם נקנית בדוקא על־ידי יסורים ויגיעה רבה.
ואין זה מטעם שריבוי העידונים יהיו מונעים ומפריעים את שקידתו על תלמודו.
אלא שזהו עיקר ויסוד בהתהוותה של תורתו של האדם, אשר היא מבחינת עולם־הבא, שלא תתהוה ולא יזכה בה כי אם על־ידי יגיעה, שהוא עינוי גדול, יסורים, מדת הדין, שהוא סוד העולם־הזה, ומזה באה הצמיחה, ונצמח הפרי, - "מצמיח ישועות"!
וכמו שכתוב (תהלים קיח, כא) אודך כי עניתני (מלשון עינוי) ותהי לי לישועה.
קנד
הצמיחה אינה אלא מן הדברים הקלים לו לפי מצבו
 המשך
והנה מצינו אצל אברהם בהליכתו לעקידה, שהיתה אצלו מצוה קלה למאד, וכמש"כ (בראשית כב, ג) "וישכם אברהם בבקר ויחבש את חמורו", וחז"ל אמרו ע"ז (ב"ר נה, ח; מובא ברש"י) שחבש הוא בעצמו, ולא צוה לאחד מעבדיו, (אע"פ שהיה לו כמה משרתים), שהאהבה מקלקלת את השורה, - כי משום השתוקקותו לקיים המצוה, רץ בעצמו וחבש את החמור.
ונמצא כי אצל אברהם־אבינו היתה העקידה קלה עוד יותר מן אשר אצלנו הקימה והעמידה לתפלה, שאין אנו משכימים לעמוד במרוצה, אלא עומדים רק בכבידות גדולה.
ומטעם שאברהם־אבינו נתגדל לא מהעקידה, כי אם ממצות הקלות אצלו מכבר.
וכבר אמר הרמ"ח לוצאטו (בדרך־עץ־החיים) כי חייבים להתבונן איך נתגדלו הראשונים, אבות העולם, שכך חשק השם בהם, מה עשה משה־רבינו ע"ה, מה עשה דוד משיח השם, וכל הגדולים אשר היו לפנינו, כדי שנדע גם לנפשינו לעשות כן כל־ימי־חיינו, ללכת בדרך אשר דרכו אנשי השם אלה אשר מעולם המה.
והנה אה"כ (תהלים יא, ה) "ה' צדיק יבחן", ופירשו במדרש (ב"ר לב, ג; לד, ב; נה, ב) משל ליוצר הזה, כשהוא בודק את הכבשן שלו, אינו בודק את הכלים (קנקנים) המרועעים, - למה, שאינו מספיק להקיש עליו אחת, עד שהוא שוברו, - ומה הוא בודק, בקנקנים ברורים (יפים), שאפילו מקיש עליו כמה־פעמים, אינו שוברו, - כך, אין הקב"ה מנסה את הרשעים, אלא את הצדיקים, שנאמר "השם צדיק יבחן".
האדם אי־אפשר לו בשום־אופן להאמין כזאת, כי הרשעים הלא הם החוטאים ביותר, ולכאורה הרי נראה שנסיונותיהם גדולים למאד.
אבל אמיתן של דברים הוא, כמו שגילו לנו חז"ל הקדושים, כי לא הרשעים נסיונותיהם גדולים, אלא בהיפך, אך ורק הצדיקים מנסה אותם הקב"ה בנסיונות גדולים, וכפי מיעוט צדקתו של אדם, כן נסיונו קטן, עד כי הרשעים אין מעמידים להם כל נסיונות.
כי את כל־אחד־ואחד בוחנים רק בקלות אצלו.
והרשע כשאינו עומד בנסיונו, שוב אין בוחנים אותו עוד, כי הלא רק צדיק יבחן ה'.
אבל הצדיק כשעומד בנסיונו, בעשותו מצוה־ קלה פעם אחת, בהשליכו מעליו את הכבידות־המועטת אשר מעכבת עליו, שוב בוחנים אותו שנית בדבר שיש בו טורח וקושי יותר מבראשונה, אשר לאחר שכבר בקע ועבר את נסיונו־הראשון, מעתה כאשר יפגשהו יצרו שנית, ויזדמן נסיון לידו, הרי לפי מצבו עתה, כבר יקל עליו לאזור־חיל לעמוד בנסיונו, אע"פ שנסיונו־השני כבד יותר מן הראשון.
וכן הלאה, כאשר יעמוד בנסיון־השני, שוב בוחנים אותו בשלישית בדבר שיש בו טורח הרבה יותר מן הראשונות, אשר הוא לפי מצבו עכשיו, לאחר שכבר אזר חיל וגבורה לבקוע את הראשונות, וכבר שבר איזו מחיצה המפסיקה בינו לבין קונו, שוב כבר תרדוף נפשו אחר המצוה־הנוספת שנזדמנה לידו, למהר לרוץ להחיש מעשהו לאחוז בה ולעשותה, אף כי תהיה עליו לטורח רב, כי לפי מצבו עכשיו כבר קלה היא אצלו.
וכן הלאה והלאה, לאט לאט, יוקלו עליו נסיונות יותר כבדים ויותר קשים, - עד אשר אחריתו ישגה מאד, שהעקידה, שהיא בעצם מצוה כבדה עד מאד, נעשתה קלה אצל אברהם־אבינו ע"ה.
ולעולם בוחנים אותם בדבר שהוא קל אצלו, כי יותר מקלות אין.
והמצוה הכבידה והקלה - הכל לפי מצבו שלו.
כי אצל אברהם־אבינו, גם העקידה היתה קלה, עד אשר אחז"ל שבעצמו חבש את החמור מרוב השתוקקותו לקיים המצוה.
קנה
צדיקים נדמה להם כהר־גבוה
 המשך
והנה אף שמתבאר מדברי חז"ל שהעקידה היתה קלה אצל אברהם־אבינו ע"ה, כי מים רבים לא יוכלו לכבות את האהבה לבוראו, בכל־זאת מזכירים אנו את זכות העקידה.
ולכאורה הלא לנו בזה תמיהה גדולה, כי מאחר שהרי אברהם־אבינו ע"ה, הלא כבר הוקלה עליו כל עבודתו את בוראו, עד אשר העקידה היתה גם־כן קלה אצלו, אם־כן במה עדיפא העקידה משאר הקלות שקיים אברהם־אבינו?
אמנם אם כי אכן נכון שאצל אברהם־אבינו ע"ה היתה העקידה קלה, בכל־זאת הרי העקידה־עצמה הלא היא כבידה במציאותה, ורק אצל אברהם־אבינו היתה נחשבת לקלה מחמת שכבר קיים הקלות, מחמת הקלות שקיים עד למדריגה גדולה כזו, שגם העקידה קלה אצלו היתה.
אבל מה שנוגע להשכר, קיבל אברהם־אבינו שכרו לפי כבדות העקידה במציאותה.
כי מה שהיתה העקידה קלה אצלו, הלא הוא־עצמו הנהו זה אשר גרם זאת לעצמו במעשיו שמכבר, ומפרי מעלליו הראשונים הוא, באשר טרח ויגע לאזור חיל וגבורה לעמוד נגד יצרו ולמשול בו, ובזה הסיר כל הקושי והכבידות, עד אשר עתה הנהו כבר הולך על דרך־כבושה ומסילה־סלולה.
*
וזהו שאמרו חז"ל (סוכה נב.) לעתיד לבא מביאו הקב"ה ליצר־הרע כו', - צדיקים נדמה להם כהר־גבוה, ורשעים נדמה להם כחוט־ השערה וכו', צדיקים בוכין ואומרים היאך יכולנו לכבוש הר גבוה כזה, ורשעים בוכין ואומרים היאך לא יכולנו לכבוש את חוט־השערה הזה.
כי אצל אברהם־אבינו ע"ה, לפי מצבו אחרי כל הנסיונות שבקע ועבר, הלא היה יכול לעלות בדעתו לחשוב, כי העקידה קלה למאד, אבל לעתיד־לבא מראים האמת כמו שהיא.
וכאשר יראה הכבידות שבמציאותה, יהיה בוכה מתוך שמחה וגילה, ויפליא על עצמו, איך היה יכול לכבוש הר גבוה כזה, ואיך נעשה לו קל, - כי באמת הלא העקידה היא מהכבדות, ונעשית אצלו כקלה.
ועל־פי ההר־הגבוה אשר מראים להם באחרונה, על־פיו ודאי משלמים להם, כי פרי מעלליהם הראשונים יאכלו.
ורשעים יהיו בוכין איך לא יכולנו לכבוש את חוט־השערה הזה, - כי אף שלפי מצב הרשעים, אחר שכבר הרבו לפשוע ולמרוד, ידמה להם כי מה שהנם הולכים וחוטאים הוא מפני שעומדים לפניהם נסיונות קשים־וכבדים, עד אשר כמעט כבר נמנע מהם להלחם עם הרע, וכמעט אנוסים המה כבר בעשייתם את כל מעשיהם־הרעים, - אבל לעתיד־לבוא מראים להם האמת כמו שהיא, כי אין לפניהם שום כבדות אשר קשה לעמוד בה.
כי מאחר שמתחילה, הרי בדברים־קלים לא עמדו בנסיונם, להיות משליכים מעליהם את הכבדות המועטת־ביותר אשר מעכבת עליהם, הרי בכל־ימיהם נשארו רק עם אותה הכבדות המועטת־ביותר שעמדה לנגדם בשעת ההתחלה, ויותר מזה שוב לא נבחנו, לבחון אותם בדברים שיש בהם כבדות נוספת יותר מבראשונה, וכנ"ל.
ועל־זאת הנם ודאי מצטערין ובוכין, על אשר היצר־הרע שלהם הלא הוא־במציאותו הנהו קל למאד, חוט השערה, כל דהו ממש, עד כי כמעט שאין להם יצר כלל, ואיך לא כבשוהו.
*
וליום־הדין הבא־עלינו־לטובה, תרופה גדולה בעד מכתינו, להתעסק בקלות, שמזה יהיה לנו צמיחות גדולות ונוראות, שנושע בכל, - "זורע צדקות, מצמיח ישועות"!
קנו
אמונה, ואי־אמונה, - קירוב, וריחוק
 ליל ש"ק נצו"י, כ"ג אלול
כבר מדברים אנו זה תמיד, כי לא כמו שסוברים וכאשר מוסכם הוא בעולם, שמתוך ההבנה על־ידי חקירות אמיתיות, מזה נובעת האמונה, - וכשאינו מבין, מחמת חקירות כוזבות, אשר הם הובילוהו לטעויותיו, אזי אינו מאמין, וכופר, - אלא שסוד הכל הוא בקירוב וריחוק.
כי בהיותו קרוב, אשר לו אלקים קרובים אליו, בקרב הארץ, השוכן אתו בתוכו, ובהיותו משפילי לראות, יראהו עין בעין, וישר יחזה פנימו, מבלי כל כסוי המבדיל ומפריד מלהיות רואהו וממשש אותו בחושי הגוף הפשוטים, ולהיות דבק בו מבלי כל חוצץ ומפסיק, - אזי יש לו שייכות עמו, ומאמין בו, וממילא גם מבין היטב.
אבל כאשר ישורנו ולא קרוב, ונפלאת היא ממנו, ורחוקה היא, ובשמים היא, אזי אף אחרי ראותו הכל בהיר במו עיניו, ואף אחרי שמעו הכל ברור במו אזניו, אחר־כל־זאת, כיון שמרחוק השם יראה לו, כדיוטגמא ישנה, אשר אע"פ שהיא קרובה בפיו, אעפ"כ רחוקה היא מכליותיו, ממילא אף אחר הכל, עדיין אינו מאמין, ועדיין אינו מבין, כי הוא ראה יראה ולא דעת לו, שמוע ישמע ולא תבונה לו.
כי מן הנמנע הוא להיות יודע ומבין דברים אשר לא הווים בעולמו, ואשר אין כל שייכות אליהם, וכענין "אילו ידעתיו הייתיו", - כי הידיעה וההויה אחת הן, וכל אשר איננו בהויה, איננו בידיעה, וכל ידיעותיו והבנותיו אשר אינם לפי תומו, אלא כל השגתו בהם היא רק מצד מושכלותיו, על־ידי חשבונות וחקירות, כולם הנם רק דמיונות כוזבים אשר בהם מפתה שכלו אותו לחשוב עצמו למאמין, ולא דברים אמיתים אצלו כלל, כי רק בלשונו יכזב בהם, ולבו לא נכון עמהם.
וזוהי הסיבה שאין אנו מבינים ענינים גבוהים, שאין זה מצד גודל ההשגה, אלא העיקר הוא מצד שאיננו נמצאים והוים בענינים האלו.
*
והנה מצינו באברהם־אבינו ע"ה (בראשית טו, ו) שמשבח אותו הקב"ה על "והאמין בהשם", ואמר על־זה הפסוק (שם) "ויחשבה לו צדקה", "הקב"ה חשבה לאברהם לזכות ולצדקה על האמונה שהאמין בו" (רש"י).
ומאידך, במשה־רבינו ע"ה מצינו, שנאמר עליו (במדבר כ, יב) "יען לא האמנתם בי" וכו'.
ולפי מה שאנחנו מורגלים להיות סבורים, שענין אמונה היינו ענין של בירורים, ענין של ידיעה בעלמא, לפי־זה אמנם מן הפליאה והתמיהה, איך אפשר להבין כזאת, מה שייך שם, במצב של האבות־הקדושים, ענין של אמונה, מאחר שהרי הם הלא היו "רגלי המרכבה", כמאמרם ז"ל (ב"ר פב, ז), וראו הכל, ולא חסר להם כלל בבירור הידיעה.
וכן משה־רבינו ע"ה, מאחר שהרי נאמר עליו (במדבר יב, ז) "בכל ביתי נאמן הוא", - והלא "נאמן" נקרא מי שמכניסים אותו בכל האוצרות והסגולות, וכלום לא מעלימים ממנו, - אם־כן איך שייך לומר עליו "לא האמנתם בי"?
איך־זה סוף־כל־סוף מתאים "לא האמנתם" - עם "בכל ביתי נאמן הוא"?
אכן לפי דברינו יובן היטב, כי מאחר שלא בבירורי ספיקות ח"ו עסקינן, אלא הכל תלוי בקירוב וריחוק, ממילא כבר מובן כי אף שבודאי שהיה משה־רבינו מאמין גמור בתכלית, וכל רז לא אניס ליה, אעפ"כ עדיין שייך שבאיזו חוט־השערה תהא עליו תביעה "יען לא האמנתם בי", לומר שהיה חסר עדיין בקירוב האמיתי והשלם.
קנז
נס נגלה, ונסתר
 המשך
והרמב"ן (בראשית יז, א; שמות ו, ב) כתב, שהקב"ה נראה לאבות־הקדושים בשם ש־ד־י, אשר בו הוא מנצח מערכות מזלות השמים, ובו יעשו עמהם נסים גדולים, שלא מן הטבע, לעזור צדיק, להציל ממות נפשו, או להכרית רשע, [שבעשותו המצות, יצליחנו שכרו, ואם יעבור עליהם, יכריתנו ענשו, הכל בגזירת עליון], - כי כל אלה נסים שיעשה השם בשמים ובארץ, אלא שאין בהם שינוי מפורסם ממנהגו של עולם, והם נסים נסתרים, יחשב לרואים שהם מנהגו של עולם.
כי האבות, היה גלוי השכינה להם, והדיבור עמהם, במדת־הדין וכו', ונהג עמהם בה, - אבל עם משה־רבינו יתנהג ויודע במדת־הרחמים.
כי הנסים הגלויים שהיו נעשים על־ידי משה־ רבינו במצרים, בעשר המכות, ובקריעת ים־סוף, והמן, והבאר, וזולתם, שהם מופתים משנים הטבע בפירסום, הם שיעשו בשם המיוחד, מדת י'ד'ו'ד, אשר בו נהיה כל הוה.
וזוהי הנהגה אחרת, לגלות מסתריו שיהיו הכל בגלוי, באתגליא ולא באתכסיא.
וזהו סוד הנסים, לגלות מה שהיה בנסתר, בכח ולא בפועל, שיהיה בגילוי ובפועל גמור, שאין זולתו ובלתו, עד שכל הכחות כאין וכאפס, ולא יהיה שום צל וסתר, ממה לטעות. - ובזה בחינות הרבה. וזהו הכל מדריגות בקירוב עצמותו ית'.
הנה כי גם עם האבות־הקדושים, היתה כל ההנהגה נסית, אך לא גלויה, אלא הנהגה של הסתר־פנים; נסים נסתרים, טבע.
וזה הביאור בפסוק (שמות ו, ג) "וארא אל אברהם בא'ל ש'די", שאברהם־אבינו הכיר את הנסים נסתרים, וד' נהג עמו בדרך נסים נסתרים, ואף בהם ראה והכיר אברהם־אבינו את שליטתו ויחודו, כי לא עזב את הארץ, והוא אדון כל, ולו השליטה בעולמו.
אבל במצרים היה צריך להראות נסים גלויים.
והרמב"ן (שמות יג, טז בסוף פרשת בא) מבאר, כי האותות והמופתים הגדולים, בשינוי מנהגו של עולם וטבעו, הם עדים נאמנים באמונת הבורא, - ומן הנסים הגדולים המפורסמים אדם מודה בנסים הנסתרים.
והיינו שענין הנסים הגלויים שבמצרים, הוא להראות כי ד' משדד מערכות אפילו בטבע, - להכיר בנסים נסתרים.
ואין הכונה שבנסים־נסתרים חסר לנו הוכחה שאין עוד, והנסים־גלויים נצרכים המה בכדי לברר ולהוכיח על הנסים הנסתרים.
כי בעצמם של הנסים, אין שום הפרש וחילוק, ומי שהנהו זך, ויש לו עין רואה, הלא גם בנס־נסתר יראה נכון היטב את יחודו, - כי גם נס־נסתר הוא באמת כנגד טבעו ומנהגו של עולם, והרי נסים־נסתרים גם־כן מתהוים על־ידי שם ש־ד־י, וכמש"כ הרמב"ן (שם).
אלא שמדידת ענין נגלה ונסתר הוא בזה, - אם הכרת הנס הוא גלוי לעין כל תיכף בהבטה ראשונה, מבלי שום עיון ומחשבה כלשהי, כי ברחובות יתן קולו, עד אשר מן הנמנע לתלותו במנהגו של עולם, לבלי לראות שם את הנהגת יחודו יתברך, - וזהו הנקרא התגלותו יתברך בהארת פנים.
או שבכדי לראות את הנס, צריך לזה קצת תשומת־לב והתבוננות ועיון, ומבלי עיון יש עדיין איזה מקום חלות של טעות, לתלות בטבעו ומנהגו של עולם.
דאם בכדי לראות את הנס, צריך לזה אפילו רק איזו ההתבוננות הכי פחותה, שימת לב הכי קטנה, הרי כבר יש מסך דק המסתיר וחוצץ בעד יחודו, והריהו כבר "נס נסתר", מצב של הסתר פנים, מצב של חושך.
קנח
ד' הוא האלקים
 המשך
ומש"כ הרמב"ן, כי "מן הנסים המפורסמים, אדם מודה בנסים־הנסתרים", היינו להורות ולהודיע על סוד הנהגת השי"ת בהעולם, שהיא בדרך שכר ועונש, משכיר ומעניש, שהוא מדת אלקים; השגחה ושכר ועונש על כל דבר־קטן.
ובשביל־זה היה כל יציאת־מצרים בדרך שכר ועונש, כי נענשו המצרים, ונתן שכר טוב לעמו ישראל, שזהו מדת אלקים.
וזהו כל הוראת יציאת־מצרים, לא לדעת ולהכיר את הנסים, כי אם להיפוך, שמהנסים, והיינו מדת "י'ד'ו'ד", שהיא בחינת נסים גלויים, מזה נכיר מדת "אלקים", היינו שהוא עשאנו, ולו אנחנו עמו, והוא מלכנו, ואנחנו עבדים לו.
ויש להבין הדברים רק בבחינת מה שנצטוינו לדעת ולהשיב אל לבבינו, כי "י'ד'ו'ד הוא האלקים" (דברים ד, לה־ט; עי' מ"א טו, לט), והיינו כי י'ד'ו'ד שהיא מדת־הרחמים, היא היא עצמותה של מדת־הדין, כי שתי המדות אחת הן.
והיינו לומר כי אפילו "אלקים", הוא "י'ד'ו'ד", אפי' שהוא טבע ונסתר, אשר "יחשב בהם לרואים שהוא מנהגו של עולם", ולכאורה יש מקום לטעות שעזב י'ד'ו'ד את העולם ביד הטבע, אפילו זה הטבע, הכל מי'ד'ו'ד, אין עוד מלבדו.
ובניסים־גלויים הרי רואים הכל שה' הוא אחד, ואין בלתו, - ומכירים זאת בבחינת האור, שנראה לכל יחודו ושאין בלתו, מבלי כל שאלות וקושיות, אלא הכל חלק, באין אף כל מקום לטעות.
וגם בכל בריאת ההסתר־פנים, בחשך, שהקב"ה הסתיר עצמו שיהיה יכולת לאדם לטעות שהוא אינו נמצא שם, שם גם־כן צריכים לראות כך, להכיר שאין זולתו ואין בלתו.
והיינו כי מהסתר־פנים צריכים לבוא להארה, לא פחות מהארת־פנים עצמה; להשיג אמונה בלילות, בעת החושך, לא פחות מאשר מן החסד של בוקר, ואולי גם עוד יותר, כי יתכן מאד, שבמדת־החושך תמצא יותר הנהגה, יותר אור, מן אשר תמצא בעצמו־של־אור!
עד כי לא רק שהטבע לא יהיה אצלו כמחיצה המבדלת ומפסקת מלראות את יחודו, אלא להיפך, כי בראייתו את כחות הטבעיים עצמם, בהם יהיה רואה עין בעין את הלמעלה מן הטבע.
וכמו שאין חילוק בעצם הדבר, אם אור מאיר עליו, או חשך מחשיכו, כמו־כן אין שום חילוק ביחודו ית', וכמו שיחודו ניכר במדת י'ד'ו'ד, בנגלה, ובהארת־פנים, כמו־כן יחודו ניכר גם־כן במדת אלקים, הסתר־פנים.
וכל עבודת האדם היא, להכיר בנסים נסתרים, להכיר שאין מהלך בטבע.
וזהו ביאור "ה' הוא האלקים", - דהיינו, "י'ד'ו'ד" - שהוא הארת־פנים, מדת־הרחמים; - "הוא אלקים", - גם בהסתר־פנים, שם גם־כן הוא יחיד ומיוחד, אשר ניכר בחוש מפאת המדה של הסתר־פנים וכמש"נ.
וזהו רק בשם "מלכנו", היינו שנצא משבילי חכמותינו ורעיונינו אשר כבהמות נדמו, בהיותם הולכים וסובבים אך ורק על ידיעת עצמם, [עם כל אשר שלוב וקשור עם הקיום והחיות שלהם], אשר הם עם חכמתם אחד הם, והנם ככל כח הנמתח והולך ופועל ועושה את שלו, ללא כל ידיעה והשגה במישהו זולתו, ואף גם את עצמו אינו יודע, - לצאת מזה הלאה, לבוא לידי מדרגה האנושית, "להבין ולהשכיל", אשר נכיל בקרבנו איזושהי הכרה במציאות של נסתר ונעלם, אשר אין לנו שום דרך ואופן להיות באיזו בחינה עם מציאות עצמיותו, במקומו, לראותו ולהשכילו ולדעת אותו, - כי לא נוכל לדעת יותר מן השכלת ההכרה, אשר מתוך ההתבוננות ביצוריו ופעולותיו ומעשיו, נבוא לבקש ולחפש את בעל היצירה והפעולה, להכירו וליראה מלפניו, - להכיר ולידע כי יש אדון גדול ונורא, ואנחנו עבדים לו, באופן שאין לנו על עצמינו שום אדנות ובעלות, ואין לנו חפשיות ויכולת לעשות כרצונינו, אלא מוכרחים גדולים אנחנו במעשינו, ומחוייבים בעל־כרחינו, נגד רצונינו ודעתינו, לעבדו מפני מלכותו עלינו.
וכל עבודתינו אליו־יתברך היא רק בשם עבדות, דהיינו בקושי ובהסתר פנים, - ואם־כן אין זאת כי אם בגדר מלך ועבד.
קנט
ומלכותו בכל משלה
 המשך
כי כמו שיש שפה־ולשון למדת־הרחמים, - ש"האין עוד" בא לידי ביטוי על־ידי הארת־פנים, שרואים הכל על־ידי הכרה שעל־ ידי האור הלזה של הארת־פנים, - כמו־כן יש שפה־ולשון של מדת־הדין, שהביטוי של מדת־הדין היא הסתר־פנים.
והשפת־דיבור הזו, היא שפת־דיבור נפרדת ומיוחדת לעצמה, שהיא מדה־ כזו שגם חושך של האדם יכיר וילמוד דעת, גם גוף האדם יבין ויכיר שיש לו אדון ופטרון.
כי יסוד גדול הוא, שהחכמה אינה שפת־לשונו של הגוף, הגוף אינו מבין שום חכמה, ואליו צריך לדבר בשפה אחרת לגמרי.
ולא יכול להיות באופן־אחר, כי אם במדת אלקים, מדת המשפט, שכר ועונש, ולא במדת י'ד'ו'ד.
וכמו אמרינו (אחר קריאת־שמע, בעזרת אבותינו) "ברום עולם מושבך", ששם הארת־פנים, ומאידך, "ומשפטיך וצדקתך - עד אפסי ארץ".
כי כמו שיש מדה הנכללת בשם "מושבו", אשר זהו "ברום עולם", כן יש עוד מדה הנכללת בשם נפרד ומיוחד לעצמו, הלא הוא שם "משפטו", אשר המשפטים, מדת־הדין, העונשים, הם מורים ומראים, ומזכירים ומכריחים לקבל עליו עול מלכותו יתברך, [בציור: אם רואים שעושים סדר ומשטר בבית, הרי זה מורה שבעל־הבית נמצא שם. כן סדרי הבריאה מורים על התקרבותו של הבוי"ת להבריאה].
והוא מדת מלכות, ובמדה הזאת אנו מתנהגים, - פה־בעולם־הזה מקום השכינה הוא ה"משפטיך", ואין לנו כאן שום עסק עם ה"ברום עולם מושביך".
כי סוד הבריאה הוא סוד של מדת משפט, והוא השם שלה.
עה"פ (דברים ד, לט) "וידעת היום והשבות אל לבבך כי ד' הוא האלקים בשמים ממעל ועל הארץ מתחת אין עוד", תרגם אונקלוס: "ארי ד' הוא אלקא ד'שכינתיה' בשמיא מלעילא, ו'שליט' על ארעא מלרע", שני שמות מיוחדות, ב"שמים ממעל" שם אחד, ו"על הארץ מתחת" שם אחר, הוא סוד של 'שליט', מדת המשפט.
זהו (תהלים קג, ט) "ד' בשמים הכין כסאו, ומלכותו בכל משלה", יש ענין של 'בשמים הכין כסאו', ויש עוד ענין של 'ומלכותו בכל משלה', שליטת מלכותו, קדיש על ארעא עובד גבורתיה.
וזהו מדת ההשגחה, אשר רואים בעולם־הזה השגחה מכוונת, לתת לכל איש ואיש כדרכיו וכפרי מעלליו, זהו נקרא ממשלת מלכותו ית'.
וזהו סוד ההשגחה פרטית, וזהו סגולת ישראל על כל העמים, וזהו סוד כל התורה כולה.
*
ובאמת מתחילה עלה במחשבה הרצון "לברוא את העולם במדת־הדין" לחוד, וכמבואר ברש"י (בראשית א, א), והיינו שהיה הרצון שיבינו על־ידי מדת־הדין את התכלית האמיתי, היינו מלכותו, שימליכוהו עליהם ע"י מדת־הדין.
אבל "ראה שאין העולם מתקיים במדת־הדין", מפני שיקשה מאד להבין זאת ע"י מדת־ הדין, ולכן "הקדים מדת־הרחמים", י'ד'ו'ד, נסים גלויים, "ושיתפה למדת־הדין", להורות שגם בניסים־נסתרים נמי הוא השליט הוא ואין עוד.
ומפאת השפת־דיבור והביטוי שהוא מדת־ הדין של הסתר־פנים, מזה צריכים לעמוד ולהתודע על כל זה.
*
בא וראה, פרעה מלך מצרים, בהתייצב יוסף־ הצדיק לפניו, אמר (בראשית מא, לט) "אחרי הודיע אלקים אותך" וכו', - הרי נראה בעליל כי גם פרעה־הרשע היה מבין את מדת "אלקים", ומודה בו.
ורק את "השם המיוחד" לא היה יודע, וכמש"כ (שמות ה, ב) שאמר "מי י'ד'ו'ד אשר אשמע בקולו", וכמבואר הכל ברמב"ן (שמות ה, ג).
וממילא הסתעף מזה, כי היה חסר אצלו גם־כן בהבנת שם "אלקים", שלא היתה בהירה אצלו, רק באופן הטבעי, - יען שלא היתה לו ההכרה שהוא אין עוד, וממילא יש מקום לטעות שעזב ה' את הארץ, עד שהיה לו מקום־לטעות שאין עוד מקום לכל שכר ועונש וכדומה.
ועל־זה סובב יציאת מצרים בכלל ובפרט, שהראנו שאין עוד מלבדו, ואנחנו עבדים לו, מפני שאנו מוכרחים. וזהו סוד מדת אלקים, שהוא מכריחנו, והוא המלכות האמיתי.
קס
עומק סוד המלכות
 המשך
ומצינו אצל הכלל־ישראל במצרים, כאשר משה ואהרן אספו את זקני בני ישראל לאמר, כי פקד השם את בני־ישראל וכו', נאמר שם (שמות ד, ל־לא) "ויעש האותות לעיני העם. ויאמן העם וגו' ויקדו וישתחוו".
ואחרי־זה, בקריעת ים־סוף (שם יד, לא) נאמר עוד־פעם "וירא ישראל את היד הגדולה וגו' ויאמינו בהשם".
וכבר רבים שואלים, מה חידש כאן המקרא שעכשיו האמינו בהשם, והרי גם לפני כן, עוד במצרים, כבר זכו לדרגת הכרת האמונה, שנאמר עליהם "ויאמן העם", ומה גם כי הלא הקב"ה בעצמו משתבח עמהם, ואומר (ירמיה ב, ב) "זכרתי לך וגו' לכתך אחרי במדבר בארץ לא זרועה", - הרי היו מאמינים גדולים מאד.
ומה זה שבקריעת ים־סוף חזרה ונשנית ענין אמונתם בהשם?
ונתבאר בדברינו פעמים הרבה, כי לפי מה שאנו מורגלים להיות סבורים, שענין אמונה הוא ענין של בירור ידיעה, לפי־זה אכן אינו מובן מה שייך לומר עכשיו "ויאמינו", אחר שכבר לפני־כן לא חסר להם כלל בבירור הידיעה.
אכן מאחר שלא בבירורי ספיקות ח"ו עסקינן, כי אם להאמין בו להמסר אליו וליתן לו לפקדון כל מה שיש ביכלתו בגופו ונפשו, - מעתה הרי מובן כי הכרת האמונה יש בה בחינות ודרגות עד אין סוף, והכלל־ישראל היו הולכים ועולים בזה מדרגא לדרגא יותר עילאית, והוא אשר חזר הפסוק ושנה "ויאמינו בהשם".
והנה אף שכבר העיד עליהם הפסוק כי אמנם באו כבר לאמונה אחר אמונה, - עם־כל־זה, הנה ההכרה האחרונה, כשהגיעו על הים למדרגת שירה, היתה "מלכותך ראו בניך", שהכירו שיש כאן "מלך", וכאמרם (שמות טו, יח) "ד' ימלוך לעולם ועד", דהיינו שהבורא הוא בבחינת מלכות, וכל הנהגתו הוא על דרך־זה.
ובידענו שגם בתחילת התלמדותם, כבר נתנו מעצמם קרבנות גדולים, שלא אמרו האיך נצא למדבר בלא צדה, אלא האמינו והלכו כמש"נ (ירמיה שם) "זכרתי לך וגו' לכתך אחרי במדבר, בארץ לא זרועה", מזה נוכל להבין כמה גדולה היא בערכה ההכרה בבחינת 'מלכות'.
כי מלכות־שמים אין ענינה כי יש מלך בשמים, אלא שהוא־ית' בהתגלות לפנינו, המלך כאן אתנו ממש, "מתהלך בקרב מחנך" (דברים כג, טו).
ומשמע כי זאת לא זכו ישראל במצרים, כי לפי רום ערכם, ולפי רוממות דרגת 'מלכות', עדיין לא הי' אצלם קבלת מלכות שמים בשלמות.
עד שבאו לקריעת ים־סוף, ואז אמרו (טו, ב) "זה א'לי ואנוהו", שהיו מראין אותו באצבע, ראתה שפחה על הים מה שלא ראה יחזקאל בן בוזי, - ורק מ"ההוראה באצבע", מזה יצא אשר "על שפת הים יחד כולם הודו והמליכו ואמרו (טו, יח) ה' ימלוך לעולם ועד", שזהו קבלת עול מלכות שמים.
אבל מקודם, ביציאת־מצרים, עם כל הנסים והנפלאות שהיו שם, עדיין לא היו יכולים להשיג זאת כל־כך במדת מלכותו.
הרי מכאן לראות נוראות הענין, שאמנם כן, עד כדי־כך עמוק הוא הסוד של מלכות שמים, כי אחרי כל הגדולות והנפלאות שהיו ביציאת־מצרים, עדיין אין זה מלכות.
ואחר כל־זאת, שכבר "מלכותו ברצון קיבלו עליהם", - עם־כל־זה, לא הגיעו עדיין בהשגה כל־כך עד ליחוד הגמור במלכותו יתברך טרם מתן־תורה.
כי ביציאת־מצרים הראה לנו השי"ת בחוש, שכל הכחות כאין וכאפס. וראינו שיש מושל על כל בעלי כח וגבורה המושלים בקרב תבל, וכולם סרים למשמעתו ועושים רצונו.
ובמתן־תורה נאמר (דברים ד, לה) "אתה הראית לדעת כי ה' הוא האלקים, אין עוד מלבדו"!
היינו כי ענין קבלת־התורה היה כל־כך גלוי, בלי שום מקום לטעות, שראינו בחושינו את המלך האמיתי, וכל הכחות אין להם כח כי אם ברשותו, ואין עוד מלבדו.
*
ובדברינו עתה, מבואר זה היטב, כי אמנם דרגות רבות בזה, - ומפני שכל־כך קשה להבין במדת־ההסתר־פנים, במקומות החושך והסבל והיסורים, שנראה ח"ו כאילו עזב את העולם, - ולהגיע לתכלית הגמור, להקירוב הגמור, עד שיוקבע היחוד הגמור, כי שם הוא גם־כן נמצא, ושם גם־כן הוא־ית', ואין עוד מלבדו.
עד כי גם בהתקרבותם ביציאת־מצרים ובקריעת־ים־סוף, לא היה סגי, ולא הגיעו עדיין לתכלית הגמור, וחסרו עוד בההתקרבות.
רק עד ההארת־פנים השלמה במתן־תורה דוקא, שזהו גם־כן סוד השגחה פרטית כל־כך, עד שהקב"ה "מלמד תורה לעמו ישראל".
ורק הודות לזה, בכחו של הכלל־ישראל לסבול כל הצרות והיסורים בתוככי כל ערפלי החושך.
כי אחרי אשר "אתה הראית לדעת", וידעו כי ד' הוא האלקים ואין עוד מלבדו, - הנה הם עומדים באמונתם.
*
וגדולת אבותינו־הקדושים היתה, שהמליכו את הקב"ה על עצמם, לימשך בכולם לדעתו ורצונו יתברך, לישא עולו, ולהיות עבד לו.
וכל העסק עמהם יצא מגדר אמונה, ומזה הוא שלא הרהרו אחר מדותיו (רש"י שמות ו).
ותכלית כל הענינים הוא, לבוא למדרגת אמונה, היינו שאין להם טעמים אחרים בעניניהם, כי אם מאמינים בו, וזהו גדר עולו ית'.
ומדה־זאת מסתעפת עם מדת מלכות, כי נושאים רק עולו ית', וזהו ומלכותו ואמונתו לעד קימת.
וזה גם כוונת מה שאמרו חז"ל (נדרים לב:) באברהם־אבינו, מתחילה המליכו הקב"ה על מאתים ארבעים ושלשה (רמ"ג) אברים, ולבסוף המליכו הקב"ה על מאתים ארבעים ושמונה (רמ"ח) אברים, על כל אבר ואבר.
היינו שהיראה מפני מדת־הדין שהיא מדת מלכות, נכנסה וחדרה וחלחלה כל־כך, עד שכל אבר ואבר היה חדור (דורכנעדרונגען) במדת מלכותו; כל אבר ואבר הרגיש כי ד' לפניו בכל מקום ובכל דבר; אין נעשה מאבר־שלו דבר שהוא מתנגד לד', מפני כי ד' מלך עליו.
ומצינו בחז"ל (סנהדרין קז.) בדוד מלך־ישראל, שאמר לפניו, רבש"ע, מפני מה אומרים "א'לקי אברהם א'לקי יצחק וא'לקי יעקב", - ואין אומרים "א'לקי דוד", - אמר, אינהו מינסו לי, ואת לא מינסית לי, - אנסך אם מולך אתה על כל אבריך.
וזה מעלת אברהם־אבינו ע"ה, אשר על־ידי השפת־דיבור וביטויה של מדת הדין־ והמלכות בלבד, היה די לו להבין ולהאמין עד התכלית האמיתי, ולא היה צריך כלל להגיע לזה דוקא על־ידי השפת־דיבור של הארת־פנים, שאין זה מדת מלכות, וכמו שיתבאר להלן.
קסא
דברי הברית - פתגמי קיימא
 שבת נצו"י בצהרים
והנה בתוכחה ויקרא () ובפ' תבא (דברים כח, סט) נקרא: "אלה דברי הברית" כו', וחז"ל (ברכות ה.) אומרים ע"ז, נאמר כאן ברית וכו' מה ברית האמור במלח, מלח ממתקת את הבשר, אף ברית האמור ביסורין, יסורין ממרקין כל עונותיו של אדם וכו'.
ובאונקלוס תרגם: "דברי הברית, פתגמי קיימא", - שהוא מקיים, וכמו שבועה.
והנה חז"ל אמרו (אבות ד, ט) כל המקיים את התורה מעוני, סופה לקיימה מעושר, - זאת־אומרת כי קיום התורה הוא דוקא בעוני, - ומדוע באמת צריכים לקיים דוקא מעוני.
וכמו־כן ידוע המאמר (שאמרו החוקרים) כי "בנין הגוף חורבן הנפש", - [ומובן שאין הכונה על הבנין האמיתי של הגוף, כי בנין־ כזה לא יהיה לעולם חורבן על הנפש], - ומדוע באמת חורבן הגוף יהיה עי"ז בנין הנפש?
רק שזה הוא היסוד, שהכל צריכים להכנס תחת התוכחה, עד שאמרו חז"ל (חגיגה ה.:) "כל שאינו ב"והי' לאכול" וכו', אינו מהם", אינו מכלל ישראל, - הרי שכולנו צריכים אנו להכנס תחת התוכחה, ולקבל היסורים שהיא מדת־הדין, והשפת־דיבור והביטוי של מדת־ הדין, ה"ברית" שמתקיים, כמו שתרגם אונקלוס, כי זהו היסוד האמיתי המקיים לעד.
וכמש"כ (תהלים יט, י) "יראת ה' טהורה עומדת לעד", - ה"עומדת לעד" יולד ויתהוה על־ידי "יראת השם", אבל בתורה אין זו המעלה של "עומדת לעד", רק ביראת ה', ביראה, שהיא מדת מלכות.
וכמו שהביא רש"י (דברים כט, יב) על הפסוק (שם כט, ט) "אתם נצבים היום כולכם", שהקללות והיסורין הם מקיימין אתכם, ומציבין אתכם לפניו, - זה השגחה ושכר ועונש; הכרת אדם בשכר ועונש זה עמלו של אדם.
ובא הכתוב בפרשת נצבים (כט, יח), לומר, שאם יהיה אחד ש"יתברך בלבבו לאמר שלום יהיה לי" כו', - ולא ירא וחרד מפני האלות והברית, - "לא יאבה השם סלוח לו".
כי בזה שאינו נכנס בתוכחה ובברית, ובזה שאינו שומע ומאמין לשפת־דיבורה וביטויה של מלכות, בזה הריהו פורק עול מלכות.
ועל־זה יש עונש מיוחד "ורבצה בו" וכו' "הקללות של נצבים", - כי המה רק על מי שהתברך בלבבו לומר "שלום יהי' לי" כו'.
נמצא שבפחד כל שהוא, שאדם מתיירא מפני מדת־הדין, כבר הוא נכנס במדת־מלכות.
ולהיפוך, באי־שמעו למדת הדין, הוא בכלל זה שמתברך בלבבו ואומר "שלום יהיה לי", - "ורבצה בו" וגו'.
וכמה גדולים דברים חכמים, הלא זה מה שאמר הסבא ז"ל, כי מי שמתיירא על זה גופא שאומר "שלום יהיה לי", זה גופא הוי בכלל מתיירא, שאינו שייך עוד לכלל זה שמתברך בלבבו לומר "שלום יהיה לי", - כי בזה ישים שכמו לסבול מדת־הדין, ובכן: והיה שכרו כנ"ל.
קסב
אם אין הכרח, אין זה מלכות
 מוצש"ק נצו"י
והנה הנסים הגדולים, הגלוים ומפורסמים, מורים על הנסים הנסתרים, - שנאמין בכל דברינו ומקרינו שכולם נסים, אין בהם טבע ומנהגו של עולם, אלא הכל בגזרת עליון, וכמש"כ הרמב"ן (שמות יג, טז).
וכן מבואר בדברי הרמ"ח לוצאטו (בדעת תבונות) שכל ההשתלשלות בבריאה, הכל הוא להראות את ה"אין עוד", - שגילוי יחודו, זהו מה שרצה בו הרצון העליון, ועל־פי כונה זאת חקק חוקות נבראיו; וכל המסיבות אשר גלגל וסיבב, הם מה שצריך כדי לבוא לתכלית הזה, לגלות יחודו בפועל לעיני הנבראים.
והנה מצד עצם היצירה של בורא ונברא, מבורר לנו בפשוט התכלית והמכוון הגדול.
כי אם יש נברא, מורה שיש לו שייכות לבורא, ונברא ובורא המה מהשמות המשותפים, וכמו אדון, עבד, וכמו שאמרו (רבינו־בחיי בראשית לח, ל; סה"י לר"ת ש"א) אין מלך בלא עם.
וזה נראה וניכר כשהנברא משועבד להבורא, ויט שכמו לישא עולו, עול מלכותו, ולהיות מוכרח בתכלית ההכרחות.
וכמו שמצינו באדם־הראשון קודם החטא, שהיה מוכרח בכל מעשיו, ואם היה מוכרח הא מצינו שלאחר החטא היה לו הבחירה.
אלא צריך להבין את בחינת מדרגתו קודם החטא באופן־זה, - כי אף שהרי "כל הרוצה לצאת" מרצונו יתברך, 'יצא', כי הבחירה בידו היא, ובודאי במציאות יכול ויכול הוא להיות הולך שובב בדרך לב־רצונו, - אעפ"כ, מפאת מלכותו יתברך, מכחה הנהו אסור ומוכרח לבלי לצאת, מוכרח בתכלית ההכרח, עד אשר ממש בטבע אי־אפשר לו בשום־אופן לעשות היפך רצונו יתברך.
והנה רואים אנו להיפך, במי שנקרא בפסוק (קהלת ד, ט) "מלך זקן וכסיל", אשר עד כמה שהאדם מוכרח לקיים רצונו של מלך, יציית לאשר יצוהו נגד רצון העצמי שלו, רק מפאת שיש כאן שליטת מלך זקן וכסיל עליו.
הרי רואים אנו מה נקרא מלכות, כי מלכות זוהי הכרחיות, שגורמת הכרח למשועבד לה, - ואם אין הכרח, אין זה מלכות.
ומכל־שכן שעבוד עול מלכות שמים, היינו שנושא משא של הקב"ה. וזהו שהוא בבחינת עבד, ושמו של הקב"ה הוא אדון עליו.
*
והתורה נתינתה היה בבחינת הכרח, - וכמו שאחז"ל (שבת פח.) על הנאמר (שמות יט, יז) ויתיצבו בתחתית ההר, מלמד שכפה עליהם הר כגיגית, ואמר להם, אם אתם מקבלים את התורה, מוטב, ואם לאו, שם תהא קבורתכם.
כי מציאות התורה ומעלתה השלמה, הוא בדוקא כשהיא בתכלית ההכרח, בבחינת "כפה עליהם הר כגיגית", עד אשר אי־אפשר כלל להיות אחרת, - ולכן ניתנה על־ידי הכרח, להיות תחת ההר בכפיה כה גדולה!
כי יותר מהכרח אין לנו בבריאה, אשר זה הוא יסוד המלכות, סוד ההכרח, - ובהתורה לבד עדיין אין הם בתכלית המדה של הכרחיות, והיו צריכים עדיין להציבם תחת ההר הכפויה עליהם כגיגית, בלי אפשרות של נטיה כל דהו.
*
מלכות הוא מבלי טעמים, - אם אדם עושה מצוה, לא מחמת שהיא טובה עבורו מפני שום טעם, אלא בכונה נקיה להשי"ת, שהשי"ת צוה אותו, וגזר עליו, זהו מלכות!
בקצרה מלכות זוהי הכרחיות מבלי שום סברא.
ולכן "מצות לאו ליהנות ניתנו" (עירובין לא. ר"ה כח. נדרים פג:), - כי רק לעולו של מקום ניתנו, יען שאנו אין לנו אלא עולו של הקב"ה.
ולכן אמרו חז"ל (רש"י ויקרא כ, כו; ספרי קדושים ט; ילקוט תרכ"ו) מנין שלא יאמר אדם, נפשי קצה בבשר חזיר, אי־אפשי ללבוש כלאים, - אבל יאמר, אפשי, ומה אעשה ואבי שבשמים גזר עלי, - תלמוד לומר (שם) "ואבדיל אתכם מן העמים להיות לי", שתהא הבדלתכם מהם לשמי, פורש מן העבירה ומקבל עליו עול מלכות־שמים.
הלא נורא מאד מה שדורשין מן אדם, - כי הלא ודאי שהצדיק געלה נפשו מאכילת בשר חזיר ומלבישת כלאים, ומכל מיני איסור שבתורה, ובפרישתו מן העבירה הנהו ממש מדושן עונג, - והנה דורשים ממנו, כי אל יתחשב עם זאת כלל וכלל.
כי בקיימו איסור אכילת בשר חזיר מפני שקצה נפשו בהם, ולא מחמת גזירת השם־ יתברך, אין זה מפאת ההכרח של עול מלכות שמים, ואין זה תכליתו.
אלא תכלית המצות כולם היא ליכנס בקבלת מלכות שמים, "לשמי", שמקיים רק מטעם ההכרח לחוד, "אפשי" אבל הריני מוכרח, אבי גזר עלי, ומלכותו יתברך אני מקבל.
קסג
אדם לעמל יולד, - לסבול עול תורה ומצות, ועול יסורים
 המשך
ולכן יובן עוד מאמרם ז"ל (סנהדרין צט:) אמר רבי אלעזר, כל אדם לעמל נברא, שנאמר (איוב ה, ז) "אדם לעמל יולד" כו', ועדיין איני יודע אם לעמל תורה נברא כו', כשהוא אומר (יהושע א, ח) לא ימוש ספר התורה הזה מפיך, הוי אומר לעמל תורה נברא.
"והיינו דאמר רבא, כולהו גופי דרופתקי נינהו, טובי לדזכי דהוי דרופתקי דאורייתא, ופירש"י, כל הגופין לעמל נבראו, אשריו למי שזכה והיה עמלו וטרחו בתורה.
וכל המתבונן בדבריהם אלו, יראה שהם תמוהים וחתומים, שהוא כאילו ר"א מסתפק אם תכליתו של האדם הוא עמל תורה, או עמל מלאכה, ולולא הכתוב היה נכון בעיניו לומר שהוא עמל מלאכה.
וכן לשונו של רבא גם־כן תמוה, שאמר "טובי לדזכי" וכו', כאילו העסק והטיפול במלאכה זהו גם ענין ותכלית בעד האדם, ורק אשרי למי שזכה בחלקו לעמל יותר טוב, שהוא עמל תורה.
הרי כי גם למסקנא, שאמר ר"א כי "לעמל תורה נברא", אין הכונה כמו שמבינים תמיד, שצריכים לעמול כדי להשיג התכלית שהוא התורה, ואם היה ביכלתנו לקנות הכל בקל ובלי עמל, אזי היה מה טוב, אלא רק שעלינו לקנות זאת אפילו בעמל ובקושי רב, - כי זאת היא טעות בדעת העולם.
אלא "אדם לעמל יולד" פשוטו כמשמעו, כי כל המכוון והתכלית הוא עצם העמל והיגיעה והקושי, וכאילו לכאורה בלי שום תכלית, רק להטות שכמו לשאת עולו של מקום, ותו לא מידי.
וגם אחרי הגילוי שאדם "לעמל תורה נברא", דהיינו שאותו העמל שעל־ידו יזכה האדם לשלימותו, צריך להיות על־ידי תורה, אעפ"כ אין במשמע שעמל־מלאכה אינו חשוב כלל.
אלא שזהו בגדר מה שאמר רבא "טובי לדזכי דהוו דרופתקי דאורייתא", דמאושר הוא מי שזכה והיה עמלו וטרחו בעמל־תורה.
*
וזהו שאמרו (ברכות ה.) "יסורים של אהבה", שנאמר (משלי ג, יב) "כי את אשר יאהב ה' יוכיח" וכו', כל שהקב"ה חפץ בו מדכאו ביסורין, שנאמר (ישעיה נג, י) והשם חפץ דכאו החלי, ופירש"י, הקב"ה מייסרו בעולם־הזה בלא שום עון, כדי להרבות שכרו בעולם־הבא יותר מכדי זכיותיו.
ולכאורה איזה מכוון יש מיסורין של אהבה, מהו התכלית שלהם, ומה חפץ השם בם?
אל לנו להבין דאף שהרי מבלי עון הוא, אף־על־פי־כן הקב"ה מייסרו כדי שיזכור את בוראו, - אלא הביאור הנכון בזה הוא, שזה עצמו הוא המכוון והתכלית של כל יצירתו של האדם בעולם־הזה, - שהאדם ישא עול!
כי עיקר כל הענינים, כל התורה והמצות, הכל הוא להכניס את האדם למצב שיהיה מוכרח, ומוכרח בתכלית, - היינו שעיקרן של הענינים אינן כי אם עולו יתברך, עול תורה, עול מצות, - ובכלל זה גם עול יסורין, היינו שאין בהם רק עולו יתברך, שהרי יסורים הם המעמידים את האדם במצב של הכרח, לשאת עולו של הקב"ה, עול בתכלית ההכרח, וזה ודאי הוא התכלית האמיתי של האדם.
וכל מה שהעול גדול, ומוכרח גדול, לא מפני איזה טעם, אלא עול יבש, א־טרוקענעם יאך, הרי זה משובח, כי זה מכוון הבריאה.
ובזה נבין גם־כן, הך מ"ד (שם) שסובר, דגם אם היסורים יש בהם ביטול תורה, ותפלה, נמי נקראים יסורים של אהבה.
ומפני שתכלית יסורים אינם בשביל שבאים מחמת איזה עונש, שהרי כבר "פשפש ולא מצא".
וכן אין הכונה כמו שמורגלים ללמוד, שנותנים לו יסורים כדי שייטיב את דרכיו עוד יותר על־ידי־זה, כי הרי אף אם על־ידי יסורים יבטל מן תורה ותפלה, אשר הרי דרכיו לא יהיו מוטבין, אעפ"כ הקב"ה מדכאו ביסורין.
אלא כי תכליתם של היסורים הוא היסורים עצמם, להעמיד האדם במצב של הכרח.
והדבר באמת בהיפך, כי בגלל שהוא טוב, לכן זוכה ונותנים לו יסורים, וכמש"נ (משלי ג, יב) "את אשר יאהב ה' יוכיח", מי שאוהב השם ביותר, יתן עליו עול היותר גדול, אף יסורים, והם הם התכלית בעצם, מפני שמכוון כל היצירה הוא רק לעול.
ושם בגמ' אמרו על יסורים, דצריך לקבלם על עצמו באהבה, כי האהבה זהו פרט בקבלת מלכותו ועולו של מקום, כי כפי רצותו לקבל על עצמו כל היסורים שיטילו עליו, וככל יותר נועם ומתיקות שיש לו לאדם בנשיאת העול, כפי זה הוא נכנס עוד יותר בסוד קבלת עול מלכות שמים.
אבל אם לא קיבלם באהבה, הרי חסר כל העיקר, כי הלא עדיין חפשי הוא בדמיונו, ולא אסור, ולא זה ענין היסורים.
*
וזהו מדת־הדין, כי ענינה הוא לא רק לענוש בעד חטאים, אלא מציאותה ועצמותה היא סוד מכריח בלי סוף, והוא עול מלכות שמים.
ועל־כן צדיקים וקדושי־עליון כסוף נכספו תמיד קבל הדין, מצינו בחז"ל (ב"מ פד:) שהביאו את היסורים על עצמם, וקראום אחי ורעי בואו, וכן מצינו (תענית כא.) בנחום איש גמזו, שתבע יסורין על עצמו.
כי ידוע ידעו ודאי כי כל הטוב וכל הצלחת האדם במדת־הדין מצויה.
וכן האבות־הקדושים רצו לזכות למדת־הדין, יעקב־אבינו אמר (בראשית כח, כא) "אם יהיה אלקים עמדי וגו', והיה ה' לי לאלקים", היינו שיזכה שיהיה לו לאלקים, וכמבואר בספורנו, כלומר, הנני מקבל עלי מעתה, שהקל ית'־המרחם, יהיה לי לאלקים, ויתנהג עמי במדת־הדין.
וזהו שלא זכו האבות בחלקם עד שנתיחד עמם להקרא אלקי אברהם ואלקי יצחק.
*
וזהו שאמרו במכילתא (פ' החודש, ובספרא אח"מ פי"ג, מובא ברמב"ן שמות כ, ב) משל למלך שנכנס למדינה, אמרו לו עבדיו גזור עלינו גזירות, אמר להם לאו, כשתקבלו מלכותי (תחילה, אחר־כך) אגזור עליכם גזירות כו', - כך אמר המקום לישראל "אנכי ה' אלוקיך" וכו', כשקיבלתם מלכותי, (אח"כ) קבלו גזירותי, - קבלו כל מצותי.
ולכאורה מאי נפקא־מינה אם קודם יגזור עליהם הגזירות, ואחר־כך יקבלו מלכותו.
ואדרבה לכאורה הרי ראוי הדבר שקודם יהיו רואים את הטוב הכרוך במצותיו, וממילא יהיו מקבלים מלכותו ביותר רצון, להיות רצים אחריו מצד מצותיו הצרופות.
אכן לא כן הדבר, כי אם אך יהיו המצות לפי רצונם ודעתם, לקיימם מפני שהן מתוקין לנפש ויפים לגוף, - ויהיו בגדר בעלי בחירה, ולא מוכרחים מפני גזירת מלכות, - לא לזה נתנן לנו הבורא־יתברך.
אלא צריכים לקבל המצות משום קבלת גזירות מלכותו, בלי שום רצון, רק משום מוכרח בעלמא.
וזהו שאמרו "קבלו מלכותי תחלה", רצה לומר תכירו כי עבדים אתם לי, ומחוייבים אתם בעל־כרחכם לעבדני מפני מלכותי עליכם, וכיון שתכירו שאין עוד מלבדו כי אם שליטתו יתברך, ותוכלו לישא עול מלכות שמים, אז "אגזור עליכם גזירות".
ובדקדוק אמרו ז"ל בלשון "גזירות", כי מצותי עליכם אינם כי אם גזירות עליכם, בגזירת מלך, לא לטובתכם ולדעתכם, לא מפני שחפצים אתם בי ובגזירותי, אלא אחר שקבלתם מלכותי תחלה, אמלוך עליכם ביד חזקה, וזהו "גזירותי", מוכרח!
בקצרה, מלכות זה הכרח, בלי שום סברא וטעם, - וגודל ההכרח, מראה יותר מלכות.
זה הוא השפת־דיבור של מדת־הדין, שמדברת על־ידי הכרח, שמוכרחים אנחנו.
ועל־ידי־זה צריכים להתקרב עד לה"אין עוד", כמו על־ידי הארת־פנים.
כי האדם גדול כל־כך ברשעתו, עד בלי סוף, ונוכל לראות מזה שצריכים לו יראה בלי סוף, להמליכו על איבריו של האדם על־ידי היראה שהיא בלתי תכלית.
והאדם יתבונן מזה, עד היכן מגעת רשעתו, לא עד היכן על דרך עד כמה שיכול לחטוא, אלא עד היכן היינו עד היכן מגעת רשעתו, שבכדי לעצור בעד רשעתו, צריכים יראה בלי סוף, שהיא מדת־הדין, שהיא בלתי תכלית ובלתי סוף, כי דוקא במצב של אימה ופחד, רק בזה ינצל מחטא.
קסד
בין 'ושכחת', 'וזכרת' - כחוט־השערה
 ב' האזינו, כ"ה אלול
"השמר לך כו'. פן תאכל ושבעת כו'. ורם לבבך ושכחת את השם אלקיך וגו'. ואמרת בלבבך כחי ועוצם ידי עשה לי את החיל הזה. וזכרת את השם אלקיך כי הוא הנותן לך כח לעשות חיל" כו' (דברים ח, יא־ח).
כן מבארת לנו התורה מה זה השתלשלות של כפירה, - כי כשיהיה שבע, ירום לבבו, וישכח, ויאמר "כחי ועוצם ידי עשה לי את החיל הזה".
הרי כדברינו תמיד, כי בכדי להעשות אפיקורס אין צריכים לרוב דברים, לדעות רעות, מצד חקירות כוזבות, אשר הם מובילים את הכופר לטעיותיו ולכפירתו, - אלא שבנקל מאד כופרים, - כפירה באה מצד מצב האדם, מתוך המצב של "ורם לבבך", מתוך גאוה, - גאוה משכחת את הבורא־עולם; בעל־גאוה שוכח את השם־ יתברך, לבו לאו עם השם־יתברך הוא.
והעצה לזה, אנו היינו לכאורה סבורים, שנשלח אותו ללמוד חקירה ופילוסופיה, שיתברר לו אמיתת הכרת השם.
ולבסוף מיעצים לו עצה פשוטה מאד, לא בחקירות וחכמות, כי אם פשוט - "וזכרת את השם אלקיך כי הוא הנותן לך כח לעשות חיל" וכו', - פשוט להשים את זהרי־ מחשבתו על אודות הידיעה כי ממנו הכל ומידו נתנו לו, והיינו שיהיה הבורא־יתברך נמצא אצלו במחשבתו, ולזוכרו תמיד, לתפוס מקום במחשבתו ולבו, - ובזה מסיר מעצמו כל מחשבות הכפירה; כל הרגשיו ומחשבותיו עליו מכל קניניו ורכושיו שהשיג, עם ה"וזכרת" לבד, הכל בטל ומתבטל!
ברגע־אחד הוא משליך אחריו כל הכפירה! - ובמה? - בחוט־השערה אחת של "וזכרת".
[אך לא כמו שאנו סוברים, לזוכרו בפיו, ובלבו שכוח הוא לגמרי, כי אם לזוכרו בלי שכחה כלל וכלל, ממש בלי היסח הדעת.
כי כשאמר הכתוב "ושכחת את השם אלקיך", לא בשכחת הידיעה הכתוב מדבר, כי האם אמנם אפשר לשכוח את השם, הלא בעיניו ראה, ובשכלו הכל הבין, ואיך פתאום ישכחהו? וכשאמנם תשאלהו על־זה, הלא ישוב ישיב לך: בודאי ידעתי כי יש השם!
אלא כי אף שבידיעותיו לא חסר לו כלום, אעפ"כ מלבו שכוח הוא, לבו לאו עם השם־יתברך הוא, כי רק מרחוק השם יראה לו, כדיוטגמא ישנה, אשר אע"פ שהיא קרובה בפיו, אעפ"כ רחוקה היא מכליותיו].
*
הרי מעמדת לנו התורה את כל הענין על שתי חוטי־שערה, הפכיים זמ"ז, ממש חוט־השערה.
כי על־ידי אמצעים־קלים כופרים, ועל־ידי אמצעים־קלים מכירים, ותלוים כל־זה בחוט־השערה; "ורם לבבך" - היא כפירה, והעצה והתשובה - "וזכרת", גם־כן חוט־השערה.
ונלמוד מזה, כי באמת אין־צריך יותר מחוט־ השערה של "וזכרת", ויותר מזה אין, כי אם זכירה ואי־זכירה, אשר זוהי שכחה.
כי בזכירה כפשוטה לבד, ולא יותר, פשוט לזכור את הרבש"ע בזכרון כפשוטו, להיות זוכר את בוראו, בזה יבוא האדם לתכלית ההכרה.
קסה
בעצמה של היצירה, מבורר תכליתה
 המשך
וכן הוא ג"כ מצד מציאות הבריאה והנבראים.
הנה ידוע מה שהרמב"ם (שמונה פרקים פ"ה) מבאר הענין של (אבות ב, יד) "וכל מעשיך יהיו לשם שמים", וכותב, שצריך לאדם שישים הכונה באכילתו ובשתיתו, ומשגלו, ושנתו ויקיצתו, ותנועתו ומנוחתו, וכל פעולותיו ודבריו, - לשם בריאות גופו ושלימותו מהחליים, לבד.
ומתבאר שם בדבריו, כי מן האכילה הפשוטה, יכול לילך ממדרגה למדרגה, עד שיגיע לרום כל המדריגות, לההכרה האמיתית, שישיג וידע את אמיתת מציאות השם־יתברך כפי יכולת האדם לדעתו.
והנה כאשר ילך האדם מדרגא לדרגא, יבוא סוף־כל־סוף לההכרה של התכלית והמכוון הגדול של "לשם שמים".
כי כל הבריאה, מהחל ועד כלה, כאשר היא כמו שהוטבעה והותקנה להיות באמת, הרי הכל בתוך המהלך, כולם משולבים יחד, ס'קייטלט זיך; כשנעמיד כל דבר על מתכונתו כמו שהוא, מצד טבעי הדברים נראה בעליל איך שכל דבר הותקן והועמד, זה בשביל זה, וזה בשביל זה, וכן כסדר עד התכלית הנרצית.
כי הלא זה פשוט, מושכל ראשון, שהאכילה וכל ההנאות כולן, הנם לתכלית הבריאות, ולא לשם הנאה ועריבות, - כשרואים שאכילה מחזקת כחות־הגוף, הרי מובן מזה שאכילה היא בשביל בריאות הגוף, ואיך יכולים לומר אחרת.
וכשיעשה אדם כל פעולותיו לשם בריאות, - יתבונן הלאה, למה צריכים להבריאות?
והלא אי־אפשר לומר שהבריאות זהו התכלית מאדם, אשר הוא "אדם בעל שכל", - כי הלא הבהמות הרי גם־כן יש להם בריאות, ומה יתרון האדם והשכל מזולתו.
ומזה הוא בא לידי מסקנא, כי תכלית בריאות־הגוף היא רק כדי שיהיה לאדם השכל הנכון; תכלית של גוף־בריא אינו אלא רק בשביל הנפש, שתהיה בהירה־וזכה לקבל החכמות מבלי מונע.
וכן כשנתבונן הלאה כסדר הולכים הענינים למעלה למעלה, עד שהתכלית היא כדי לעשות רצונו, וזהו "כל מעשיך יהיו לשם שמים".
*
אך בל נאמר שזה גופא כל תכלית הבריאות, מה שנהיה בריאים, והאכילה אינה אלא אמצעי לזה, כי לפי"ז נמצא כי האכילה המביאה לתכלית הבריאות, היא דבר מן החוץ, שהרי אין הצורך אלא לתכליתה, היינו הבריאות.
אכן לא כן הדבר, - אלא כאשר האכילה והבריאות וכו' הנם כמו שהוטבעו והותקנו להיות באמת, הרי הנם לא רק אמצעים בעלמא, - אלא האכילה והבריאות וכו' הנם התכלית בעצמם, שכן הם עצמם מתעבדים מצורה לצורה, וממש מתהפכים מדבר־גופני לדבר־רוחני, ומתעלים התעלות אחר התעלות, עד רום כל המדריגות, - ואין כל חילוק אם יעלה בידו לבוא עד הסוף, או לא, - וזאת עיקר מה ששואלין מן האדם, והיתר בסייעתא דשמיא תליא.
*
ובאמת הרי כתוב במקרא (תהלים קמז, י) "לא בגבורת הסוס יחפץ, לא בשוקי האיש ירצה".
ולכאורה צריכים להבין, וכי לחידוש הכתוב אנו צריכין על־זה, ולולא הכתוב היינו סבורים לאמר כי חפצו של השם־יתברך הוא ב"גבורת הסוס", או ב"שוקי האיש"?
אכן הרי "גבורת הסוס" ו"שוקי האיש", הלא אם כי אמנם הנם ענינים של עזר וסעד, אשר הקב"ה בטובו הגדול נתנם לאדם, להיות לו לעזר בעבודתו הקדושה, [וא"כ היה עולה על הדעת שהם תכלית בעצמם], - אך אם כי אכן מעלות הן, ואכן רב התועלת בהן, אבל לא הם הגמר, לא הם התכלית, ולא לזאת הכונה.
ואולם האדם, מתוך כח הרגליו בהם, כבר חושב עליהם כי זה הגמר, וחסל! - כאילו אשר לזאת היא כל עצם הכונה.
ולזה הוא אשר בא דוד־המלך ע"ה, ומגלה לנו סוד זה, שנדע כי "לא בגבורת הסוס יחפץ, לא בשוקי האיש ירצה", - היינו לשון חפץ ורצון והתכלית המכוון מאתו יתברך.
כי מעיקרי הדברים, מעצם עצמותם, אין בהם כל חפץ ורצון, לא בהם הכונה, - כי אם, "רוצה השם את יראיו, את המיחלים לחסדו", - זאת היא כונת הכל.
וזה הוי התכלית וההשלמה של כל הבריאה, כדי שנכירו ונירא מלפניו, כמ"ש בזוה"ק (ח"ב מב:) דהאי עלמא בגין דישתמודעון ליה.
נמצא שמאכילתו יבין שתכליתה הבריאות, ומהבריאות יבין תכלית אחר, שהרי זה פשוט שבריאות הגוף אין זה הגמר, ובעל־ כרחך שהענין צריך להשתלשל הלאה והלאה, שדבר־אחד מחייב להשני, דרגא אחר דרגא, זה אחר זה, עד שיגיע לתכלית האמיתי, "לשם שמים", היינו "רוצה השם את יראיו", כי העיקר הוא "דישתמודעון ליה", ונכירו ונירא מלפניו.
*
ובאמת כתב הרמ"ח לוצאטו (בדעת תבונות) כי כל מה שיש בבריאה, וכל ההשתלשלות, הכל כדי שנכיר את ה"אין עוד".
ואין הקב"ה כונתו בבריאתו לטובת עצמו, כביכול, כי זה כלל גדול שהבורא אינו צריך כלל להבריאה, כמו שכתוב (תהלים נ, יב) "אם ארעב לא אומר לך", - נמצא שבעל־כרחך אי־אפשר שהתכלית של אכילה אינה אלא כדי שנהיה בריאים, וזה יהיה התכלית, כי אין הקב"ה צריך לזה שיהיה בריאות, ואם נבוא לומר שהתכלית הוא בריאות, הלא יש ח"ו דבר־מה חוצה לו, אלא בעל־כרחך שהתכלית הוא חזרה אל הבורא, "רוצה השם את יראיו, את המיחלים לחסדו", "כדי דנשתמודעון ליה".
[ובציור, אם נשאל לאחד, מה זאת עבודת מלכות בשר־ודם, - הנה אם יאמר כי עבודת־מלכות נקראת לשמור מצותיו, והיינו כי עיקר מלכות הוא שישמעוהו עבדיו לעשות רצונו, - אין תשובה זאת מדרכי החכמה, ולא יבין כלום ענין המלכות, ומה זו תועלת כל הענין, למה לנו המלכות ולמה לנו העבדות, האם בכדי שיתמלאו רצונותיו?
והמשכיל שיוכל ליתן השקפה כללית, יבין וידע כי העיקר מלכות ועבדות.
היינו כי כל מכוון של מלך, וכל הנימוסין, הנה העיקר שבעיקרים הוא כבוד מלכות, וזהו כל ענין המלוכה, היינו שיהיה כבוד מלכות, ומזה תסתעף כל העבודה וכל הפעולות וכל המשפטים, - אבל העיקר המכוון הוא לא העבודה והפעולות, כי אם כבוד מלכותו ותפארתו].
ונמצא כי מצד היצירה של בורא ונברא, מבורר לנו בפשוט התכלית והמכוון הגדול.
קסו
אוי לי מן הטבע
 המשך
כשאדם זוכה לרגעים לאיזה אור ובהירות, הוא רואה כי הכל פשוט בתכלית, ללא כל מחקרים.
כשמתבוננים בכל משהו מהבריאה, תיכף רואים אנו את הבורא־עולם, בקצרה, מה שאמרו בזוהר כי כל הבריאה היא בגין דישתמודעון ליה, כי הבריאה מעידה על בוראה.
הרי כי כך צריך להיות, היינו שמהעולם הטבעי, ומההסתר־פנים, נכיר את התכלית הבלתי־סופי.
ולבסוף רואים אנו, כי מאכילה־זו, שהיא בבחינת (שמות יח, יב) "לאכול לחם לפני האלקים", וכמו שאמרו (יומא עא.) כל המנסך יין לתוך גרונם של תלמידי־חכמים, כאילו מנסכם על המזבח, - נאמר על־זה (משלי ל, ט) "פן אשבע וכחשתי".
ובפרט בשכל וחכמה, הלא שם הוא כבר הבורא־עולם בעצמו, שם הוא כבר האור עצמו, כי מה לנו אור יותר מבהיק מחכמה, ממנה להגיע לתכלית הכרת הבורא־יתברך.
האיש המתבונן ומסתכל בהשגות חכמתו, הלא כרגע יכיר את "כי השם יתן חכמה" (משלי ב, ו), הלה תיכף יכיר ויראה ממש איך שנשפכת אליו חכמה טפה וטפה, "מפיו דעת ותבונה".
ובכל־זאת רואים שגם בעת היותו במצב החכמה, בכל־זאת יכולים גם שם להיות אובד, ולטעות.
וכמו־שנאמר (ירמיה ט, כב) "אל יתהלל חכם בחכמתו", שמתהוה בעל גאוה, ואומר חכם אני, ואין שום זכר מ"וזכרת", וצריכים להזהירו ש"אל יתהלל בחכמתו".
והרי חכמה זה האור עצמו, עד שכל הפילוסופים עבדו לחכמה עצמה, לחכמה בפועל, - ולבסוף, בחכמה גופא מתקלקלים וכופרים.
*
ועל־דרך־זה עבודה זרה, דהנה אחז"ל (שמו"ר מב, ה; מובא ברמב"ן לב, א) עה"פ (שמות ג, ז) "ראה ראיתי", אמר הקב"ה למשה, אתה רואה ראיה אחת, ואני רואה שתי ראיות, אתה רואה אותם באים לסיני ומקבלים תורתי, ואני רואה איך הם יעבדו את העגל.
כי במתן־תורה גופא, בראותם את פני השם, פני המרכבה, מתבוננין בטטראמילין שלי, ושומטין אחד מהן, היינו פני שור, אשר כתוב (יחזקאל א, י) "ופני שור מהשמאל", ויעבדו לו.
כאשר ישיגו ויראו דברים גדולים, וכחות גדולות, יתעמדו ויתעכבו באיזה כח שהוא...!
הרי שבשעת מעמד הר סיני, אשר זהו מצב יותר גבוה מן חכמה, אז כבר הסכימו על העגל.
וכבר ביאר הרמב"ן (שמות לב, א־ה) שבודאי היה אז כולם במחשבה לשם השם, שאחרי טעותם שהאיש משה נסתלק מהם, בקשו אלקים אשר ילכו לפנינו, לא שיהיו נותנין להם חיים, רק שיהיה להם במקום משה, שיורה הדרך לפנינו על־פי השם בידו, לכוין הכיון הראוי שילך על־ידו ההשפעה, (כי אל"כ מדוע לא מסר אהרן נפשו על־זאת, ועשאה להם בידיו) ע"ש, - ובכל־זאת נעשה עבודה־זרה גמורה.
יען שבהיותם עובדים את השם על־ידי טבע, כבר יש מקום ואפשרות לחלות הרע.
וזהו כל ענין עבודה־זרה, אשר זהו הרי כבר יותר גבוה מן חכמה, באצילות הכי קרובה, וגם בשעת מתן־תורה, לשם שמים.
והלא באמת הם מאמינים בהשם, היינו שהוא נותן הכח בהמזלות, ושהמה רק משמשים לו, - והנה השם־יתברך אסר לנו לעבוד להם, היינו לעשות עבודות להם, ושבזה יושפע הטוב מהשי"ת, - כיון שיש כאן פעולה המורה היפך, ידע השי"ת שלא יועיל כבר כל הכוונות שבעולם.
וכדאיתא בחינוך (מצוה טז, מ, צה) כי האדם נפעל לפי פעולותיו, כי אחרי הפעולות נמשכים הלבבות, - וברבות הפעולות־הטובות, ורוב התמדתן, מחשבות־הלב מטהרות מתלבנות מזדקקות, - וכן פעולה טבעית רעה.
כמו "כשר שבטבחים, שותפו של עמלק" (קידושין פב.), כי אף שיכוין כונות הכי גדולות ורמות, עכ"פ עוסק במעשה אשר הוא בעצמו רע.
ומטעם־זה כתב, כי אפילו אם יהיה האדם צדיק־ גמור, ולבבו ישר ותמים, חפץ בתורה ובמצות, אם יעסוק תמיד בדברים של דופי, ויעשה פעולות רעות, לאונסו, בכל־זאת ישוב בזמן מן הזמנים מצדקת לבו, ויעשה לרשע גמור.
ומפני שטבע אין להזיזו ממקומו ולשנותו, ואין לצאת מתחת ידי הטבע בשום אופן שבעולם.
כי כך היה רצונו יתברך, שיהיה בבריאה מקום חלות לחטא, על־כן ברא הטבע, באיזושהי בחינה של הסתר פנים, אור כהה ולא בהירה, שבמציאותה יש אפשרות לטעיות, ויש מקום חלות לחטא.
ולא יועיל אפילו אם יפתחו לנו כל הרקיעים, ואפי' אילו היו מורידים לנו 'מן' מן־השמים, כבר היינו מוצאים ואומרים איזה מהלך בדבר, כמו שאנו אומרים מהלך בטבע.
ואם יעבוד עבודה־זרה, בבחינת כולו לשם שמים, ובזה שישתחוה להם, יכוין לשם השם, בכל־זאת הוא עבודה־זרה, - יען שאי־אפשר בשום־אופן לצאת נקי בהיותו במצב הטבע.
ולכן נתנו ממש בעבודה־זרה, יען שבעבדם להם, סרים מעל השם, - אף שלכאורה הם צריכים לקרב אל השם תכלית הקירוב.
ולכן אמרו (דב"ר ב, כח) יתרו נתן ממש בעבודה־זרה, שנאמר (שמות יח, יא) "עתה ידעתי כי גדול השם מכל הא'להים", רחב הזונה שמתהו בשמים ובארץ, שנא' (יהושע ב, יא) כי ד' אלקיכם הוא א' בשמים ממעל ועל הארץ מתחת.
ואיך אפשר להבין אמרם "יתרו נתן ממש", האם אמנם יתרו לא האמין בכל? האם רחב חסרה באמונה? אתמהה?
אכן הסוד של "אין עוד" הנהו מבהיל כל־כך, עד כי אין ממש בכלום, ועל כזאת לא עמדו, כי אצלם נשאר מה, אשר לא לגמרי חדר שם ה"אין עוד", נשאר משהו.
אבל משה־רבינו ע"ה שמו אף בחללו של עולם, שנאמר (דברים ד, לט) "כי השם הוא האלקים בשמים ממעל, ועל הארץ מתחת, אין עוד".
משה־רבינו אמר "אין עוד"; אין שום חילוק בין נס־נגלה לנס־נסתר, כי השם הוא האלקים.
וזה בחינה גדולה עד היכן מגיע כח הטבע, שבשום־אופן אי־אפשר לצאת ממנו, - אף שהיו צריכים להמליך ממדרגה למדרגה, עד ההכרחות הכי גדולות, וכפי מה שנתבאר, - בכל־זאת אנו רואים שלא די שאין משתמשים עם הטבע לתכליתה, להכיר, להשתמודע להקב"ה, אלא אדרבה כופרין עוד על־ידי הטבע, על־ידי ההסתר־פנים.
וכן מהחכמה, ומעבודה זרה, לפי משנ"ת שהיא עוד יותר צריכה לקרב את האדם לאלקים מן טבע, ומן ההנאה, - והיאך הוא זה אשר מחכמה יוצאת אדרבה גאוה, לסבור על עצמי כי אני הוא החכם, - והלא מחכמה צריכים תיכף להכיר את מי שאמר והיה העולם, - ועם־כל־זאת, מתרחקים עוד יותר!
ומטעם שקשה מאד לבקוע ולעבור, דורך זעצן, את מדת הדין, שהוא הסתר־פנים, טבע.
והנה חז"ל (חולין פט.) אמרו, אמר להם הקב"ה לישראל וכו', אתם ממעטין עצמכם לפני, נתתי גדולה לאברהם־אבינו, אמר לפני (בראשית יח, כז) "ואנכי עפר ואפר" כו', אבל עובדי־ כוכבים אינן כן וכו', נתתי גדולה לנבוכדנצר, אמר (ישעיה יד, יד) "אעלה על במתי עב".
הרי שנבוכדנצר מגדולתו נתקלקל עוד יותר, ואמר "אעלה" כו', ואברהם־אבינו שהיה במצב של "אין עוד", אצלו יצא מחכמה שמיעט את עצמו, "ואנכי עפר ואפר".
וכמו שמסופר על רבי ישראל סלנטר ז"ל, שאמר, יודע אני שיש לי ראש כנגד אלף בני־אדם, אבל לעומת־זאת הרי מוטלת עלי התחייבות של עבודה כנגד אלף בני־אדם.
הרי שמיעט את עצמו, - כי בידעו את גודל אחריותו המוטלת עליו, הרי מזה כבר לא יכולה לצאת גאוה.
ראו מה מסתבב ויוצא אצל הכלל־ישראל מן חכמה, - "ואנכי עפר ואפר".
נמצא כי מכל טבע החכמה, ועבודה־זרה, וכל אשר בהם, אף שמטרתם להוביל את האדם, ולהראותו ולהבינו את שליטת השם, שזהו סוד המלכיות, לא מפאת חכמה והכרה, אלא מפאת שליטה, שהוא שליט על כל, - ובכל־זאת מתקלקלים מזה, ועוד כופרים בשליטתו.
עד שאמרו חז"ל (עירובין יח.) "אוי לי מיצרי", שהיא מיצר ומעיק לי, כשאני שומע לו ונעשה מוכרח לצייתו, אבל "אוי לי מיוצרי", היראה מיוצרו נותנת עוז וכח, לשבור לעבור ולבקוע, דורך זעצן, את ה"אוי לי מיצרי", וכמש"א (בראשית ב, ז) וייצר את האדם, וביצר־ הרע יצרו, ורק בשליטה יכולים לעבור ולבקוע את הכל, את ה"אוי לי מיצרי".
והנה מצינו בנח שעשה את התיבה, ומסביר הרמב"ן (בראשית ו, יט) כי אף שהחיות רבות מאד, ומהן גדולות מאד, והרמש הרומש על הארץ רב מאד, גם מעוף השמים מינים רבים, אין להם מספר, ואם־כן הרי התיבה אין יכולה להקבל ולהחזיק בעצמה את כל היקום, עם המאכל שהיו צריכים להכין עבורם, - ובהכרח שלאחר־כל, התיבה היתה בנס, שהחזיק מועט את המרובה, - בכל־זאת אמר לו הקב"ה שיעשה את התיבה, ויעשנה גדולה, מטעם למעט בנס, והיינו כדי שנוכל לתלות בטבע, שעשה תיבה והציל עצמו, וכמו שדיברנו כבר על־זאת, - ואף שהרי נח בעצמו עשה את התיבה, וידע שכולו נס, מכל־מקום היה אצלו מיעוט בנס.
נמצא כי אף הנס עצמו, אשר ידוע במציאות שאין הצלתו על־ידי התיבה, בכל־זאת נתקטן הנס על־ידי התיבה, - זהו בחינה גדולה על חוזק הטבע. וזהו סוד הטבע והסתר פנים, הניתן לאדם כדי לבקוע את החושך ולגלות בו את יחודו ית'.
ונמצא כי באמת אין שום חילוק במציאות בין "י'ד'ו'ד" ל"אלקים", כי גם בטבע, הכל גלוי ומבורר, - רק שבמציאות הלזו של הסתר־פנים וחושך הגדול, נעשה מהכל טבע.
אך אצל הכלל־ישראל גם בטבע ההסתר־פנים אין עוד מלבדו, - וזאת היא ההכרה של "י'ד'ו'ד הוא האלקים".
קסז
ויהי חושך אפלה, ולכל בני־ישראל היה אור
 יום ג', כ"ו אלול
דיברנו שצריכים לדעת כי ככל אשר מרבה לקיים את ה"וזכרת את השם א'לקיך" (דברים ח, יח), הרי הוא מתקרב להכירו.
ובאמת כי אין צריכים שום התעמקות לזה, ולא שום פילוסופיא, כי אם בפשטות יכולים להבין על־ידי ה"וזכרת", דאם לא כן הרי־זה דבר עמוק, אלא שבפשטות על־ידי ה"וזכרת" מבינים הכל, "כי הוא הנותן לך כח" גו'.
שנינו במשנתינו ברכות (נד.) חייב אדם לברך על הרעה, כשם שמברך על הטובה כו', והקשו בגמ' (ס:) שהלא הברכה על הטובה, והברכה על הרעה, הרי הנם ב' ברכות נפרדות, כי על זו הטוב והמטיב, ועל זו דיין האמת, אמר רבא לא נצרכה אלא לקבולינהו בשמחה, וברש"י לברך על מדת־פורענות בלבב שלם.
ולמדו בגמ' שם, מדכתיב (תהלים נו, יא) "באלקים אהלל דבר, בי'ד'ו'ד אהלל דבר".
"בי'ד'ו'ד אהלל דבר", זו מדה טובה, מדת הטוב והשכר, "באלקים אהלל דבר", זו מדת פורענות, מדת העונשים, ופירש"י אלקים לשון דיין.
ובאמת הרי בכל־מקום למדו שבמדת אלקים, היינו במדת־הדין, יש שכר ועונש, ואילו כאן מבואר ששכר שייך למדת־הרחמים, שזהו שם י'ד'ו'ד, דהיינו את י'ד'ו'ד מדת־ הרחמים אהלל על הטוב והמטיב, שזה הוא שכר, ואם־כן הרי נמצא שבמדת־הדין אין כי אם עונשים לחוד, ואיך מתקיימים שני הדברים יחד.
והנה יש שתי בריאות, של אור ושל חושך, ומדת־הרחמים היא אור.
ולכן בהיות ישראל במצרים "לכל בני ישראל היה אור במושבותם" (שמות י, כג), - והכירו על־ידי הנסים גלוים את השם, לראות כבעיניהם הגשמיים את מציאותו־יתברך.
כי עם בני־ישראל היתה ההנהגה בהארת־פנים, הנהגה ברורה וגלויה לעין־הרואה, בלי שיהא עליה שום כיסוי של קרום־דק החוצץ.
אך על מצרים נאמר (י, כב) "ויהי חושך אפלה בכל ארץ מצרים", ואחז"ל (שמו"ר יד, ב) מהיכן היה החושך ההוא וכו', רבי נחמיה אמר מחושך של גיהנם וכו', במה הרשעים מתכסים בגיהנם, בחושך וכו', שנאמר (בראשית א, ב) וחושך על פני תהום, זה גיהנם.
כי למצרים שהיה עונש, היתה ההנהגה בהעדר הארה, בבחינת חושך, הסתר פנים, מדת־הדין, אשר הנהגתה בחושך, בסתר, הכל עוטה במסוה, כתהום רבה, - ולא נתהוה במצריים שינוי במציאותם, מכח כל הנסים אשר ראו, כמו השינוי שנתהוה מכח־זה במציאותם של הכלל־ישראל, - ומשום שאצלם היה חושך ממדת־הדין, בחינת הסתר פנים.
וכמו־כן בקריעת ים־סוף, - בני־ישראל הכירו את השם, והמליכו עליהם את השם, ואמרו (שמות טו, יח) "ד' ימלוך לעולם ועד".
ומצרים לא ראו כלום! - לפניהם לוטים הם כל הדברים בחושך! - האם ישנה הנהגה יותר גדולה וניכרת מאשר היתה על ים־סוף?! - וגם שם טעו המצרים וסברו כי הרוח־קדים עזה, אשר השיבה כל הלילה, היא השימה את הים לחרבה, ולא יד ד' עשתה זאת בעבור ישראל, כמבואר ברמב"ן (יד, כא).
עד כדי כך הגיעה חשכותם של מצרים, כי בעצם גודל ההתגלות בקריעת ים־סוף, אור בהיר כזה, הם עדיין אומרים כי מקרה קרה כאן, רוח חזקה באה פתאום והיא המחרבת הים!
ומשום הנ"ל, כי לישראל היה נס גלוי, אור, מדת־הרחמים, - ולמצרים היה חושך, מדת־הדין, הסתר פנים, ולא היה להם היכולת להתבונן כל־כך בנקל, כמו לישראל.
ועוד אור גדול היה לישראל, במעמד הר סיני, שראו את ה"אין עוד", וכמש"כ (דברים ד, לה) "אתה הראית לדעת כו' אין עוד מלבדו".
*
והנה כתוב בארחות־חיים להרא"ש (ב, כז) גער ביצר־הרע המשיאך ללכת בדרכי לבך, ואל תשט אל דרכיו, כי דרכיך זך וישר, עכ"ל.
ומובן לפי המבואר, כי בהיותו במצב האור, במצב החכמה והתבוננות, אז מבין כי כל תענוגי הגוף שע"י התאוה, הוא בבחינת בהמה, ומתעב זאת, - וכן מביט על כל התענוגים הנבזים והפחותים, על הכבוד כעל שטות ושגעון, וכמש"כ הרמב"ם (פה"מ בהקדמה לסדר זרעים) לולא המשתגעים לא היה קיום לעולם, הרי שהרמב"ם מפאת השקפתו קראם למשוגעים, שלא היו פועלים לולא הכבוד וכיוב"ז.
ובכל־זאת כשנכנס במצב אחר, ונמשך לפתוי היצר, הוא נמשך היטב אחר התאוה וכיוב"ז.
וכשנבוא לחקור אימתי הצדק אתו, אם קודם בשעה שמאס כל זאת, והיתה לו לזרא, או כעת כאשר יחזק עליו יצרו ויתקפהו, ובהיות רוח היצר מבעתו, יגורהו בחרמו ויפול במכמורי התאוה.
הרי בודאי צריכים לומר שהיה הצדק אתו קודם, בשעה שהיתה נפשו רוה (ניכטער), ולא עתה כאשר שיכור הוא המתאוה.
וזש"א הארחות־חיים "ואל תשט אל דרכיו".
אף שעכשיו יש לך טעם בדברי היצר־הרע, ללא כל אפשרות להחלץ ולצאת מן המבוכה הרבה אשר לפניך, ואז גם ידמה לך לבקר את עצמך כי באשתקד הייתי כסיל ושוטה, ולא הבנתי היטב את החיים.
אך ידוע תדע נא ברור ואמת, כי כל הסיבוכים והמבוכות לא באו לך מצד התהפכות חכמתך והבנתך, שהרי בהיותך במצבך הקודם, אז כבר נוכחת היטב כי כל־זה מאוס ומגונה.
ולכן "אל תשט אל דרכיו, כי דרכך זך וישר", שהרי כבר התבוננת עליהם, ואין לך לשנותם.
קסח
ואהבת, בשני יצריך
 המשך
והנה מורגלים להביט על אור וחושך כמו על שני דברים נפרדים, - אבל האמת, כי אור וחושך ודאי שיש להם שייכות, שהאור מאיר ודוחה את החושך, והחושך מחשיך לאור, הרי יש להם שייכות גדולה, ומשניהם יצא תולדה אחת, - ולא נמצא טוב בחושך בלא אור, וכמו־כן באור בלא חושך.
וכמו אמרינו (בברכות ק"ש דערבית) "גולל אור מפני חושך, וחושך מפני אור", הרי כי יש להם תכלית אחד, ומקורבים ביחד, שאין האור והחושך במקצעות שונים, אלא משולבים יחד.
וכמו־כן הסתר פנים והארת פנים, תכלית אחת להם, כי שניהם עושים רצון קונם, ושניהם עסק אחד להם, ואין לדעת מי הוא המניח קאפיטאל (הון) יותר גדול, אם האור, או ההסתר פנים, אשר לכאורה הוא מרחיק מעבודת השם.
וכמו שאומרים בשם הבעש"ט, כי עת בוא היצר־הרע לאדם להסיתו לאיזה חטא, צריכים להשיב אמרים לו: אתה מסיתני משום שאתה חפץ להיות עושה רצון קונך, הנח לי גם אני את חפצי לעשות רצון קוני.
כי בשעה שרואים אנו, ששכר הוא מהארת פנים, ועונש ופורענות הוא מהסתר פנים, ודאי כי שכר ועונש הנם על דבר אחד, ולתכלית אחת המה באים.
וכמו־כן כל הטוב וכל הרע, לתכלית אחת המה באים, וכמשנ"ת במאמר הקודם, הגם דטבע הסתר פנים והרע בגין להשתמודעון.
וכמ"ש (דברים ו, ה) ואהבת את ד' אלקיך בכל לבבך, ואחז"ל (ברכות נד.) בשני יצריך, ביצר־טוב וביצר־הרע, - הרי שגם ביצר־הרע, היינו הטבע והסתר פנים, גם־כן צריכים לעבוד את השם.
וזה לכאורה קשה, כי לכאורה הרי אדרבה, אנו סוברים כי אין צריכים להזהיר להיות עובד את השם ביצר־טוב, כי הלא פשיטא שהיצר־טוב יעשה טוב, ובודאי יעבוד את השם.
אבל לפי־מה־שנתבאר נראה שגם ביצר־טוב צריכים להזהיר על עבודה.
כי הרי כתב הרמב"ן (שמות יג, טז סו"פ בא) שהענין של הנסים הגדולים והמפורסמים של יציאת־מצרים היה כדי להבין נסים נסתרים.
וזה הענין כאן, כי בעת שרואה נסים גלוים, או שמבין טובת התורה, ומכיר שיש בורא, אז יזכור זאת ההכרה לימי החושך, בימי הנסים נסתרים, אשר הם ימי הרע, והיה לו זכרו למשיב נפש, לשמש לעבור בו כל דרכי החושך.
*
איתא ברבי עקיבא (ברכות ס:) שבא למקום אחד, ובקש לשכור מעון, ולא השכירו לו, אמר, כל דעביד רחמנא לטב עביד, הלך ולן במדבר, והיו עמו תרנגול וחמור ונר, בא רוח וכבה להנר, בא חתול ואכל התרנגול, בא ארי ואכל החמור, אמר, כל דעביד רחמנא לטב עביד, בו בלילה בא גייס ולקח בשבי את העיר, אמר להם, לא כך אמרתי לכם כל מה שעושה הקדוש ברוך הוא, הכל לטובה.
על כולם אמר כי הכל לטובה, על כל מקרה ומקרה, הרי שבשעתו היו הפורעניות הללו, מה שהוצרך ללון בשדה, ואבד את תרנגולו שהעירו בחצי הלילה, וגם את חמורו וכו', לרעה ולפורעניות, - ובכל־זאת נראה מסוף המעשה מה שניצול עי"ז מהגייס שנפל על הכפר, שאילו היו שומעים את קול התרנגול, או אילו היו רואים לשרגא, היו נופלים גם עליו.
הרי שבאמת הם לטובה, והיה צריך לברך ע"ז באמת הטוב והמטיב.
ובחובת־הלבבות (בחינה פ"ה) מביא מעשה שאירע, כי חבורה־אחת מעוברי דרכים לנה אצל כותל אחד, ובא כלב והשתין על אחד־ מהם, ונעור, וקם לרחוץ מעצמו השתן, - וכשהרחיק מחבריו, נפל הכותל עליהם, ומתו, וניצול הוא.
לכאורה הלא הוא יסורים, אבל הכל לטובה.
וכמו כן כל המאורעות רחמ"ל והפורעניות שסובלים כעת, כל היסורים, וההסתר פנים, וכל הטבע והחושך, הכל שלוחי השם, והנם לטובת האדם.
ולעתיד־לבוא עת תתגלה שלמות יחודו ית', תהיה ברכה אחת על טוב ועל רע בשוה, ברוך הטוב והמטיב לשניהם (פסחים נ.), מפני כי ברע, בחושך והסתר, אין פחות טוב מאשר בעצמו של טוב, וכמו שכתוב (תהלים קכו, א) "בשוב השם את שיבת ציון, היינו כחולמים", ונראה שכל־זה היה לטובה.
כי השם־יתברך הוא ודאי הטוב הגמור, וממנו לא יצא רע, אלא הכל לטובת האדם.
ונמצא שגם הרע, באמיתת־מציאותו הוא טוב, ותכלית אחד להם.
*
ואפילו היצר־הרע, אין הוא מציאות של רע, אלא שליח השם־יתברך, וגם הוא טוב.
וכמו שאמרו בזוהר־הקדוש (ח"ב קסג. נזכר בדע"ת סי' קכ"ד, ובראש ספר רו"ח) משל נכבד על מש"כ (דברים ו, ה) בכל לבבך, דאינון תרין, יצר־הטוב ויצר־הרע וכו', ואי תימא וכו' דהא יצר־הרע וכו' איהו דלא יקרב בר־נש לפולחנא דקוב"ה, והיך ירחים ליה ביה וכו', אלא ודאי רעותיה דמאריה עביד, משל למלך שהיה לו בן יחיד, והיה אוהבו ביותר, וצוהו המלך באהבתו שלא יהיה לו עסק עם איתתא בישא, ובחוץ היתה שם אשה וכו', וברצות המלך לדעת עד היכן מגיע תוקף ציוויו על בנו, קרא המלך לאותה זונה ובקש ממנה שתלך ותפתה לבנו, ובנו לא שמע לה ודחה אותה מלפניו, והמלך היה שבע רצון מזה מאד, והכניס את בנו לתוך הפרגוד של היכלו ונתן לו מתנות ע"ש.
הרי כי על־ידי הזונה, שחפצה להסירו מדרכו, זכה בן המלך לגדולתו, - וגם הזונה שגרמה לבן־המלך לכל אותה־טובה, לכל זאת־האהבה של המלך אליו, זכתה לשבחה הרב.
כך היצר־הרע מפתה לאדם, כדי להראות אהבתו למקום, שעל־ידי־זה שלא יציית ולא ישמע לו, יתגדל האדם, כבן המלך הנ"ל.
הרי כי על־ידי־זה, על־ידי החושך והרע, זוכים יותר מן אשר על־ידי האור והטוב, רק שאין צריכים להיות שוטה, ואזי זוכים כל הגדלות דוקא על־ידי החושך והיצר־הרע.
וכמו שהזכרנו בשם הבעש"ט, אתה יצר־הרע עושה רצון השם, ואני צריך לעשות רצון קוני, שלא אשמע לך.
ומצינו ביעקב־אבינו, כי כאשר נאבק איש עמו (בראשית לב, כה), ופירשו רז"ל (ב"ר עז, ג; מובא ברש"י) שהוא שרו של עשו, אמר לו יעקב־אבינו (לב, כז) "לא אשלחך כי אם ברכתני", ואכן באמת (שם לב, ל) "ויברך אותו שם".
והלא שרו־של־עשו הוא השטן הוא היצר־הרע, ולכאורה אם הוא רע, איך ברך ליעקב, ועוד מדוע בקש יעקב ברכה מעשו.
הרי שה"רע" אינו כפי סברת דעתנו ומחשבתנו.
אלא הביאור כענין שאמרו חז"ל (ב"ב טז.) שטן ופנינה לשם־שמים נתכוונו וכו', אמר ח"ו מינשי ליה לרחמנותיה דאברהם, - הנה דאג השטן למצבם של ישראל עד סוף כל הדורות.
*
והנה איתא בספרי (ואתחנן פיסקא ז') על פסוק (דברים ו, ה) בכל לבבך ובכל נפשך, בענין איוב, שאשתו אומרת לו (איוב ב, ט) "עודך מחזיק בתומתך" וגו', אמר לה (שם י) "כדבר אחת הנבלות תדברי, גם את הטוב נקבל מאת האלקים, ואת הרע לא נקבל", - אנשי דור־המבול היו כעורים בטובה (שמרוב טובה כחשו בהשם), בכל־זאת כשבאה עליהם פורענות, קיבלו ועמדו ביסורים, והרי דברים קל־וחומר, ומה אם מי שהוא כעור בטובה, נאה בפורענות, כל־שכן מי שהוא נאה בטובה, שיהא נאה בפורענות, (אני, שעמדתי בטובתי, לא־כל־שכן ביסורים שאעמוד בתומתי).
וכן אמרו (בספרי שם, ובסנהדרין קא:) בענין מנשה בן חזקיה מלך יהודה, כי בהאור והטוב מחזקיה, אשר לכל העולם כולו לימד תורה, וכי עלתה על דעתך שלמנשה בנו לא לימד תורה, אלא כל תלמוד שלימדו וכו' לא הועיל לו, ומכל טורח שטרח בו (ללמדו), ומכל עמל שעמל בו, לא העלהו למוטב, להטיב דרכיו, אלא יסורין, שכאשר נשבה ביד שרי הצבא אשר למלך אשור, ולכדוהו בחוחים, ויאסרוהו בנחשתים, ויוליכוהו בבלה, אז וכהצר לו חילה את פני השם אלקיו, ויכנע מאד מלפני אלקי אבותיו (דהי"ב לג, יב), ושב בתשובה שלמה, וידע מנשה כי ד' הוא האלקים.
וכן איתא (במדבר יא, כ) "יען אשר מאסתם את השם אשר בקרבכם", ואמרו (ספרי פיסקא ל"ו; ילקוט רמז תשל"ו) מי גרם לכם שתכנסו לדברים הללו (שתמאסו את השם), שכינתי שביניכם (יען ששרתה בקרבכם), שאילו סילקתי שכינתי מביניכם, לא נכנסתם וכו'.
הרי שבהיותו קרוב כל־כך, הארת פנים, זה גרם להם שיחטאו, ובהסתר פנים לא היה זה הגרם, דהרי כתיב דהקרבכם גרם, היינו הקריבות הנגלה.
נמצא כי אדרבה, עיקר ההתעלות הוא רק במדת־הדין, בהסתר פנים.
ולזה יבואר הציווי של "ואהבת בכל לבבך", ביצר־טוב וביצר־הרע, - דיותר מסוגלים לעבוד את השם ביצר־הרע, שהיא מדת־הדין, מיצר־הטוב שהיא מדת־הרחמים, והנגלה, וכמשנ"ת מדור המדבר, וממנשה, ומקל־וחומר דאיוב מדור המבול.
והנה הרמב"ן בפסוק (דברים ו, טז) לא תנסו את השם" כו', כי אין רצון השם לעשות נסים לכל אדם ובכל עת כו', רק שנלך אחרי השם בלא נסים.
וכשנ"ת למעלה, כי רק בנסים נסתרים, בטבע, בחשך, שהיא מדת־הדין, בזה עיקר העבודה.
והנה האבות הלכו לפני השם במדת־הדין לבד, ולא היו צריכים למדת י'ד'ו'ד', הרחמים, שיגלה עליהם על הנסים נסתרים, וכשנ"ת מכבר.
והנה החובת־הלבבות (בשער יחוד־המעשה) מביא, כמה טענות של היצר־הרע, איך שסותר את עצמו, - יען כי כל כונתו אך להסית, וכמו הזונה במשל הנ"ל.
וזה גופא מורה כי כונת ותכלית הרע הוא תכליתו של הטוב, כדי שיתקרב האדם לעבודת השם, ולקבל מלכותו על עצמו על־ ידי מדת־הדין, הטבע, וההסתר פנים, וכמש"נ.
קסט
זכה, עזר - לא זכה, כנגדו
 יום ה', כ"ח אלול
איתא בגמ' (ב"ב יב:) קודם שיאכל אדם וישתה, יש לו שתי לבבות, לאחר שאוכל ושותה אין לו אלא לב אחד, שנאמר (איוב יא, יב) איש נבוב ילבב, וכתיב (שמות כז, ח) נבוב לוחות, ומתרגמינן חליל לוחין. - וברש"י, איש נבוב, כשהוא חלול בלא כרס מלאה. ילבב, כמה לבבות, שאינו מסכים לדעת שלמה.
[והגר"א (באדרת־אליהו דברים כ, יט, ליקוט; מובא בסידור הגר"א בק"ש) הביא בזה, מה שאמר הכתוב (משלי כה, כא) אם רעב שונאך, האכילהו לחם, ואמרו חז"ל (סוכה נב.) מלחמתה של תורה, - וזהו שאמרו (ב"ב יב:) קודם שיאכל אדם וישתה, יש לו שתי לבבות, לאחר שאוכל ושותה אין לו אלא לב אחד, - כי "טרם יאכל האדם" רצה־לומר מלחמתה של תורה, כנ"ל "האכילהו לחם", [אז[ יש לו שני יצרים (שתי כליות), אחד מיעצו לטובה, [ואחת יועצתו לרעה (ברכות סא.), - ואחר־כך משלים עמו היצר־הרע (ב"ר נד, א; מדרש תהלים לד), ונעשה יצר־טוב, כמו שאמרו (ברכות נד.) "ואהבת וגו' בכל לבבך, בשני יצריך].
)על קודם האכילה שיש לו ב' לבבות, ע"ז כבר נאמר (דברים ו, ה) ואהבת את ד' אלקיך בכל לבבך, היינו בשתי הלבבות, ביצ"ט וביצה"ר).
והנה מה  שאדם כועס כשירעב, שאז עלול יותר לכעוס, סוברים שהוא התפרצות עצביו (נערווייאישקייט), כי על־כן אנו מביטים על־ זאת כעל דבר הפורח באויר, ואיננו נותנים ממש בזה, וכשרואים דברי חז"ל אלו, נראים לנו כמליצה.
אך טעות גמורה היא, חז"ל הקדושים ראו את כל הדברים באמיתתם כמו שהם, וגילו לנו כי סיבת מה ש"קודם שיאכל וישתה, אינו מסכים לדעת שלמה", באמת הוא מפני שיש לו ב' לבבות.
והוא ממש כפשוטו, כי 'לב זר' נמסך בנפשו ונתערב במזג רוחו, ונשתתף עמו בהנהגת עצמו.
ואמנם יש להבין הדברים על נכונם, כי הלא ודאי כי לבו־של־אדם מקצהו עד קצהו אחד הוא, והלב־השני הנהו עצמו ובשרו של לבו־שלו, אך אעפ"כ יש שם איזו בחינה אשר יכולה להיות נקלפת ומתפצלת, ולהתהוות נפרדת כמו עוד רשות לעצמה, העומדת כנגד הלב, לסתור את דעתו, - אשר באמת היא פליאה גדולה איך יתכן להתהוות מציאות נפרדת־לעצמה מתוך עצם־מציאות־הלב, על מה הוטבע אדניה של מציאות נוספת זו, אבל כך הם הדברים.
ומאחר שיש בו עוד 'לב נפרד' העומד לעצמו, כי על־כן אין לו עצה בשום חכמות, כי אם להעמידו על מתכונתו ולחזור ולהעתיק אותו לתוך הלב, על־ידי שיאכילהו לחם וישקהו מים.
"לאחר שאוכל ושותה, אין לו אלא לב אחד", - אותו לב שני, אשר קודם כמו זר נחשב לו, הנה כאשר יאכל ויעמוד על בוריו ומתכונתו, אינו אלא אותו ה'לב האחד' אשר 'דעתו שלמה'.
ועל־דרך־זה צריכה להיות כל עבודתו של האדם, כי אם להעמיד את כל כחותיו על מתכונתם.
כי כאשר יעשה צרכי כל אחד מהם, ויתן לכל אחד מה שיספיק לו, אז כולם ישמשוהו בזריזות וחריצות ושמחה, ויעמדו כולם כנבהלים היראים לעשות מצות מנהיגם (כוזרי ג, ה).
כי כשהנם במתכונתם, כי אז כולם אהובים, כולם ברורים, קדושה כולם כאחד עונים.
וזהו אמרינו (בברכת אהבה־רבה) "ויחד לבבינו", שלא יהיה לבו חלוק, ולא יהיו חילוקים ופירודים בין כח לכח, ובזה יוושע האדם.
*
והנה מצינו (ב"ר פט, ג; מובא ברש"י סוף וישב מ, כג) שיוסף־הצדיק הוזקק לישאר עוד ב'־שנים אסור בבית־האסורים, יען שאמר לשר־המשקים (בראשית מ, יד) "כי אם זכרתני וגו' והזכרתני", - ותלה בו יוסף לזכרו.
והיינו שתבעו ממנו, שהיה לו לעמוד במצב של 'למעלה מדרך הטבע', ולפי מדרגתו היתה כאן איזו נגיעה דקה מן הדקה אל הטבע.
אף שהרי רחל־אמנו השתמשה גם־כן בטבעים, וכמו שאמרה אל לאה (בראשית ל, יד) "תני נא לי מדודאי בנך", ופירש הספורנו (שם ובפסוק ט"ז) כי הדודאים מין עשב טוב־הריח, וטוב אל התולדה, - בכל־זאת נענש יוסף הצדיק.
ואף שגם מעשה זו, אמירה זו להזכירו לטובה לפני פרעה, היתר היא, ואין ספק שכולו קודש, מפני שמחוייב היה יוסף־הצדיק לעשות כל מה שהיה ביכלתו בכדי להנצל.
וא"כ מדוע רחל־אמנו זכתה עבור הדודאים לשבט בישראל, כמבואר בספורנו (שם), ויוסף־הצדיק נענש ב' שנים בית האסורים.
האם יש איזו הוה־אמינא שיוסף אמנם בטח בשר־המשקים? - ואעפ"כ נענש בעונש כה חמור!
וכן יעקב לפי שסגר את דינה בתיבה, כדי שלא יקחנה עשו, אע"פ שכונתו היתה ודאי לטובה, אך לפי שמנע חסד מאחיו, נענש, כדאיתא במדרש (ב"ר עו, ט; פ, ד) אמר ליה הקב"ה (איוב ו, יד) "למס מרעהו חסד", לא בקשת להשיאה דרך היתר, הרי היא נשאת דרך איסור.
ואין ספק, שודאי עשה יעקב אבינו על־פי התורה והמשפט, שהיה לו לעשות כך כאשר עשה, - רק בכל־זאת יש כאן תביעה על אופן המעשה שלו, - והיכן חל כאן התביעה?
וכמו כן מצינו בחז"ל (סוטה מא:) שמבקרים את ירמיה־הנביא (עי' לעיל) שכשאמר חנניה בן עזור נבואת־שקר בשם השם (ירמיה כח, ג(: בעוד שנתים־ימים אני משיב אל המקום הזה את כל כלי בית השם וגו', ואת יכניה וגו' ואת כל גלות יהודה אני משיב אל המקום הזה, נאום השם וגו', ויאמר ירמיה־הנביא: "אמן כן יעשה השם, יקם השם את דבריך" וגו'.
כי אמרו על־זה חז"ל (שם) כל המחניף לרשע, סוף נופל בידו, ואם אינו נופל בידו, נופל ביד בניו וכו', ביד בן בנו, שנאמר (שם) ויאמר ירמיה־הנביא אל חנניה וגו': "אמן כן יעשה השם" וגו', וכתיב (שם לז, יג) ושם בעל פקידות, ושמו יראייה בן שלמיה בן חנניה, ויתפוש את ירמיהו הנביא וגו' בית האסור גו' לבית הכלא ע"ש.
ופירש"י שדברי ירמיה חנופה היא זו, שהיה לו לומר בהדיא שקר אתה ניבא ע"ש.
ואף שודאי היה מותאם על־פי דין מה שענה על נביא השקר אשר ניבא שעוד עתיד הקב"ה להחזיר את הכל ירושלימה, ובזה שענה "אמן כן יעשה" וגו', כונתו היתה הלואי שיהיה כך הרצון לפניו יתברך, והיתה אמירתו קדושה בתכלית הקדושה, שהרי ודאי שהיה צריך להתפלל "אמן כן יעשה השם", - בכל־זאת נענש בזה שבן בנו של חנניה בן עזור תפסו לירמיהו.
וצריכים להבין היכן חל כאן העבירה והרע, על דבר שכולו טוב למאד, וכמ"ש.
כללן של דברים, כי התביעות אשר נתבעו בהם גדולי־עולם, הנם על דברים אשר בעצמם טובים המה, - ועל אותם הדברים עצמם היו נתבעים עליהם, - וכיצד מתאימים שני הדברים.
*
סוד הדבר הוא זה, אחז"ל (ב"ר יז, ג; יבמות סג.) על מאי דכתיב (בראשית ב, יח) "לא טוב היות האדם לבדו, אעשה לו עזר כנגדו", - זכה עוזרתו, לא זכה כנגדו, - (להלחם; חלוקה עליו וסותרת דבריו), - ואיכא דאמרי וכו' מנגדתו.
ואף כי עצם מציאותה הלא ודאי כי כולה עזר, אשר באמת היא משלמת את האדם, אף־על־פי־כן אם לא זכה, - כנגדו!
הלא נמצא, כי מן "עזר", אם לא יזכה, נעשה ל"נגדו", היינו כי העזר עצמו נעשה לו לרע.
ומה לנו יותר, אשר גם בענין התורה־הקדושה גופא, אשר הלא היא החיים בעצם, כנאמר (דברים לב, מז) כי היא חייכם, גם עליה אמרו חז"ל (יומא עב:) זכה נעשית לו סם־חיים, לא זכה נעשית לו סם־מיתה, - הנה יתכן כי תורה־הקדושה בעצמה יכולה להיות סם המות.
כי ענין "עזר כנגדו", זה כלל אשר אינו דוקא בענין איש ואשה, אלא כלל גדול הוא בכל כולה של הבריאה, מראשיתה עד סופה, אשר הלא הוא הסוד של "יוצר משרתים".
וכן הוא אמנם כל הטבע, מקצה ועד קצה, כולם שלוחים בעד האדם לסעדו ולתמכו, להגיע בהם לתכלית הכרת הבורא־יתברך, - וחלילה לחשוב כי מעצם הטבע מתקלקלים, אדרבה, נהפוך הוא, גם מהטבע, ודוקא על־ידי הטבע, בזה הוא אשר "את האלקים הולכים", כי מהטבע הלא מתגלה הרבש"ע, מטבע אנו רואים עצמותו ית"ש.
ואף גם כל מציאותו של הרע, אם האדם זכה, הרע לו לעזר וסיוע, ואם לא זכה נעשה לו כנגדו.
כי כל ענין הרע, בעצם־מציאותו טוב הוא, ותכליתו להוביל את האדם בהכנתו מעלה מעלה, עד שיגיע לתכלית הנכון, למלכותו יתברך.
אכן אם לא זכה, אזי לא די שעל־ידי הטבע, או התורה, אינו הולך לתכליתו הנכון, אלא אדרבה על־ידי־זה עוד נתקלקל.
וענין־זה הוא בכל פעולות אדם, כי באותה פעולה גופא, יש בה שתי בחינות, אחת רמה ונשאה, והאחרת רעה ושפלה.
והריהי תלויה אך ורק בנשיאתה והנהלתה, כי כשזכה, אוחז בבחינת הטוב שבפעולה, וכשלא זכה אוחז ועושה הפעולה בבחינתה הרעה.
ואמרו חז"ל (ב"ר סה, ד) "דרכו של איש להיות יוצא לדרך, ולומד בינה מבני־אדם".
בן־עליה אינו עובר על שום־דבר, מבלי שילמוד ממנו בינה, בכל דרכיו משכיל.
אך סוף־סוף הנסיון יורנו, שכשאדם יוצא לדרך, ורואה את הרחוב, יוצא מושחת ומקולקל.
ומצינו בגמ' (ברכות ט: יט: נח.) לעולם ישתדל אדם לרוץ וכו' אפילו לקראת מלכי עובדי־כוכבים, שאם יזכה יבחין בין מלכי ישראל למלכי עובדי־כוכבים, וברש"י, שאם יזכה לעולם־ הבא, לראות גדולתן של ישראל, ויראה בכבוד מלך המשיח, יבחין כמה הרבה גדולתן יותר על האומות עכשיו; כמה יתר כבוד נוטלי שכר מצות, ממה שהיה כבוד האומות בעולם־הזה.
אף שהרי מלכי עובדי־כוכבים המה תכלית העולם־הזה, אף־על־פי־כן ישתדל לרוץ לקראתם, מפני שעל־ידי־זה יזכה להבחין בראותו מלכי ישראל, - הרי שעל־ידי העולם־ הזה יכיר יותר את העולם־הבא, מלכי ישראל.
נמצא כי העולם־הזה, הטבע, וכל הרע, הכל נברא לתכלית זה, כמו הטוב ממש, - ורק האדם בורא יצר־הרע, ועושהו ליצר־הרע.
[א"ה, עי' תנחומא (בראשית ז) אמר הקב"ה, אתה עושה אותו רע].
כי קודם החטא, גם היצר־הרע היה טוב, וכן אחז"ל (ב"ר ט, ז) על הפסוק (בראשית א, לא) והנה טוב מאד, זה יצר־רע.
טעות הוא לחשוב שהיצר נוצר לקלקול האדם, אלא כל השלמות יוצא אך ורק מהיצר.
וכמו שהתורה, שהיא סם חיים, ואם לא זכה, מלשון "זך", שלא זכה, שלא הגיע לזכות, אלא אינו זך, נעשית לו לסם המות, ותהיה בקרבו לארס, - כי בעזר התורה שלמד, עוד ירע במעשיו יותר ממי שלא למד כלל.
כמו־כן מן "טבע" עושה סם המות, ובורא יצר־הרע, אף כי כל מציאות הסתר הטבע, היא טובה לאדם, והיא סם חיים לאדם, כמו הטוב עצמו, - אך האדם בורא רע ממנו.
כי כשלא זכה, לוקח דרכי ד', אשר ניתנו לאשרו, להדריכו, לצרפו וללבנו, ושיוכל מזה להתקרב אל ד' ותורתו, והוא ברוב פשיעתו יקלקלם, ואדרבה הוא הולך מהם לדרכי שאול.
וזהו מש"כ בספרי קבלה () שיצר־הרע "נורא" ממדת־הדין, ופחד יצחק היא מדת־הדין, זאת אומרת הסתר פנים, כי רק שם יסוד העבודה, ולולא ההסתר־פנים בטלה כל העבודה, כי על־כן מדת־הדין הוא כל סוד היצר, ורק יורד ומתעה.
אנו מורגלים תמיד לחשוב, שבכל־פעם כשאדם נשמע להסתת היצר ועובר עבירה, הנה יצרו מתבסם בה, אשר האדם עשה דבר כרצונו, ועשה לפניו נחת־רוח, - אולם האמת הוא, היפוך זה לגמרי, כי לא רק שאין לו נחת־רוח ממעשה העבירה, אלא גם כועס הוא בתכלית.
וכמו שאמרו (ב"ב טז.) במתניתא תנא, יורד ומתעה, ועולה ומרגיז, ופירשו בזה (עי' ראש ספר רוח־חיים) כי שורשו למעלה בראש, הוא בקדושה, ומשתלשל למטה בבחינת רע.
וזהו "יורד ומתעה", שיורד ממדרגתו, שבאמת אין מתעה כלל וכלל, אדרבה, מקרב האדם להשם, "עולה ומקטרג", שמדת קדושתו מקטרגת.
כי במציאות אין בנמצא בבריאה שום יצר־הרע, כי הטבע והסתר־פנים היא אחד עם הטוב והארת־פנים, רק אם האדם גיט א'בריק מעהר, אזי ההסתר פנים נעשה ליצר־הרע, ומתעהו, ובהסתר פנים יש מקום להולדת ב' לבבות.
קע
ויחד לבבינו
 המשך
וכן הוא הענין גם בכל יסוד הנשמה והגוף, שיש בגוף שני הענינים, אם זכה עזר, ואם לאו כנגדו.
וכן מצינו (עי' ביהגר"א) על הפסוק (משלי טז, ז) ברצות ד' דרכי איש, גם אויביו ישלים אתו, שנדרש על איש ואשה, וכן על הנשמה והגוף.
כי לא כפי שמורגלים, שהנשמה והגוף הנם שתי הפכים, אלא שניהם הנם אחד ממש, ואם כי הרי שונים הם בדרגותיהם, אעפ"כ שניהם אחודים ומיוחדים, דבוקים וחשוקים לרצונו ית'.
כי תכלית האדם כמ"ש הרמ"ח לוצאטו (בדע"ת סי' פ"ח) להתהוות כמו אדם־הראשון קודם החטא, שתהיה הנשמה היא לבדה שולטת ומושלת לגמרי, בלא שיהיה לגוף שום שליטה כלל, ויהיה כולו כרוך אחר הנשמה, בלתי מתפרד ממנה, - ולא יהיה ברצונו מה שלא יהיה ברצונה, - עד שכמעט לא יהיה נבחן לדבר בפני־עצמו, אלא כמו מובלע בין כחות הנשמה הטהורים.
כי הרי אין ענין הגופניות אלא הסתר הארה וכו', - אי־אפשר לשליטה אפילו קטנה לגוף, שלא יחסר כנגדה איזה אור וכח מן הנשמה.
על־כן הזמן שתהיה הנשמה בכל גבורתה, שלא יחסר כל בה, הוא הזמן שאין לגוף שום שליטה.
אך אדם־הראשון היה עינו מטעה אותו, ונתפתה, ולפי מצבו־הרם נשאר הגוף כחוט־השערה לבד, בלי נפש, בלתי מובלע בכחות הנשמה, - וכן קרה לבניו אחריו, שהלכו אחר המתראה לעיניהם, עד שבכל דוד ודור העולם חסר והולך.
ומבאר בענין־זה חמש מדרגות, - כי המדרגה הראשונה היא, כי רק נחלק הגוף, להיות נבחן לדבר בפני־עצמו, שיהיה לגוף מציאות.
ושוב נחלק הגוף יותר, וכבר היתה לו שליטה כלשהי, כללית, בלתי מובחנת בפרטות.
ושוב נחלק יותר, שנמצאו באדם פרטים גופניים.
ושוב נחלק יותר והיה הגוף שולט בכל פרטיו, אך היה כגר בארץ, והנשמה היא השולטת, ויצטרך הגוף ללכת בדרכיה, כענין (שמו"ר מז, ה) אזלת בקרתא הלך בנימוסא.
וכמשה־רבינו ע"ה, כשהלך לקבל תורה לישראל, שהיה גופו בבחינת אורח במקום הנשמות, ולכן שינה את טעמו לעשות כמעשי הנשמות, לבלי לאכול בהיותו בשמים.
עד שנתחלק הגוף יותר ויותר, והיה כאיש שורר בביתו, והגיע עד להסתר פנים כזה, שיש כאן ב' רשויות, ועיקר השליטה הוא החושך.
ומה חובת האדם בעולמו? - להחזיר הקשור ולהדבק החיבור; הגוף והנשמה לא יהיו שנים, אלא יתאחדו ויהיו לאחד, עכ"ד.
ולכן אמרו חז"ל (שבת קה:) לא יהיה בך אל זר, ולא תשתחוה לאל נכר (תהלים פא, י), איזהו אל זר שיש בגופו של אדם, הוי אומר זה יצר־הרע, [ופירש"י, 'בך' משמע בקרבך, שאם היה בך ('אל זר'), תשתחוה ל'אל נכר' לבסוף].
כי על־ידי היצר־הרע, נחלק הגוף מהנפש, ויש כאן כבר ב' רשויות על־ידי חילוק הגוף מהנפש, והיו ב' רשויות כאן, ח"ו.
ואין להבין זאת כפי שרגילים, כי אחרי שהגוף צריך להיות בטל בתכלית, ללא כל שליטה, כי אם רק ישות של מציאות, ולא יותר, אם־כן הרי זה חורבן והרס להגוף, - לא כן הוא כלל וכלל.
אלא אדרבה, מה שהגוף צריך להתהוות מובלע בכחות הנשמה, היינו שעצם מציאות הגוף יתהוה באמת חלק מן כחות הנשמה הקדושה, ו"לא יהיה ברצונו מה שלא יהיה ברצונה".
וזהו ביאור של קריאת־שמע, כי מקבלים אנו מלכות־שמים באהבה, מבלי שום פירוד.
ועל־זה נאמר בקריאת־שמע (דברים ו, ה) ואהבת את ד' אלקיך בכל לבבך כו', - כי על־ידי האהבה נדבק הגוף לנפש.
וזה אומרים אחר "שמע ישראל ד' אחד", - "ואהבת" כו', - אחר יסוד האחדות בא יסוד האהבה, כי על־ידי האהבה נעשים לאחדים.
וזהו סוד אמרינו (בברכת אהבה רבה) "ויחד לבבינו לאהבה וליראה", - היינו שבאהבה שהוא סוד היחידות, שמקבל אף הרע באהבה גמורה, שכשם שמברך על הטובה, כך מברך על הרעה, ולא יהא לבו חלוק, ולא יהיו חילוקים ופירודים, שזהו סוד היחידות, זהו יחוד הלב באהבה.
וגם יראה היא סוד היחידות, וביראה גם־כן מיחדים הלב, ואינו נוטה מהאחדות.
כי צריך להבין שאין זו יראה מחמת מכה בשוט ובאלה, - אלא יראה מחמת קריבות השם, שמתיירא לחטוא שלא יעוזב על־ידי החטאים.
וזו היראה, היא הרצון הכי גדול, כי יש כאן רצון גמור להמליך עליו את השם, שמתיחדים הגוף והנפש, ואין כאן עוד ב' רשויות.
וזהו שאמרו חז"ל (ברכות נד.) ואהבת את ד' א'לקיך בכל לבבך, בשני יצריך, ביצר־טוב וביצר־הרע, - שצריך האדם לקבל מלכות־שמים על הנסתר, היצר־הרע, באהבה, שלא יהי' פירוד.
קעא
השמרו לכם פן יפתה לבבכם וגו'
 המשך
ואחר־כך מודיעה לנו התורה־הקדושה איך יתהוה הפירוד מאחד.
וזהו (דברים יא, טז) השמרו לכם פן יפתה לבבכם, ומבואר בדברי הרמב"ן (שמות כב, טו) כי ענין הפתוי הוא [להיות נמהר], כלשון (משלי יד, טו) פתי יאמין לכל דבר, - כי האנשים אשר אין דעתם שלמה להשכיל, ויטעה לבם בדברים בתחילת ענינם, יקראו 'פתאים'.
זהו התחלתו וראשיתו של הפירוד לשתי רשויות, היינו שלבבם ימהר קודם השכל, אשר זהו קצת פירוד, שאין שם החיבור הגמור והשלם.
רצה־לומר, שהגוף ידמה לו כי הרשות בידו, ויכול לעשות מה שלבו חפץ, ומי ימחה לו, ואז הוא תיכף מתפתה בכל מיני פתוים, וכשהוא מתפתה, כבר כל החכמות שבעולם לא יעזרוהו, כי אז יש לו הבנות אחרות, ומכיר הכל לפי רצונו המטעה אותו, ואינו מבין אחרת, כי־אם רצונו הוא המשכיל לו.
ומן הפיתוי, יהיה הולך הלאה בדמיונו, עד 'וסרתם', - וכיון שאדם סר מדברי־תורה, מיד הולך ומדבק בעבודה־זרה (רש"י שם), - והיינו איזהו אל זר שבאדם, הוי אומר זה יצר־הרע, וכנ"ל, ואזי כבר הולך כן הלאה, עד "ועבדתם אלהים אחרים", ואחר־כך "והשתחויתם".
רצה־לומר, הדבר שהיה מתחילה רק פיתוי, יתעבה כל־כך, עד שיעשנה לעבודה־ זרה ויעבוד אותה, ע"י שיש כאן כבר ב' רשויות.
מבהיל הוא הכח של פיתוי, - כי בסיבת הפיתוי חטאיו אינם לפי מצבו, עד כי יתכן שאפי' דברים שהיה נרתע מהם אף לשמע אזנו, סוף סוף יעבור עליהם וגם יצדיק עצמו.
היסוד הוא, כי אחרי שכבר נכנסים דברי פיתוי בלבו של אדם, כבר אין לפניו שום עצה ותחבולה להנצל מזה, וכמעט אין תקוה לו, כי כבר בטח יבוא ל"וסרתם ועבדתם".
אולם הרי נאמר "השמרו", ומה עליו לעשות? - להשמר ולהתעמד עוד לפני הפיתוי, לא לפגוש בו, ולא לבוא כלל לידי גבול פיתוי, להתרחק שבעים שערים... לפני כל נטית הלב, כי אז, ורק אז, ימלט.
ואין המדובר כאן על פיתוי של עבירה חלילה, אלא כמבואר שם ברש"י פיתוי של "ואכלת ושבעת", פיתוי שאין בו עדיין כלום איסור, כי אם פיתוי־לב לבד, וגם פיתוי כשר, וכל דהו כזה, ובכחו לעשות באדם מהפכה גדולה כזאת, - ככה הן טבעי הדברים!
כי כל העבודה של האדם היא, שהיצר־הרע לא יקדים, ולא יעשה רע מטוב.
וזהו שאמרו בגמ' (ברכות סא:) צדיקים יצר־טוב שופטן, רשעים יצר־הרע שופטן כו'.
וצריך להבין משפטים הללו מה הם, הלא המשפט לאלקים הוא? - ופירש הגאון זצ"ל (בביאורי אגדות; מובא במעלות־התורה קרוב לתחילתו) כי שופטן רצה־לומר מנהיגן, דמשפט הוא לשון הנהגה, והצדיקים יצר־טוב שופטם, הוא דיין שלהם, שכל הנהגותיהם על פיו.
כי על־ידי היראה ואהבה שיש להם ממלכות שמים, אז היצר־הרע לא נעשה רע.
*
ועיקר קבלת עול מלכות שמים, היא הקבלה בשמחה, וברצון, ולשמוח ביסורים שהוא העול מלכות שמים.
וזהו ענין שופר, שהוא ענין שמחה, (כמבואר בספורנו (ויקרא כג, כד) כי הוא זכרון תרועת מלך, בה יגילו במלכם, וזה מפני היותו יושב אז על כסא דין, וראוי לנו לשמוח אז יותר על שהוא מלכנו), כמו (תהלים מז, ז) זמרו למלכנו זמרו, - ששמחים עם מלכנו, ומקבלים מלכות שמים על הנסתר והטבע בשמחה.
וזהו סוד (תהלים צח, ו) "בחצוצרות וקול שופר, הריעו לפני המלך השם", - "הריעו" היינו שמחה, כמו שמריעים לפני המלך בהמלכו על העם.
וזהו אמרם ז"ל (ראש־השנה טז.) אמר הקב"ה, אמרו לפני מלכיות, שתמליכוני עליכם, ובמה, בשופר, - היינו כי על־ידי השופר יבואו לסוד של "הריעו לפני המלך השם", כמש"כ "בחצוצרות וקול שופר הריעו לפני המלך השם".
קעב
צדיקים מהפכים הסתר־פנים להארת־פנים
 מוצאי ראש־השנה (המשך להנ"ל) תרצ"ג
הרמ"ח לוצאטו ז"ל, כותב, שהקב"ה ברא העולם בשתי מדות, אשר אלה מוסדות הנהגתו יתברך, ושרשה, עם ברואיו; מדת "הסתר פנים", שהוא מתעלם ומסתתר ואינו מגלה הדר כבודו, ומדת "הארת פנים".
והנה בגופו של אדם־הראשון, שהיה כולו כרוך אחר הנשמה, בלתי מתפרד ממנה, עד שכמעט לא יהיה נבחן לדבר בפני־עצמו, אלא כמו מובלע בין כחות הנשמה הטהורים, ושבתחילה קודם חטאו היה ערך הגופניות שלו, בבחינת הרוחניות (הנשמה) אשר לו עתה, אחר ההשפלה (לאחר החטא).
ואע"פ שהיה במעלה גדולה, מעולה מאד מאד ממה שהמין־האנושי עכשיו, - עם־כל־זה הרי היה עלול ליפסד, לחטוא ולמות, כמו שהיה מעשה, - כי הגוף בכל־זאת כבר היה בבחינת "הסתר פנים".
וכמו־כן מצינו שהיתה בריאה של הסתר פנים, אף במצב של (שמות כה, ח) "ושכנתי בתוכם", כי סוכ"ס הגוף הנהו הסתר פנים.
וכמו אמרם ז"ל (ב"ב יב:) קודם שיאכל אדם וישתה, יש לו שתי לבבות, - הנה ב' לבבות אשר נעשים לו ע"י מה שהוא קודם שיאכל, איך יתכן לומר שהמה ב' דברים מיוחדים ונפרדים, ובעל־כרחינו צריכים לומר כי חלות אחד להם, ובמציאות חד המה וכמש"נ.
איך באמת ניתן להבין כל הענין של המרגלים, אשר הליכתם ארבעים־יום הלא היה בגלוי, ולא הוצרכו אפילו להתחבא משום איש.
ואם־כן איך זה לא עלה על דעתם לתרץ את אשר ראו כל הארבעים יום שהלכו שם, שבכל מקום שעברו מצאום קוברי מתים.
האם אין זה רעיון פשוט, לתרץ שהיה זאת מפני שהקב"ה עשה זאת למענם ולטובתם, כדי לטרוד את יושבי הארץ באבלם, ולא יתנו לב לראות איך שבאו אצלם מרגלים, - ולא לבוא ולהגיד כי "ארץ אוכלת יושביה היא", שמתים בה תדיר.
אכן ע"י שאמרו (דברים א, כב) "נשלחה אנשים לפנינו", חזינן בחז"ל (תנחומא שלח ה; רש"י יג, ב) שאמר להם הקב"ה: "חייכם שאני נותן להם מקום לטעות", ולכן נתהוה שם "הסתר פנים", ונתראה לפניהם הכל בסבכה גדולה, ואף שבאמת היה זה נס גדול, אעפ"כ היה מקום לטעות שארץ ישראל "ארץ אוכלת יושביה היא".
ויהושע וכלב, ע"י ששינה משה־רבינו את שמו של הושע, והוסיף בו יו"ד, וקראו יהושע, ובקש עליו רחמים והתפלל עליו: קה יושיעך מעצת מרגלים, וכלב שהלך ונשתטח על קברי אבות, ניצולו שלא יטעו ג"כ כשאר מרגלים.
נמצא שבאמת גם אצלם היה כאן חלות הסתר פנים, אלא שבזכות שקרעו קברים (זיי האבן קברים געריסן) - ניצולו.
ובאמת גם אילו לא היו גדולים, אנשי ה', הכי צריכים לטעות כל־כך בנקל?
א) הלא לכל־הפחות ספק השקול הוי מיהו.
ב) אחרי רואם הניסים מיציאת מצרים וכו', היו צריכים להבין כי זה הוא לא משום "ארץ אוכלת יושביה היא", אלא כדי שלא יתבוננו אנשי המקום בביאת המרגלים אצלם.
ג) בכלל צריכים לדון לכף זכות, ולא לדון לכף חובה, ולומר ש"ארץ אוכלת יושביה היא".
ואפילו הכי, כיון שהיו כאן עב קל של הסתר פנים, שוב לא היו בכחם שלא לטעות, אף שהיו "אנשי השם", כי יהושע נחשב שמה במקום הרביעי, כדאיתא בקרא.
והנה בזה שיהושע וכלב לא טעו, והבינו שלא מטעם "ארץ אוכלת יושביה היא", אלא זהו נס כדי שלא יתבוננו בהמרגלים, נעשה אצלם זה ההסתר־פנים, שמתו עם רב בעת שהלכו המרגלים בארץ־ישראל, לאור גדול ולהארת פנים, כיון שעל־ידי־זה היה להן האמצעים להתבונן בחסדי ובהשגחת ה'.
נמצא שצדיקים מהפכים מדת־הדין, והסתר פנים, למדת־הרחמים, שיהיה הארת פנים.
וזהו מה שאחז"ל (סוכה יד. יבמות סד. ב"ר לג, ד) שצדיקים מהפכים מדת־הדין למדת־הרחמים.
כי מן ההסתר־פנים לא די שאין הם טועים, אלא שממילא רואים את התכלית האמיתי שמורה ההסתר־פנים.
נמצא שההסתר־פנים גופא נעשה הארת־ פנים, ולמדת־הרחמים, וכמש"נ, כי שם הם רואים את כל הנהגתו יתברך הגדולה, כל האור הכי גדול!
קעג
יסורים, - ואתנם לו מורא, ויראני
 המשך
דהנה כל הקלקולים, המינות והאפיקורסות היא ע"י היסורין, ואין כונתינו אל מה שרואה "צדיק ורע לו, ורשע וטוב לו", אלא שבכלל יסורים מתקלקלים על־ידם, וכדאיתא בישעי' (א, ה) על מה תוכו עוד תוסיפו סרה, - הרי שע"י יסורים, עוד יוסיפו לסור מעל המקום.
ובאמת הלא היסורים שהמה מדת־הדין, "הסתר פנים", אם רואה על־ידם עונש, וכמש"כ לעיל שהמה מכריחים את האדם, ומביאים אותו לידי יראה, הרי המה אור גדול, ונעשים לו להארת פנים ולמדת־הרחמים, וכמו שאחז"ל (שם) שצדיקים מהפכים מדת־הדין למדת־הרחמים.
וזהו היסוד של (בראשית כז, כח) "ויתן לך אלקים", ופירש"י, מהו האלקים, בדין, אם ראוי לך יתן לך, ואם לאו לא יתן לך. אבל לעשו אמר (כז, לט) משמני הארץ יהיה מושביך, בין צדיק בין רשע יתן לך.
כי לישראל מברכים שיתן להם 'אלקים', אף שאלקים הוא מדת־הדין, - כי מה יהיה, שיסבלו ח"ו יסורים, הלא ישראל בכחם להפוך מדת־הדין למדת־הרחמים, ושוב יהיה מדה"ר.
וזהו מה שנאמר (מלאכי ב, ה) באהרן הכהן "ואתנם לו מורא ויראני".
כי באמת יראה נותנים לכולם, רק אין יוצא מהם התכלית, כי אדרבא סרים מאד ע"י היסורים, וכמו שנתבאר, שמתקלקלים עוד יותר!
אבל באהרן, נתתי לו יראה, והשיג מדת היראה.
וזה מה שמבקשים (בתפלות ימים־נוראים) "ובכן תן פחדך ד"א על כל מעשיך, ואימתך על כל מה שבראת", ואומרים תיכף "וייראוך כל המעשים, וישתחוו לפניך כל הברואים".
ואין הפירוש שזה כתולדה הכרחית מפעולת השם־יתברך המפחידם, אלא אף אחר שכבר יתן פחד על כל המעשים ואימה על כל הברואים, בכל־זאת עדיין יש מקום שלא יהיו יראים, וישארו ריקנים מכל יראת־השם, - ולכן מוסיפין להתפלל ולבקש ש"ייראוך כל המעשים", שיצא מזה התכלית, שיקנו היראה באמת, כמו דכתיב גבי אהרן "נתתי לו יראה ויראני".
)ובאמת שואלים איך משיגים את מדת היראה למדה, כי הלא צ"ט חלקים מישראל אינם יוצאים ח"ו מכלל ישראל, ויהיו בבחינת שכר ועונש, ובודאי רואים אצלם השכר ועונש ואינם יוצאים מגדר כלל ישראל, שלא יענשו על עבירותיהם).
והנה העולם מלא מיראה, אימה ופחד מן מלכות־שמים! - וכדוגמת מה שנמצא בחז"ל (שבת קמט:) גבי נבוכדנצר, כי "כל ימיו של אותו רשע, לא נמצא שחוק בפי כל בריה", מחמת יראת מלכות, וכמו שאומרים (בתפלת ובכן תן פחדך) ושמך נורא על כל מה שבראת.
והנה הראשית חכמה (יראה פרק ב ג ד) מבאר, כי יראה צריכה להיות מחמת חשבון.
והרמב"ם (יסודי־התורה פ"ב ה"ב) כתב, כי בשעה שיתבונן במעשיו וברואיו הנפלאים הגדולים (בהביטו לצבא השמים) אזי ישפל בעיניו, - כי מיד הוא נרתע לאחוריו, ויפחד, ויודע שהוא בריה קטנה שפלה אפלה, עומדת בדעת קלה מעוטה, לפני תמים דעות, כמו שאמר דוד (תהלים ח, ד־ה) "כי אראה שמיך מעשי אצבעותיך, ירח וכוכבים אשר כוננת.
מה אנוש כי תזכרנו ובן אדם כי תפקדנו כו'.
ובכלל כשיש לפנינו גזלן־יער (וואלד־גזלן) היינו היצר־הרע, שרבים חללים הפיל, הלא זו היא האמצעי היותר גדול שישיג יראה.
ומצינו (בראשית לב, יא ברש"י) ביעקב־אבינו, שנתיירא שמא נתלכלך בחטא, אף שהבטיחו הקב"ה, עם־כל־זאת נתיירא שמא משהבטחתני נתלכלכתי בחטא.
ועכ"פ, אם ע"י היסורים משיגים יראת ה', אזי אילו היסורים שהמה מדת־הדין והסתר פנים, מהפכים למדת־הרחמים והארת פנים, - כי הארת פנים נקרא מה שאין שייך בם טעות, ושמורים לאדם את התכלית באר היטב, ואם אינו מהפך, אזי נשאר בהסתר פנים.
וזהו יסוד ראש־השנה, שהיא מדת־הדין, אשר צריכים להפוך אותה למדת־הרחמים.
וזהו מה שאחז"ל (ראש־השנה טז.) אמרו לפני מלכיות וכו', זכרונות כדי שיעלה זכרוניכם לפני לטובה, - והכונה, כי בזה שיאמר זכרונות, ויכנס במשפט, ויקבל על עצמו המשפט, ויתבונן במשפט, וישיג יראה מחמת המשפט, אזי נתהפך זה המשפט, שהוא מדת־הדין, למדת־ הרחמים, ועל־ידי־זה יעלה זכרוניכם לפני לטובה.
וזה שאחז"ל (ר"ה טז.) "אמרו לפני זכרונות", והתבוננו במשפטי, עד שתשיגו יראה ואימה מחמת הדין והמשפט, ועי"ז ממילא זו־המדה מתהפכת למדת־הרחמים, כי גרמה להם שישיגו יראת ה', וממילא יעלה זכרוניכם לפני לטובה.
וזהו יסוד הדבר, כי הר"י מלצאן (בסידור הגר"א) כותב, בשם הגאון ר' יונתן פרעגער זצ"ל, שלכן יעלה זכרוניכם לפני לטובה בשופר, כי היא כקבלת שמתא, שתוקעים בשופר שמקבלים על עצמם דין על חטאיהם, שמוסרין אנו דיננו לשמים לאמר דונו לי דינא, - ובזה גופא נשתק השטן, - כי על־ידי־זה שמקבלים עליהם את השופר, נתהפך זה הדין למדת־רחמים, עד שהשטן נשתק, ואין לו עוד מה להסטין על ישראל, לאחר שהפכו מדת־הדין למדת הרחמים, והבן.
קעד
כלל כל הבריאה - דין, עול
 ג' האזינו, ד' תשרי (המשך(
במסלת־ישרים בפרק קנית הזהירות (פ"ד) מביא, מה ששלמה־המלך עליו־ השלום אומר (קהלת יב, ד) "כי את כל מעשה, האלקים יביא במשפט, על כל נעלם, - אם טוב ואם רע", - כי הכל הוא דין, וחלילה להעלות־ על־הדעת לחשוב שחוננים ומוותרים ומוחלים.
"אלא כללא הוא (ב"ר סז, ד; וכעי"ז ב"ק נ. ירושלמי שקלים פ"ה ה"א) כל האומר הקדוש־ברוך־הוא ותרן הוא, - (שמוותר עונות בני־אדם, לעבור על כל פשעם, - ואני עושה רצון יצרי והוא מוחל), יתותרו מעוהי (יופקרו חייו וגופו) וכו'.
והמסלת־ישרים מבאר שם, כי כל העולם כולו דין, כי כך היא המדה, ועל הכל הוא דן, ועל כל חטא הוא מעניש, ואין להמלט.
ואם־תאמר, אם־כן, מדת־הרחמים למה היא עומדת, כיון שעל־כל־פנים צריך לדקדק בדין על כל־דבר?
התשובה, ודאי מדת־הרחמים היא קיומו של עולם, שלא היה עומד זולתו כלל וכו'.
"כי לפי שורת־הדין ממש, היה ראוי: א) שהחוטא יענש מיד תיכף לחטאו, בלי המתנה כלל, - ב) וגם שהעונש עצמו יהיה בחרון אף, כראוי וכו', ג) ושלא יהיה תיקון לחטא כלל וכו', הרי שרצח האדם את חבירו, הרי שנאף, איך יוכל לתקן הדבר הזה, היכול להסיר המעשה העשוי מן המציאות?
אמנם מדת־הרחמים פועלת שלשה דברים: א) שיותן זמן לחוטא, ולא יכחד מן הארץ מיד כשחטא. ב) שאין העונש בחרון־אף כראוי לפי מדת החטא. ג) שהתשובה תנתן לחוטאים, שתחשב עקירת הרצון כעקירת המעשה, דהיינו, שבהיות השב מכיר את חטאו, ומודה בו, ומתבונן על רעתו, ושב ומתחרט עליו חרטה גמורה דמעיקרא וכו', העון סר ממש מהמציאות, ונעקר, במה שעכשיו מצטער ומתנחם על מה שהיה למפרע, עכ"ל ע"ש.
ולכאורה קשה טובא, איזה תירוץ הוא זה, והלא נשארת שוב אותה הקושיא, - אם מצד דין לא היתה צריכה להועיל שום תשובה, ומועילה רק מצד מדת־הרחמים, הלא חוזרת הקושיא כשהיתה, כי עתה לקתה מדת־הדין.
כי הרי נמצא שמעורב כאן גם־כן רחמים, ואם־כן הרי אין "כל דרכיו" משפט?!
והלא המסלת־ישרים בעצמו כתב למעלה, שאין בעולם כי אם דין, כמש"כ (דברים לב, ד) הצור תמים פעלו כי כל דרכיו משפט, - ליתן לכל איש כדרכיו וכפרי מעלליו, בתכלית הדקדוק, בין לטוב בין למוטב.
אכן לפי דברינו בכל תקופה זו, הרי הדברים הנם מבוארים.
כי הלא הגדנו, כי כל סוד היצירה הוא, כי "י'ה'ו'ה הוא האלקים".
וכמו שכתוב בתורה (דברים ד, לט) "וידעת היום וגו' כי י'ה'ו'ה הוא האלקים", ובכתובים (מל"א טז, לט) כתוב "ויפלו על פניהם ויאמרו י'ה'ו'ה הוא האלקים", - "שם הוי'ה" הלא זה מדת־הרחמים, ושם אלקים הוא מדת־הדין.
וא"כ מצווים אנו לדעת כי מדת־הרחמים היא מדת־הדין, כי שתי המדות אחת הן.
כי אין אלו שתי מדות חלוקות ונפרדות, כאשר חושבים פשוט, ועוד יותר, כי מורגלים להביט עליהם כשתי הנהגות הפכיות ומתנגדות.
אבל האמת כי אין כל נפרדות, אלא שתיהן אמנם אחד הם, כמו שכתוב (תהלים נו, יא) "ב־י'ה'ו'ה אהלל דבר, באלקים אהלל דבר", ושנינו במשנתינו (ברכות נד.) חייב אדם לברך על הרעה כשם שמברך על הטובה, ואמרו בגמ' (שם ס:) לא נצרכה אלא לקבולינהו בשמחה וכו', מאי קרא, (תהלים קא, א) "חסד ומשפט אשירה, לך ד' אזמרה", אם חסד אשירה, ואם משפט אשירה. רשב"נ אמר מהכא, "ב־י'ה'ו'ה אהלל דבר", זו מדה טובה, "באלקים אהלל דבר", זו מדת פורענות, (פירש"י, אלקים לשון דיין), - אשר הלא נמצא כי מדת־הדין ומדת־הרחמים הנם אחד, מבלי כל פירוד ביניהם, כי אותה השירה־והזמרה עצמה, ואותו ההילול עצמו, הוא בין במדת־הרחמים ובין במדת־הדין.
על־דרך מה שהזכרנו (לעיל מאמר קסט) אמרם ז"ל (ב"ב יב:) קודם שיאכל אדם וישתה, יש לו שתי לבבות, (וברש"י שאינו מסכים לדעת שלמה), - אשר מבינים כי שתי־הלבבות אין הם שנים במהותם, - כדוגמת־זה הוא הסוד של מדת־הרחמים ומדת־הדין, אשר הנם דבר אחד.
הלא כבר הזכרנו (לעיל מאמר קסח) כי רואים אנו שיש ציווי התורה (דברים ו, ה) "ואהבת את ה' בכל לבבך", - ופירשו חז"ל (ברכות נד.) דהיינו בשני לבבות, ביצר־טוב וביצר־הרע.
["יצר־טוב" - זהו מצב של טובה, ומרחב, אשר יעשה בטבעו המעשה־הטוב, ועבודתו־יתברך קלה עליו, מבלי שיהיה לו בזה שום קושי, - וזהו מצב של הארת־פנים, בהיותו מכיר ורואה באור־בהיר כי ברע אין שום מציאות ממשית, עד אשר כבר אין בקרבו שום צד־ופתח להעלות־על־הדעת אפשריות לעשות הרע; ו"יצר־הרע" - זה מצב של רעה, ומיצר, מצב של הסתר־פנים, וחושך, אשר עבודתו־יתברך קשה וכבדה עליו (ממקו"א(].
והלא אין הכונה שהאזהרה הוצרכה רק על היצר־הרע, רק על מצב של חושך והסתר־פנים, - אלא כי אמנם הזהירנו לקיים את המצוה של אהבת־ה' גם ביצר־טוב.
ומה שייך להזהיר את היצר־טוב באותה הזהרה כמו שמזהירים את היצר־הרע.
ואם הוזהרנו לאהוב את ה' גם ביצר־טוב, הרי פשוט להבין מזה, שגם במצב של יצר־ טוב, כבר יש כאן הסתר־פנים ועול, כי בהארת־פנים הלא אין עול, ואין מקום לאזהרה.
ואכן הרי מצינו (סנהדרין קח. ובספרי ואתחנן ז') בדור המבול, שנתקלקלו מהטוב, שלא נתגאו אלא בשביל טובה שהשפיע להם הקב"ה, וכן עוד כיוצא־בזה, וכמובא לעיל (מאמר קסח).
ובעבור־כן הזהירנו ה' שנאהבהו גם ביצר־טוב.
והלא רואים אנו כי את היצר־טוב גם־כן צריכים להזהיר, כי מצינו באדם־הראשון, אשר גופו הלא היה בגן־עדן, וכן אמרו (תנחומא אחרי ב) כי תפוח עקבו היה מכהה גלגל חמה, - היינו שהאור היה בגילויו.
הלא היה אמנם הגוף ממש מאוחד עם הנשמה, כי גופו היה ממש נשמה קדושה.
ובכל־זאת כבר היה איזו בחינה של הסתר־פנים אצלו, וכבר היה עליו איזו בחינה של עול־ומשא, לישא עול גזירת מלכותו־יתברך, - וגם לא עמד בנסיונו, כי אדם־הראשון הלא אמנם נכשל וחטא, ואכל מעץ הדעת!
וכשנתבונן הלא באמת פליאה גדולה היא, איך שייך "עול" באדם־הראשון שכולו אור, אשר אין לנו אפילו רק מושג בהאור שהיה שם?
הרי כי בסיבת החוט־השערה האחת הלזו, שהתקין הרבש"ע בהיצירה, שבהאור עצמו יהיה מקום כחוט־השערה לחלות של חטא, חוט־השערה של הסתר, [כי על אותו האור היה פרוש וילון (א־טוהל) של חושך, אף דק מן הדק], - בסיבת־זאת, כל־כך מבהיל הוא הסוד של עול, הסוד של "אדם לעמל יולד" (איוב ה, ז), - כי ברום המדרגה, בדרגה של אדם־הראשון, שם כבר ישנה המדת־הדין, וכבר נכשל ונפל.
ומה צריכים אנו יותר, כי הלא במלאכים ממש, הרי כתוב שהנם "מקבלים עליהם עול מלכות שמים זה־מזה", - ולכאורה מה שייך שם שיהיה עליהם איזה עול־ומשא?
והרי עליהם הלא כתוב "וכולם פותחים את פיהם וכו', בשירה ובזמרה וכו', להקדיש ליוצרם בנחת־רוח, בשפה ברורה, ובנעימה", - הארת־פנים ורצון וחפץ כזה לעבוד את ה'.
ואם־כן מה שייך שם איזה עול? והלא הוא "בשירה ובזמרה", רצון גמור בתכלית הרצון!
ובכל־זאת הלא כתוב עוד שהנם "מקבלים עליהם עול מלכות שמים זה־מזה".
הרי כי גם מלאכי־מעלה, אף שהרי אצלם הוא אור ממש, ובשירה ובזמרה מברכים ומשבחים וכו', בשמחה עצומה כזו, - בכל־זאת אצלם גם־כן שייך שיהיה להם לעול ולמשא.
והראיה שאמנם כן, כי אצלם גם־כן שייך עול־ומשא, - שהרי אנו רואים שהמלאכים מצד יכלתם, הנם יכולים גם־כן לשנות מעשיהם ולחטוא, כידוע (יומא סז: ברש"י; במדבר יג, לג ברש"י) מענין עוזא ועזאל, שנפלו מן השמים לארץ בדור־אנוש, וחטאו.
וכן מצינו (ב"ר נ, יג; סח, יב; רש"י יט, כב) במעשה סדום, שחטאו ושינו בדברים, באמרם (בראשית יט, יג) "כי משחיתים אנחנו", ונדחו ממחיצתן קל"ח שנה.
ולולי שהיה גם עליהם איזו בחינה של הסתר־ פנים, ואיזו בחינה של עול, איך יתכן שיוכלו גם הם לחטוא? - כי מקום־החטא הלא הוא טעות וחושך, אבל בהארת־פנים הרי אין כל מקום לחטא, ואין היכולת לזה כלל.
וצריכים להבין איה מקום ההסתר־פנים במלאכים, כיון שהוא כולו אור ממש.
ולכאורה הנה זאת דבר והיפוכו, - ואיך זה באמת אפשר להיות כן, מציאות של אור, עם הסתר־פנים כאחד; מציאות של "שירה וזמרה", "בנחת־רוח" ו"נעימות"־ומתיקות, יחד עם מציאות של"עול", - כי אם יש לו רצון וחפץ בדבר, הרי אין זה עול עליו.
אמנם כן הוא מציאות הדברים, - כי זהו היסוד בכלל הבריאה, כי כל הנמצא בה, אם קטן ואם גדול, מן הנברא בדרגה הכי־גבוהה, מן המלאכים אשר הנם נושאי הכסא, עד הדרגה האחרונה, כל הבריאה היא מדת־הדין, עול מלכות שמים; גם על מלאכי־מעלה נותנים עליהם עול כבד, שיעבדו בדרך עול.
והנה היסוד, כי מדת־רחמים אין הכונה שהיא מדה בפני־עצמה, חלוקה ונפרדת מן מדת־הדין, כי כמש"כ המס"י הנ"ל, כי על־זה אין כלל מה להרהר, "כי כל דרכיו משפט", אין בבריאה אף חוט־השערה אשר לא יהיה מדת־הדין, - אדם־הראשון במצבו ודאי היה מדת־הדין, והראיה שהרי אמנם יצא ממנו חטא.
אלא שאם כי ודאי שישנם חילוקים רבים, באמת כולו דין, - ואך כי בדין־עצמו ישנם דרגות ומצבים שונים.
כי במצב־אחד הרי המדת־הדין היא "דין גמור", - ובמצב־אחר הוא מהופך, מהיסוד של "מהפכים", והמדת־הדין מתהוית להיות מדת־ הרחמים, שההנהגה של מדת־הדין תמשך ותבוא ותופיע בדרך ההנהגה של מדת־הרחמים.
*
מעתה צריכים להבין, כי גם תשובה אין פירושה שכאשר עושה תשובה, מוותרים לו על חטאו.
חז"ל הרי אומרים (חגיגה טו.) שיצאה בת־קול ואמרה, "שובו בנים שובבים, חוץ מאחר".
הרי ישנם כאלו אשר תשובה גם־כן אינה מועלת עבורם.
אך הפירוש של תשובה הוא גם־כן מצד המדת־הדין, כי בדין כך הוא, שבמצב של תשובה מתהוה להיות מתהפך הדין לרחמים.
אבל הרחמים עם הדין הנם דבר־אחד, רק הפירוש כי המדת־הדין עצמה מתהוית להיות רחמים.
וכמו דאיתא (ר"ה יז. יומא כג. פז: מגילה כח.) "כל המעביר על מדותיו, מעבירין לו על פשעיו".
ואיך זה מתאים למדת־הדין, שיעבירו לו על פשעיו, והא בדין אין שייך ויתור.
אלא כי זהו מדת־הדין, שיהיו מעבירין על פשעיו של מי שמעביר על מדותיו, ולאו משום שיש כאן רחמים, אלא מפאת הדין גופא מותרים למי שמעביר על מדותיו.
וכמו שביאר הרמ"ח לוצאטו (בספרו דרך־השם, מובא בסידור הגר"א לפני התקיעות) כי מחוק המשפט עצמו הוא, במעשים מן המעשים שיעשו בני־האדם, בהגמלם הגמול הראוי להם לפי ענינם, שינוהג עמהם בכלל דינם ברחמים ובחמלה, ולא ידוקדק עליהם בדקדוק גמור, וכענין משאחז"ל "כל המעביר" כו', כי הרי זה מדה כנגד מדה, כמו שהוא מוותר כך יוותרו לו, ונמצא שמתנהגים עמו ברחמים, וזה עצמו מדת משפט.
*
ה"נ באדם־הראשון קודם החטא, שהיה כולו קדש, וכמעט רוחני, כי כבר היה זוך גופו כמציאות המלאכים ממש, עד שהגן־עדן, שהוא עתה מדור למלאכים ולרוחות ונשמות, היה מקום הגון לדירת גופו, והיה הגוף מתעדן על השם, כי היה כולו משועבד וכפוף לגמרי תחת הנשמה, בלתי מתפרד ממנה, כי לא יעשה דבר לבדו, ולא יהיה ברצונו מה שלא יהיה ברצונה, עד שכמעט לא היה נבחן לדבר בפני־עצמו, אלא כמו מובלע בין כחות הנשמה הטהורים.
רק כי עצם מציאות הגוף עדיין היה בו הסתר־פנים, כי הרי אין ענין הגופניות אלא הסתר הארה, - שהנשמה היא עצם נכבד, מאיר ובא מהארת פניו יתברך, שהוא מאיר לה בקדושתו בהארה רבה והשפעה מרווחת, מתולדות חק טובו, - והגוף אינו כן, אלא דבר מצד עצמו חומר עב וגס, חשוך ועכור, הבא מהסתר פני טובו יתברך, והעלם הארת קדושתו.
וזה ההסתר הוא מקור כל מציאות הרע, שאינו נולד אלא מעוצם הסתר־הפנים, כי החושך אשר מוטבע בחוקו של הגוף, הוא העושה אותו עלול לכל רע.
ואמנם אף־על־פי שבריאתו של הגוף היא בהסתר־פנים, ובנתינת מקום לחסרונות, אעפ"כ מתחילה לא היתה מציאות הגוף דבר רע ממש, וכנ"ל כי כבר היה זוך גופו כמציאות המלאכים ממש, ואף־על־פי שבבריאה כבר היה מציאות של יצר־הרע, עדיין לא היה על אדם־הראשון שליטה של היצר־הרע, אלא רק מה שעל־ידי חסרון שלימותו של הגוף ניתן בו מקום של אפשרות שיהיה היצר־הרע יכול לחול עליו, ויכולה להיות מדת־הדין למנוע את טובו ואור פני חסדו, להשיב אחור ימינו מהנהגת העולם, לנהגהו בכבדות, ויוכל הרע לימצא ולהתגבר ולשלוט, וכבר המחשבה יכולה לצייר אותו, - ורק בהשתלשל הענין הזה, ונוסף חסרון על חסרון, סוף־סוף גבר החסרון כל־כך, שנתהוה להיות רע ממש.
ובמצב ההארה שהיתה אצל אדם־הראשון, שבאמת חכם גדול היה, כבר היה צריך להכיר זאת, שהרע אינו אלא מה שברא בהסתר פני טובו, ואם היתה הידיעה מתחזקת בלבו, ונקבעת בנפשו, להיות מבטל את הרע מצד הידיעה לבדה, למאוס בתרמית־עינים זה, ולעזבו, ולברוח ממנו, באופן שיהיה במצב שכבר לא יהיה אפילו מקום אפשרות של רע, ולאחוז באמיתת היחוד, אזי היה תיכף מתהפך, וברגע־אחד היה מתהוה התיקון הגמור של הבריאה, והרע לא ימצא עוד.
וכמש"כ הרמ"ח לוצאטו (דעת־תבונות מ') שזה התיקון שצריך להיות בביאת המשיח, היה יכול להיות אז, להתברר לו הכל בבת־אחת, שאז היה הקב"ה עושה ביום אחד, מה שהוא עושה עתה בשיתא אלפי שנין, והיה נשלם תיכף ומיד תיקון הבריאה בתיקון שלם.
וע"י מה שהיה צריך לפעול להגביר על גופו את כל רבויי ההארה והקדושה שיכולים לימצא בו, עד שיזככהו הזיכוך הגמור, ושב ורפא לו מן הרע אשר היה עלול לו בראשונה, בהיותו נעשה בלתי עלול לשום רע, ואז יהיה לו עילוי ממצבו, שיהיה מתעלה במציאותו מן החמריות אל המדרגה העליונה, להתעדן כל־ כך, להיות עצם נכבד ובהיר, כמו הנפש ממש, שיהיה ראוי לעמוד עמה יחדיו, לחזות בנועם השם ולבקר בהיכלו, ואזי היה ממש "ה' אחד ושמו אחד", כי אזי לא היה במציאות עוד שום הסתר־פנים בבריאה.
וכאשר אמנם לא הכיר אדם־הראשון את זאת, ולא ביטל זאת מצד הידיעה לבדה, מאז כבר לא בנקל הוא להשלים את התיקון הגמור, כי נתהוותה מציאות של כבידות, אשר אם לא ייגע לא ימצא כלום, - ומה שקודם החטא היה לו עונג גדול, והיה קל אצלו למאד, נתהוה הכל קשה יותר, ונתרבה הקושי עוד יותר יותר, כי נתגבר עוד ההסתר־פנים, הסתר אחר הסתר, ונוסף חסרון על חסרון, עד אשר הגן־עדן כבר היה קשה אצלו.
אבל יותר־מזה לא נתהוה שום דבר, בעצמן של הדברים לא נתהוה כל חילוק בין קודם החטא ובין לאחר החטא, כי אם מה שנתגבר החושך, המערבב השכל מידיעת האמת, - עד אשר בזיעת אפו יסיר כל אוטם וכל עיכוב, ונגלה שוב אחרית כראשית לעיני כל חי.
ואמנם, אם כי בסיבת חטאו של אדם־הראשון הרי עצם האור־בטהרתו כבר נגנז ונכסה, בכל־זאת עדיין היה לו אור־גדול, אשר זהר השמש בכל טהרתה הריהי ממש כחושך ואפלה לעומתה, - עד שהוסרה כל־כך ההארה, ונתגבר ההסתר־פנים למדה כזו, שכבר שלט היצר־הרע, וכל אלו הדברים שהיו מקודם קלים למאד, מחמת מדת הטוב והרחמים, היה עתה לקשים למאד, ולמשא גדולה וכבידה.
נמצא שמדת־הרחמים היא ממדת־הדין.
כי אצל אדם־הראשון היה לו אור שכולו רחמים, ולכן היה לו הכל קל למאד, עד שגופו היה בגן־עדן, והיה מתענג עונג גדול.
ובכל־זאת היה כולו מדת־הדין ועול והסתר־ פנים, כי עדיין לא נתקן גופו שיהיה לנפש ממש, כי זה היה צריך עדיין לתקן.
ובירדו מעלה לאחר החטא, כבר הגן־עדן היה קשה, יען שבהתגבר אצלו מדת־הדין והסתר־פנים ע"י חטאו, שוב במדה כזו ירד הקלות, ונתקשה אצלו.
עד אשר לנו נעשה כל־כך ההסתר־פנים, עד שאבדנו את הקלות ללמוד תורה, וקשה לנו ללמוד.
ואף שמספרים על הגאון זצ"ל, שהיה מאכלו כי אם לחם־צר כשיעור ב' זיתים, וכן ישן רק ב' שעות במעת־לעת, כמבואר בשנות אליהו (בהקדמת בניו לשו"ע או"ח), - בכל־זאת הרי אומרים שהיה בריא וגיבור, וכמו שמספרים עליו שהיה מפונק למאד, עד שהיו לו ג' מארדעס! - ומה נאמר, שהיו חייו בעולם אשר למעלה מן הטבע, יהיה אשר יהיה, אך אמנם הרי כן היה.
הלא אצלו היה לימוד־התורה עונג גדול וחיות ממש, הרבה הרבה יותר באין כל דמיון להתענוגים של עולם־הזה, - יען שאצלו מדת־הדין והאור היו ברחמים, ועולו היה לימוד התורה שהיה מתענג עליו כל־כך.
ומצינו (נדרים מט: ירושלמי שקלים ג, ג; קה"ר ח, א) ברבי־יהודה שהיו פניו צהובין כל שעה, עד אשר התמיהה על־זה ההיא מטרוניתא, וכן אמר לו ההוא צדוקי, פניך דומים אי כמלוי רבית, אי כמגדלי חזירים, (שהן מרויחין ביותר, ופניהן צהובין ויפין), והשיב לה רבי־יהודה לההיא מטרוניתא, כי (קהלת ח, א) "חכמת אדם תאיר פניו", אורייתי היא דמנהרא אפוי.
הרי שפניו של רבי־יהודה ממש רוו מתענוגי החכמה, עד אשר היו פניו צהובים, ובכל־זאת היה אצלו גם־כן הסתר־פנים, ואף שפניו האיר מזה, וכל־כך היה מתענג על זה.
וכן מצינו אצל אברהם־אבינו, שאמרו חז"ל על הפסוק (בראשית כב, ג) "וישכם אברהם בבקר, ויחבוש את חמורו", שהאהבה מקלקלת את השורה, - שכאשר נצטוה להוליך את בנו אל העקידה, היה רץ באהבה גדולה, עד שבעצמו חבש את החמור.
הלא היה אברהם־אבינו בשמחה, שמרוב השתוקקותו לעקידה, לא היה יכול להמתין אף רגע קט, וחבש בעצמו את החמור.
ואולם איך זה אמנם מהלך הדברים, איך אמנם לא בצבצה בקרבו שום התמהמהות־ מועטת בלכתו אל העקידה, אלא כל־כך התלהטה נפשו בשמחה ובחפץ־לב, עד אשר החיש מעשהו וגם רץ, ללא כל מחדל ומעצור כלשהו, - והלא סוכ"ס היה זה מדת־הדין?!
התירוץ הוא, כי אין כלל בנמצא מדת־הדין ומדת־הרחמים, כי דבר אחד הנם, - רק כי במצב־זה הרי מדת־הדין מתהפכת להיות מדת־הרחמים.
וכדוגמת־זה הוא גם־כן להיפך, רחמנא ליצלן.
וכמו כן שאל ממני בן־ישיבה א' קודם ר"ה העבר, האם עמל בתורה ליסורים נחשב, הלא זהו התענוג האמיתי, ובאמת שמחתי לזה מאד, בשמעי דברים כאלו מבן־ישיבה.
אך העולם הלא אינם מבינים זאת, לומר בעולם להתיישב ללמוד, הלא יבחרו יותר־טוב להיות בוקעים עצים כל היום כולו, מאשר להיות יושבים ולומדים.
ואנחנו מבינים אמנם, כי לא מתאים להתבטאות לומר להתייסר בלימוד.
הלא רואים אנו, שבאמת כל העולם רק מדת־ הדין, אלא שיש חילוקים במדת־הדין עצמה, שפעמים היא כמעט כולה אור, כמו באדם־הראשון ובאברהם, ומלא מתיקות גדולה מצד הרחמים והארת־פנים שיש ב'הדין'.
ונמצא, שאין צריכים לקרוא לזה רחמים ודין, אלא אור וחשך, וכל מה שיש יותר אור, יותר רחמים יש, ותענוגו גדול ביותר לפי ערך הרחמים שיש במדת־הדין, ואין מרגיש מרוב תענוגו שום עמל, שום יסורים.
כי במציאות אין בבריאה יסורים, כי רק תענוג יש, רק מחמת החשך שנתגבר בהתאם עם (ה"ניט דורכזעצן") אי־בקיעת ההסתר־פנים, ושעל־ידי־זה עוד יותר נתחזק, ממילא בחשך מרגישים יסורים ועמל, עד אשר גם תענוג גדול כמו לימוד התורה, נעשה ליסורים ועמל וכיוב"ז.
ולכן אצל אברהם־אבינו היתה העקידה קלה למאד, מחמת האור שהיה לו, עד שרץ בשמחה גדולה להעקידה, כמש"כ (בראשית כב, ג) וישכם אברהם בבקר, וכו'.
ולכאורה אם רחמים הוא דין, א"כ אין שוב דין בעולם, כי הלא ודאי אצלנו דין ורחמים שני דברים נפרדים ורחוקים זה־מזה, וא"כ אם רחמים זה דין - איה הדין.
אלא שבאמת אין הבריאה זה דין שיש לנו וכמש"כ, רק ע"י מה שנתגדל החשך וחטא אדם־הראשון עד הנה, נתרוקן מדת־ הרחמים לפי ערך זה ממדת־הדין, ונעשה עול בלתי מתוק, שלא כמו שהיה לאברהם־אבינו או לאדם־הראשון, אלא עול מר וקשה, עד אשר גם התענוגים הכי גדולים, כמו לימוד ולהתענג על תורת ה', נעשה לנו לדבר קשה מאד.
וזהו הכונה במסלת־ישרים (הנ"ל) כי על־ידי הרחמים שהוא גם־כן דין, יותן זמן לחוטא, ואין העונש מיד תיכף לחטאו וכו', וגם תשובה מועלת לחוטאים.
כי הלא מצינו שאצל פרעה כתיב (שמות י, א) אני הכבדתי את לבו, שלא יועיל לו תשובה.
כי אצלו היה החשך גדול כל־כך, עד שהיו סתומים לפניו דרכי תשובה, - מה־שאין־כן אצלנו, מצד שעדיין יש אור רחמים במדת־ הדין, לגבי זה שיועיל תשובה.
ונמצא שמדת־הדין לא לקתה כלל על־ידי הצטרפות הרחמים לו, כיון שזה הרחמים, האור, גם־כן דין הוא וכמש"כ.
*
והנה איתא בתהלים (תהלים פ, ז) ואויבינו ילעגו למו, כי אומות־העולם אין מבינים בשום־אופן את הכלל־ישראל, מדוע כל־כך מסורים לתורה, ומדוע מתענגים עליה כל־כך, כי אפילו פושע ישראל - אם רק בכלל ישראל הוא - ימסור נפשו ולא יחליף דתו! - הפושע־ ישראל הכי גדול, הרי לא יסכים להחליף את עצמו עם הגוי בעל שררה הכי־גדולה!
אומות־העולם אומרים לכלל־ישראל (שה"ש ז, א) שובי שובי השולמית ונחזה בך, עד מתי אתם נהרגין עליו, שובי שובי אלינו, ונחזה בך, נציב ממך נציבים ושלטונים, לשון "נחזה" כמו (שמות יח, כא) ואתה תחזה מכל העם, שנעשה אתכם לשררות, וכלל ישראל משיבין להם "מה תחזו בשולמית כמחולת המחנים", מה גדולה אתם יכולים לפסוק לי, שתהא שוה לגדולתי, האם תתנו לי כמחולת המחנים, דגלי מחולת מחנות המדבר וכו', כדאיתא במדרש (וברש"י שם).
ומסיק עוד המדרש (ויק"ר ג, ז; תדא"ר פ"ו) כי אפילו אומות־העולם, (אילו) היו מגיעים לגופה של תורתך, היו אוהבין אותך אהבה גמורה, בין כשהוא טוב להם, בין כשהוא רע להם, (היו ממיתים עצמם עליה), לכך נאמר (שיר א, ג) עלמות אהבוך. קרא אדם וכו' ושמש תלמידי־חכמים, אפילו מת עליו, או נהרג על התורה, הרי הוא בשמחה לעולם ע"ש.
הרי אמנם כתוב כאן, ש"בשמחה" היו מוסרים־נפשם עבור התורה, - שליהרג על קידוש השם, שהוא דין, ואפילו הכי בשמחה ילכו למיתה, ו"בשמחה" הלא זוהי כבר דרגה אחרת לגמרי, שהרי זהו כבר אמנם היפוך גמור, שמתוק כל־כך הדין, עד שיש כאן שמחה.
כה"ג מצינו ברבי־עקיבא (ברכות סא:) שהיו סורקים את בשרו במסרקות של ברזל, והיה מקבל עליו עול מלכות־שמים (קורא ק"ש), אמרו לו תלמידיו, רבינו, עד כאן, אמר להם, כל ימי הייתי מצטער על פסוק־זה וכו', מתי יבוא לידי ואקיימנו, ועכשיו שבא לידי, לא אקיימנו?! - הרי שב"דין" היה מלא שמחה!
ואיך זה באמת אפשר להבין זאת, לישא יסורים כאלו, וגם להיות בשמחה גדולה? - הלא צריכים להבין, כי אצל רבי־ עקיבא הרי באמת היתה השמחה הכי־גדולה כאשר סרקו את בשרו במסרקות הברזל, והיסורים היו לו ממש כמשיב נפש, כי זה היה משאת רצונו, ואלה חמדה לבו, והם יערבו לו מנופת־צוף וכל־טעם; כל חתיכה וחתיכה בבשרו ע"י המסרקות, היתה אצלו לתענוג־ גדול, מתוק מדבש, - כי אהוב ומתוק לו השם־יתברך עד כלות הנפש.
והאם אמנם לא היתה זו מדת־הדין?! - הלא בודאי היתה זו מדת־הדין, אך אצל רבי־עקיבא נתהוה זה לשיא של "רחמים", כי אמנם שתי המדות הנם אחד.
כי באור־פנים אין שייך יסורים!
כי באמת, יסורים הוא דבר בדוי (פאקוסט), כי רק בהתגבר החשך, יש יסורים אפילו מלימוד התורה, מתענוג גדול כזה, כמש"כ.
ועל־דרך־זה הוי הביאור (יומא כג. גיטין לו:) הנעלבים ואינם עולבים וכו', שמחים ביסורים, עליהם הכתוב אומר וכו'.
ואין הכונה שבאמת סובלים יסורים, רק שמחים מפאת החשבון, אלא שבמציאות, להם היסורים הנם לתענוג גדול, וכמש"כ מחמת האור והרחמים שיש להם במדת־דינם.
ולכן רץ אברהם־אבינו באהבה גדולה אל העקידה, יען כי להעלות את בנו על המזבח לשחטו, שבעינינו זה נחשב ליסורים, אצלו היה זה מתוק מדבש.
וזהו אמרינו בפסוקי־דזמרה (תהלים קמד, טו) "אשרי העם שככה לו, אשרי העם שי'ד'ו'ד, - מדת־הרחמים, - אלקיו", - מדת הדין, - אשריו של העם אשר "מדת־הדין שלו" היא "רחמים", כי כל "העול" אשר להם, הוא י'ד'ו'ד, מדת־רחמים, כי תורה היא מדת־הדין, אשר הלא זוהי הנעימות עצמה, שלהגאון עולו היה לימוד התורה, ושהיה חי מזה ועדן גופו יותר מכל התענוגים שבעוה"ז.
ועד"ז (אבות ו, ד) כך היא דרכה של תורה, פת במלח תאכל וכו', וחיי צער תחיה, - אם אתה עושה כך, אשריך בעולם־הזה, - ממש אשריך! אלו היסורין שלכאורה, הלא אצלו לתענוג הכי גדול יחשבו.
אנחנו ודאי מחפשים פשטים וביאורים במאמר חז"ל שכזה, ואנחנו גם מתפחדים ממחשבת חיים שכזו, אך לו ידענו וראינו אף קצהו מזה החיים, כבר היינו לומדים כל הדברים בתכלית הפשטות.
כי אין הדבר כפי שאנחנו סבורים, שהמצב של לחיות במדת־הדין, זהו חיים של "חושך", חס וחלילה, אין לך עוד חיי תענוג ואושר כמו חיים אלו של לחיות במדת־הדין, לא מצד עולם־הבא, אלא גם מצד חיי עולם־ הזה לבד, עד שאין אנו יכולים להשיג ולצייר גודל התענוג והעידון מחיים כאלו.
כי רק ע"י החשך וההסתר־פנים שנעשה ע"י החטאים, בסיבת־זאת נעשו יסורים לסבל גדול, - אבל מי שזוכה למדת־הרחמים שבמדת־הדין, באמת כי אין לו כאן מאלו היסורים כל סבל וכל קושי, ואינו מרגיש במשא יסוריו כל הכבדה, אלא אדרבא, לעידון גדול יחשב, כי כל־כך ישבע ויתענג מטובה, עד אשר על־זה נאמר "אשריך בעולם־הזה" ממש, מאלו היסורים, מ"חיי צער" וכו'.
ועד"ז מבואר: "תשובה" בפשוטו, כי על־ידי מה שנתחרט על חטאו, שהוא מתנחם לגמרי, והיה חפץ ומשתוקק שמעולם לא נעשה הדבר־ההוא, ומצטער בלבו צער חזק על מה שכבר נעשה הדבר, וכמו שמבאר במס"י (פ"ד הנ"ל) ומחשב בדעתו שבאמת לא היה לו כדאי הדבר, "ולא שוה לנו", נמצא שמהפך את הדין, את החשך, למדת־הרחמים.
כי בהבינו שהחטא הוא "לא שוה לו", ומתחרט על מה שחטא, במילא נתהפך החשך־הזה אצלו לאור־גדול.
ועל־דרך־זה נתבאר היטב מה שהזכרנו המאמר הנ"ל (ב"ר לג, ד; עג, ג; וכעי"ז ויק"ר כט, ג־ד־ו־ט; סוכה יד. יבמות סד.) "צדיקים מהפכים מדת־הדין למדת־הרחמים"!
קעה
לא העבדתיך ולא הוגעתיך, וכמשא כבד יכבדו עליך
 יום ה', ו' תשרי (המשך(
השלמה לדברים הקודמים.
- כך הוא סדר הדברים והשתלשלותם:
גופו של אדם־הראשון הרי היה בגן־עדן, שהיה הגוף כמו נשמה, ובכל־זאת סוף סוף הלא עודנו היה "גוף", והיה הבדל בין גופו לנשמתו, כי עדיין לא הגיע גופו למדרגת נשמתו, שיהיה ממש חד, במדרגה אחת.
והיה עליו להגיע למצב שהגוף יתהוה להיות אצלו כמו נשמתו, ואין הכונה להיות כמו נשמותינו (הנמוכות) שלנו, כי על־זה אין כלל מה לחשוב, אלא שהיה גופו צריך להתהות להיות כדוגמת נשמתו שלו, נשמה כזו אשר עליה נאמר (תהלים כד, ד) לא נשא לשוא נפשו.
וזה אמנם לא נתהוה, והראיה, כי הרי היה שם חטא...
חז"ל אומרים (ב"ר יז, ד) שאמר להם הרבש"ע למלאכי־השרת, על אדם־הראשון, כי "חכמתו מרובה משלכם", ונאמר על שלמה־ המלך ע"ה (מל"א ה, יא) ויחכם מכל האדם, ואמרו חז"ל (קה"ר ז, לב) [אפילו[ מאדם־ הראשון, מה היתה חכמתו של אדם־הראשון וכו', נמלך במלאכי־השרת וכו', אמר להם אדם שאני רוצה לבראתו, חכמתו מרובה משלכם.
ובמצב של אור־גדול, הרי הגוף הנהו כמו נשמה, - אך בכ"ז בעצם זה־החילוק אשר בין גופו לנשמתו, כבר היה חלות "הסתר פנים", אשר היה אדם־הראשון צריך לתקן.
ואמנם חוט־השערה־זה של חושך, אשר היה גופו של אדם־הראשון, הולך הוא ומשתלשל בהדרגה, עד אשר מתהוה להיות חתיכת ממשות של חושך (א־שטיק חושך).
ולאמיתו של דבר, אמנם היא פליאה עצומה, איך יתכן שבגוף קדוש כזה, יהי' מקום להסתר־פנים, מה שייך לומר הסתר־ פנים באדם־הראשון, - הלא היה גופו בגן־עדן!
הנה בגן־עדן־זה כבר נמצא שם הקושי, ואף כי איך זה יכול להיות, בגן־עדן הלא כולו עונג ועידונים, אמנם כן הוא, כי כלפי הנשמה, רק לפי ערך זה, הריהו כבר הסתר־פנים.
וכמו שספרי־קבלה (עי' פרדס להרמ"ק י, ב) אומרים, שהכסא־הכבוד עצמו עודנו אוכם לגבי עצמותו יתברך, - כך מתחלקים הדרגות.
מכיון שהסתר־פנים היא מדה, ודאי שהיא בלי קץ ובלי תכלית, ואפילו גופו של אדם־הראשון קודם החטא, היה בו כבר מדה של הסתר־פנים, וכמש"נ.
ולכן באדם־הראשון אם נשמתו היה בפריחה א', וגופו היה למשל בח' פריחות, וכמו שחכמינו ז"ל מחלקים את מדריגתם של כמה מלאכים, שזה עובר דרך כל היצירה בפריחה א', וזה בח' פריחות וכו', וכאמרם ז"ל (ברכות ד:) מיכאל באחת, גבריאל בשתים, אליהו בארבע, ומלאך המות בשמונה, - ולעבור בשמונה־פריחות הלא יש בזה יותר קושי מאשר לעבור בפריחה אחת, ואף כי אמנם יותר קושי בזה, אבל הלא זה עונג ועידון.
וכדוגמת־זאת הלא היו החילוקים באדם־ הראשון בין גופו ונשמתו.
כי היה עליו להיות נשלם, עד שיהיה עובר עם גופו בפריחה אחת, - ולא נשלם, ועבר רק בשמונה פריחות את כל היצירה, וכבר יש כאן על הגוף "עול" בזה שצריך לעשות ח' פריחות, ולא מצי לבוא לתכליתו בפריחה א', ורק צריך לטרוח בח' פריחות מפאת ההסתר־ פנים, שאינו מניחו לבוא בפריחה אחת, אבל סוכ"ס (כשמגיע) מלא תענוגים בלתי תכלית.
על־דרך־זה צריך להבין זאת, וכי יכולים לקרוא לזה בשם טרחה ויגיעה, הלא זהו לגמרי בגן־עדן, אך שגרמנו שיבוא ע"י קושי.
ועד שמשתלשלים כל־כך, עד אשר גם "לימוד־התורה" נתהוה קשה אצלנו.
יען שה"עול" נתגבר מחמת ההסתר־פנים ומדת־ הדין שנתגדל, ע"י שנתהפך ממדת־הרחמים.
אבל אצל אדם־הראשון, היה קל הכל מאד, ובכל־זאת היה עול ממש וכמש"כ.
הלא נמצא כי אכן כדברינו, כי זהו אמרינו (תהלים קמד, טו) "אשרי העם שי'ד'ו'ד אלקיו", - ביאורו, כי "י'ד'ו'ד", מדת־הרחמים והטוב, תענוג עד אין סוף, זהו "אלקיו", זהו מדת־דינו, זהו עולו.
והנה החסיד יעב"ץ (אבות ג, יח) כותב (בשינוי לשון(: חביב אדם שנברא בצלם - אשר בזו־המעלה הוא יכול לבוא להשגת כל החכמות כולם, אלא שזה רחוק מאד, לא נמצא אחד מני אלף אשר יזכה להשיג זה השלימות באמת.
יען שעל־ידי זה הצלם א', אע"פ שהוא נושא כל החכמות, אעפ"כ מתקלקלים, כי החכמה אינה דרך סלולה, ובמקום לבוא על־ ידה לתכליתו, אדרבא נוטה האדם על־ידה מנתיבתו האמיתית.
ובזה הצלם נשתתפנו גם אנחנו, קהל־ישראל, עם שאר האומות, אבל "חביבים ישראל שנקראו בנים למקום, חיבה יתירה כו'. חביבין ישראל שניתן להם כלי חמדה" וכו', וע"י התורה שהיא אלקית, למעלה מן החקירה השכלית, נמצא כל המון־ישראל מוכנים לעולם־הבא בלא טורח ועמל, - גם העממים (המון העם) הישראלים, (אפילו גאר דער פשוט'ר ייד), זוכים בנקל לכלל כל תכליתם.
כי ע"י התורה ודאי יזכה בנקל לתכליתו ולההכרה האמיתית מאשר על־ידי החכמה, שהיא דרך מלאה קוצים שמתנגפים בה, - אבל דרך התורה סלולה למאד, מביאה את האדם גם העממי למקום תכליתו.
זה אשר מורגל לטוס באוירון, הרי מובן ודאי כי די־קשה עליו להיות נגרר לאט־לאט ע"י נסיעה בעגלה, ולהגיע משובר בכל עצמותיו, כך הכלל־ישראל, אשר מורגל בתורה, אינם צריכים להיות נגררים לאט־לאט ע"י חכמות וחקירות, הבאים בעמל וטורח, ולא יתרצו בשום־אופן למדת צלם־אלקים, שהיא החכמה והחקירה אשר מובילה לאט לאט, לעומת התורה, וגם משברת כל עצמותיו, והא ראיה שא' מיני אלף זוכה ע"י החכמה לבא לידי הכרה.
ומי שרוצה להתבונן במהירות ההתעלות שע"י התוה"ק, יתבונן נא במאמר ה"סבא" ז"ל, שהיה מורגל תמיד לומר ציור זה, על אשר כתוב על הרבש"ע "מגביה שפלים", שכאשר רואים את העלעקטרי, מה רב הוא שם הדילוג והמרוצה אשר בפעם־אחת, שברגע־ אחת מסבבת את כל העולם, כבר מבינים מהו הפירוש של ההגבהה שהרבש"ע מגביה.
ואמנם שם בעלעקטרי, יש איזה שיהוי של רגע־אחת, מטעם שעדיין ישנם חוצצים, אבל בתורה שאין שום חציצה, ודאי שאין שם שום קושי וכבדות, אלא הכל בנקל כל־כך, עד שמהירות ההתעלות אינה שוהה גם רגע א', כי בטיסה אחת מתגבהים למרומים.
הלא נמצא כי כולנו אמנם בגן־עדן, כי כל הכלל־ ישראל אינו מונח תחת קושיים, רק יכולים כולם לזכות בעולם־הבא בלא טורח ועמל.
ובענין מתן־תורה נאמר בפסוק (שמות כ, יז) כי לבעבור נסות אתכם בא האלקים כו'.
וכבר נתקשו הרבה בענין הנסיון שבכאן, שהרי עדיין לא עמדו בכל נסיון, וישנם בזה פירושים שונים.
רש"י מפרש "לבעבור נסות אתכם, לגדל אתכם, נסות לשון הרמה וגדולה, כמו (ישעיה סב, י) הרימו נס".
והרמב"ן מפרש כפשוטו נסיון ממש, כי רצה האלקים לנסותכם התשמרו מצותיו, כי הוציא מלבכם כל ספק, ומעתה יראה הישכם אוהבים אותו, ואם תחפצו בו ובמצותיו.
"כי האדון פעם ינסה עבדו בעבודה־קשה, לדעת אם יסבלנה לאהבתו, ופעם ייטיב עמו, לדעת אם יגמול אותו בטובה אשר עשה עמו, להוסיף לאדוניו עבודה וכבוד, (לראות אם לא יהיו כפויי טובה, ואדרבא עוד יוסיפו אהבה לאדונם, על מה שמראה לעבדו חיבה כל־כך).
"ולכך אמר הכתוב כי הטיב לכם האלקים להראותכם את כבודו, לנסותכם אם תגמלו לפניו בטובה אשר עשה עמכם ע"ש.
הרי מבאר הרמב"ן, כי דור המדבר, אשר ראו יציאת מצרים, ראו קריעת ים־סוף, ופתחו לפניהם כל הז' רקיעים, לאחר כל הדברים נתנו להם תורה, לראות אם יהיו מכירים מהי התורה.
והדברים מפליאים, שזהו נסיון שהעמידו לפניהם, שפתחו להם את הז' רקיעים, והראום ש"אין עוד מלבדו", עד שיצא כל ספק מלבם, ולאחר כל־זאת נתן להם התורה, לראות היכירו טובותם לד' ולהוסיף אמץ בתורה, או אדרבא יהיו כפויי טובה.
הרי כי יתכן לאחר תורה, עדיין לא להיות גומל טובה, באופן אשר מן התורה יכול לצאת ההיפך, והרי זהו מאמרם ז"ל (יומא עב:) בענין התורה, כי "זכה נעשית לו סם חיים, לא זכה נעשית לו סם המות".
וכמו שחז"ל (ע"ז ה:) אמרו באדם־הראשון, שכאשר הרבש"ע שאל אותו "המן העץ אשר צויתיך לבלתי אכל ממנו אכלת", היה כפוי טובה, ואמר (בראשית ג, יב) האשה אשר נתת עמדי היא נתנה לי מן העץ ואוכל, ופירש"י, אשר נתת עמדי, לשון גנאי, שתולה הקלקלה במתנתו של מקום, - והיינו שהאשים אדם־הראשון את ה' כביכול.
כאשר נתנו לו את חוה, אשר זה היה תכלית הטוב, לבסוף הוא אמנם אמר שאתה הוא האשם בחטאי, כי אם לא היית נותן לי את חוה, לא היה שום דבר, כי "האשה שנתת עמדי היא נתנה לי ואוכל".
הרי כי השיא של מדת־הרחמים יכול ליהפך להיות מדת־הדין.
וכמו"כ בתורה, אם לא יכירו את טובותם, ויקשה להם לקיים את התורה, ויתאוננו עוד על שנתנו להם תורה קשיות כזו - זהו נסיונם, אם יקבלו עליהם בשמחה, ויקיימוה בנקל, אם יהיה להם קלה למאד, או ח"ו עמל גדול ול"עול" מחמת ההסתר־פנים.
הרי יתכן כי גם התורה עצמה לא יהיו מכירים בטובתה, ושהתורה תהא נקראת הסתר־פנים.
וזהו הכוונה במה שאמר הפסוק (דברים לב, ו) "עם נבל ולא חכם", ופירש"י, עם נבל, ששכחו את העשוי להם, ולא חכם, להבין את הנולדות, שיש בידו להטיב ולהרע, ואונקלוס תרגם, עמא דקבילו אוריתא ולא חכימין, וברמב"ן מפרש שם, שלשון נבל לפי"ז כמו "נבל תבל" דיתרו (שמות יח, יח) שמתרגם לשון ליאות מלאה תלאה. יאמר, עם שנלאו בעשיית התורה, ולא יתחכמו שהיא לטוב להם כל הימים, וכן אמר (פסוק כ"א) בגוי נבל, בעמא טפשא, שנלאו להיות חכמים או בעלי דת.
הרי מדלג אונקלוס על הכל, ומפרש כן הפסוק, שאין שום תביעה נזכרת, רק מה שהתורה הקדושה שקבלוה, לעמל היא להם, ולא חכימין, שהיא צריכה להיות קלה למאד מחמת הארת־פנים, ורק ע"י המהפכין, רשעים מהפכין מדת־רחמים לדין - נעשה להם לעמל.
היאך מתהפכת מדת־הרחמים למדת־הדין, מפני היותם רשעים, ומן הרשעות העצמית, מזה מתהפכת מדת־הרחמים למדת־הדין.
וע"ז התורה תובעת מישראל, עמא דקבילו אורייתא, אמאי לא יבינו והיה להם לעמל, תורה לעמל, ותביעה זו מה ש"קל" נעשה לעמל, התביעה האחת והראשית.
שזה הוא אמנם מהלך האדם, אם מהפך מדת־הדין לרחמים, אזי הכל קל למאד אצלו, ואם להיפוך, הכל עמל ועול הכי גדול לו וכמש"כ, וע"ז סובל והולך כל האדם.
ומצינו במדרש (מובא בתוס' בשבת קטז.) על הפסוק (במדבר י, לג) ויסעו מהר ד', משל לתינוק היוצא מבית־הספר, שבורח והולך לו, כך היו בורחים מהר סיני.
וצריכים להתבונן שמדברים על דור המדבר כאן, ובודאי א"תשעה־באב" האבן זיי געפראוועט בהפרדם מהר ד', אשר לא רצו לילך משם, עד שאמר להם ה' (דברים א, ו) רב לכם שבת בהר הזה! - רב, הרבה נטלו כאן עמכם טובה ואושר, עד שדי ויותר לדור דורות.
ובכל־זאת יש תביעה, שסכ"ס היה אצלם כתינוק הבורח מבית־הספר, אשר לתינוק הבית־הספר הוא ממש כקאטארגע, שהכל יעשה ובלבד שלא ילך להחדר ללמוד.
כי הדברים צריכים להיות כל־כך בהארת־ פנים, בנקל למאד, עד שגם קלות ושמחת דור המדבר בה, אכתי אין די, ומונחים תחת התביעה כתינוק הבורח מבית הספר.
וכמו אדם־הראשון שגופו בגן־עדן, ובכל־זאת עדיין היה אצלו הסתר־פנים, וכמש"כ באות א' (לעיל).
והנה רשעים מהפכין את מדת־הרחמים למדת־ הדין. הכוונה, שמדת־הרחמים באמת אינה מקום לטעות מצד עצמה, אלא רשעים מהפכין אותה לדין, ונעשה עמל להם, עד שנמצאים במצב "כתינוק הבורח מבית הספר", עד שעמל היא להם, וכיוב"ז, עם נבל דקבילו אורייתא וכמש"כ לעיל.
ובאמת מצינו שביקש איוב לפטור את כל העולם כולו מן הדין, וכמו שאמרו חז"ל (ב"ב טז.) שאמר לפניו, רבש"ע, בראת שור פרסותיו סדוקות, - האם יש לו להשור איזו שייכות אל הסימני־טהרה שלו, הלא אתה בראת אותו כן, - בראת חמור פרסותיו קלוטות, - האם יש לו איזו שייכות אל הסימני־טומאה שלו, - וכו', בראת צדיקים בראת רשעים, מי מעכב על ידך, - ואיזו תביעה יכולה להיות עליהם, - ומאי אהדרו ליה וכו', ברא הקב"ה יצר־הרע ברא לו תורה תבלין.
הרי שהקב"ה אמר שעליו כביכול אין שום תלונה, כי באמת אינו יכול להפוך עצמו, אבל "ברא תורה תבלין", תורה הרי יכולה להיות מהפכת את היצר־הרע, את המדת־הדין, למדת־הרחמים.
ומיהו זה אשר אמנם הוא האשם, רק הרשעות שלו העצמית, הרשעים מהפכין, וכל התביעה היא עליהם, על הרשעים.
והנה התשובה מהפכת מדת־הדין למדת־ הרחמים, עי"ז שמתחרט ומכיר את חטאו.
וזהו אמרינו (בתפלת נעילה) אין קץ לאישי חובותינו, ואין מספר לניחוחי אשמותינו, הרי כי אלו החטאים והאשמות מתהפכים לניחוחים ולאישים, יען שבהתהפך למדת־ הרחמים ע"י התשובה, נעשים לניחוחים ולאישים.
כי ע"י התשובה שמתחרט על החשך, ומצטער על שחטא, ורק משתוקק עתה לטוב, נמצא שכבר יש לו עמל בחטא, וקלות במצוה, ועי"ז נכנס להארת־פנים, ומהפך החשך להארת פנים, - דין - למדת־רחמים! ואזי נעשים האשמות לניחוחים, כי העבירות נעשים זכותים!
וזוהי הכונה באמרם ז"ל (ברכות יז.) "מרגלא בפומיה דרבא, תכלית חכמה, תשובה ומעשים טובים" - דהנה תכלית כל החכמות - תשובה ומעשים טובים, אשר צריכים תמיד להפך מדת־הדין למדת־הרחמים, שגם לאחר כל החכמות, ולאחר כל המדרגות, עד אדם הראשון קודם החטא - עדיין צריך לתכלית תשובה ומעשים טובים, להפך הרע והסתר־ פנים שיש בו עדיין, למדת־הרחמים והטוב.
קעו
מדת־הדין ומדת־הרחמים - אלו ואלו דברי אלקים חיים
 ליל ש"ק, ח' תשרי
איתא בחז"ל (במד"ר יט, ג; קה"ר ז, כג; ילקוט מלכים קעז) על מה שנאמר (מל"א ה, ט) ויתן אלקים חכמה לשלמה וגו' כחול אשר על שפת הים, - מה חול גדר לים, כך היתה חכמה גדורה לשלמה. מתלא אמרין, דעה חסרת מה קנית, דעה קנית מה חסרת. (משלי כה, כח) עיר פרוצה אין חומה, איש אשר אין מעצר לרוחו.
ואי־אפשר לומר שהכונה שהי' גדור על־ידי חכמתו, וכי קאתי לאשמועינן שלא היה שוטה.
והלא אם רק היה חכם, הרי ממילא שמעינן שהיה גדור, ולא יצא לחוץ מגדרי החכמה.
אלא הכונה כענין מה שאמרו חז"ל בברכות (סג.) "בשעת המכניסין - פזר, ובשעת המפזרים - כנס! - דאף שהיה כמו הים שבכחו לשטוף את העולם, ובכל־זאת (תלי' רבתי) חוט חול מעכבו שלא לשטוף הלאה, - כך חכמת שלמה המלך, אף שודאי היה בבחינת "ויתגעשו", שהיו צריכים ללכת ולשטוף בלי קץ ותכלית, וגם "בשעת פיזור" נמי.
וע"ז מספרים חז"ל מעלתו של שלמה המלך, שהיתה גדורה, ובמקום שלא היה צריכים לפזר - נעצר בגדרו, ולא יצא חוצה לגדרו.
והנה ודאי שהעיצור הזה לכאורה הוא רע, כי לולי־זה היה שוטף בלי קץ ותכלית חכמת שלמה בלי שום עיכוב ועיצור, ובכל־ זאת משבחים אותו במעלה זו.
וכמו־כן רואין אנו במעשה־בראשית, שאמרו חז"ל (חגיגה יב.) כי בשעה שברא הקב"ה את העולם, היה מרחיב והולך וכו' (להתפשט בלי קץ), עד שגער בו הקב"ה והעמידו.
וכן אמרו (ב"ר ה, ח; מו, ב) בביאור השם ש־ד־י, על מה שנאמר (בראשית יז, א) אני קל ש־די, אני הוא שאמרתי לעולמי ולשמים די, לארץ די, שאילולי שאמרתי להם די, עד עכשיו היו נמתחים והולכים.
והרי "השם בחכמה יסד ארץ" (משלי ג, יט), וכיון שמטעם החכמה היתה הבריאה נמתחת ומתרחבת והולכת לאין קץ, הרי ודאי כי התפשטותה והתרחבותה יותר, היה טוב.
ואם רואים אנו שגם על העיכוב שעכב את העולם להתפשט, הוא מדת שם ש־ד־י, ודאי דלא שייך לומר שההתפשטות להתרחב בלי גבול, עדיף מן העיכוב הנותן גבול ומדה ושיעור, כי הלא גם העיכוב הוא שם קדוש.
ועל־כרחך צ"ל דאותן העיכובים אשר לכאורה הם בבחינת רע, שמונע את הבריאה מלהתפשט, או גדר חכמת שלמה אשר זהו היפוך החסד, אלא מדת הדין, הסתר פנים, חשך, ובכל־זאת משבחים בזו המדה חז"ל את שלמה־המלך, ומכנים בזו המדה בשם ש־ד־י.
*
וכן מצינו בחז"ל (יומא כב: וברש"י שם) בענין שאול המלך, מפני מה נענש לבוא לידי דבר שעליו ניטל ממנו מלכות, מפני שמתחילת מלכותו מחל על כבודו, וגילה על עצמו שאינו כדאי למלוך, שנאמר (שמו"א י, כז) "ובני בליעל אמרו מה יושיענו זה, ויבזוהו, ולא הביאו לו מנחה, ויהי כמחריש" וכו', ומסקנא דמילתא, שאמרו ישראל "מי האומר שאול ימלוך עלינו", בתמיהה, "תנו האנשים ונמיתם", ויאמר שאול לא יומת איש ביום הזה.
והיינו כי בזה שמגודל צדקותו וחסידותו, כאשר שמע שמחרפים אותו, לא שת לבו למחות בהם, ומחל מבלי לחכות שיבקשו ממנו מחילה, וויתר על כבודו, [ולא נהג במדת־ הדין], בעבור זה נענש שניטלה ממנו מלכות, בהראותו שחסרה לו מדת הגבהות להיות שולט ומושל [במדת־הדין], ואינו כדאי למלוך.
ובדוד־המלך מצינו (מל"א ב, ח־ט) כי כאשר קרבו ימיו למות, קודם סילוקו, צוה את שלמה בנו, בענין שמעי בן גרא, שלא ינקהו מן העונש שנתחייב, ונקם כל־כך.
אף שאצל שאול הוי פעולה של חסד, ואצל דוד הוי פעולה של דין, - בכל־זאת זכה דוד יותר במדת־הדין, משאול בנוהגו במדת־החסד.
עד שחז"ל (יומא כג.) אומרים, כל תלמיד־חכם שאינו נוקם ונוטר כנחש, אינו תלמיד־חכם, - הרי שתואר תלמיד־חכם אובד אם אינו מתנהג במדת־הדין לנקום ולנטור.
אף שאם אינו נוקם ונוטר זהו חסד, ובכל־זאת זוכה התלמיד־חכם רק בהתנהגו במדת־ הדין לנקום ולנטור.
וכן מצינו בהלל, שוויתר, ונהג במדת החסד, כדאיתא (שבת לא.) גבי מי שבא אצלו (בע"ש) ואמר מפני מה עיניהן של תרמודיין טרוטות וכו', והלא עבר זה במה שקרא לנשיא בשמו: מי כאן הלל, ועוד כמה דברים שבודאי היה יכול להיות ששמאי היה דוחפו במקלו, והלל נהג עמו במדת החסד, ונטפל עמו, ולא כעס ולא הקפיד עליו.
ובאופן ששמאי נהג במדת־הדין, ולכן היה קפדן, כי דין אינו מוותר, והלל נהג במדת־החסד, ולכן ויתר.
נמצא שיש מחלוקת בין דין לחסד, וטענות גדולות יש לחסד על הדין, וכן להיפך.
אמנם באמת בית־שמאי ובית־הלל - אילו ואילו דברי א'לקים חיים המה (עירובין יג:).
ומה שזכו בית־הלל שיופסק הדין על־פיהם, לא מטעם שנכונים יותר, וכמו שמורגלים לומר ולהבין שלפיכך הלכה כבית הלל משום שיותר אמיתיים, רק גם דברי בית שמאי - דברי אלקים חיים המה, שלענין אמיתתם גם בית־שמאי כל־כך אמת כמו בית־הלל.
ורק מה שההלכה כבית־הלל הוי כמו שמסיקים חז"ל (שם בעירובין) שזכו בית־ הלל לקבוע הלכה כמותן מפני שנוחין ועלובין היו, ושונין דבריהן ודברי בית־שמאי, ולא עוד אלא שמקדימין דברי בית־שמאי קודם לדבריהן.
וביאור הדבר שבית־שמאי מדת־הדין, כמו שביאר הגאון (מובא באבני־אליהו ביוצר אור) שבאמת לעתיד לבוא יהיה הלכה כבית שמאי, כי המה מדת־הדין, ורק כעת, שהעולם אינו יכול להתקיים במדת־הדין.
וכמו דאיתא בחז"ל (ר"ה יז:) על הכתוב (תהלים קמה, יז) "צדיק ה' בכל דרכיו, וחסיד בכל מעשיו", - "בתחילה צדיק, ולבסוף חסיד", ופירש"י, בתחילה צדיק במשפט אמת, ולבסוף כשרואה שאין העולם מתקיים בדין, חסיד, נכנס לפנים משורת הדין.
"צדיק" הוא מדת־הדין, שהקב"ה מתחילה עלה במחשבתו הרצון לברוא את העולם במדת־הדין, רק ראה שאין העולם יכול להתקיים בו, שיתף מדת־רחמים, וזהו וחסיד בכל מעשיו, היינו מדת־הרחמים.
ואין שום חילוק בין צדיק לחסיד, לומר שחסיד גדול, והלא בהקב"ה בו צדיק וחסיד.
וכל החילוק אינו אלא, דלבית־שמאי שהמה מדת־הדין - צריך אדם לטפל עם העבירה גופא, וכמש"כ היינו להיטפל עם החשך, ולקיים את רצון ה' מבלי לכת אחרי החושך.
אבל לבית־הלל, שהמה מדת־החסד, הוי בבחינת (אבות ד, ב) "והוי בורח מן העבירה", כדי שלא יכשל בה, ושלא יהיה שום שייכות עם ההסתר פנים, שהיא החשך ומדת־הדין.
ומכיון שבמדת־הדין אי־אפשר לעולם להתקיים כמש"כ, לכן שתף מדת־הרחמים, והיינו וחסיד בכל מעשיו, שאזי רחוקים מהעבירה, כיון שהוי אז בבחינת "ובורח מן העבירה" וכש"נ.
לכן נפסק כבית־הלל משום שהמה מדת־החסד שאין העולם יכול להתקיים זולתו, וכמש"נ.
אבל באמת לע"ל יהיה הדין כבית־שמאי, וכמדת־הדין, שמדת־הדין חולקת על מדת־החסד, ולא שמצד החסד והרחמים שהיא "לרעים ולטובים", רק הדין אינו מניח, אלא שדין חולק ואומר שלרעים במציאות אין טוב, שנהי שיש מדה של "טוב לרעים ולטובים", אך טוב יותר שיהיה רק לטובים.
והלא חזינן שאדרבא מדת־הדין צודקת טפי, דהא חז"ל משבחים את שלמה המלך במה שחכמתו גדורה היתה, והיינו מדת־הדין וכמ"ש, נמצא שהוא שם של ד' ש־ד־י לא הניח לעולם להתפשט.
וכמש"כ דמדת־הדין חולקת על מדת־החסד, ויש לה טענות גדולות על מדת־החסד, נמצא שלפי מדת־הדין אין למדת־החסד שום מקום, וכל העולם כולו הוי רק מדת־הדין, לפום מאי דחזינן דהעיקר הוא מדת־הדין.
ואם רואים שגם בית־שמאי, שהוא מדת־הדין, מקילים לפעמים, כמו דאיכא מקולי בית־ שמאי, ותמיהה גדולה איך יקילו בית־שמאי, הלא המה מדת־הדין, ואיך לדין שייכות עם החסד דהיינו להקל שהיא מדת בית־הלל.
וכן מצינו בפרשת כי תשא (שמות לב, ט) שאמר הקב"ה אל משה "ועתה הניחה לי", ע"ש ברש"י, שהודיעו שהדבר תלוי בו, שאם יתפלל עליהם לא יכלם (שמו"ר מב, ט).
ואיך שייך רחום בדין, הלא דברים סותרים המה, אלא שזהו סוד היפוך מדה"ד למדה"ר.
*
ודע שבמס"י (פ"ב) כותב, כי ההולך בעולמו בלי התבוננות אם טובה דרכו, או רעה, הוא כהולך על שפת הנהר, שסכנתו עצומה! - ולכן, לההמון כולו, כותב שם, הוי הערה ליראה בראותם את העונש כו'.
נמצא ש"דין" מחייב זהירות, אשר במדת־החסד אין כל כך הכרח לזהירות, (לחסד) להתרחק מהעבירה, עד שכבר יש לו שייכות עם ההסתר פנים ועם החשך, דין הוי אכזריות, וכמו ת"ח שאינו נוקם כו', הלא כבר נקימה יש לה שייכות עם אכזריות, נמצא שצריך להזהר טובא לנקום כנחש, ושלא יהיה סוף סוף עצמו בנקימתו.
וכן מצינו (ב"מ פה.) ביסורין דרבי, כי על־ידי מעשה באו, שעגל שהיו מביאים אותו לשחיטה, נטמן תחת כנפיו, אמר לו: זיל, כי לכך נוצרת! - ובע"כ שהיה כאן תביעה מה שלא הרגיש כ"כ כדבעי בצערו של העגל, אף באמרו לו זיל לכך נוצרת.
וכמו שביארנו מכבר () אמרם ז"ל (ב"ר עא, ז) שיעקב נענש על שהסגיר את התיבה בפני עשיו אחיו, - אף שהיה צריך לעשות כן, רק מה שאת המנעול סגר בחזקה...
הרי זהו המצב של "דין", - שאמירתו של רבי להעגל, כבר היה מקום שנכנס תחת תביעה אכזריות, שנענש כבר ע"ז י"ג שנים.
ורק כשראה כשכבדו את הבית וגם ברואים קטנים עמם, ואמר, ורחמיו על כל מעשיו - נתבטלו ממנו היסורים, שאזי נכנס במצב כזה שהדין נהפך לרחמים, כי אצל ורחמיו על כל מעשיו, גם דין מתהפך לרחמים.
ותשובה נמי מהפכת דין לרחמים, כמו דאיתא במדרש () שתשובה הוי רחמים.
וגם תפלה, וכמו שאחז"ל (סוכה יד. יבמות סד. ילקוט בראשית קי; במד"ר י, ה) למה נמשלה תפלתן של צדיקים כעתר וכו', מה עתר זה מהפך את התבואה בגורן ממקום למקום, כך תפלתן של צדיקים מהפכת מדותיו (דעתו) של הקב"ה ממדת רגזנות (אכזריות) למדת רחמנות, - מדת־הדין למדת־הרחמים.
ובמהרש"א יבמות שם כותב, דנזכר זה גבי יצחק, טפי מבשאר אבות, לפי שהיתה מדתו מדת־הדין, כמ"ש (בראשית לא, מב) אלקי אברהם ופחד יצחק, וכן (שם לא, נג) וישבע יעקב בפחד אביו וגו', כידוע לחכמים, ואעפ"כ בתפלתו הפך מדת־הדין למדת־הרחמים, לשנות בהם טבע העקרות.
וזהו אמרינו (בפיוט ונתנה תוקף) ותשובה, ותפלה וצדקה, מעבירין את רע הגזירה, - כי תשובה תפלה וצדקה, אצלם גם הדין מתהפך לרחמים.
וכמו דאיתא (בראשית ח, א) ויזכר אלק' את נח, ופירש"י זה השם מדת־הדין הוא, ונהפכה למדת־רחמים על־ידי תפלת הצדיקים (ב"ר לג, ג), - יען היותו שם משמש לחיות ולהבהמות ומטפל עמם - גם הדין הזכירו והפך לרחמים.
וכן ברחל (בראשית ל, כב) ויזכור אלק' את רחל, ופירש"י זכר לה שמסרה סימניה לאחותה לאה (מדרש אגדה), - ולכן גם מדת־הדין הזכירה.
כי ישנם דרכים שדין נתהפך לרחמים, נמצא שכל העולם דין, אלא שנתהפך לרחמים הדין, בדברים שמהפכין אותו.
ולפום השערה י"ל דחז"ל (עירובין יג:) אומרים, כי ב' שנים ומחצה נחלקו ב"ש וב"ה, הללו (לא נתפרש מי בפרט, ומסתמא אין לנו לדעת זאת), אומרים, נח לו לאדם שלא נברא יותר משנברא, והללו אומרים וכו', נמנו וגמרו נח לו לאדם שלא נברא יותר משנברא. - עכשיו שנברא, יפשפש במעשיו, ואמרי לה ימשמש במעשיו.
ומטעם שמכיון שכל העולם הוא מדת־הדין, אשר הזהירות בהן אין לשער, וכמש"כ ברבי עם העגל שסבל י"ג שנים יסורים מרים וקשים, עד ששמעו עוברי ים קולות רבי מיסוריו.
לכן נח לאדם שלא נברא, - ועכשיו שנברא, ימשמש במעשיו, כי אולי יש תקוה.
קעח
טמנו פח לי, - מי יעמוד
 שבת תשובה
החובת־הלבבות (בשער הפרישות) מבאר מה היא הפרישות, ולאחר־כך מבאר נחיצות מדת הפרישות, ע"ש באריכות, שכל העונות וכו' נקחה מתגבורת התאוה על השכל, שהיא ראש כל חטאת, וסיבת כל גנות וכו', - והשיאם היצר וכו' וחייבם היצר וכו', - והעולם מושל בהם וכו', עד אשר חשבו דרכו־ הרעה כי היא הטובה וכו', ושמוהו לחוק ולמוסר, ויורישו אותו האבות את בניהם וכו'.
ונזכרתי שבהיותי בטרוסקאוויעץ ראיתי איך שאב בן מ' שנה למד את בנו הקטן "פשמל", ומסתמא האב הוא גדול בחכמה זו עד שמלמד גם את בנו, והיינו "ויורישו אותו האבות את בניהם", את דרכי תאותם.
"וחייבם היצר", כי ממש כופם ומחייבם לעבור על שכלם ולהתדבק בתאותם, ושאין להשתמט ממנו, כי הלא מחייבו לאדם ללכת בדרכיו.
"ושב בהם הדבר הנכרי־בעולם - נודע, והדרך הנכונה־בו - נכריה", - כי למשל כעת מבקרים את החכמים גם בין אומות־העולם, ואומרים עליהם שהם בטלנים, לא היה להם מה לעשות, ובטלו ימיהם בדברים של מה־בכך, ובילו את ימיהם על חכמות.
ונמצא שחכמה, אשר היא דבר קרוב ונחוץ, נעשה רחוק ("פרעמד"), ודברים שבאמת אין להם שייכות כלל, נעשים קרובים מאד לאנושיות.
והחובת־הלבבות כותב, כי יש להם תובעים מעוררים את ההמון עד הורדת דמעות, הלמאי אין הולכים בדרכי', - עד אשר נטבעים בים התאוות ובמצולות החטא.
ואם החובת־הלבבות כותב זאת מצד המחקר, כי אין להנצל מחטא בשום־אופן עד שנטבעים במצולתם, וכן הוא כל מהלך ההיסטורי', מתחילה נגבר התאוה על השכל, עד שכולו טובע במצולות התאוה.
והחובת־הלבבות מסיק, שנצטרך בעבור־זה למדת הפרישות מן התענוגים והמנוחות, - שימצאו בעולם אנשים פרושים גמורים, נבדלים ונגזרים מעסקי העולם, יפרשו מהתאוה גם ההיתר, עד שיהא כל וכל תחת השפעת השכל, וילמדו לעם, ולחכמים ולצדיקים, ישכילום ויזהירום, והם דומים לשמש שפושטת אורה בעולם.
וכמו השמש, מאירה למעלה ולמטה, כן הפרישות בהיותם רחוקים מהחטא יותר מצדיקתם, למען היותם מרוחקים ומופרשים מהתאוות, לכן מאירים גם לצדיקים, כי כולם צריכים לאורם.
ומזה נוכל להתבונן באהבת הבריות וחוה"ל, כמו שצריכים להתלמד חכמת הרפואה (אין מדברים מאותם שלומדים על מנת לקבל פרס) לרפא חולים, כך צריכים לפרושים, שירפאו את כל אלה שנטו מן השכל אחר תאוותיהן, הנה למען הצלת הבריות צריך להיות פרוש ומופרש מכל מה שלמטה מדרך השכל, אף שהיתר גמור הוא.
ואם־כן כשמביטים מצד המחקר ככה, כש"כ מצד התורה, והנה חז"ל אמרו (יומא לט.) ונטמאתם בם (ויקרא יא, מג), אל תקרי ונטמאתם אלא ונטמתם, שאין להנצל מהחטא, והיא חומה גבוהה שאי־אפשר להשמט ממנה.
והנה זהו מה שאמר דוד־המלך ע"ה (תהלים קמב, א־ה) משכיל לדוד בהיותו במערה תפלה. קולי אל השם אזעק, קולי אל השם אתחנן. כי אין לי מושיע זולתי השם־יתברך.
"הבט ימין וראה ואין לי מכיר, אבד מנוס ממני וגו'. ולכן אין לי לפנות כי אם אל השם־יתברך.
וזהו רק הקדמה לאשר עומד לבקש.
ועיקר הפרק הוא: בהתעטף עלי רוחי וגו', באורח זו אהלך טמנו פח לי. היינו שאי־ אפשר לינצל מן הפח בשום־אופן, ושאין מושיע לינצל מהפח הזה זולת השם־יתברך.
ולכן "זעקתי אליך השם", וכל־זה נמי הוא בקשה, אבל על מה מבקש ועיקר הבקשה הוא "טמנו פח לי", - שאי־אפשר לצאת מהחטא.
וכן (תהלים קל) "שיר המעלות, ממעמקים קראתיך השם וגו'. אם עונות תשמור וגו', מי יעמוד", - היינו תוקף החטא.
ורק אחר־כך מוסיף עוד בקשות בזה, ואומר "כי עמך הסליחה", והיינו רק בקשה, אבל על מה הוא מבקש, על הצלה מהעון, שאי־ אפשר לעמוד, כמו שאמר "השם מי יעמוד".
והיינו כי תוקף החטא אי־אפשר לשער עד כמה הוא חזק ואמיץ, ושאי־אפשר כמעט לצאת ממנו ומפחו, ורק השם־יתברך לבדו הוא יכול להציל, וכמו שאמר "זעקתי אליך השם, אמרתי אתה מחסי" וגו'.
קפא
עולם הזה - הכנה לעוה"ב
 אלול תרצ"ג
בריש מסילת ישרים, יסוד החסידות וכו', שיתברר ויתאמת אצל האדם מה חובתו בעולמו וכו', והנה מה שהורונו חז"ל הוא שהאדם לא נברא אלא להתענג על ה' ולהנות מזיו שכינתו וכו', ומקום העידון הזה באמת הוא העולם הבא וכו', אך הדרך כדי להגיע אל מחוז חפצנו זה, הוא זה העולם וכו'.
והנה מה־שכתב להלן, שלא יוכל שום בעל־שכל להאמין שתכלית בריאת האדם הוא למצבו בעוה"ז וכו', כי מי הוא ששמח ושלו ממש בעוה"ז וכו', - דבר־זה לכאורה פשוט, וכל בעל־מחשבה ומתבונן יכיר זה.
אך זה עלינו להבין: מדוע משיב על השאלה "מה הוא חובת האדם" - שהוא קיום התורה והמצוות, שעל־ידי האמצעים האלה יוכל להגיע אל העולם־הבא, [כי התכלית רק עוה"ב].
והלא אף על עוה"ז של אדם־הראשון ומשה־ רבנו, אף על ענקי עולם האלו, דבוקים בה', ו"פה אל פה אדבר בו" כמותם, אף על עוה"ז שלהם, שהוא דביקות וקרבת אלוקים נורא, ע"ז ג"כ אינו אומר שהוא תכלית האדם, ותכלית האדם הוא אך ורק עוה"ב.
ומדוע לא יתכן באמת שעוה"ז של משה־ רבינו יהיה כבר תכלית, וכי צריך תכלית נעלה ונשגב כעוה"ז של משה־רבינו?
אלא סוד גדול מגלה לנו לוצאטו: שכן הוא - אף העוה"ז הנעלה ונפלא של משה־ רבינו; אף חיי משה־רבינו הקדושים ונשגבים בעוה"ז, אין הם תכלית!
ומהו העוה"ז? על זה מגלים לנו חז"ל (אבות ד, טז) העוה"ז דומה לפרוזדור בפני העולם־הבא, אין עוה"ז של משרע"ה אלא הכנה, כל התורה ומצוות, כל ההתדבקות והתקרבות האדם לה' בעוה"ז, אינם אלא הכנה לעוה"ב, שהוא: להתענג על ה' ולהנות מזיו שכינתו.
וכל חיי העוה"ז, אף הכי נעלים שיכולים להיות, אף קרבת אלוקים של משה־רבינו, הוא רק הכנה, והשם האמיתי וצורה הכוללת של עוה"ז הוא הכנה.
וזה נפלא, שאף עוה"ז של משרע"ה ושל אדם הראשון אינו תכלית.
ואמרו חז"ל (שבת קנג.) עה"פ (קהלת ט, ח) "בכל עת יהיו בגדיך לבנים, ושמן על ראשך אל יחסר, - אריב"ז משל למלך שזימן את עבדיו לסעודה, ולא קבע להם זמן, פיקחין שבהן קישטו עצמן וישבו על פתח בית המלך וכו', טיפשין שבהן הלכו למלאכתן וכו', בפתאום בקש המלך את עבדיו: פקחין שבהן נכנסו לפניו כשהן מקושטין, והטיפשים נכנסו לפניו כשהן מלוכלכין" וכו', ע"ש.
גם כאן מבארים לנו חז"ל מהותו של עוה"ז ועוה"ב, - התכלית האמיתי הוא העוה"ב, המקום של להתענג על ה' ולהנות מזיו שכינתו, אינו אלא שם בבית המלך, בחצרות ה'.
ועוה"ז הוא הפרוזדור אשר על הפיקח להתקין עצמו לקראת מלכו, וכל התורה והמצוות בעולם הזה אינם התכלית, רק קישוטים והכנות לקראת קריאת המלך לבית מלכותו פנימה, חצרות ה' - עוה"ב.
וכל בר־דעת יבין כי אל סעודת המלך וראיית פניו, צריך להכין ולתקן את עצמו.
ומי שלא יכין בעצמו חוש־הטעם של (תהלים פד, ג) "נכספה וגם כלתה נפשי", מובן שלא יטעום כל טעם בחצרות ה'.
ומצינו עוד שאמר ה' (דברים ח, ב) "התשמור מצוותיו אם לא", שביארה לנו תורתינו הק', כי כל ענין הנורא והנשגב של דור המדבר; קבלת התורה וכל הדברים, הוא רק דבר אחד הזה, לא תכלית לעצמו, אלא רק נסיון לכלל ישראל "התשמור מצוותיו אם לא".
על־כן עלינו לדעת, כי אנו מורגלים, שאין לנו רק הרגש בעשיית מצוה, או בהחדלה מעבירה, - וכאשר אין מזדמן לנו מצוה ממשית פשוטה, אין אנו מוצאים כבר במה להתעסק.
וכאשר נראה למי שמרגיל למצות ומעשים־ טובים, כל שאינו עושה מצוה פשוטה, או מתרחק מעבירה ממשית אשר באת לידו, אין אנו רואים בעינינו כלום, כי נשאל: מה עשה, האם עשה מצוה או התרחק מעבירה?
לא כן הוא, אנו רואים אשר כל ענין עולם־ הזה כולו, כל מעשיו ופעולותיו של משה־ רבינו ע"ה, אפילו כל התדבקותו בהשם, וקישור נפשו לאלקים בעולם־הזה, אינה אלא הכנה, וכל צורה האמיתית של עולם־הזה הוא אך ורק הכנה.
לכן כל משהו התעסקות בהכנה והתרגלות לדבר־מצוה, אף אם לא עסק בגוף המצוה, זהו באמת הדבר הכי נעלה, כי זהו כל ענין עולם־הזה, וכל חובת האדם עלי אדמות.
ואלול שהוא הכנה ליום־הדין, שהיה יכול לעלות בדעתו איזו קולא בחשיבותו, נבין ונכיר עכשיו היטב ענינו, עכשיו אנו מבינים שכל עולם־הזה הוא הכנה, אימון ("מאנעוורע") כזה, אכן "מאנעוורע" של הבורא־עולם.
עכשיו נכיר נוראות של ההכנה של אלול, כי זהו כל ענין האדם בארץ, זה כל ענין מצות הבורא על ברואיו, וזהו עיקר העיקרים, וענין הכולל של העולם־הזה.
קפד
כל מעשיהם של צדיקים במהירות
 ד' תבא
תוספת ביאור לדברינו במוצש"ק. הגדנו בביאור הגמ' (ברכות לב:) "אם ראה אדם שהתפלל ולא נענה, יחזור ויתפלל, שנאמר (תהלים כז, יד) קוה אל השם, חזק ויאמץ לבך, וקוה אל השם", ופירש"י: "קוה, והתחזק ולא תמשוך ידך, אלא חזור וקוה", - כי חובה על האדם שלא ימשוך את ידיו, להתרפות ולהתרשל מלהתפלל, ולהתייאש מלהשיג בקשתו, אלא יתחזק בתפלתו, ובהכרח צריכים לענות אותו מן השמים, ותקובל תפלתו, - כי אין בזה שום דבר שיעכבהו וימנעהו מזה, וכל־כך ברור הוא, שאין בזה צד ספק והרהור כלל.
והבאנו דברי המכילתא (בשלח) על פסוק (שמות יד, י־יא) "וישאו בני־ישראל את עיניהם, והנה מצרים נוסע אחריהם, וייראו מאד, ויצעקו בני־ישראל אל השם. ויאמרו אל משה המבלי אין קברים במצרים" וגו', - "ויצעקו בני־ישראל אל השם, תפסו להם אומנות אבותם. ויאמרו אל משה המבלי אין קברים במצרים, מאחר שנתנו שאור בעיסה, באו להם אצל משה, אמרו לו (שם יד, יב(: הלא זה הדבר אשר דיברנו אליך במצרים לאמר, חדל ממנו" וגו'.
ומפרש הרמב"ן (שם יד, יא) דעת המכילתא, שמתחילה צעקו אל השם, לתת בלב־ פרעה לשוב מאחריהם, - וכאשר ראו שלא היה חוזר, אבל היה נוסע וקרב אליהם, - אז אמרו: לא נתקבלה תפילתינו, ונכנסה בלבם מחשבה־ רעה להרהר אחרי משה וכו'.
והיינו שהחטא שתבע הקב"ה מאת הכלל־ ישראל, היה, במה שאמרו: "לא נתקבלה תפלתינו", - שלא היה אצלם ה"יחזור ויתפלל", לא היה אצלם הענין בתכלית הברירות.
והיינו כי מתחילה החזיקו ב"אומנות אבותיהם" כראוי וכנכון, אך בהכירם שלא נענו, והבינו שאינם כדאי, רפו ידים, ויצא מה שיצא, הרהור אחרי רבם!
כי אחרי שהכירו היטב מהו "אומנות אבותיהם", אזי לא היה צריך להיות להם כל מקום חלות ועכוב והסגת־אחור; הברירות היתה צריכה לדחות אף את הרהור־הפחד ממצב הירוד שאינם כדאי ליענות, ואילו היתה הוודאות הגמורה, היה נדחה הכל.
וזהו "השאור שנתנו בעיסה", הוא היצר־הרע, שנכנס ספק בלבם אולי יוכל להיות שלא יהיו נענים מפני חטאם.
ולא יפה עשו, אלא אדרבה, אחרי אשר ראו שלא נענו, היה להם לחזור ולהתפלל שוב, בלי הפסק ובלי הרף, ובעל־כרחך היה הקב"ה שומע לתפלתם!
אבל המה לא כן עשו, ודומה בלבם כי לא נתקבלה תפלתם, ונפל בלבם הרהור על־זה, ומיד התחילו לדבר על משה־רבינו ע"ה (שם יד, יא) "ויאמרו אל משה המבלי אין קברים במצרים" וגו'.
והאמת הוא, שבטחון ואמונה הם כ"כ וודאים, ואינם נופלים כלל תחת סוג הספיקות, להכנס בלב איזה הרהור־ומחשבה בזה, ואם־כן כל הרהור וספק שיפול בלב האדם, זה מוציא את האדם מודאי לספק.
כי זהו אות ודבר המורגל בכל היצירה כולה, בדברים המוחלטים והוודאים הגמורים, אדם אינו מטיל בהם שום ספק; כשהאומן לוקח בידו איזה דבר לתקן או לעשות, לא יפלו ולא יבואו על מחשבתו שום ספיקות במלאכתו זו, ובטוח יהיה בכל מיני בטוחות כי בטח יצא הדבר לפועל מתחת־ידו! ואין לו שום ספקות בזה!
בדרך־זה עלינו להאמין ולהכיר כי מעשי ה' המה כל־כך בטוחים בנצחונם, שאין בהם שום צל של ספק, עד שאז"ל "לא נענה, יחזור ויתפלל"!, "ויילע די זאכען זיינען זיכער"!
עד היכן מגיע הבטוחות שיענוהו מן השמים, עד שעליו להתפלל, ואם לא נענה, יחזור שוב ויתפלל, ולהיות בטוח בהעתיד הודאי, שגם שום חטא לא יעכב את העתיד.
כי זהו יסוד גדול באמונה, כי כל מה שהוא מאמין ובטוח בהשם, בהכרח יענוהו מן השמים, והוא אמנם זוכה בו.
אחרי הצעה־זו, יובן לנו דברי המסלת־ישרים (פ"ז) שענין הזריזות קודם התחלת־ המעשה הוא, שבהגיע זמנה, או בהזדמנה לפניו, או בעלותה במחשבתו, ימהר יחיש מעשהו לאחוז בה ולעשות אותה, - והזריזות אחר התחלת־המעשה הוא, שכיון שאחז במצוה, ימהר להשלים אותה.
והמסלת־ישרים מסיים שם, כי כן תמצא כל מעשיהם של צדיקים תמיד במהירות, וכמו שאמרו במדרש (במד"ר י, ה), - כלומר, כשהצדיק הולך לעשות דבר טוב, אין לשער גודל המהירות והחפזון שלו; כשאמרו לרבקה־אמנו ע"ה ליתן מעט מים (בראשית כד, יז) "הגמאיני נא מעט מים מכדך", מיד (שם פסוק כ') "ותמהר ותער כדה אל השוקת", ובחפזון היותר־גדול מלאה את רצונו; כשהזמין אברהם־אבינו ע"ה את האורחים (בראשית יח, ו־ז), "וימהר אברהם האהלה אל שרה, ויאמר מהרי וגו', ויתן אל הנער וימהר".
ובהשקפה־ראשונה אמנם יפלא הדבר, מדוע יחייב אותנו הרמ"ח לוצאטו למהר להחפז להחיש מעשינו, בבהילות נוראה, תיכף־ומיד בעלות הדבר במחשבה, בלי כל התחשבות כלדהי? מדוע נפנה תיכף אל מה שעולה על הדעת, בלי התחשבות ושימת־לב הראוי? והלא צריך ישוב הדעת, ואיך יכול להיות שיעשה מעשה בלי ישוב כלל?!
והלא לפי־דעתינו הננו מגנים מעשה הנעשית בלי ישוב־הדעת ובבהילות, ומרבים אנו לשבח יותר את מדת המתינות, והאיך יכול להיות שיעשו הצדיקים את מעשיהם מבלי התיישב כלל מראש, הלעשות או לחדול, הנכונה דרכו אם לא? הלא יותר נאה אם עושה האדם מעשה במתינות ובישוב־הדעת! וכאן משבחים חז"ל את מעשה הצדיקים שבמהירות המה עשויות, זוהי פליאה לכאורה.
אך אחר ההתבוננות בזה, נראה כי לימוד גדול יוצא לנו מזה, ותורה חדשה. וזהו פשר הדבר, זהו כללו של דבר; ישנם ב' מיני פעולות, ישנם דברים שעדיין הם אינם וודאים ואינם ברורים, אשר קודם עשייתן צריך אדם להתיישב בצרכן, אך ישנם ענינים שהם וודאים וברורים, אשר אין כל מקום מחשבה בהם מפני גודל ברירותם, כלומר, שאין שום ספק בצורך עשייתם, והם וודאים כל־כך, עד שאינם נופלים תחת סוג הספק לשום אדם ובכל מקום ובכל זמן.
למשל, אם יכסה האדם את־עצמו, זהו מהדברים המוחלטים והוודאים, מעולם לא ראינו שבהקיץ אדם משנתו, יפול בלבו ספק אם צריך ללבוש את מלבושיו, אם לא? ויצטרך לישוב־הדעת בזה בעומק המחשבה והעיון, ולהיפך אנו רואים, כי גם בעת מבוכה וחסרון המנוחה, ובלבול־גדול, בשריפה שנפלה בביתו, כל־זאת אינו מפריע לו לכסות את־ עצמו לבלי לצאת ערום לשוק, ואין מקום התחשבות אולי באמת אינו צריך ללבוש בגדיו, אולי אפשר לילך ערום, וגם אנחנו עושים זה במהירות היותר גדולה, ובלא ישוב הדעת כלל; מעולם לא נפל ספק בלב־אדם אם צריך הוא לאכול, כי בדברים המוחלטים אין שום ספק! וברירותו של הדבר, ופשטותו, ומוסכמותו, אינו מניח כל מקום חלות מחשבה, ובחפזון היותר־גדול יכול לעשות זאת.
וכלל־גדול הוא, כי הודאי הגמור, הוא נקי מכל ספק והרהור, ויוכל לעשות בחפזון ומהירות.
איתא בארחות־חיים להרא"ש (אות כ"ו) וגער ביצר־הרע, המשיאך ללכת בדרכי לבך, ואל תשט אל דרכיו, כי דרכיך זך וישר! - הלא מזהירנו הרא"ש, שלא לעשות שום חשבונות אתו, ולא לבוא בדברים אתו.
ואינו מדבר עכשיו, אם היצר־הרע מסיתו לחטא, אלא כאשר היצר מטיל ספקות במעשיו־ הטובים, ואומר לו שלא ימהר במלאכתו, אלא יעשה בישוב־הדעת, - ועל־זה מזהירנו הרא"ש, לגעור ביצר־הרע, ואין לך לבוא בדברים אתו.
כי ידיעה גדולה עליך לדעת, כי עניניך כל־כך וודאים, "דרכיך זך וישר", ואין בהם אף צל של ספק, ותיכף לעשות בבהילות ובחפזון, כי דברים המוחלטים אינם זקוקים לישוב על־זה.
נמצא לפי־זה ידיעה גדולה, כי ההרהור היותר גדול וקדוש, מוציא הדבר מגדר הודאי, כי בדבר הודאי לא יתכן שיפול בו ספק.
וממילא "מעשיהם של צדיקים תמיד במהירות", היינו כי כל מצות ה' הנם אצלם וודאים גמורים, פשוטים וברורים כל־כך, שלא ישאר כל מקום חלות מחשבה, כל מקום חלות התבוננות, וודאים בתכלית, עד שלא יהיה כל הפסק כלל־וכלל בין עלות הדבר במחשבה, להוצאת הדבר לפועל; עבודת השם־יתברך צריכה להיות מהדברים הוודאים והברורים, אשר אינם נכנסים תחת סוג ספק! ולכן, מעשיהם תמיד במהירות! וזוהי מעלתם, ובה נשתבחו.
כי "מהירות" היא אות שאינם נותנים שום שהות ליצר־הרע לבוא עמם בדברים, אינם עומדים אף רגע־קט לשמוע טענת היצר! וממהרים לעשות רצון הבורא־יתברך.
אך ה"אי מהירות", זה כבר ירידה מן וודאות, וזוהי כבר כניסה ליצר! אלא הדברים צריכים ליעשות במהירות היותר גדולה, ולא לבוא אתו כלל בדברים.
וזהו סיום המס"י, שהביא ראיה לזה ממה שאמר הכתוב (מל"א א, לג) בענין המלכת שלמה, שאמר דוד לבניהו: "והורדתם אותו אל גיחון" וכו', וענה בניהו (שם, לו(: "אמן כן יאמר ה'", ואמרו חז"ל (ב"ר עו, כ) מפני שהרבה קטגורין יעמדו מכאן ועד גיחון, ולפיכך נזדרז בדבר, כי בדבר־מצוה הרבה מונעים וקטגורים יעמדו לו, וממילא פשוט שאין בזה שום גנות במה שעושים בחפזון, כי אדרבה כך היא המדה, שלא ליתן ליצר כניסה כלל בענינם, - וזוהי מעלת וסגולת ישראל.
וזה ענין אמרם (שמות כד, ז) "נעשה ונשמע", - כי דבר השם היה להם כל־כך ברור ודאי ופשוט, שאין כל מקום התיישבות והתחשבות; כל מה שדרוש הוא רק שיעלה ויזדמן לפניו, ואז אין כל הפסק בעולם, ונעשה בתכלית התכיפות והמהירות, לא היה להם כל מקום חלות המחשבה.
"א"ל [ההוא צדוקי לרבא[: עמא פזיזא, דקדמיתו פומייכו לאודנייכו, שאמרו בהר סיני; "נעשה" קודם ל"נשמע", כי לא הבין איך אפשר לומר נעשה קודם לנשמע, ואיך אפשר בלי ישוב הדעת, הלא מתחילה צריך לשמוע ולהתיישב אם לעשות או לא, אבל לעשות קודם שמיעה, אין לך פזיזות גדולה מזו!
אבל הסוד הגדול הי' נעלם מהצדוקי, כי באמת הלא זהו כליל תפארת של הכלל־ ישראל, מה שהקדימו נעשה לנשמע.
וזאת היתה תשובת רבא [לההוא צדוקי], אנן דסגינן בשלימותא, כתיב בן (משלי יא, ג) תומת ישרים תנחם, ואתון כתיב בכו (שם סוה"פ) וסלף בוגדים ישדם, - היינו כי אנחנו אין לנו עסק כלל בחשבונות וישוב הדעת, ויש לנו לקבל עשיית הדברים טרם אשר נשמע.
כי כל התורה כולה היא אצלנו ודאי הגמור, ובדבר שהוא בגדר הודאי הגמור, אין מקום כלל לישוב הדעת, ויש לו לעשות במהירות היותר גדולה, וימצא את דרכו לקיימה, כמו שבכל הדברים המוחלטים אין לו לאדם שום הרהורים וספיקות.
ואם האדם מהרהר, אע"פ שהרהורו נקי מכל שמץ חטא, אבל עצם ההרהור, בכל הרהור כל דהו, הוא מוציא הדבר מגדר ודאותו, ומחליף את הדבר מ"ודאי גמור" ל"ספק".
וזהו אמרם ז"ל (רש"י שמות ו, ט; ולעיל שם ו, א) שאמר הקב"ה, חבל על דאבדין ולא משתכחין, האבות לא הרהרו כלום אחר מדותי, אברהם־אבינו ע"ה אמרתי לו (בראשית כא, יב) כי ביצחק יקרא לך זרע, ואחר־כך (כב, ב) אמרתי לו: והעלהו לעולה, ולא הרהר אחר מדותי כלום, ואתה הנך מהרהר אחר מדותי.
ומובן כי כל מה שנאמר ונתרגם בהרהורו של משה־רבינו ע"ה, אין לנו שום מושג בזה, לא יעלה על הדעת שהיה בזה ח"ו איזה שמץ ריח כלשהו של מינות, אבל יש לנו לדרוש מה שאמרו חז"ל מפורש כי התביעה היתה על ההרהור.
כי מצא הקב"ה איזה חסרון כלשהו בעצם הברירות והפשטות של הדבר אצלו, שלא היה צריך להיות מקום אל האמירה של "למה הרעותה", כי בודאי־הגמור אין יסוד להרהורים, והרהור מוציא מכלל ודאי לכלל ספק.
יצא לנו מזה כלל גדול ויסוד חדש בענין האמונה, כי אל לו להטיל ספיקות, "התפלל ולא נענה, - יחזור ויתפלל".
וכמו שבעל־מלאכה לא יניח מלאכתו בשביל שבירת מחט, וכל אומן שלקח בידו כלי־אומנותו לתקן דבר־מה, ובאמצע עבודתו נשברו או נתקלקלו, לא יחשוב כי נשתנו סדרי בראשית, להיות עומד ומתעכב להתבונן ולהתחשב מה יעשה, הימשיך או יחדל?
כי פשטות וברירות הדבר אינו נותן כל מקום מחשבה, אלא תיכף־ומיד בלי כל הפסק מחשבה כלדהו, לוקח כלי־אומנות אחרות וגומר מלאכתו, - נשבר מחט־זה, לוקח מחט־ אחר וממשיך תפירתו, כאילו לא קרה שום דבר, מפני שברור אצלו מעשיו, ושבירת מחט אינו מטיל שום ספקות.
כמו־כן צריכים להיות בעבודת השם־יתברך; הבטיחו לנו חז"ל שההצלחה במעשה השם־יתברך כל־כך בטוחה וודאית היא, ש"אם התפלל ולא נענה, יחזור ויתפלל", - היינו, נשבר לך מחט, קח מחט אחרת...! הדבר צריך להיות בתכלית הפשטות, עוז בטחונו ודביקותו בהשם צריכה להיות בתכלית החוזק, הענינים המה וודאים, אשר כל דבר־שבעולם לא יחלישו.
"מעשיהם של צדיקים במהירות", כי עבודת־ השם להם בתכלית הפשטות, אין כל מקום חלות מחשבה, אין כל מצב שבעולם, אף המצב של הכרת ערכו־השפל, מחלישו, - כי לא ידע דבר, זולת דביקותו בהשם!
לא עלה בידו עד עכשיו, חוזר על מעשהו, כי ברור לו הדבר. מתחזק ומאמץ לבו ומקוה אל השם, ובעל־כרחך יענוהו מן השמים!
רא
בית־המדרש לשכר ועונש - דרך למלכיות
 ב' תצא, ט' אלול תרצ"ד
מהות המוסר הוא לומדות בעניני חיובי עבודת־ האדם, לדעת באופן 'לומדי'־ופרטי את חלקי חיובינו. - מוצאים אנו יראים חרדים ומתחסדים, אבל אנו פוגשים אותם לעתים קרובות שמשנים את חלקי העבודה. - כונתם אולי רצויה, אבל מתוך שיחסר להם הלומדות הפשוט בהבנת חלקי העבודה, לכן על־נקל אפשר לשנות ולהפך מ־אי־חסידות לחסידות, או מחסידות ועבודה לאי־חסידות.
הרוצה להנצל מגזל, מובן לכל שעליו ללמוד הלכות גזל, ואף שידענו שאף על־ידי לימודו הלכות גזילה, גם־כן אינו אלא סייעתא דשמיא ועזר השם גרידא, מכל־מקום הרי מובן ומבורר שזהו הדרך להנצל מגזילה, ואי־אפשר בשום דרך־אחר.
וכמו־כן בכללות חלקי עבודת האדם בעולם, גם־כן צריך ללמוד בכדי להבין ולדעת הענינים על בורים ככל האפשר, ובלעדי זאת, בלעדי לימוד, ובלי היות למדן בהם, אי־אפשר להנצל מלהפך ולשנות מעבודה רצויה לפני המקום, לאי רצויה, ולהיפך.
כן יראה ההתחזקות בהישיבה ב"ה, אי־אפשר לומר שלא נכנסו ביותר לעבודה, אך סתם חרדות אראה, שמתחזקים בדרך כלל, וחסידות פשוט כללי, בלי כניסה לומדית לחלקי העבודה הדרושה לפי שעה ולפי המצב, שלזה צריכה להיות מטרתינו, להיות לומדים בעבודה.
כי בסתם חסידות לא מוצאים עדיין דרך הישרה, אפשר בנקל להפך מן הקצה אל הקצה, לדרוס על רום מצוות השי"ת לבלי הכר כלל, וכן להתעסק בדברים שהם נגד רצון ד', ולחשוב עוד שממלאים בזה רצון ד'.
כבר הזכרנו פי' הגרי"ס (אור־ישראל מכתב ז) על אמרם ז"ל (קידושין ל:) אם פגע בך מנוול זה, משכהו לבית־המדרש, - כי בכל פרט אשר יפגע המנוול להאדם, ילך לבית־המדרש השייך לפרט הלזה.
פירוש גאוני הוא, דוקא בית־המדרש של כל דבר ודבר, בביהמ"ד כללי א"א עדיין להגיע אל השלימות כלל, דרוש דוקא בית־ המדרש של כל דבר המיוחד לו.
המסילת־ישרים בביאורו על מאמר רפב"י (ע"ז כ:) תורה מביאה לידי זהירות, והיינו הדרך שעל־ידה נכנס האדם לתוך עול העבודה, לתוך דרך עבודת ד', כתב (בפ"ד) בדרך קניית הזהירות לכל המון כולו, הוא ענין שכר ועונש וההתבוננות בעומק הדין עד היכן מגיע.
וזהו באמת גם העבודה הדרושה לנו כעת באלול, שהרי היסוד באלול הוא השגת מלכיות, להבין ולהכיר מלכותו יתברך, להמליך את השי"ת על עצמו, ולהכנס בכל מהותו תחת עול מלכותו, להיות ה' למלך על כל הארץ.
והרי דרך השגת מלכיות הוא להבין כי השם "במשפט יעמיד ארץ" (משלי כט, ד), והנהגת המלכיות הוא במשפט חרוץ, ובדקדוק נורא, לא נאבד זיז כל שהוא, כל תנועה של האדם נרשמת, ויבא עליה למשפט לפני המלך.
ודרך השגת מלכיות הוא דוקא באופן זה, היינו בעבודה ישירה על הכרת שכר ועונש, ואי־אפשר בשום אופן בדרך־אחר.
רגילים אולי ללמוד הפשט במסלת־ישרים, שההתבוננות בשכר ועונש הוא רק דבר צדדי, כאשר יראה עומק הדין כי נורא הוא, ומשפט השי"ת פרוש על כל צעד, אזי ממילא יראה האדם שענין עבודת ד' הוא ענין גדול, וממילא יפנה אליה ברצינות. ולפי־זה ההתבוננות בשכר ועונש הוא דבר צדדי וחיצוני, רק שזה יוביל כן את האדם, שממילא יתבונן שעליו לפנות כראוי לעבודת ד'.
אך לא כן הוא, - כי הוא לא רק אמצעי צדדי וחיצוני, אלא הפשט הוא שזהו דרך השגת מלכותו יתברך, זהו הבית־המדרש והתורה של זהירות, וזהו הבית־המדרש והתורה של מלכיות, אשר היא מוכרחה בתכלית, ורק ע"י התורה הזאת, והעבודה בהתבוננות הזה של שכר ועונש, יצא השגת מלכיות, ולא יצא זה בעבודה אחרת.
כי על־כן, אין הכוונה בהתבוננות־זו רק לאמצעי צדדי, שע"י שיראה אדם עומק הדין, ממילא יבין שצריכים לפנות לעבודה, - אלא התבוננות ועבודה זו היא היא דרך השגת מלכות ד', ובלעדה אי־אפשר כלל.
וגם בעלי מדרגות האחרות, שכתב להם המס"י (שם) התבוננות אחרת לקניית הזהירות, ג"כ אינו אלא ענין זה, ואך שהוא בדקות הענינים, לשלמי־הדעת ישנה התבוננות שכר ועונש יותר דקה, אבל לכלם הוא על דרך זה.
כי לכל דבר מוכרח תורה שלו, ולהשגת מלכיות העבודה דוקא ההתבוננות במשפטי המלך ושכר ועונש, - וזוהי התורה של אלול.
בעל הראשית־חכמה (פרק דרך ארץ שער ב') כתב דרך ארץ לזקנים, כשרואה אדם שנזרקה בו שיבה והזקין, יפשפש במעשיו ויעשה תשובה, ויעבור על מדותיו וכו'.
ויש להתפלאות וכי בחורים אינם מחויבים לעשות תשובה, או לעבור על המדות, וכל יתר הדברים שכתב שם, ובכלל מהו ענין דרך ארץ בדברים אלו, האם דרך ארץ הם מחלקי העבודה הרחבה של הבוי"ת.
אך הענין הוא כן, אחז"ל (פסחים קיג: מובא בשע"ת ב, ז) ג' הקב"ה שונאן, דל גאה, ועשיר מכחש וכו', - ומהו הכונה בדבר, וכי לבלתי־דל נכונה הגאוה, הלא על כל הגאים כתיב (משלי טז, ה) "תועבת ד' כל גבה לב", או האם שקר אסור לעשיר דוקא, ועניים אינם מצווים על "מדבר שקר תרחק" (שמות כג, ז).
אך הענין הוא כן, ודאי שגאוה אסורה ומגונה לכל, אבל בשאר אנשים אינה עדיין אלא עבירה, אך לא פרצה עדיין את כל הגדרים, ודאי שעבירה מאוסה לפני המקום, אבל דל המתגאה, כבר פרץ כל גדר, ועבר כל גבול, אינה כבר עבירה גרידא רגילה, כבר פרץ כ"כ המחיצות, עד שהקב"ה שונאו, א"א לו כבר לסבול זה, בעשיר הוא ג"כ בלי ספק עבירה, אבל עדיין אפשר לסבול, עדיין היא תוך הגדר, משא"כ בדל המתגאה או בעשיר המכחש וכו', זה כבר חוץ לגדר.
וזהו הפשט 'דרך־ארץ לזקנים', ודאי שכל אחד מחויב לשוב אף בבחרותו, ואם אינו שב, ודאי שחוטא, אך זקן שאינו שב עדיין, הוא כבר עובר ד"א, כבר פורץ כל גדר, זקנה נזרקה בך, ואינך שב עדיין, כבר יצאת מדרך הארץ, כבר פרצת כל גבול, אין זה כבר עבירה ועוון לחוד, וכן שאר כל הענינים.
והרמב"ן (בראשית ו, יג) עתב, על אמרם ז"ל (סנהדרין קח.) לא נחתם גזר־דינם אלא על הגזל, כי הטעם מפני שהוא מצוה מושכלת.
רואים אנו, כי כל תוקף הדין על הפשוטות ועל המושכלות, לפי שבעל עבירה כזו כבר יצא מדרך־ארץ, כבר פורץ כל גדר.
ולכך עבירות שאדם דש בעקביו בעולם־הזה, מסובין לו (מסבבין אותו) בשעת הדין (ע"ז יח.).
כי הן מושכלות ופשוטות, ועליהן קטרוג מדת־הדין בתכלית התוקף.
להיות מאחר לתפילה באלול, לישון באלול, לא להתבונן באלול, כבר יצא מדרך ארץ.
בכל־השנה הם אי־שלמות־גדולה ועבירות, - אבל באלול, שיראה דברים כאלו, הוא כבר חוץ לגדרי דרך־ארץ.
רב
החיים והמות ירדו כרוכים, ומכריחים להאדם
 ד' נצבים
עצה־נכונה לאדם, להסיר מעליו עול החשבונות־הרבים אשר יוקשו בהם בני־אדם, בזכרו ובידעו ידיעה־זו אשר על האדם לדעת כי הענין האמת והביאור הנכון בהיסוד כי "אין עוד מלבדו", הוא, כי אין דבר בכל היצירה־כולה זולתו יתברך, אין שום דבר מן החוץ, ואין הנחה־קודמת, לומר כי זה בא עבור זה, כי אם נאמר כן, הלא יש דבר מן החוץ, והרי אנו מאמינים כי "אין עוד מלבדו"; הכל, האדם וכל אשר בו, כל מחשבותיו, וכל אשר לו, הכל הוא מכלל הבריאה של הבוית"ש.
כשרואים אנו, לדוגמה, את האור ואת החשך, אל לנו להבין כי האור בא בעד זה, והחושך בעד זה, אלא האור והחושך שניהם כאחד נבראים ונמצאים מאתו יתברך; גם הטוב גם הרע, יצירות מיוחדות הנה. והעיקר המקיף את הכל הוא כי "אין עוד מלבדו", וזולתו ית' אין שום דבר בהבריאה, והכל נכנסים לפנים.
כשיעמוד אדם על זה, ויבין זאת, ממילא יפלו כל הקושיות שיש לו על היצירה. כי גם את שאלותיו עליו להכניס פנימה, כי אין שום דבר מן החוץ, והוא וכל תנועותיו, כל שאלותיו, וכל תמיהותיו, את הכל עליו להכניס לפנים.
כל הקושיות שיש לאדם על הבריאה, כל השגיאות, המינות והאפיקורסות, באות בתולדה מזה שנדמה לו להאדם כי יש הנחה קדומה, ואח"כ הוא שואל, זה לצורך מה וזה למה בא, למשל כאשר יש לו קושיא למה הבריאה כך, הלא צריך להיות כך וכך, זהו מפני שיש לו יסוד והנחה שצריך להיות כך וכך, ומזה מסתעפים קושיותיו.
אבל אילו ידע האדם את היסוד האמיתי, כי "אין עוד מלבדו" ביאורו שאין אף חוט־אחד בבריאה מזולת הבורא ית', וכי האדם וכל פליאותיו־ותמיהותיו המה כבר מבפנים, אזי אין מקום לכל הפליאות; אחרי הידיעה וההבנה כי הכל, האדם וכל אשר בו, ואף המחשבה הזאת עם הנחותיה, הוא גם־כן מהבריאה, אין מקום כלל לקושיות.
וצריך להביט על הכל מהבטה־זו, שהכל בכלל הבריאה, האדם וקושיותיו, ומחשבותיו, הטובים והרעים, השטות והטפשות שלו, התאוות והחמדות, היצר־הרע גם־כן צריך להכניסו בכלל הבריאה.
וכמו שמספרים על הבעש"ט, שכאשר בא אליו היצר לפתותו, היה אומר לו: ואתה אינך עושה רצון קונך? גם אני רוצה לעשות רצונו!
ביאור הדבר, כי הכל נברא, והכל בפנים, ואין חוצה לו, שגם היצר אינה הנחה קבועה שהוא רע, אלא כי כך רצה הקב"ה.
בקצרה, כל הדברים שאנחנו רואים בעולם, אין בהם שום הנחה כי כך הם, וכך צריכים להיות, - אלא כולם הם מכלל הבריאה, שכך רצה הקב"ה לברוא אותם ולעשותם במצב־כזה, ובמבט־כזה אנו צריכים להסתכל על כל הבריאה.
ובידיעה־זו מתפטר האדם ברגע־קטן מכל הקושיות והספיקות המעיקים עליו, כי ממבט־זה אין מקום כלל לקושיות, כנתבאר.
בכל־היצירה כולה, אנו רואים שתי מדות המקיפות את הבריאה, ואלו הן: גמול ועונש.
*
הלא אנו רואים חיים בבריאה, עונגי החיים אשר לא יספרו ולא ימנו מרוב, הלא האדם נהנה, ואין קץ לתענוגיו כאן בעולם.
ולעומת־זה אנו רואים עונש, הלא אנו רואים מות בהיצירה, גם אנו רואים המון יסורים ותלאות בהבריאה.
ומורגלים אנו להבין, כי יש מקום מיוחד ופנה מיוחדת בקרן־זוית, אשר שמה מונחות הצרות והתלאות, וביום פקוד ה' הוא מביא משם את היסורים על האדם.
את הטוב אנו מחזיקים לדבר־פשוט, בבחינת "כך צריך להיות", והרע דומה לנו שאינו יצוק בתוך החיים עצמו, אלא דבר בפני־עצמו הוא.
ברם זה טעות הוא, על כל אחד מישראל להאמין כי גם הטוב גם הרע, שניהם גם יחד, יצירה חדשה המה מאת הבורא ית', כמו שאנו אומרים (ברכת ק"ש) יוצר אור ובורא חשך עושה שלום ובורא רע, והיכן הוא מכרבל בתוך היצירה, ואחד מעיד על רעהו, החיים מעיד על המות, הטוב על הרע.
כי באמת, אילו לא ידענו כי יש חיים ועונג־ החיים בהבריאה, כי אז לא ידענו בשום־ אופן מה זה מות ומה המה יסורים, וכשיצא הדבר והענין מגדרו ומהרגלו, אז יופיע ההיפוך, נמצא מהיכן אנו עומדים על סוד התלאות, - העונגים מעידין עליהן.
חז"ל (ויק"ר לה, ה; ד"ר ד, ב) הסייף והספר ירדו כרוכים, ובאופן־זה עלינו להבין סוד החיים והמות, כי באמת מכורכים המה זה בזה, ושתי מדות אלו הנה השולטות בעולם.
"ראה נתתי לפניך היום את החיים ואת הטוב את המות ואת הרע" (דברים ל, טו), - את שתיהן ברא הבורא יתברך.
ומי שיודע לצייר את גודל ענין הברכה, הוא יודע לצייר גם גודל העונש.
הכלל־ישראל אשר יודע למדי ויש לו מושג בברכת ה', לעומת זה יודע ג"כ מהו עונש.
אמרו חז"ל (כתובות סו: אדר"נ פי"ז) על ר"י בן זכאי, שראה את בתו של נקדימון בן גוריון, שהיתה מאספת השעורים מתוך גלל החמורים, הי' אומר: עם זה שעליו נאמרו יעודים כאלה, הרי מאידך, עונשו, עד שהיא מאספת שעורים מתוך גללי החמורים.
כי לפי יסוד זה, אשר העונש מכורך בתוך הגמול עצמו, נמצא כי כל מה שהברכה יותר מבלי־קצבה, אזי כשהסתלקה הברכה, העונש יותר גדול ומקיף, - אם בהארת פניו של הקב"ה זוכים לכל טוב, "כי באור פניך נתת לנו" וגו', אזי בהסתר פנים - כל התוכחה.
וזהו שאמר ריב"ז: אשריכם ישראל, בזמן שאתם עושים רצונו של מקום וכו', ובזמן וכו' ביד בהמתן של אומה־שפלה, - שמזה גופא ראה היסוד של (שמות כה, ח) "ושכנתי בתוכם".
הלא אמרנו כי אין ענין העונשין הצרות והתלאות, שהקב"ה מביא מאיזה פינה שהיא, ולדוגמה, אנו רואים לפעמים כי חמאה מבאשת, הלא פשוט הוא כי לא בא זה ממקום אחר, אלא מתוך החמאה עצמה, אלא כשהדברים כתקונם ובמתכונתם אז הי' בסדר הראוי והרגיל, וכשיצא מהסדר, התחיל הסרחון, - כן הוא ענין השכר והעונש, והעונג והתלאות בכל היצירה כולה, שהבריאות מורה על החולי, כשם שהחולי מורה על הבריאות, וכן החיים על המות...
"בצאתי מירושלים" מורה על "בצאתי ממצרים", "איכה" זה תורת החושך והצרות, שהיא בריאה כמו בריאת האור, ואחד בא מכח השני.
נמצא כי מראשית היצירה עד אחריתה, חוט אחד מקיף, יסוד הבריאה שכר ועונש, והלא זה דבר פשוט הוא כי התלאות והעונש המה מהמכריחים היותר גדולים לאדם בכל תהלוכות עניניו, מות הוא מכריח גדול, - כן הוא ענין החיים, הוא מכריח היותר גדול, הלא מי הוא שרוצה להפרד מהחיים ולהבדל מתוך העונג, ורצה הקב"ה שענין ההכרח יהא משתקף בבריאה, ולזאת ברא את היצירה באופן זה, שיהא מוכרח בע"כ.
"גדולה הסרת טבעת יותר ממ"ח נביאים" (מגילה יד. איכ"ר ד, כז), שזה מכריח יותר־גדול מנבואה, שהיא אור.
ואמרו באבות (ד, כב) "הוא הי' אומר: הילודים למות", וגילו לנו חז"ל שבתחילת הלידה מכורכת המיתה, ועומד כבר למות, כי אין אלה ענינים נפרדים.
וכשמבין האדם את זאת, יבין כי "המתים - לחיות", וסוד התחי' ג"כ כרוך זה־ בזה, אלא כי ממות יוצא סוד החיים, סוד תחיית־המתים "ממכה־עצמה מתקן רטיה" (שמו"ר כג, ג; סליחות).
"והחיים לדון, - לידע להודיע ולהודע שהוא קל, הוא היוצר, הוא הבורא, הוא בעל־דין, הוא עתיד לדון! - שכולו דין ודיין.
"ואל יבטיחך יצרך שהשאול בית מנוס לך", - לחשוב כי יש הפסקים בבריאה, - ולאחר מיתה, פסקה ההשתלשלות, - לא כן הדברים, שאין זה הפסק, אלא ש"בעל־כרחך אתה חי, ובעל־כרחך אתה מת, ובעל־כרחך אתה עתיד ליתן דין וחשבון לפני ממה"מ הקב"ה".
כי מתחילה ועד סוף סובב הולך על יסוד־זה; יסוד כל היצירה הוא ה"בעל־כרחך", שהאדם הוא מוכרח בתכלית, וכבר בתחילת הלידה משתלשל יסוד זה של דין.
רג
התפלות והדין על ה"כלל"
 מוצאי ראש־השנה תרצ"ה
המתבונן בהעולם, יראה כי חידוש־העולם הוא דבר פשוט ומושכל־ראשון, - חרושת העולם הריהי די־קטנה, וניכר בהבריאה שנתהוותה זה לא מכבר, וטרם ארכו ימיה.
ובכלל הרי לבר־דעת הדבר פשוט, שטוחים לפניו כל תולדות־עולם, בחשבון קצר ובהיר הוא חובק זרועות־עולם, באצבעות ידיו יספור וימנה כל סדר העולם, כי מושיטים את ידינו והולכים שלובי יד־ביד עם אדם־הראשון.
כי הלא בידינו היחס עד האבות: ראשונים, גאונים, תנאים, אנשי כנסת־הגדולה, עד משה־רבינו, ומשה־רבינו ראה את עמרם, ועמרם את יעקב, והאבות־הקדושים הרי הם כבר נפגשו עם נח, אברהם התראה עם נח, נח או למך אביו התראה עם אדם־הראשון, אשר העיד על־עצמו שהוא הוא "האדם הראשון", ובעיניו ראה בריאת העולם.
אם רואה אדם חרושת (ווירטשאפט), מסתמא יש בעלים, מי אינו רואה בעלים של הבריאה.
ובחוש רואים כי הבריאה מחודשת, ואם היא מחודשת, מהו זאת חידוש העולם, הלא ז"א אלא גילוי כבוד מלכותו, זהו סוד הבריאה, אשר מלכותו יצאה לידי גילוי. (כמו מתן תורה שהוא גילוי אמיתתו, כמו"כ מעשה־ בראשית פשוט לכל בר דעת שאינו עצים ואבנים) עי' רמב"ן.
וא"כ כיון שזהו "כבוד מלכותו", ואנחנו רואים בחוש כי היא אינה מכבר, סך הכל אלפים שנים, אנחנו יודעים החשבון פשוט ופשוט, וכן גם מצבו של אדם־הראשון קודם החטא, א"כ הלא הוא שוב פשוט שהבריאה היא התגלות מלכות, וכמו שחז"ל נתבטאו בלשונם (ב"ר יט, ז; במד"ר יב, ו; יג, ב; תנחומא פקודי ו'(: "עיקר שכינה בתחתונים היתה", בתור הסטורי' הדבר פשוט אצלנו השלשלת, ומלכות שמים פשוטה, כי הוא מלך, והוא בעלים על הבריאה, והכל גלוי ומפורסם עד האבות, ששום יד לא הפסיק בינתים.
וזה שאנו רואים שהבריאה נתהוותה להיות "מוטות עצים", איננו יודעים אם הבריאה נתהוותה להיות "מוטות עצים", או שהאדם נתהוה להיות "מוט עץ"... ועכ"פ אם האדם היה יכול להתהוות להיות "מוט עץ", הרי כל הבריאה בודאי נתהוותה להיות "מוטות עצים".
ובראותינו את הבריאה במצבה הנוכחי, ורואים את העולם של רשעות, היאך שנתפתח ונבנה עולם אחר לגמרי, עם מושגיה שלה, - וכמו שהחובת־הלבבות הידוע (בשער הפרישות) מבאר מעט את העולם של האופל והחושך, - הרי עומדים ומשתוממים!
כי מצד־אחד הרי הנה זה לא מכבר היה אדם־הראשון, - והיאך זה נתפתח־ונבנה כאן עולם של רשעות?! - וכל־זאת הוא מן חטאו של אדם־הראשון!
בזה אנו מתבוננים בהענין של "ראו מה עבירה עושה" (קינות יד), הנה אלו הם הנם פירותיו של החטא, קלקול הדורות, - עד חז"ל שכבר הם אמרו (עירובין נג.) "לבם של ראשונים כפתחו של אולם, ושל אחרונים כפתחו של היכל, ואנו כמלא נקב מחט סדקית", וכן כסדר.
אפי' אוה"ע מכירים בעלי כשרון בישראל, אך שנתקטנו הדורות, עד שאמר הגאון על עצמו "אולי כהרמב"ן", וכן הלאה חילוקים גדולים, רב ורבינו הקדוש חילוקים גדולים, וכן הלאה.
"ראו מה עברה עושה", מזה מתהו' קלקול הדורות, עד אשר בעבור־זאת הוא מה־ שאמרו חז"ל את כל אשר אמרו (סוטה מט:) בענין "עיקבות משיחא", זה הכל קלקול הדורות.
עד שבאנו למצב כזה שהעולם אחר לגמרי, "עקבתא דמשיחא בת קמה באמה, כלה בחמותה", - [יכולים ללמוד זה בתור הסטורי' להבדיל].
כי דבר פשוט הוא, כי הנה זאת היא ההשתלשלות מן החטא.
והכל רואה כי זה מעשה בגו אנשיקעניש.
כל החובות הלבבות בשער הפרישות, כל העולם נתהו' הפוך הכל הכל, מוכיחים על רע, "עושים מעשה זמרי ומבקשים שכר כפנחס" (סוטה כב:), - איך זה?
בר־דעת רואה פשוט כי הלא דברים בגו, "וכל הרשעה כולה כרגע תאבד וכו', ועולתה תקפץ פיה", גזל ניאוף תקפץ פיה, ותעמוד מלכות שמים כבראשונה.
ופשוט שכן צריך להיות, "ה' מלך ירגזו עמים כי בא לשפוט הארץ", איך שיהי', אבל מצב הדבר כך הוא ויבוער ותקום מלכות שמים.
תמיד הננו רגילים להביא החוה"ל (שער הפרישות) "עושים בטניהם אלקיהם", ע"ש כל הפלפול, - ראה נא מהו זה אשר נבנה במשך זמן קצר כל־כך, עד "עושים מעשה זמרי ומבקשים שכר כפנחס", ורואים שבאה פה ממשלה חדשה, [ממשלת הרע].
הרי מבורר כל האחרית, שפתאום יבא האדון לביתו, והאלילים כליל יחלוף (ישעיה ב, יח), והממשלה הזדונית תעבור מן הארץ, - והכל מצפים מתי יהי' כבר, - מכיון שהרי באה איזה ממשלה פה, הרי מוכרח לפנות, ומתי כבר יהי' זה?
)אצלינו מאברהם אבינו מתגלה לנו מלכותו, זהו בחינת אלקינו, בחינת מלכותו זה אברהם).
חז"ל (ב"ר יט, ז; במד"ר יג, ב; שהש"ר ח, א; תנחומא פקודי ו') חושבים באמת, איך השכינה נסתלקה מן הארץ, ואחר כך באו והורידהו לארץ, אברהם, אבות הקדושים.
אנחנו לאברהם, זהו כבר בחינת "להיות לך לאלקים", "אלקינו", ואח"כ יצי"מ שזכו ל"זה קלי", התגלות שכינתו בעינינו, עד מתן תורה, "בא משה והורידה לארץ", - ומזה הי' אצלינו סוד הנבואה.
גם הבריאה היא גילוי מלכותו, וכאמרינו "אלקינו מלך העולם", זהו מה שאנחנו משתתפים עמהם, אך אצלנו נתגלה מאאע"ה.
והנה לכאורה אצלינו גם עתה הריהו מלך, ולא יתחדש לעת"ל, אך מתפללים על כל העולם עכו"ם: "כמו שידענו שהשלטון לפניך", אצלינו כבר ידוע זה, אבל מה יהי' עם העכו"ם, "גלה כבוד מלכותך", מתי יהי' "יום הדין הגדול והנורא" אשר גם הגוים ידעו, "ה' מלך ירגזו עמים כי בא לשפוט הארץ", א"י איך יהי' משפט, אבל כשיבא לשפוט, אז "יהי' למלך על כל הארץ".
ולכאורה מה חסר, אחר שאנו כבר תחת מלכותו.
ביסוד־ושורש־העבודה (שער האיתון פ"א) אחי ורעי, ראוי לידע שכמעט כל נוסח התפלות של ראש־השנה ויום־ הכפורים, הוא רק שיתקדש שמו הגדול בכל האומות ובכל העולם, - כי זה עיקר התפלות עתה בימים־הנוראים האלה וכו'.
ר'־יעקב עמדין, על אמרינו (במוסף ראש־השנה) "וגם את נח באהבה זכרת וכו', על־כן זכרונו בא לפניך להרבות זרעו כעפרות תבל", כתב, כי בכאן נראה בעליל מדת חסידות רבותינו ז"ל, לבקש טובת כלל העולם וכו', - אנחנו מתפללים עליהם, והם חושבים עלינו רעה.
"ובכן צדיקים יראו וישמחו" וכו' וכו', אבל עתה, עוד "רבות רעות צדיק" (תהלים לד, כ), הוא כואב ביסורי' עד נצחו, אם איז א ארט ששם הגוים, עוד יש רע.
מבהיל מאוד, כל־כך נוגע לנו הגוים, סוכ"ס מתן תורה חזרה? זוהמתן, וגלינו בין האומות, כל־כך מפילים תחינתינו, ודופקים שערי השמים, "אב הרחמן" הגוים מה יהי' עמהם, רחם נא, עד מתי, "אז אהפוך אל עמים שפה ברורה, לקרוא כולם בשם השם, לעבדו שכם אחד" (צפניה ג, ט).
הערה נוראה למאוד, שכל־כך ממש נוגע לנו לנפשנו.
ובפרשת "והיה אם שמוע" (דברים יא, יג) "בכל לבבכם ובכל נפשכם", ברש"י (מספרי) והלא כבר הזהיר "בכל לבבך ובכל נפשך", אלא אזהרה ליחיד, ואזהרה לציבור.
וברמב"ן (שם) ביאור הענין, כי השם לא יעשה הנסים תמיד וכו', רק על מעשה רוב העם, אבל היחיד, הוא בזכותו יחיה, והוא בעונו ימות, (יצליחנו שכרו, או יכריתנו ענשו, אבל רבים הם רק הנהגת הכלל).
התבוננתי כי באמת כל מו"מ תורתנו הק', היא רק הצבור, כל התוכחה והברכה נתקיימו הכל בכלל ובציבור, בפרט הוא חשבון אחר, אך בהציבור תמיד החשבון מכוון.
כאשר נתבונן בכל חיי העם הישראלי, וגם באומות־העולם, נראה כי בכל־מקום נידון הכלל, "היוסר גוים הלא יוכיח", דור המבול, סדום, עמים לא נוכל, וכל ההנהגה היא כלל, פרט הוא כבר חשבונות אחרים.
הלא רואים אנו, אם כל־כך נוגע לנו גוים, לעתיד לבא יהי' כל העונג והנועם, הכל בטבע, מה יהי' שם, "ומל ד"א את לבבך" וגו' (דברים ל, ו), שיהי' בטול הרע מן הגוים, שמחה כל־כך גדולה, עתה אינו כל־כך נגלה.
"אם ראית את הבריות שנתייאשו ידיהן מן התורה מאד (דור שמתרפה), עמוד והתחזק בה" (ירושלמי סוף ברכות פ"ט ה"ה), אדרבה כיון שהדור־הכלל מתרפה, עתה קשה, צריך להיות אברהם־אבינו, שהוא הי' בעל כלל, אז יכולים לזכות, אבל פרט אי־אפשר בשום־אופן, - כשיש הכלל, עושים חלוקת הש"ס, וכשאין הכלל, גם משנה לא תוכל ללמד, אף משנה אחת.
הסבא אמר (עי' חכו"מ ח"א מאמר פ"ה) על הסתירה של הגמ' (ראש־השנה טז:) ג' ספרים נפתחים בראש־השנה וכו', - הכל בדין, ולא נזכרו נסים בזה!
והרא"ש (סוף ר"ה; וכן בטאו"ח סי' תקפ"א) מביא ירושלמי, כי מי גוי גדול וכו', אדם יש לו דין, לובש שחורים וכו', אבל ישראל לובשים לבנים וכו', ושמחים בראש־השנה, לפי שיודעין שהקב"ה יעשה להם נס, - ואם הם בטוחים, מה הפחד?
והיה הסבא ז"ל אומר בזה, שאמנם אין כאן כל סתירה, כי הכלל מובטח לו שיהא לטובה, הוא ודאי בטוח בטוב החתימה, אבל כל יחיד ויחיד, כל פרט ופרט של הכלל, להם כבר חשבון אחר לגמרי, הפרט ודאי עליו להתיירא מיום־הדין!
"פורש מדרכי ציבור אין לו חלק לעוה"ב" (עי' ר"ה יז.), משום שעוה"ב רק ציבור, פרט ישנם חשבונות אחרים.
העצה לאדם־הפרטי, אמר גם הוא (הסבא) ז"ל, להכניס עצמו להיות כאחד עם הכלל, למען יזכה להחשב בכלל הכנסיה, ואז ראוי לנס מהקב"ה שיעשה עמו בימי־הדין, ובתוך הכלל כמוהם יזכה בדין ודאי.
ר'־ישראל אמר, כי מי שצריכים לו לעסק, אינם מחשבים עמו למאכלו, חיים ופרנסה הם הדברים הקשים, שלא כל־כך בנקל משיגים אותם, אבל אם צריכים לו לעסק, אז נותנים.
א"כ זוהי העצה היעוצה לאדם, שכל ענינו רק כלל כלל, מכיון שנתבאר כי אין זה מדת חסידות, רק ממש תלוי בנפשו, כלל נוגע לו בנפש, מה מאוד צריך לדאוג רק בעד הכלל, אפי' בעד גוים, וכש"כ בעד ישראלים, כי רק בזה ובזה כל הצלחתו, ואין שום עצה אחרת.
רד
הדברים המותרים, והמצות
בתחילה היה כל־העולם־כולו מוכן לקירוב השם, וכמו־שנאמר (שמות כ, כא) "בכל מקום אשר אזכיר את שמי אבא אליך וברכתיך", בכל מקום ראו את קדושת הדברים ואת יוצרם, ובנקל התקרבו אליו יתברך.
אבל אחר־כך, כשנתקלקלו, היו צריכים למקום מיוחד, אשר שם תהי' מרכז הקדושה, אשר שם קל ביותר להתקרב להקב"ה (כ"כ הספורנו).
כי בכל העולם כבר גדל כח יצר־הרע, וקשה הי' להתקרב אל ה', - אך במקדש לא שלט היצר, ושם כשהתפללו מיד נענו, וכל אחד הרגיש שם קרבת אלקים.
כמו־כן צריך להבין יחס "הדברים־המותרים" אל המצות. - תכלית כל האדם רק להזדכך בזיכוך דק, כדי שיהי' מדובק בו ית', ולא תסור מחשבתו ממנו. - בתחילה הי' זה גם בדברים־המותרים במילי־דעלמא. האבות הרבו להם כסף וזהב, ולא חסרו בזה כלל. במרעה הצאן היו מדובקים ב"השם".
אני בתכונה אוהב מחשבה, עסקן בדברים מנעורי, פעמים רבות אני מסתכל בבהמה, ולא אוכל להפרד ממנה, בראותי את הבהמה עושה כל מעשי' בקדושה ובטהרה; בבקר סעודת הקש, בצהרים קש, ובערב עוד הפעם, ולעולם אינה מבקשת חילוף, לעולם אינה חפצה בבשר צלי, אדרבה אם יתנו לה בשר צלי - לא תאכלנו, לעולם אין בהמה דואגת, אינה מכינה אוצרות למחר, לעולם אין בהמה מקבצת כסף, די לה במצאה די ספוקה לשעה.
"הכפירים שואגים לטרף ולבקש מקל אכלם" (תהלים קד, כא), אמר הסבא ז"ל (עי' חכמה־ומוסר ח"א מאמר ל"ה(: כי אפי' בעלי חיים מאמינים בבורא עולם, [כי הוא דבר פשוט, עד שגם בעלי־חיים יבינו זאת].
בהמה אינה רואה קרי, רק עושה צרכה בקדושה, וכל זאת מפני שטבע שלה לעשות טוב.
כך הי' עבודת ה' ודבקות בו ית' אצל האבות, בטבע היו מחוברים אליו, ועל כן לא יראו.
שלמה־המלך הרבה נשים, כי אמר "אני ארבה ולא אסור" (סנהדרין כא: תנחומא וארא ח'; שמו"ר ו, א), מפני שטעם מה־שנאמר (דברים יז, יז) "ולא ירבה לו נשים", הוא משום "לא יסור לבבו", ומי שאינו בעל הסרה, יכול להרבות.
אבל אחרי כן, כבר גבר כח יצר־הרע ב"דברים־המותרים", ולא הי' עוד בידי האנשים להיות דבקים בו, ולחיות חיי קדושה בעשותם דברים המותרים.
על־כן היה צריך הקב"ה לתת להם מצות, - כי שם החיבור יותר קל! - אע"פ שכל הפעולות כולם מלאים קדושה, וע"י כולם יכול האדם להדבק בבורא עולם, - אך המצות מסוגלות יותר להתקרבות בו ית', מפני שאין בהם שליטת היצר כבדברים המותרים.
הרמב"ם (במורה־נבוכים ג, נא) כתב, שהאדם הרוצה להגיע למדרגת (אבות ב, יב) "כל מעשיך יהיו לשם־שמים", ר"ל לתכלית הדיבוק אשר בינינו ובינו יתברך, ירגיל עצמו בתחילה לפנות מחשבתו מכל־דבר מעסקי־ העולם: בקריאת פסוקי־התורה, והתפלה, ועשות שאר המצות, דברים שקל בהם לכוין; תחילה מה שתתחיל לעשות, שתפנה מחשבתך מכל־ דבר כשתקרא קריאת־שמע ותתפלל וכו', עד הברכות כולם תכוין בהם וכו', תשים מחשבתך במילי־דעלמא בעת אכלך וכו' או בעת ספרך עם אשתך ועם בניך הקטנים וכו', אבל בעת שתהיה לבדך בפני־עצמך, מבלתי אחר וכו', הזהר מאד מלשום מחשבתך בעתים הנכבדים־ההם בדבר אחר, אלא וכו' להתקרב אל השם וכו'.
והיינו שיש לו לאדם "רגעים טובים", שהוא פנוי מעסקיו, וכמו בעת שנמצא בהתבודדותו, ואין בני־אדם מצוין בביתו, או בעת שמונח על מטתו, והנהו חפשי מטרדי המחשבה, שיזהר ביותר בעיתים־אלו, וישתדל שלא לאבד אותם לריק, אלא ישתמש עמם לתועלת נפשו, ויחשוב בהרהורי תורה ועיון הרבה, וגם יזהר מאד שלא יהרהר בהם הרהור של חול, כי אז נקל הדבר ביותר.
והביאור, אע"פ שכל המצוות מחברים האדם לבוראו, המחשבה בתורה גדולה על כולנה, כי המחשבה היא היא דבק עצמו, ובחשבו בתורה הדבוק אליו קל בתכלית הקלות הנמצא בעולם, ועל־כן צריך להזדהר ביותר בהרהורים בטלים, כי הוא המקום הכי קל, וע"ד סוד (אבות ד, ב) "הוי רץ למצוה קלה".
הוא־הדבר בכל החכמות כולן, יען כי כל החכמות אינו דבק בהשם ממש, אך התורה לבדה, בהתענין בה בעומק הרבה, מונח בה טוב החיבור, והוא השלמות האמיתי.
ואמנם באמת הי' צריך שכל היום יהי' אדם מדובק בו ית', אך מפני ששם גבר מאד שליטת היצר, קשה שם הרבה, - אבל בעיון, החיבור עודנו קל מאד, ועל־כן יזדרז בו.
באמת אין חילוק בדברים מצד עצמן, כי כולם מדביקים האדם בו ית', אך דרגות יש בקלות החיבור, בדברים המותרים גדלה שליטת היצר מאד, פחות מהם במצות, ופחות שבכולם בעיון בתורה, ע"ד משל אם לומדים תורה בשוק, גם־כן תורה היא, אך אינו דומה הלומד בשוק ללומד בבית המדרש, יען שגברו שם המטרידים מאד.
וזה טעם (פאה א, א) "תלמוד תורה כנגד כולם", כי אין בכל המצות מקום קל להתקרב להשם כבתלמוד התורה, באמת היו צריכים להתנהג גם בחנות כמו בהישיבה, אך לכל־ הפחות, ח"ו, לא ינהגו בישיבה כמו בחנות.
רה
מדוה הנפש
אמרנו אתמול, כי החטאים של הראשונים היו במצב שלמצבינו אין אנו מוצאים בו עון כלל.
לשון־הרע של מרים - הי' כולו לשון טוב, מלא אהבה ורחמים, ובכלל אנו מוצאים שאהרן קרא תמיד למשה "אדוני", ואם כ"כ, כבר נוכל להבין מה הי' (במדבר יב, א) "ותדבר מרים ואהרן במשה", - חטאים של הראשונים - הלואי שיזכה אדם גדול בדורותינו, שיהי' הם המצות שלו, הי' יכול להניחם בתור תפלין בראשו, כי לתהלה היו לו.
חטאו של אדה"ר אמרו חז"ל (דב"ר ד, ה) שהיתה כונתו: "איך אתן למלך תבשיל ולא טעמתי ובחנתי תחלה", - היש לך לש"ש גדול מזה, הלא מונח כאן כל האמונה והקדושה.
מכאן אמרו חז"ל (עי' רש"י ויקרא ה, יז) ק"ו, ומה חטאו של אדה"ר (הלזה) נקנסה מיתה לו ולדורי דורות, - חטאים שלנו, על אחת כמה־וכמה.
ומה הורונו חז"ל בזה? הורונו כי עבירה אין לה רפואה, יש מחלות שונות, יש אדם שחש בלבו, או בריאה, במחלה כזו יכול אדם לחיות כל ימיו, יש לך מחלות אחרות כמו קרעבס שאין לה רפואה ר"ל, חותכין אותו כאן - חוזר וצומח, שורפין אותו בראדיום ואין מועיל, ואם נרפא באמת במקום אחד, לאחר זמן פורח ברגל או בשאר מקומות הגוף, חטא היא מחלה שאין לה רפואה, חטא הוא קרעבס.
אחז"ל (עירובין יח:) שאדם־הראשון כיון שראה שנקנסה מיתה על־ידו, ישב בתענית מאה ושלשים שנה וכו', - עשה תשובה ק"ל שנה, ולבסוף (רש"י בראשית ד, כה) ניתוספה תאוה על תאותו.
חטא־העגל אחז"ל (עי' רש"י שמות לב, ד) שבאמת לא חטאו ישראל, רק הערב רב, וישראל הי' להם למחות ולא מיחו, ואף הערב רב חזרו בתשובה, ומשה מצא עת רצון והקב"ה הראה לו פנים, והבטיח לו לעלות בתוכם, ושמונים יום התפלל משה, ולבסוף נתכפר להם עד שמשם זכינו ליוהכ"פ, ולאחר כל המעשים כתוב (שמות לב, לד) "וביום פקדי ופקדתי עליהם חטאתם", והוא לדורי דורות, והלא היתה תשובה וכפרה?
אלא צריך לומר, כי תשובה וכפרה הם רק להקטין חטא, אך למחוק החטא כאילו לא הי', אי־אפשר, ותמיד ישאר ממנו.
וכן מצינו באחי יוסף, שחזרו בתשובה, ונכנעו מפניו מפני הבושה, וכן כ' (בראשית מב, כא) "אבל אשמים אנחנו על אחינו", ובכל־זאת אחז"ל (תנחומא ויגש ה') שבקשו להרגו עוד הפעם בהכירם אותו, ואלמלא בא מלאך, ועכבם ומנעם, הרגוהו, - כי חטא אין לו רפואה לעולם.
הסבא ז"ל הי' אומר, כי לדעת גודל המחלה צריך רק להסתכל בכלי רפואה שמביאין לרפאות החולה, מי שנקף אצבעו, אין מביאין לו כלים גדולים, רק מלוג מלוגמא קטנה, ואם רואים שהרופא מכניס להילד המכונות החדשות הגדולות, כידוע כי חולה מסוכן הוא.
כ' (ויקרא יד, ב) זאת תהיה תורת המצורע ביום טהרתו, והוא אחר תשובה שכבר עבר הנגע, ואז עוד צריך כל הקרבנות וטבילות הנזכרות בפרשה ההיא, ומזה נוכל להבין גודל חטא לשה"ר.
רו
על שתי הסעיפים
נחלקו חז"ל במדרש (שמו"ר מב, ז) כמה זמן עבר ממתן־תורה עד מעשה העגל, יש מי שאומר שעברו איזה ימים, ויש מי שאומר שרק שעה היתה בינתים.
בין־כך ובין־כך פליאה עצומה היא, איך נשתנו כל־כך מהר, מקבלת התורה, לעבודת עבודה־זרה? כי עכ"פ עבודה־זרה הי', כמו שקראו הכ' (תהלים קו, כ) "תבנית שור", אע"פ שהיתה באופן קל, והכתוב צווח עליהם (שמות לב, ח; דברים ט, יב) "סרו מהר מן הדרך אשר צויתים", ועוד יותר נפלא מהירות עשיתם תשובה אחר שהוכיחם משה־רבינו, לכאורה סתירה גדולה היא זו.
וצריך להבין כי יתכן שיהי' מהלך הדברים כן בלי הפסק, היום יקבלו תורה, למחר יעבדו עבודה־זרה, אחר־כך יעשו תשובה, וברביעי שוב יעשו עגל שני, וישובו אחר־כך, ושוב יעבדו עבודה־זרה, וכן עד אין סוף, יכול אדם להשתנות משעה לשעה כל ימיו, אך האמת הוא כי לא היתה חזרה מעולם, ולא נתחרטו בעשאם העגל, על קבלתם את התורה.
רי"ס אומר (באגרת המוסר(: "האדם חפשי בדמיונו ואסור במושכלו", יש באדם כח אשר חפשי לסבול סתירות, תמיד למדתי זאת על הרצונות השונות הסותרות איש את רעהו, הוא יצר־הרע, היום נתחדש לי כי אפשר להכניס גם לצדקות לתוך הסתירות.
על הפסוק (שמות יד, י־יא) וישאו בני ישראל את עיניהם, והנה מצרים נוסע אחריהם, וייראו מאד ויצעקו בנ"י אל ה'. ויאמרו אל משה, המבלי אין קברים במצרים, לקחתנו למות במדבר, מה זאת עשית לנו להוציאנו ממצרים", - הקשו הראשונים, איך יתכן שבדבור־אחד כמעט, יתפללו, ואחר־כך יבעטו בישועת ה'.
אבל עתה הדבר מבואר, לא חזרו בהם, אלא גם בשעת התפלה הי' כן.
האדם צריך להבין דברי־תורה לפי עצמו, איך יתכן אצלנו שינוי וירידה ממדרגתו כל־כך במהירות? אין זה הביאור של ירידה זו שירד האדם ממדרגתו פתאום, כי אמנם לא ירד כלל, אלא קודם לכן בשעת מצבו הטוב גם־כן כך הי'.
יש בחורי' שלומדים בהישיבה בהתמדה רבה, כיון שעוזבים העיר - מיד נעשים פרוצים (ליונגאטשעס), אין כונתי ח"ו לומר שיהיו חפשים ממש, אך פרוצים, ואחר־כך שבים לישיבה ולומדים בהתמדה, - כי אמנם לא ירד ממדרגתו, רק גם כאן בישיבה כך הוא באמת, וגם שם כמו כאן.
אלי'־הנביא אמר לישראל (מל"א יח, כא(: "עד מתי אתם פוסחים על שתי הסעיפים, אם ה' הוא האלוקים לכו אחריו, ואם הבעל לכו אחריו".
אין ביאור הפסוק כאשר נדמה לעולם, שבקש לברר להם הספק, כי הי' אצלם ספק מי הוא האלקי' האמיתי, וכמו נכרי נותן צדקה ליהודים ואומר בלב "אולי הם צדקו", כן בני ישראל עבדו את שניהם מספק, כדי לצאת ידי שניהם.
לא כן הדבר, אין אדם חי בספקות!, אלא כך אמר להם הנביא, אתם ישראל כולכם יראים ושלמים, עובדים את ה' באמת, וא"כ למה תעבדו הבעל, "הלא סתירה היא זו"! הראה להם שהם שני דברים שאי־אפשר לאחדם, אוה"ע אינם יודעים מסתירות, הכל נדמה להם מתאים, ויכולים להיות חיי סתירות נוראות, יכולים לדבר גבוהה גבוהה... ולהיות שונאי בריות ואכזרים.
רז
חשיבות הסיבה המכרחת
אחז"ל (שבת קנא: יומא פה:) שפקוח נפש דוחה שבת, מפני שאמרה תורה חלל עליו שבת אחת, כדי שישמור שבתות הרבה.
כי לכאורה מה חשיבות יש בחיים, הלא תכלית החיים הוא שמירת שבת, וא"כ הי' ראוי יותר שידחה החיים מפני השבת.
אלא הטעם שפקו"נ דוחה, מפני שאמרה תורה חלל שבת אחת וכו', כי החיים הם המולידים את השבת, חיים הוי הסיבה, ושבת הוי התולדה, ותמיד הסיבה חשובה מן התולדה.
אמת הוא כי חשיבות הסיבה היא, רק מפני שגורמת למסובב, אבל מ"מ היא חשובה ממנו הרבה, מפני שסיבה אחת מולדת כמה תולדות, וכל תולדה בפני עצמה היא רק פרט אחד מצאצאי הסיבה.
הר"י כתב (בפירושו לספר משלי יא, א) כי לכך נסמכו מדות הנפש למשקלות בתורה, להודיע כי לא גרעו מידות מגונות ממשקלות מזויפות, ומה משקלות שאפשר שיניחו בביתו כמה שנים, ולא ישתמש בהם במאזנים להונות חברו, כי טעם איסור משקלות רק משום שמא ישקול לחבירו בהם, ויגזול אותו, ואסרה זה התורה לעבור עליהן משעת המעשה, ואפילו לא שקלו בעליהן בהן עברו את פי השם, מפני החשש שמא ישתמש בם, - אדם שיש לו מדות מגונות, אשר קרוב לודאי שיחטא, על אחת כמה־וכמה שאסור להשהותם, אפי' אם ישמור עצמו מן החטא, - מדות רעות הם סיבה לחטאים, כאשר כתב שם: כי "הגאוה מסבבת כמה עבירות", וא"כ הם קשים מאד.
עוד כתב הרבינו־יונה (בשע"ת ובפירושו למס' אבות) בפירוש משנת (אבות ג. יז) "כל שמעשיו מרובין מחכמתו", שהביאור הוא: מי שמקבל על עצמו לעשות כל הדברים אשר יגידו לו חכמי־דורו וכו', מיד שיקבל על־עצמו זה בלב־ שלם ובנפש־חפצה, מעלה עליו שכר כאילו קיים כל המצוות, כי הוא יטול שכר אף על מה שלא עשה בפועל.
והביא ראי' לזה, ממה שמובא באדר"נ (כב, א) כל שמעשיו מרובים מחכמתו וכו', שנאמר (שמות כד, ז) "נעשה ונשמע", - ושם ה"נעשה" ע"כ הוי רק על הקבלה.
ותמיד ביקשתי לדעת מאין הוציא הרבינו־ יונה היסוד הגדול הזה? הוא מבאר רק ש"בענין־אחר לא־יתכן שיהי' מעשיו מרובין מחכמתו", אבל מה שאין לנו ביאור־אחר במשנה הנ"ל, אין זה ראי' שפירושו אמתי.
אבל לפי דברינו הדבר פשוט, ה"קבלה" היא סיבה למצות, ובזה חשובה יותר ממסובב.
אמרו קדושין (מ:) נמנו וגמרו תלמוד גדול, מפני שתלמוד מביא לידי מעשה.
ועדיין יקשה אם חשיבת התלמוד מפני מעשה לבד, הלא המעשה עצמה חשוב יותר.
אך לפי"ד זהו הביאור, באמת חשיבות התלמוד הוא שגורם לעשיית המצות, והתכלית הוי המצות, אך כיון שלימוד־התורה סיבה למעשים־ טובים, הרי הסיבה גדולה מן המסובב.
כל עבודת האדם היא לחזור למצבו של אדה"ר, להיות מוכרח לעבודת ה' מצד הסיבות הגורמות עבודה, על־כן העצה היעוצה לאדם לבקש תמיד לקנות סיבות הגורמות טוב, המצוה־עצמה טפלה היא נגד הסיבה המביאה את האדם לעשות המצוה, וכן ח"ו להיפך, סיבות־העבירות קשות מן העבירות־עצמן, על־ כן מה נואלו האנשים המבזין סיבות־המצות, ועוסקים במקומם במצות־עצמם.
שאלו לרי"ס, מי שיש לו פנאי חצי שעה ביום, מה ילמוד? - גמרא או מוסר? והשיב רי"ס מיד: ילמוד מוסר! - ואז יהי' לו כמה שעות ביום ללמוד גמרא.
לימוד־המוסר עושה את האדם מוכרח (לה') לעבודת ה', כ"ז שאין אדם לומד מוסר - אינו מוצא פנאי הרבה....
שמעתי שיש בחורים בישיבה, שיושבים אצל בעה"ב לשחק עמהם ב"שאך", לכאורה איה נכתב אסור מפורש ע"ז? אף דבר זה הוא סיבה לכל החטאים ח"ו.
וכן חברים טובים, כיון שאני יודע בבחור שדר ואוכל עם חברים טובים, בטוח אני בו שלא יארע דבר רע.
בכלל ענין הישיבה הוא סיבה לכל טוב, ואם אחד אינו יכול לדור במלון עם חברים, אלא דוקא לבדו, אע"פ שהוא לרגלי בריאותו החלש, לא נוכל להניחו לעשות רצונו, רק צריך ליסע הביתה, כי קיום הישיבה חשובה ממה שהוא לומד, כי מציאות הישיבה היא סיבה, ואם אין ישיבה, לא יוכלו בני חו"ל לבוא כאן.
רח
מכריח לפי מצבו
כל העולם נברא בדרך סיבה ומסובב, ולמה? הלא הקב"ה יכול לבראו בלי סיבה, רק הטעם כי רצה שהכל יהיו מוכרחים ממנו, שהוא ית' הסיבה־הראשונה לכל המסובבים, וכיון שהתחיל הגלגל להסתובב, שוב לא יעמוד, אלא יוליד סיבות וסבי־סיבות כחפץ עושה הסיבה ית"ש.
והוא מה שפירש"י (עי' בראשית א, א; "ברא אלקים") שהעולם נברא במדת אלקי', ופירש"י (שם ב, ה) שליט ושופט, שהוא שולט בכל, ומכריח הכל, סיבה ומסובב הוא מוכרח, כי אי־אפשר שלא תצא התולדה מן הסיבה.
כל היצורים מוכרחים ממנו ית', - וגם האדם נברא מוכרח, כמלאכים ושאר בעלי־חיים, - וגם לאחר החטא, שנעשה בוחר, גם־כן נשאר מוכרח באמת, ורק נראה כאילו יש בו בחירה.
ועל־כן צריך האדם להסיר רק המניעות המטעות אותו, ולדעת האמת, ויהי' מוכרח לעבודת ה'.
הר"י (שע"ת בפתיחה לשער השני) כי יש ששה סיבות המעוררות את האדם לשוב מדרכיו־הרעים, כגון זקנה, צרות, תוכחה, ועוד, אך טוב מכולם לאחוז בסיבה הראשונה, שהיא הכרת הבורא, וזאת תוליד ממילא יראה ואהבה, - וזו היתה מדרגת הקדמונים, - אך מי אשר לא השיג למדרגה־זאת, יכניע לבבו יתעורר ע"י ששה הסיבות.
ביאור דבריו, כי דעת ה' היא הסיבה הראשונה, והוא המכריח היותר גדול, אך לא כל אחד עומד במדרגא שיוכל להשיג סיבה זו; אדה"ר קודם שחטא, לא הי' צריך לשום מעורר, כי הי' מוכרח מצד הכרת ה', לא הי' צריך לצרות ולא למוסר, - בדורות שלאחריו כבר היו צריכים לשאר סיבות.
העולם תמהים עלינו למה לנו ללמוד מוסר, והלא הקדמונים גם־כן לא למדו מוסר על דרך שאנו לומדים, - ואומר אני, כי בדורות־שלפנינו לא היו צריכים ללימוד המוסר, כי היו להם מכריחים יותר חזקים ממוסר, אשר היו מוכרחים מהם.
באמת זה כתוב בדברי רי"ס (אור־ישראל ז') שכתב, שלפנים, רבותינו הקדמונים, התקינו לאלול רק תקיעת שופר, וסיבה זו הספיקה להם לעורר האדם משנתו ומהבלי־ טרדותיו לתשובה, מפני קרבתם אל האלוקים, ומפני היותם שקועים מבית־ומחוץ ביראה.
אך אנחנו, שומעים קול שופר ואין אנו מתפעלים, מפני שאנו רחוקים מאוד, - ועל־כן צריכים אנו ללימוד המוסר.
*
הנה אהבה ויראה לכאורה סותרים זה־לזה, רק ה' יודע המזיגה הטובה בדקדוק, רק באופן שמזנם הוא, אפשר שלא יבטל אחד את חבירו.
חטאו של אדה"ר הי', שאמר (דב"ר ד, ה) "איך אתן למלך תבשיל שלא טעמתי בתחלה", זוהי אהבה, אך מפני שהוסיף אהבת ה', מעט, על המזיגה אשר מזג ה', יצא כבר מגדר מוכרח, ונעשה בוחר, ובטלה יראה.
לכאורה מוסר אינו מדגיש את האהבה כל צרכה, והיו חפצים יותר דבקות, מוסר הוא דבר בלי נעימות, - אך צריך לדעת, כי העיקר, להיות מוכרח לעבודת ה'!
ואפילו יעשה אדם כל התורה כולה, אך רק בתורת נדבה, ולא בתורת חוב, עדיין לא השלים חוקו, כי עודנו בוחר, מוסר עושה את האדם מוכרח לעבודה.
חסידים אמרו בזמניהם, שבלי חסידות אי־ אפשר להיות יהודי, וצדקו לפי שיטתם, - ואני אומר, שבלי מוסר אי־אפשר להיות יהודי בזמנינו.
רט
התורה והיראה ממלאה כל הגוף
על הפסוק (בראשית ב, ז) "ויפח באפיו נשמת חיים", כתב הרמב"ן, ירמוז לנו הכתוב־הזה מעלת הנפש יסודה וסודה, כי הזכיר בה "שם מלא", ואמר כי הוא נפח באפיו נשמת חיים, להודיע כי לא באה בו מן היסודות כאשר וכו', אבל היא רוח ה' הגדול, מפיו דעת ותבונה, כי הנופח באפי־אחר, מנשמתו יתן בו, וזהו שנאמר (איוב לב, ח) ונשמת ש'ד'י תבינם, כי היא מיסוד הבינה בדרך אמת ואמונה, והוא מאמרם בספרי (ריש מטות) נדרים כנשבע בחיי המלך, שבועות כנשבע במלך עצמו עכ"ל.
הנשמה נקראת נשמת חיים, היא מחי' ומהו' לכל הגוף, חודרת אל כל איבריו וגידיו, מהותה ומציאותה יסודה וסודה הוא סוד הבינה; "כי ה' יתן חכמה" זהו עוד גדר מן החוץ, אבל "מפיו דעת ותבונה" זהו עצמותו "כביכול" שאין לחלק "מפיו", וזהו סוד החיים שהיא מלאה את כל הגוף.
ובחובת־הלבבות (ג, ה) כתב, כי השכל הוא הזכרת אלקי' את האדם באמצעות שכלו, מציור זה יש לכולנו מושג בדבר, כי הלא רואים אנו מציאותו של חיים שהוא נוקב וחודר את הגוף עד התהום.
והרמב"ן מגלה לנו שכל סוד הנשמה הק', הוא סוד "מפיו דעת ותבונה", מזה יוכל האדם לקבל ציור ומושג של מהותו של דבר תורה, שהוא ממלא כל האדם.
והרמ"ח לוצאטו ז"ל (במאמר דרך עה"ח) כתב, כי שכל האדם והתורה המשכלת אותו שניהם בתכונה אחת נבראו - הנשמה נקראת נשמת חיים - שזהו מהותה ומציאותה שהיא סוד חיים חודרת כל הגוף בכל מקום שתיפגש היא מלאה את כולו - והתורה נקראת ג"כ "תורת חיים".
"הלא כה דברי כאש" (ירמיה כג, כט), בדקדוק גדול נמשלה לאש ובהשואה מדוקדקת, כי הגחלת אינה מלהבה, והשלהבת היא בתוכה כמוסה וסגורה, אבל כאשר תתלבה ותתגלה הנה היא אש שמרתיע את האדם מסופו עד סופו, כן היא מציאותו של דבר תורה, כי כל מלותיה כמו גחלת הם, אשר בהניח אותם כן, כאשר הם, לא יראו כי אם גחלים, וגם כמעט עמומות, ומי שישתדל לעסוק בם, אז תתלהב מכל אות שלהבת גדולה.
אם הנשמה הק' סוד החיים, שבה סוד זה שמרתיעה ומזעזעת, והלא היא רק מסוד הבינה, א"כ הרי אני הרי דן ק"ו לתורה, מהו אות של תורה, עאכו"כ האימה הרתת והזיע שיוצא כשמקבל האדם דבר תורה, כי ה' יתן חכמה מפיו דעת ותבונה (משלי ב, ו), זהו סוד דבר תורה, שזהו מפיו שחודר ונוקב את האדם מכף רגלו ועד קדקדו.
רגילים אנו להבין את כל ענין הרעש במעמד הר סיני, הקולות והברקים השופר והחרדה, כאילו היה זה דבר צדדי, והיה אפשר שיהיה מתן־תורה בלי קולות וברקים וקול שופר וענן כבד, אך אין הדבר כן, אלא שכל זה מציאותה של תורה, מהתקרבות כביכול.
ובאמת הנה זה מקרא מפורש (שמות יט, יח) "והר סיני עשן כולו" - ז"א שהי' האש בגילוי הגמור - מפני אשר ירד עליו ה' באש - שזהו מציאות של תורה - ומזה ויעל העשן כעשן הכבשן ויחרד כל ההר מאד, שכל הבריות נזדעזעו, - מפני מה, ולמה? - זהו סוד התורה, סוד התקרבותו ית'.
אחז"ל (סוכה כח.) אמרו עליו על יב"ע, בשעה שיושב ועוסק בתורה, כל עוף שפורח עליו מיד נשרף, - שיב"ע בלמודו תורה היתה התורה אצלו בלי שום עמימות, והיתה מסתגלת שלהבת קה בכל תקפה, עד שהיתה אש ממש.
אצלנו אין התורה כך מפני שהיא בבחינת גחלת, אבל כשהיא כולה בגלוי, הרי היא לבת אש מזדעזעת ומרתיעה כל הבריאה.
כל ה"פסקה זוהמתן" (), הכל בא מסוד התורה, כשהאור בגלוי, הרי דבר ה' מרתעת את כל הגוף עד תוכו, וא"א ליצר וחשך כלל וכלל.
וזה סוד היראה, מצב היראה מורה על בחינת התורה, עד כמה שהתורה היא בגלוי, עד ככה היא סוד היראה, שזה סוד דבר ה', שבהכרח מוכרח הוא לחדור את כל הגוף.
הכ' (עמוס ג, ח) אומר "אריה שאג מי לא יירא, ד' א' דיבר מי לא ינבא", - שהאיך זה יתכן כמו שנתבאר שסוד דבר ה' מפיו שבהכרח לחדור ולנקוב כל חללים שבעולם עד התהום.
אומרים אנו בתפלת ראש־השנה "אתה נגלית בענן־כבודך על עם־קדשך לדבר עמם", בזה נכלל כל סוד קבלת התורה, מהו תורה, מטבע של ברכת שופרות שמיוסדת על קבלת תורה מתחלת "אתה נגלית", גילוי כביכול מלך עצמו זהו תורה - "מן השמים השמעתם קולך, נגלית עליהם בערפלי טוהר, גם כל העולם כולו חל מפניך, ובריות בראשית חרדו ממך בהגלותך מלכנו על הר סיני ללמד לעמך תורה ומצוות", זהו סוד תורה הקדושה, "בהגלותך מלכנו", ותשמיעם את הוד קולך ודברות קדשך בלהבות אש, בקולות וברקים עליהם נגלת ובקול שופר עליהם הופעת.
ובחז"ל (רש"י שמות כ, טו) רואים את הנשמע, ככתוב וכו' (יט, טז) "ויחרד כל העם אשר במחנה", להודיע ולהורות סוד דבר ה' דבר תורה שמחרדת כל הבריאה, ונא' "ויהי קול השופר" וכו', ונא' "וכל העם רואים את הקולות ואת הלפידים ואת כל השופר" - רואים את הנשמע - קול השופר אמרו חז"ל () זה אילו של יצחק, "פחד יצחק" "יראה", היינו שדבר ה' עברה את כל גופם, זיעזעה אותו עד תוכו, שזה סוד של "יראה", שזהו מציאותה ומהותה של תורה, "וההר עשן" כשהוא בכל גילוי, בלי שום עמימות, זהו סוד דבר ה', "וירא העם וינועו ויעמדו מרחוק", זהו סוד דבר ה', סוד התורה הק', שמרתעת את כל האדם כולו עד תוכו, ומתוך כך פסקה זוהמתן.
)וזהו ביאור מה שאמרו בברכות (כב. וברש"י) בעל קרי אסור בת"ת מפני שהתורה נתנה באימה וביראה ברתת ובזיע, וקרי בא מקלות ראש לכן אסור בתורה שסוד התורה דוקא כשהיא עוברת כל גופו כל חללו).
במאמר־הקודם הבאנו דברי הספרי "ואהבת את ה' א' בכל לבבך ובכל נפשך" - תמיד אנו מדגישים תיבת "בכל", ומתבוננים אנו איך שצריך למסור נפשו וליהרג על קדוש שמו ית', אבל אין אנו מתבונני' בפשטות הכתוב "בכל לבבך" שדבר תורה מניע את הלב, ובספרי (שם) כיצד האהבה, והיו הדברים האלה אשר אנכי מצוך היום על לבבך, כמו שכ' "ושמתם את דברי אלה על לבבכם".
ולמה לא נתבונן בזה שמקרא מפורש דיבר הכתוב, שדבר תורה צריך להניע את הלב, כיצד האהבה, ומהי מהותה של האהבה, כשהלב מתמלא כולו, כשהתורה נוקבת ועוברת הלב מתוכו עד תוכו, "והיו הדברים האלה" (), מסיק בסיפרי (שם) שמתוך כך אתה מכיר את הקב"ה ומתדבק בדרכיו.
מכיון שדברי־תורה הם על לבבך, כמו שביארנו שכשהתורה היא כנתינתה מסיני, מעיד הרי כביכול עמך שזה סוד התורה הק', אתה נגלית ואיך אפשר מבלי הכרה, ואז כבר הוא מכיר ומכיר.
בשעת מתן־תורה, שהיה שם "פנים בפנים" (דברים ה, ד), זה בא ממעמד הר סיני, מהאימה והיראה הרתת והזיע, וכשדבר־תורה הוא בדרגא ובבחינה זו, אז הוא פנים בפנים.
ומזה יתבונן האדם, איזה הכנה צריך האדם לתורה, להכשיר עצמו שדבר תורה תזעזע אותו כולו.
רי
יסוד התורה בקבלת־הלב
במאמר־הקודם בארנו שדבר־תורה הוא סוד חיים, וחודר ועובר את כל חלל הגוף עד תוכו, כל ענין תורה ומצוות, "והיו הדברים האלה אשר אני מצוך היום על לבבך" - שהדבר־תורה יניע את הלב, "ושמתם את דברי אלה על לבבכם", כפשוטו, שהדבר־ תורה יושם על הלב.
ובחז"ל () רמ"ח אברים כנגד רמ"ח מצוות עשה ושס"ה ל"ת כנגד שס"ה גידים.
ומוני־המצוות מונים אצל כל מצוה האבר המסויים לקיימה (עי' ספר חרדים).
משום זה היסוד של "דורכגעהמען", כל אבר יש לו מצוה, התורה דאגה בעד כל האברים וכל המצבים, אלע אומשטענדו, בעת הצורך כמה תילי דינים יש, (אוה"ע מתמיהים על התלמוד, הכל יש בו) גם בעד נטילת צפרנים, הכל, הכל משום דזה יסוד התורה תורת ה' תמימה, וכולה תמימה בלי כל כחשות וכיפוף (מאגערקייט, איינגעפלנקייט), (שזה תמימה, וזה תמימה דוקא תמימה), תמים תהי' עם ה' אלקיך.
ואמרו במדרש (עי' ילקוט בראשית רמז פ"א), "יודע ה' ימי תמימים" (תהלים לז, יח), זה אברהם שהי' צפורן של אצבע־קטנה גדולה קמעא, אמר לו העבר אותה ובטל המום, ועתה תהי' תמים, שהי' אברהם דואג א"ל נטול אותה שאין זה תמים, שזה יסוד תורה.
הרמב"ן (דברים כב, ו) במצות שילוח הקן, (ב"ר מד, א) וכי מה איכפת לו להקב"ה בין שוחט מן הצואר לשוחט מן העורף, אלא לצרף בהן את הבריות, שנאמר (משלי ל, ה) "אמרת אלוק צרופה", לצרף ולטהר, כמה מצות לצרף ולמנוע, משום דהיסוד הוא דעל האדם להיות תמים - דורכגענמען, עי' כל הרמב"ן, על כמה דברים כתב הרמב"ם (במו"נ) שהיסוד שלהן בעבו"ז למנוע, כל אבר ואבר להיות דורכגענומען ולמנוע.
וזה היסוד והיו הדברים האלה על לבבך יראה ואהבה, שזה יסוד לב, לב, הוא אם ירא, וכל הלבבות ייראוך, כבד לב פרעה - דבר ה' צריך להיות דורכגעהמען את הלב, לב של פרעה הי' כבד, לא לב, שזה יסוד לב, תנה בני לבך לי, כמו בצד הרע הכל תלוי בלב, ואם הלב מקולקל... אז כל האברים ישרתוהו (עי' שע"ת א, לא), כמו"כ בצד הטוב, תנה בני לבך לי (משלי כג, כו), רגלי מוליכות אותי לבית־ המדרש - בדוד המלך (ויק"ר לה, א), לשון הרע "שלעכטער צונג", כן בצד הטוב מפני שהיסוד הוא על הלב.
וזה היסוד באמרם ז"ל (אבות ו, ה) מ"ח דברים שהתורה נקנית, בתלמוד, - זהו קבלת הלב, שסוד של תורה "משה קבל תורה", - לשון מקובל על לבו, אין כל ברי' יכולה להשיג תורה כי אם מקובל.
שלמה־המלך אמר (קהלת ז, כג) "אמרתי אחכמה", - אמרו במדרש () אתה מחכים על גזירתו של מקום, קודם הוא נמלך עם כמה רבבות בפמליא של מעלה ואתה מחכים, אלא מקובל.
וזה ענין 'תלמוד' המוזכר במ"ח קנינים, שמקובל על לבו.
)וחוה"ל מבאר זה ביחוה"מ דור טהור בעיניו ומצואתו לא רוחץ מטונף ומלוכלך בצואה).
"אמת ויציב" וכו', הכל דברים גדולים, אך "ומקובל", זה יסוד הכל.
ואח"כ שאר מ"ח הקנינים שהם הכנת הגוף לקבל, כמו שמיעת האוזן מלשון מאזנים, דקדוק, מדרש והאזנת למצותיו - דקדוק, וכן עריכת שפתים למוציאם בפה, קול זה אינסרומענט לא סתם קול.
זה יסוד כל הדברים, להתאים האדם עצמו לתורה, שיהא נקנית בהם התורה.
ולכן זה כל העבודה על יסוד זה, לחשוב ולקיים לקבל עלינו (ענין מלכות שמים) להיותנו מוכנים לקבל תורה, להיות הדברים האלה על הלב.
ריא
רמ"ח מ"ע כנגד רמ"ח אברים
רגילים אנו לייחס כל פעולות האדם אל השכל לבדו, ואנו מביטים על האברים כמו צבת או כף, כלומר דבר שאין בו רוח חיים, אנו אומרים: "אדם עושה בידו" כלומר; עושה הפעולה הוא האדם, והיד היא רק מתפעל ולא פועל.
אך מן כל התורה ראיות שאינו כן, גם נדמה לנו, שכל מה שהוא לאדם הוא רק מתפעל ולא פועל (חוץ מבע"ח שאנו רואים תנועתם) כגון, במה שהארץ מוציאה פירות אנו מבקשים להיות צדיקים ולייחס הכל להקב"ה, שהוא בכבודו ובעצמו נותן את התבואה והפירות.
אבל באמת זה טעות גדול, הארץ אינה דבר מת, מין יריעה שדוחקים עליה ברגליהם, אלא הארץ היא דבר חי העושה פעולות, כדאמרינן בתפלה: "ושבענו מטובה" - פירוש, ושבענו מחסדה, ממדת טוב שלה.
וכן מצינו שנענשה הארץ בחטאה של אדה"ר, כדכ' (בראשית ג, יז) "ארורה האדמה בעבורך. ואחז"ל () משל לאדם שקלל מקללים אמו שילדתו, ואם היתה האדמה מין יריעה מתה, - איך שייך לקללה על דבר שהיא לא עשתה, אלא אחרים עשוה, אלא, ע"כ: הארץ היא פועל ולא מתפעל.
ואם כל הנבראים חוצה לנו כך, בודאי גופו של אדם לא גרע מהם, אלא ע"כ כל אבר ואבר כל גיד וגיד וכל עורק ועורק הוא פועל ולא מתפעל מן השכל.
וכן כתוב () "לא תקפוץ את ידך", לפי הרגלנו הי' לו לומר "לא תקפוץ את לבבך", אלא ע"כ המצוה הוי על היד לתת צדקה, אין מצוות צדקה על הלב לחיות טוב, אלא המצוה שתהי' היד טובה.
וכמו ב"רגלים ממהרות לרוץ לרעה" (), רגלים ממש, וכמוש"כ (ויק"ר לה, א) בדוד־ המלך, שהיה מבקש לילך לדרכו, והוליכוהו רגליו לביהמ"ד.
באמת דבר פשוט הוא, אם אין איברים מה יעשה השכל לבדו, היוכל הוא לעמוד במקום האיברים? היוכל הוא לילך בלי רגלים?
אחז"ל (סנהדרין צא) שלע"ל לבא כשיביאו את האדם לדין, יבקש הגוף לפטור עצמו מן הדין, באמרו אני לא אוכל לעשות מאומה לבדי, והנשמה כמותו תאמר אני לא אוכל לחטא לבדי, אלא הגוף הוא החוטא, ואז יתן ה' את הנשמה בגוף כמו שהיתה בעת שחטא, ויראם ששניהם חטאו, באמת אין יתרון לשכל משאר איברי האדם, גם הוא מכונה שעושה עבודתו כפי טבעו.
כל האיברים שוים כולם זל"ז לענין זה, שלפעמים א"א לפעולה שתעשה בלתי אם יעשו אותה כמה איברים, כמו השכל ואח"כ הפה ואח"כ הושט, אין זאת סתירה לדברינו, כאו"א נקרא עושה הפעולה ויש הרבה עושים, אבל חלילה לומר (שיש שם הרבה עושים), שכולם אינם עושים כלום, רק השכל הוא העושה, אלא ודאי שכולם עושים ושוים זל"ז, רק שזה מוקדם וזה מאוחר.
ועוד ראי' לדברינו, מה שאנו מוצאים לפעמים האברים עושים פעולות, בלי ציווי השכל, כגון מה שאחז"ל (ירושלמי ברכות פ"ב ה"י; מובא בתוס' שבת קיח:) נחזיק טובה לראש שמשתחוה ב"מודים" אע"פ שלא נזכר האדם שבא זמן להשתחוות, וכן מה שאדם עוקר רגליו אחר התפלה, בלי שום מחשבה אלא ע"כ האברים הם עושי הפעולות, וצריך לייחס כל מעשיהם אליהם.
ואם בגשמיות כך, ברוחניות עאכו"כ, שאינו תלוי כלל לפעמים בממשלת השכל, מה שנפשו של אדם עושה, וכן מנו חז"ל () כמה פעולות המיוחסות ללב כמו הגאוה, הרהור עברה, שמחה, ועוד רבות, הביאור בזה כי כל אלה עושה הלב לבדו.
הוא מה שאחז"ל () רמ"ח מצ"ע יש בתורה כנגד רמ"ח איברים ושס"ה מל"ת כנגד שס"ה גידין, - אין זה על דרך רמז ומשל, כמו שמצינו לפעמים מספר חמש כנגד חמשה חומשי תורה, - רק דברים כפשטן, לכל אבר ואבר באדם ניתן לו מצוה, בפני עצמה, המצות לא ניתנו לשכל, רק הם חובות כל אבר ואבר, לא ראי זה כראי זה, מה שנצטוה לאזנים א"א לצוות לעינים.
מה שנאמר ללב - א"א לשכל, אמונה היא מצוה התלוי' בלב, כדכת' (נחמיה ט, ח) ומצאת את לבבו נאמן, וע"כ לא תוכל אמונה להיות באדם אלא באופן הצריך ללב, ואם יבקש להכין אמונה באופן שתהא מוכנת למות, לא תהי' זאת אמונה כי היא מצות הלב לבדה.
תכלית האדם הוא שיהיו האברים שלו בריאים ברוחניות, ובאיזה אופן יושג, זאת תהי' ע"י קיום המצות, כי התורה ניתנה להשיב את הנפש הממלא את כל הגוף, כדכ' (תהלים יט, ח) תורת ה' תמימה משיבת נפש, שלמות כל אברי האדם היא הנקרא "תמימות".
הוא מה שכ' בא"א (בראשית יז, א) התהלך לפני והי' תמים, שיהי' ע"י מצות מילה, אחז"ל () שכבר משל א"א על רמ"ג אברים ורק חסרו לו ב' אזניו, ב' עיניו וראש הגוי' וע"י מצות מילה השיג מעלת התמימות שהי שיהיו כל האברים שלמים, ועושים רצון ה' בטבע כמו השמש והירח.
בספר־חרדים מובא מעשה עם האר"י זצ"ל שפ"א בא לפניו ת"ח אחד, אמר לו רואה אני בך שעברת על צער בע"ח, הלך הת"ח לביתו ביקר ומצא שאשתו בקומה בבקר הי' מנהגה להניח תרנגולין בחוץ כדי שיבקשו גרעינים ברחוב, ולא היתה היא נותנת לפניהם מאכל, כיון שהרגיש בזה גער בה אותו ת"ח, ושוב בא לפני האר"י ז"ל אמר לו הרי תיקנת החטא.
וכן אמרינן בגמ' () גנב אדם, יודעו ומכיר בו; נאף, יודעו ומכיר בו; נחשד על הנדה, יודעו ומכיר בו.
טעמו של דבר כי התורה נעשה רפואה לאיברים, כל אבר יש כנגדו רוחניות אבר בנשמה, וכיון שחטא, נתקלקל אותו אבר שהמצוה שייכה אליו, וע"כ יודע ורואה הקלקול באבר, וממילא יודע באיזה דבר קלקל, ואם היו המצוות רק ללב לבדו, איך יתכן שיכירו בהאיברים החטאים כל חטא וחטא בפנ"ע באבר המיוחד לו שנתקלקל בחטא.
והנה באמת גם השכל צריך להיות כמו כל שאר אברי האדם, ר"ל שתצא ממנו האמת לאמיתו בלי התבוננות.
וכן יהי' לע"ל, כדכ' (ירמיה לא, לג) "ולא ילמדו עוד איש את רעהו ואיש את אחיו, לאמר, דעו את ה', כי כולם ידעו אותי מקטנם ועד גדולם.
מה שאדם צריך לחשוב ולעיין טרם יגיד השכל את האמת זהו כבר תולדת קלקול המח.
פ"א שאלני אדם, מהו לשה"ר, והשבתי לו "אשלעכטער צונג" לשון הרע, וכן עין רעה פירושו "אשלעכטער אויג", ע"כ מנו מוני המצוות את המצוות לפי האברים, כמו מצוות התלויות בושט, מצוות התלויות בפה וכו'.
ריב
מערכי־לב - להשכין בלבו אימה
 אלול תרצ"ה
לכאורה קשה להבין, איך יתכן ציווי לקיים בפועל מצות־עשה לירא מה', הלא יראת ה' היא מדת הנפש, ולא ענין של פעולה, והמצוות־עשה שבתורה הלא הם על המעשים, ולא על הכחות, - וכן הלא לכאורה יש לשאול, מי שהנהו ירא, על מה ולמה נותנין לו שכר, הלא מילתא דממילא היא יראתו? - וכן להיפך, מי שאינו מפחד, למה נפרעין ממנו?
וכן בכל המצוות אשר הנן חובות הלב, כמו אהבת ה' והדבק במדותיו, איך נמנו בין תרי"ג מצות, מאחר שאין קיומם תלוי לכאורה בפועל האדם; אם אכן יש לו אהבה, הרי שוב לא שייך בזה מצוה, ולהיפך, אם אינו אוהב, הרי לא שייך לצוות אותו לאהוב.
אלא ע"כ שהמצוה של היראה כל ענינה הוא קניית היראה, וכן בכל שאר חובות הלב, קיום העשה הוא ההשתדלות לקנות כח־הנפשי ההוא, והשכר על היראה והאהבה אינו על אשר הוא ירא ואוהב, כי זה אצלו טבע־שני, אלא על השתדלותו לקנות את היראה והאהבה.
זהו ביאור מה־שכתב הר"י בשע"ת (ג, קסד) כי האדם חייב להכין מערכי־לב בכל־עת להשכין בלבו אימה ויראה מלפני השם־יתברך.
ומאחר שכותב הר"י בסתמא "האדם חייב", מן־הסתם היא מצוה דאורייתא, ולכאורה מנין לו זאת שחייב לחשוב מחשבות לקנות יראת ה'?
אכן לפי דברינו מבואר, כי היא היא מצות־ עשה של (דברים י, כ) "את ה' א' תירא", דהיינו ההשתדלות והעסק בקניית המדה.
וכן מצות אהבה, שכתב הרמב"ם (יסוה"ת פ"ב ה"ב) היאך היא הדרך לאהבתו ויראתו, בשעה שיתבונן האדם במעשיו וברואיו הנפלאים הגדולים וכו', מיד הוא אוהב וכו'.
זהו המצות־עשה של האהבה, מה שהוא מטריח לקנות האהבה, והמצוה היא: תהא רוכש אהבה!
והר"י כתב שם עוד, כי על הרשעים נאמר (ירמיה ה, כד) "ולא אמרו בלבבם נירא נא את השם".
ואם היתה התביעה כאן על הרשעים מדוע אין בהם יראת ה', מה לו להביא פסוק זה, הלא יש פסוקים עד אין־מספר, שכתוב בם שהרשעים אין בהם פחד ה'.
אלא על־כרחך שהתביעה על הרשעים היא, שלא השתדלו לקנות יראה, כי זהו חיוב האדם.
וזהו מה שכתוב "ולא אמרו בלבבם נירא" וגו'.
כי על זה נתבעו, וזהו הרשעות שלהם, אבל לא עצם מה שאינם יראים, כי זה אינו בידם, רק בידם הוא להכין לבם, להשתדל לרכוש.
אחר דברים האלה, נבין פשוטו של מקרא בתורה.
"ותראינה המילדות את האלקים, ולא עשו כאשר דבר אליהן מלך מצרים, ותחיינה את הילדים" (שמות א, יז), - ולכאורה למה לה לתורה לספר "ותראינה", והלא די לנו בעיקר המעשה שכתבה "ולא עשו וגו' ותחיינה".
ואם־תאמר שפירוש מלת "ותיראן" הכוונה לומר ולספר שזאת היתה הסיבה אשר מכחה עשו את מעשיהם, - כי יראת ה' הגדולה שהיתה בלבבם, היא הטעם מדוע שלא עשו כאשר דיבר אליהן מלך מצרים, - אין זה דרך התורה לספר על מי שעשה איזה מעשה־מצוה, שעשה כן מפני היותו צדיק.
אלא כך פירושו של "ותיראן", שהכינו לבם לירא את האלקים, - כי לא נעלם מהן מה שיוכל לקרות להן על מרדן בפרעה, והי' אמנם הדבר אצלן לנסיון קשה לעמוד בו, - ועל־כן הגדילו היראה על־ידי שהיו מתבוננים ביראת ה' ופחדו, לחשוב "שכר עבירה", דהיינו חייהן שהי' תלוי בזה, "נגד הפסדה" הנורא וכדו'.
"פן יש בכם וגו'. והיה בשמעו את דברי האלה הזאת, והתברך בלבבו לאמר שלום יהיה לי, כי בשרירות־לבי אלך" וגו' (דברים כט, יז־ח).
ומהו מהלך הדברים, מהיכן יש בו כח כזה לומר "שלום יהיה לי"?
הלא זהו בסיבת אשר לא חושב ולא מתבונן, אשר התוצאה מזה, כי לא מתפעל מכלום, וגם בשמעו התוכחה האיומה, מתברך בלבבו ואומר לעצמו "לא אלי הדברים נוגעים".
ונמצינו למדים, כי מהו אמנם חטאו של זה? - מה שאינו משים לב, ואינו מתבונן על התוכחה!
ועל־זה נאמר "לא יאבה השם סלוח לו"!
כי זה יותר מכל חטא, היותו נשאר בקרירות, ואין בקרבו שום התענינות בהדבר, ע"ש כל הפרשה.
ולפי־זה מובן, שאין חילוק אם סוכ"ס יקנה אדם מתוך עמלו יראה, אם לא, העיקר שלא ישב בטל, ולא יהא בבחינת "שלום יהיה לי", אשר קללתו התורה קללה נמרצת.
והנה אמנם כי זה הלא חידוש גדול הוא, אבל כשמתבוננים בדבר, רואים שאמנם כן הוא, כי ההשתדלות עצמה היא כבר קיום המצוה, ובזה כבר נשלמה כל עבודתו של האדם, כי אין שייך מצוה על יותר מאשר להשתדל.
ולפי דברינו אלו, תתיישב לנו פליאה עצומה:
אברהם־אבינו ע"ה, אחר שלקח את המאכלת לשחוט את בנו, נאמר לו (בראשית כב, יב) "עתה ידעתי כי ירא אלקים אתה".
ואצל עמלק כתוב (דברים כה, יח) "ולא ירא אלקים".
ומהו הביאור, האיך תובעים את עמלק את זאת, הלא אינו־יכול להיות אברהם־אבינו!
אך הפירוש הוא כנ"ל, כי אין התביעה על עצם אי־היראה־שבנפש, אלא על חסרון ההשתדלות להכין מערכי־לב להשכין אותה בלבו.
כי אין היראה דבר הנקנה לו לאדם מחוצה לו, אלא הריהי טבועה באדם בטבעיו ובחושיו, כי הלב בטבעו נוגעים כל הענינים אל עצמו, ואם רק לא יהיה בו זוהמא ופסולת על פתחו, המטמטם וסותם את קבלתו של הלב, אלא יהיה נקי בתכלית עד פנימי פנימיותו, הרי בלי כל עבודה ופעולה מצד האדם, מאליו הדברים הולכים ויורדים וחודרים לתוך תוכו עד תכלית פנימיותו, והפחד שובר את כל גופו, להיות ירא ומזדעזע תמיד, עד שלא תסור יראה זו ממנו.
ואם מסיח דעתו, ולא יהיב־לביה לזה, בהכרח כי בקרבו יש בו התחזקות והתאמצות על טבעו, לקלקל ולהשחית את הכח המוטבע בו, אשר המוס ימס לבו כדונג מפני הפחד, כי מבלי העסק וההשתדלות לרכך הלב, הריהו משתדל לרכוש את כח ההפכי, אי־יראה, ומקשה את לבו, עד שלא נשאר בו כל רכות, להתפעל מכל זולת.
כי הוטלה בו זוהמא, המעכר ומטמטם ואוטם ומכסה וסותם את פתחי לבבו, וכמו המגן המשוח בשמן, אשר ישמיט ויפיל מעליו החצים, ולא יניח אותם שיגיעו אל גוף האדם, כן כמו חלב לו על כסלו, המכסה את הלב ופועל בו לשום לבו לאבן דומם, להוביש את כל לחלוחיתו, ולבטל את הרגשו, עד אשר לא יהיה ב'לוח לבו' שום 'נייר חלק', ליכתב ולהצטייר שם איזו ידיעה מזולת עצמיותו הפרטית, וכל דבר־ שבעולם לא יעשה בו רושם כלל, - כי מאחר שנקצצה נטיעתו, ונבדלה משרשיה, ולקח את עצמו להיות נחלק ונפרד ומבודד לעצמו, והכניס במסגר את נפשו, להיות כל מחשבתו רק בעצמו, הרי הבדיל והרחיק מלבו את כל, וכמו זר נחשבו לו, ואין בו שום פתיחת לב להרגיש שיש לשום־דבר שייכות אליו, להיות נוגע אליו.
והסימן לזה, שגם במקום שלא צריכים עבודה להשיג יראה, גם שם "לא ירא", - וזהו המדריגה היותר־גרועה, אשר תלהטהו מסביב ולא ידע, ותבער בו ולא ישים על לב.
"משל לאמבטי רותחת, שאין כל בריה יכולה לירד בתוכה, בא בן־בליעל אחד, קפץ וירד לתוכה וכו', כיון שיצאו ישראל ממצרים, נפל פחדן על כל האומות, שנאמר (שמות טו, יד־טז) שמעו עמים ירגזון, חיל אחז יושבי פלשת. אז נבהלו וגו', יאחזמו רעד, נמוגו וגו'. תפול עליהם אימתה ופחד" (רש"י, תנחומא), שהיו ישראל כאמבטי רותחת, אין צריכים לשום התבוננות, ואף־על־פי־כן "לא ירא", טמטום כזה, אשר לא יתעורר לראות דבר גלוי ופשוט כזה.
ראש־השנה הוא "אמבטי רותחת", כולנו נידונים מקטן ועד גדול, כל מה שאירע בשנה־זו נגזר היה בראש־השנה שעבר, ואם אין ירא, הוא חשש "לא ירא" של עמלק.
כי איך זה באמת לא יירא וירעש ויפחד עד בלי די, הלא הכח של אי־היראה אין הוא אלא מסוד אוטם וטמטום הלב, שיודע, ואינו חש.
פותח ספר־מוסר, הוא כבר ניצול מבחינה־זו, כי הוא ההיפוך, ונכנס לבחינה היראה.
ולפי־זה נמצא, כי אם עוסק במוסר, אין הפשט שמכין עצמו למצוה, אלא שבזה־המוסר מקיים מצות־עשה של "את השם אלקיך תירא", שהכוונה להשתדל בהשגת היראה.
וזהו יסוד גדול בעבודת־האדם, כי למשל מדת "והלכת בדרכיו, מה הוא רחום ועניו, אף אתה תהא רחום", - לפי־זה הפירוש, לרכוש רחמים, כי אם רחמים אצלו טבע־שני, כמו אצל אברהם־אבינו ע"ה, לא שייך ציווי, כי ההיפך אצלו צער גדול, וכן להיפוך, אם הוא אכזר הרי אי־אפשר לצוותו להיות רחום, כי אין ביכלתו, רק להשתדל בקניית הרחמים, וזהו היסוד בכל מצות שבלב.
ריג
אף שהפרט יפה כחו מהכלל, הנהו כלול בכלל, והדין על הכלל
 מוצאי ראש־השנה תרצ"ו
בתורה וכן בבריאה יש כללים ויש פרטים.
"ואהבת לרעך כמוך - זה כלל גדול בתורה" (ב"ר כד, ז; ירושלמי נדרים פ"ט ה"ד), הנה ה'ואהבת' - הוא כלל, וכל התורה הם פרטים.
ולכאורה הנה הכלל והפרט אחד הוא, והיו צריכים לדמות זה לזה, כי אין בכלל אלא מה שבפרט, - אבל באמת, הגם שהכלל הוא 'ואהבת', בכל־זאת הנה לכאורה אינו דומה כלל הפרטים להכלל, כגון למשל סוכה לולב ציצית וכדומה, אינם דומים כלל להכלל.
וכן רוב המצוות שבספר משנה־תורה, כתב הרמב"ן שהנם רק מצות מבוארות, שיחזור אותם לבאר אותם ולחדש בהם דברים, ובכמה־וכמה מצות שלכאורה נאמרו לראשונה במשנה־תורה, וכמעט שאין ניכר לנו איך תצא אזהרה זאת מדיבור הנזכר בספרים הקודמים, מבאר הרמב"ן שהיא כלולה במה שכבר נזכר, וכמו במצות שלוח הקן (דברים כב, ו) כתב הרמב"ן שגם זו מצוה מבוארת מן (ויקרא כב, כח) אותו ואת בנו לא תשחטו ביום־אחד, "ועשית מעקה לגגך" נכלל ב"לא תעמוד על דם רעך" ע"ש, וכן יתרם.
ומזה נראה עד כמה ישתנה הפרט מהכלל, עד שלכאורה אנו לא נכיר ונבין כלל שייכותם זה לזה.
והענין מבואר על־פי ציור זה: גרעין ואילן, אשר הגרעין הוא כלל, שממנו יצמח כל האילן, והאילן וכל ענפיו וכל מה שיצמח עליו - הכל כלול בהגרעין, שבשום־אופן לא יצמח מה שאינו כלול בהגרעין, הנה בכל־זאת הגרעין הוא מציאות בפנ"ע, והוא שיש מציאות של כלל, וממנו יתרבו הפרטים, אשר כמעט אין ניכר איך הנם שייכים להכלל שהולידם.
מקובל אצלנו ואומרים אנחנו תמיד: כלל־ ישראל היינו שיש מציאות של כלל־ישראל.
במד' שיר השירים איתא אמרה "כנסת ישראל".
נניח שהאבות הקדושים הם כלל כל האומה.
והכלל הוא ענין בפני־עצמו, מציאות לעצמו, שאינו דומה כמעט לפרטים, כי הוא מציאות לעצמו, מציאות של כלל.
וכן מבאר הרמב"ן (בראשית א, ב) על "תהו ובהו", שהוא כח מוכן לצאת מן הכח אל הפועל, והוא החומר הראשון, נקרא ליונים 'היולי', - שביום ראשון נברא כלל הבריאה, ואח"כ הפרטים, שאר ששת ימי המעשה, כל הויאמר.
היינו שהבריאה יש לה כלל, ומתחלה נברא הכלל, וממנו נבראו הפרטים אח"כ, והפרטים שיצאו אח"כ אינם דומים להכלל, והנם במראה ובדמות אחר, ומשונים לגמרי ממנו, שאין לדמותם ולהשוותם, - שבאמת כלל הוא מציאות לעצמו, מציאות של כלל, ודוק היטב בזה.
זו מחד גיסא, האומה הישראלית יש לה כלל, וה"כלל" הוא חשוב מצד שהוא "כלל", אברהם הוא כלל האומה, וחשיבותו הוא מצד הכלל, - אבל הכלל ישראל יש להם חשיבות מיוחדת מצד שהם פרטים. אם כי הגרעין הוא חשוב מצד שהוא כלל, אבל במה נחשב הוא בקטנותו וזעירותו, נגד הפרטים הרבים שנצמחו ממנו, וזהו חשיבות הפרט, שהכלל לגביו הוא כלא. אברהם אבינו הוא כלל, אבל הכלל־ ישראל חשובים בזה יותר, מצד שהם פרטים.
"זה קלי" נתהוה להיות בנוי על הכתפים שלנו (איז אויפגעבויט געווארן אויף אונזערע אקסלען), - זה לא הי' אצל אברהם אבינו, "אלקי אבי" - מוחזקת מאבותי, אם כי אכן כל מה שזכינו הוא מהכלל, שאם לא היינו בהכלל, לא זכינו לזה, זה אמת בודאי, - אבל כמאן דליתא הוא הכלל לגבי הפרט, הפרט הוא גדול הרבה ברבוי כל־כך גדול ועצום, לעומת שהכלל הוא רק גרעין אחד, ובזו יפה כח הפרט.
ואע"פ שהפרטים במציאותם גדולים מהכלל שיצאו ממנו, בכל־זאת פשוט כי הכלל חשוב מהפרט, כי אם אין כלל, לא יהיו לעולם פרטים.
במקום־אחר ביארנו החילוק של מעשה טוב ללב טוב, מה הי' החילוק בין אברהם־אבינו של קודם העקידה, לאברהם־ אבינו של אחרי', - החילוק הוא רק מתחלה הי' לב טוב, ואח"כ הי' מעשה טוב, - וזהו חילוק של בכח ובפועל, לב טוב נקרא רק בכח, וכל הזכות זכו רק מבפועל, מה"עקידה".
"כלל" הוא רק בכח, - אברהם־אבינו הי' רק כלל, אבל זה הוא רק בכח, "מלכותו ברצון קבלו עליהם" - זה הי' בפועל, וכן "ה' ימלוך", מלכיות - זה בפועל, זה הי' רק אצל הכלל ישראל, שאצל א"א לא הי' עוד בחינה זו, ואנחנו בזה גדולים יותר מהאבות, מצד שאנחנו בפועל.
ראי'־לדבר: אחז"ל (ב"ר לט, ג; ועי' שהש"ר ח, ט) "אני חומה - זה אברהם, שהלך לאור כשדים. ושדי כמגדלות - זה חנני' מישאל ועזרי', - דומה שמגדלות הם חשובים יותר מחומה.
ובאמת הרי לכאורה מעיקרא דדינא פירכא, מה זה רבותא שאברהם מסר נפשו לאור, - הלא כמה וכמה מסרו נפשם על קדושת השם, הן אלפים ורבבות מסרו נפשם בכל דור ודור, אמת, ירושה להם מאבותיהם, שאם לא אברהם מסר נפשו, ז"א כל המסירת נפש של כל קדושי עליון הי' ממסירות־נפש של אברהם אבינו, - הכל נצמח ממנו, אבל מה דמיון זה לזה, הלא אצלנו הי' כל־כך רבוי עצום למאד, ושם הי' רק נפש אחת.
וזהו ביאור של המדרש (גיטין נז: איכ"ר א, נ; תדא"ר פ"ל) של חנה ושבעת בני', שהתפארה ושלחה את בנה לומר לא"א, אני חשוב ממך, שאתה עקדת מזבח אחד, ואני עקדתי שבעה מזבחות, - פשוט כפשוטו לפי דברינו.
וכן בבריאה יש כללים ופרטים, למשל נניח שחסד ואמת הם הכלל, או חסד לבד, וממנו נתהוה כל הבריאה, ויצאו ונבראו מעשים רבים והמון בריות לאין תכלית, פרטים רבים עד אין שיעור, שבהביט אל הפרטים הם חשובים הרבה מהכלל, שכן הוא באמת, שהגם שהכלל יש לו חשיבות מצד שהוא כלל, לעומת־זה חשיבות הפרט מצד שהוא בפועל, כמש"כ, - זאת ידיעה אחת שנתבאר.
*
ועוד ידיעה שנית, שמהפרטים נתהוה כלל יותר גדול, וחוזר חלילה.
בכתוב (משלי ל, לג) נאמר "כי מיץ חלב יוציא חמאה", - העושה חמאה, נותן החלב בכלי, ומערב בכלי המיוחד לכך, ומערב ומערב, עד שיתראה בכלי חתיכת חלב, ומערב שוב מתראה חתיכה יותר גדולה, וכן הלאה, בקצרה: "מיץ חלב יוציא חמאה"!
בציור: אילן ופרי, בתחילה יוצא פרי אחת, ואח"כ מתרבה עד לאין שיעור וערך, (ואח"כ - מכל פרי שוב אילן שלם, וחוזר חלילה, הכותב), "חי העולמים" הוא הכלל של הבריאה, והיות כל הפרטים, הבריאה כולה, מהכלל היא נמצאת, שהכלל מהוה לכל הפרטים, והפרטים צריכים להיות נמשכים מהכלל וחוזרים אליו, ועל־ידיהם מתגדל הכלל עוד יותר!
וזהו "יתגדל ויתקדש שמי' רבא לעילא מכל ברכתא ושירתא", שעוד יותר יתגדל ויתרבה עד אין שיעור, ואם ח"ו לא יתרבה הכלל לפרטים, הריהו ח"ו כרת, שהכלל צריך להיות בהפרטים, וקיום הפרט כפי שהם מחוברים בהכלל, והכלל נמצא בהם.
וזהו ביאור הא דתנן (ר"ה טז.) "בראש־השנה כל באי־עולם עוברין לפניו כבני מרון", ובגמ' (יח.) אמר רבב"ח אמר ריו"ח [אעפ"כ[ וכולן נסקרים בסקירה אחת, ע"ש ל' הגמ'.
ביאור הענין, שהדין הוא על הכלל, וכל דבר נידון לפי שייכותו להכלל, דהיינו שהפרט נידון עד כמה שיש לו - להפרט - שייכות להכלל.
ולפיכך הרא"ש מביא כאן הגמ' בקדושין (מ:), שהעולם נדון אחר רובו היינו אפי' גוים, לפיכך צריך האדם וכו'.
כי הבריאה יש לה כלל, הכלל של הבריאה הוא "אלקי עולם", וכל תפלת האדם ובקשותיו צריכים להיות שהכלל יתקיים, כי אם חלילה בטל הכלל, בטלה הבריאה ח"ו.
ולכן נוסח "ובכן תן פחדך" הוא על הגוים ועוע"ז, ומתפללים שהוא יחזיר בתשובה אפי' את הגוים שבמדינת הודו, שאם לא כן בע"כ תבטל ח"ו הבריאה, אם לא שהוא יזכה להיות כלל (כמוש"כ ואעשך לגוי גדול).
באמת צריך ומחוייב האדם להכיר שהוא סובל ברוחניות מזה שהגוים שבארץ הודו אינם טובים, וכל האדם המכיר עצמו, צריך להרגיש זאת בעצמו.
אחז"ל (מכות יא.) שהכהן־גדול נענש על שלא התפלל ובקש רחמים על דורו שלא תארע תקלה בימיו, [וכן במעשה דריב"ל].
וא"כ למה יגרעו הגוים שלא להתפלל עליהם, ובפרט על ישראל.
וזה ביאור של ערבות, שהכלל באמת נוגע לי ממש, ונוגע לי ממש עבירותיו של חברי.
הלא כל התפלות מיוסדים רק על הכלל, ומה נאה המשל מהמגיד מדובנא (מובא בסידור הגר"א, בפתיחה לתפלת ר"ה, מתחת לקו) כי אם נפלה שריפה בעיר, אם לא יפנה כל אחד להציל רכושו, רק יעסקו כולם לכבות השריפה, אז יכבו אותה ויצילו גם את כל העיר, אך אם כל אחד יתעסק להציל רק את שלו, הלא הדליקה מתרחבת ומתפשטת, וישרפו כולם, בציור זה ממש יתפלל רק על הכלל, ואז יכול להיות שגם הוא ישיג דבר מה, ואם לאו, הוא בסכנה גדולה.
ואמנם ר'־ישראל ז"ל אמר להיפוך, שכהיום צריכים להתפלל על הפרט, כי על הכלל אינו מתפלל, והוא שקר שדואג בעד הכלל, ולכל־הפחות יתפלל בעד עצמו.
אך גם לדברינו יש מקום.
ריד
תשובה - ענינה כללי, ולא פרטי
 יום ה' עשי"ת
במאמר הקודם נתבאר, כי כל עבודת האדם צריך להיות דוקא בעד הכלל, ובכאן נבאר זה ביתר ביאור: שאין הענין שהעבודה היא בעד הכלל, לא, רק העבודה היא באמת בהפרט ולעצמו, רק הענין הוא כך, שיש כלל, ועבודת הפרט צריכה להיות לקיום הכלל, דהיינו שעבודת הפרט צריכה להיות מכוונת להכלל שיתקיים, אך העבודה היא באמת לעצמו.
"ואהבת לרעך כמוך, זהו כלל גדול בתורה" (ב"ר כד, ז; ירושלמי נדרים פ"ט ה"ד), זהו הכלל, וכל הבריאה כולה מוצאה מכלל זה, מלכות שמים הוא ג"כ כלל, והוא הכלל היותר גדול, בכלל זה כלול כל הכללים, והוא כולל יותר מכלל של "ואהבת לרעך".
כל דבר נמדד לפי הכלל, מדידת כל דבר בחומרה וקלותה היא לפי ערך שייכותה להכלל, וכל דבר יש לו כלל שלו שהוא הכלל - כמו נשמה שהיא כלל להגוף.
וזהו שמצינו בראשונים למשל על כל התפלה טעם אחד, וכן טעם אחד לכל המצות, והוא שזהו כלל של המצות או התפלה, שהנשמה של התפלה מתחלתה ועד סופה היא אחת, וזהו נקרא כלל, וכל הפרטים מסתעפים מכלל זה.
תורה, כ' הר"ח ויטל (שע"ק א, ב) שמדות הוא הכלל שלה, כי להיותם עיקרים ויסודות, לא נמנו בכלל תרי"ג המצות, וכן בתורה גופה כל תרי"ג מצות התורה כלולים בעשרת הדברות, וכל עשרת הדברות כלולים בדבור הראשון של אנכי, ז"א כי אמונה היא כלל של כל התורה.
וכל מדידת הדברים בעונש ובשכר, נמדד ערך יחוסם להכלל, וכל מה שנוגע להכלל ענשו חמור יותר, ולהיפך גודל שכרו.
והוא שמצינו בגמ' (ב"ק פג.) בכלב שנבח באשה מעוברת [שהיתה ראויה להשלים שני אלפים ושני רבבות], והפילה, שתבעו מבעל הכלב שנמצא זה גורם לשכינה שתסתלק מישראל, - ועיקר הטענה היא, בעד פגיעתו בהכלל, ולא בעד פרט שאבד ילד אחד.
וכמ"כ בעגלה ערופה (דברים כא, ד ברש"י) אמרו תבא עגלה זו שלא טענה פירות ותכפר על זה שלא הניחוהו לעשות פירות.
הרי שמדקדקים חז"ל בעבירת רציחה, שעיקר העבירה היא שלא הניחוהו לעשות פירות, שעונש העבירה נמדד לפי פגיעתה בהכלל.
וזהו שמצינו (עי' שבועות כט. חולין ה.) שאמרו על עבירה אחת שהיא שקולה כנגד כמה עברות חמורות, - למה, שהיא הכלל, ולכן היא שקולה.
"ואהבת לרעך כמוך, זהו כלל גדול בתורה, בצלם אלקים עשה את האדם זה יותר כלל גדול בתורה, שלא תאמר הואיל ונתבזיתי יתבזה חברי עמי, הואיל ונתקללתי יתקלל חברי עמי, ת"ל בצלם א' עשה את האדם, דע למי אתה מבזה.
כבוד־הבריות הוא כלל יותר גדול מאהבת הבריות, שמכלל של אהבת הבריות עדיין יכול לומר: אם נתקללתי יתקלל חברי עמי, ומכלל־זה של כבוד־הבריות יוצא חיובים יותר גדולים, ולכן הוא כלל יותר גדול.
כן הלא לכאורה הלבנת פנים הוא דבר קטן נגד רציחה, אך התורה אמרה לא כן, אלא שהלבנת פנים חמור מרציחה, כי השופך דמים יש לו חלק לעוה"ב, והמלבין את פני חבירו ברבים, אין לו חלק לעוה"ב (ב"מ נט.).
וכל־כך למה? - מפני שרציחה היא רק עבירה של אהבת הבריות, בזיון היא עבירה של כבוד הבריות, והוא חמור יותר, מפני שכבוד הבריות הוא כלל יותר גדול, ולכן המלבין פני חבירו אין לו חלק לעולם הבא.
וכן אמרו (שבת קיח:) כל השומר שבת כהלכתו, אפי' עובד ע"ז כדור אנוש, מוחלין לו, למה, ששבת קודש היא כלל, ולכן היא שקולה כנגד כל התורה.
וכן מצינו (יומא ט:) שהבית־המקדש השני חרב מפני שהיתה בו שנאת חנם, ללמדך ששקולה שנאת חנם כנגד שלש עבירות, ע"ז ג"ע ושפ"ד, - כי שנאת חנם גרם לכל החורבן, ועוד חורבן יותר גדול מבעד ג' עברות, מפני ששנאת חנם הוא הכלל.
וזהו ראי' שאמרנו שמדות הם כלל התורה.
ויוצא לפי זה, שעיקר הוא הכלל, והוא הנקודה העיקרית שעליו סובבים כל הפרטים, וערכם וחשיבותם הן לטוב הן למוטב הוא לפי נגיעתם להכלל.
*
"שלשה ספרים נפתחים בראש־השנה, רשעים, צדיקים, בינונים וכו', בינונים תלויין ועומדין מר"ה ועד יוה"כ, זכו נכתבין לחיים (ר"ה טז:), והרא"ש (ה) הביא מאמרם (קידושין מ:) שנידון אחר רובו, ומצוה אחת מכרעת.
והר"ח הוסיף זכו ועשו תשובה נכתבין לחיים, לא זכו לעשות תשובה נכתבים למיתה.
ותמוה מאד, למה זה נקט ר"ח דוקא תשובה, כיון שבינונים הם בני־אדם שמצותיהם ועונותיהם שקולים, היו לו לומר אם יעשו עוד איזו מצוה נכתבים לחיים, ואם יעברו עבירה, שיתרבו עונות על המצות, נכתבים למיתה.
רשב"י אומר, אפילו צדיק גמור כל ימיו, ומרד באחרונה, איבד את הראשונות וכו' (קידושין מ:).
ומתמה הגמ' למה כשמרד איבד את הראשונות, אמר ריש לקיש, בתוהא על הראשונות, ולכאורה עדיין אין מובן, כי אמנם זה עבירה, ועבירה יותר גדולה, אבל מדוע איבד את הראשונות.
אך ביאור הדברים, לפי מה שכתב הרמב"ם (ה' תשובה פ"ג) כי החשבון של זכויות יתרות או עונות יתרות אינו לפי מנין הזכיות והעונות, אלא לפי גדלן, יש זכות שהיא כנגד כמה עונות, ויש עון שהוא כנגד כמה זכיות, שנא' (מ"א יד, ג) באחאב, יען נמצא בו דבר טוב, רצה לומר רק דבר טוב בלבד נמצא בו, ובזה זכה.
ומה חשובה מצוה היחידה מכל חטאותיו, ואיך יתכן זאת? זאת אפשר רק אם המצוה ההיא היא כלל, כי הכל תלוי בהעיקר בהכלל.
וכן אבדון מפני עבירה־אחת, מצוי רק בהיותו פוגע בכלל, כגון מדות רעות, כמבואר בשע"ק לרח"ו.
וכן צריך להבין כל המאמר מה שאמרו צדיקים גמורים נכתבין לאלתר לחיים, איך יתכן לקרוא צדיקים גמורים למי שרובו זכיות, הלא יש לו הרבה עבירות גם־כן.
וגם קשה למה רשעים נכתבים מיד למיתה, אולי יעשו תשובה כמו הבינונים?
אלא על־כרחך, רשעים גמורים אין הכונה על אנשים שיש להם רק הרבה חטאים, כי למה לא ימתינו להם עד יום־הכפורים, אלא הכונה על אנשים שגלוי לפני המקום שלא יעשו תשובה בודאי, מפני היותם רחוקים ממנה, וענינם כענין שאמרו בבן סורר ומורה, שנידון על שם סופו, שגלוי לפני המקום שסופו לגזול את הבריות, אמרה תורה ימות זכאי ואל ימות חייב.
וצדיקים שנזכרו כאן, הם אנשים שיש בהם מדת תשובה, רק לבינונים ממתינים, כי אצלם הבחירה להיות בעלי־תשובה, או לא.
הוא מה שאחז"ל (פסחים נד.) תשובה קדמה לבריאת העולם, - והעולם תמהים על־ זה, מה מקום לתשובה בזמן שעדיין לא נעשו העבירות.
אך מכאן ראיה שהתשובה היא מעלה גדולה מצד עצמה, הוא כדרך שאדם בונה בנין, בתחילה מניח יסוד חזק תחת הבנין, כדי שהוא יקוים בכל המצבים, שלא יפול אפילו בסער הכי גדול, ואח"כ בטוח הוא שיעמוד עליו הבית, כן הקב"ה, בטרם כל הקדים תשובה לבריאת העולם, כדי שיהא לעולם קיום, שאף אם יהי' חטאים עד לשמים, תשובה תציל, זהו המדה, ועיקר הכל תלוי במדת תשובה.
וכן מבואר גם מה שאמר רבא (ברכות יז.) תכלית חכמה תשובה ומע"ט, זה הכלל, המקיף הבריאה כולה.
ובאמת הדבר פשוט, שהרי המשכיל יבין כי אע"פ שישנם כמה מיני עבירות, כל העבירות המה שואפות למטרה אחת, והיא להרחיק את האדם מבורא עולם, כוונת היצר־ הרע אינה העבירות עצמם, כי הם רק האמצעיים להגיע לתכלית שיתרחק האדם מהשם־יתברך, - וכל המצות להיפוך.
ותשובה היא המגינה מפני התרחקות מהשם־ יתברך, ואע"פ שאינה מגינה מפני עבירה פרטית, האדם שיש בו מדת תשובה, הוא בטוח שאע"פ שיחטא, לא יתרחק, תשובה מונעת מהתרחקות מהשם־יתברך.
ועל־כן היא כלל גדול מאד, - ובזה מובנים דברי הר"ח הנזכרים לעיל, כי מצוה אחרת לא תכריעם לכף־זכות, רק תשובה בלבד, מפני היותה כלל.
וזהו ענין תשובה שהיא באמת עוד קודם החטא.
וזהו הרמב"ן (דברים ל, יא־ד) שהבאנו אתמול, שתשובה היא עוד יותר קרובה מתורה, וכל המדידות איך הוא במדת תשובה, מי ישנו במדה זו, בגד בוגדים בגדו לא סגר בעדם דלתי תשובה, וחלילה לא זהו רשעים, עיקר עבודה היא רק תשובה.
טבע האדם שעד ר"ה הוא מתוח (אנגעשטרענגט), ור"ה כבר מתרפה, עיקר עיקר העבודה דוקא בעשי"ת, שזהו כל הצלחת האדם, עד כמה הוא זוכה במדת תשובה.
בעשי"ת צריך אדם לבדוק בעיקר, איך הוא בכללים, כי לפי גודל הכלל גודל החטא, אם חטא בפרט, זהו כקליפת השום נגד פגיעה כלדהו בכללים.
רטו
אמונה חושית - סוד הקירוב
 יום ג', ד' עשרת־ימי־תשובה
רציתי לגלות לכם ענין אשר מצד־אחד הוא ידוע לכל, וכמעט שאין אחד מאתנו שלא ידענו, אך מאידך־גיסא הנהו טמיר ונעלם, עד שאין אף אחד־מאלף שידעהו ויכירהו לאמתתו, כי כפי גודל הפרסום גודל ההעלם, - והוא ענין "קרוב ורחוק"!
כי מי מאתנו לא ידע שהכל תלוי על יסוד זה? ובכל־זאת הנהו כל־כך הרגש דק, וצריכים אנו לבעל מחשבה־דקה להכיר ביסוד זה, - רצוננו פה להציעו בענין מוחש, כדי שנקבל קצת מושג בענין זה.
כי מהו הפירוש "חוש"? - קרוב אל הבורא־ עולם! - כי במצב של קירבת־אלקים, ממילא הכל הוה בחוש.
כשמתבוננים בימי החורבן, בכל הקורות את עם ישראל בעת ההיא, שהיו מלאי צרות צרורות, שבר אחר שבר, הגויים דורסים אותם עד לעפר, גזרה אחר גזירה, רדיפות ללא הרף, ברבוי כל־כך צרות ועינוים, - אשר הלא היה אפשר לכאורה לחשוב, שבמצב־כזה ובתקופה־ההיא היו הכלל־ישראל מדוכאים, ונשברה רוחם בקרבם, שבאמת הרי מצב־זה גורם ל"דכדוכה של נפש" כפי ידיעתנו.
ומשתוממים אנו, שכפי שאנו רואים מדברי חז"ל, אין לנו כל חילוק בין בנין־הבית לחורבן בכלום! - ראה נא והתבונן בכל מדרש איכה, את חוזק לבם וחוזק אמונתם, תקיפות בטחונם, גבורתם, אומץ רוחם, ומסירת נפשם, כאילו הצרות לא נגעו ללבותם כלל.
כשמתבוננים אנו בדברי חז"ל וסיפוריהם, מקבלים אנו מחזה, ממש כאילו הי' הבית־המקדש עומד על מכונו.
כי חורבן־הבית עם כל האביזרייהו, כל הצרות, לא הזיזו אותם ממקומם כלל, אף זיז־קל מאמונתם הקדושה, ולא נפל רוחם בקרבם.
ולא עוד, אלא אדרבה, מוצאים אנו שאמונתם היתה כל־כך חזקה וחושית, באופן היותר־גדול.
חז"ל (גיטין נז: איכ"ר א, מה; קינה טז) סיפרו, מאותם ארבע־מאות ילדים וילדות, אשר שילחום בארץ עוץ בשלש ספינות, וכאשר הרגישו בעצמן שרוצים להעבירם על דתם, הנה הי' להם רק שאלה: אם משליכים אנו עצמינו לטבוע בים, אם אנו באין לחיי־העולם־ הבא? וכאשר האיר הקב"ה את עיניהם, ודרש להן הגדול שבהן הפסוק (תהלים סח, כג) "מבשן אשיב, אשיב ממצולות ים", הנה מיד שיתפו עצמם יחד, וקפצו כולן ונפלו לתוך הים; שיר ותשבחות שוררו כעל ים, ומסרו נפשם בשמחה.
כי לא הי' להם באמת שום חילוק, "אם חסד אשירה, ואם משפט אשירה" (ברכות ס:), בעת בנין־הבית הכירו: חסדו וטובו! - ובחורבנו: משפטו! - אבל יותר מחילוק־זה, שום שינוי לא הי' אצל הכלל ישראל.
בעת בנין־הבית, במצב של הארת פנים, למדו ומששו ביד: שכר מצוה, "באור פני מלך חיים" (משלי טז, טו), מהו קרבת ה'! - ובעת חורבנו למדו והתבוננו "ראו מה עבירה עושה" (קינות י"ד), "חטא חטאה ירושלים, על כן לנדה היתה" (איכה א, ח), - ויותר מזה אין שום חילוק בין בנין־הבית לחורבנו.
ובמקום־אחר (עי' מאמר ד' נצבים תרצ"ד) בארנו, שבאמת תשעה־באב הריהו שקול בענינו כמו פסח.
אם פסח ענינו: "קרבתנו מלכנו", - "בצאתי ממצרים משה ירענו ואהרן ינחנו, קדושה ונבואה וכבוד ד' נראה, כפרת דביר וארון" וכו', אשר בפסח ענינא־דיומא להתבונן בכל־זה.
בדומה־לזה כל ענין תשעה־באב: כשם ש"בצאתי ממצרים" מורה על קירבת ד' ושכר מצוה, כך "בצאתי מירושלים", להורות ההיפוך! - מה זה חטא, מה זה משפט, איך "רע ומר עזבו את ה'", ענינא דיומא מהו הסתרת פנים, מהו "הייתי נבהל", מכירים מהו "הסתרת פניך", איך כל־כך נעזב ונאלח התרחקו מה', מבלי תקוה, ואשר כל ההצלחה לאדם הוא רק קרבתו, ובהסתתרו כל השאול בלתי תכלית.
ומזה מתנפל ומתחנן בבכי' ודמעות: רק "אל תשליכנו מלפניך, ורוח קדשך אל תקח ממנו" (סליחות, וכעי"ז תהלים נא, יג), - כי איך זה אפשר לחיות בריחוק ולא בקירבה?! - יותר מזה אין חילוק.
מקבלים אנו מזה מושג באמונה החושית שהיתה בהכלל־ישראל, שום דבר לא הי' בכח לעשות ביניהם פירוד, בכל המצבים ובכל האופנים בהגלגולים הרבים לא הזיזו אותם אף משהו ממש מאמונתם, וזה מופת־ חותך על אמונה־חושית שלהם.
ראה נא איך שספרו במדרש (איכ"ר א, נ; תדא"ר פ"ל; גיטין נז:) באשה ושבעה בני', אשר לא עלה בלבו של אחד מהם שום הרהור־כלשהו, אלא כולם־כאחד הסכימו למסור־נפשם לבלי להשתחוות לעבודה־זרה, ואפילו בנה הקטן, ילד בן "שתי שנים וששה חדשים ושש (שבע) שעות ומחצה" מסר נפשו על קדושת־השם כל־כך בלב שלם, בהכרה חושית עד כדי למשש בידים.
משתוממים אנו ומתפעלים בזה, בהתבונן במצבנו בדרגתנו.
אנו אין בידינו להבין מדריגה־זו, כי אפילו מדריגת "דור שהיה לפנינו" אין אנו מבינים.
מהו החילוק, החילוק הי' רק שאמונתם היתה חושית, כי טעם החילוק הוא לא החכמה שלהם, אלא הקריבות שלהם.
וכמו שמצינו בחז"ל (ב"ר לה, ד) ברבינו־הקדוש, ששלח לו הקיסר מתנה אבן־טובה, ואמר לו לשלוח לו דבר־טוב היפה כמותה, ושלח לו בחזרה מזוזה, שלח ואמר לו: אני שלחתי לך דבר שאין לו שומא, ואתה שלחת לי דבר שאינו יפה אלא איזה־מטבע, אמר לו: חפצי וחפציך לא ישוו בה, ולא עוד אלא אתה שלחת דבר שאני צריך לשמרו, ואני שלחתי לך דבר אשר אתה הנך ישן, והיא משמרת לך (ומשמע שנתפייס הקיסר וקיבל טענת רבינו הקדוש).
הרי "כי היא חכמתכם ובינתכם לעיני העמים" כל־כך הי' הדבר גלוי בחוש, כמו חי, עד שהיו יכולים לשלוח לאחד־מהעמים מתנה מזוזה, ונתקבל לו על הלב היטב שכן יפה הדבר ונאות, כמו שאם הי' שולח לו חיל גדול של מאות איש לשמרו.
כל־כך בחוש הי' אצלם התורה והמצות, שממילא גם העמים היו מכירים דבר זה, והי' פשוט להם זה הענין היטב.
ובזמנינו אי־אפשר בשום־אופן שיקרה כזה!
ואמנם העולם סבורים לתלות זאת, בסיבת מה שרבינו־הקדוש היה ירא־אלקים וצדיק גדול מעמנו, - אך אילו היתה מחמת צדקתו של רבינו־הקדוש, עדיין קשה על הקיסר למה קיבל המזוזה, ולא כעס, ובודאי לא היה רבינו־הקדוש סומך על הנס.
אבל אינו מחמת צדקתו של רבינו־הקדוש, רק הטעם מפני שהדורות־ההם היתה אמונת־אלקים חדורה אצלם בתוך־תוכיותם, בחוש ממש, - וברירות־הדברים היתה נראית־ וניכרת עליהם כל־כך, עד שעל־ידי־זה אפילו עובד־כוכבים היה מאמין באמונה־שלמה שהמזוזה מגן לו כמו חיל גדול, ועל־כן קיבל המזוזה כתשלומין בעד האבן־יקרה.
אצל הכלל־ישראל לא היה שום חילוק בין מצב הבית למצב החורבן, קרבתם אל השם־יתברך לא נגרע בכלום, אם שם בבנין־ הבית ראו "אור פנים", ראו בחורבנו "משפטו", אבל סוף־כל־סוף הריהו אתם, לנגד עינם, תמיד.
כאשר פותחים גמרא, רואים היאך שחכמינו ז"ל היו קרובים!
ה"גלות" לא נגרע מכלום מעת "מתן תורה", אם שם קבלנו תורה מהר סיני על ידי משה, הנה ה"תלמוד בבלי", אע"פ שהוא פירושה של תורה, בכל־זאת הריהו תלמוד "בבלי", שקבלנו בגלות! - וחלילה חלילה לחשוב שיש איזה חילוק בין תורת משה לתורת רבינא ורב אשי, כמשפט אחד יהי' לנוגע בקוצו־של־יוד מתורת־משה, לתורת רבינו־הקדוש ואביי ורבא, אין לנו שום חילוק בין גזירותיו של משה־רבינו, לגזירות י"ח דבר שגזרו בעליית חנניה בן־חזקיה בן־גרון (שבת יג:).
חז"ל (קה"ר ט; רו"ר ג) אמרו, שאמר ר' יהושע בן־חנניה לאנדריאנוס שחיק טמיא, וכי יכול אתה לגזור שלא ידליק אדם אש ג'־ימים וכו', עד דאת בחיים בטלה גזירתך, ומשה־רבינו בשעה שגזר עלינו (שמות לה, ג) לא תבערו אש בכל מושבותיכם ביום־השבת, לא מדליק יהודי אש בשבת מימיו, ועדיין לא נתבטלה גזירתו מכמה8־שנים; וכן אמרו (שבת ל.) שר בשר־ודם גוזר גזירה, ספק מקיימין אותה ספק אין מקיימין וכו', ואילו משה־רבינו גזר כמה־גזירות, ותיקן כמה־תקנות, וקיימות הם לעולם ולעולמי עולמים.
והאם שמאי והלל גזירותיהם אינם קיימים לעד, תקנותיהם וגדריהם כולם חביבים וקיימים לעולם ועד, ואינם בטלים, - "חביבים דברי־סופרים יותר מיינה של תורה" (שה"ר א, ב; מובא בשע"ת ג, ז), - וממש קבלנו תורה פה בגלות, שאינו נופל כלום מתורת־משה.
אמרו במדרש (עי' שה"ר א, כ על פסוק "לריח שמניך טובים") על בית־מדרשו של ר' אליעזר, כי אבן־אחת היתה שם, והיתה מיוחדת לו לישיבה, פעם־אחת נכנס רבי יהושע, התחיל ונושק אותה האבן, ואמר, האבן־זאת דומה להר־ סיני, וזה שישב עליו דומה לארון־הברית, - בכה עליו והספידו ואמר שהרי הוא לו הר סיני, שעליו ישב ר' אליעזר ונתן לנו תורה, - אכן זה הר סיני, ואין שום חילוק בין הר־סיני, לאבן שישב עליו רבי אליעזר.
היוצא מזה, שרואים אנו מזה את האמונה החושית שהיתה אצל הכלל ישראל.
מצינו שהתורה מדברת בעבודת־המקדש בלשון "לפני השם", "הבדיל ה' את שבט־הלוי ... לעמוד לפני ה' לשרתו" (דברים י, ח), עבודה היא דוקא "לפני ה'", ופירש רש"י במקו"א - [א"ה, אולי הכוונה להפסוק (דברים יט, יז) ועמדו שני האנשים אשר להם הריב לפני השם", ופירש"י, לפני השם, יהיה דומה לפניהם כאילו עומדין לפני המקום], - כי פירוש מלת "לפני" היא ראיית חוש ממש, - חזינן מזה שעבודת־המקדש תלויה בראייה חושית.
אנו מתפללים (בשמונה־עשרה) "השיבנו אבינו לתורתך, וקרבנו מלכנו לעבודתך", - על עבודה מצינו תמיד לשון קירבה, "וקרבתנו מלכנו לעבודתך", וכן מצינו תמיד לשון "קרוב" בעבודת המקדש, ולשון זה בדקדוק כמו כל הלשונות שאמרו חז"ל שכולם בדקדוק גדול, - כי לעבודת־השם צריכים להיות "קרוב", ומבלי זאת, לא יתכן עבודה כלל, ואי אפשר.
טעם אמונה־חושית היא "קרבת השם", בזמן שהשם־יתברך מקרב את האדם אליו, אז כל האמונה אצלו בחוש.
גם "יראה" היא מלשון "ראיה", כשאדם רואה את הסכנה, אז נפחד ואי־אפשר שלא לירא.
[כי סוד היראה הוא ההתקרבות לד', ובהיותו קרוב אל המלך, ודאי כי הוא ירא ומפחד, ואי־היראה הוא פועל־יוצא מן ההתרחקות].
על־כן אמרה תורה (דברים יא, כו) "ראה אנכי נותן לפניכם היום ברכה וקללה", - כי מחמת היותם קרובים אל השם־יתברך, ממילא בעיניהם־ממש היו רואים שכר־ועונש שבמצוות בטבע; בהמצוה ארוז־ומעוטף בה 'ברכת השם', וכן בהעבירה ארוזה־ומעוטפת 'קללת השם'.
הוא ענין אמרינו בתפלת־הרגלים (ב"אתה בחרתנו") "וקרבתנו מלכנו לעבודתיך", וכן בכל־יום (ב"אהבה רבה אהבתנו") אנו אומרים "וקרבתנו לשמך הגדול להודות לך", - צריך לידע זה, שהכלל־ישראל הוא "אתה בחרתנו", סיבת השתנותינו מכל עם, והצלחת היהודים בעולם, אין לתלות בשום סיבות, לא מפאת חכמתינו ותבונתינו המצויינת, או שאר מעלות טבעיות, אין לתלות בשום דבר, אין זאת כי אם מפני שאנחנו "ישראל עם קרובו" (תהלים קמח, יד), אנו קרובים אליו יותר משאר האומות, הוא קרבנו! - אמת כי מזה כבר אנחנו "עם חכם ונבון", מזה אנו יודעים הכל ומבינים, שהוא קרוב אלינו, אמונתנו היא חושית.
בכוזרי (ב, ב) אמר החבר, החילוק בין אמונת הכלל־ישראל לאמונת אומות־העולם, לא יותר מאשר שאמונתינו חי, ואמונתם היא רק תמונת־אדם לגבי אדם חי.
וז"ל, כי מה שאומר הנביא "א'ל חי, א'להים חיים", הוא מדה כנגד מדת האלילים שהם 'אלהים מתים', לא יהיה מהם מעשה.
וזהו שרואים אנו בחזקיה המלך ע"ה (מלכים־ ב' יח, כ - יט, ד), שכאשר גידף רבשקה "על מי בטחת", "ההצל הצילו אלהי־הגוים איש את ארצו מיד מלך אשור וכו', מי בכל אלהי־ הארצות אשר הצילו את ארצם מידי, כי יציל השם את ירושלים מידי", ויבא אליקים וגו' אל חזקיהו קרועי בגדים ויגידו לו דברי רבשקה, ויקרע את בגדיו ויתכס בשק ויבוא בית השם וכו', וישלח וגו' אל ישעיהו הנביא וגו' אולי ישמע השם א'להיך את כל דברי רבשקה אשר שלחו מלך אשור אדוניו לחרף א'להים חי וגו'.
ואחר־כך (שם יט, ט־יד), וישלח מלאכים אל חזקיהו לאמר וגו', אל ישיאך א'להיך אשר אתה בוטח בו וגו', הנה אתה שמעת את אשר עשו מלכי אשור לכל הארצות וגו'. ההצילו אותם אלהי הגוים אשר שחתו אבותי וגו'. איו מלך חמת ומלך ארפד וגו'. ויקח חזקיהו את הספרים (מכתב רבשקה) מיד המלאכים ויקראם וגו'. ויתפלל חזקיהו לפני השם ויאמר וגו', הטה השם אזנך וגו', ושמע את דברי סנחריב אשר שלחו לחרף אלקים חי. אמנם השם, החריבו מלכי אשור את הגוים ואת ארצם, ונתנו את אלהיהם באש" - אין לבטל גבורתם כי גם להם גבורה, אבל הלא החילוק - "כי לא א'להים המה, כי אם מעשה ידי אדם עץ ואבן ויאבדום" וגו', - (ואתה, אבל, א'להים חי אתה).
הלא אמנם אכן פלא הוא, כי שום דבר־אחר לא מצא חזקיהו לומר חילוק בין אלהי־ הגוים לאלקי־אמת, רק כי ד' הוא "א'להים חי".
אכן הם הם דברי החבר (הנ"ל) להכוזרי, כי אמנם כן, כי יותר־מזה אין לו לומר, וכמו שאמר "נתנו את אלהיהם באש", אכן קרא להם "אלהים", רק דבר־אחד, כי אלהיהם אינם "א'לקים חיים".
בקצרה, אמונתנו היא חיה, יותר מדיבור־זה אין אנו צריכין לומר.
ובכל דור ודור אנו רואים זה בישראל. הזוכר את החפץ־חיים זצ"ל, הנקודה שלו היתה, כי כל מה שהי' מדבר, הי' בחוש, כאילו לנגד עיניו! כפי שהיה דרכו להתבטא: "הרי לך כתוב מפורש" זה כבר הראיה־הגדולה שאין להשיב עלי'! - וכן לאין־מספר אנשים צדיקים מה עליהם - אמונה חושית.
ואמנם כי ההתקרבות וההתרחקות תלוי בנו, וזהו (תהלים מה, יח) קרוב השם לכל קוראיו, כי הוא קרוב אלינו בכל קראינו אליו (דברים ד, ז), - וכל הריחוק הוא רק מצדנו, אשר "לא אותי קראת יעקב" (ישעיה מג, כב).
"דרשו ה' בהמצאו קראוהו בהיותו קרוב" (ישעיה נה, ו), הנה אחז"ל (ראש־השנה יח. יבמות מט: קה.) אלו י' ימים שבין ראש־השנה ליום־הכפורים, שבעשרת־ימי־תשובה הוא קרוב.
מי יכול לקבל מושג במה שאמר הכתוב 'קרוב', האם זה במדה של שנים ושלשה פרסאות?
הסבא זצ"ל הי' אומר, כי מן כח־האלקטרה יכול אדם לקבל מושג מענין קורבה, - ומה ענין אלקטרה, אשר סוף־סוף הנהו רק חומר גשמי, בכל־זאת, לקרבתו אל הרוחניות, הרי כח הדחיה שלו הנהו כל־כך גדול וחזק, שביכלתו לסבב כל כדור־הארץ במשך של רגעים־אחדים, וברגע הנך רואה ושומע על ידו מסוף־העולם עד סופו, מעתה, הי' הוא ז"ל אומר, מזה צריך אדם לדון ק"ו, ללמוד להבין מהו זאת מה שאומרים (ב"עזרת") על הרבש"ע "משפיל גאים ומגביה שפלים", מי כבר יוכל לצייר מהו כח הדחיה, כשאדם ידחה ממנו כביכול, - ולהיפך, מהו ענין קורבה, איזה מצב של קורבה היא כשהוא מתקרב כביכול אלינו.
וצריך אדם לחשוב עם נפשו, בראותו שאין בו שום שינוי בימים אלו.
וכתב הרמב"ם (תשובה ב, ו) אע"פ שהתשובה והצעקה יפה לעולם, בעשרה הימים שבין ראש־השנה ויום־הכפורים היא יפה ביותר, ומתקבלת היא מיד, שנאמ' דרשו ה' בהמצאו כו', - שעשרת־ימי־תשובה מסוגלים יותר לתשובה.
ויש מתמיהים על שאין אנו רואים ומרגישים שינוי בימים־אלו כלל, לאחר יום־הכפורים האדם כמו קודם ראש־השנה! - ובאמת הוא דבר תמוה! - אבל חז"ל כבר ביארו הטעם.
אחז"ל (סנהדרין צה: חולין צא:) כי כאשר בא יעקב־אבינו ע"ה לחרן, נזכר שעבר על בית־אל, אמר, אפשר שעברתי על מקום שהתפללו אבותי, ואני לא התפללתי בו, נתן דעתו לחזור, וכיון שהרהר בדעתו לחזור, קפצה לו הארץ, מיד (בראשית כח, יא) ויפגע במקום.
ורש"י (שם כח, יז) מקשה, ואם תאמר, כשעבר יעקב על בית־המקדש בתחילה, מדוע לא עכבו שם, ותירץ, איהו לא יהיב לביה להתפלל..., ומן השמים יעכבוהו?!
חזינן מכאן כלל גדול, שאין נותנים מן השמים אא"כ עושה האדם פעולה בתחילה מצידו.
לו יהא שזה קל למצוא את הקב"ה בעשרת־ ימי־תשובה, אבל עדיין צריך לחשוב מחשבות, ולעשות פעולות להתקרב אליו.
הוא מה שהכתוב (הנ"ל) אומר: "דרשו ה' בהמצאו, קראוהו בהיותו קרוב" וגו', - אע"פ שהעת היא עת "המצאו והיותו קרוב", שהוא מצוי וקרוב לכל דורשיו ולכל קוראים אותו, - בכל־זאת צריך לדרשו ולקרוא אותו, ואם לאו, לא ירויחו מ"המצאו והיותו קרוב" כלום.
והרמב"ן (דברים יב, ה) מבואר מדבריו מהו הפירוש "דרישה", שכתב כי טעם "לשכנו תדרשו", שתלכו מארץ מרחקים ותשאלו אנה דרך בית־השם, ותאמרו איש אל רעהו: לכו ונעלה אל הר השם, אל בית אלקי־יעקב, כלשון (ירמיה ג, ד־ה) [ד' אלקיהם יבקשו]. ציון ישאלו דרך הנה פניהם. ובספרי, תדרשו, דרוש על פי הנביא, יכול תמתין עד שיאמר לך נביא, תלמוד־ לומר לשכנו תדרשו ובאת שמה, דרוש ומצא ואחר־כך יאמר לך נביא, וכן אתה מוצא בדוד כו'.
אדם שנהג כל עשרת־ימי־תשובה כמקודם, ולא חשב אפי' מחשבה אחת - בודאי לא יעלה למעלה בימים אלו, "איהו לא יהיב דעתי', ומן השמים יעכבוהו"?!
כי הקירוב מחייב לאדם להכין לבו, ובזה זוכה, - אך בלי פעולת האדם, אין בא לידו כלום.
ולא זו בלבד אלא שמגדיל ענשו, על שינתו־ ותרדמתו בימים־אלו, יותר מבשאר ימות־השנה.
כי מה שאמר הנביא "דרשו השם בהמצאו" גו', הכונה היא לא רק להורות כי טוב ויפה לדרוש את השם בימים־אלו אשר הקב"ה מצוי וקרוב, - אולם הכונה כי בימים־האלה "בהמצאו ובהיותו קרוב", אז יגדל החוב על האדם לדרוש את השם וכו'.
כי אם אף כאשר הקב"ה ממציא־עצמו להיות "מצוי וקרוב" אצל האדם, בכל־זאת ימנע האדם מלשוב בתשובה, הרי מדת־חסידותו יתברך, היא־עצמה תוכל להתהפך על האדם לפוקה ולמכשול עון גדול.
וכאשר הביא ר' איצל (כוכבי־אור מאמר ה') ראי' ממאמרם ז"ל (יומא פז.) ר' זירא כי הוה ליה מילתא בהדי אינש, הוה חליף ותני לקמיה וממציא ליה, כי היכי דניתי וניפוק ליה מדעתיה, ואמרו שם עוד, בענין אותו־טבח אשר חטא לרב, והי' לו לבקש מחילה מרב, ולא בא לפניו לבקש. בערב יום־הכפורים הלך רב לפתחו, כדי שיראנו ועי"ז יתעורר לפייסו, פגש בו רב הונא ואמר: הולך אבא (רביה) להרוג אדם, כי מגדיל ענשו כשלא יבקש מחילה אע"פ שקל יותר, ולא שמע רב לדבריו, והלך ועמד אצלו, היה יושב ומשבר עצמות ראש של בהמה, הרים הטבח עיניו וראה אותו וכו', בעודו שובר עצמות ראש־הבהמה נזרק עצם והכה את הטבח בגרגרתו, והרגו.
ויש להבין מאין נובע המקור והשורש לדרכי החסידות הזאת, שהיו ממציאים עצמם ומתקרבים אל החוטא שחטא כנגדם, אולי כאשר החוטא יראה אותם ולא יצטרך לטרוח, יתן החוטא אל לבו לבקש מחילה.
ואמר ע"ז ר' איצל, כי נראה שנהג רב כן מפני מצות (דברים י, כ) "ובו תדבק", - כי כן הקב"ה מתנהג בחסידות, ומקיל על ישראל התשובה, וממציא עצמו כביכול אל החוטא, להיות מצוי וקרוב אצל האדם, למען בהמצאו ובהיותו קרוב יתן החוטא אל לבו לשוב בתשובה, ולבקש מלפניו ית"ש מחילה וסליחה.
נמצא כי אם בכל־זאת יקשה האדם את לבו, ויאמץ את רוחו, וימנע מלשוב אליו יתברך־שמו, אפי' בזמן שקל עליו, הרי הוא עושה, חלילה, כמעשה הטבח לנגד רב, - ומה כבדה חטאתו, וכמה ענשו הולך וגדל ח"ו.
הרמב"ן אומר יסוד־נורא בכמה־מקומות, גם בסוף פרשת בא (שמות יג, טז; ועי' דברים ו, טז), כי הקב"ה לא יעשה אות־ומופת בכל־דור לעיני כל רשע וכופר", - והיינו כי הבורא־עולם עושה נסים רק בעבור צדיקים, אשר אצלם זהו חוש וקרוב, נותנים להם שכר עוד־יותר חוש; מאמונה־חושית זוכים לחוש.
[ובמקו"א אמר המשגיח ז"ל, כי כן הדבר גם להיפוך, כי הכופר אשר חשוך לו, לעומת־זאת עושים לו עוד־יותר חשוך, "ואם תלכו עמי בקרי, והלכתי עמכם בחמת קרי" (ויקרא כו, כז־ח), כמו שהאריך בזה בשע"ת (ב, ב), והיסוד נורא ואיום, עכ"ד].
ובזה נבין, מה שבאמת הלא תמוה מאד, מה שאמר ה' לישראל ע"י משה־רבינו ע"ה, בעת היותם עוד תחת השעבוד, שיוציא אותם ממצרים, כמו שנאמר (שמות ג, טז־יז) "לך ואספת את זקני ישראל ואמרת אליהם וגו', פקוד פקדתי אתכם ואת העשוי לכם במצרים. ואומר אעלה אתכם מעני מצרים" וגו', - אף כי מעת האמירה לישראל עד עת־היציאה לקח זמן־רב.
ויש להתבונן על מה זה ולמה זה הי' צריך לבשרם בשורה־כזאת בעודם עדיין תחת השעבוד, קודם כל ההתחלה של יציאת־ מצרים, בזמן אשר עוד לא עשה להם כלום?
וצ"ל הטעם, מפני שאין עושין לאדם נס, כלומר אין נותנים לו אמונה חושית, שיראה בעיניו הגשמיים מציאותו ית', אלא אם־כן השתדל האדם מקודם מעצמו, לקנות זאת.
כי על־כן הטיב הקב"ה לבשרם מקודם "בבשורת־הגאולה" - לנסיון! - אם ישתדלו להאמין באמיתת הפקידה, אם לאו.
והם אמנם עמדו בנסיון, כדכתיב בשמות (ד, לא) "ויאמן העם וישמעו כי פקד ה' את בני־ישראל, וכי ראה את ענים", - שמיד כאשר אמר להם משה־רבינו שזכר אותם השם־יתברך, ותהי' יציאת־מצרים, חשבו מחשבות שיתאמת אצלם דבר ה', ככל הדברים המצויים בבריאה, ובדברים־המצויים הנה בנקל האדם מאמין בהם, ומשום־זה אח"כ היתה אצלם במחשבתם הדבר מובן ומאומת, כי מדוע לא יאמינו? אחרי שזהו מן הדברים המצויים והפשוטים!
ולמשל כמו שיהיו מגידים לי שבשעה־מסויימת עבר אדם־פלוני ברחוב־פלוני, - יהי' הדבר מאומת אצלי ולא יפול בו שום ספק, - ומפני שיודע אני שישנו במציאות רחוב־ההוא, ואנשים עוברים בו כמה־פעמים, וממילא מדוע שלא אאמין ואסתפק אם עבר עתה שם.
כן היתה אצלם יציאת־מצרים! - ידעו מהי הבריאה, שכולה מעשה ה', והוא בעל הבירה, ועושה בה מה שרוצה, ומעתה אם אומרים שיעשה גם נסים של יציאת־מצרים, מדוע לא להאמין בזה, וכאמור, כי בדברים־ המצויים בנקל אדם נותן אמון בם.
ובהשתדלותם להאמין בזה, עי"ז הם אמנם היו ראוים לראות מעשה ה', וזכו לכל האותות והמופתים, - אך דבר ברור הוא, שאלמלא האמין העם, לא הי' הקב"ה עושה להם נסים הללו, ולא היתה יציאת־ מצרים נעשית.
וזהו מה־שכתוב באהרן (מלאכי ב, ה) "ואתנם לו מורא ויראני", פירוש, אני אמנם הקלתי לו לירא ממני, אבל בזה הי' עדיין נשאר אהרן בלי יראה, אלמלא הי' משתדל בעצמו לקנות יראה, וזהו "ויראני" מעצמו.
וזהו גם־כן הביאור באשר בראש־השנה, שהיום מסוגל מאד להפיל מורא על כל חי, על־כן אנו מתפללים "ובכן תן פחדך ה"א על כל מעשיך, ואימתך על כל מה שבראת".
ומה שאנו אומרים אחר־זה "ויראוך כל המעשים, וישתחוו לך כל הברואים", אין הפירוש שהיא תולדה הכרחית, הנולדת ממילא מפעולת השם־יתברך המפחידם, - אלא אדרבה, אף אחר שכבר יתן פחד על כל המעשים, ואימה על כל הברואים, בכל־זאת עדיין יש מקום שלא יהיו יראים, - ולכן אנו מוסיפים ומתפללים ומבקשים שיצא מזה התכלית, ש"ייראוך כל המעשים", שגם הבריאות מצד־עצמם יתעוררו לירא ממנו יתברך, כדי שלא ישארו ריקנים מיראת השם־ יתברך, אלא שיקנו היראה באמת, כמו שכתוב באהרן "ואתנם לו מורא, ויראני".
רטז
"התקן עצמך בפרוזדור"
במהות העוה"ז והעולם־הבא, העולם מורגלים להבין, שעולם־הזה הוא עולם־המעשה, ועולם־הבא אינו עולם של מעשה כלל, רק עולם השכר, וכענין מאמרם ז"ל (עירובין כב. ע"ז ג. ד: מובא ברש"י) על הפסוק (דברים ז, יא) "אשר אנכי מצוה אתכם היום לעשותם", - "היום לעשותם, למחר [לעולם־הבא[ לקבל שכרם".
והוא טעות גדול, כי האמת הוא להיפך לגמרי, כי עולם־המעשה האמיתי הוא, אדרבה, דוקא העולם־הבא.
כל המצות בזה־העולם, הם רק מעין עולם־הבא, כל תבנית עשייתן וקיומן כאן בזה־העולם, הכל רק מעין עשייתן וקיומן בעולם־הבא, אך האופן האמיתי של קיום מצות הוא בעוה"ב בלבד.
*
איתא בחז"ל (ב"ר יז, ה; מד, יז; ילקוט בראשית כג; עז) "נובלת חכמה־של־מעלה, תורה", - שהתורה כאן היא דוגמא ודמיון מעין חכמה־ של־מעלה (של עולם־הבא), מעין חכמה לעתיד.
וכן אמרו ז"ל (עי' ברכות נז: כוזרי ה, י) על שבת־ קודש כאן בעולם־הזה, שהיא מעין עולם־הבא.
והביאור בזה הוא, שמצות שבת בזה־העולם הוא רק מעין קיום מצות שבת בעולם־הבא.
וכן תורה בעוה"ז הוא רק מעין תורה בעוה"ב, - אפילו "תורתו של משה־רבינו" ע"ה, היא רק מעין של התורה בעולם־הבא.
ואמנם כי זה לאו דוקא בשבת ותורה, אלא כל המצות כולם, הנם לא מעולם־הזה, ואינם כי אם דוגמא ודמיון מעין עולם־הבא.
[וזהו ביאור קפיטל יט בתהלים, לבאר כי כל המצות הם מעין עולם־הבא (דחו"מ ח"ג מאמר ע"ו(].
כי עוה"ז אין לו שום שייכות לעולם המצות, והנם מעין עולם אשר אין לנו בו שום ציור ותאור, ובשום־דרך לא נוכל לתפוס ולהשיג בשכל האנושי, כי אם מה שגילה לנו השי"ת.
כי כמו שאין זולתו מלכנו לחיי העולם־הבא, וזהו העידון הגדול מכל העידונים שיכולים לימצא, כן הוא סוד התורה והמצוות, שעצם העסק בזה הוא התגדלות והתרוממות על כל המעשים, אשר כאן־בבריאה הוא כאילו "למעלה מכיפת הרקיע", בהיותו מפנה עצמו לתורה ולמצוות, וכאילו מתעסק בו־יתברך, ובטל מכל דבר זולתו, כי לבו איננו עם כל העולם, אבל הוא לפני השם; דבקות גמורה בבוי"ת, כאילו מסביב שממה וציה.
ולא שעל־ידי המצוה ובגללה באים לידי דבקות, אלא עצמה של המצוה היא היא הדבקות; בכל מעשה מצוה, קלה שתהי', הוא מדובק ממש.
ומה שאמרו כן חז"ל רק על שבת ותורה, שהם מעין עוה"ב, היינו מפני שבהם כבר מרגישים וטועמים בזה־העולם מעין עולם־הבא; בשבת ובתורה הטעימנו ה' מעין העוה"ב, אבל בתפילין אין הרגשה של מעין עולם־הבא.
וביאור ודאי אין לנו ע"ז בשום אופן, אלא כי כך רצה הקב"ה בטובו הגדול יתברך, - ואילו רצה הוא יתברך, הרי גם בתורה ושבת לא היו מרגישים מעין עוה"ב, והיו גם אלה כמו ציצית ותפילין, בלי התגלות אור גדול ותענוג מצויין, - אבל גם תורה ושבת אינם אלא מעין עולם־הבא, כי אין כאן מקום עשיית מצוות, כי אמיתת עשיית המצוות וענינם הוא רק בעוה"ב.
*
וכי הבנה־זאת אין היא מהפיכה גמורה באדם? - הלא זהו בדיוק היפוך מה שחושבים העולם!
*
וזהו הסוד הגדול של אמרם ז"ל (אבות ד, טז) "העוה"ז דומה לפרוזדור בפני העולם־הבא, התקן עצמך בפרוזדור, כדי שתכנס לטרקלין".
כי לכאורה קשה להבין, אם כפי שאנו מורגלים שמהותה של החסידות והעבודה־התמימה הוא עצם העסק בעמלה של לימוד־התורה, וקיום המצוות בכל דקדוקיהן, וסוכ"ס הנה זה אצלנו רק ענין של מעשים בעלמא, שפעולת המעשים לבד זה עצמו גמר כל מציאותם ותכלית השלמתם, - ואשר תיכף משעה שנעשתה הפעולה הרצויה, הרי עצם העיסוק־בהפעולה כבר עבר ואיננו, - וכל ענין העולם־הבא הוא רק עולם־השכר, כמו קבלת פרס על היותו "משמש את הרב", ועל אשר עשה את "המלאכה אשר עליו לגמור", - א"כ הלא תמוה מה שייך בזה "התקן", ומה שייכת הכנה.
אלא רואים מכאן, חידוש וגילוי גדול מאד, אשר יוצאת מזה תורה חדשה למעשה.
כי טועים אנו בעיקר הבנתינו, - כי גם כל־התורה־ כולה עדיין לא היא התכלית והסוף, וגם כל־המצות־כולן גם־כן עדיין לא הם הנם הגמר.
*
כי בעולם־הזה אין בשום־אופן דבר גמור, אשר הגיע ובא לסוף השלמתו־ההחלטית, - כי העולם־הזה כל עיקר מציאותו הוא כי־אם 'זרע לצמיחה', כח־צמיחה אשר הולך וגודל הלאה והלאה, עד אין סוף ותכלית; כל־דבר עדיין באמצע ה"עסק" הוא; עדיין טרם נגמר, ועוד עתיד ודאי לבוא המשך לו, - ואף גם כל־התורה־כולה רק כלי־מוביל ובית־אחיזה היא.
התורה והמצות הנם דרכים להגיע אל התכלית, כמ"ש (בראשית יח, יט) "ושמרו 'דרך' השם", [וכן בצד השני מצינו גם־כן נקראים 'דרך', כאמרם ז"ל (ב"ר ע, ד) אם יהיה אלקים עמדי, ושמרני ב'דרך' הזה (בראשית כח, כ), אין דרך אלא ע"ז וכו', אלא ג"ע וכו', אלא שפ"ד וכו'].
כל ההשגות והשלמות אשר ישנם לאדם כאן, אף במדה הכי עילאית, ללא כל גרעון, עדיין אין תכליתם וגמרם הן עצמן, אלא כל עצם מציאותם היא אך ורק מציאות של אמצעיים, אשר תולדתם להגיע את האדם אל מחוז חפצו; כלים־מובילים ובתי־אחיזה, שהאדם עומד על־ידי כל־אלה תחת הסוד של "התקן עצמך בפרוזדור".
וכן נקרא עולם־הזה "עולם ההכנה", - כי אמנם כן הוא העוה"ז, כל עצמו הוא הכנה לעוה"ב, [שאין שם עוד כל מציאות חוץ מרצונו יתברך].
וכמו שאנו רואים באדם ההולך, שמניע תנועותיו מאחור לקדם, ופניו קדימה, - כן ענין עולם־הזה וסודו, שבאמת כל תנועתו, היינו כל מעשי עולם־הזה, הולכים בתנועתם קדימה; כל יגיעת ועבודת האדם אינן כי אם לעוה"ב.
[ובאמת לא היה האדם יכול לחיות בעוה"ז, ורק מפני שיש דברים שאדם אוכל פירותיהם בעולם־הזה והקרן קיימת לעולם־הבא (פאה א, א), מזה הוא כל חיי העולם־הזה].
ולבסוף הנה כמעט שנשתכח כל זה העיקר, "שכפי פרסום אמיתתו, כך ההעלם ממנו מצוי".
*
ויוצא לפי־זה מהפכה גדולה למעשה. - הלא סבורים אנו שלפי מדרגתינו הנה עבודתנו ועסקנו הוא רק בענין עצם הפעולות של מצוות ושל עבירות, - אבל מי הוא זה אשר יהיה במדרגה כה־רמה, שיש בו איזה הרגש כי כל מה שנראה לעינים, כי אם לבושים המה, אשר רואים רק את הלבוש, אך לא את המתלבש; מי הוא זה אשר ראוי לא 'ליתן ממש' בכלום, אלא לירד לעומקן של דברים ולסתרן של הענינים, עד אשר 'דירתו' לא תהיה כלל בעולם־הזה, במקום גלוי, אלא בכל פעולותיו יהיה כל עיסוקו בענין רוחניות שברוחניות, אשר עין לא ראתה, דהיינו בההכנה וההתלמדות להרגיל את רוחו וטבעו היאך לעמוד ולעבדו יתברך בעולם־הבא, אחרי פשיטתו את הלבוש החומרי הגופני, אשר אין שורש־דבר נמצא שם מבלתי עבודת הי"ת.
אמנם לפי המבואר, אין זה איזו מדת־חסידות בעלמא, ואיזה ענין של שלמות, אלא זהו ענין עיקרי של לעיכובא ודוקא, - כי הלא האלף, ההתחלה של הכל, עיקר העיקרים ובריח התיכון אשר מבריח מקצה אל קצה, ואשר הכל סובב הולך סביבו, ומכוון ומודרך אליו, הלא הוא דוקא "התקן עצמך בפרוזדור כדי שתכנס לטרקלין", וזה־לבד, ולא זולת זה, הוא הדרך להגיע האדם אל התכלית המכוון מכל־התורה־כולה.
וגם בריבוי המעלות, ואף בכל גודל דרגתן, אם אין ראשו מגיע השמימה, ואין בו דעה המושלת בכל מעשיו שיהיו לשם 'שביל ודרך' אשר בזה הוא מתקין עצמו לטרקלין, הרי עודנו חבוש במאסר החושך של העוה"ז שדומה ללילה, וניתק ונעזב הוא מן החוט־השדרה, ומן עורק החיים, ועדיין הכל דברים בטלים ומבוטלים.
*
וכי יש לנו ציור והשגה בנטל כזה! - שבכל מעשיו ודרכיו אשר הוא עמל כל ימי חייו, בכל עסקו בדברי־תורה ובקיום תרי"ג־מצוותיה, צריך שישים מבטו ומגמתו להכין עצמו ולהתרגל ולהתלמד היאך להתנהג בעולם־הבא, [אשר עבודתו־יתברך היא לבדה כל הנמצא שם], וישים פעולותיו כולן, מביאות לזו התכלית, וזה כל עבודתינו, כי זה כל האדם, וזה כל יסוד מהות התורה והמצוות, וכל העיקר הנדרש מן האדם, להיות מכוון ומודרך לשם.
מבהיל הדבר למתבונן! - הרי אנחנו עוסקים כל היום בתורה ובקיום תרי"ג־מצוותיה, ואין לנו כל ידיעה במה שאנחנו עוסקים, - אילו יבין האדם הדברים על־דרך־שנתבאר, יהיה כבר חושב באופן־אחר אודות כל־דבר־ודבר.
*
והוא הענין אשר אמרנו, כי לאמיתו של דבר, העולם־הבא הוא הנהו העולם־של־מעשה, ובעוה"ז צריכים ללמוד איך לעמוד בעולם־הבא.
למה הדבר דומה, למי שצריך לדבר לפני המלך, מכין עצמו בבית איך לדבר לפני המלך, ומדבר כמה־פעמים, להתלמד איך לדבר כהוגן, וכן מרגיל עצמו לשמוע באופן שצריך לשמוע בטרקלין, וכן מתלמד איך יוכל לעמוד לפני המלך, - וכמובן כי כל־זה רק הכנה למעשה, אבל המעשה עצמו הוא בטרקלין.
כן עולם־הזה בפני העולם־הבא, - כי אין כאן מקום עשיית מצוות, המצות כאן הן רק בגדר הכנה, אבל מקום עשייתן אינו אלא בעוה"ב, בעוה"ב ילמדו תורה ויניחו תפילין וכו'.
כי עיקר מעשה המצות הוא אמנם בעולם־הבא! כל סוד העבודה שרשה הוא בעולם־הבא! - וכל העשייה בעולם־הזה הוא רק בגדר הכנה; אפי' מרע"ה וכל מעשיו אינם כי־אם "פרוזדור".
הן צריכים להתלמד ולרכוש כאן בזה־העולם את ענין החסד, - כדי להיות בעל־חסד בעולם־הבא.
ואם אמנם לכאורה מוזר אצלינו, מה שייך בכלל שם בעולם־הבא ענין של "בעל־חסד" וכדומה, להתחסד עם זולתו אשר נצרך וזקוק? - אך האמת כן הוא ודאי, שגם בגבהי־מרומים ישנו חסד, באופנים שלהם, - הלא הבורא־עולם הנהו כביכול גם־כן שם בעל־חסד, כענין (איוב כה, ב) "עושה שלום במרומיו" (עי' שמו"ר לא, טז).
צריך ללמוד כאן בזה־העולם ענין האמונה, [כי קל נאמן הוא, וכדאי הוא להאמין בו להמסר אליו וליתן אליו לפקדון כל מה שיש ביכלתו, ברכושו וגופו ונפשו, ואל יפול בו שום ספק הרהור כלל וכלל אולי אינו כדאי], - כדי ששם תהיה לנו אמונה.
צריך לקיים כאן־בעולם מצות ציצית ותפילין, כדי ששם נהיה מקיימים ציצית ותפילין.
כי זה־העולם אמנם הוא דרך ומעבר לעוה"ב, והענין ההוא אשר ילך האדם עליו ישאר לעולם (לשון הרמב"ם באבות שם ד, טז־יז), - ואין זה מליצה, אלא דברים כפשטן, כי באותו הענין עצמו, בזה ישאר בשמי מרומא עילאה! - ואמנם ודאי כי שם יהיה זה באופן ותבנית אחרת מכפי שהוא אצלינו.
ובאיזה תבנית יהיה זה שם לעתיד־לבוא? - זה אינו נוגע אלינו, ואין כל אפשרות שתהיה לנו בזה איזו ידיעה, צריכים אנו רק לדעת את היסוד, לקבל את הדברים כצורתן, מבלי שיהי' למושגינו בהם תפיסה אף במקצת.
הלא מוצאים אנו בדברי חז"ל (ברכות ו.) ג"כ, כי הקב"ה מניח תפילין, עד אשר שאלו שם, תפילין דמארי עלמא מאי כתיב בהו וכו', - והרי בודאי הדבר הוא כפשוטו, בדרכים ואופנים שאין לנו שום שייכות להם וידיעה אודותם.
זהו מה שצריכים אנו לזכור, - ואמנם זה גילוי עצום, אשר כל העולם לא יודעים מזה כלל.
*
ואם כי הרי מצינו שעוה"ב הוא עולם־השכר, "היום לעשותם, למחר לקבל שכרם".
הביאור הוא לא כמו שמורגלים לחשוב, שהעולם־הבא יהיה סתם תענוג, נפרד ונבדל מן המעשים־הטובים שעושים בעוה"ז, - "עולם־התענוג", שולחנות ערוכים במיני מתיקה, - אשר כאן־בעולם־הזה עושים מצוות ומעש"ט, ושם־בעולם־הבא אינו אלא רק איזה תענוגים, שמקבלים עבור המעשים־הטובים שעשו כאן.
לא כן הדבר, אלא זה־התענוג־והעידון, רק עצם המצוה עצמה הוא, בלא שום עירוב דבר אחר.
[וזמ"ש (אבות ד, ב) ששכר מצוה מצוה, - כי המצוות לפי האמת אינם כי אם דבקות בחי העולמים, ואם־כן המצוה עצמה היא שכרה (החסיד יעבץ שם).
כי שכר מצוה היא המצוה עצמה נותנים לו בשכרו (רו"ח(].
כי "עולם־השכר" פירושו, העולם אשר מן עצם אלו־המצות אשר יעשה אותם האדם, וחי בהם, - מיניה וביה, בזה גופא יהיו חיים שם.
"היום לעשותם" פירושו, הנח עתה תפילין! התעטף כאן בזה־העולם בציצית! כדי ששם תהיה אוכל ומתדשן בציצית ותפילין.
זהו "למחר לקבל שכרם", רצה־לומר, בגופן של המצות עצמם, דהיינו כי בזה שמקיימים כאן טלית ותפילין, יהיה שם את המצוה, ויוכלו לקיימה, חלף מה שהשתדלו אחריה בזה־העולם, ומזה יהיו חיים שם; השכר שם הוא יציר־כפים של המעשה בעוה"ז, כי יחיו בעוה"ב ע"י קיום המצות.
ומי שכאן־בעוה"ז לא קיים מצוות, לא יוכל לקיים שם שום מצוה, ולא יהיה לו היאך לחיות.
[א"ה, עי' ראשית־חכמה (קדושה פ"ב, מובא בשל"ה סוף מס' חולין) כי לעתיד אחר התחיה, יהיה קיום המצוות בדרך רוחני, וכ"כ בספר הפרדס (לא, ו; מובא בשל"ה פרשת ראה, בדרוש שם) שזה היה עבודת אדה"ר בג"ע, וזהו עסק הצדיקים בג"ע.
וכתב השל"ה, כי על־זה אחז"ל (סוף ברכות סד.) תלמידי־חכמים אין להם מנוחה לא בעוה"ז ולא בעוה"ב, וזהו (אבות ד, ב) שכר מצוה מצוה, רצה לומר, שיזכה למצוה דלעולם־הבא הרוחנית].
וזהו אמרם ז"ל (ברכות יז.) "העולם־הבא וכו' צדיקים יושבין ועטרותיהם בראשיהם, ונהנים מזיו השכינה" - על־ידי עסק התורה וקיום המצוות שעוסקים בזה כאן בעולם־הזה, גם שם הוא אותו העסק עצמו.
ומה שכאן לא מרגישים את זה התענוג, הוא רק כי בעוה"ז יש יצר, ובסיבתו אין מרגישים [מלבד מבתורה ובשבת[ שום טעם במצוה, אפילו לא מעין המצוה, - ואין לנו כל ציור מה רב הזיו אשר מתרקח בה! - [כי מי שהוא עדיין חבוש במאסר־יצרו, אין עיניו רואות את הטובה הזאת, ואינו יכול להכירה, כי היצר מסמא את עיניו ממש, עד שרואה את הטוב כאילו הוא רע].
אך בעולם־הבא, שם ירגישו את הטעם האמיתי של המצוות, להתעדן בזיו טוב המצוה ומתיקותה, - וזהו השכר, הקיום בעולם־הבא.
כי בעולם־הבא יהיה המצב בדוגמת אדם־ הראשון קודם החטא, שם אין בנמצא כל יצר־הרע, ועל־כן יגדל עונג קיום המצות מאד.
*
ומה שאמרו ז"ל "היום לעשותם", הביאור הוא, מפני שההכנה הוא כמו הדבר עצמו, שכבר נעשית הנפש ראויה לקבל עולם־הבא, כמו שההכנה אל הפסח הוא כמו הפסח עצמו, כי מה המקרא חסר, מצדו הכל מוכן ומזומן.
הבו"ע יצר את ההכנה באופן נפלא כל־כך, עד אשר חושבים שהיא אמנם העיקר, חושבים שכאן בעולם־הזה נמצאת השבת.
אך אמיתת הדברים, כי כל התורה ומצוות הנם רק "דמיון בצד מה" אל העולם־הבא, וכדוגמת "יוצרות לשבת־הגדול" אל הפסח, [אשר ה"יוצר" מדבר ועובר על כל הענינים של פסח].
יסודן וסודן של התורה והמצוות הוא רק בעוה"ב, - ואך כי אחר שעשה הקב"ה את ההכנה לעולם־הבא, כבר מתהוית ההכנה כעצם מעצמיו של תורה, ומתהוה עולם־המעשה עם כל הדקדוקים, - אבל האמת הוא, כי התורה־והמצות בעולם־הזה אין הם כלום, הסוד של עולם־המעשה הוא בעולם־הבא.
[א"ה, ז"ל מדרש תנחומא (ראה ד) לא היתה התורה צריכה לינתן לישראל בעולם־ הזה, למה, שהכל עתידין להיות למדין תורה מפי הקב"ה לעולם־הבא, ולמה ניתנה להם בעולם־ הזה, שכשיבוא הקב"ה ללמדם בעולם־הבא, יהיו הכל יודעין באיזה פרשה הוא עסוק].
*
אחז"ל (עי' במדב"ר יח, כא) בזמן שבית־המקדש קיים, היינו מקריבים קרבן ומתכפר, ועכשיו לאחר שחרב ושמם בית־מקדשינו "ונשלמה פרים שפתינו" (הושע יד, ג).
וכן אמרו (מנחות קי.) כל העוסק בתורת חטאת, כאילו הקריב חטאת, וכל העוסק בתורת אשם, כאילו הקריב אשם (ועי' תנחומא צו סי' י"ד; רש"י יומא לו:), - שכשלומדים כל דיני הקרבנות, אשר זה צריך ליתן לכהן; את דמו של זה צריך לזרוק כך, ושל זה כך; את של זה צריך לזרוק למעלה, ושל זה למטה, הרי זה כאילו הקריב.
ולכאורה אין מובן כלל, איך זה באמת ככה? איך זה באמת נשלמה פרים בשפתינו, ואיך עסק־הלימוד הנהו נחשב כאילו הקריב?
ובשכבר־הימים אמרנו על־זאת ביאור נכון, אכן לפי־דברינו עתה יתבאר זה פשוט.
כי הרי כל התורה כולה בעולם־הזה, כל המצוות, כל החכמות והידיעות, הכל רק כדוגמת "אמירת יוצרות לשבת־הגדול", ועולם־המעשה הוא אמנם רק העולם־הבא, - ואף־על־פי־כן ההכנה פה בזה־העולם, היא הכנה נפלאה כל־כך, עד שהעולם־הזה נהיה כעצם מעצמיו של התורה.
מעתה מה זה כל־כך החידוש בהענין של "ונשלמה פרים שפתינו", - הלא כמו שכל התורה שלנו חשובה כ"כ, ונהיית עצם מעצמיו של תורה, - ועל אף שהוא רק דמיון־מה, רק התלמדות, רק הכנה, אעפ"כ הלא בה ובתוכה נמצא כל השלמות, וזהו הכרכא דכולא ביה, - כי כן סוד הבריאה, כי כל השלמות כרוכה בהדמיון בצד מה, ויותר מזה אין בבריאה, - א"כ מדוע בהענין של "ונשלמה פרים שפתינו", מתהוית אצלינו תמיהה ופליאה, איך העסק בשפתינו הנהו כעצם מעצמיו של הקרבן.
מן־הראוי להעלות ענין זה על הכתב, ולזכרו!
ריז
קשה לקנותה ככלי זהב, וקל לאבדה ככלי זכוכית
 מחרת יום־הכפורים, יום ה' האזינו תרפ"ה
הנה מבקשי חכמה, הלא כל הון יתנו בעד אור ודרך בחכמה, - והרי לא תהא תורה־הקדושה־שלנו, פחותה, להבדיל אלף אלפי הבדלות, מהחכמה אף היותר־יקרה.
והנה נראה בכאן ענין־אחד, אשר הוא למבקש־חכמה אין־שיעור לערכו.
להיות זוכה ורוכש שלימות־האדם, זהו מהדברים אשר מאד קשים, - ועם כל הקושי אשר בהרכישה והקנין, קל הוא מאד להיות אובד זאת, לאחר אשר כבר קנה וזכה.
*
בסוף פרשת כי תבא, אחרי כל וכל (דברים כט, א־ג) "ויקרא משה אל כל ישראל, ויאמר אליהם, אתם ראיתם את כל אשר עשה ד' לעיניכם בארץ מצרים וגו'. המסות הגדולות אשר ראו עיניך וגו'. ולא נתן ד' לכם לב לדעת ועינים לראות ואזנים לשמוע עד היום הזה".
וברש"י, "ולא נתן השם לכם לב לדעת", - להכיר את חסדי הקדוש־ברוך־הוא ולידבק בו.
ועל־זה אמרו ז"ל (רש"י להלן כט, ו) "שאין אדם עומד על סוף דעתו של רבו עד ארבעים שנה" (ע"ז ה:).
והנה לפלא גדול הוא, היאך זה באמת יתכן כזאת, שלא עמדו על סוף דעתו עד ארבעים שנה, - תלמידים כאלו, דור המדבר, ובודאי בעלי כשרונות טובים, וגם בעלי מדות טובות, וכמו שאמרו ז"ל (מכילתא בשלח; מובא ברש"י שם טו, ב) שראתה שפחה על הים מה שלא ראה יחזקאל בן בוזי וכל שאר הנביאים.
נצייר לנו לכל־הפחות, שכל־אחד מהם היה כמו הגאון מוילנא ז"ל, אשר ידענו את כל נפלאת חכמתו! - ומי הוא הרב שלהם!
וגם הדרך הלימוד! - שלא לימדום חכמות שתלויים בהשערות, רק "אשר ראו עיניך", ראיתם בעיניכם, לא מה ששמעתם.
ואחרי שכבר ראו יציאת־מצרים וכל האותות והמופתים הגדולים, מה עוד היה חסר להם?
בכל־זאת עד ארבעים שנה עדיין לא התלמדו.
אכן נראה מזה לשון התורה, שלא כתוב "לא הבנתם, ולא ראיתם ושמעתם עד היום הזה", - רק "לא היה לכם לב לדעת, ועינים... ואזנים...".
ובודאי אין המדובר על מה שאנו מכנים חכמה [ידיעה[ וראיה ושמיעה, [דהיינו עין־גשמית הרואה ראיה־בהמית, ואוזן־גשמית השומעת שמיעה־בהמית], בזה לא דיברה התורה.
אך ישנה ראיה רוחנית ושמיעה רוחנית, וישנם אברים־רוחניים שבהם הוא אשר רואה ושומע, מריח ומתענג, ממשש ומרגיש וכו'.
כי יש עין רוחניית, אבר ממש, והוא הרואה ממש, אוזן רוחני, אבר ממש, והוא השומע ממש, - והעין והאוזן הגשמיות אינן כי אם סיבה בעלמא, אשר על־ידן רואה או שומע את הדבר־חכמה, אך הרואה באמת הוא האבר־ הרוחני המיוחד לזה, וכן האוזן־הרוחנית היא השומעת באמת את דבר־החכמה.
וזהו "לא נתן לכם לב לדעת, ועינים... ואזנים..." - עדיין לא באתם לבחינת עצמכם, לפנימיותכם ולאבריכם, להיות לכם לב לדעת ועינים לראות וגו'.
כי עד אותה שעה, עדיין לא הוסר הטמטום והכיסוי, האוטם וסותם את פתיחת עצמות־ האברים, מהיותם גלויים ופנויים ומוכנים ומוכשרים ומכוונים לדעת ולראות ולשמוע.
נראה מזה כמה קשה הוא הדרך לקנות החכמה, שאפילו אחרי שרואים אותות ומופתים, כאלה אשר היו ביציאת־מצרים, בקריעת ים־סוף, במתן תורה, ובכל הנעשה עמהם כל הארבעים־ שנה במדבר, עדיין טרם הכירו את ד' כדבעי, עדיין לא הגיעו אל סוד הלב, העינים, והאזנים.
וביותר מבואר שם עוד בתרגום יב"ע, "ולא יהב מימרא דה' לכון לבא למנשי, ברם למינדע, ועינין למירמזא, ברם למחזי, ואודנין לטמטמא, ברם לצייתא, - ואתון נשיתון...
הנה צריך להבין הענין הזה, כי "ד' מעורר ישנים" (נשמת), וזה פשוט כי אף שהוא־ יתברך מעורר ישנים גם מן שינה־גשמית, בכל־זאת נבין שהעיקר קאי על רוחניות.
וכאשר מימרא דה' נתן להם עיינין למיחזי, היה צריך לפי־זה שיהיו עיניהם כל־כך מאירות, ואזניהם כל־כך שומעות, אחרי ארבעים שנה אשר המימרא־דה' היה כל־כך מנקה את אזניהם, ובכל־זאת על־כרחך עוד "לא נתן ד' לכם"...
נראה מזה מהו נקרא "חכמה" בלשון התורה.
ועוד נראה בזה, מה שאמרו ז"ל (חגיגה טו.) דברי־תורה קשים לקנותם ככלי זהב.
הנה אחרי כל התלמדם ארבעים שנה, ובאופן כזה, בהכנות כאלו, שהוציאום חוץ לישוב העולם, למדבר, ולא ניתנה התורה אלא לאוכלי המן (מכילתא בשלח יז), ובכל ההכשרות שהכשירו אותם להיות ראויים ללמוד תורה.
יוצא לנו מזה, שלקנות קצת ומשהו מן החכמה, כמה קשה הוא.
ולעומת־זה נתבונן מצד־שני מה שאמרו ז"ל (חגיגה שם טו.) ונח לאבדן ככלי זכוכית.
ומהו תוכן לשונם של חז"ל "ככלי זכוכית", שני דברים, - ראשית כי כלי־זכוכית בהיותו נשבר, לא נשאר ממנו כל מאומה.
ושנית, כי בהיותו שובר כלי־זכוכית, אין צריך לשברו בידים, אלא כאשר אוחזו בידו, הרי בהיותו מרפה את ידו ועוזבו, תיכף־ומיד הכלי הנהו כבר שבור, ובדומה לזה היא התורה־הקדושה.
הלא יכולים לראות זאת גם־כן גלוי מן התורה, ממעשה העגל, היאך שהתורה תובעת (שמות לב, ח) "סרו מהר מן הדרך".
והנה יש מחלוקת בחז"ל (שמו"ר מב, ו) חד אמר י"א יום היו במצב הטוב, וחד אמר שלשה, וחד אמר יום אחד, וחד אמר שאפילו יום אחד לא עמדו, כמו שכתוב (תהלים עח, לו) "ויפתוהו בפיהם", ועל־זה אמרו ז"ל (שה"ש א, יב) נרדי נתן ריחו.
הלא כבר יכולים לראות מזה, כמה אצלינו "נח לאבדן ככלי זכוכית", עד שבהרף־עין ממש, ובהיסח דעת כלשהו, ישבר ככלי זכוכית, ממש ככלי זכוכית, שכאשר ישבר אין לו שום שיור, ואין ניכר שהיה כאן כלי.
*
והנה יוצא לנו מזה למעשה, היות שבמשך זמן האלול ועשרת־ימי־תשובה, שבודאי כל־אחד חשב מחשבות כפי ערכו, וקנה מן המעלות, צריך שידע כי בהיסח־דעת קצת, יאבד כל מה שעמל, כי כן הוא דרך החכמה.
והנה הר"י בלאזר ז"ל, היה רגיל להזכיר בכל מוצאי־יום־כפורים, את המדרש (פדר"א פמ"ו) שהובא ברא"ש (סוף יומא סי' כ"ד), שביום־ הכפורים רואה השטן שלא מצא חטא בישראל, ואומר לפני הרבש"ע, יש לך עם־אחד בארץ כמלאכי־השרת, יחיפי רגל, אין בהן לא אכילה ולא שתיה, ולא שנאה ועוד, בקיצור: שמדמה אותם למלאכים ממש.
והנה הפליאה בזה, כי הנה יש מליצים אחרים בעד ישראל, ולמה צריך לו, ועוד איך זה בפעם־אחת נהפך מקטיגור לסניגור, הלא די לו אם לא היה מקטרג כמו בכל־השנה, ולא להיות מלמד זכות.
ואמר הוא ז"ל על־זה, כי השטן לא שינה את־עצמו, מה שמשבח כל־כך את הכלל־ישראל, הוא שצריך לו זה למחרתו של יום־הכפורים, לקטרג עליהם קטרוג נורא על שכבר אינם כן...
וזוהי הקטיגוריא היותר־גדולה שלו, כי כמה קשה לאדם 'הלימוד־זכות' שלו, בהראותו כי בכחם להיות גם כמלאכים, אם רק ירצו.
והנה באמת הלא אין טוב מחיים־כאלו שנמצאים בהם ביום־הכפורים, שנעשים בני־חורין קצת מהתאוות והקנאות והשנאות, אף שזה רק לפנים, אבל יהיה איך שיהיה, מכל־מקום מה טוב ומה נעים המצב הזה.
וזוהי הקטגוריא שלו, כי הלא בכחם להיות כן לעולם, רק שהם בעצמם אינם רוצים.
והנה זהו מקור הדין המובא במג"א (סי' תרכ"ד סק"ז) שלמחרת יום־הכפורים צריך לקום בהשכמה להתפלל, שלא יהיה מקום לקטגוריא שלו לחול (עי' א"ר בשם של"ה).
ריח
ויפתוהו בפיהם - ולבם לא נכון עמו
 ליל שבת־קודש האזינו, בין יום־הכפורים לסוכות תרפ"ה
הנה דבר זה, כל אשר נמצאים פה זמן, חושב אני שכבר למדו זה, לידע שלעניני רוחניות צריך למבין, כמו כשאחד הולך לחנות לקנות מאנופקטור, הרי אינו הולך בלי מבין, אף שהעולם אינם יודעים מזה, שאינם יודעים כלל שלענין רוחניות צריך מבינות, וסוברים שכל־אחד מבין, וכל־אחד יודע מה זה טוב.
והנה בכאן אראה לכם מבינות התורה על ענין־זה, בדרך כלל שמקיף הכל, וגם מה שנוגע לכל־אדם למעשיו עצמו.
מדרך־העולם כשקונים מאנופקטור, המבינות שם אם הסחורה בריאה ומתקיימת.
ובשנים־האחרונות כשהאשכנזים עשו סחורות מנייר, ולמראה־עין לא ניכר כלל, ויש כאלו שנראים כאילו הם משי ממש, ומי שאינו יודע את המבינות, לא יבחין בשום אופן, אבל המבין, יקח בידו ויבחין, אם יקרע, אז ידע כי זה לא מהסחורות הטובות, שהוא רק נייר.
והנה המבינות הפשוטה, זה יכול כל אדם להבחין, עד שגם האיכר מן הכפר יודע זה, אבל יש גם סחורות־כאלו שניתן לטטעות בהם, כי לכאורה הם מתקיימים וחזקים, ועל־ זה צריך למבין־מומחה, שיוכל לחקור את אופן האריגה, ממה נארג הבגד, והאם האריגה איננה לקויה, אשר כשלובשים את הבגד איזו תקופה־קצרה, תיכף האריגה מתפרקת, - אבל סוף־סוף המבינות אינו רק אם מתקיים, ואם מתקיים אז יודע שהוא טוב.
כן הוא גם ברוחניות, ביראת שמים, מסרה לנו התורה סוד זה, שנוכל להבין על כל ענין מהו אמיתי וטוב, הבחינה על־זה הוא: מתקיים! ואם לאו, יהיה מה שיהיה, אף שנראה שהוא טוב, אבל אין זה רק נייר.
והנה על הבורא אומרים (אחר ק"ש בשחרית) "ומלכותו ואמונתו לעד קיימת, ודבריו חיים וקיימים לעד ולעולמי עולמים".
והנה דבר־זה מקיף את כל הבריאה בכללה ופרטיה, כמו שאמר דוד־המלך ע"ה להבחין בין מעשי צדיקים ובין מעשי רשעים, (תהלים צב, ז) "איש בער לא ידע...", כי הוא לא ידע את סוד המבינות, "בפרוח רשעים", אף שנראה שפרח, ויש גם הצלחה, אבל סוד הדבר שהוא רק "כמו עשב" שאינו מתקיים, רק "להשמדם עדי עד", אבל במעשי הצדיקים נאמר (שם צב, יג־טו) "צדיק כתמר יפרח... עוד ינובון בשיבה...
כמו"כ נראה היאך שמבין־גדול מדבר אודות הכלל־ישראל, ובמה הוא מכיר את כחו, שאמר (במדבר כג, ט) כי מראש צורים אראנו ומגבעות אשורנו", ופירש"י ז"ל שם "שאני רואה אותם מתחילת שרשיו שהוא חזק כסלעים וכגבעות הללו" שאין לנתקם בשום אופן.
והנה אף שגם באומות־העולם גם היו גדולים, כמו למשל בבלעם ובלק (במדבר כב, מ; כג, כט) שבנה מזבחות, ואמר לבלק שיתייצב על הקרבנות, נראה מזה שבודאי היו גדולים, וידעו גדולות ונצורות, וכן גם מצינו באבימלך (), וכן כמה גדולים.
והנה הדבר הוא שכולם היו מעבדים סחורות, אבל רק נייר, והבחינה היא שאין להם קיום, אבל לא כן בכלל־ישראל, כמו שכתוב (שה"ש ח, ט ובמדרש) "אם חומה היא" זה אברהם באור־כשדים, "ושדי כמגדלות" זה חנניה מישאל ועזריה, - זה הבחינה של הכלל־ישראל, שחזקים כחומה, ושלא לזוז בשום־אופן ממקומם.
והנה על־דרך־זה נבין את החז"ל (שמו"ר מב, ו) גבי חטא העגל, חד אמר כ"ט ימים היו עם הקב"ה, וי"א יום חשבו היאך לילך ולעשות העגל, וחד אמר י"א ימים היו עם הקב"ה, וכ"ט ימים חשבו בעגל, ור"מ אמר שאפילו שעה־אחת לא היו עם הקב"ה, כמו שכתוב (תהלים עח, לו) "ויפתוהו בפיהם".
והנה מנין ידע זה ר"מ, לבטל את כל הקבלת־התורה, וכל הנעשה־ונשמע, אבל זהו סוד המבינות, שאחרי שסרו מהר, כיון שלא נתקיים, זהו סימן שזהו נייר.
[אבל אין להבין זה בפשטות, כי סוף־סוף הנעשה ונשמע היתה מדרגה גדולה, והלואי שנזכה לחלק קטן־מן־הקטנים של "ויפתוהו בפיהם", - ומה שאנו מדברים הוא בלשון החכמה].
והנה בכלל מבהיל הדבר, בהיותם בעצם הדביקות, ובעצם הקדושה והטהרה בעמדם בהר סיני, שהוא המצב הנבחר של העם הישראלי, בכל־זאת אמרו על־זה חז"ל שהיו מחשבים בעגל.
והנה כן מצינו דרך התורה, שמצינו (פסחים סו:) באליאב שהיה ראוי למלוכה, רק בשביל שכעס, בשביל כן מאסו הקב"ה.
והנה לפי חשבון, הלא מעשה זה של הכעס היתה בכמה שנים אחר המשח דוד, ולמה נמאס, אבל זהו רק ידיעת התורה, כי כעס לא כמו שאנו חושבים כי רק כשהוא כועס אז המדה שולטת בו, אך שהמדה היא בו גם מקודם, והתורה בידעה זה, כבר יודעת כי סוף המעשה לבוא.
כן הוא ממש גם בעגל.
והנה להבין זה, יוכל מי שיש לו כשרון, בשעת התודותו ובכיותו באשמיו, מהו זה בידעו שלמחר כבר הוא ישכח הכל, - זה יכול גם־כן להבין את הענין הזה, שבשעת קבלת־התורה ואמירת "נעשה ונשמע", ובעצם ההתדבקות קראה התורה על־זה "ויפתוהו בפיהם".
והנה הכלל הזה שמסרנו, צריך לכל אדם לדעת.
ריט
ג' יסודות לאחר יוהכ"פ
 מוצאי יום־הכפורים, י"א תשרי תרפ"ו
להבין ענין עבודתינו לאחר יום־הכפורים, נבין במשל זה, בעת שמצב־הגשמי בעולם רעוע מאד, והמשבר גדול, בעת שאין ממש מזומנים, והיה נראה שאין העולם יכול להתקיים, והמסחר היה נופל, - מה מקיים את המסחר? - זה שהעולם משתמשים בהקפה, הסוחר־הגדול לוקח בהקפה ובשטר־חוב, וגם הוא מוכר להסוחרים־הקטנים בהקפה, וכן נתקיים העולם.
כן בענין יום־הכפורים שלנו, צריך לנו להבין כי כל עבודתינו ביום־הכפורים היה רק על הקפה, לא באנו במזומנים אפילו רק עם פרוטה אחת, אילו באנו עם כל גדרי התשובה, היינו עם חרטה גמורה וכו', אז היה נקרא זאת שבאנו במזומנים ליום־השוק הגדול, אשר רק אז הוא "היריד", ומי שלא קנה שום־דבר ביום־הגדול הזה, אז לא יקנה ביום־אחר, אבל מחסדי השם־יתברך, למען קיום העולם, הוא נותן סחורה גם על הקפה, ומהו הקפה? - קבלה גרידא, בלא חרטה אפילו, אף כי עוד לא בא למדריגת התשובה עם חרטה, יכול גם־כן לקנות סחורה, והיא הסליחה ביום־ הכפורים, וכל שאר מיני הצלחה אשר יום־ הכפורים חונן אותנו, ורק בקבלה גרידא.
בכלל מצינו שהרמב"ם סובר דרך התשובה בקבלה מקודם, שכתב (ה'־תשובה ב, ב) ומה היא התשובה? הוא שיעזוב החוטא חטאו ויסירנו ממחשבתו, והביא הפסוק (ישעיה נה, ז) יעזוב רשע דרכו.
ואחר־כך סידר שנצרך גם־כן חרטה, להתנחם על שעבר, והביא הפסוק (ירמיה לא, יח) כי אחרי שובי נחמתי.
ולא כהרבינו־יונה, אשר רק (בשע"ת א, יא) במדריגת האיש המתייצב על דרך לא־טוב תמיד וכו', וכל עת אוהב הרע וכו', אמר, כי ראשית תשובת האיש־הזה לעזוב דרכו ומחשבתו הרעה, ולהסכים לקיים לקבל עליו וכו', ואחר־כך יתחרט על עלילותיו הנשחתות וכו', - היינו קבלה קודם חרטה.
יוצא לנו יסוד, שהקב"ה חנן אותנו ביום־ הכפורים, על־מנת לשלם לו אחר יום־ הכפורים, - זהו יסוד אחד.
יסוד־השני הוא, שאי־אפשר בשום־אופן לרמות אותו כביכול, היינו שהוא הנהו סוחר מנוסה, ונושא ונותן באופנים שיהיה מובטח, וכמו שמצינו בחז"ל () כי בעת קבלת־התורה בקש הקב"ה ערבים לישראל, שיערבו אותו שישמרו את התורה, ואמרו אבותינו יערבו, אמר, אברהם יש לי עליו, שאמר (בראשית טו, ח) "במה אדע", יצחק, שהיה לו בן רשע, יעקב, שאמר (ישעיה מ, כז) נסתרה דרכי מהשם", אמרו יבואו הנביאים, ענו אותם (ירמיה ב, ח) "הרועים פשעו בי".
יסוד מבהיל הוא, וכמו שאמרו חז"ל במשל על־זה, והוא שהקב"ה ענה אותם ערבך ערבא צריך, אברהם שקיים את כל התורה, ואפילו־הכי בעד חטא "במה אדע" שאיננו מבינים את מהות החטא, ובזה נעשה אברהם־ אבינו בלתי־נאמן לגבי הקב"ה, והוא משום שהקב"ה הוא סוחר אמיתי, שמבטיח את סחורותיו באופן בטוח.
עד שערבים נעשו תינוקות שאינם חייבים לו כלום, והם יוכלו להיות ערבים, וכן עשה, נתן את תורתו בערבות נאמנה, מפי עוללים ויונקים יסדת עוז וכו'.
בכן יסוד שני לנו, אשר בעת הקבלה הקב"ה מביט מן השמים תעלומות בני־אדם, לראות אם הם מקבלים בנאמנה, אפילו זאת שהמקבל בעצמו אינו יודע את תעלומותיו, ואצלו נראה שהנהו מקבל באמת, אבל הקב"ה הנהו יודע רזי עולם ותעלומות סתרי כל חי, התעלומות מהנסתרים הנהו יודע, ואם־כן אי אפשר לרמות סוחר־מבין כזה, "אתה חופש כל חדרי בטן", אין אף חדר־אחד מן הבטן שאין אתה חופש אותו, ... בכל חדר מכל אלפי חדרים, "ובוחן כליות ולב", היינו גם אי־ אפשר להטמין ממנו בהכליות, והם בהכותלים, בכל מקום חופש ויודע.
ואמנם מה שנוגע לנו נאמר, שלא די שהקב"ה יודע התעלומות, אלא גם אנחנו בעצמינו יודעים את תעלומותינו, והננו בגדר סוחרים שמנסים בתחילה לרמות את המוכר, ויודעים המה בתחילה שכאשר יבוא זמן־הפרעון, לא ישלמו.
וכן גם אנו, יודעים לכתחילה שאחר יום־ הכפורים לא נשוב מן דרכינו, ורק אנו מבטיחים אותו, בכדי להשיג ממנו הסליחה לסחורת יום־הכפורים.
אבל מהאמור נראה שאי־אפשר לרמות אותו, אינו נותן את סחורתו בכדי, ואם חושבים אנו מתחילה על־מנת לחטוא שוב, בזה האופן לא סחרנו מאומה.
ונאמר כעת מה שאמר הרמב"ם (שם ב, ב) אודות התשובה, שתהיה כזאת עד שיעיד עליו יודע תעלומות שלא ישוב לזה החטא לעולם.
ובלחם־משנה הקשה, היאך תהיה העדות, הלא האדם הנהו בוחר, ובזה הוי העדר הבחירה.
ולפי דברינו נאמר, אין־הכי־נמי שאחר־כך הנהו בוחר, שיוכל גם לא לקיים, אבל לכתחילה צריך להיות מסחר אמיתי, והיודע תעלומות יעיד שעשה את מסחרו באמיתיות, ולא היו לו כונתו רעות, וגם ניחא שהרמב"ם נקט "יודע תעלומות", והיה לו לומר שבח אחר על הבורא־עולם, אלא שאמר זאת מטעם יודע תעלומות.
ועוד יסוד שלישי נצרך לנו לידע, כשם שבדרך־העולם כשאחד לוקח סחורה על שטר־חוב, ואחר־כך כשהגיע זמן־הפרעון ומאיזו סיבה ואונס שיהיה לא שילם בזמנו, ... בזה אבד הנאמנות על להבא, ואם הלוקח בעל־שכל, יודע ומשתדל בכל כחותיו שלא לעבור הזמן, מטעם שיודע כמה יסבול מזה אם יאבד הנאמנות, כן בענינינו על־כל־פנים כל מה שאחד מקבל עליו ביום־הכפורים, - ומזה נראה שעיקר יום־הכפורים הוא אחר יום־הכפורים, יען שביום־הכפורים לא עשינו כלום, רק שהבטחנו שנשלם, וביען שבמזומנים לא באנו אף עם פרוטה אחת, צריך לנו להשגיח שעכ"פ נהיה בני שילום.
וכמו דאיתא בחז"ל עזשאה"כ () הקרב את בני לוי וכו', וגם אמרו (שבת קיד: ועוד) "כהנים זריזים הם", ומטעם־זה לא גזרו שבות במקדש, ומטעם אשר כל בני־ישראל בעגל אבדו הנאמנות, וכתיב (תהלים קא, ו) "עיני בנאמני ארץ", איום ונורא היסוד הזה, הכלל־ ישראל יצאו מגדר נאמנים, ונפסקו () הזר הקרב יומת, בגדר זר, ואינו שייך כלל למקדש, והוא מטעם אשר אחרי קבלת־התורה, שבודאי קיבלו בנאמנות על־מנת לקיים, ואפילו־הכי בעד זה הקטנות לכאורה, ההטעיה במעשה העגל, בעד זה אבדו הנאמנות אצל השם־ יתברך, ורק הבני לוי, זכו להיות קרובים להשם־יתברך, ויצא מזה יסוד לאדם, לעבוד בכל השנה להיות בר־תשלום, ותיכף לאחר יום־הכפורים שקיים הבטחתו, ואם יקיים אז נעשה נאמן, ויוכל להבטיח עליו על להבא גם־כן, ולעשות אתו מסחרים, ואם ח"ו לא יהיה בן־תשלום, אז מאבדין הנאמנות, ופוסקין מלעשות אתו מסחרים.
אלו הם הג' יסודות, יסוד הא' שהקב"ה נותן בהקפה, יסוד הב' שהנהו סוחר מבין תעלומות, והאחרון להיות משלם היאך שיוכל, אך על־כל־פנים יראה את כוחותיו בתשלומין.
רכ
בחינת יוהכ"פ - לא הביט און ביעקב וגו'
 מחרת יום־הכפורים תרפ"ט
"עמי, זכר נא מה יעץ עליך בלק מלך מואב, ומה ענה אותו בלעם בן בעור וגו', למען דעת צדקות השם" (מיכה ו, ה).
כדי להבין ענין הפליאה הלזו ד"מה ענה אותו בלעם", - שהלא בצדק צעק בלק (במדבר כג, יא) "לקוב אויבי קראתיך, והנה ברכת ברך", היינו שמאויב נהפך לאוהב.
ובאופן שלבסוף צעק (שם כג, כה) "גם קוב לא תקבנו, גם ברך לא תברכנו", והלא זה בודאי אפשר לו לקיים, בשעה שראה שאין רצון ה' לקלל, והי' לו אפשר להיות נייטראל, ולא לברך את שונאיו, שגם יונה הנביא (יונה א, א־ג) בעת שהי' דבר־ה' נגד רצונו, ברח תרשישה מלפני השם.
ורואים אנו ג"כ, שבלק נסה להחליף את המקום, אולי משם תקללנו, ואפילו־ הכי מכל המקומות ראה בלעם רק צד הטוב ובירך את העם.
אמרו על בלעם (ברכות ז. סנהדרין קה: ע"ז ד: שם כד, טו) "ויודע דעת עליון, שהיה יודע לכוין את השעה שהקב"ה כועס בה, ובזה שאמר (שם כג, ח) "מה אקוב לא קבה קל, ומה אזעום לא זעם השם", ואף ש"קל זועם בכל יום" (תהלים ז, יב), מ"מ כיון את השעה של מדת־הרחמים, לא זעם ה'.
שצריך לנו להבין, שבעת שמדת־הרחמים שולטת, הוי כאילו יתר המדות של מידת־הדין כאילו נאבדה, ובמדת־הרחמים לבד אז אפשר לזכות בכל, וכאילו שאין כל עוונות והפשעים.
ובאופן שגם היצר־הרע מתפייס בעת הזו של מדת־הרחמים.
וזהו ההסבר, אשר אף שבלעם שונא ישראל, והיה רצונו שלא לברך, ובודאי ראה מטעם זה צד החסרון, וכפירוש התרגום־יונתן (שם כד, א) וישת אל המדבר פניו, אל מעשה העגל, למדכר עליהון עובדא דעיגלא דעבדו תמן.
ואפילו־הכי בשעה שלא זעם ה', בעת שמדת־ הרחמים שולטת, ומדת־הדין נתבטלה, ובאופן שכל הרע נתבטל, ונהפך כולו לטוב - גם בלעם השונא נהפך כולו לאוהב, ובאופן שראה כולו מעלה, וכל החסרונות נתבטלו; כיון שלא היה זעם למעלה, לא היה באמת זעם אצלו, ונשתנה אותו הבלעם שינוי טבע ממש; מפני שכזה היא השעה, שבעת הרצון מתבטלים כל החסרונות והחטאים, כאילו אינו משים לב כלל עליהם.
וזוהי התמיהה: "עמי, זכר נא מה יעץ עליך בלעם", וזהו "למען דעת צדקות ה'".
ובאופן־זה נבין ענין יום־הכפורים, איתא בפרקי דר"א (פמ"ו) שביום־ הכפורים בא השטן ואומר: רבש"ע, עמך ישראל דומים למלה"ש, יש לך עם בארץ כמלאכי־השרת בשמים וכו', מה מלאה"ש יחפי רגל, אין בהם אכילה ושתיה, שלום מתווך ביניהם, - אף ישראל, והקב"ה שומע עדותן של ישראל מן הקטגור שלהם, ומכפר.
ובהנ"ל נבין זאת, מטעם שיום־הכפורים כולו רחמים, וזוהי השעה של "לא זעם השם", ואין מדת־הדין שולטת, ואזי נהפך השטן, והוא היצר־הרע - האדם עצמו - נהפך כולו לטוב, ואינו יודע כלל מרע.
וכזאת רואים אנו בנסיון, שביום־הכפורים, האדם הנהו ממש אחר, והנהו מוחל במחילה גמורה לכל, ובאופן שאפשר לו ליקח את שונאו ולנשקהו, באמרו מה היה בינינו? והנהו כולו אוהב.
ביום־הכפורים יש להרגיש גם־כן שממש נשתנה אז הטבע, שאין יצר־ הרע שולט, ולכן מה שמבינים אז יותר הטוב, ושורר שלום, הוא אך ורק מפני זה, וממילא נופל הברכה, כמו בבלעם שהוכפה לברך.
למעשה נצרך לנו זאת לזכור, שביום־הכפורים הי' ממש לאחר, בין ב"בין אדם לחבירו", בין ב"בין אדם למקום", ושאתמול אמר באמת כל הוידוי, ואת כל ה"אשמנו" וה"על חטא", וזהו רק סמנים מהאלף־בית, וכל חטא וחטא הנה באמת בא"ב בפנ"ע, וא"כ באמת אומר: "הרי אני ככלי מלא בושה וכלימה", ובודאי שמקבל באמת: "יה"ר שלא אחטא עוד", באופן שמבין כי למה לי זאת.
ולמחרת־יום־הכפורים בעת ש"קל זועם בכל יום", ושוב נברא היצר והשטן וכל הרע, אין לו עצה אחרת כי־אם לזכור תמיד מיום־הכפורים, שאז הי' איש אחר!
ולזה הובא בספרים, שתכלית כל השנה יום־ הכפורים, וכמו מעלי שבתא ואחר שבתא, כן בחצי שנה הראשונה צריך לו לזכור מיום־הכפורים העבר, ובחצי השני' מיום־ הכפורים הבא, באופן שצריך לו לזכור שכל השנה הנהו רע, ושביום־הכפורים הבא יהיה שוב לאחר, ויהיה טוב, ואח"כ חוזר חלילה, וזהו ענין יום־הכפורים הכללי.
ובאופן־זה נבין מה שהובא בספרים שישנן מעין יום הכיפורים, והוא כל ערב־ שבת וערב־ראש־חדש וכו', וזו תהיה עבודתו בכל השנה, להתוסף מענין יום־הכפורים, ובפרט אחר הוא תשובה שהוא אחד מחלקי כפרה, ונחשבת ליום־הכיפורים.
רכא
המשך בחינת יוהכ"פ בכל השנה
 יום ד' י"ב תשרי תרצ"ג
לאחר יום־הכפורים אדם מרגיש את־עצמו מעט בן־חורין, כי נשתחרר במקצת ממדותיו הרעות, כמו מקנאה שנאה וכיוצא־ בהן, - אין זה כי אם אות־נכון על קדושת יום־הכפורים, שיומא קגרים שיתרומם כל־ אחד מישראל לפי ערכו, - וזה מחייב שישתוקק האדם מיד אחרי יום־הכפורים לעוד יום־כפורים נוסף, בהכירו את התועלת שהשיג מיום־כפורים העבר.
והנה הכוזרי (ג, ה) הרי כתב, שבאמת הסדר כך הוא, כי בעת התפלה האדם מתטהר ומתכבס ומתנקה מכל עכירות־וקדרות שנתקבצו על נפשו, שבכל־יום־ויום הג' זמנים של תפלה הוא "לב הזמן", וכמו הסעודה שבמשך כמה־שעות מוכרח הוא לאכול עוד־ הפעם, כן התפלה אף שמרוממת את הנפש, אך במשך היום בהפגשו עם נערים ונשים ורעים, שנשחת על־ידי־זה תועלת התפילה, מוכרח הוא לתפילה חדשה, - [כי צריכים לדעת שנשים ונערים אינה תפילה, דאס איז ניט געדאוונט], - ואף גם זאת נשאר עדיין אצלו משהו "מותרים מקדירים", ולכן יום השבת בכל שבוע מנקהו, ומה שנשאר עוד בו גם אחר הנקיון דשבת, מכפר ראש חודש, שהוא "זמן כפרה לכל תולדותם", ובכל־זה נשאר עדיין אצלו גם לאחר כל האמצעים הללו, עד שנשתנה הוא לג' רגלים, ובכל־זאת עדיין עתיד הוא ליום כפור, שאז משיג כפרה שלמה על מה שלא הספיקו אלו האמצעים לנקהו.
נמצא שבאמת יש לאדם יום־כפור בכל יום ויום, ובכל שבת וראש חודש ורגלים, - ואזי שייך שיחול יום־כפור על מה שאלה הנ"ל אין בכחם לכפר, - לאפוקי אם האדם לאחר יום־כפור לא ישתוקק ליום־כפור אחר, ולא עושה על זה הסדר שכתב הכוזרי, אין שייך אצלו לומר שיו"כ יכפר על עוונותיו, כי באמת אין מספיק ביו"כ לחוד לכפר על כל השנה כי אם בסיוע אלו האמצעים הנ"ל בכוזרי.
והנה אמר הכתוב (קהלת ט, ח) "בכל עת יהיו בגדיך לבנים", ופירש הרבינו־יונה (שע"ת ב, טו) כי לובן־הבגדים משל על נקיות הנפש בתשובה, שתשובה היא כיבוס הנפש מן העון, שאדם ממש מכבס את הכתמים (הפלעקין) שנעשו בו, כענין (ירמיה ב, כב) "אם תכבסי בנתר, ותרבי לך בורית, נכתם עונך", וכענין (ירמיה ד, יד) "כבסי מרעה לבך".
ודרך משל, כבסים ('וועש') שעדיין לבנים, אלא שאינם עדיין צחים וזכים, - כשמכבסים בנתר ובורית במים - מזדככים ומתלבנים מאד, אבל אם אחד יקח וישליך ב"וועש" הללו חתיכת בד, שמגועלת כל־כך ברפש וטיט, עד שיכולים עם אתים להסיר את הבוץ מזה (מיט רידלעס אפשארן די בלאטע מזה) ואין ניכר כלל אם יש כאן בד (לאייווענט), איך יאמרו שבוואשן יספיק לזה...
וכמו"כ אצל מי שייך יו"כ, מי שעדיין היה קודש קדשים, אלא שלא היה שם צח מצוחצח בתכלית, אבל מי שהוא מגואל כל־ כך, עד שהוא עפר ממש, איך שייך לכבסו בעפר ובורית.
ולעיל (שע"ת א, ט) כתב, כי מדריגות רבות לתשובה וכו', ואמנם לכל תשובה תמצא סליחה, אך לא תטהר הנפש טוהר־שלם, להיות העונות כלא היו, זולתי (בכיבוס הגמור) כאשר יטהר האדם את לבו, ויכין את רוחו וכו', וכענין הבגד הצריך כיבוס וכו', לפי רוב הכיבוס יתלבן.
נמצא שסו"ס בלאטע אם משליכים למי־ רחצה של וועש, נמי סו"ס נפגם מעט הגיעול, ולכן גם אצלינו יו"כ פוגם מעט הבלאטע, ולכן צריכים להשתוקק ליום־כיפור חדש, ואזי יהיה לו היכולת פראווען יום־כיפור בכל יום־ויום, וכמו שכתב הכוזרי (הנ"ל).
והנה תנן (יומא פה:) האומר אחטא ואשוב, אחטא ואשוב, אין מספיקין בידו לעשות תשובה, ולהלן בגמ' (פז.) פריך, למה לי למימר אחטא ואשוב אחטא ואשוב תרי זימני, ומשני, כדרב הונא אמר רב וכו' כיון שעבר אדם עבירה ושנה בה, הותרה וכו' נעשית לו כהיתר.
והנה אם (הלאגיק מחייב) הסברא גוזרת שפעם אחד סגי, וכדפריך ל"ל תרי זימני, מאי קמשני "כדרב הונא" דאם עבר ושנה נעשית לו כהיתר, למה לי תרי זימני, ועוד מאי דמיון הוא לרב הונא, התם קעבר, והכא עדיין לא עבר מידי, דבזה שאומר אחטא ואשוב עדיין אין כאן שום חטא.
אבל באמת הביאור בגמרא כך הוא, דמי שעובר עבירה ושנה, הוה כאומר אחטא ואשוב, כלומר דלא מיירי באמר בפירוש אחטא ואשוב, אלא שעובר ב' פעמים, ובזה שמתאחר מתשובתו, כמ"ש הר'־יונה (שע"ת א, ה) כי המתאחר מן התשובה - תשובתו קשה, וכמשאחז"ל (קידושין מ.) כיון שעבר אדם עבירה, ושנה בה, נעשית לו כהיתר, נמצא כי בעבורו ב' פעמים הוה כאומר אחטא ואשוב.
ובזה יתיישב מה דהרמב"ם (תשובה ד, א) מייתי רק האומר אחטא ואשוב, ומקשה הלח"מ, דהא משמע בגמרא דבעינן שיאמר ב' פעמים אחטא ואשוב, והלח"מ בעי למימר דהרמב"ם הוקשה לו דלכאורה הא הוי פלוגתא דמתני' וברייתא שם, ע"ש.
אולם לפי מש"כ א"ש היטב, והוא דלא מיירי אלא בחוטא ב' פעמים, דעי"ז אין מספיקין לעשות תשובה לו, מטעם שנח לו החטא, וכמו הטעם במה שהביא הרמב"ם (שם) שכ"ד דברים מעכבים את התשובה יען היותם קלים מאד להחוטא, ואינו מתעורר לתשובה, ולכן כתב הרמב"ם רק "האומר אחטא ואשוב" רק פעם א', כי גם בגמ' לא מיירי דאומר ב"פ, אלא כלומר דחוטא ב' פעמים, ועי"ז מתבטא האחטא ואשוב.
וגם מה דתנן שם (פה:) האומר "אחטא ויה"כ מכפר, אין יהכ"פ מכפר", נמי מיירי בחוטא ב'־פעמים, וכמש"כ התוי"ט (שם בפ"ח מ"ט), והיינו שלא אמר מעולם "אחטא ויוה"כ מכפר", אלא שממילא הוי כאילו אמר אחטא ואשוב ויו"כ מכפר, דעי"ז דחזינן כאילו אמר הכי, אין מספיקין בידו לעשות תשובה, דבכחות הנפש נצטייר "אחטא ואשוב" עי"ז שחוטא ב"פ, מכיון שלא שב על חטאתו שחטא.
ואם חוטא ב"פ, אזי לא נדע בעצמנו על מה יתבעו.
ובאמת אם יבא האדם לדין, ויראו לו שאמר "אחטא ואשוב", יאמר שמעולם לא אמר כזאת, אבל באמת בכחות הנפש מונח ה"אחטא ואשוב".
וכן מצינו שהכתוב (דברים ט, ו־כב) תובע מישראל, "זכור את אשר הקצפת את השם אלקיך במדבר וגו'. ובחורב הקצפתם וגו'. ובתבערה ובמסה וקברות התאוה מקציפים הייתם את השם", וחושב שם ד' עבירות שעשו ישראל במדבר, ומסיק (בפסוק ו') "כי עם קשה עורף אתה", ומפרש בספורנו (פסוק ז') והראיה על היותך עם קשה עורף, כי הנה חזרתם להקציף פעם אחר פעם, ככלב שב על קיאו, אע"פ שבכל־ פעם ראיתם את מוסר ד' אלקיכם ואת גדלו.
כי כל זה הוא בכחות הנפש, שבחטאו ד' פעמים הוא "קשה עורף", כי לולא זאת היאך לא שב מחטאיו.
נמצא שבחטאו ואומר יום־הכפורים מכפר, אין יום־כפורים מכפר, אלא צריך להזהר מכל חטא, כי אם יחטא ב' פעמים, הוא כבר כאומר: אחטא ויום־הכפורים מכפר, ואין יום־הכפורים מכפר ח"ו.
רכב
המשך בחי' יו"כ של פסיקת הזוהמא, בפשפוש ומשמוש במעשים
 יום ה' י"ג תשרי
אחז"ל (עירובין יג:) שתי שנים ומחצה נחלקו בית־שמאי ובית־הלל, הללו אומרים נוח לו לאדם שלא נברא יותר משנברא, והללו אומרים נוח לו לאדם שנברא יותר משלא נברא, - נמנו וגמרו נוח לו לאדם שלא נברא, ועכשיו שנברא, יפשפש במעשיו, ואמרי לה ימשמש במעשיו.
צריכים להבין אם באמת נוח לו לאדם שלא שנברא, וכמו שהסכימו בית־שמאי ובית־הלל, והיינו מפני שהאדם קרוב לרע, וסכנתו עצומה, ורעתו קרובה מהצלתו, אם־כן איזו עצה היא מאי דמסקי "ועכשיו שנברא יפשפש במעשיו או ימשמש במעשיו", היינו שיהא צדיק, היה להם לומר שישמור השבת וכיוצ"ב, ומאי רק "יפשפש או ימשמש במעשיו" שנקטו, אשר זוהי מדת הזהירות, מהו ההבדל בין זהירות לקדושה או נקיות.
והנה בקבלת־התורה היה ביטול הרע, וכדאיתא בחז"ל (שבת קמו. יבמות קג: ע"ז כב:) "ישראל שעמדו על הר־סיני, פסקה זוהמתן", ואיתא (עי' נפה"ח א, ו בהגה) כי כאשר חטאו בעגל חזרה זוהמתן.
וסוברים אנו שאין לנו עסק אלא אם פסקה או חזרה אז, - שבקבלת־התורה היה ביטול הרע, אין יצר־הרע, ואחר־כך שחזרה זוהמתן שוב צריכה היא למשול, ויש לה היכולת (להיות הומה?) עד כמה שתרצה.
אולם זהו טעות, כי האדם עומד תמיד תחת מצבים ומקומות שונים, ויש לו לאדם בכל יום ויום תקופות של "פסקה זוהמתן" ו"חזרה זוהמתן", וכמו שנבאר.
דוד־המלך אמר (תהלים קיט, פ) "יהי לבי תמים בחוקיך", ואחז"ל (שמו"ר יט, ב) כי אמר דוד, רבון העולם, כשאני עוסק בחוקיך, [כאשר אנכי הולך ללמוד], לא יהא רשות ליצר־ הרע להציץ בי, - הלא שיש יכולת להחבא מפניו שלא יציץ, שיש מקום שאין עליו חלות היצר, לא יגור אתו, בסביבתו ורשותו, שום כל רע, אף לא הבטה כל דהו של היצר.
[ובזה נכלל סוד גדול ורם מהו ענין "תמימות", שמהותה ומציאותה היא שאי־אפשר שיהיה בה שום התדבקות וחלות של דבר־אחר, - אך ורק "אין עוד"! - דב"יהי לבי תמים" שם מן הנמנע שתהיה גם הצצה כל דהו של היצר.
וזהו דרגת ביטול הגוף לגמרי, עד כדי התפשטות הגשמיות, שהגוף עצמו בכל כחותיו וטבעיו בטל לגמרי, שלא ישמיע הגוף שום קול, ולא תהא שום תנועה וריחוש של הגוף, אלא הגוף עצמו בכל רמ"ח אבריו משועבד לגמרי, עבד מסור לאדוניו, דבוק ומחובר כולו לבורא־יתברך, והוא עצמו נהנה מזיו השכינה, ז"א שהגוף עצמו ממש יהיה "אין עוד מלבדו"].
כן איתא בנח (ב"ר לו, ג) בשעה שהיה הולך ליטע כרם, אפגע בו שידא שמדון, אמר לו, הזהר שלא תיכנס בגבולי, - אלמא שיש גבול ליצר־הרע, ושיכולים להיות מוגבל ממנו, שלא יהיה לו שייכות עם היצר־הרע, ושאין לו עסק עם הרע.
כמו־כן כותב הרמב"ם (הקדמה לסדר זרעים) כי לולא המשתגעים לא היה קיום לעולם, - אלמא שקורא להם הרמב"ם משוגעים, ויתכן שיהיה במצב כזה אשר כל בעלי הכבוד וכיוצ"ב יחשבו בעינו כמשוגעים.
וכמו שאחז"ל (אבות ד, ב) ובורח מן העבירה, - אלמא שיש מקום לברוח מן העבירה, ולהיות במצב שאין שם עבירה.
וגם הרא"ש (א"ח סי' ס"ג) כותב, אל תשיב למחרפיך ולמבזיך, [כי בדיבורם אתך[ תשים יד לפה, ושתוק, [עשה עצמך כאלם], פן יחם לבבך, - אלמא כי בלא יחם לבבו אין לו להתיירא פן יכעס וכיוצ"ב, כי הוא רחוק מחטא, ואין היצר־הרע שולט בו אז.
וכן הבדידות, כי הרמב"ם (עי' הלכות דעות ו, א) כתב, כי הלכו למדבריות כדי להתרחק מן החטא.
- כי בהיותו בבדידות אין היצר שולט עליו.
וגם לוצאטו כתב (דרך־עץ־החיים) כי ידיעת האמת מחזקת הנשמה, ומרחקת ממנה היצר ודאי וכו', ואילו היתה הידיעה רחבה, ועומדת על לב בני אדם [נגד עיניהם], אזי לא היו חוטאים לעולם, אך לא היה אפילו היצר קרוב אליהם ושולט עליהם, כמו שאינו שולט במלאכים, - הרי שאז אין היצר שולט כלל.
נמצא שמכל הנ"ל רואים אנו, שיתכן שיש מקומות שאין היצר חל עליהן.
וזהו פסקה זוהמתן בהר סיני, - כי אין הביאור שנתבטל היצר־הרע, כי אז לא היה חוזר אצלם אחר־כך, - אלא הכוונה שנמצאו במצב כזה שלא היה שולט בהם היצר, וכמו שאמרו (אבות ו, ב) על מה שהכתוב (שמות לב, טז) אומר "חרות על הלוחות", אל תיקרי חרות, אלא חירות, שהיו בני־חורין מן היצר, וזהו פסקה זוהמתן, כי מכיון שפסקה זוהמתן לא היה שולט, וכשחטאו שוב שולט בם היצר, ולכן חזרה זוהמתן.
וזה כוונת חז"ל (עירובין יג:) נוח לו לאדם שלא נברא, - כי באמת צריך להבין איזו מין מחלוקת היתה בין בית־שמאי ובית־הלל, אם נוח לו לאדם שנברא, או לא נוח לו, וכי את מי שואלים אם נוח לו, והאם זהו עסק שלהם, וכי נחלקו אם הקב"ה עשה יפה, או לא?
וצריך להבין שמחלקותם נוגעת לנו למעשה, אם על־פי דרכי התורה נוח לו שנברא, ומדרכי־התורה רשאי אדם לנהוג במעשיו ודרכיו בחסד ורחמים, שזה קל מאד, או שעל־פי דרכי התורה צריך להתנהג בדין, להיות הולך על החוד, - כי בהיותו קרוב לרע על־ידי היותו במדת־הדין, וכמבואר למעלה שזהו בגדר "שבור את החבית ושמור את יינה", וכמו שאמר הסבא ז"ל, לכן נוח לו שלא נברא.
כי אילו היה במדת החסד, אזי ודאי היה נוח לו שנברא, כי שם כר נרחב להזהר, כי שם אינו קרוב כל־כך למדת הדין, שגובלת עם הרע והסתר־פנים.
אבל "עכשיו שנברא", ונמצא במדת־הדין, עדיין יש עצה בידו בידו "למשמש במעשיו", ועי"ז יהיה בכלל "באו ונחשוב חשבונו של עולם, הפסד מצוה" וכו' (ב"ב עח.), יהיה במצב כזה שיצר־הרע אינו חל עליו, והוי בבחינת "פסקה זוהמתן" לגבי זה.
וכמו שאנשים באים בשנים, מביטים בביטול על הצעירים, מה שלוהטים אחרי כמה דברים, יען כי אין היצר חל עליהם כל־כך.
וע"י "ימשמש במעשיו" יהיה בבחינה כזו שאין היצר חל עליו, ויהיה במדת החסד, ולא במדת הדין, ששם היצר חל עליו.
ובנח, אף שאילו היינו שואלים אם היה על נח לטעת את הכרם, התשובה שבודאי היה צריך ליטע את הכרם, בלי שום ספיקות ופקפוקים, - אלא שהיה צריך ליזהר מליכנס בגבולו של היצר.
ומכיון שהיה שם עדיין מקום וחלות של "יפתה לבבכם", לכן כבר חל עליו היצר.
אך אילו היה "ממשמש במעשיו", אזי גם ה'יפתה' לא היה שם, וממילא לא היה מגיע לעולם לגבולו, ולא אמר עליו "הדין דידי הוא".
כי בכדי להשמר, עליו להזהר בתמידות, למשמש במעשיו תמיד, שידיעותיו יהיו תמיד לפניו.
וכן מה דאמרו (שבת נה:) כל האומר ראובן חטא, אינו אלא טועה, - רק פחז כמים.
נמצא שסוף־סוף החטא היה בזה שפחז כמים במהירות, ועל־ידי "ימשמש" לא היתה זו המהירות, ששם הוי חלות היצר, מכיון שכל העבירה של "בלבל יצועי אביו" היה ב"פחז", לכן על־ידי ה"ימשמש" ודאי שהיה בלי פחז, ממילא לא היה מקום לחלות היצר.
וזהו שבכל השנה אומרים בשכמל"ו בחשאי, משום דמחזי כשתי רשויות, שאחר שאמרו ד' אחד, שוב אין לומר עוד בשכמל"ו, דהרי הכל אחד, ונמצא כשתי רשויות, ורק בחשאי אומרים, כמו שאחז"ל (פסחים נו.) משל לבת מלך שהריחה ציקי קדרה, שמטעימים לה בחשאי.
אבל ביום־הכפורים, שנדמים כמלאכים, שאז אין היצר שולט, כבר אין להתיירא משום המיחזי כשתי רשויות, לכן אומרים בשכמל"ו בקול רם.
וזהו החילוק דיום־הכפורים שהולכים יחף, ואין אוכלים, בנקל כזה הוי כמלאכים שאין יצר־הרע שולט, ובכל השנה שאוכלים, שיש כבר השתנות, הוי כבר מקום לחלות היצר, ולכן אין לומר בשכמל"ו בקול רם, מטעם הנ"ל.
וכמו שאחז"ל (תדא"ר פכ"ו; מובא בתוס' בכתובות קד.) עד שהוא מתפלל [מבקש רחמים[ על דברי־תורה שיכנסו לתוך גופו [מעיו], יתפלל שלא יכנסו מעדנים לתוך גופו, [יבקש רחמים על אכילה ושתיה יתרה, שלא יכנסו לתוך מעיו], - וכמו שכתוב (דברים ח, יד) ואכלת ושבעת ורם לבבך ושכחת את ד"א.
[וזהו אשר רמז שלמה־המלך ע"ה, באמרו (משלי כב, יח) "כי נעים כי תשמרם בבטנך", - נפלא הדבר היאך נצטוינו כי נשמור אותם בבטננו, הבטן יהיה כל־כך קדוש, עד שיהיה בו משומר דברי התורה].
וזהו שאמרו (קידושין לא:) אמר רבי יוחנן, אשרי מי שלא חמאן - גבי כבוד אב־ואם, "שאי־אפשר לקיים כבודם ככל הצורך" (רש"י).
כי כמו שאחז"ל באופן־כללי "נח לו לאדם שלא נברא", הכי־נמי בפרט בכיבוד אב־ ואם "אשרי מי שלא חמאן"... נח היה לו שלא ראה את אביו ואמו, שעל־ידי־זה לא היה לו מקום ליכשל במצות כיבוד אב־ואם.
ובזה נבין מדוע הגדולים דחקו עצמם תמיד ליכנס בשמי שמים, לקבלת פני שכינה, כי שם מקום שאין חלות היצר.
עלינו לדעת, כי עבודת האדם היא על הארץ, כדמצינו באברהם־אבינו ע"ה (שבת קכז. שבועות לה:) גדולה הכנסת אורחין יותר מקבלת פני שכינה, - אך הגדולים, בידעם סכנת "נוח לו לאדם שלא נברא", משום־כן רצו לברוח מזה תמיד, וברחו לזמן מועט לכל־הפחות לעולמות העליונים, אבל תיכף כשבא אורח, או מעשה־מצוה אחר, הלא "עכשיו שנברא ימשמש במעשיו".
והנה מקשה הסבא ז"ל על הא דאמרינן (ברכות ל: לב:) חסידים הראשונים היו שוהים שעה־אחת קודם התפלה - מובן, כדי שיעלו השמימה, ושעת התפלה נמי מובנה, כדי שיתפללו כראוי, אבל "לאחר התפלה" צריכים להבין למה היו שוהים שעה אחת.
ואמר, שלירד צריכים נמי שעה אחת,
אולם באמת בהיותם בשעת התפלה בשמים, שאזי היו רחוקים ממדת הדין, ובירדם אחר התפלה למטה, כבר היו בחזקת סכנה, ופחדו כל־כך מן ה"ועכשיו שנברא", עד שלרדת מן התפלה היה לוקח להם שעה־ שלימה, כי היו צריכים להכין עצמם על הירידה הלזו, זולתי מה שצריכים להיות מוכנים במשמוש מעשיהם שעושים בהמצאם על האדמה, אלא הירידה גופא שיורדים במצב כזה ששם הוי חלות היצר, צריכים לשהות שעה אחת, לרדת במתינות גדולה, כדי שיכינו עצמם במשמוש ופשפוש במעשיהם בכל פסיעה ופסיעה, ואז המה יורדים עד למטה.
ובזה מבינים אנו ענין התביעה בדור המדבר (במדבר י, לג) "ויסעו מהר ד'", שיש שם ב' נונין הפוכין, ואחז"ל (שבת קטז. מובא ברש"י) כדי להפסיק בין פורענות ראשונה לפורענות שנייה, שנייה 'ויהי העם כמתאוננים', ראשונה 'ויסעו מהר השם', - ששואל הרמב"ן, מה הפורעניות שיש במה שנסעו, ומביא מחז"ל (וכן מובא בתוס') שנסעו בשמחה כתינוק הבורח מבית הספר, וזהו פורענות.
יען כי בהמצאם אצל הר ד', היו בשמים, ובהליכתם ממנו, היו צריכים להכין עצמם במשמוש מעשיהם שלא תהיה חלות היצר, יען שהלא יורדים המה במעשיהם משמים ארצה.
ולכן תובע אותם הפסוק "כתינוק הבורח מבית הספר", כי היאך עוזבים את הר־ סיני, היאך לא נפחדים מן ה"ועכשיו שנברא"! - היה כאן חסרון בענין ה"פשפוש ומשמוש" ככל הצורך, ואלמלי היותם כתינוק הבורח, היו מכינים עצמם כראוי.
ולכן צריכים לחפוץ שלא ליפרד מן היום־ הכפורים, בן־ישראל צריך לחפוץ להמשיך את היום־הכפורים, צריך להתגעגע אל היום־הכפורים; כאשר בא יום־הכפורים נעשה בן־ישראל כמלאך, כמו שהשטן בעצמו מודה, אם־כן היאך ירצה בן־ישראל להיות "אויס מלאך"?!
ואחר יום־הכפורים, שסוף־סוף יורדים מעט מעט ממעלות יום־הכפורים, צריכים להיות מוכנים במשמוש, כדי שלא נהיה כתינוק הבורח מבית הספר.
ובפרט שהרי הושענא־רבה לפנינו, וכמו שהאר"י ז"ל (סידור השל"ה) אומר, מלך עוזר - בראש־השנה, ומושיע - ביום־ הכפורים, ומגן - בהושענא־רבה.
רכג
יעיד עליו יודע תעלומות
 לאחר יוהכ"פ תרצ"ה
הכוזרי (ג, ה) מתבאר מדבריו שבאמת נמשך יום־כפור בכל ימות־השנה, בכל יום ויום, בכל תפלה ותפלה, האדם מנקה ומטהר עצמו, - כי כל מעשה־ומעשה אשר האדם עושה בכל־יום, נמשך מיום־כפור.
וזהו שכלל הרבינו־יונה בספר שערי־'תשובה' את כל "השער השלישי", אשר אינו אלא ספר המצות, שמונה שם לכל התרי"ג מצות, - ולכאורה הרי מקומם במנין מצות התורה ומשפטיה, ומה שייך כל־זה לענין התשובה? - הלא ודאי צ"ל שכל הספר, מתחילתו ועד סופו, כל הנאמר בו, כולו שייך לענין התשובה.
אכן סוד הענין, כי יסוד התשובה הוא, שצריכים כל מעשיו, כל התורה והמצות, להמשך ולהסתעף־ולצאת ממדת התשובה, לשמור כל התורה והמצות מצד מדת התשובה; בכל־יום־ויום יהיו מעשיו נמשכים מתשובה, ואז הריהו כל ימיו בעל־תשובה.
והרמב"ם (ה'־תשובה ב, ב) ומה היא התשובה? הוא שיעזוב החוטא חטאו ויסירנו ממחשבתו ויגמור בלבו שלא יעשהו עוד וכו', וכן יתנחם על שעבר וכו' ויעיד עליו יודע תעלומות שלא ישוב לזה החטא לעולם, שנאמר (הושע יד, ד) ולא נאמר עוד אלהינו למעשה ידינו וכו'.
ובלחם־משנה הקשה, איך הקב"ה יעיד עליו כך, וכי לא נשארה הבחירה בידו, והרי אמרו (איוב טו, טו) הן בקדושיו לא יאמין.
וכתב לפרש דברי הרמב"ם, שבשעה שהוא עושה תשובה, צריך שיקבל עליו לעד לשי"ת שלא ישוב לזה החטא לעולם ע"ש.
ואני סובר כ"כ - עד שכמדומני שאצלינו האלט קיין זאך גארניט - כל־כך מורגלי' אנו בשקר ותרמית, ואין אנו מכירים לעצמינו ולכוחות נפשנו.
הלא לכאורה בעניני־העולם אנו ג"כ מחזיקים דברינו, הלא אנחנו בעלי־עסק, באיזה אופן שיהא, אבל סוכ"ס בעלי־עסק אנחנו, - וא"כ צריך לומר שבאמת שלא הבטחנו כלל ועיקר הוא אצלינו, שאם היו שואלים בודאי היינו אומרים ששוחקים אנחנו.
זה ביאור דברי הלח"מ, שהעדאת השי"ת מוסבת על עושה־התשובה, שהוא יהיה מקבל עליו את השי"ת לעד על הקבלה, - שאם לא כן, שקר ענה, כי לא קבל מעולם.
כך דרך המוסר, שעיקר הכל הקבלה, והשאר טפלים - כמו הנוסע פעם־אחת ללודז לקנות סחורה, וכבר די.
וכן באמת על־דרך־זה כל עבודת האדם, - מתן־תורה ג"כ לא הי' אלא כנ"ל, "קבלה", "נעשה ונשמע", והכל טפל אח"כ, כי מעת הקבלה כבר נגמר העסק.
וזה דברי הר"י (שע"ת ב, י) בקבלה, ואמרו באבות דר"נ (פכ"ב) כל שמעשיו מרובין מחכמתו, חכמתו מתקיימת, שנאמר (שמות כ, ז) נעשה ונשמע.
כי העיקר הקבלה פעם אחת בחיים, ודיו, - אין צריכים קבלות בכל יום! - ומה שאנו עושים בכל־יום, האמת ששוחקים (וא"ז כלל קבלה).
וזה ביאור מש"כ "יעיד עליו יודע תעלומות, שנאמר, ולא נאמר עוד אלקינו למעשה ידינו - היינו שיהי' קבלה - לא על אחר - כי מזה אין אנו עסוקים.
וזה יום־כפורים, קבלה שיהי' מיום כפור זה עד יום כפורים הבא עלינו, זוהי קבלה.
אנו אין אנו נוהגים כן, מפני שאין לנו קבלה על ימים אחדים - למחרת יום־הכפורים עוד צריך לקיים הקבלה.
זוהי שאמר הסבא להמשיך הקבלה, שכל מעשיו שיעשה, יהיו על המשך הקבלה - (חסר מתחילה).
ופירוש "ויסירנו ממחשבתו" (להסיח דעתו), היינו שבשום־אופן לא יעשה, און אבגערעדט, - כזה שהחליט שגבינה לא יאכל - כי כבר הכיר כי זה מזיק לו, ומה לו עוד.
הנה אנחנו כולנו בעלי הבטחה (ובדרך־כלל מקיימים הבטחתינו), ועוד אין אנו כל־כך מושחתים, אלא שאנו שוחקים (תיכף בעת הקבלה).
רכד
דרגת יוהכ"פ גם בשאר ימות השנה
 יום ד' י"ב תשרי תרצ"ו
אחרי יום־הכפורים צריך אדם לתת לנפשו דין וחשבון מהימים שעברו.
הלא כל איש לפי ערכו התעלה בזמן כזה, ימי אלול ור"ה, עשי"ת ויום־הכפורים, האהבה והאחוה והריעות, המחילה הסליחה והכפרה השורר בחוצות ביום־הכפורים, בטל שנאה נקימה ונטירה, כל אחד מוחל לחבירו כל חטאים ופשעים, וחבירו מתודה ומבקש מחילה בלב שלם, ושורר שלום ושלוה.
וכשאדם מצייר בצבעים־חיים חיי־יום־ הכפורים, הנה תהיה באמת שאלה, למה לא יהיו חיים־כאלו כל הימים, כמה מתיקות ונעימות יש בזה.
ונצייר נא באמת, אילו היה עוד יום כיום־ הכפורים, - כשמזכירים אנו יום־ הכפורים מדגישים אנו תמיד את התענית, חפצינו עתה שלא ידגישו בהתענית, הלא היה יכול להיות יום־הכפורים גם אם אפילו היה מותר באכילה ושתיה.
צריכים לצייר בנפשינו את יום־הכפורים גם אם לא היה באופן ומחזה כמו שהוא אצלינו, שמעוטה בכל־כך חיצוניות, צריכים לצייר את "היום" גם בלי "הקיטל".
ובגמ' משמע שגם לא היו עסוקים כל היום בתפלה, כי יש נידון בגמ' (יומא עז:) אם מותר לעבור במים לשמור פירותיו, משמע שגם היתה אפשרות כזאת, שגם אנחנו בלא אמירת פיוטים לא היינו מאריכים כל־כך בתפלה, בכל־זאת הלא היום היה "יום־ הכפורים", אהבת הבריות וכדומה, בלי לשון־ הרע, ורק בדברי פיוס.
צריכים לצייר אילו היה מותר במשא־ומתן ביום כיום־הכפורים, - מה טוב ונעים היה!
הלא היה נושא ונותן באמונה, בצדק וביושר! - והאם לא היה משא־ומתן של יום־זה לתפארת ולתהלה.
מעתה נצייר נא אילו היה יום־הכפורים עוד יום־אחד ושני ימים ושלש, ארבעה וחמשה עד עשרה ימים, - לדעתי היה משיג כל־אחד רוח־הקודש!
לדעתי פה המקום שנתגדלו ונתעלו בו הראשונים, הלא גם אנו במצבינו מתעלה כל אחד־מאתנו ביום־הכפורים, הם שהמשיכו את יום־הכפורים, ובכל יום היה אצלם יום־הכפורים, רק שהיה באכילה ושתיה.
באמת הראב"ד (בבעלי הנפש) כתב, מביאו הרבינו־יונה (ביסוד התשובה), שאדם חלש, שאינו יכול לסבול ענויים קשים ותעניות, בעת מאכלו לפניו ועודנו תאב לאכול ממנו, יפסיק מעט באכילתו לשבור תאותו, ואל ימלא תאותו במאכליו ובמשתיו כדי תאותו, וזה עוד יותר מתענית.
זהו מחד גיסא! - ומאידך גיסא, הרי צריכים אנו דוקא ליום־הכפורים במחזה זה כמו שהוא אצלינו.
רכה
 סוכות תרפ"ה (בתכלית הקיצור(
"בחצוצרות וקול שופר - הריעו לפני המלך השם"
נתברר לנו, שענין (ראש־השנה טז.) "אמר הקב"ה, אמרו לפני מלכיות, שתמליכוני עליכם", הפירוש בזה, להכיר שמלכותו יתברך הוא הכתר שבו אנו מכתירים את עצמנו ומתפארים בו.
כי הלא יש "מושל", ויש "מלך", וביאר הגר"א (משלי כז, כז) שענין מושל הוא שממשלתו קמה בתוקף, שבגבורתו כבש ארץ או אומה־אחת שיהיו תחת ממשלתו, אשר אף שהם לא קיבלו את עולו עליהם, הוא מושל עליהם כרצונו, ורודה בהם כחפצו, - אך ענין מלך הוא שהסכמת בני־המדינה ברצונם הטוב הוא, לקבל עול מלכותו עליהם; להטות כולם שכם אחד לעבדו, ולהכתיר אותו למלך עליהם, כענין "ומלכותו ברצון קבלו עליהם".
ועיקר קבלת עול מלכות שמים, היא הקבלה בשמחה, וברצון, לשמוח בהעול מלכות שמים.
והרי כל ענין בחינת "מלכות שמים", זה מצינו רק בקריעת־ים־סוף, ורק אז אמרו (שמות טו, יח) "ה' ימלוך לעולם ועד".
ומשמע כי עד קריעת ים־סוף, לא היה עדיין בחינת קבלת מלכות שמים.
עד כדי־כך עמוק הוא הסוד של מלכות שמים, כי אחרי כל הגדולות והנפלאות שהיו ביציאת־מצרים, אשר כבר הכירו את "כי אני ד' בקרב הארץ", "למען תדע כי אין כד' אלקינו", אבל עדיין אין זה "מלכות".
מזה נוכל להבין עד כמה גדולה היא בערכה ההכרה בבחינת "מלכות".
כי עדיין לא נשלמה ההמלכה כי אם ב"אז ישיר", אשר תכלית השירה: "ד' ימלוך לעולם ועד".
כי מקודם, בצאתם ממצרים, אע"פ שכבר נתנו מעצמם קרבנות גדולים, וכמו שכתוב על־ זה (ירמיה ב, ב) "זכרתי לך חסד נעוריך וגו', לכתך אחרי במדבר בארץ לא זרועה", ובודאי שבלכתם במדבר, הלכו בשמחה ובטוב־לב, כי אם לא־כן, לא היה משתבח בם הכתוב כל־כך, - מכל־מקום לא שרו עוד שירה.
כי לזאת־המעלה לא הגיעו עוד, - עם כל הנסים והנפלאות שהיו שם, עדיין לא השיגו כל־כך את מדת מלכותו.
ובקריעת־ים־סוף שהגיעו לזאת המעלה, אז "לך ענו שירה בשמחה רבה"!
וזהו ענין אמרינו (בשחרית, בעזרת אבותינו) "שירה חדשה שבחו גאולים וכו', והמליכו ואמרו: ד' ימלוך לעולם ועד", וכן אמרינו (בערבית, באמת ואמונה) "ומלכותו ברצון קיבלו עליהם וכו', לך ענו שירה בשמחה רבה" וכו'.
כי בהגיעם לדרגת המלכת הקב"ה, אז יצאה ממילא השירה, להיות שרים שירה חדשה, ובשמחה רבה, בשירת ושמחת בני־המדינה בעת הכרתם שהצלחתם היא אם יזכו שהמלך יתרצה ויסכים להיות שמו נקרא על המדינה.
וזהו ביאור המלכיות, שנכיר שהוא מלכנו וראשנו, כבודנו וכתרינו, כמו שאומרים: הראש מלך האברים.
וממילא מבורר שגמר קבלת מלכותו הוא "סוכות", שאז זמן שמחתינו במלכנו, ובהכרח כך הוא הנהגת בני־האדם לשמוח במלכם בכתרם שזכו לדבר הזה.
וזהו ענין שופר גם־כן, להודיע שזכינו לקבלת מלכותו ברצון ובשמחה.
וזהו סוד (תהלים צח, ו) "בחצוצרות וקול שופר, הריעו לפני המלך השם", - "הריעו" היינו שמחה, כמו שמריעים לפני המלך בעת המלכו על העם.
וזהו אמרם ז"ל (ראש־השנה טז.) אמר הקב"ה, אמרו לפני מלכיות, שתמליכוני עליכם, ובמה, בשופר, - היינו כי על־ידי השופר יבואו לסוד של "הריעו לפני המלך השם", כמש"כ "בחצוצרות וקול שופר הריעו לפני המלך השם".
רכו
 א' דסוכות תרפ"ז
"זמן שמחתינו" - סוד השלימות
דיברנו כמה־פעמים על ענין כלל ופרט, כי הגם שהרי כל מה שיש בפרט יש בכלל, והכלל מכיל כל הפרטים, וכמו למשל בזריעה, שמגרעין יצמח אילן גדול עם הרבה פרטים, שמתחילה יצמח מהאדמה עשב דק וירוק, ואחר־כך יסתעפו ממנו גבעולין וקש ושיבלים, עד אשר יולד הפרי עצמו, שבודאי נאמר שבהגרעין נכללו כל הפרטים; כל הכחות שבאילן, - אפ"ה נאמר עוד, כי אף שבהכלל נכללים כל הפרטים, והפרטים מוצאם מן ה'כלל', - מכל־מקום, צריכים לידע כי בהכלל אין הדברים כמו שהן בהפרט, אלא בהכלל הוי שינוי גמור בלא שום השתוות אל הפרטים, בריאה חדשה ממש, עד שהכלל והפרטים הם ממש נפרדים זה מזה, כי הפרטים המה ממש דברים אחרים־ושונים, ואינם מתדמים אל הכלל בשום־דבר, עד אשר כמעט אין ניכר איך המה שייכים להכלל אשר הולידם.
כי אין הכלל מתהוה מן קובץ ומילוי של פרטים רבים, אשר בעצמם הם רק אסיפת הריבוי, - אשר כל־אחד עומד במציאותו לעצמו, ואין בהם כל דמיון זה לזה, ורק ההתאספות שנאספו כולם יחד, היא תאחד אותם, - לא כן הוא, אלא [להיפך], הריבויים המה רק פרטים היוצאים מן כלל שבמציאותו הנהו "אחד".
וכמו שיש מציאות של "פרט", אשר שם אי־אפשר להיות התערבות של הרבה פרטים, אלא כל־דבר־ודבר הוא פרט בפני־ עצמו, שונה לגמרי מהשני, - כמו־כן ישנה מציאות של "כלל", אשר הכלל הוא דבר העומד בפני־עצמו, מין בפני־עצמו, ויש לו טבעים בפני־עצמם, כי מהותה של מציאות־זו היא מציאות של כלל, אשר בה יש הכל בכל חלק.
והראיה לזה, שהרי אפשר להיות שמגרעין מר־בתכלית יצמח פרי מתוק־ביותר, וכן גם להיפך, וגם לא נאמר שמכיון שבאילן ישנם הרבה מינים, נאמר שבהגרעין נצריך להיות טעמים רבים, טעם של כל תולדתו מהרבה מיניו, אבל המציאות שהגרעין יש לו טעם בפנ"ע.
אומרים על הגר"א ז"ל (), דבסוף־ימיו למד רק תנ"ך, ואנו חושבים כי מפני שהכל רמוז בתנ"ך, ממילא למד בהתנ"ך את התלמוד בבלי והירושלמי וכו' וכו', - אבל באמת אינו כן, - אלא למד את התנ"ך עצמו, - כי מהיותו בעל פרטים, ובידעו כל פרט ופרט בתכלית, הרי הבעל־פרט נעשה לבסוף לבעל־ כלל, ובהכלל המה דברים־אחרים, מה שאינן בפרט בשום־אופן; בסוף ימיו למד רק תנ"ך, מפני היותו לבעל־כלל למד רק הכללים, והבן.
כמו־כן הכלל של מדותיו של הקב"ה הוא מדת "שלום", מלך שהשלום שלו, שפירוש של שלום הוא שלימות, וכאז"ל (שבת י:) שהקב"ה נקרא שלום ג"כ, שאין בו ית"ש שום חסרון ח"ו, אלא שלם בתכלית, שאע"פ שמפני מה נקרא שלום, מפני שיש לו מדות כולם, אבל לא נאמר שמפני שנקבצו אצלו כל הפרטים, מפני־זה נקרא שלום, ואף שבהכלל נכללים כל הפרטים, אין זה כמו שאנו מורגלים לחשוב שזהו מצד הריבויים, שאינו חסר מצד שיש לו זה וזה וכו', אלא נאמר שהכלל של שלום הוא מדה בפנ"ע שמציאותה הוא שלום, ומצד מדת השלימות היא כוללת הכל, ומפני שהיא מדה הכוללת, נכללים בה כל המדות, ואין חסר שם כלום, אבל הסיבה הראשונה היא שהוא שלום, היינו שאינו נחסר מכל דבר.
וזה ג"כ הפירוש של מדת השלימות שתובעים מאדם, שיהיה לו מציאות של שלימות, שלא יחסר לו כל דבר.
ואין להבין במציאות של שלימות שיש בה חלקים רבים, זה וזה ועוד ועוד, - אלא סוד השלימות הוא שהוא שלם ואין בו כל חסר, כל טיפה ממנה בה היא סוד השלימות, אשר אינו חסר כלום, אין בו כל המציאות של חסרון.
והיינו, שיש מדה־אחת שהיא התקרבות, המכוש האחרון מכל המדות, והוא מדת שלום, - כי יתר המדות, אין בהם השלימות שיהיה שם מכל, - אבל מדת שלום, היא המדה שכוללת את כל המדות הנמצאות בעולם, שיש בה מכל.
וזהו הסוד של (דהי"א טז, כז) "עוז וחדוה במקומו", מצד השלימות, שסוד השמחה הוא מצד השלימות, מצד שאינו חסר כלום.
וזהו סוד השירה, - כי אחרי צאתם ממצרים, אע"פ שכתוב על־זה (ירמיה ב, ב) "זכרתי לך חסד נעוריך וגו', לכתך אחרי במדבר בארץ לא זרועה", מכל־מקום לא שרו עוד שירה, כי סוד השירה הוא מצד השלימות, "עוז וחדוה" מצד שאינו חסר כלום, ולזאת המעלה לא הגיעו עוד, - ובקריעת ים־סוף שהגיעו לזאת המעלה, למדת השלימות, אז "לך ענו שירה בשמחה רבה", - שירה הוא המכוש האחרון!
 * * *
וזה יהיה הפירוש באמרם ז"ל (זבחים קטז.) לא הקריבו בני נח שלמים, רק עולות הקריבו, וברמב"ן (ויקרא יט, ה) שהשלמים מדתן של ישראל.
יען ששלמים יש שם מכל, שהוא עושה שלום בין הקב"ה ובין ישראל.
[וברש"י (ויקרא ג, א) "שלמים, שמטילים שלום בעולם. דבר אחר, שיש בהם שלום למזבח ולכהנים ולבעלים" (תו"כ ג, קנו), וברמב"ן (בראשית מו, א) כי יעקב הקריב שלמים להשלים אליו כל המדות].
וזה ג"כ פירוש מדת "שלום", שמשלמת ועושה שלום בין כל המדות הנמצאות בעולם.
ובכן, בני נח מטעם שלא באו למדרגת השלימות, שהיא מדה הכוללת הכל, רק היו בעלי פרט, בכן לא יכלו להקריב שלמים שהוא מטעם השלימות, שנכלל בה חלק לכהנים, חלק גבוה, וחלק לבעלים, ויכלו רק להקריב עולה שכולה לגבוה, ובזה אין את סוד השלימות.
*
ונאמר, כי על זה־השלימות שפירשנו, על־זה קאי חג הסוכות, וזהו הסוד של "זמן שמחתינו", חג השלימות, כל השבתות והמועדות נכללים בחג הסוכות, שהוא חג השלימות, שמזה נובעת השמחה, - היינו מתחילה במדרגת ימים־הנוראים היו במדרגת עולה, כולה לגבוה, ובזה לא קאי השלימות, יען שהשלימות פירושה שמשלמת ועושה שלום בין הדברים הנפרדים, וא"כ זה לא ראינו שנוכל להשלים בימים־הנוראים.
ועיקר השלימות נוכל להשיג בימי השמחה, ששם נצטוינו "חציו לד' וחציו לכם" (פסחים סח: ביצה טו:), ונעשה את הדבר במדרגת שלום, אז נשלם בזה.
ומה זה פירוש המדה והמדרגה של שלימות, כמבואר, שנרגיש עצמינו בגדר שלמים, שאיננו חסרים כלום, יש בנו מכל.
זהו יסוד של חג הסוכות, שאחרי הימים הנוראים, אחרי עבודתינו, אחרי ככלות הכל, בעל־כרחך צריך להגיע לשלימות, ומוכרח להיות השלימות שנעשה שלום בין כל המדות.
וגם זה יסוד לשמחה, שבעל־כרחך נמשך השמחה מזה, וזה פירוש "זמן שמחתינו" שמצווים אנו בימים־אלו, - והוא מטעם הנ"ל.
והוא ענין השמחה שנצטוינו בתורה מטעם "באספך מגרנך ומיקביך" (דברים טז, יג), שבטבע הוא שמזה נמשך מציאות של שמחה, שאין נצרך לו לחשוב מחשבות אם לשמוח, או לא, יען שבטבע הוא שהאדם אם משיג איזה דבר ונשלם בה, אז בטבע יש שם שמחה, ולהיפוך גם־כן, אם יאבד אדם דבר־מה, אז בטבע נמשך שם עצבות.
וממילא לפי־זה, חג הסוכות בחינה לימי התשובה, - כל מה שרואים אנו באדם בימי־הסוכות שהוא שמח, סימן הוא שכן היתה לו "באספך מגרנך ומיקביך", - ולהיפך, אם רואים אנו בו עצבות, סימן שלא אסף כלום.
היינו כי מציאות של שלימות הוא שמחה, ולהיפך - עצבות, וכמו־שכתב הגר"ח ויטאל (ל"מ) שהעצבות היא המדה הרעה מכולם, יען כי בה נכללים כל המדות הרעות, וכמו שבמדת שלום נכללים כל המדות הטובות.
וזה מה דאיתא בחז"ל (ויק"ר ט, ז) לעתיד־לבא כל הקרבנות בטלין, וקרבן תודה אינו בטל; כל התפלות בטלות, ההודאה אינה בטלה.
פירוש בטלים הוא [מלשון "ביטול ברוב" וכדו'], יען כי תודה היא המכוש האחרון מכל תכלית הבריאה, ואחר ששלימות היא הודאה, ממילא בטלו בתוכה כולם, ויבואו בהמדרגה האחרונה מהשלימות, והוא "תודה".
רכז
 ב' דסוכות
"כלי מלא מחזיק" - סוד השלימות
בהאמור למעלה, דיסוד של "זמן שמחתינו" הוא מטעם השלימות, או ממדרגה היותר גבוהה, והוא שנרגיש את שלימותינו מציאותינו שאנחנו שלמים, שאין חסר לנו שום דבר, והוא השלימות האמיתי שמזה ימשך השמחה, או לכל־הפחות מטעם השלימות שהשגנו בימי התשובה, באספך מגרנך ומיקביך.
נבאר כעת מאמר חז"ל (ברכות מ. סוכה מו.) "בא וראה, שלא כמדת הקב"ה מדת בשר־ודם; מדת בשר ודם (מדת עולם־הזה) כלי ריקן מחזיק, מלא אינו מחזיק, אבל הקב"ה (מדת עולם־הבא) אינו כן, מלא מחזיק, ריקן אינו מחזיק.
ולפי דברינו פירושו הוא בטוב טעם ודעת, היינו "מדת בשר־ודם כלי ריקן מחזיק", שהוא מטעם שעולם־הזה קיומו על החסרון.
למשל, כשאדם מתאוה לאיזה דבר, שזהו מציאותו של עולם־הזה, - אז במה הוא קיומו? - רק ב'ריקן', בהיעדר, בזה שחסר עוד, בהמצב של רעבון ותשוקה וחימוד.
יען כי כאשר ממלא תאותו, אז בזה תיכף ומיד מונח "כלי מלא אינו מחזיק", ובשום־ אופן אינו יכול לקבל עוד, וצריך להמתין עד שירעב לו עוד, יען שתיכף בהמילוי אז מיד בטל קיום העולם־הזה, והוא התאוה.
נמצא שאין לאדם שום עצה למלאות תאותיו בעולם־הזה, שאיך יעשה, כיון שעיקר קיומו הוא בעת שעוד אינו ממלא תאותו, היינו בעת החסרון, - אם־כן ראיה ברורה לנו שמציאותו של עולם־הזה הוא חסרון.
אבל מציאותו של עולם־הבא הוא שלימות, ואם־כן מדת עולם־הבא הוא להיפך, "ריקן אינו מחזיק, מלא מחזיק", - הן מסברא לכאורה נצרך להיות בהיפך, ...? ובריקן הלא שמה אפשר ליצוק, - אבל אם היה כן, היה פירוש שמציאות עולם־הבא תלוי בחסרון, וזה רק בעולם־הזה, - אבל בעולם־הבא, מטעם שקיומו הוא בשלימות, אם־כן הוא בהיפך, היינו שה"מלא"־גופא הוא המחזיק, "מלא" הנהו הכלי־קיבול על תוספת ועל רבוים, אם ריקן הוא אי־אפשר להניח שם אף מעט מן המעט, ואם מלא עוד־יותר, אז אפשר להניח עוד יותר, ואם מלא על כל גדותיו, אז אפשר ליצוק שמה כולה, מילוי זה הוא בית־קיבול עד אין־סוף.
ואחז"ל (סוף עוקצין ג, יב; ועי' ויק"ר ט, ט) לא מצא הקב"ה כלי מחזיק ברכה לישראל, אלא השלום, שנאמר (תהלים כט, יא) ד' עוז לעמו יתן, ד' יברך את עמו בשלום.
ואמרו (זבחים קטז.) שבשעת מתן־תורה נתקבצו כל אומות־העולם אצל בלעם־הרשע, ושאלוהו מה קול ההמון אשר שמענו, שמא מבול בא לעולם, ואמר להם שהקב"ה נותן תורתו לישראל, מיד פתחו ואמרו (תהלים כט, יא) ד' יברך את עמו בשלום.
היינו כי בשעה שבחסדו יתברך חפץ היה ליתן לנו כל התורה כולה, ביקש הבורא־יתברך וחיפש כלי גדול כזה שיוכל להניח שמה כל התורה, ולא מצא כלי נאה לזה אלא השלום, אז מתחילה "ד' יברך את עמו בשלום", בירך אותם במדת השלום, ובזה נעשו מושלמים מראשיתם עד אחריתם, והם שלמים ומלאים כולם, לכלי כזה אפשר ליצוק שמה את כל התורה, והוא מטעם כלי מלא מחזיק, ולכן לא נתן את התורה עד שמצא כלי מלא על כל גדותיו, ואז בכלי כזה יכול להניח שמה את כל התורה.
אם־כן זה ראיה לנצח, שעולם־הבא הוא מציאות קיימת, - שאם לא־כן, לפלא הוא, אם מלא איך יכול להניח שמה עוד, אלא מטעם הנצחיות שבדבר.
ויהיה לנו יסוד מוסד, כי שלא כמדת עולם־ הזה מדת עולם־הבא, שמציאות של עולם־הזה הוא חסרון, "אוהב כסף לא ישבע כסף" (קהלת ה, ט), זהו מציאותו של עולם־הזה, אם־כן כל מה שממלא תאותו, נכנס להתאוה עוד למדרגה יותר גבוהה, אם־כן בעל־כרחך מרגיש החסרון עוד במדרגה גבוהה, יען שזהו דרך עולם־הזה.
ובעולם־הבא הוא להיפך, שמציאותה הוא שלימות שאין חסר לו שום דבר.
וממילא אם יתנהג על־דרך העולם־הזה, אז תמיד ירגיש החסרון אצלו, ואינו נח תמיד, רק מרגיש שהנהו מחוסר, - אך אם יתנהג על־דרך עולם־הבא, אז ירגיש תמיד הסתפקות שיש לו כל, ואינו חסר לו כלום.
וזהו מה שמצינו כי עצבות הוא מהעבירות היותר־גדולות, ועד כה לא ידעתי למה?
ולפי הנ"ל פשוט הוא, כי עצבות היא יסוד ושורש של העולם־הזה והרע כולו, כי יסוד ושורש העולם־הזה הוא העדר וחסרון, והלא החסרון וההעדר הם הנם הסיבה לעצבות.
נמצא כי עצבות היא היא השדרה והשלד של העולם־הזה!
וזהו שאמר שלמה־המלך ע"ה (משלי טו, טו) "וטוב לב משתה תמיד", תמיד מרגיש הנאות ובלתי חסרון אצלו, רק שלימות מרגיש, אבל מי שהוא צר עין, אז מרגיש חסרון, וגם ב"טוב עין הוא יבורך" (משלי כב, ט).
אם־כן בחג הסוכות, בבואו למדרגת השלימות, אז משתה תמיד, וירגיש השמחה.
רכח
כלי "מלא" - בעצם מציאותו, ללא כל גבול ומעצור
 מוצש"ק חוה"מ סוכות
דיברנו כל העת (דחומ"ב מאמר ס"ד, ודת"ב עמוד שכ"ב וכו' וכו') כי ישנם שני מיני מציאויות המתגלגלות בכל הבריאה, - ישנה מציאות של העדר, היינו מציאות ממש, אך מציאות של העדר, בחינה של "אם רעב שונאך" (משלי כה, כא), - ואין זאת רעבון שהוא סתם רק העדר שביעה, כלומר שאינו מציאות עצמית, ורק כי כאשר אין שביעה, ממילא רעב הוא, - אלא הרעב הוא מציאות עצמית של רעבון, מציאות של תאוותנות וחימוד.
וזה סוד עולם־הזה, "כלי ריקן מחזיק" (ברכות מ.), כל מציאות עולם־הזה היא רק במצב של "ריקן", ב"לא", בהעדר וחסרון; ה"מחזיק" הוא ב"ריקן", בהמציאות של תאוותנות וחימוד.
"ומשביעו רעב" (סוכה נב:), תכליתה של מילוי התאוה הוא מה שיוצא מזה רעבון יותר גדול.
"מי שיש לו מנה, רוצה מאתים וארבע מאות" (קה"ר א, לד), ומתהוה והולך יותר רעבון, ויותר ריקות.
כי איך אפשר להשביע איש־רעב ב"עצמיות של רעב", הלא ככל אשר יתמלא־יותר עם "מציאות של העדר", הרי מובן כי כח ההעדר־ שבו הולך וגדל.
וזהו סוד מאמרם ז"ל על (שבת יא.) "חללה של רשות" (מלכות), אשר החלל גדול באופן מאויים כל־כך, אשר אין כל אפשרות למלאותו.
וזהו סוד של גיהנם, שבעה שמות קראו לו חז"ל (סוכה נב.), שאול ואבדון וכו' וכו', - רק חסרון, ריק וריק, חלל בלי תכלית, - גיהנם זהו כל הסוד של העדר וחסרון, אבדון בלתי סוף.
וישנה המציאות ההפוכה, אשר השם אשר נקראת בו הוא שלימות, מציאותה היא מציאות של שלימות, אשר שם כבר אין חסר כלום, מלא בתכלית, - וזהו מדת עולם־הבא, "כלי מלא מחזיק" (ברכות מ.).
וזהו סוד מאמרם ז"ל (סוכה נב. וברש"י) "אם רעב שונאך", - אין כל דרך אחרת, רק - "האכילהו לחם, זו תורה", כי מילוי־חסרון יתכן אך ורק על־ידי תורה, כי תורה הלא היא סוד השלימות־האמיתית, וכשיש תורה לא חסר מאומה.
* * *
וצריכים לדעת עוד דבר.
הלא מוצאים אנו גם ברוחניות גדר של רעב, "צמאה לך נפשי, כמה לך בשרי" (תהלים סג, ב), "כאיל תערוג על אפיקי מים, כן נפשי תערוג אליך אלקים" (תהלים מב, ב), "אוהב כסף לא ישבע כסף (קהלת ה, ט), זה משה" (ד"ר ב, כו; קה"ר ה, ח), נפשי חולת אהבתך, - וכן עוד ועוד.
אין צריך להבין הדברים בגדר רעב וחסרון חלילה, שם אין כל רעב, רק זוהי המדה של "לדבקה בו", דביקות, בציור כמו שמגנעט אחד מושך למגנעט שני, זהו דביקות כזו, המשכה להיות מתאחד לגמרי עם מקור השלימות.
"אם שמוע בישן, תשמע בחדש" (ברכות מ. סוכה מו:), ו"מצוה גוררת מצוה" (אבות ד, ב), בעשיית מצוה לא יהיה די ומעצור אצל מצוה־זאת, אלא תיכף תהא מצוה־זו מרדפתו להתאחד עם כל מציאות השלימות, להתדבק בו ית"ש.
בדיוק כמו שמבינים "עבירה גוררת עבירה" (שם), פעם־אחת מילוי תאוה פותחת חלל יותר־גדול, ומתהוה יותר העדר, יותר אבדון, - כן הוא גם בצד שני, תיכף בפסיעה הראשונה כבר אין ניתן להיות עוצר, רק מביא עד רום קצה המעלה, עד "לדבקה בו", - כך הם טבעי הדברים.
מזאת נבין יסוד גדול, במהותן של טוב ושל רע, - מהו טוב? - מהו זאת "לב טוב"?
- ומהו רע? - ומהו זאת "לב רע"?
"כי יצר לב האדם רע מנעוריו" (בראשית ח, כא), "הקב"ה קראו רע" (סוכה נב.), - זהו כל הסוד של העדר המציאות, - מה נקרא "רע"?
כתיב (דברים טו, י) "נתון תתן לו, ולא ירע לבבך בתתך לו", וברש"י (לעיל פסוק ז') "יש לך אדם שמצטער אם יתן אם לא יתן", היינו אף אם הוא נותן, אכן הוא מצטער, שאינו נותן בשפע טוב־לבו, כי אם במצטער.
וזהו "ולא ירע לבבך", שלא תהיה מצטער.
רואים אנו מכאן יסוד גדול, רע לא נקרא "אי עשיית טוב", על זאת אין מדובר כלל, רק גם במצב של עשיית טוב ממש, ואך שפעולת הטוב אינה הולכת עם כל הלב, סוד השלימות, ישנו איזשהו מעצור, הוא נגמר עד פה, ולא יותר, הסימן הוא מצטער, בהיותו מצטער הרי זהו סימן שיש כבר איזה [מניעה?[ בהנתינה, זאת הוא כבר "רע", זאת הוא כבר מן המציאות של העדר וחסרון.
הסוד של טוב הוא מבלי כל שום קמצנות, מבלי שום קשיות, ליתן וליתן ללא מעצור.
[מה שאינו נותן עוד בסיבת מה שאין לו יותר, זאת אין נקרא מעצור, העיקר הוא אשר בלב לא יהא שום מעצור].
זהו הגדר של אמרם ז"ל (בבא־בתרא ט:) "הנותן פרוטה לעני, מתברך בשש ברכות, והמפייסו מתברך בי"א ברכות".
כי הגדר של "המפייסו" הוא [ביטוי לרצונו[ ליתן עוד ועוד, "לב טוב ומטיב" ללא כל מעצור.
עכשיו נבין מה שבספר הישר לרבינו־תם (שער ו', המדה הי"ד) עושה עסק גדול־ כזה מן מדת ה"כילות", ומעמיד מדה־זו בראש, עולה על כולנה, - "אי־אפשר לכילי להיות עובד־אלקים, בשביל רוע לבבו ועינו".
הרי כבר שומעים אנחנו עם מה גובלת היא ה"כילות", אין זאת כלל מן מדות עולם־ הבא, אלא ההיפך, כל סוד ההעדר והחסרון, - המדה של עולם־הבא היא "מלא מחזיק", מבלי שום קמצנות, עוד ועוד.
חז"ל (מדרש תהלים) אומרים על־הפסוק (תהלים כה, ח) "טוב וישר השם", למה הוא טוב, מפני שהוא ישר, ולמה הוא ישר, מפני שהוא טוב.
הרי שומעים אנו, כי מדות עם חכמה הנם אחד, טוב הלא זהו מדות, וישר הלא זהו חכמה, והנם קשורים זה בזה, וכמו שבחכמה הלא שם הוא הסוד של "בלתי סוף", כך הסוד של טוב הוא גם־כן "בלתי סוף", מדת עולם הבא כלי מלא מחזיק", ללא מעצור!
רכט
שמחה של מצוה
 ג' דחוה"מ סוכות
איתא בחז"ל (סוכה נא.:) "מי שלא ראה שמחת בית השואבה, לא ראה שמחה מימיו".
ואיך אמרו זה? הלא כמה מלכים היו "מלך בכיפה", ובודאי ראו שמחה בימיהם, ואיך אמרו זה, שלא ראה שמחה מימיו?
אבל הסוד הוא בזה לפי הנ"ל; כי ענין השמחה בזה־העולם - איננו בנמצא!
כי יסוד ושורש העולם־הזה, הוא העדר וחסרון, ולא יותר, היינט וויא קומט דא שמחה?
וכל השמחות שאנו רואים בעניני זה־העולם, אין הם אלא רק גירוי של העצבים (א־אויפרייצונג פון די ניערווען), ולא יותר!
"שמחה של מצוה" היא השמחה של מציאות, וכל־העולם־כולו אינו יכול להכיל השמחה של מצוה־אחת.
אמרו (ספר חרדים, בתנאי הד' לקיום המצות; מובא בשיח־יצחק ע"פ עבדו את ד' בשמחה) על האר"י ז"ל, שכל מה שזכה שנפתחו לו שערי החכמה, לא זכה אלא בעד שהיה שמח בעשית כל מצוה שמחה גדולה.
איתא בחז"ל (ברכות ל:) "חזייה דהוה קא בדח טובא, אמר (מאי האי, הלא) "וגילו ברעדה" כתיב, אמר ליה, אנא תפילין מנחנא", - שמחה של מצוה!
וציור ע"ז, שאחר מיתת נדב ואביהו, שני בני אהרן - מי יוכל למלל האבידה הגדולה שהי' לאהרן אז, מיתת שני בניו, ואיזה בנים, של "בקרובי אקדש", ואף־על־פי־כן (ויקרא י, ג) "וידום אהרן"! - ואמרו חז"ל (רש"י שם) שקיבל שכר על שתיקתו, שנתייחד עמו הדיבור, שנאמרה לו לבדו פרשת שתויי־יין.
רואים שהשמחה של מצוה של "נתייחד עמו הדיבור", היתה לו תשלומין בעד כל צערו!
כי שמחה של מצוה היא שמחה של מציאות.
ומהו הפלא שאמרו "מי שלא ראה שמחת בית השואבה", שהיה שם ודאי שמחה של מצוה, "לא ראה שמחה מימיו".
כי מבלתי "שמחה של מצוה", הרי אין כלל בנמצא כל מין שמחה בזה־העולם.
[ולהיות שמח עם עולם־הזה, זהו אמנם ההיפך, אלו הנם הדברים אשר צריכים להיות נעשים בהצנע, להתבייש עם מעשה הגוף, מעשה בהמה].
רל
שמחה - ממציאות אמיתית
 שמיני עצרת
דברנו ששמחה אמיתית, שמחה של מציאות, הוא דוקא משמחה של מצוה.
ועלינו להבין, כי "שמחה של מצוה" אינה דבר צדדי, אלא המצוה בעצמותה היא עצם של שמחה, ומשמחת את האדם, בציור: ויין ישמח לבב אנוש אין השמחה דבר צדדי, אלא היין הוא המשמח, וכששותה יין בהכרח באה השמחה, "חזייה דהוה קא בדח טובא, אמר (מאי האי, הלא) "וגילו ברעדה" כתיב, א"ל אנא תפילין מנחנא" (ברכות ל:), תפילין קא מנחנא מכרחת את ה"בדח־טובא".
וכשאחד שותה יין הרבה, ואינו שמח, אין זה דבר פשוט, אלא מת הוא, כי איך יתכן זה, כן כשאחד עושה מצוה ואינו שמח, והבן.
לפי הנ"ל יוצא לנו מזה יסוד זה: אדם־ הראשון קודם החטא היה עומד במצב שהיה חי לעולם (רמב"ן בראשית ב, יז), - ולהנ"ל צריכים להבין שאין הדבר מפני שהיה חי, ולא היה מת, - אלא שהיה במצב השלמות, שלם בתכלית, בלי שום חסרון, ושם שום מיתה איננה, בציור: מלאכים אינם מתים, לא מפני "שאינם מתים", אלא מפני שאינם יכולים למות.
לאחר־החטא שנתערב בו הרע, ומציאות הרע הוא מציאות של העדר וחיסרון, כאן כבר ישנה מיתה יגון ואנחה!
נמצא לפי זה, שיש שני מציאויות, - יש מציאות של מציאות, שלימות, ובמציאות־זו אין שום חסרון, אין שם מיתה יגון ואנחה, - ויש מציאות של העדר וחיסרון, מיתה, יגון ואנחה, וכל הצרות ר"ל, כי כל הצרות אינם אלא העדר ולא יותר.
ופשוט הוא מה שדיברנו (במאמר הקודם) שבזה־העולם אין שום שמחה, שהרי כל העולם־הזה הוא היפך השמחה, כי מציאותה הוא העדר, ויגון ואנחה כרוך בעקבה.
מצוה, שלמות, הם מציאות של מציאות, והם השמחה בעצמותם "אשר ברא ששון ושמחה, חתן וכלה, גילה, רינה וכו', מצד הבריאה כמו שהיתה קודם־החטא בשלימותה, היתה במציאותה ששון ושמחה וכו', כפי הנ"ל.
רלא
הצנע לכת - סוד היחוד
 תרפ"ח
"במה אקדם השם (על רוב חסדיו), איכף לאלקי מרום (על רוב חטאי) וגו'. האתן בכורי (קרבן, בעבור) פשעי, פרי בטני (עבור) חטאת נפשי. הגיד לך אדם מה טוב, ומה ד"א שואל מעמך, כי אם עשות משפט ואהבת חסד והצנע לכת עם אלקיך (מיכה ו, ו־ח, עי' שע"ת א, כה).
"דן דין עני ואביון וגו', הלא היא הדעת אותי נאום השם" (ירמיה כב, טו).
הלא ידיעתו ית"ש, זהו הרי לכאורה בעולמות העליונים, מגלים לנו סוד גדול שזהו טעות: "דן דין עני ואביון", ה"למעשה" היבש של "דין עני ואביון", בזה היא כל ידיעתו ית"ש.
"במה אקדם השם, איכף לאלקי מרום, האתן בכורי פשעי, פרי בטני חטאת נפשי", במדרגות כמו אלו, אשר "אתן בכורי פשעי, פרי בטני חטאת נפשי", בזה לא מונח צרור כל־כך הרבה, כאשר מונח ב"עשות משפט ואהבת חסד".
"והצנע לכת עם אלקיך", "שלא יחמוד כבוד על מעשיו הנכבדים" (שע"ת א, כד), בזה מונח כל ה"יושב בסתר", אשר זה הרי לכאורה שיא העולמות, מגלים לנו כי הגבוה ביותר הוא בזה־העולם, "יושב בסתר" הוא גם־כן כאן, במעשה יבש זה של "והצנע לכת", "לא יחמוד כבוד על מעשיו הנכבדים", זהו הסוד של "יושב בסתר".
כל סוד היחוד, כל ה"אין עוד", הוא בזה־ העולם, ב"והצנע לכת", ב"לא יחמוד כבוד על מעשיו הנכבדים".
הלא יוצא, לא כפי שמורגלים ללמוד, ש"והצנע לכת" הוא סתם איזו מצוה, רק כל העסק של "והצנע, ובלתי והצנע", הוא עסק של: "יחוד, או בלתי יחוד".
רלב
"בצל כנפיך תסתירני"
 ליל ב' סוכות
איתא בחז"ל (תענית ז.) אמר רבי חנינא בר אידי, למה נמשלו דברי־תורה למים, דכתיב (ישעיה נה, א) הוי כל צמא לכו למים, לומר לך, מה מים מניחים מקום־גבוה, והולכים למקום נמוך, אף דברי־תורה אין מתקיימין אלא במי שדעתו שפלה.
וכן אמרו עוד (סוכה מט:) תנא דבי רב ענן, מאי דכתיב (שיר ז, ב) חמוקי ירכיך [כמו חלאים], למה נמשלו דברי־תורה כירך, לומר לך, מה ירך בסתר, אף דברי־תורה בסתר.
חז"ל (ב"ר פא, ב; ילקוט פ' תצא תתקלח; ירושלמי יבמות פי"ב ה"ו) מספרים המעשה, שאמרו לו (לרבינו הקדוש) תן לנו אדם אחד, שיהא מקרא אותנו ושונה אותנו ודן את דיננו, נתן להם רבי לוי בר סיסי, - ועשו לו בימה־גדולה, והושיבו אותו למעלה ממנה, ושאלוהו שאלות, ולא ידע להשיב להם דבר.
וכיון שראה שצרתו צרה, הלך לו (ברח) אצל רבינו־הקדוש, ושאל אותו רבי על אשר היה שם, וסיפר לו שלא ידע להשיב שאלותיהן, ושאל אותו רבי, והשיב על כולן, אמר לו, ולמה לא השיבות אותן כשם שהשיבות אותי, - אמר לו: "עשו לי בימה גדולה, והושיבו אותי עליה למעלה הימנה, וטפת (לשון הצפה, גבה) רוחי עלי, ונתעלמו ממני דברי־תורה", ושכחתי הכל.
הלא מבהיל הדבר, מה היה יכול להיות שם, ומה היה שם?
אך הלא בכל־זאת היה שם איזה אופן של "מקום גלוי", מקום גבוה, לא בעומק; איזו יציאה מן הפנימיות, והתקרבות אל החיצוניות, וכבר נעשתה כזו־מהפכה, עד אשר שכח הכל!
צריך לדעת, שסוד הדבר הוא, כי יש מקום גבוה, ויש מקום נמוך, - מקום גלוי ומקום סתר.
וסוד היצר הוא, במקום גבוה, במקום גלוי; שלא הקטין עצמו, ולא ירד לעומק, אלא נשאר בעולם־הזה עם חוקותיו וגבולותיו, - אולם בנמוך, בסתר, שם מציאותו בלתי נמצאת.
"והצנע לכת" זהו הרי מקום נמוך, סתר, פנימי, ואינו גלוי, אשר עין לא ראתה, שם אין מציאותו־של־היצר נמצאת.
הלא יוצא מזה סוד מבהיל, אשר יתכן כי בעולם־הזה, אשר כאן הוא מקומו־של־ היצר, כאן יש מקום אשר אין מציאותו נמצאת, ויתכן להתחבא ממנו, ושם אמנם די בטוחים.
במקום גלוי, במציאותו היכן שהוא נמצא, אי־אפשר להסתבב ולהמנע ממנו.
על מעשה של "נח איש צדיק", כבר כתוב (ב"ר לו, ג) "איפגע בו שידא שמדון, אמר לו שותפי עמך, אלא איזדהר בך דלא תיעול לחלקי, ואם עלת בחלקי, אנא חביל בך", - "הדין דידי הוא, הזהר שלא תכנס בגבולי", שם הוא כבר אופן של מקום גלוי, הרי זהו כבר גבולו שלו, הרי כבר מן הנמנע לעברו מבלי ליחבל, וכבר צווחת התורה ט"ו פעמים "וי"! (ב"ר לו, ד; סנהדרין ע.).
אלא מה? ישנו "מקום סתר", אשר בסתר, שם מציאותו־של־היצר איננה נמצאת, ושם אפשר להיות נחבא ממנו.
הסוד של כל התורה כולה הוא, להכנס ב"סתר", אשר שם בסתר אין הוא נמצא.
זהו הסוד אשר התורה "מגנא ומצלא", כמאמרם ז"ל (סוטה כא.), - תורה הריהי מגן, היא מחביאה את האדם.
וזהו הסוד של סוכות, "צא מדירת קבע", מלישב בשלוה בעולם־הזה, במקום גבוה, וגלוי, כי שם עדיין בחוץ עומד, אלא "יחביאנו בצל ידו תחת כנפי השכינה", "בצל כנפיך תסתירני" (תהלים יז, ח; ברכת השכיבנו), - היכן הנם "כנפי־השכינה"? - בסתר, שם הם כנפי־השכינה! ובסתר אין מציאותו־של־היצר נמצאת!
רלג
"עד בלי די" - כאן בזה־העולם
 מוצאי ב' סוכות
בהיותי עתה במרחצאות מאריענבאד, קלטה עיני לראות דבר בל־יתואר, כי ישנם אנשים הנמצאים כמעט כל השנה במרחצאות, פשוט מחפצם להיות מתענגים, אחד מביניהם אמר: איך אפשר כלל ליסע מכאן?
כאשר מתבוננים בטיב עולם־הזה, רואים ברור שלא יתכן שיותר לא, איך יכולה להיות כזאת כחישות, כזאת צרות, כזה צמצום?
על פסוק (בראשית ב, ז) "ויפח באפיו נשמת חיים, ויהי האדם לנפש חיה", תרגם אונקלוס "והוה באדם לרוח ממללא".
הלא די לנו כבר בזה להתבונן בגודל רוממות הענין של דיבור, כי הוא רוח ממרום, אשר זה כל האדם: נפשו, וחיותו.
עתה נתבונן נא, אם כפי מהלך מחשבותנו, כי ה"מדבר" אינו יותר מן אשר אנו חושבים, רק דיבור הפה, - הרי לא ניתן להתבטא ע"ז ככה!
כי איך הוא זה אשר ה"רוח ממללא" לא יהיה אלא מילים ספורות: שוב דיבורים על גריסים ואורז, ושוב גריסים ואורז, ליסע לפה, ולילך לפה?! - וכי יתכן שזהו אמנם ה"דיבור"!
הלא בהכרח, כי באדם כבריאתו ושלמותו, מהותו של הדיבור הוא אחר לגמרי, הנפש היא המדברת, הלב דובר בלבבו, זהו הדיבור האמיתי, הלשון והשפה האמיתית.
כאשר מתבוננים, רואים ברור שמוכרחים בעל־כרחינו לומר שכאן בעולם־הזה יש עולם־הבא, תענוגי עולם־הבא.
וכיון שכן, כבר יתכן מה שאמר ר' יוחנן בן זכאי (סופרים טז, ח) אם יהיו כל השמים יריעות, וכל האילנות קולמוסין, וכל הימים דיו, וכל דיירי־ ארעא ספרי וכו', אין כדי חכמתי שלמדתי מרבי" וכו', - כששומעים על שטף כה־רב של חכמה, ארוכה מארץ מדה, מבלי גבול ומבלי תכלית, כבר מובן כמה מכוון הביטוי האמור על הדיבור!
אדם־הראשון היה צריך להשלים את היחוד־ השלם, - ואילו היה משלים, היה במצב של "עין לא ראתה" (ישעיה סד, ג).
והלא אדם־הראשון במצבו קודם ההשלמה, אשר היה בגן־עדן, בעולם הבא, הרי זה העולם־הבא של "זה־העולם".
כי הרי עה"פ (בראשית ב, טו), "ויניחהו בגן־עדן לעבדה ולשמרה", אחז"ל (זח"א כז. ת"ז תנ"ה) "לעבדה - בפקודין דעשה, ולשמרה - בפקודין דלא־תעשה", - הרי מתכוונים אל זה־העולם, אל ה"היום לעשותם".
הרי רואים, כי מצבו של אדם־הראשון אשר היה בגן־עדן, מתכוונים בעולם־הזה, - העולם־הבא שבעולם־הזה! וזהו כבר אמנם ... עונג ושמחה.
עתה הרי מובן אמרם (סוכה נא.:) "מי שלא ראה שמחת בית־השואבה, לא ראה שמחה מימיו", - מפני ששם היתה "שמחה של מצוה".
רלד
ההתדבקות ב"עולם הגדלות"
 סוכות תרצ"א
אחר ההתבוננות (המבואר בארוכה במאמר הקודם, הנדפס בד"ת דברים ג, כד) בהתאחדות הבריאה עם בוראה, והתמזגות היצירה עם יוצרה, - שהבורא־יתברך עם הבריאה הנם חבוקים ודבוקים יחד, נאחזים ומסובכים וממוזגים זה־בזה כאחד, בסוד היחוד השלם, - אשר בהיותו נותן עוז ותעצומות להבריאה, בזה גופא הבריאה נותנת עוז לאלקים, שיהא 'השם שלם'.
[וכידוע כי התחברותינו אנו עם יוצרנו, אינה כלל "במציאותו" ו"בעצמיותו" יתברך, רק "בהתגלותו" אלינו, והתפשטותו ית' בתוכינו, במדותיו־ית' הנאצלות ונשפעות ומשתלשלות ונמשכות מאתו־ית' אלינו, - אשר ברחמיו־ית' לא תהו בראם, רופפים ולחים כענן בוקר, להיות מרחיבים ונמתחים והולכים בלי גבול ומשטר, אלא עם כי ראשם מגיע השמימה, הנם מוצבים ארצה, וד' צלך, כשם שאתה הוה עמו, כי הקציב שיעור התגלותו־בהבריאה־שברא במדה מדוייקת כחוט־השערה ממש כפי צרכי הבריאה, שכביכול גילה והמציא עצמו בדיוק כפי מה שיש בריאה, וכמו שהתורה מכוונת ומותאמת בדיוק להאדם, - התורה, והבריאה שהיא האדם, והבורא, "מתקשרן דא בדא", ולא מתפרשי דא מן דא, דכולא חד, עד שאי־אפשר להיות כל קיום בלי כולם יחד].
וכדוגמת מה שבכל הבריאה אין דברים מיותרים, כל נברא אינו מחזיק בכמותו ובאיכותו יותר מכפי הצורך אף במשהו: הלבנה שמקבלת אורה מן השמש, אין זאת מפני שהשמש נתברך בטבעו בשפע של אור יותר מדאי, רק להיפך, השמש נברא באור גדול כל־כך, מפני שמלבד האור הנצרך לו לנפשו, הוא מכיל בקרבו גם את אשר הוא צריך לכלכל ולהאיר את כל הגלגלים המקבלים ממנו אורה, וכל עצמותו של ריבוי־זה הותקן רק בעבורם, - ובדומה־לזה "לב האדם", כל ריבוי הדם שמכיל בקרבו, לא סתם מותרות הוא זה, והוא אשר מטיב עם שאר־האברים בהיותו נותן להם מדמו, רק להיפך, כל עצם ריבוי־הדם הותקן רק בשביל לכלכל את שאר אברי הגוף, - והמשפיע עם המושפע הנם מאוחדים וממוזגים כל־כך, עד אשר יבין כל משכיל כי באמת אין כאן כל "נותן" ו"מקבל", (שיהא המושפע צריך לתחנונים ליתן לו 'מתנות'), אלא שניהם הנם חלק ממערכה־אחת, שהמושפעים יש להם בהמשפיע־אליהם חבל־השתתפות, המתייחס להם, ואשר אמנם שלהם הוא, (כי כל הויית־המשפיע מתקיימת מכח הויית־המושפע).
ועל־פי־זה נתבאר לנו (שם), מה שלכאורה יפלא, מהו ביאור מה שנצטוינו (ברכות לב.) "לסדר שבחו של מקום" קודם היותנו עומדים להתפלל לפניו־ית', - הלהחניפהו אנו מצווים? - וכי בחנופה ושוחד נזכה דיננו, ויעלה־בידינו למשוך ולהוציא ממנו־ית' את חפצינו ומבוקשינו?
הלא ודאי כי הענין של "סידור השבחים", הוא אחרת־לגמרי מכפי הבנתינו, - כי אין זאת הזכרה בעלמא לשם כבוד ד', אלא כל אשר מקדימים ואומרים לפני בקשת־צרכינו, הכל הנם טענות ותביעות לפסק־הדין על ענין בקשותינו, לקבל את חלק שותפותינו המתייחס אלינו.
ולכן צריך להקדים ולפתוח בהזכרת טיב יחוסה ואחדותה של הבריאה עם הבורא, - אשר על־ידי־זה הננו בטוחים בודאי שינתן לנו חלקינו.
כי הרי שני חציים מן גוף־אחד, אשר עצם קיום־שניהם "חד־הוא", מבלי להיות נחלק ומתפרד זה־מזה, הלא מובן ודאי כי כאשר חצי־האחד קורא אל חציו־השני ושואל־ודורש ממנו ליתן חלקו בקיום־שניהם, הרי בטרם־יקראהו וכבר יענהו להיות עומד לימינו, כי "חד הם".
לכן מספרים את גדולת יכולת כח נפלאותיו אשר עשה והראה וגילה באמצעותינו ובתוכינו, - בכדי שבעבור היותו־יתברך עצם עצמיותנו, בסיבת־זאת לא נצטרך להיות עומדים בתוחלת ממושכה לזכות לקבלת טובה וצדקה בזכות טיב תחינותינו ותפילותינו, אלא נוכל גם אנחנו לפנות אליו־ית', להיות קוראים־אליו באמת ממש כמו הקורא אל חציו־השני אשר מעצם עצמיותו, לשאול־ולדרוש ממנו בבקשה־נכונה, לקבל בדין את גדולת נפלאותיו אשר מתייחסים אלינו, שלא יטשנו לכלוא מאתנו את חבל־שותפותינו בגילוי גדולת נפלאותיו, וכמו שאבריו של אדם הרי הנם אבריו שלו, ולא ישיבוהו ריקם, כן גם הוא ית' לא ישיבנו ריקם, - [וזהו שהביא הרמב"ן (סו"פ בא) מאמרם ז"ל (ירושלמי תענית פ"ב ה"א; פסיקתא דשובה) עה"פ (יונה ג, ח) "ויקראו אל אלקים בחזקה", מהו בחזקה, "חציפא נצח לבישא"].
[והנה איתא בחז"ל (ב"ר ח, ט; קה"ר ו) בשעה שברא הקב"ה את אדם־הראשון, טעו בו מלאכי השרת, וביקשו לומר לפניו קדוש, - משל למלך ואפרכוס שהיו בקרונין, והיו בני־המדינה מבקשין לומר למלך דומינו, ולא היו יודעין איזהו כו'.
ואיך שייך שיטעו מלאכי־השרת בדבר־כזה, האם אמנם ראו שנים יושבים בקרונין אחת, וכי טעו מלאה"ש ח"ו ב"שתי רשויות", - ובודאי הלא יכולים להבחין ולראות על אדם־הראשון, שהוא נושא וסובל על שכמו עול־ומשא, באשר לבו חרד בקרבו להיות נזהר במעשיו ובעניניו, כלומר מתבונן ומפקח על מעשיו ודרכיו, לדקדק בהם, ולא יתן שינה לעיניו ותנומה לעפעפיו, להסיח דעתו מלהיות ירא ודואג תמיד על מעשיו ודרכיו פן יהיו נמתחים והולכים בתנומת מרוצתם, להיות יוצאים מן גבולם הראוי, - ונקל להכיר כי האדם יש לו בורא המושל עליו בחוקיו ומשפטיו.
אכן ענין "בקרונין אחת", היינו, כי אדם־הראשון קודם החטא, היה בדביקות לד' בתכלית האחדות־והחיבור, בבחינה של (שבועות מז:) "קרב לגבי דהינא ואידהן", עד שלא היו יכולים להבחין ולהכיר הגבולים בינו לבין הבוי"ת.
כי מה שהיה אדם־הראשון מפלס ושוקל דרכיו, אין לנו להבין פירוש הענין, שאדם־הראשון הטה שכמו לסבול ולשאת עול משא של זולתו, כחבילות המלך שמטילים על עבדים פחותי־ערך, הרובצים תחת המשא אשר מעליהם, - לא כן היה אדם־הראשון, אלא בהיותו בדביקות לד' בתכלית האחדות, היה כמוהו כמלך, כאחד ממש.
כי כמו שהמלך [הרי 'בשמים הכין כסאו, ומלכותו בכל משלה', כי הוא אמנם ודאי "מגביה לשבת", ו"ברום עולם מושבו", אך עם־כל־זה הוא 'משפיל לראות בשמים ובארץ', ו'משפטו וצדקתו עד אפסי ארץ', והיינו שהמלך[ אינו רובץ תחת משאו, ואין משאו מתקיים עליו, אלא אדרבה, הוא מתקיים על משאו, ורוכב על גביו, ומנהיגו, כענין נושא את נושאיו.
כי הפעולות והמעשים הנפעלים ונעשים על־ידו, אין להבין שהוא פועל ועושה למען הפעולה ובשבילה ולטובתה, אלא הכל לכבודו ולמענו יעשה, כי בזה שפע־כחו־ויכלתו יגדל ויתרבה יותר ויותר, מבלי שום שיעור ומבלי שום הפסק, כמעיין המתברך ונובע אשר מציאותו שוטפת ומתפרצת ויוצאת ממנו, מבלי שום עיכוב ומעצור.
)חסר) עד שלא ראו כל חילוק ביניהם.
וזהו שמצינו בענין המרגלים, שטען משה־ רבינו לפני הקב"ה (במדבר יד, טז) "ואמרו אל יושב הארץ וגו', מבלתי יכולת השם", היינו שעלול להיות יוצא מזה חילול־השם.
וצריכים להבין, ממי אמנם תבע תביעה־כזאת? [מה שייך לתובעו ית' על חילול ה'].
אכן אחרי שהבריאה על דרך שותפים, אשר כולם שותפים להקב"ה במעשה־בראשית, וכל־אחד עוסק כמו עושה בתוך שלו ממש, ולא כמו שכיר העושה בשל אחרים, - שייך על־זה תביעה, אחרי אשר צריך זה להעסק.
ועל־דרך־זה נבין מה שמצינו בכמה־מקומות "הטיח דברים כלפי מעלה", - כל הטענות הם מצד שהם שותפים ובעלים בעסק.
וזהו ענין התפלה, מפני שכיון ששותף הוא, יכול לחוות דעה (עי' דחכו"מ ב' מאמר ט'(].
ומטעם־זה, בשמונה־עשרה שתיקנו חכמים־ הראשונים שיהיו ישראל מתפללין, לא פתחו בצרכם של ישראל תחילה, עד שפתחו בשבחו של מקום, וסידרו לנו כברכה־ראשונה את "ברכת אבות", אשר בה מזכירים את הילולו ו"שבחו של מקום" הנודע וניכר מתוך מעלתן וגדולתן ושבחן של האבות־הקדושים, אשר בעצם־מציאותם המעולה והמשובחת, בזה רואים ויודעים, ויוכר ויתפרסם "שבחו של מקום", וכפי ידיעתינו מ'אברהם', כן יש לנו 'אלקי אברהם', שכשרואים לאברהם, רואים להאלקים, כי חד הוא, וכמו שמבואר בספר הפרדס לרש"י ז"ל, כי כל שבחיו־של־מקום כולם שהוזכרו בברכה־ראשונה, הכל מיוחס לאברהם־אבינו, ממה שראינו בו, [וכאמרם (ב"ר לט, יז) "קובע אני לך ברכה בשמונה־עשרה וכו', שלך קודמת לשלי, בשעה שהוא אומר 'מגן אברהם', אחר־כך 'מחיה המתים', הרי שעצם הברכה שייכת בתכלית לאברהם־ אבינו, ולא לבורא־עולם, - ואך כי מ"שבחו של אברהם" מתודע ומתפרסם "שבחו של מקום"].
כי עיקר ברכה־ראשונה היא על ענין גדלותן של האבות־הקדושים ושל הכלל־ישראל, וממש ב"שבחן של אבות" ו"שבחן של הכלל־ ישראל" מדברים, "שהוגדלו בזאת שיש בהן [גילוי[ גדולות ונוראות אלקינו", וכל התגלות־ כבודו־ית' נמצאת בם ובמציאותם, - שכאשר טועמים את האבות־הקדושים, יכולים לטעום טעם של כביכול עצמו, - וההתחברות וההתאחדות וההשתתפות שלהם עמו־יתברך היא כה נפלאה, עד שהקדים ד' ברכת־אבות לברכותיו־שלו.
וכן בדומה־לזה הוא גדלותן של הכלל־ישראל, אשר כל התגלות־גדלו־ית' נמצאת במציאות הכלל־ישראל, וכפי־מה שמכירים את גדולת הכלל־ישראל, כפי־זה יודעים מן "הקל הגדול".
כי עיקר ענין סידור גבורות האבות־הקדושים, הוא, מה שבהיותינו מתבוננים בהגילוי של "גדולות ונוראות אלקינו" אשר נתגלה באמצעות מעלתם וגדולתם ושבחם של אבותינו־הקדושים, הרי בהראותו אל נפשו את נועם זיו כל־זאת, [בזה הוא מנשב ומפיח בגחלת־עצמיותו, אשר שלהבתה בתוכה כמוסה וסגורה, וכמעט עמומה, - ללהטה וללהבותה, להקיצה ולעוררה מתרדמת אוולתה, הנופלת עליה במרוצת ההרגל, להיות מבלה את ימיה, ומתה, וזה הכל, ואשר תעצים את עיניו ותדחה ותדעיך את ידיעתו־הוודאית מענין ישותו וזהותו שלו כאשר היא באמת, להתעלם ממנה, ולהטביעה ולהאבידה בתהומות עמקי מצפוניו, ולכבותה כליל מהרגש נפשו, - ובשעה שיתבונן בגדולות־ונוראות־אלו], המאור של גדולות־אלו יציק לו וילחצהו וימשכהו להתחדש בו התעוררות להקיץ מתרדמת ההבל, לפקוח עיני־בחינתו להביט אל צור־מחצבתו, "לחשוב מחשבת־ממש: מה הוא"?!, ותהיה המחשבה־הזו הולכת ומתגברת בקרבו, עד אשר אמיתת ישותו וזהותו תצא ממסגר נפשה, ותתנער מן עפר־הארץ ותקום מאשפתותיה, ותעדה עדיה ותכלול יפיה, ותשיג כל הנהגה־ נאוה המעטירה את בעליה, ותתרפא מן תחלואי־הנפש ותטהר מכל רעיונים מורדים אשר פוגעים את שרעפיה על־ידי עסקי העולם, ותישר הדורי טבעה, עד אשר מאליה תקבל על־עצמה בלב נאמן שיגיעו מעשיו למעשי אברהם יצחק ויעקב, וגם נפשו תמשיך את "גדולות ונוראות אלקינו" בעצם־מציאותה, להתדמות לזה יותר ויותר, ללא כל סוף ותכלית, "מה הוא רחום אף אתה רחום" וכן הלאה, שלא יהי' מצבינו ח"ו מסך־מבדיל בין הבורא והנברא, אלא אדרבה, ימעט את עצמו לפניו־יתברך, עד אשר יהיה מוכשר־ומוכן לדבקה בו בחיבור ובאיחוד גמור, להתהות כ"פלג גופא" ממנו־כביכול, שהוא יהיה לנו לאלקים, להיות מתגלה באמצעותינו.
ובזה ביארנו (שם) מה שדייק הרמב"ן (במדבר יד, יח) שבתפלת מרע"ה על עוון מרגלים, הזכיר כל מדות הקב"ה, חוץ ממדת "אמת", גם לא אמר "זכור לעבדיך, לאברהם ליצחק וליעקב", כמו שאמר במקומות אחרים.
ומבאר הרמב"ן, שלא היה משה־רבינו יכול להזכיר בתפלתו "מדת אמת", מפני שבמדה־זו אין להצדיקם כלל, אלא אדרבה "במדת אמת יהיו חייבים", וגם אינו יכול להזכיר האבות, כי מעשיהם היפך מעשה האבות.
ולכאורה דברי הרמב"ן מחוסרי הבנה, כי אע"פ שהכלל־ישראל לא היו ראויים להיות זוכים אז במדת־האמת, הלא הקב"ה הרי אמת הוא ודאי, ולפי מה שאנו מדמים שאין להזכרת מדותיו־ית' שייכות לפיסוק־הדין, למה לא יחשוב גם מדת־האמת בתוך שאר מדותיו־ית'.
הרי מוכרחים אנו להודות, כי כל מדותיו־ית' הנחשבות ונאמרות בתפלה, הם טענות ותביעות לפיסוק־הדין, מאחר שהרי מדותיו־ית' הם במדה מדודה כפי צרכינו, לא יותר אף במשהו, ואם־כן הרי אנו כשותפים בכל מדותיו ית' כביכול, ולנו הם, - וממילא הרי כשהכלל־ישראל בהנהגתם לא היו ב"מדת אמת", נסתלק כביכול הבורא האמת, והאמת נעדרת, ולכן החסיר משה־רבינו בתפלתו להזכיר את מדת האמת.
כי הלא מובן מאליו, שאין השמש משועבד להאיר את הירח בעת שתעלם ותחסר, וכן אין הלב משועבד להטיף דמו בצינורי־הרגל, בעת אשר תיבש הרגל או שתיקטע, - ומובן כי כמו־כן גם הקב"ה (היינו בחינת התגלותו־ית') כביכול נפטר מחובו (להשפיע אלינו את חלקינו) בזמן שהאיש אובד את אנושיותיו וחיוביו.
[ואמר (יד, יז) "יגדל נא כח השם" במדת אמת היותר־גדולה, שגם זאת ביכלתך, להגדיל מדותיך].
ובברייתא (ברכות לד:) "המתפלל וכו', אם אינו יכול לכוין בכולן (בכל י"ח ברכות), יכוין את לבו באחת וכו' באבות", - ובכוונתו בברכת־אבות בלבד, כבר יוצא ידי־חובתו.
והנה ענין התפלה הלא הוא שאלת צרכיו: דעה, תשובה, סליחה, גאולה, רפואה וכו', וידי חובת כל אלה יוצא כשמכוין בברכת־אבות.
כי זכירת האבות־הק', אשר זוהי זכירת התגלות־ כבודו־יתברך הנמצאת בם ובמציאותם, תהיה באה כמים בקרבו וכשמן בעצמותיו, כי בזה הוא מרטיב־ומרוה את יבושת־עצמיותו, וסך את נפשו לדשנה ולרכך את קשיות טמטום לבבה, ויהיה לו זה למשיב נפש מדרכי תולדות גוש־עפר, לדבקה בו ית', וכאשר דבקים בהשם אלקינו, הרי ממילא חיים כולנו היום, כי כשם שאתה הוה אחד עמו כביכול, ללכת בדרכיו יתברך, כך כביכול - עם כל הטוב שיכול לימצא במדת התגלותו־ ית' - הוה אחד עמך, ממש מחובר־ומאוחד עמך, מבלי אפי' חוט־השערה־אחת הנפרדת מהאדם.
[וזהו ענין (תהלים קטו, יב) "השם זכרנו יברך", וכן מה שנאמר (שמות כ, כא) "בכל מקום אשר אזכיר את שמי, אבוא אליך וברכתיך", וכן (דברים כו, יז־יח) "את ד' האמרת היום, להיות לך לאלקים גו'. וד' האמירך היום, להיות לו לעם סגולה"].
כי כל התפלה היא אמנם המשך־ארוך של התבוננות במצב קישור האדם עם בוראו־ית', - אך העיקר הוא לכנוס ב"עולם הגדלות", להתבונן במעשיהם של האבות־הקדושים, ולהתחשב בנפשו, כי אז תשתנה השגתו והכרתו, ויוכל להכנס בתפלה (וכמבואר בארוכה במאמר הקודם).
* * *
עתה נראה נא להכיר בהפרש עולמות עולמות, קטנות וגדלות, גבהות ושפלות.
אחז"ל (שבת קכז. שבועות לה:) "גדולה הכנסת־ אורחים יותר מקבלת פני שכינה", וכשאירעו שניהם לפני אברהם־אבינו ע"ה, עזב את השכינה וקיבל פני האורחים.
והנה טרם באו האורחים אל אברהם־אבינו ע"ה, נתעסק בקבלת פני־שכינה, אכן מן־הראוי להבין מה היתה מגמתו ומטרתו בזה.
כי לכאורה מתעוררת כאן השאלה, אחרי כי הלא "גדולה הכנסת־אורחים יותר מהקבלת פני־שכינה", אם־כן הרי נמצא כי כל ענין "הקבלת פני־שכינה" למותר הוא?
היעלה על־הדעת כי כל ענין "הקבלת פני־ שכינה" אין זאת רק מצוה־קלה שהיה אברהם־אבינו עוסק בה בעת פנויה מכל עבודה? היעלה על־הדעת שהתעסקות־זאת לא היתה אלא בכדי למלאות העדר־המצוה שבאותה שעה?
והנה אם כי אמנם למדנו לדעת כי התגלות־ האלקות אחוז ומסובך וממוזג בבריאתו אשר ברא, בכל־זאת הרי כתוב (תהלים קיג, ה) "המגביהי לשבת, המשפילי לראות בשמים ובארץ", - והרי אנחנו אין לנו עסק עם עולמות חוץ מבריאה־זו, - ומעתה, עד היכן היא הגבהתו ועד כמה השפלתו? איזו היא מעלה ומה זו מטה?
"ברום עולם מושביך, ומשפטיך עד אפסי ארץ" (עזרת אבותינו), - הידענו פירוש המלות? מהו זאת "ברום עולם", ומהו זאת "אפסי ארץ"?
"דן דין עני ואביון וגו', הלא היא הדעת אותי" כתיב בירמיה (כב, טז; עי' רבינו־יונה אבות א, א).
ואמור מעתה: מה זה "מושב" ומה זה "משפט"?
"השמים כסאי, והארץ הדום רגלי" (ישעיה סו, א), הנדע להבחין בסוד ההתקשרות המבואר?
והנה בעת קבלת־התורה היה מוכרח משה־ רבינו לעלות השמימה, ולבלות שמה ארבעים־יום, להתבודד מכל החיים הארציים, ולהתנתק מכל צרכיהם, - בכדי ליכנס בחיים אחרים, בעולם אחר לגמרי, - ואילולא זאת, אין באפשרות לקבל אורה גדולה כזו.
כי הנה ההתגלות של הבורא־יתברך אל האדם, בבחינות שונות נקבעו, - וסוד ההתייחסות של האדם אל הבורא־יתברך, הוא באופן כזה, שהוא מוכרח ליכנס בעולם־אחר מידי פעם, בחפצו להשיג מהתגלותו־יתברך את הבחינה המתייחסת אליו, ואשר אמנם שלו היא.
איתא במדרש (שהש"ר א, ח) ד"א, שיר השירים, זש"ה (קהלת יב, ט) "ויותר שהיה קהלת חכם וגו', ואזן וחקר ותקן משלים הרבה", (למה הדבר דומה), לבאר עמוקה מלאה מים־חיים צוננין ומתוקים וטובים, (הפתוחה לעין־כל), ולא היתה בריה יכולה לשתות ממנה, עד שבא אדם־אחד וספק לה חבל בחבל וכו', ודלה ממנה ושתה, התחילו הכל דולין ושותין ממנו, כך מדבר לדבר ממשל למשל עמד שלמה על סודה של תורה וכו'.
הרי לך, שהבאר מוכן, ומים חיים בקרבו, והכל מרגישים בו, ובכל־זאת אין יד אדם מגעת אליו לשתות ממנו, - ורק שלמה־המלך ע"ה, בחכמתו הראה לנו, שיש ביכולת האדם ליכנס בעולם־נסתר, גדול וטוב מעולם שלנו, וכל הבא שמה, דולה ושותה כפי מדרגתו.
וזהו ענין התארחות השכינה אצל אברהם־ אבינו ע"ה, כי זו היתה מדרגתו בענין הכניסה בעולם הגדלות, ומוכרח היה להתדבק בה, ורק בהזדמן אליו אורחים "דין קדימה" היתה לו לקבל פני האורחים, וכשנתפטר מהם שוב נתחייב בהתדבקות הראשונה התמידית, גדלות האדם היותר גבוהים, היינו בכחות הנבואה, (אכן גם שמה מדריגות הרבה).
ומצינו לחז"ל ש]גילו[ לנו את דרך הנבואה, ויחסוה גם־כן לכניסה בעולם הגדלות, וכן אמרו (סוכה נ: בתוס' בשם הירושלמי; ב"ר ע, ח(: שמחת בית השואבה, שמשם היו שואבים רוח־הקודש, וחז"ל (עי' ב"ר שם) המשילו לנו משל, לבור זה שהאבן מונח על פיו תדיר, ורק ג' פעמים בשנה מתכנסים שמה הבעלים וגוללים את האבן מעל פי הבור, ושואבים ממנו, למלאות בסל שלהם את כל־צרכם במשך כל העת־הבא, ומיד חוזרים ומשיבים את האבן עליו, והבאר נסתם, ושוב אי־אפשר לשאוב יותר, - "מונח לרגל הבא", - מזמן לזמן שוב צריכים לבוא להתמלא מחדש.
כן גם במעלת רוח־הקודש, שהיא חתומה בבור, ואין להתקרב אליה, ולסלק מעליה החתימה, אם לא שיכנס מקודם לעולם אחר, שמשם ימצא פתח פתוח לבור.
ולכן בשלש־רגלים, כשהיו מתכנסים כל ישראל לבית־הבחירה, והיו שמחים שמחה אלקית, היא עולם המעלה, אשר על־ידה היו שואבים רוח־הקודש, לינק מזה בכל ימי התרחקותו.
)מקבלים אנחנו על־עצמנו שגם אנו נמשיך זאת בעצם־מציאותינו, - כי בשעה שיתבונן בגדולות־ומנשב בגחלת־עצמיותו ללהטה וללהבותה, ליתן לה עוז ותעצומות להוציא ממסגר את נפשה, להתחזק ולהתרפא מן החולאים הפוגעים אותה על־ידי עסקי העולם, שתהא מקבלת על־עצמה שגם היא תמשיך את "גדולות ונוראות אלקינו" בעצם־ מציאותה, - כי בשעה שיתבונן בגדולות־ ונוראות־אלו, מיד יודע שהוא בריה קטנה שפלה אפלה, והמאור־של־גדולות־אלו יציק לו וילחצהו וימשכהו להתדמות לזה יותר ויותר, ללא כל סוף ותכלית, "מה הוא רחום אף אתה רחום" וכן הלאה, שלא יהי' מצבינו ח"ו מסך־מבדיל בין הבורא והנברא, אלא אדרבה, ימעט את עצמו לפניו־יתברך, עד אשר יהיה מוכשר־ומוכן לדבקה בו בחיבור ובאיחוד גמור, להתהות כ"פלג גופא" ממנו־כביכול, שהוא יהיה לנו לאלקים, להיות מתגלה באמצעותינו).
רלה
"עולם הגדלות" - מטרת האדם בו
 סוכות
אמרו בגמ' (ר"ה יז:) ברית כרותה לי"ג מדות, שאינן חוזרות ריקם, וכן אמרו (ברכות ד:) כל האומר ("אשרי") "תהלה לדוד" בכל יום ג'־פעמים, מובטח לו שהוא בן־העולם־הבא, - האומנם יקנה כל־אחד עולמו באמירה בשפתים?
וכי יש במושגי־השכל להכיר סגולות־מיוחדות באמירת ה"י"ג מדות" ובאמירת "אשרי", יותר מבכל התפלות וההילולים אשר ידענום?
אבל חכמינו ז"ל גילו לנו סוד בזה, כי כל מעלות האדם ורוממותו, מוכרחים המה לדרכי האמצעים הנזכרים (במאמר הקודם), היינו לכנוס לעולם חדש, עולם אחר לגמרי, עולם הגדלות.
ויותר מזה, שאין זאת רק דרך ואמצעי למטרה, וכמו פרוזדור לטרקלין, -
אלא שהוא הוא האמצעי, והוא הוא המטרה!
כי האדם בהכנסו פנימה לעולמו זו, וירגיש מושגיו והכרותיו לפי אותו־הרוח השורר באותו־האויר, די הוא לו להיות מוכן ומובטח לעולם־הבא!
אך מה הוא זה "עולם הגדלות"? - עד היכן מדתה? - כמה ארכה וכמה רחבה? - כמובן יש בהשגת איש ואיש מדה מיוחדה בזה?
הן האיכר, כשיזדמן תחת־ידו אורח עובר על שדהו [ורמסה], לא ימנע כלל מלרצחו נפש.
ואין־זו מחמת התגברות הכעס, או מחמת שליטת יצרו עליו לעבור עבירה, אלא פשוט, שאין מדת ה"רחום" מגעת בו יותר, ואין השגתו עולה כל־כך למעלה, והוא בטוח שמדות רחום וחנון ושאר כל המדות הנפלאות שתחת כסא־כבודו, כולם כאחד יסכימו כהרף־ עין לפסק האמיתי הלזה, כי על מעשה נוראה כזו, כמו לעבור בשדותיו, ברור לו שאפילו רחמי הקב"ה יעמדו על צדו להרגו!
אך איש תורני, ודאי שהשגתו בזה רחבה יותר, וכל הגדול מחבירו השגתו רחבה ממנו.
משה־רבינו בתפלתו אמר לפני הבורא (במדבר יד, יז) "ועתה יגדל נא כח השם כאשר דברת לאמר", ומביא רש"י חז"ל (סנהדרין קיא.) ויכוח נפלא בין משה־רבינו להבורא־יתברך, כשעלה משה־רבינו למרום, מצאו להקב"ה שהיה יושב וכותב "השם ארך אפים", [כל מדותיו של הקב"ה], אמר לו, [אין אלו ראויים אלא[ לצדיקים, וענהו הקב"ה: לצדיקים ולרשעים, ולכן בתפלתו דייק ואמר: "כאשר דברת", זאת־אומרת כאשר דברת אתה שהמדות ראויות לצדיקים ולרשעים.
וחז"ל (ר"ה יז:) אמרו, כי כפל הלשון (שמות לד, ו) ד' ד', היא הוראה על ב' מדות מיוחדות של רחמים, אחת קודם שיחטא האדם, ואחת לאחר שיחטא האדם ויעשה תשובה.
ומשה־רבינו ע"ה, לאחר השגותיו הנשגבות, לא השיג בשכלו אלא אותה שמקודם־החטא, ולא יותר.
כי באמת הדברים נפלאים, - שהרי ה"שם" לאחר שיחטא, אינו נתהוה אלא לבסוף [אחר שחטא], וכביכול, כמו שאינו לגמרי מקודם שיחטא, אלא שמדותיו של הקב"ה הם אין סוף, ואין גבול, וכך היתה תפלת משה־ רבינו ע"ה: "יגדל נא כח השם"! היינו שיתגלה ביותר האין־סוף, ותבוא המדה שלאחר־שיחטא, ותרחם גם לרשעים, ואמנם גם בשם הזה שלאחר־שיחטא, גם־כן לא נתראה אלא כפי הצורך להמציאות, וכביכול, כאילו שאין בו יותר, אולם ברחמיו יתברך תתגלינה מדותיו האין־סוף בהתגלות מיוחדה, - כה נפלא הוא עולם הגדלות, גדול ואין סוף ממש!
ועל־זאת גילו לנו חז"ל לאמר, שאם אומר אדם "אשרי" או "י"ג מדות", והיינו שיכנס בעולם הזה, זאת־אומרת שתבלע רוחו אויר עולם־ההוא, באמת, - מובטח לו שהוא "בן עולם־הבא"! אם מדותיו והשגותיו מתאימים למדותיו האין־סוף של הקב"ה, אם נכנס הוא בם ממש, אף כי בלא כל מעשים, - אשרי לו, ואין צורך ביותר.
וכן נמצא ברידב"ז: האומר אשרי... מובטח וכו', היינו שמתדבק במדותיו הנחשבים בתהלה זו.
"תלמוד גדול, שהתלמוד מביא לידי מעשה" (קידושין מ:), - ביאור הדברים, אם יעסוק אדם בתלמוד עצמו, מבלי עשות שום מעשה, אם חייו רק בעולם החכמה נמצאים, ולא בעולם העשייה, אולם הוא באמת מעורב ומקושר ומדובק בה, די בעדו, ואין צורך אליו יותר, כי התלמוד גדול, ואין גדול הימנו!
אך סימן לדבר נתנו חז"ל, שאם התלמוד מביאו לידי מעשה, ראיה היא לנו שנמצא באמת בעולם הגדלות, בעולם התורה, אבל אם אין באפשרות התלמוד להביאו לידי מעשה - לכשתבוא לידו, בזאת יגיד עליו רעו, שהוא מחוסר התקשרות לעולם ההוא.
ובזאת יבחן האדם: כפי אותו־השיעור שהשגתו־וידיעתו תוכל להביאו לידי מעשה, כך שיעורו בעולם־הבא.
וזהו כונת הרמ"ח לוצאטו ז"ל (בדעה"ח) באמרו: כי מצרכי האדם שיעמדו הידיעות בפניו.
"שאם היתה הידיעה רחבה, ועומדת על לב בני־האדם, - לא היו חוטאים לעולם ! - ולא היה אפילו היצר קרוב אליהם, כמו שאינו שולט במלאכים" ע"כ.
ולכאורה מה תועלת יש בידיעה, אף כשהיא מול פניו תמיד, אם לא שיקיימה?!
אמנם אין צורך בקיומו, רק שיהא כולו באויר ההוא, ו"ראוי" לקיימה.
רלו
"אין עוד מלבדו" - אפסיות הנברא מול מציאותו־ית' הקיימת
 (שבת) חוה"מ סוכות
"אל תבטחו בנדיבים, בבן אדם שאין לו תשועה. תצא רוחו ישוב לאדמתו" וגו' (תהלים קמו, ג־ד).
וכי נסינו לעבור בזה במחשבתינו אף פעם: היתכן שיבטח איש באדם שכמותו, שהוא כלה ונפסד? מלבד זאת שאין האדם שבוטח בו, מתאים עם כל תנאי הבטחון המבוארים בחובת־הלבבות במי שראוי לבטוח בו (ע"ש בשער הבטחון).
ועם־כל־זאת הלא תראה שאין הדבר כן, אלא כל־אחד־ואחד בוטח בחבירו בתכלית הבטחון, ואינו חושב, גם אינו שם לבו, ליום־המחר, שיכול לעקור את כל מצבי־האדם יחד עם זה שבוטח בו.
ולמה זה [אנו הבוטחים באדם[ נצחק לעובדי השמש והירח שהם נבראים קיימים מששת ימי־בראשית, ועומדים לעד, גם כל סדרם וחיותם לא משתנה מיום הולדם, ואינם חסרים שום דבר קטנטן מכל אשר ברכתן הטבע? - מדוע נשימם לאטומי וקטני המח, וכי עלתה היכולת־האנושית על גבורת צבא השמים? והאם תשיג יד־אדם למלאות חסרוני־איש כמו ש... באמת כל אותן מלאכת־השמים? הרי הוכרחנו להודות שיש בהם ממש, ובכחן לעשות דבר, וכדכתיב (ירמיה ב, יג) "אותי עזבו מקור מים־חיים, לחצוב להם בארות בארות (בורות בורות) נשברים, אשר לא יכילו המים", אמנם בורות הן, אך נשברות.
האדמה הרי הוטבע בכחה לברוא "נפש חיה", "תוצא הארץ נפש חיה למינה" (בראשית א, כד), - והאם חלילה טועים אנו להאמין בה? ומדוע? הבאמת חשבנו כל־כך בהן עד שבאנו לידי מסקנא־החלטית בהכרת פחיתותיהן? ואלמלא כן, היתכן שיעלה לנו החשבון להחשיב את כחות האדם מכחות גלגל המרכבה?
אכן, באין חשבון עברנו על כל, בהפקרות גמורה, ובאשר הורגלנו בשכונת האדם, אנו מאמינים בו, ואילו בלינו זמן־מה באויר מלאכת השמים, מי יודע אם גם מהם היינו נבדלים?
דוד־המלך ע"ה, ברצותו תת לנו דרך בהכרת יחוד אלקים, ... להציג מחשבותינו על מפתן חדש: לא לבקר [ביקור בעלמא[ בערכי מציאותו ויחודו יתברך, האין סופיים, רק לעבור ממדרגה למדרגה במעלות הנבראים, ולמצוא שמה את צדם החלוש, באופן שידע לבטל נצחם וקיומם, וממילא יתברר לו כי "אין עוד מלבדו".
בזוהר־הקדוש (עי' ספר הפרדס להרמ"ק י, ב) כסא־הכבוד לגבי אורו יתברך, כאוכמא לגבי חיוורא. - בא וראה, כסא־הכבוד שהוא קיים לעד ולעולמי עולמים, עדיין יש בו צד ביטול ואפיסות, בבחינת שחור לגבי לבן. שאר מלאכים ושרי־מעלה הם בבחינת שחור לגבי כסא־הכבוד, וכן הלאה.
הרי ידוע כי כמה פילוסופים החזיקו את "השכל הפועל" לראש חלקם בעולם־ הבא, ועל־כרחך שהוא באמת קיים ונצחי, כיון שהם טעו ושמוהו לראש ועיקר בעולם הנצח.
אולם אנו, אומה הישראלית, יודעים ומכירים שהוא בטל בתכלית לגבי נצחיים יותר גדולים אשר ישנם במדריגתם ובבחינתם, ואינם אלא כשאר המלאכים שאין יודעים טעם מיתה, ובכל־זאת אמרו עליהם חז"ל (עי' ב"ר עח, א; ע"פ איכה ג, כג) חדשים לבקרים, בכל יום־ויום בורא הקב"ה כת של מלאכים חדשה, ומיד כלים, - ועינינו רואות: שבנבראי־נצח היותר־גדולים, יתכן גם־כן ביטול ואפיסות.
וכל שנצחיותו במדריגה נמוכה מחבירו, בחינת ביטולו גדולה הימנו, עד מדריגת האדם שהוא גם־כן נכלל בסוד הנצח, אבל כח ביטול שלו הגיעה למדריגת כלה ונפסד, וזה גם־כן מסוד נפלא ורוחני, לא כפי השגתינו הפשטית.
וכה הבינו חז"ל בקהלת (קה"ר א, ג; רש"י א, ג) שלמה אמר ז'־פעמים "הבל הבלים", כנגד ז' ימי־בראשית, היינו שהיה קורא תגר על כל מעשה שבעת ימי בראשית, במצאו בכולם כח הביטול, סודם בכלה ונפסד.
רלז
אחדות כל העולמות
 א' סוכות תרצ"ג
בתפלות (ברכת יוצר־אור) אנו אומרים, "משרתיו כולם עומדים ברום־עולם וכו', וכולם פותחים את פיהם וכו', ומעריצים ומקדישים וממליכים".
ולכאורה מה לנו עסק במלאכי־מעלה, איך הם משבחים? ובגמ' (סנהדרין נא: זבחים מה. וביומא יג. בתוס') קפריך "הלכתא למשיחא"?, והנה זה גרע מ"הלכתא למשיחא", שהרי לעולם לא יהי' לנו עסק עם המלאכים.
וכן הרי לכאורה הלא יש לכל אחד־ואחד מחיצה.
וכמו שאז"ל (ב"ב עה.) "עתיד הקב"ה לעשות שבע־חופות לכל צדיק וצדיק", ואמרו (שם) "שכל אחד־ואחד נכוה מחופתו של חבירו", המחיצה שזה־הצדיק חי שם, מאותה המחיצה עצמה חבירו נכוה ממנה.
ומצינו בפרק השוכר את הפועלים (ב"מ פה:) דההוא־מרבנן נסמאו עיניו על שהביט במחיצתו של ר' חייא, הרי דאין לו שייכות לשם, עד שנסמאו עיניו בהביטו.
ובודאי כי למלאכים גם־כן יש מחיצה לכל אחד־ואחד, אשר על־ידי־זה אין להם שום שייכות זה־לזה, - ובכל־זאת הלא אנחנו אומרים (בברכת יוצר־אור) כי הם "מקבלים עליהם עול מלכות־שמים זה־מזה", "ונותנים רשות זה־לזה להקדיש".
וכמו־כן הרי חז"ל (חולין צא:) אומרים ש"אין מלאכי־השרת אומרים שירה למעלה, עד שיאמרו ישראל למטה".
וגם המלאכים אומרים "הודו לה' כי טוב כי לעולם חסדו", כל ההודו, כמו שכ' השל"ה הק', ומה כתוב בהלל הגדול, הכל על כלל־ ישראל, נמצא שגם המלאכים משבחים לקב"ה עבור טובותיו לישראל, - וגם־כן קשה איזו שייכות להם עם ישראל? עם בני־אדם?
אולם באמת אלו המחיצות אינם אלא נייר דקיק (פראס פאפיר) וגם זה רק משל, ובאמת עוד יותר פתוחים המחיצות, וכמו שהעיד איוב על־עצמו כי "בסעיפים מחזיונות לילה" רואה מלאכים (עי' איוב ד, יג), שבלילה כשהחושים נחלשים, שהגוף מתבטל במקצת, הנה אז אמנם מתגלים לאדם גילויים גדולים, - ואיזו מחיצה היא כשע"י שינה רואה מלאכים?
הרי כי באמת עולם־הזה ועולם־המלאכים, עולם־הזה ועולם־הבא, הכל אחד, בלי פירוד, וכל ענין המחיצות, אינו אלא שיש סוד של "עונותיכם היו מבדילים" (ישעיה נט, ב), ועושים מחיצה בין העולמות, - אבל אותה־ המחיצה באמת דקה וקלה כל־כך, שבכל־שהוא ו"בסעיפים מחזיונות לילה" רואים אותם.
ולכן אין כל תימה אם אומרים (בכניסה לסוכה) "תיבו אושפיזין עילאין, תיבו", - שמכבדים ומזמנים את אבותינו־הקדושים.
ואיך אפשר לזכות לאורחים שמימיים כאלו?
כי אילו היו מחיצות, ודאי שלא היו יכולים לומר "תיבו אושפיזין", - ורק היסוד שבאמת העולמות הם אחד, ובכל־שהו כבר אין כל מחיצה, ולכן בסוכה אומר "תיבו", כי בודאי איתנייהו, כי מה מפסיקן.
ובזה יתבאר מה שאמרנו (במאמר הקודם) כי הראשונים רצו השמימה, ודחקו עצמם תמיד ליכנס לעולמות העליונים, בשמי שמים.
כי באמת אין שום מחיצה שתעכב, כי כל המחיצות אינן אלא "פראס פאפיר".
ולכן מבואר מה שאנו מספרים בתפילתינו איך שהמלאכים מקדישים, - אנו אומרים "כשם שמקדישים אותו בשמי־מרום", - ומה שהם מספרים לקב"ה אודות ישראל, - כי אמנם הכל אחד.
"טיהר רבי ישמעאל עצמו, והזכיר את השם וכו', ועלה למרום" (סליחה במוסף יוה"כ).
הזכרת־השם זהו התפשטות מן הגשמיות, ותיכף־ ומיד עלה לשמים, - כי במציאות הכל אחד, אלא "עונות - הגשמיות - מבדילים".
ולכן אברהם־אבינו קודם המילה, כשהיה מדבר עם הקב"ה, היה נופל על פניו (רש"י בראשית יז, ג), ולאחר שנימול, כבר לא היה אצלו שום מחיצה, ולא היה נופל עוד על פניו.
יען שבעבור מצוה־זו שקיים, שלא היה עוד ערל, היה כבר ביכלתו לדבר עם הקב"ה מבלי נפילה על פניו.
ועל־ידי־זה יתבאר גם־כן ענין מה שנאמר (במדבר כב, לא) "ויגל ה' את עיני בלעם".
כי לא היה כאן שום דבר־מיוחד שנתחדש בבלעם, כי אם זה שנתגלו עיניו, וכבר ממילא תיכף "וירא את מלאך השם", כי באמת אין שום מחיצה וחילוק, אלא בחינת "ויגל".
וכמו־כן יתבאר מה שאחז"ל (ב"ב עה.) על תלמידו של ר'־יוחנן, שהפליגה ספינתו בים, וראה מלאכי־השרת שיושבים ומנסרים אבנים־טובות ומרגליות שעתיד הקב"ה להעמידן בשערי־ירושלים.
וכי בים רואים טפי, ואיפא הוא מקום לראות שמה מלאכי־השרת.
אלא שתלמידו של ר'־יוחנן במדריגה שהיה יכול לראות לפעמים, והיה בהפליגו בספינתו בים, נזדמן לו שעת־הכושר שראה מלאכים מנסרים מרגליות, כי באמת אין שום מחיצות, ולכן ראה מלאכים מנסרים.
ומזה רואים אנו יסוד גדול, שבנין בית־ המקדש העתיד, אינו כשיגאל ה' עמו אזי יתחילו לבנות, אלא ש"בונה ירושלים ה'", שכבר נבנית, [ורק נסתר מעינינו במחיצה כלשהי].
וכמו שאמר הסבא ז"ל מקעלם, על אשר נאמר (תהלים קמז, ב) "בונה ירושלים", ולא נאמר "יבנה ירושלים", כי באמת בונה עכשיו ירושלים, שהכל מוכן, אלא שלעתיד יהיה ד' מגלה אותו לעינינו.
ועד"ז אני אומר, בענין אמרינו (בברכת יוצר־ המאורות) "זורע צדקות, מצמיח ישועות".
והנה "צדקות" - זהו מדת־הדין, "ישועות" - זהו מדת־רחמים - מדתו של עולם־הבא, "מצמיח ישועה" - זוהי צמיחה, כי העולם־ הבא נצמח מהעולם־הזה, כי יסוד כל ההנהגה כן נחקקה, באופן של תולדה, זריעה וצמיחה.
ונמצא, כי כן הדבר גם בענין אמרינו (בברכת אהבה רבה) "כי א'ל פועל ישועות אתה", ולא נאמר "יפעל ישועות" לעתיד, אלא שבאמת עכשיו ממש פועל ישועות!
רלח
"מגן" אברהם - תכלית המדרגה
והנה האר"י ז"ל (סדור־השל"ה, תפלת ר"ה בהג"ה) מבאר: "מלך" - בראש־השנה, "עוזר" - בעשרת ימי־תשובה, "ומושיע" - ביום־ הכפורים, "ומגן" - בהושענא־רבה.
ונמצא שביום־הכפורים משיגים ישועה, שזהו מעין עולם־הבא, ואכתי "מגן" לא הוה, ולכן עדיין מתפללים הושענות בסוכות.
כי סוכות הוא רמז לעולם־הבא, כמו שאומרים (ברהמ"ז) "הרחמן הוא יקים לנו סכת דוד הנופלת".
ולכן אף שהשיגו כבר ישועה, עדיין מתפללים עוד, כי כל זמן דלא הוה מגן, עוד יש מקום להתחנן ולהתפלל לפניו ית' שנשיג למדת מגן.
והנה באמת מקרא מפורש (תהלים כז, א) "לדוד ה' אורי וישעי", ואמרו ז"ל (ויק"ר כא, ד; מדרש תהלים כז) "אורי" - בראש־השנה, "וישעי" - ביום־הכפורים.
וזהו (תהלים יג, ו) ואני בחסדך בטחתי, יגל לבי בישועתך, אשירה לה' כי גמל עלי, - הרי שיש ג' מדריגות: "בחסדך בטחתי", "יגל לבי בישועתך", "אשירה לה' כי גמל עלי".
וענין 'מגן' הוא, מדרגה שאין הרע יכול כלל לשלוט בנו, וכמו המגן הזה שמגין על האדם שלא ישלוט בו כל רע.
ויום־הכפורים שמשיגים כפרת עוונות, ודאי שזהו "יגל לבי בישועתך", שענין ישועה והגילה בה, היא בכפרת־עונות.
והיא מדרגת התקרבות לד', שמפני שאנו קרובים לד' הוא מכפר לנו, כי ביום־ הכפורים נעשים קרובים לד' אחד, והוא הרחקת עונות שמבדילים בינינו לאבינו־ שבשמים, ונהיית ישועה.
כי הלא איתא (בהגדה ש"פ) "אילו וכו' ולא נתן לנו את התורה - דיינו", עד "אילו נתן לנו את התורה וכו', ולא בנה לנו את בית־הבחירה", שהאחרון הוא "ובנה לנו את בית־הבחירה לכפר לנו על כל עוונותינו" - משמע שהיא מדרגה היותר־עליונה.
הרי שהשמחה היותר־גדולה היא בבנין בית־ הבחירה, שמכפר על כל עונותינו.
נמצא ש"כפרת עוונות" היא השמחה הכי גדולה, וזהו "יגל לבי בישועתך".
ובכל־זאת צריכים עדיין להתפלל ולבקש עוד, כי לא הגיעו עדיין לדרגת "ומגן".
שזוהי מדרגה גבוהה מאד, - והראיה, שהרי אמרו חז"ל (במד"ר יא, ב; מובא ברש"י בראשית יב, ב) יכול חותמין בכולן, ת"ל (שם יב, ב) והיה ברכה, בך חותמין, "מגן אברהם", - הרי מבואר שיתר האבות ז"ל לא הגיעו למדת "מגן".
רלט
"נגילה ונשמחה בישועתך" - סוד השלימות
הנה אחז"ל (רש"י קהלת א, ב) "קהלת קורא תגר, ואומר על כל יצירת שבעת ימי־בראשית, שהכל הבל של הבלים הוא" (עי' קה"ר א, ג), - והעולם סוברים, שבא לבטל העולם־הזה.
אמנם וכי לומר זאת צריכים אנו לקהלת, והלא, לכאורה, גם בלי "קהלת", כל אדם יכול לבטל את העולם־הזה, ולומר "הכל הבל"!
אולם באמת, שקהלת אינו מבטל עולם־הזה, כמו שהעולם סוברים, אלא אדרבה, אין כל־כך מוקיר לעולם־הזה, ומרים לעולם־הזה, ומגדל לעולם־הזה, כמו קהלת, - רק שגילה בחכמתו־הגדולה, שעם־כל־זה הוא הבל כלפי העולם־הבא, אשר הוא גדול ממנו.
כי העולם־הבא הוא "עולם שכולו טוב" (וכמאמר חז"ל קידושין לט:).
אבל העולם־הזה, אף־על־פי שאמנם ודאי שיש טוב בעולם־הזה, אך לא שלמות בטוב, - כי כל דבר־טוב יש בה שום חסרון, כי 'תולעת' (ווארעם) נמצא בעולם־הזה, ועל־כן הוא הבל.
כמו אפילו בחכמה, גם בה יש תולעת, שהרי (קהלת א, יח) "ברוב חכמה רוב כעס", אשר אכן פליאה גדולה היא, איך יהיה תולעת בחכמה.
עד שאחז"ל (במד"ר כב, ו) שני חכמים (גדולים) עמדו בעולם: אחד מישראל - אחיתופל, ואחד מאוה"ע, ושניהם נאבדו מן העולם, - הרי שבחכמה יש תולעת שע"י נטרדין מן העולם.
וזה מגלה לנו קהלת, שכל מעשה בראשית, שכל־כך יקר ונחמד, יש הבל, כי יש בם ריעותא.
"אמרתי אני בלבי, לכה נא אנסכה בשמחה וגו', והנה גם הוא הבל. וגו'. תרתי בלבי למשוך ביין את בשרי וגו'. והנה הכל הבל" (קהלת ב, א־יא).
ודאי אין הכונה לשכרות ולהוללות, כי על־זה אין צריכים לשלמה־המלך ללמד זאת, ומי פתי לא יבין זאת, שזה הבל.
אלא בבחינה כמו אמרם ז"ל (תענית יא. נדרים י. נזיר יט. כב. ב"ק צא:) בענין נזיר: מה תלמוד־לומר (במדבר ו, יא) "וכפר עליו מאשר חטא על הנפש", וכי באיזה נפש חטא, אלא שציער את עצמו מן היין.
הרי כי יש יין אשר כולו תורה, בשביל שלא יהא "חוטא על הנפש", - ואף גם היין אשר רק כפי הנצרך לקיום תורה, גם בזה יש תולעת.
נמצא שמגלה לנו, שאין שום ריעותא זולתי מה שמגלה לנו קהלת, וממילא יש להבין גדלות העולם־הזה, ובכל־זאת גילה לנו שעדיין יש שם תולעת (א"ווארעם"), שיכול עדיין להרעות את כל יקר העולם־הזה.
והנה איתא (שמו"ר ו, א; תנחומא וארא ה'; שהש"ר ה, יא "שחורות כעורב") שבשעה שהוסיף שלמה נשים על נשיו, בא ה־יו"ד [של (דברים יז, יז) "לא ירבה לו נשים"[ בקובלנא לפני המקום, לא כך אמרת: אין אות בטלה מן התורה לעולם, הרי שלמה עומד ומבטל אותי, אמר לה הקב"ה, שלמה ואלף כיוצא־בו יהיו בטלין, וקוצה ממך (ו־יו"ד אחת מן התורה) איני מבטל.
הרי ששלמה־המלך, אשר כולו היה תורה, אלא הי' כמו אדם־הראשון קודם החטא, - אף שהיה בגן־עדן, רק שעדיין סוף סוף היה על הארץ, ובכן היה כאן מקום שיחול עליו קלקול, ושיהיה כאן תולעת (ווארעם), שעד כאן גם־כן מגיע הווארעם הזה.
וזהו גילוי של שלמה־המלך בקהלת שלו, שאמר אודות עולם־הזה, שאפילו בחכמה "יוסיף דעת, יוסיף מכאוב", וזהו חסרון שלמות.
הסבא ז"ל אמר, שהשלמות הוא גאנצקייט של דבר; היינו שלם בכל אבריו, עם כל חלקיו וחלקי חלקיו, פרטיו ופרטי פרטיו, שלא יחסר בו מאומה, אף לא דבר היותר קל, מתחילת־יסודו עד סוף־גמר־תיקונו, שלם מכל צדדיו, מבלי כל חורין וסדקין; וכגון טוב, אם הדבר כולו טוב, מבלי חסרון פרט כלשהו, אז הוא טוב בשלמות, ובמס"י (פ"ד) ששלמות זהו [כשאין?[ חסרון בדבר.
והנה אומרים (באהבה רבה) "נגילה ונשמחה בישועתך", ואין הכונה לומר [בקשה[ הלואי שנוכל לשמוח בישועתך, שהרי הישועה כבר ישנה, אלא הוי קבלה על־עצמנו שנשמח בישועתך, כמו (באהבת עולם) "ונשמח בדברי תורתיך".
כי סוד עולם־הבא הוא בלתי שום חיסרון, ואז כשלא נחסר כלום, יהיה מלא שמחה.
וסוד עולם־הזה הוא שעדיין חסר, ולכן בחסרון אין עדיין שמחה.
כי מהות עצבות הוה חסרון והעדר, ומהות שמחה הוא מה שיש לו, ואין לו שום העדר, וכמאמר הגר"א (עי' אבני־אליהו עה"פ "פקודי ד' וגו' משמחי לב") "שהשמחה היא [אות וסימן אשר יורה על[ שלימות", והדאגה היא חסרון, בקיצור: שלמות היא שמחה, וכפי שיעור חסרונו בשלמות, כן תהיה לו חסרון שמחה; הן ודאי כי שמחתו של הגאון ז"ל אינה דומה לשמחתינו, מפני שהיה שלם יותר מעמנו.
וזהו "נגילה ונשמחה בישועתך", כי "ישועה" הוא סוד עולם־הבא, ולכן נגילה ונשמחה, כי השמחה והשלמות הוא מצד השלמות עצמה, כמו "ונשמח בדברי תורתך" הוא מצד השלמות עצמה, שזהו חלק מהשלמות.
ומהר"ל־מפראג (דרך־חיים ו, ז) כתב, שהטעם ששמחה היא אחד מקניני התורה (אבות שם), מפני שהתורה היא שמחה, וממילא מוכרח האדם להיות שמח, שאין ראוי לקבל מעלת התורה, שהיא שלמות נפשי לאדם, רק ע"י שמחה שהיא שלמות הנפש.
"שמחת בית־השואבה" לא היתה כמוה, עד כי "מי שלא ראה שמחת בית־השואבה, לא ראה שמחה מימיו" (סוכה נא.:).
ומה היתה שמחת בית־השואבה? - שלימות! - כמו שאחז"ל "יש מהן אומרים: אשרי ילדותנו שלא ביישה את זקנותנו" (עי' בגמרא שם).
כי מי שזוכה ומשיג מיום־הכפורים, ממילא צריך להיות שמח על־ידי השלמות שזכה.
ונמצא עכ"פ, ששלמה גילה לנו שבעולם־ הזה יש תולעת (ווארעם), עד שאמרו חז"ל (שמו"ר ו, א; תנחומא וארא ה') עה"פ (משלי ל, א) "נאום הגבר לאיתיאל, לאיתיאל ואוכל", שאמר: איתי קל ואוכל, ועל־זה סמך שלקח יותר מי"ח נשים, והיטו את לבבו, יען שיבטלו שלמה ואלף כמותו, וקוצו של י' לא יבטל, ומטעם הנ"ל.
רמ
"וחוטא אחד יאבד טובה הרבה"
 ליל הושענא־רבא
"וחוטא אחד יאבד טובה הרבה" (קהלת ט, יח), ודבר פלא, איך יאבד חוטא אחד טובה הרבה.
והנה ביארנו ששלמה־המלך גילה לנו, שעולם־הבא הוא עולם השלימות, - "עולם שכולו טוב וכולו ארוך" (קידושין לט:).
וצריכים להבין, שלאו דוקא הצירוף־יחד של "כל־העולם־הבא־כולו" הוא ארוך, אלא גם כל־שהוא ממנו, הוא בבחינה של "עולם שכולו ארוך", והוא מקור השמחה, - ועולם־הזה שהוא חסרון, הוא רחוק משמחה עדיין.
)ואה"נ חוטא אחד יאבד טובה הרבה, אבל פלא איך חוטא אחד יאבד טובה הרבה?(
וצריכים לדעת, כי אנו סוברים שבודאי העולם נברא בפרט, ושהוא פשוט מאד.
ובאמת הרי ראינו שמשנה־שלמה (ראש־ השנה טז.) קמ"ל, שעוברין לפניו כבני מרון, כל א' וא' במשפט, וגם רש"י מפרש על הפסוק (תהלים לג, טו) "היוצר יחד לבם", ובכל־זאת: "המבין אל כל מעשיהם", - הרי שרבותא קמ"ל שנידון האדם גם במעשיו.
ובאמת הרי איתא (קידושין מ:) שהעולם נידון אחרי רובו, וגם לעולם יראה אדם עצמו כאילו חצי זכאי וחצי חייב, עשה מצוה אחת, אשריו שהכריע את עצמו ואת כל העולם לכף זכות", - נמצא ש"חטא אחד, יאבד טובה הרבה" מכל העולם, ושוב פלא, איך זה יכריע חטא אחד, לאבד טובה הרבה?
אמנם צריכים להבין שחטא הוה בדומה לנקב בכלי, שאפילו אם יהיה מערה לתוכו את כל טוב, כל מה שישפך שמה, יצא לחוצה, דרך הנקב, ויאבד.
ואיתא (עי' עוקצין ג, יב; דב"ר ה, יד) שבשעה שבקש הקב"ה לתת תורה, לא מצא כלי מחזיק ברכה לעמו ישראל אלא השלום, - ואינך שאר המידות הוה כלים נקובים, שבהם לא יוחזק התורה, - רק השלום, שהוא כליל המדות, שמדת שלום היא מדה שבה נמצאים וכלולים כל המדות.
ומצינו בחז"ל (שמו"ר ו, א; שהש"ר א, י; קה"ר א) עה"פ (משלי ל, א) דברי אגור בן יקה, שאיגר דברי־תורה והקיאן לשעה, כספל הזה שנתמלא בשעתו ונשפך (ומתפנה) בשעתו, כך למד שלמה תורה בשעתה ושכחה בשעתה.
הרי שבחכמה יש נקב שמוציא כמשפך חכמה שאיגר והכניס כמו...
והעולם סוברים לומר שיש באדם כח זכרון ושכחה, אולם זה טעות, אלא זכרון הוא מזה שאין שם נקב, ושכחה הוה מפאת שיש שם נקב שמוציא.
וחז"ל (ברכות מ. סוכה מו:) אמרו, אם שמוע בישן תשמע בחדש, ואם תשכח בישן - תשכח בחדש, - הרי שלא תלוי כלל בשכחה וזכרון, אלא במילתא אחריתא.
וגם במתן־תורה מצינו נקב, וכמו שאחז"ל (שמו"ר ג, ב) ראה ראיתי, אתה רואה ראיה אחת ואני רואה ב' ראיות, שבשעת מתן תורה יטלו תמונת שור מכסא ויעשו עגל.
הרי שממתן־תורה נתקלקלו, ונמצא שגם מתן־תורה אינו מחזיק.
וכן אמרו חז"ל (ב"ר עו, א) ראויים היו ישראל כליה בימי המן (על פחדם ממנו), אילולי שנסמכה דעתן על דעת הזקן אביהם, אמרו, מה אבינו יעקב שהבטיחו הקב"ה, ואמר לו (בראשית כח, טו) "והנה אנכי עמך", נתיירא, אנו על אחת כמה־וכמה. הוא שהנביא מקנתר את ישראל, ואומר להם (ישעיה נא, יג) ותשכח השם עושך, נוטה שמים ויוסד ארץ, [כי הקב"ה הבטיח להם, כי הנה כמו ההרים לא ימושון, ולבסוף[ ותפחד תמיד כל היום, - רק מה שסומכים על יעקב־אבינו שנתיירא, אף שהבטיח לו הקב"ה.
הנה רואים אנו, כי אף שהרי "יראה" הלא היא מהמדות הכי חשובות, בכל־זאת נתבעים על היראה, - ש"מ שביראה יש גם כן נקב, שאלמלא־כן לא היו נתבעים ע"ז שנתייראו.
הרי נמצא שבכולם יש נקבים, בחכמה: "ברוב חכמה רוב כעס, ויוסיף דעת יוסיף מכאוב" (קהלת א, יח), וכאמרם ז"ל (במד"ר כב, ו) שני חכמים (גדולים) עמדו בעולם, ושניהם נאבדו (נטרדו) מן העולם.
וחטא הוא נקב, ולכן חטא אחד יאבד טובה הרבה, וכל הטוב נשפך דרך אותו הנקב.
עד שישנם חטאים, שלא רק שנוקבין, אלא שחסר דפנות שלמות, עד שהפרוץ מרובה על העומד.
וזהו (ברכות לב:) חסידים הראשונים היו שוהין שעה־אחת, ומתפללין שעה־אחת, ושוהין שעה־אחת, וכי מאחר ששוהין תשע־שעות ביום בתפלה, תורתן היאך משתמרת וכו', אלא מתוך שחסידים (גמורים) הם, תורתן משתמרת, - שאצלם לא היה נקב, והיתה תורתן משתמרת היטב.
הגע עצמך, אילו היה לכל א' משתמר מה שלמד בכל יום שעה אחת, הרי לא היה...
וכן איתא במדרש (ויק"ר ג, ז) במנחת מרחשת וכו', יש בו באדם תורה, יהיה נזהר שלא יבא לידי עון וחטא, אמר לו הקב"ה ברוך אתה וכו', ויטמנו דברי־תורה בפיך לעולם. אשרי אדם שיש בו דברי־תורה ושמורים בידו.
כי העיקר שיהיה שמורים אצלו, כי על־ידי "חוטא אחד" עלול להיות נאבד כל טובה וכמ"ש.
נמצא שבארנו שע"י חטאים... [מאבד כל טוב], ועכשיו נבאר... שהבטחון הוא מחסה בצל ד', וזה כל העצה להיות ניצל מחטא, כמו שאחז"ל (סוטה כא.) תורה מגנא ומצלא; כל תחבולות האדם הם להיות לאדם מחסה מחטא.
רמא
"ופרוש עלינו סוכת שלומך" - "כי יצפנני בסוכו"
איתא ב"שיר של פגעים" (תהלים צא, ד) "באברתו יסך לך, ותחת כנפיו תחסה, צינה וסוחרה אמיתו".
כל הקפיטל הוא שיר של בטחון בה'.
כי האדם צריך להשתדל שלא יהיה פרוץ ונגלה, כי אם נכסה בצל ה' ובאברתו, - ואין אנו יודעים מהות של "אברתו וכנפיו", אבל עכ"פ יודעים אנו שזהו ענין של חסיון בצל הקב"ה, להיות מוגן, "באשיצט".
וזהו שאמר דהע"ה בהלל (תהלים קטז, ג) "אפפוני חבלי מוות ומצרי שאול מצאוני", שמצרי־שאול מוצאים "זוכן אויף" את האדם, וכי כל כך צריך האדם לחסות, כי סכנה גדולה נשקפת לו מצד השאול שרודפים אחרי האדם להסירו ולהטותו מדרך הטוב.
ולכן מצינו (מנחות מג: מדרש תהלים ו) כי בשעה שנכנס דהע"ה לבית־המרחץ, אמר, אוי לי שאעמוד ערום בלא מצוה, - כי שם אסור ללמוד, נתיירא מאד, כי נשאר בלי שום הגנה... - וכיון שנזכר במילה שבבשרו, נתיישבה דעתו, לאחר שיצא אמר עליה שירה, שנאמר (תהלים ו, א; יב, א) "למנצח על השמינית מזמור לדוד", על מילה שניתנה בשמיני, - ונמצא שגם במרחץ נשאר עדיין במצותו מצות מילה, לכן שיבח לה' ואמר "למנצח על השמינית".
וזהו מצות סוכה, כי אמנם כל המצות מגינות על האדם, אך בכל־זאת סוכה היא מצוה אשר כל האדם צריך להיות בצל ד'; כל האדם נכנס לתוכה מכף רגל ועד ראש.
וזהו שאומרים (בערבית, בהשכיבנו) "ופרוש עלינו סוכת שלומך", כי סוכה היא מעין עולם הבא, שהיא שלום, ש"צילתה מרובה מחמתה", וכולו צל, והיא למחסה על האדם, ושלום הוא שלמות - גאנץ, וכמו באבר שכולו שלם, וכולו צירקוליסט למקום אחד, ואין בו שום נטיה לשום צד, זולתי הצענטער, וזהו "סכת שלומך".
ו"לא מצא הקב"ה כלי מחזיק ברכה אלא השלום" (עוקצין ג, יב), כי שלום הוא כלו לתכליתו, ואין בו זולת תכליתו, גאנץ.
וכמה טועים האנשים שסוברים שאפשר ליחד (פאראייניגען, לחבר) את הרחוב (ה"גאס") עם ה"בית מדרש", כי האדם צריך להשתדל עד כמה שיש ביכלתו לחסות בצל ה', באברתו יסך לך, ואזי ינצל.
וזהו חילוק מכהיום למשכבר בישיבה, שלפנים רק בה' חסו, און מען האעט זיך בעהאלטן באברתו.
והנה מה שאמרו חז"ל (ברכות נה.) העובר תחת קיר נטוי מזכירין לו עוונותיו, - כי בלי עברו תחת קיר־נטוי, אינו מצוי תחת מדת הדין, אבל בעברו במקום סכנה, נמתח עליו מידת הדין ביותר, ולכן עוונותיו נזכרים.
ובאמת כל־השנה צריך האדם לחסות בצל ה', שנשמר ממידת הדין, וכמו בלי עברו תחת קיר נטוי, שאז אין אליו מידת־הדין, ובראש־השנה שהמה ימי־הדין, ובבחינת קיר נטוי, אזי צריכים לרחמים גדולים כדי להסתר ממידת־הדין, ונהפך עי"ז מידת־הדין לרחמים.
וממילא פשוט מה שאומרים (תהלים כז) "לדוד ה' אורי וישעי" בראש־השנה, ובמקומות־ אחרים נוהגים לאמרו (גם) עד ראש־השנה.
כי בימי ראש־השנה שהמה ימי־דין שצריכים לרחמים יותר־גדולים בכדי להסתר ממידת־הדין, וכמו שכ', לכן אזי הוא בבחינת ה' אורי.
כי צריכים להבין שמידת־רחמים אינה מעלה בעלמא, אלא שזה הוא סוד העיקרי להכנס בסוד ה' ולבטוח בו ולחסות בסוד כנפיו!
ובביאור אחי הגאון ז"ל, על "לדוד ה' אורי", כתב שם לבאר "ממי אירא" היינו נגד הרוח, שקרוב לאדם ויושב בו, ועל קרובים שייך לומר יראה, "ממי אפחד" היינו נגד הנשמה, שרחוק מעט מהאדם, ששייך לומר לשון פחד, שהוא על דאגה רחוקה, כי פחד הוא מדבר רחוק, ע"ש.
"כי יצפנני בסוכו", דהיינו מצות סוכה ממש, כמ"ש (עי' סוכה ו:) שמצות סוכה מגנת ומהוה מחסה ומסתור מזרם וממטר (ישעיה ד, ו).
ידוע כי חג־הסוכות הוו כנגד היותנו במדבר, כי פסח הוא כנגד יציאת מצרים, אבל על היותנו במדבר, עדיין לא ע"ז הוא פסח, וסוכות הווה כנגד היותנו במדבר על העננים, והיינו הבטחון שבטחנו והלכנו בארץ לא זרועה.
ואף שבפסח כבר הגענו לאמונה, אכן עדיין לא הגענו לבטחון עד היותנו במדבר, בארץ לא זרועה.
ובחובת־הלבבות אחר שמסיק שער היחוד ושער עבודת־הא', מתחיל עכשיו לבאר בטחון.
ולכאורה הרי כבר סילק ענין היחוד האמונה, ומעתה מה לנו עוד לענין בטחון? אכן בטחון זהו לאחר כל האמונות והיחוד.
רמב
"ואני בחסדך בטחתי - יגל לבי בישועתך"
 שמיני־עצרת
בטחון, סוברים שכל מי שבוטח, אינו חסר לו כלום תיכף ומיד, אכן צריכים להבין אחרת:
סך־הכל של כל הגלות והצרות של ישראל, אנו רואים, כי בעת שהיתה טובה לאומות־העולם, אז נשתמדו כמה מועטים, ואחרי־כן נאבדו האומות־ההם עם המשומדים, - נראה מדינת רוסיא בהיותה בתוקפה, וכולם סברו שממשלתה תמשך בלי קץ ובלי תכלית לעולמי עד, וכל אחד־ואחד מהאינטעליגענציע השתוקק בכל כוחו להסתיר יהדותו ולהתראות כאחד מהם, כדי להשיג משרה וכיוצ"ב, - וכעת הלא נשארו למשל ולשנינה, אף שמלכו הראמאנאווס ג' מאות שנה.
אבל עם־ישראל נשאר קיים, וירם קרן לעמו ישראל! - וזהו שאומרים (לאחר ק"ש בערבית) "המדריכנו על במות אויבינו, וירם קרנינו על כל שונאינו", - וכמו כן בכל דור־ ודור היו כאלו אשר נתערבו בעמים התקיפים שמלכו בעתם, ושהיתה ידם רוממה, ולבסוף נשארו העמים־הללו למשל ולשנינה, ועם ישראל חי וקיים!
נמצא שהחילוק בין אותם המשומדים להשארית בני־ישראל, ועיקר התביעה עליהם, מה שלא היה אצלם הסבלנות לחכות, ולא היה להם אורך־רוח להמתין (געדולד צו ווארטן), ולראות סופה של רוסיה, ולהתעכב מלהתערב בהם, וזהו הבטחון שהוא האורך־רוח להמתין (קענען ווארטען, האבין געדולד צו ווארטן).
ובהגלות זכינו לתלמודי בבלי וירושלמי, ולכל המועדות, והגלות הוא בחינת בטחון לעתיד לבוא, וכל תענוגות זכינו בהבטחון הזה.
וזהו הביאור בגמ' (ברכות לב:) "ת"ר, ארבעה (דברים) צריכין חיזוק, ואלו הן, תורה ומעשים־טובים, תפלה ודרך־ארץ", והענין בכולם, כי אף אם לא ישיג, אל יתיאש, אלא בטוח יהיה כי השג ישיג, וכמו שאמרו למעלה (שם בגמ') "אם ראה אדם שהתפלל ולא נענה, יחזור ויתפלל", שנאמר (תהלים כז, יד) "קוה אל ד', חזק ויאמץ לבך, וקוה אל ד", הער זאל האבין געדולד, וזהו בטחון, ומי שיש לו בטחון, בודאי ניצל מצרותיו.
וזהו שאומרים (במוסף לר"ה, בזכרונות) אשרי איש שלא ישכחך, ובן אדם יתאמץ בך. - כי דורשיך לעולם לא יכשלו, ולא יכלמו לנצח כל החוסים בך".
כי באמת גם "דורשי השם" יכשלו ח"ו, אבל 'לעולם' לא יכשלו, ולא יכלמו 'לנצח' כל החוסים בך, כי לנצח לא יכלמו, אף שכעת אין להם בפועל, בכל־זאת הם מתאמצים ודורשים לה', ויש להם אורך־רוח (געדולד) לחכות לה', ואזי תהיה המסקנא שלא יכלמו לנצח, כי הנצח יהיה טוב, ואזי יראו כי לא יכלמו לנצח.
וזהו מה שאומרים (באהבה רבה) "ויחד לבבנו כי לא נבוש לעולם ועד", - כי כל מקום שכתוב "ולא נבוש", נזכר שם "לעולם", כמו בשמ"ע (בברכת על הצדיקים) "ושים חלקנו עמהם, ולא נבוש לעולם", היינו שלא נשאר לעתיד בבזיון, ושלעולם ועד תהיה הישועה לנו כדי שלא נתבייש, וזהו מידת הבטחון שבוטח בה'.
ועוד צריכים להבין שישנם ג' מדרגות: "ואני בחסדך בטחתי" - שזהו מידת הבטחון שבוטח בה', "יגל לבי בישועתך" - שזהו ישועה, שהיא מעין עולם־הבא, כי מצמיח ישועה, וכמ"ש מכבר, - והג': "אשירה לה' כי גמל עלי"!
ובאמת גם בבטחון יש כבר ה"יגל", כמו שכתב בחובת־הלבבות (בטחון פ"א) שיסוד הבטחון הוא מנוחת הנפש, - נמצא שכבר יש כאן "יגל", כי בלי זה איך יהיה כאן מנוחת הנפש, שלא ידאג כלום, רק גדר "יגל" הוה בישועה.
וכשישראל הלכו במדבר בארץ לא זרועה, ודאי שהלכו בשמחה ובטוב לב, דאל"כ לא היה משתבח בם הכתוב כל־כך (ירמיה ב, ב) "זכרתי לך חסד נעוריך וגו', לכתך אחרי במדבר בארץ לא זרועה", ובודאי היו ישראל שרים גם קודם קריעת ים סוף.
אלא שבקריעת ים־סוף היה בגדר אשירה לה' כי גמל עלי, ואמרו שירה.
נמצא שמש"כ למעלה שלכך אומרים הושענות בסוכות, אף שכבר השיגו לישועות ביוה"כ, משום דעדיין לא הגיעו ל"מגן", - כי באמת צריכים להבין, כי בישועה גופא אין קץ, ולאור אין גבול, לאין סוף, ולכן מתפללים בהושענא־רבא שיוסיף לנו עוד ישועה, וכמו שזכרנו.
לפני שנים, היו בכל הבתים לעמפלאך (נורות) קטנים הנקראים ..... ומי שהיה בביתו לעמפל של 4 - היה מיחידי־סגולה במתא, ומי שהיה לו עלפער־לאמפ - היה מהעשירים, וכעת, הלא יש לנו בליץ־לאמפן ומיני בעלייכטונג שונים, אשר גם עלפער הוא כנגדם חושך ממש, אלא שלפי השגתם עלפער־לעמפל די ויותר לעשיר שבעשירים.
כמו־כן אילו היה לנו אור של הגאון ז"ל מוילנא, הלא אין לנו השגה גדולה מזו.
ולבסוף מצינו בזוהר הק' (עי' פרדס להרמ"ק י, ב) כמה דברים שזה אוכם לגבי זה, וכסא־הכבוד אוכם לגבי שכינה, כאוכמא לגבי חיוורא, - נמצא שהאור הוא בלתי סוף.
ולכן עדיין מתפללים שיושיענו גם לבתר יו"כ.
ולכן אף שביארנו שבטחון הוא סבלנות ואורך־רוח להמתין ("ווארטען") לישועה, ובעת הבטחון אין לו עדיין את הישועה, אבל בכל־זאת יש לו ישועה מכבר, ויש לו "יגל לבי בישועתך" גם בעת הבטחון, אין דער צייט פון ווארטן אליין, וכמש"כ.
וזהו (תהלים לב, י) "והבוטח בד', חסד יסובבנהו", כי אזי הוא כבר מסובב במדת החסד, וממילא כבר יש לו עד בלי די, אשר יש לו במה להיות שמח, ויגל לבו בזה.
רמג
על כל פשעים תכסה אהבה
באהבת ה' לישראל, אינו רואה בנו שום חטא ועולה, וכמו שנא' (במדבר כג, כא) "לא הביט און ביעקב, ולא ראה עמל בישראל, ד' אל' עמו, ותרועת מלך בו.
וכן איפכא מצינו, כי באהבת ישראל להקב"ה, אינם סרים ממנו בשום אופן שבעולם.
ולכן נאמר בפסוק (דברים יג, ב־ד) "כי יקום בקרבך נביא או חולם חלום, ונתן אליך אות או מופת. וגו'. לא תשמע וגו', כי מנסה ה' אל' אתכם, לדעת הישכם אוהבים את השם" וגו'.
כי מרוב אהבת ישראל להקב"ה, אינם מתחשבים בשום אופן עם האותות והמופתים שנתן הנביא או חולם החלום.
וזהו שאמר דוד־המלך ע"ה, בקבצו כסף וזהב לבנין בית־המקדש (דהי"א כט, יז) "עמך הנמצאו פה ראיתי בשמחה להתנדב לך", כי אף שמרבים להביא, אבל מה שמביאים בשמחה, זהו אות על רוב אהבתם לה'.
ויסוד האהבה, ששום דבר לא יחוץ ולא יפסיק, והיינו מה שכ' הרמב"ן (דברים ז, ז־ח) כי לא מרובכם מכל העמים חשק השם בכם וגו'. כי מאהבת השם אתכם וגו', וסו"ס קשה מדוע באמת אוהב אותנו, וכ' הרמב"ן כי אהבה לא הוה על שום דבר, אלא אהבה מחמת אהבה, ולכן "לא הביט און ביעקב" (במדבר כג, כא), וכמש"כ (שם) ד' אל' עמו, והיינו אהבה.
 *
הנה אנו אומרים (בתפלת ימים־טובים) "אתה בחרתנו וכו' אהבת אותנו" וכו', - וצריכים לדעת שלא הוה סתם כמו שהיו בפעם־אחת, וכמו ששופכים הרבה דברים בפעם־אחת, - אלא "בחרתנו" הוה בימי האבות, וכש"נ (דברים י, טו) ויבחר בזרעם אחריהם, - ו"אהבת אותנו" היה בזמן הקמת המשכן, שהיה לאחר חטא העגל, שסלח לנו והקים לנו המשכן, אשר על־ידי־זה עוד הראה את אהבתו לנו, וכמ"ש הגאון ז"ל.
רמד
"הנחילכם התורה מתנה"
"אף חובב עמים כל קדושיו בידיך וכו' ישא מדברותיך" (דברים לג, ג), ופירש"י: "מקבלים גזירותיך ודתותיך (נושאים עולו של מקום) בשמחה, ואלה דבריהם (בפסוק הסמוך(: "תורה צוה לנו משה מורשה קהלת יעקב", תורה אשר צוה לנו משה, מורשה היא לקהלת יעקב, אחזנוה ולא נעזבנה.
כי התורה ירושה היא לנו בלי הפסק, כי ירושה הוה בלי הפסק, ולכן שמחים בה כך, וכמש"כ רש"י: נושאים עולה בשמחה, ואומרים מורשה וכו', כי מורשה בלי הפסק, ולכן שמחים בה כל־כך.
וזהו (שמות טו, ב) "זה א'לי ואנוהו, אל'קי אבי וארוממנהו".
כי האבות הורישו לנו לא פחות ולא יותר, כי כביכול זהו "אל'קי אבותינו", - וגם זהו "אלקינו", כמש"א (שם) זה א'לי ואנוהו.
נמצא שהתורה הוה ירושה וגם מתנה, כי "אל'קי אבותינו" הוה ירושה, "אלקינו" זהו מתנה.
הגאון אמר (עי' אמרי־נועם ברכות יא:) כי בכל דור־ודור ישנם מקבלי־התורה, [ועל־כן אמר (בברכת־התורה) לשון בינוני: "נותן התורה"], כי ידיעת תורה־שבעל־פה מתחדש הידיעה תמיד, [וכמש"כ הט"ז (סי' מ"ז סוסק"ה) שהוא־ יתברך נותן לנו בכל־יום תורתו, דהיינו שאנו עוסקים בה, וממציא לנו הוא־יתברך בה טעמים־ חדשים, וכמ"ש (עירובין נד:) על (משלי ה, יט) דדיה ירווך בכל עת, מה הדד הזה כל־זמן שהתינוק ממשמש בו מוצא כו'], - כי ירושה יכול להיות שמתיישנת, לכן הוה גם מתנה, שהיא בכל־יום כחדשה.
וזהו שאומרים (בשמחת־תורה, בחזרת ספר־תורה להיכל) "אשריכם ישראל אשר בחר בכם א'ל, והנחילכם התורה ממדבר מתנה".
כי ב' דברים: "הנחילכם" היינו מורשה, וגם "מתנה".
וגם כעת שיש לנו ישיבה קדושה כזו, הוה כמ"ש כי בכל דור ודור ישנם מקבלי התורה.
רמה
תכלית הרוממות - להשליך מנגד את כל חכמתו
 ליל ג' סוכות תרצ"ד
סוכות הוא בהמשך ובתוצאה מיום־כפורים, וכן משמע כסדר מהפיוטים, - (בפייט ליום א'־סוכות כתוב: "אוימתי בחיל כפור וכו', גלתי כהוצדק פור", - שהגילה של חג־הסוכות היא תולדה של חרדת הימים־הנוראים שעברו, כי מדאגתו לאשמתו ויגונו מעונו, ישמח בכפרתו).
הרמב"ן (בראשית ב, ט; דברים ל, ו) כתב לבאר, כי [קודם חטאו של אדם־הראשון[ היה עושה בטבעו מה שראוי לעשות, כאשר יעשו השמים וכל צבאם, פועלי אמת שפעולתם אמת, ואין להם במעשיהם אהבה או שנאה, - [וככה האדם, היו מעשיו בטבע, בלי 'בחירה־וחפץ'], - ופרי האילן־הזה ['עץ־הדעת'], היה מוליד [באוכליו[ הרצון־והחפץ, ש'יבחרו' אוכליו בדבר או בהפכו וכו', - והנה אחרי אכלו מן העץ, היתה בידו הבחירה וכו'.
מתגלה לנו כאן סוד גדול ונשגב, אשר אמנם קשה להולמו, ולא כל מוחא סביל דא, כי זהו היפך כל מהלך מחשבתינו והשגתינו, וזהו אמנם "רז שמלאכי־השרת משתמשין בו".
כי מתבאר בדבריו, כי אף בהיות חכמתו מרובה עד אין שיעור, עדיין מקום דירתו־ומעמדו, אשר שם הוא צריך לעמוד, ואשר זהו אמנם תכלית הרוממות ורום המדריגות, היינו דוקא להיות משליך מנגד את כל חכמתו־בינתו־ודעתו, ועם היותו 'ערום בדעת', 'ישים עצמו כבהמה', בבחינת "עם הארץ גמור", אשר הכל למעלה מכל סוג מושגיו, וסתום וחתום בפני עצמיותו מלהיות לו כל כניסה להשיג איזה מהלך וטעם, ויונק כל חיותו ממושכלות־ראשונות שלו, אשר נולדים מהבטה הכי שטחית, ללא כל התבוננות, - אשר זהו 'רז' של הקדמת "נעשה" ל"נשמע", שהמעשים לא יהיו מרחפים ופורחים באויר, להיות יסודותיהם־ושרשיהם רק הידיעות אשר ישיג־וירכוש־ויקנה בדרך השמיעה־וההבנה, כי אז הרוח באה ועוקרתו והופכתו על פניו, אלא אף אם יהיה ראשו מגיע השמימה, יהיו מעשיו נובעים ועולים מן הסולם המוצב ארצה, בכחות הארציים הנטועים בטבע יצירתו, שיהיו מעשיו פשוט 'מלומדים' אצלו מפי 'תומת ישרותו' אשר 'תנחהו' כמו 'סעד התומכו' ומעמידו 'לומר: את זה קח לך', באופן אשר גם יתכן שיהיו מעשיו מרובין מחכמתו, - והיינו [כי חכמותיו וידיעותיו אינם אלא שער ליכנס לדרגה[ להדעיך את "כחות הנפש המאירים והברורים", ולהגביר את 'כחות הכהים', המושרשים בפנימיות נפש האדם ומחבואיה, אשר המה טבע קיים הגבה למעלה מאשר יקיף שכל־אנושי, ומוציאים פעולתם במרוצה, כמעט בלי התבוננות כלל.
רמו
שלמות הדבקות בה' - בלא דעת טוב ורע
 המשך
הנה לכאורה, אחרי אשר כל כוונת־היצירה, וכל חפץ העליון־יתברך בתחתונים, הלא הוא תיקון הבריאה בביטול מציאות הרע, - להכיר את כל המות וההפסד והאבדון שבו, ולבטלו בתכלית הביטול מכל מציאות קיימית, שאינו אלא הבל ושוא נתעה, - ויתגלה ויתברר בבירור־גמור עוצם יחודו ית', כי 'אין עוד מלבדו', - הרי היה אולי מקום להעלות־על־הדעת לחשוב, כי מן־הראוי־והצורך שיהא האדם הולך אל הרע, להתקרב אליו, אל גבולותיו, להיות בא־במגע עמו, למשש את טיב מהותו, עד אשר יהיה יודע אותו, וטועם את טעמו, - כי לכאורה הרי זה דרוש־ומוכרח לשלימותו, מאחר כי מבלי להיות מכיר היטב נכון את אמיתת־מהותו־של־הרע, הרי אי־אפשר לבטלו, - אך האמת, כי אף גם בכדי להווכח בביטול ישות־הרע, אין צורך לכל ידיעת הרע וטעימתו, ואדרבה, ככל שיוסיף דעת את הרע, ימעט ביטולו, אלא יכול להשלים עצמו רק על־ידי הטוב לבד, שבהיות הטוב בשלימות, הרי ממנו גופא מתברר כי כל מה שהוא הפכו, אינו דבר אמיתי כלל.
וכמו שנצייר למשל, שאש אינו־יודע ממים, ואין כל צורך שידע, היינו כי בשביל בריאת אש בשלימותו, אין כל צורך שתהיה לו איזו שייכות ונגיעה במים, - ויצוייר שלימות ענין אש, בלי שיהיה נוגע ויודע ממים כלל.
כמו־כן אפשר שלימות האדם בתכלית, בלי שיהיה נוגע ויבוא במשא־ומתן כלל עם הרע, - שמצד הטוב לחוד, מבלי שידע ההיפך, היה יכול להכיר את צד הרע, ולנצחו ולבטלו, ועל־ידי־זה היה אפשר תכלית השלימות.
וכמו שכתב הדעת־תבונות (מ') שהתביעה על אדם־הראשון היתה, מדוע לא הכיר את כל ענין הרע - בלי נגיעה ברע, ובלי להיות בא בגלולי־הרע כלל; בלי לראות במופת מהו הרע.
כי מצד הידיעה־לבד היה יכול להגיע לבירור הכרת הרע, שיתאמת אצלו שאינו אלא שקר מדומה, ולקבוע ידיעה־זאת בנפשו מצד החכמה, ולהגיע לשלמות הגמור.
כי ענין תכלית האדם הוא, שיהיה דבוק ומקושר לבורא־עולם בתכלית, אין עליו כל דבר־אחר, כי אם דביקות בו יתברך, ומושרש בתכלית החוזק אליו יתברך.
וזהו באמת ענין חטא, - שלפני החטא האדם דבוק ומושרש ומקושר לבוראו, והחטא קורעו ממנו משרשו מתוך גידולו, מגביהו ממקום דיבוקו; מקומו וענינו הוא דביקות בו יתברך, וחטא מרחקו; כל חטא מזיזו ממקומו, מזיזו מעוז דביקותו.
וזהו כל ענינו של היצר־הרע, זהו כל תפקידו, להזיז מהמקום, להרחיק מהבורא־יתברך, לקרעו ממקומו.
ואחז"ל (ספרי; מובא ברש"י) על הפסוק (דברים יא, טז) "השמרו לכם פן יפתה לבבכם, וסרתם ועבדתם אלהים אחרים" וגו', שכיון שאדם פורש מן התורה, הולך ומדבק בעבודת אלילים.
זהו ענין של "וסרתם", לא צריך הרבה, רק הסרה כל דהו, פניה הצידה רק משהו, וכבר דבוק בעבודת־אלילים.
כי זהו כל ענין החטא, להזיזו מבוראו, לקרעו ממקורו, - כי שלימותו של האדם רק להיות דבוק לבוראו בתכלית, קשור לגמרי, - ואם הנהו רפוי במקורו, הנהו כבר של היצר.
כי זהו כל מגמתו על האדם להחטיאו, היינו להזיזו, ואחרי שכבר הזיזו מעיזוזו, הרי הוא כבר שלו, "מיד הולך ומתדבק בעבודה־זרה", זהו גדרו של חטא.
ולעומת־זאת חנן השי"ת מצוות, מצוה היא הדבר המעמיד בחזרה, המחזירו למקומו, המשיבו למקורו, ומחזקו שם.
וכדכתב (הרמב"ן) [הספורנו[ (במדבר טו, ג) כי עד העגל היה הקרבן ריח ניחוח בזולת מנחה ונסכים, ובחטאם בעגל הצריך [הכתוב[ מנחה ונסכים לעולת־התמיד שהיא קרבן ציבור, ומאז שחטאו במרגלים, הצריך מנחה ונסכים להכשיר גם קרבן יחיד, וכן כתב להלן (טו, כ) כי לאחר שחטאו במרגלים, הצטרכו לעוד מצות, לכך ניתנה להם אז מצות חלה.
הרי חזינן, כי זהו גדר המצוות, להשיב בחזרה, להעמיד בחזרה על המקום, לחזק את בדק הבית, לתקן הסדקים, לקרבו לבוראו, ולדבקו אליו, - כי זהו תכליתו של האדם, וזהו שלימותו.
אמרו חז"ל (יומא כח: קידושין פב.) שעשה וקיים אברהם־אבינו את כל־התורה־ כולה עד שלא ניתנה.
כי ענין התורה והמצוות, להעמיד האדם במעמדו, לחזקו ולהשיבו לדביקותו בו־ יתברך, - ואברהם־אבינו קיים את התורה עד שלא ניתנה, וכפי הנראה לא היה צריך תורה.
והענין אחרי שתורה ומצותיה באות להשיבו למקומו, ואברהם־אבינו לא יצא מדבקותו, לא הוזז זיז־כלשהו ממעמדו החזק, לא הצטרך למצוות לחזקו.
בענין המשכן שאמר הכתוב (שמות כה. ט) "ושכנתי בתוכם", אחז"ל (שמו"ר לג, א) משל למלך שהיתה לו בת יחידה, בא אחד מן המלכים ונטלה (ונשאה), ביקש לילך לו לארצו וליטול לאשתו, אמר לו (לחתנו) בתי שנתתי לך יחידית היא, לפרוש ממנה איני יכול וכו', אלא זו טובה עשה לי, שכל מקום שאתה הולך, קיטון־ אחד עשה לי שאדור אצלכם, שאיני יכול להניח את בתי, כך אמר הקב"ה לישראל, נתתי לכם את התורה, לפרוש הימנה איני יכול וכו', אלא בכל מקום שאתם הולכים, בית־אחד עשו לי שאדור בתוכו, שנאמר "ועשו לי מקדש".
וזהו ענין המשכן, השראת השכינה בכלל ישראל.
על־ידי קבלת התורה זכינו למשכן, ובלי קבלת התורה לא היה אפשר ענין המשכן.
כי כל ענינו הוא, אחר שקבלנו תורה־הקדושה, ונתאחדנו את בוראנו, ירד גם הוא כביכול אלינו, לדור אצלינו, להיות קרוב אלינו, ולהיותנו דבוקים בו יתברך.
ואחז"ל (סוכה יא:) שסוכות מורה על ענני כבוד, וזהו שאמר הכתוב (ויקרא כג, מג) "כי בסוכות הושבתי את בני־ישראל בהוציאי אותם מארץ מצרים", והיינו ענני הכבוד, וענין ענני הכבוד הוא השראת השכינה במידה מרובה, עשה לנו משכן של השראת שכינה, והשכין אותנו בו, מקיף אותנו בשכינה ובהשראת קדושתו.
וזהו ענין סוכה, הוראה על השראת שכינתו בינינו, על קרבתו אלינו.
ואך מיום־כיפורים אפשר לצאת סוכות, - אך מתשובה ועבודת יום־הכפורים, והתדבקות בו ביום־כפורים, והתקרבותנו אליו, יוצא סוכות, ענני כבוד, השראת שכינתו, שזהו ענין סוכה, השראת שכינה לישראל.
ולכך כתבו הפוסקים (מובא במ"ב סי' תרל"ט סק"ב) שצריך להזהר מאוד מדברים בטלים וקלות־ראש בסוכה, ולשבת באימה וביראה.
כי עלינו לדעת, שאנו נמצאים אז בפלטרו של מלך, בבחינת משכן ה', מקום השראת שכינתו והתדבקותו לישראל, כי זהו ענין סוכות, והוא תוצאה מיום־הכיפורים.
רמז
השגחה־פרטית לפי דרגת האדם
 ה' סוכות
אנו מוצאים שטיפולו של הקב"ה עם האדם הוא במדרגה ובמדה מרובה מאד.
נקח למשל ענין התמידי של עשיית הצרכים, אנו מוצאים שם חסד ה' לאין שיעור, נתוחים גדולים נעשים עם האדם בכל פעם שעושה צרכיו, וכמו שאנו רואים מנוסח הברכה, עסק עם מכונות גדולות "נקבים נקבים חלולים חלולים", כל פעם עשיית צרכיו הוא ענין הרבה יותר גדול מנתוח שעושה רופא ופרופסור. - "גלוי וידוע לפני כסא כבודך" וכו', עד היכן מגיעות הענין, עד כסא הכבוד, ומסיימים "רופא כל בשר ומפליא לעשות" - כביכול פרופסור עולמי, פלאי פלאים הוא עושה עם האדם בכל פעם ופעם, שהלא אם יש איזשהו מעצור, הרי תיכף הנהו מסוכן, ומוסר עצמו שינתחו אותו, וכאשר בקושי גדול הכל עובר כשורה, אז מתקבל ויוצא מה שנעצר, וכאן הולך הכל כשורה, והאדם אינו מרגיש כלל מה שנמצא בקרבו; בורא־העולם חנן כל־כך הרבה 'טוב' בהיצירה, בכזה דיוק, שהאדם אינו מרגיש כלל שום דבר.
"אתה החילות להראות את עבדך את גדלך" וגו' (דברים ג, כד), ופרש"י - מדת טובך, משה־רבינו אחר גודל מעלתו והכרתו, אמר בהתפעלות שהחל לראות מדת טובו הנוראה.
וצריכים להבין שאין זה ענין שהראהו הקב"ה את כבודו ורב עשרו שיש לו כביכול; ראיית גדלו־ית' לא ניתנה לו סתם כמותרות, למען שיהיה לו למשה־רבינו יותר טוב, אלא הכונה כאן, שמשה־רבינו הכיר הטוב וגודל נחיצותו והכרתו שאי־אפשר לחיות ולהתקיים בלעדו, שחסד ה' עמו במדה נוראה מאד, ושאי־אפשר לו לחיות ולהתקיים בלעדי החסדים הגדולים ההם.
והיינו שהכיר גודל טיפולו של הקב"ה עמו, וגודל קרבת שמירתו עליו והתעסקותו בו, גודל השגחה פרטית שמשגיח הבורא עולם.
שהכל ניתן לו בדקדוק גדול, כמו שכל היצירה היא בדקדוק גדול, רק שהכלל־ ישראל התעלה והגיע לכזה־מצב גבוה, שהיו נדרשים השלש־עשרה מדות רחמים מצד ההכרח, שיהיו יכולים לעמוד בדרגתם.
ובדומה־לזה כל התורה והמצות שקיבלו הכלל־ישראל, לא היו בגדר לוקסוס.
אנו מוצאים בחז"ל (קידושין ל:) שאמרו "בראתי יצר־הרע, בראתי לו תורה תבלין, משל לאב שהכה את בנו מכה גדולה, רואים שתורה נקראת תבלין והכרח גדול, ...
כל הבריאה מלאה עם 'טוב', אלא שישנם דרגות, ומצינו שבכולם כתוב (תהלים קיח) "כי לעולם חסדו", אך כל אחד־ואחד אומר "כי לעולם חסדו" נפרד, "יאמר נא ישראל כי לעולם חסדו", גודל החסד של הבו"ע שיכירו ישראל, לא ידעו ולא יכירו אומות העולם.
אף שגם נוראת החסד שיכירו ויודו גם הם, הוא ג"כ נורא, כל שער הבחינה שבחובת־ הלבבות, רואים שם כאלו גדלויות של ההשגחה, היאך שהכל מסודר, ובזה רואים את ההשגחה־הכללית של היצירה, אשר זאת יכירו גם אוה"ע, - אך "יאמר נא ישראל כי לעולם חסדו", ישראל יכירו מדה הרבה יותר גדולה מחסדו של הבו"ע.
וכן "יאמרו נא בית אהרן כי לעולם חסדו", את ה"כי לעולם חסדו" שאומרים בית־אהרן אין אומרים בית־ישראל, כי בית־אהרן ידעו כבר מהשפעת חסד השי"ת את אשר לא יכירו הכלל־ישראל, מדת טובו של הקב"ה אתם, הוא כבר יותר גדול, ויותר רחב, הם ירגישו עוד יותר ויותר מטובו של הבו"ע, כי יגיע עליהם טפול והשגחה במדה יותר גדולה, את כל־אחד־ואחד חנן הבורא־עולם לפי מדרגתו, כמה שנצרך לו.
וכאמור הכרה בחסד ה' היינו שמבינים גודל הכרח הענין, גודל הצורך, שאי־ אפשר להיות בשום־אופן בלעדו, - גויים לא ידעו כלל מהשגחה פרטית, ולא יבינו כל צורך בו להם, אבל הכלל־ישראל ירגישו ויכירו את השגחה פרטית של הבו"ע, וגודל הכרחות הצורך לדבר.
אנו מתפללים ומבקשים טפול ישר של הקב"ה כביכול אתנו בכבודו ובעצמו, - "השכיבנו ה' אלקינו לשלום והעמידנו לשלום ופרוס עלינו סכת שלומיך וכו', מבקשים אנחנו שכביכול בכבודו־ובעצמו ישכיב אותנו לישון, ולמחר שהוא יעמיד אותנו, ולא אחר, רק בורא־העולם כביכול בעצמו!
לכאורה היא דרישה גדולה יותר מדי, דרישת בן יחיד, השגחה לטיפול של הבורא בכבודו ובעצמו אתנו! ומה היה חסר אם היה זה על־ידי שליח?
אך כשמביטים על גודל הצורך בהדברים, "והסר מעלינו אויב דבר וחרב ורעב ויגון" וכו', וכל אלה הם שמות ליצר הרע המקיף ומסבב אותנו, ומוכן ללכדנו על כל צעד ושעל, אורב לנו כל היום, סכנות גדולות יקיפונו תמיד, בכל עת ובכל שעה אנו בסכנה, - בראותנו זה, נכיר מיד שאין תפילתנו ובקשתנו תפילת בן יחיד, בקשה גדולה יותר מדי, כי עוז הסכנה לוהטות, אי־אפשר לימלט כי אם בהשגחה פרטית של הבורא יתברך בכבודו ובעצמו, זה הטוב והחסד שאנו מבקשים ממנו, נרגיש שהכרחי הוא לנו, דרוש לנו מאד, נחוץ בתכלית, אי־אפשר להיות בלעדו, אינה בקשת מותריות כלל, אלא בקשת הכרחיות, דרוש ונחוץ לנו מאוד שמירת הבו"ע וסתר בצל כנפיו, אין חסד זה שאנו מבקשים מותריות.
בפסוק כתוב (תהלים צא, א) "בצל שד' יתלונן. אומר לד' מחסי כי הוא יצילך וגו' באברתו יסך לך, ותחת כנפיו תחסה וגו', כל השיר של פגעים מוכרח לנו, "כי הוא יצילך מפח יקוש, מדבר הוות, יפול מצדך אלף ורבבה מימינך" וגו' וגו', - הפח יסובבנו ומוכרח לנו הצלתו יתב' וכו', ודרוש לנו מחסה תחת כנפיו.
כי כן הוא נוראות סכנות הבריאה, שמוכרח לנו השגחה פרטית של הבו"ע בכבודו ובעצמו.
"אני ה' אלקיך מלמדך להועיל" (ישעיה מח, יז), הוא כביכול בכבודו ובעצמו.
אומות־העולם אין צריכים לזה, ואינו נדרש להם, כלל, ההשגחה עליהם היא כללית בלבד, ומזה אמנם רואים את פחיתותם, שאינם צריכים לזה כלל, הם עומדים במצב שיכולים לחיות גם מבלתי זאת.
חג־הסוכות פירשו חז"ל (סוכה יא:) שהועמד מפני הענני־כבוד שהיו אצל הכלל־ישראל בעת יציאתם ממצרים, שהוליכם הבו"ע עם ענני כבוד, זהו המצב של השגחה פרטית שהכלל־ישראל זכו והגיעו בשעת יציאת מצרים; הכלל־ישראל החביאו עצמם תחת כנפי השכינה.
וזהו ענין הסוכה, השראת השכינה וסיכוך לכלל ישראל מהבו"ע בעצמו, כל מצות הן שמירה לישראל, אבל סוכה היא מצוה מיוחדה בהוראה זו של שמירת השי"ת והשגחה הפרטית על עמו.
וזהו "ופרוש עלינו סכת שלומך", סיכוך ומחסה בתכלית, שיקיפונו השגחתו מכל הצדדים.
וזה הי' בענני כבוד, ענני שמירה, השגחה פרטית וטפול פרטי, שמירה וסיכוך מכל נזק ומכשול, וזהו ענין סוכות, "כי בסוכות הושבתי".
בזה יתכן להבין את הסמיכות, שהתורה העמידה את חג־הסוכות אחר יום־הכפורים.
כי יום־הכפורים הריהו זמן של תשובה, סליחה ומחילה, וכאשר עולים ומגיעים לכזה מצב, נדרש להכנס תחת כנפי השכינה, להגן על עצמינו שנוכל לישאר במצב־זה.
ולכן מיום־הכיפורים אנו זוכים לענין הגדול הזה של סוכות, להשגחה פרטית, לשימור מיוחד, להשפעת הטוב והחסד של הבורא עולם במדה נפרזה.
כל־אחד־ואחד מכיר את עצמו, היאך שהוא אוחז בזה, והאם אינו כמאמר העולם "וויא איון אין סוכה", הכלל הוא, שהאדם צריך להחביא את עצמו, לא להיות עומד ב"שדה חפשית".
רמח
"עול מלכות שמים"
 ליל הושענא־רבא
בהושענא־רבא צריכים להיות חוזרים על אשר למדו בראש־השנה וביום־הכפורים.
*
חז"ל (ברכות יג.) אומרים כי "פרשה־ראשונה של קריאת־שמע" היא "קבלת עול מלכות־שמים", ו"פרשת והיה אם שמוע" היא "קבלת עול מצות".
חז"ל אינם מזכירים "מצות", רק "עול מצות", רואים שיש ענין של "עול מצות".
אחז"ל (קידושין כב:) בענין מה שנאמר בעבד עברי (שמות כא, ו) "ורצע אדוניו את אזנו במרצע", מה נשתנה אוזן מכל אברים שבגוף, אמר הקב"ה, אוזן ששמעה קולי על הר־סיני בשעה שאמרתי (ויקרא כה, נה) כי לי בני־ישראל עבדים, (עבדי הם), ולא עבדים לעבדים, והלך זה וקנה אדון לעצמו, ירצע.
ביאור הדברים, כי לכאורה הלא אינו מובן מהי הנפקא־מינה בין זה שמוכר עצמו לעבד, (אף שלא יעשה לאדונו שום מלאכה ופעולה), - ובין אם אחד עושה מלאכת עצמו, אשר מותר לו לעבוד ימים־שלמים מעת לעת, הרבה יותר מעבד־עברי הזה שהקנה עצמו לאדון, - וכן בדומה־לזה פועל, שכיר יום, מותר לו להיות כל־ימיו 'פועל' אצל זולתו, ולא נקרא "עבד לעבדים", - ומה בין זה לזה?
רואים מזה, כי המהות של 'אדון' ו'עבד' אינו נמדד לפי המלאכה, רק העיקר נמדד במה שלזולתו יש רשות עליו, אשר זה נחשב שהוא לגמרי ברשות זולתו; אף אם אמנם לא יעשה לו שום מלאכה ופעולה, אך כיון שהוא מונח תחת רשות זולתו, והיינו שהוא שייך לזולתו, זהו פירושו של עבד, והוא עובר על "כי לי בני־ישראל עבדים".
כי כל שאין לו אדון אחר, הרי במה שעושה מלאכה אחרת, אין כלום בזה, ואינו עובר על "כי לי בני ישראל עבדים", כי יכול הוא להיות בתכלית שלימות עוד אדנותו יתברך.
אך זה שקנה אדון לעצמו, אף שלא עבדו, רק עשה אדון לעצמו, הרי זה כבר יוצא מרשותו של הקב"ה, יש לך עוד אדון, אינו כבר מסור בשלימותך הגמור להבוי"ת, הנך כבר "עבד לעבדים", ולא עבד הגמור של הבו"ע.
כי בעבד הגמור האמיתי של הבו"ע, לא יצויר כל אדנות אחרת כל שהוא, כי כולו צריך להיות מסור בכל מהותו אל הבורא יתברך.
זהו ביאור מה שאמרו חז"ל (מכילתא יתרו; מובא ברמב"ן) על פסוק (כ, ב) "אנכי ד' אלקיך וגו', לא יהיה לך אלהים אחרים" וגו', - משל למלך בשר־ודם שנכנס למדינה, אמרו לו עבדיו גזור עליהם גזרות, אמר להם כשיקבלו מלכותי אגזור עליהם, שאם מלכותי לא יקבלו, גזרותי לא יקבלו.
ולכאורה צריך להבין מה חילוק יש בין עול מצות הבורא יתברך, ובין עול מלכותו, הלא סוכ"ס הכל מלאכת ועבודת הבורא יתברך, ובמה הנם שתי בחינות נפרדות.
רואים אמנם, כי יש ענין של "עול מלכות שמים" עוד לפני "תורה ומצות".
"גזירות" הרי פירושם, כי בין אם יש בקרבו חפץ בקיומם, ובין אם אין בקרבו כל חפץ בהם, מוכרחים לקיים, - הרי לצורך־זה צריכים קודם לקבל "עול מלכות שמים", להיות נכנסים לגמרי לרשותו של מלך, ואז אפשר לקבל גזירות.
והענין הוא כך; קבלת עול מלכותו יתברך היינו ההתמסרות אליו יתברך בתכלית קבלת אדנותו וביטול עצמו לו לגמרי, מוכן לשירותו ולשמוע לקול אדנותו, שיבוטל אצל האדם לגמרי עצמיותו, יכניס עצמו בתכלית לרשותו של הקב"ה - אין עוד מלבדו, לא ימצא בקרבו פניה לשום דבר אחר בעולם כלל וכלל, אלא מסור לאדוניו בתכלית הקפת כל הענינים, אדנות הבוי"ת יקיפו ויסובב את כל עניניו, כולו מסור ונכנס לרשותו של הקב"ה.
בחובת־הלבבות (שער עבודת־הא' פ"ה) מבואר מהו זאת פירושו של "עבד", עד היכן כל מחשבה שחושב, וכל פסיעה שפוסע, וכל תנועה אשר נע, הכל בשביל האדון, דהיינו שהנהו לגמרי של האדון.
וז"ל וממה שהוא טוב ממנו עוד להראות סימני העבודה והמקנה עליו בכל תנועת איבריו ובמדותיו, לא יהגה כי־אם בזכרו, ולא יביט כי־אם אל דרכיו, ולא ישמע כי־אם אל דבריו, ולא יאכל אלא מה שהטריפו, ולא יחשוב אלא בגדלותו, ולא ישמש אלא ברצותו אותו, ולא ישמח כי־אם בעבודתו, ולא יבקש כי־אם רצונו, ולא ירוץ כי־אם בשליחותו, ולא יעמוד כי־אם מהמרותו, ולא ישב כי־אם בביתו, ולא יקום כי־אם באמונתו, ולא יקרא כי־אם ספרו, ולא ילבש כי־אם כסות יראתו, ולא יישן כי־אם על יצועי אהבתו, ולא יתדמה לו כי־אם תמונתו, ולא יעור אלא במתיקות זכרו, ולא ימצא קורת־רוח כי אם עמו כו', ולא יקוה כי־אם חסדו וכו', וכן בכל תנועותיו לא יעתיק רגל ולא יניע עפעף אלא אחר הפקת רצון אדוניו בהם עכ"ל ע"ש.
וזהו ענין עול מלכות, ההתמסרות אליו לגמרי, אין לו בעולמו כלום כי־אם אדוניו, מהחל ועד כלה יהי' כולו מוכן ומזומן לאדוניו, ישב רק בביתו [של אדונו[ אולי צריך לו אדוניו, מי יודע, איך אפשר לו לצאת החוצה, הלא הוא כולו מסור לאדונו, ועליו להיות מזומן לו תמיד, לא ישאר לו כל עצמיות, כולו תחת עול מלכותו יתברך.
וזה שייך אף בלי מצוות, טרם שיגיעו כל פקודה וצווי ממלכו, רק זה לבד להתמסר בתכלית ההכרה אל הבורא יתברך, להיות כולו ברשותו, עומד הכן לכל קריאה, לא ימצא לו בעולמו שום דבר כלל וכלל, כל מהותו יביע אומר של השתעבדות תחת עול מלכותו, ולא ימצא כל דבר־אחר, זולת אדוניו.
וזה זכה הכלל ישראל מיציאת מצרים (שמות כ, ב) "אנכי ה' אלקיך אשר הוצאתיך מארץ מצרים מבית עבדים", - וכמו־שכתב הרמב"ן כי "טעם 'מבית עבדים' וכו', שהם חייבים וכו' שיעבדוהו, כי הוא פדה אותם מעבדות מצרים, כטעם (ויקרא כה, נה) עבדי הם", - והלא זה עוד לפני קבלת התורה והמצות.
האבן־עזרא כתב על פסוק (במדבר ו, ז) "כי נזר אלקיו על ראשו", - מדוע דוקא בנזיר, - "כי כל בני־אדם עבדי תאות־ העולם, והמלך באמת, שיש לו נזר ועטרת מלכות בראשו, כל מי שהוא חפשי מן התאות".
והענין, כי שאר בני־אדם אין עליהם נזר השם יתברך, בהיותם מסורים לתאות־ העולם, ועל־ידי־זה הם כבר בלתי מסורים לה', אינם ברשותו לגמרי, אין עליהם "נזר המלך" כבר, ועל דרך שאחז"ל (שבת קה:) על הפסוק (תהלים פא, י) לא יהיה בך אל זר, איזהו אל זר שיש בגופו של אדם, זה יצר־הרע! - אם מושל היצה"ר על האדם אף בקצת מן המקצת, אינו כבר ברשותו של הקב"ה, אינו עומד כבר תחת עול מלכות, יש לו כבר "אל זר", כי עול מלכות הוא ההתמסרות אליו יתברך בתכלית, בלי כל פניה שהיא, אל דבר־אחר בעולם.
ובדומה־לזה הוא מה שאמרו חז"ל "עול מצוות", ג"כ צריכים להבין עד"ז, לא שעושים או מקבלים לעשות מצות וצוויים סתם, אלא על דרך עול מלכות, היינו, על האדם להיות עול מצות הבוי"ת, ויהי' כולו מסור למלאכה ועבודה זו, לא ישאר לו כל מקום עבודה אחרת, כשיפגשהו בדרך וישאלוהו מה מלאכתך, יענה: מלאכת שמים, עול מצות, לא דבר אחר, עבודת המלך.
ואף שיכול להיות לו פעולה־אחרת לפעמים, אכן זה צריך שיהי' רק צדדי, ולמשל, סנדלר, היודע ג"כ מעט חייטות, ויקרה לפעמים שלא יזדמן הרבה עבודה בסנדלרות, ובהיותו מכיר מעט את עבודת החייטות, ולוקח את־עצמו להתעסק בינתים בחייטות, הרי כשיפגשהו וישאלוהו: מה מלאכתך ומשלח־ידך? ישיב מיד: סנדלר אנכי! - ואף אם יעבוד י"ח שעות שמל"ע חייטות, ורק שעה־אחת סנדלרות, אעפ"כ אינו חייט, כי־אם סנדלר! העיקר נמדד עם היותו "קבע", 'קבע' היא דרגה אחרת לגמרי, תחת אותו גדר של "עבד ואדון".
ועד"ז צריך שיהיו עול מצוות אלו ומלאכתו רק עבודת המלך, לא ידע דבר זולת, ומה שלפעמים הוא מוכרח לעשות מלאכה אחרת - לא כלום הוא, ואף שיקרה ויצטרך לעשות מלאכה ההיא רובו של יום, מ"מ עליו לדעת שמלאכתו עול מצוות!
וזהו שאמרו חז"ל (אבות א, טו) "עשה תורתך קבע, וכן אמרו (ברכות לה:) "דורות הראשונים עשו תורתן קבע, ומלאכתן עראי" !
רואים שאין תביעת־ודרישת חז"ל כאן, על ענין סכום וריבוי, ללמוד הרבה, ולעסוק מעט, כי כבר אמרו "למדת תורה הרבה", אלא דרישתם כאן היא שהתורה תהיה "קבע", - יתכן אולי שיזדמן לו ללמוד פחות, ולעסוק יותר, ואף שיקרהו שמוכרח לעשות מלאכה־אחרת רוב היום, רק העיקר נמדד לפי מדת ה"קבע", תחת גדר "עול", תורתו יהי' קבע! מלאכתו - עול מצות! ומה שהנהו מוכרח לעשות מלאכה אחרת, אין זה שייכות לעצמיות, הוא יודע שמלאכתו רק מלאכת שמים, ואלה דברים צדדים מוכרחים, שאין להם כל שייכות אתו, כי הוא כולו מסור לעבודת ה'.
וכמו בעל מלאכה שאינו אך ורק מלאכתו, וכשתקיצו משנתו ותאמר לו לך לטייל או לקרוא עתון וכדומה - יענה מיד; מה זה תקרא אותי, הלא מלאכתי עלי עמוס מלאכה, הנה איך אפשר לי לפנות לדבר אחר, - כן צריך להיות עול מצות, ישנו ענין של "עול מצות", אשר בהיותו עומד וקם משינתו, לא יהיה לו שום זמן פנוי, תיכף יחשוב מה מוטל עליו לעשות, ולהיות נח סתם, לא יהיה ביכלתו, תמיד יהיה עסוק־וטרוד עם העבודה אשר מוטלת עליו.
וראשית־כל יש ענין של "עול מלכות שמים", דהיינו קבלת מלכותו וההתמסרות אליו לגמרי, אף לפני הגעת כל צווי, ואחר שהנהו כבר תחת עול מלכותו, מזה יוצא־ובא עול מצוות. ?)דברים ו' י"ג(?
ועל־דרך־זה הוא סדר קריאת־שמע, וכמו שאחז"ל (ברכות יג.) "למה קדמה פרשת שמע לוהי' אם שמוע, כדי שיקבל עליו עול מלכות־שמים תחילה, ואחר־כך מקבל עליו עול מצות", וכאמור, ואחר־כך פרשה שלישית היא "פרשת ציצית", שזהו חותם של עבדות, כמו שהעבד נושא חותם שהוא שייך לאדון פלוני ופלוני, כן ציוונו הבוי"ת לישא חותם של עבדות, שהיא אות עבדות המלך, סימן על היותו תחת עול מלכותו, - "וראיתם אותו" - כל ראיותיך והבטותיך יהיו במצות השי"ת! "וזכרתם את כל מצוות ד'", - כל זכירותיך רק בם! כל מהותם יהי' מסור לה' ולמצותיו! מחשבותיך תמיד דבוקים בו!
סגולת החותם הוא, כי כאשר רואה אותו, וזוכר את היותו עבד של מלך־מלכי־ המלכים הקב"ה, יוצא מזה "ולא תתורו אחרי לבבכם", וקיום כל התורה, - וכאשר אך מרגיש את היותו עבד, והיותו מוכרח לקיים הכל, תהיה לפניו די־הרבה עבודה: קיום התורה והמצות, תיקון המדות, וכן הלאה והלאה, - לא יהיה לך כל דבר אחר כלל וכלל, תזכור תמיד שאתה עומד תחת עול מלכותו יתברך להתמסר אליו בתכלית! לא ימצא כל דבר אחר בעולם.
"ואהבת את ה' אלקיך בכל לבבך" - בכל מהותך! לא ישאר כל מקום זולתו כלל וכלל!
ראש־השנה - הלא הוא קבלת עול מלכותו יתברך! ויום־הכפורים - הוא קבלת עול מצותיו!
בהושענא־רבא צריכים להיות חוזרים על אשר למדו בראש־השנה ויום־הכפורים, ולמסור עצמו לגמרי, להוציא־ לפועל את כל אשר יש לעשות, לא להסתפק בכמה שהוא, וכאשר יש בקרבו חפץ, כי מכיון שהדברים מונחים תחת עול, מוכרח הכרח לצאת־לפועל בדיוק!
ועלינו להתבונן במעשינו ופעולותינו; התורתינו קבע, או מלאכתנו, הלא כשאנו נפנים מכל מלאכתנו העצמיים, אנו פונים גם ללמד מעט, אחרי שאין מה לעשות במותר הזמן, נעמיק נא בתוך תוכיותנו ונתבונן על מעשינו להכיר על נכון יעודנו ומהלך פעולותנו באמת.
רמט
"ושמחת בחגך" - סוד השלימות
 ליל שמע"צ
בסוכות כתיב (דברים טז, יד) "ושמחת בחגך", מה שלא כתוב בכל המועדות, - שמחה היא הוראה על ההשלמה, היינו אי־חסרון; שלא יחסר דבר, אלא יש לי ואין חסר לי.
ואין־הדבר שהם שני דברים, המילוי וההשלמה, שהנהו מושלם, ואז שבא לו הדבר הוא שמח עליו, ויכול גם שלא לשמוח אם רוצה, - לא היא, שמחה הרי היא ההרגשה בההשלמה שאני מושלם ושיש לי ואין חסר לי, שמחה היא רגש האי־חסרון! רגש שאני מלא, ושיש לי.
ואמנם בכל המועדות מוזכר שמחה, כי בכל המועדות משתלם הכלל־ישראל, ומושפע השפעת מרומים השלמה רוחנית, - אך לא כתיב עוד "ושמחת בחגך" כמו בסוכות, - משמע שאין ההשלמה במלואה כבסוכות.
וסוכות הוא זמן ביטול הרע לגמרי, כדאחז"ל (סוכה נב.) לעתיד לבא הקב"ה שוחטו ליצה"ר, וזה בסכות.
ואם־כן שמחתנו על גודל השלמתנו שאנו משתלמים בסוכות, ועל גודל השפעת מרום עד ביטול הרע לגמרי, על הדביקות בבורא־עולם בתכלית, - ועל־זאת אמרה תורה"ק (דברים טז, יד) ושמחת בחגך.
ואף שבכל המועדות מוזכר שמחה, מכל־ מקום אינם אלא מעין סוכות, כי בסוכות היא ההשלמה הכי גדולה, מגיעים למצב של תכלית הבריאה, ביטול הרע לגמרי!
"והיית אך שמח" (דברים טז, טו) אחז"ל (פסחים עא. סוכה מח.) "לרבות לילי יום־טוב האחרון", היינו שמיני עצרת, משמע ששמיני עצרת הוא מצב עוד יותר מרומם, ובמפרשים משמע דהיינו הצווי של "אך שמח" בכמות בלי הפסק זמן, אך מסתבר שהוא באיכות השמחה, ששמחת עצרת עוד יותר עילאית, יותר מרוממת, מסוכות, - משמע ההשלמה רוחנית התדבקות בבורא־עולם עוד ממדרגה יותר גדולה.
רנ
מעיני הישועה
 יום שמע"צ
הזכרנו כמה פעמים דברי החסיד יעב"ץ באבות (ד, ב) בתשובותיו להשואלים מדוע לא נתבאר בתורה ענין העוה"ב, שסיבת שאלתם היא מצד שלא ידעו מה הוא ענין המצוות, כי מצוות גופא הוא עוה"ב, "שכר מצוה מצוה" וכו', וכמאמר חז"ל (עבודה־זרה ג.) "מי שטרח בערב־שבת יאכל בשבת, ומי שלא טרח בערב־שבת מה יאכל בשבת", - ולא אמרו לא יאכל, כי היה משמע שהיה אפשר שיאכל, אלא שענשו שלא יאכל, אבל אמרו "מה יאכל", כאומר שהוא מן הנמנע, שאין לו מה, הרי דהמצוות גופא הן עוה"ב ע"ש.
ומצינו באמת כן לחז"ל שאמרו (עי' ב"ר יז, ה; מד, יז) שבת היא מעין עוה"ב, תורה היא מעין עוה"ב, ובאמת כל המצוות הם מעין עוה"ב, כדמבאר החסיד יעב"ץ.
והכלל הוא, שעוה"ב נקרא "ישועה", כמו שאמרו חז"ל (שבת לא.) צפית לישועה, ובכל מצוה ומצוה הכלל־ישראל נושעים, משיגים ישועה [].
ובכל מצוה ומצוה שבאו חז"ל לפרשה, גילו לנו אורות גודל הישועה, - כגון שבת, "תפארת גדולה ועטרת ישועה, יום מנוחה וקדושה, מנוחת אהבה ונדבה, מנוחת אמת ואמונה שלום ושלוה והשקט ובטח" - הרי דבשבת - ישועה, קדושה, אהבה, אמת, אמונה, - אורות נפלאות.
וכן תורה (אבות ו. א) כל העוסק בתורה לשמה, זוכה לדברים הרבה, - ומי יודע מה נכלל בדברים הרבה, "נקרא ריע, אהוב, אוהב את המקום, אוהב את הבריות, משמח את המקום, משמח את הבריות, ומלבשתו ענוה, ומכשרתו להיות צדיק, וחסיד, ישר, ונאמן, ומרחקתו מן החטא, ומקרבתו לידי זכות, ונהנים ממנו עצה, ותושיה, בינה, וגבורה, וכו'.
הרי נוראות ענין תורה, ישועות הנוראות שבה.
וכן בכל מצוה נושעים.
ואין חילוק אם מרגישים אנו, או לא, זוכים אנו בישועות נוראות על־כל־פנים, פחות או יותר.
והסימן והוראה של סוכות היא ישועה, כי בסוכות היוצא על־ידי יום־הכיפורים אנו זוכים לישועה נוראה, לידי דבקות והתקרבות לה', וכדהזכרנו מה שאחז"ל (עי' סוכה נב.) שבסוכות לעת"ל הקב"ה שוחטו ליצה"ר, והיינו ביטול הרע, ומצוה הוא עוה"ב, וא"כ גם היום בעוה"ז, ג"כ מעין עוה"ב, אנו זוכים ג"כ לידי הישועה זו של ביטול הרע.
וזהו באמת מה שאומרים הושענות בסוכות, גם־כן על דרך־זה, על גודל הישועה שבסוכות, ואין כל חילוק אם אנו מרגישים את זה או לא, אף בלי הרגשה כן הוא זוכה הכלל־ישראל בזה.
וזהו ג"כ ענין שמחת בית השואבה "ושאבתם מים בששון ממעיני הישועה", פשוט כאלו יש מעיין של ישועה, ובאים ודולים ומתמלאים ישועה.
והוא ג"כ כמו שאמרנו "ופרוש עלינו סוכת שלומיך", שסוכות הוא הענין שהבו"ע מסכך את הכלל ישראל, ומגין ושומר אותו בתכלית, והיינו שאנו נדבקים ונתקרבים אליו בתכלית, וזוהי ישועתנו.
ובסוכות היו באים ודולים ישועה, כמו מבור מלא מים, שבאים ודולים.
ומהו הדלי שבו דולים ישועה, זו ששון, נמצא שששון הוא דלי כזה, הכלי שבו מוציאים המים מן הבור, בו דולים ישועה, ביטול הרע, דביקות בה'.
ובסוכות היו מתכנסים ודולים, והיה מספיק לכל השנה, מתמלאים בישועת מרום ושפע קדושה ודביקות בה' וביטול הרע לכל השנה כולה.
וכדאמרנו שכל מצוה היא ישועה, כל מצוה יש לה ישועותיה שנושעים הכלל ישראל על ידה, והמועדות הם זמנים של ישועה, ובזמן הזה ישנה להישועה שאין בזמן אחר.
וזהו שאנו עומדים (בתפלות החג) "ושמחנו בישועתיך", כי אז היא זמן ישועה מיוחד, וסוכות עולה על כולנה, מקור הישועה, מעין של ישועה, שבאים ודולים ישועה לכל השנה מבאר של ישועה.
ובאמת נמצא בחז"ל (ב"ר ע, ח) כציור הזה פשוט על (בראשית כט, ג) "ונאספו כל העדרים וגללו את האבן מעל פי הבור והשקו את הצאן".
רנא
להחזיק בצינור החיים
 ליל א' סוכות צ"ה
אמר הגרי"ס ז"ל שיו"כ היא סכנה גדולה, והכונה שביו"כ אף שהוא יום קדוש וטהור, יום תשובה והתדבקות לבו"ע, מ"מ כרוך בצידו סכנה גדולה, כי הלא צריך לגשת אל החטאים, ואל כל המדות המגונות, לישא וליתן אתם לשוב עליהם, - ובזה אף שמתעסקים בתשובה לכאורה רוצים לזכך עצמם לטהר ולקדש עצמו, - מכל־מקום, הואיל ומתעסקים עם החטאים, באים קרוב אליהם, יש בזה סכנה גדולה, כי אפשר לו לאדם בעצם עוז תשובתו והתעסקותו לבער החטאים, אחר שהוא כ"כ קרוב עליהם, כי הוא צריך לחשוב אודותם בכדי לעקרם, אפשר לו אדרבה ליכשל ולהדבק באותו זמן גופא אל החטאים, כי בהתעסקותו בהחמדה והתאוה לעקרן ולשרשן, אפשר לטבעו לנטות במדת־מה אליהם, ובזמן תשובתו עליהן הרי הוא בסכנה שלא ליכשל עוד.
וכן הוא מצב האדם בכל־השנה, - הנהו בסכנה גדולה, הנהו מסובב בחטאים, ועל כל צד־שלו מקיפו סכנה גדולה, סכנת החטא, שהיא זרם שוטף בכח אמיץ, שרוצה לבלעו בכל־עת ובכל־שעה.
והצלת־האדם שע"י הוא ניצל, הם רק המצוות, על ידם מגיע מעט אויר חיותי המחייהו.
ומצינו בחז"ל (מנחות מד.) מעשה באדם־אחד שהיה זהיר במצות ציצית, שמע שיש זונה בכרכי־הים וכו', בא וישב על הפתח וכו', ואף הוא עלה וכו', באו ד' ציציותיו וטפחו לו על פניו וכו', ועי"ז חזר בתשובה.
והענין הוא על דרך שהיו אמוראים (ר"ה כג. ב"ב עד.) שמורידים אותם לתוך עמקי־ מצולה, שמים אותם בכלים־כאלו מוכנים לכך, ומדבקים אל תוך הכלי שניתן־בו צינור דק, אשר על ידו שואף אויר מלמעלה.
והאיש־הזה חי בעמקי־מצולה בקרקע הים, אבל הנהו כולו מוקף במים עזים, הים הנורא מקיפו, מכל צד הנהו בסכנה נוראה, על כל פינה ים וים, רק צינור־דק של חיות יש לו, שעליו חייו תלויים, ואליו הוא נושא את נפשו.
ואף שגם שם בעמקי־מצולה הנהו חי, על־ידי האויר שיורד אליו דרך צינורו, מכל־ מקום יכולים אנו להבין רגשותיו, בעת שמוציאים אותו למעלה אל היבשה, - איך שנפקחים עיניו, ואיך שמתהפך לאיש־אחר, איך שמרגיש בהוסר מעליו הסכנה הנוראה שהקיפו על כל צד.
כך הוא ענין האדם בעוה"ז, כל ימות השנה, אפי' יו"כ, קרוב ומסובב הוא חטאים ובכל מידה מגונה, הקנאה והתאוה והכבוד מסבבים אותו על כל הקיפו, צריך הוא לישא־וליתן אתם, ללחום בהם, להתרחק מהם ולבערם.
ובהיותו קרוב להם, הנהו בסכנה גדולה, עלול הוא מאוד ליפול לפח, להכשל להתקרב ולהדבק בחטא, ים זועף מקיפו, הנהו נתון בסכנה גדולה.
וכל מקור חיותו, כל שפע חיות שלו, אשר על־ידו יוכל להנצל מתוך הסכנה־ הנוראה, לחיות בתוך עמקי מצולה נוראה כזו, הוא רק צינור המצוות, אשר על־ידם יכול הוא לשאוף מעט אויר צח, אויר חיותי, לבלי היות טרף לחיתי ים הנוראים העומדים מוכנים לבלעו.
ועל האדם לראות לשאוב אויר חיותו מתוך הצינורות, כל מה שביכולתו, להחזיק בהם בכל יכולתו, לקבל שפע חיים מצינור המצוות המורידים לו אויר חיותי, שיוכל לחיות ולהתקיים בתוך ים הגדול המסוכן הנורא.
ומצבו של האדם בעולם־הזה, שמוכרח הוא להיות בתוך עמקי מצולות ים המסוכן הזה, אי־אפשר לו לצאת ממנו.
והעצה־היחידית להחזיק קיומו וחיותו, הוא להחזיק בכל תוקף בצינור החיים.
והסבא ז"ל, היה מדייק במה שאמרו חז"ל (ברכות לב:) חסידים־הראשונים היו שוהין שעה־אחת, ומתפללין שעה־אחת, וחוזרין ושוהין שעה־אחת אחר התפילה.
בשלמא שוהין שעה־אחת קודם התפילה, מובן, כי לעלות לרקיע, לעולמות העליונים, לא נקל כל־כך, דרושה הכנה גדולה, כי עבודה קשה היא לעלות לרקיע, אבל למה שהו לאחר התפילה?
אלא חזינן, שגם לרדת מרקיע, גם־כן דרוש שעה־אחת, גם זה עבודה קשה, כי יכולים לשבור המפרקת אם ירדו במרוצה.
)הכונה בזה, כי בכדי שישאר קשור ומדובק אף אח"כ, אחר תפילתו, שאינו יכול להיות עוד בכל־כך דביקות לבו"ע, ובכל־כך מדרגה עילאה, צריכים לשוב מתפילה במתינות, לראות שישאר לו דביקות והתקשרות עם הבורא־יתברך, אף בפנייתו למעשים אחרים.
ואם ישוב מתפילתו סתם במרוצה, יכול הוא לנפול ולהתרחק הרבה מהבו"ע, עד שלא ישאר לו כל זכר מאז דביקותו בשעת תפילתו, או יותר גרוע).
והנה לכאורה מדוע לא ישאר ברקיע לגמרי, ולמה להם לרדת כל עיקר?
אלא חזינן, דלרדת מוכרח, אי־אפשר להשאר לגמרי ברקיע, צריכים לרדת למטה לארץ, לתוך עומק ים הנורא.
וזהו מצב האדם בעולם, אי־אפשר לו להיות ברקיע (ר"ל בתכלית הקדושה, מופרד מכל עניני עוה"ז אשר הם סכנות גדולות), אך צריך לחזק ולאמץ את צינור החיים שלו ולהדבק ולהתקשר בחוזק לצינורות המורידים לו חיות, כי מה הוא יכול לעשות, מוכרח הוא לרדת לתוך ים הנורא.
וזהו מצב האדם בכל השנה, ואף ביוה"כ כנ"ל, אבל בסוכות הוא יציאה מתוך הים לגמרי.
וכמו שיכולים אנו להבין איך שנפקח עיניו של ה"בר אמוראי" כשמוציאים אותו מתוך הים, אף ששם היה ג"כ חי, מ"מ יכולים להבין על נקל איך שנפקחים עיניו עכשיו שנסתלקו כל הסכנות מכל סביביו, שהנהו על היבשה החפשית.
וכן הוא סוכות, ביטול הרע לגמרי, יציאה מתוך הים הגדול לגמרי.
רנב
"הוי רץ למצוה קלה"
 ב' דחג הסוכות
הכתוב אומר (תהלים קיד, ג) "הים ראה וינוס", הוא באמת הערה נוראה, כל־כך קרוב הדבר, עד ש"הים ראה וינוס".
וזהו הענין גם־כן שנאמר בפרשת בלק (במדבר כב, לא) "ויגל השם את עיני בלעם, וירא את מלאך השם", לא היה שום דבר־מיוחד שנתחדש בו, שלא היה חסר לו כי אם גילוי עינים, רק "ויגל", שנתגלו עיניו, רק בגדר גילוי; נפתחה סתימת העינים מלראות, והנה כבר הדבר קרוב, וממילא תיכף "וירא את מלאך השם".
כל־כך קרוב הוא הבורא־יתברך אל האדם, (אדם־הראשון הי' מטייל עמו בגן־עדן) "עיקר שכינה בתחתונים היתה".
והנה אף אדם־הראשון קודם החטא, שהי' יציר כפיו של הקב"ה, במצב רוחני גדול כזה, מרומם אפילו מהשגת מלאכי־השרת, עד שביקשו מלאכי־השרת לומר לפניו שירה, כי מחמת גבהות מדרגתו הנוראה, טעו בו וחשבוהו לבורא, - עם כל נוראות מדרגתו, אף־על־פי־כן גם הוא הצטרך למצוה, אף גם הוא לא היה יכול להתקיים בלי מצוה.
אמנם כי בהיותו במצב מעולה כל־כך, הספיק לו מצוה אחת, ולפי נוראות שלימותו לא הצטרך להרבה מצות, וכבר היה יכול להיות בתכלית השלימות והקריבות להבורא־ עולם במצוה אחת, - אבל בלי זה, בלא מצוה כל עיקר, גם הוא לא היה אפשר לו להיות קרוב; גם הוא לא היה אפשר לו להתקיים.
ומכאן ראינו לסוד של מצוה, - וזהו מהותה של מצוה, - בלי מצוה אי־אפשר להיות קרוב להבורא־עולם.
כי המצוות הן הדבר היחידי המקשר את האדם עם בוראו, ואין בכח שום דבר־אחר שבעולם למלא תפקיד זה, כי עיקר שכינה דוקא במצוה, ודוקא על־ידי המצוה־האחת "עיקר שכינה בתחתונים היתה".
ויותר לא צריך כבר, - כי במצוה־אחת כבר יש די אור נצחי לאין־סוף, ויכולים כבר לזכות לכל יקר ולכל דבר שבעולם, במצוה־אחת יש כבר די קדושה נוראה, השראת השכינה לאין גבול, כל יקר, כל נצח, אור אין סוף.
כי באמת הרי (שמות כ, כא) "בכל מקום אשר אזכיר את שמי אבא אליך וברכתיך", שקודם החטא לא היו צריכין למשכן ולביהמ"ק, - רק החטא גרם שהשכינה נסתלקה, והוצרכו למשכן, - אבל במשכן הלא (שמות מ, לד) "כבוד ה' מלא את המשכן".
וכמו שאנו מבינים בענין בית־המקדש, שלא צריך יותר מבית־המקדש אחד; מבינים אנו שבבית־המקדש־אחד יש כבר השראת השכינה לאין סוף וגבול, ולמה הוצרכו לשני בתי־מקדש, די באחת, - כן הוא במצוה־אחת, התקשרות נוראה עם הבורא־עולם, כולל כל יקר וכל נצח, - ולכן אדם־הראשון הי' לו די באחת.
כי מהותה של מצוה הוא "מקשר" כזה, "קאבעל" כזה.
וכמו שידוע היום שעושים לקרב את המרחק הגדול שמרחיק ים האוקינוס את אמריקה מכאן, ועי"ז צריך זמן רב לבוא בקשר עם אמריקה, מה עושים, מניחין "קאבעלען" להניח טלפון מכאן ועד אמריקה, והנה שוב קרובים, במשך רגע־אחת משיגים כבר ידיעות מאמריקה, במשך רגע־או־שתים יכולים על־ידי ה"קאבעל'עס" לדבר מסוף העולם ועד סופו, וכל מה שיגדל יותר המרחק, צריכין יותר קאבעלען וצנורות, - אבל אחרי שהונחו הצנורות, הרי מכאן ועד שם קרוב; עוד ים, עוד קאבעל, ושוב קרובים ומקושרים וסמוכים זה לזה.
וממש כדרך־זה הוא גם־כן בענין הקשר־הרוחני.
כי "עונותיכם היו מבדילים ביניכם לבין אלקיכם" (ישעיה נט, ב), - ומי יודע הרחקות? מי יודע גודל הים הנצרך לקאבעלען, אשר הם המצוות, - הבורא־יתברך אשר יצר את האדם, הוא ידע וכבר הכין את שיעור וכמות הקאבעלען שצריך לשיעור המרחק, הוא ידע עד כמה יוכל להתרחק, וכפי מדה־זאת "הרבה להם תורה ומצות".
כי אדם־הראשון קודם החטא, הספיק לו מצוה אחת, - אבל לאחר־החטא הוצרך להרבות במצוה; אחר החטא נעשה למצב של בני־נח, נצטוה בז' מצוות.
והענין הוא, אחר שחטא התרחק במדת־מה מהבורא־עולם, הפסיק עוד ים, מה עושים, משימים עוד קאבעל, ושוב קרובים, עכשיו צריכים כבר לז' מצוות, אבל מה תכליתן, להחזיר ולקשר, לקרב ולדבק.
וזהו סוד כל התרי"ג מצוות, לקרב יותר ויותר להבורא־עולם, כי הנם במצב כזה שצריכים יותר מצוות.
ו"רצה הקב"ה לזכות את ישראל, לפיכך הרבה להם תורה ומצות" (סוף מכות כג:).
וזה כל הגדר של מצוות, קירוב להבורא־עולם והשראת שכינתו בתחתונים.
הספורנו (במדבר טו, ג) כתב, כי עד העגל היה הקרבן ריח ניחוח בזולת מנחה ונסכים, ובחטאם בעגל הצריך [הכתוב[ מנחה ונסכים לעולת־התמיד שהיא קרבן ציבור, ומאז שחטאו במרגלים, הצריך מנחה ונסכים להכשיר גם קרבן יחיד, וכן כתב להלן (טו, כ) כי לאחר שחטאו במרגלים, הצטרכו לעוד מצות, לכך ניתנה להם אז מצות חלה.
הרי חזינן, כי כן הוא גדרן של מצות, להשיב ולקרב להבורא־עולם, וכאשר חטאו במרגלים, ונתרחקו ממנו במדת־מה, מהי התקנה, מוסיפים עוד מצוה, והנה שוב קרובים.
אדם־הראשון היה די לו בצנור אחד, - עתה כבר הוצרכו הרבה צנורות, - חטא מרגלים הוסיף עוד אחד - וזה קרוב.
זה סוד המצוה - סוד של קורבה הוא מצוה - במצוה שם כסא הכבוד - "ואתא מרבבות קודש" (), הכל סוד המצוה - ובמצוה נפגש (טרעפט זיך) האדם עם הכל.
ובזה נבין ענין אושפיזין שזוכים על־ידי מצות סוכה, עי' בזהר (ח"ג קג:) "תיבו אושפיזין, אברהם" וכו', ר' המנונא סבא כאשר היה נכנס לסוכה, היה עומד על פתח הסוכה מבחוץ, ומזמן לאושפיזין, - כי כולם ממתינים ועומדים אצל הדלת ומחכים עליו.
ואיך אפשר לזכות לאורחים שמימיים כאלו, ומה זה? - זה סוד מצוה!
ואין לתמוה כלום בדבר, כי כן הוא ענין כל מצוה ומצוה, כי מקשרת ומדבקת לאין שיעור ותכלית, מכל מצוה היא השראת השכינה לאין גבול, נצח לאין תכלית, כי כל הענינים הכי־נשגבים קרובים אלינו על־ידי המצות.
נכנסים לסוכה, מקיימים המצוה כדינה, מיד בא שפע קדושה, אורחים שמימיים, מיד נעשים מחותנים עם האבות־הקדושים, מיד קרובים לכל יקר ונצח, - זהו סוד מצוה.
סוכה לאו דוקא, באמת כל מצוה ומצוה כן היא, הסוד (דברים לב, ט) "כי חלק השם עמו, יעקב חבל נחלתו", זהו סוד המצוה.
"הוי רץ למצוה קלה" (אבות ד, ב), - כי הקב"ה נתן ביד האדם אך הבחירה לבד, ואם רק בחר, ה' עמו, ולא לאדם דרכו כשכבר בחר לו זה־הדרך.
אין לנו צורך לדעת איך הוא, יודעים אנו רק כי כן הוא, עשה מצוה־אחת תיכף ד' עמו, מיד נתקרב להבורא־עולם, מיד זוכה לכל יקר ונצח, אין לנו לדעת דרך התהוות הדבר, רק יודעים אנו כי כן הוא, עלינו לדעת רק שעלינו לעשות כך וכך, כפי דיני המצוה, והכל כבר יהיה בסדר, יבואו כבר התוצאות הדרושות.
מה טוב, אדם כפרי שאינו יודע מכלום, (והאריזאנט ענדיגט זיך אצלו אונטער זיין שטעטיל, ווארפט אריין א בריעף, און עס גיעהט אוועק ביז אפריקה), ... נגמר אצלו תחת עיירתו, ומשליך מכתב, והולך עד אפריקה - באמת במצוה שם הכל.
"כי לא לאדם דרכו" (עי' ירמיה י, כג), - אין יודע כלום - רק בחר לו - וכבר הנך קרוב עם הכל - זה אמרנו במקום אחר.
עכשיו אנו מבארים, שסוד הקורבה במצוה - סוכה צילא דמהימנותא - מצוה של אמונה - ובמצוה זו זוכים הכל - מתן תורה "בעבור אבותינו שבטחו בך, ותלמדם חוקי חיים", בשביל האמונה.
סוכה זה סוד של מצוה - כל מצוה ומצוה מתקרב האדם עם הכל.
וזה סוד שאדם עוד זוכה בשפל המדרגה מכל שבת ומועד - באמת הוא רק מצוה - וחז"ל תקנו להתפלל "וטהר לבנו" וכו', וכל התפלות "זכרנו לחיים" וכו', בציור אם אדם הי' נכנס למקדש, האם יוכל לנתקו משם מקום חיותו במצוה - אדם מתפלל ונענה על הכל - ר"ה מתפלל על הכל, וכן יוהכ"פ.
הראשונים היו מתקנים תחינות להדלקת הנרות - בתחינה לליכט־בענטשין יכולות לשאול כל יקר ונצח, כל הוד ותפארת, כי זהו סוד מצוה, "קאבעל" נורא הוא! ובמצוה אדם זוכה הכל - עד שמקובלים תקנו "לשם יחוד" לכל מצוה ומצוה, לציצית, ולתפילין, ולכל מצוה ומצוה, ותיקנו ה"יהי רצון" בעת עשיית המצוה, שמבקשים שפע קודש ומחשבות קדושות, ולזכות לעולם־הבא לאור באור־החיים בגן־עדן, והכל הכל.
כי כן הוא באמת, מצוה־אחת היא התקשרות כזו, ויש בה דבקות כזו בבורא־עולם, שיש בה כבר הכל, יכולים לבקש על כל, - כי מצוה סוד הקורבה - במצוה הכל מחכים, אברהם יצחק ויעקב.
רנג
יגמור בלבבו
 מוצש"ק ערב הושענא־רבה תרצ"ה (ראשי פרקים(
הרמב"ם, (תשובה ב, ב) שיעזוב החוטא חטאו, ויסירו ממחשבתו, ויגמר בלבו שלא יעשהו עוד - עי' מאמר הקודם
"כי תדור נדר להשם אלקיך, לא תאחר לשלמו וגו'. וכי תחדל לנדור לא יהיה בך חטא" (דברים כג, כב־ג), וברמב"ן: ועל הדרך־הזה אמר שלמה (קהלת ה, ג־ד) "כאשר תדור נדר לאלקים, אל תאחר לשלמו, כי אין חפץ בכסילים וגו', טוב אשר לא תדור, משתדור ולא תשלם". יאמר שאין חפץ בכסילים החושבים לעשות מצוה וכו', יחשוב כי הרצון אשר היה לו בעת נדרו, יחשב לו לטובה וכו', ולפיכך יזהיר שם עוד "ואל תאמר לפני המלאך כי שגגה היא", שהייתי סבור להקריבם, ובלב־שלם נדרת אותם.
והרי נדר הלא הוא לזרוז, ובשעת־מעשה הלא חושב שהוא אמנם יקיים, קבלה אין שייך למעשה
דוד־המלך עליו־השלום אומר (תהלים קיט, קו) "נשבעתי ואקיימה לשמור משפטי צדקיך", והיאך היה אם אמנם היה נכשל? מדוע יהיה זה גרוע יותר משאר איסורים, הנני נודר נדר, הנני עושה מצוה, ובשעה שאעבור, אז אעבור על מצוה.
הרי כי אין הדבר כמו שטועים לחשוב שלהבטיח הוא כבר תשעים אחוזים מן הדבר.
אלא רואים אנחנו, כי "הבטחה" יש לה גדרים ודינים אחרים, כאילו שבשעת ההבטחה צריך אנכי לחדור ולהביט מקצה ועד קצה, האם אמנם תהא בידי היכולת לקיים.
"את השם אלקיך תירא, ואותו תעבוד, ובשמו תשבע" (דברים ו, יג; י, כ), ופירש"י "אם יש בך כל המדות הללו, שאתה ירא את שמו וכו', אז בשמו תשבע", וברמב"ן בשם תנחומא "שתהיה כאותן שנקראו 'יראי אלקים', אברהם יוסף ואיוב וכו', ואם לאו, אי אתה רשאי לישבע".
אנחנו היינו לומדים להיפוך, כי אם "בשמו תשבע" תהא היכולת בידי להיות "ירא השם", אבל כאן אנחנו רואים כי "ירא השם" הוא יכול להשבע, כיוסף הצדיק ובועז, אשר אצלם היה בלב שלם, אז מותר לישבע.
ובמנחות (קט:) בשמעון הצדיק, שבשעת פטירתו אמר להם, חוניו־בני ישמש תחתי, לא קיבל עליו חוניו, שהיה שמעי אחיו גדול ממנו שתי שנים ומחצה, ואעפ"כ נתקנא בו חוניו בשמעי אחיו, אמר לו (חוניו) בא ואלמדך סדר עבודה- אשר מסר את הכהונה, והלבישו וכו', אמר להם לאחיו הכהנים ראו מה נדר זה וקיים לאהובתו וכו'.
הרי כי להבטיח, ולהוציא הדבר בפועל, הנם שני דברים נפרדים, עוד לא נגמר בלב שלם
"וישמע ראובן, ויצילהו מידם" (בראשית לז, כא), ואחז"ל (רו"ר ה, ו) שאם אדם עושה מצוה, יעשנה בלבב שלם, שאילו הי' ראובן יודע שהקב"ה מכתיב עליו "וישמע ראובן ויצילהו מידם", בכתפו היה מוליכו אצל אביו, - היה חסר כאן הענין של "לב שלם", עוד לא הי' לב שלם - אינו חפץ.
אנחנו רואים בקריאת־שמע, מהו זאת קבלת עול מלכות־שמים, מהו הפירוש אשר אנכי עבד, אין לי כל רשות לעשות מה שאנכי חפץ, אנכי "מכור", אין לי עצה, - אחר־זאת הולך ובא "והיה אם שמוע", שזהו "קבלת עול מצות", "ולא תתורו", עד "אמת ויציב", עד "קיים לעד ולעולמי עולמים", עד "ים־סוף בקעת", עד "גאל ישראל", - הכל הנם דרכים היאך להיות עומד בקבלת עול מלכות שמים.
יסוד היסודות הוא קבלת עול מלכות־שמים, וזהו "פרשת שמע", אשר הוא אופן של "גמר בלבבו", שהאדם תמיד יקבל על עצמו מלכות שמים.
ר"ה - יו"כ - הושענא־רבה - יום־כפור תחת הטלית, בתפלת "ובכן תן פחדך", הרי זה נורא ואיום, באותה־שעה הוא עושה על עצמו "קבלות", אז מרגיש את "העבדות", את "מלכות שמים", אבל בשוק...
הושענא־רבה אז הוא "גמר חתימה טובה", בראש־השנה וביום־הכפורים הרי קיבלו קבלות, אבל העיקר צריך להיות גמר - א ברעג זאל נענמען - געענדיגט, "יגמור בלבבו שלא יעשהו עוד", וכמו שכתב הרמב"ם, - זה הושענא־רבה!
רנד
לימוד החומש - וזאת הברכה
"וזאת הברכה אשר ברך משה איש האלקים את בני ישראל לפני מותו (לג, א), פרש"י סמוך למיתתו, שאם לא עכשיו אימתי.
כל ימי־חייו תמיד הוכיח משה־רבינו את ישראל, תמיד הגיד להם רק חסרונותיהם ונגעיהם, כל־ימיו לא שמעו דבר־טוב מפיו עליהם, עד לפני מיתתו שהי' צריך לברכם.
אחז"ל (עי' תענית כ. סנהדרין קה:) עה"פ (משלי כז, ו) "נאמנים פצעי אוהב ונעתרות נשיקות שונא", כי בלעם שאמר שבחן של ישראל, הכשילם, - ומשה־רבינו שאמר להם תמיד פשעיהם וגנותם, הוא גדלם, זה סימן האהבה העזה עד מאד.
אך עתה הראה משה־רבינו את אהבתו, והגיד שבחם שהי' טמון בקרבו עד כאן, - ומפני שחיבבם כל־כך, שקרא עליהם (דברים לג, כט) "אשריך ישראל מי כמוך", דוקא מפני זה קראם תמיד () "עם קשה עורף".
*
"ויאמר ד' מסיני בא" וגו' (לג, ב), פירש"י פתח (משה) תחילה בשבחו של מקום וכו', ובשבח שפתח־בו יש בו הזכרת זכות לישראל, וכל־זה דרך ריצוי הוא, כלומר, כדאי הם אלו שתחול עליהם ברכה.
כשאמר ישעי' הנביא (ו, ה) "ובתוך עם טמא שפתים אנכי יושב", נגע בו המלאך בגחלת של אש, מפני שאמר דלטורי' על הכלל־ישראל (שהש"ר א, לח; תנחומא וישלח ב').
זהו חטא מיוחד, חוץ מעון לשון־הרע, - כי שבחן של ישראל הוא הוא שבחו של מקום, וכל המדבר רע על ישראל, מדבר רע על רבש"ע.
ומי שאין היהודים מוצאים חן בעיניו, הטעם הוא מפני שאין הקב"ה מוצא חן בעיניו.
*
"ויראהו ד' את כל" וגו' (לד, א־ג), פירש"י "הראהו הקב"ה כל המאורעות שעתידין ליארע לישראל, עד שיחיו המתים", - הראה לו דור דור ודורשיו עד סוף כל הדורות.
מה זה הענין? - אבימלך אמר (בראשית כא, כג) "אם תשקור לי ולניני ולנכדי", ופירש"י, "עד כאן", - זאת־אומרת, עד דור שלישי, - "רחמי האב על הבן", - אולם אהבתו של מנהיג־יהודי לעמו, אין לו שיעור וגבול, באהבתו לעמו רוצה לראות כל הדורות.
*
"ויקבור אותו בגי" (לד, ו), פירש"י "הקב"ה בכבודו, רבי ישמעאל אומר, הוא קבר את עצמו", - רצה לומר, כל בריה לא היתה שולטת ויכולה ליגע בו, אלא הוא בלבד.
[נאמר בזה דרגת משה־רבינו, מדרגת מרע"ה היתה גבוהה כל־כך, עד שלא היה מי שיהיה יכול לקבור אותו, אלא או הקב"ה, או הוא את עצמו. במיתתו לא שלט עליו מלאך־ המות, כי אם במיתת נשיקה (רש"י פסוק הקודם), הקב"ה בכבודו ובעצמו, כי אין גדול ממשה־ רבינו, ומי יפעול עליו (דת"ד ו, יג ע"ש עוד(].
*
"ומשה בן מאה ועשרים שנה, לא כהתה עינו, ולא נס ליחו" (לד, ז), פירש"י לא כהתה עינו, אף משמת, ולא נס ליחו, לחלוחית שבו, ולא שלט בו רקבון, ולא נהפך תואר פניו, ע"כ, - וזה מפני גודל קדושת גופו של משה־רבנו.
רנה
משה רבינו
הפיטנים יסדו בשמחת־תורה הספדים על משה־רבינו, לכאורה קשה למה נתאבל על משה־רבינו, כי מה צער היה לו במיתתו? וכי ראוי להתאבל על ביהמ"ק שנשרף, שנשתתף באבלו, - והלא לא הי' לו צער?
אלא טעם ההספד, מפני שאנחנו אבדנוהו, - כמו צער על חורבן־הבית, שאנו מתאבלים על עצמנו שבחטאינו נחרב, - ומפני חטאינו נלקח ממנו האוהב־הנאמן, אשר על־ ידו זכינו לתורה, חטאינו גרמו שלא חי משה־רבינו לעד ולעולמי עולמים, על עצמינו שאנו נשארנו יתומים אנו מתאבלים, אין אנו יודעים מה שאבדנו במיתתו של משה־רבינו.
ונתבונן נא אבידתינו! אין משה־רבינו רק בתורת שליח, בתתו התורה לישראל, כמו שרגילים להבין, - רק צריך לדעת, שלולא משה־רבינו לא קבלנו התורה כלל, כי הוא "הוריד השכינה לארץ" (), ולא ממילא באה.
שבט־גד ויתר על ישיבת ארץ־ישראל עם כל שאר שבטים, - אף־על־פי ששם בית־המקדש, כדי לשבת במקום קבורת משה־ רבינו, ככתוב (דברים לג, כא) "וירא ראשית לו, כי שם חלקת מחוקק ספון".
ואיך עשו זאת? - אלא על־כרחך מפני ששקול משה־רבינו כנגד הכלל־ישראל וכנגד בית־המקדש.
רנו
בסיום התורה
ראש כל הדברים צריך אדם לדעת, כי עלייתו אינו תלוי בו, ולא בא בסיבת השתדלותו, אלא נעשה מזולתו, כי מן השמים עשו לו ונתנו לו רוב מעלותיו ומדותיו.
אמרי' בגמ' (סוכה נב.) שלעתיד־לבא מביאו הקב"ה ליצר־הרע, ושוחטו בפני הצדיקים ובפני הרשעים, צדיקים נדמה להם כהר גבוה וכו', הללו בוכין והללו בוכין, צדיקים בוכין ואומרין היאך יכולנו לכבוש הר גבוה כזה.
לכאורה מה להם לבכות על זאת, ואדרבה הי' להם לשמוח, על שנודע להם שעשו יותר ממה שחשבו מקודם, וממילא יגדל שכרם יותר.
אבל התירוץ הוא, כי באמת כל אחד יכול לראות בעצמו, כי השגותיו וקניניו, עלו הרבה יותר, מכפי מה שחשב בתחילת השתדלותו בם, ואילו היו שואלים אותו מתחילה, אם יאמין שיצליח ויגדל כ"כ, בודאי יכחיש זה, כי לא ימצא בעצמו כוחות ומעלות כ"כ גבוהות, - עתיד הקב"ה להראות לצדיקים כי אין צדקתם ושלימותם כפי טרחם וכוחם, אלא רוב מעלתם רק מעשה ה', וע"ז יבכו, בהכירם כי לא יבא להם שכר כפי גודל ערכתם וגובה מדרגתם, אלא פחות הרבה, מפני שרק מעט מעט עשו הם, וגדולתם היא רק מתנת ה'.
האיך נעשה משה־רבינו ע"ה, ואיך נתגדל אברהם־אבינו ע"ה? - אין זה מעצמם, כי אנשים פשוטים נולדו כאחיהם?
אלא הוא בעזר ה', אשר מרחם על כל אדם החפץ בטובו, ועוזר ומישר לפניו הדרך, ונותן לו חיזוק וכח הרבה יותר.
אומרים על הגאון ז"ל, כי פעם־אחת בהתפללו שמונה־עשרה, עלה במחשבתו כמה־מאות פשטים על פסוק־אחד, - הנה בשכל האנושי אי־אפשר להבין דבר זה, מנין באו לו כל הפשטים, ועוד שלא עמל בם, ואדרבה, בהיסח־הדעת ובחשבו בענין התפילה נולדו לו? - יבין כל אדם, כי אין זה אלא עזר ה', הגדול מאוד מאוד.
וכן הוא בכל אדם, מחשבה אחת בתורה, נשגבה כ"כ משכל אנושי, עד שהכל יבינו כי לא האדם ברא המחשבה האמיתית הלזו, אלא הוא בסיעתא דשמיא.
בעשי"ת נכנס אצלי בחור אחד מבני הישיבה, ושאלני איך מוסיף אדם יראת שמים? - ונשתוממתי מאוד, בחור שלמד כמה־שנים בישיבתינו, ישאל שאלה בלתי־חכמה כזאת!
עוד צריך לדעת יסוד זה, אשר הוא ראש כל עבודתנו, והוא דבר נפלא ונורא מאד.
והוא, שאם האדם רוצה באיזה מצוה שתקל עליו עשייתה, אין לו לחשוב מחשבות למצוא מקום ומצב וזמן הגון לזה, אשר מצד המצב והסביבה לא יהיו לו שום עיכובים [כפי דעתו], - כי אף אם שעות רבות יחשוב, לא יצליח, ולא יסורו העכובים לבסוף, - אלא יש לו להתחיל במצוה מיד התחלה כל שהוא.
כגון אם אדם רואה שקשה לו ללמוד: הן מצד רצונותיו, הן מצד סיבות חצוניות, - אין לישב ולחשוב איך יסיר המעכבים האלה, ואיך יתקן המפריעים המבטלים אותו מלימודו, - אלא ישב מיד, בלי התבוננות רב, וילמוד ט"ו מינוט, ואחר ט"ו מינוט כבר ירגיש ויראה שקל עליו הלימוד הרבה ממה שחשב, ואם עוד קשה מעט, יוסיף עוד ט"ו רגעים שניים, ואז בודאי יקל עליו הלמוד יותר.
העולם טועים בזה, וחושבים כי הוקל עליו מפני שהורגל בלימוד, - רק הטעם הוא, מפני שיש לו כבר "סייעתא־דשמיא", אשר היא חסרה לו מקודם, - והוא היסוד הגדול שגילה לנו בן עזאי באמרו (אבות ד, ב) "הוי רץ למצוה קלה, שמצוה גוררת מצוה".
רנז
אשריכם ישראל
 שמחת־תורה
ה"עולם" טועה בחשבו שהקב"ה אוהב את ישראל מפני מעלת האומה־הלזו, אך האמת הוא שאהבת הקב"ה אותנו אינה תלויה בשום סיבה וטעם, כי אהבתו־יתברך היא אהבת אב לבנו; האב אינו אוהב את בנו מתוך מעלת יפיו וטובו, אלא מתוך ההרגש־ הטבעי שאינו תלוי בשום סיבה וטעם, ואדרבה, מפני שהוא אוהב את בנו, ממילא הוא רוצה שבנו יהיה טוב ויפה, - כן היא אהבת הבורא־ יתברך אותנו, אינה תלויה בשום טעם.
"חביבין ישראל שנקראו בנים למקום" (אבות ג), - היסוד הוא אהבה, אין שום סיבה וטעם מדוע נקראו "בנים", וכל התורה והמצות, הכל יוצא־ונלקח מן אשר "חביבין ישראל".
"אהבת עולם בית־ישראל עמך אהבת", - ומכח זה "תורה ומצות חוקים ומשפטים אותנו למדת".
"אהבה" - היא סוד האומה הישראלית!
"אשריכם ישראל, אשריכם ישראל, אשריכם ישראל! כי בחר בכם קל"!!!
ביסוד־זה מתורץ מה שהרמב"ן מעיר, על (דברים ז, ז) "לא מרובכם וגו' חשק השם בכם ויבחר בכם וגו'. כי מאהבת השם אתכם", - כי "לא הזכיר בזה טעם מן הבחירה".
ולפי־הנ"ל מיושבת קושייתו, כי אהבת השם־ יתברך אותנו, איננה תלויה בשום־ דבר, לא ביתרון מעלתינו, ולא בסיבה אחרת כלשהי, רק אהבה בלתי תלויה בשום־דבר...!
אשריכם ישראל...!
על ברכת משה אשר ברך את בני־ישראל לפני מותו (דברים לג, א) מובא בספרי (שם) "סמוך למיתתו", וברש"י: שאם לא עכשיו, אימתי.
ולכאורה קשה, הרי משה־רבינו הוא זה שהוכיח את ישראל כל ימי־חייו, תמיד היה מגלה להם חסרונותיהם, ולא נתן להם להסיח־דעת אף רגע מחטאיהם, ולא שמעו ממנו אף שבח־אחד, - והיאך זה שהוא אמר לפני מותו (דברים לג, כט) "אשריך ישראל, מי כמוך, עם נושע בהשם"?
כל התורה היא משפט, יש שכר על מצות, ועונש על עבירה! - ואם עברנו עבירות, מה מועיל לנו אם אנו "עם נושע בהשם"?
אך באמת אין זו סתירה, אמת, כל התורה היא משפט, אבל סוד האומה היא אהבה, אהבת אב לבן; אם אין הבן מצליח בדרך־זו, הוא מדריכו בדרך־אחרת, עד שסוף־סוף מצליח, כן מדת הקב"ה עם הכלל־ישראל, ולכן -
אשריכם ישראל...!
ולולא־זאת, היתה לנו קושיא גדולה, איך נזכה לימות־המשיח בדרך משפט, איך יבוא בעונותינו־הרבים? - אבל סוד האומה היא, ש"עם נושע בהשם" אנו, יסוד זה הוא (מיכה ז, יח) "מי קל כמוך, נושא עון, ועובר על פשע, לשארית נחלתו", - וואס מיר זיינען זיינען מיר, אבער אידען זיינען מיר!
אשריכם ישראל...!
אחז"ל (שמו"ר מא, ו; נדרים לח.) כי כל מ' יום שעשה משה למעלה, היה למד תורה ושוכח, למד ושוכח, עד שנתן לו הקב"ה את התורה מתנה, - מתנה היא גדר אחר, גדר של מתנת חנם, בלי כל סיבה וטעם.
כל־כך צחה ומצוחצחה היא תורתינו־הקדושה, עד שמשה־רבינו לא היה יכול לתופסה, כל עוד שהיתה נלמדת רק מצד מעלת המקבל, - עד שנתנה לו הקב"ה במתנה, מתנת־חנם, בלי שיהיה תלוי במעלת המקבל.
ומשום־זה בטוחים אנו, בטוחים בתכלית, ואין אנו צריכים לשום מעשה, אלא לפתוח ידינו ולומר: תן לנו! ומיד ישפיע עלינו שפע־ברכות ממעיינות בלתי תכלית!
אשריכם ישראל...!
כל־כך בנקל אפשר להשיג את התורה! - כל המינים סוברים שהתורה קשה, והמצוות קשות, אבל באמת הכל אפשר להשיג בקלות הכי־גדול!
אשריכם ישראל...!
הקלות להשיג התורה היא כל־כל גדולה, כל התורה ומצוותיה, ציוויה ואזהרותיה, הם רק גפרורים להדליק האש בנשמת עם־ ישראל, האש כבר בנמצא, וצריך רק גפרורים להוציאו לאור, - האומה־הישראלית מלאה אור ואש, וכל התורה ומצוותיה והמעלות, רק כגפרורים הם לנשמת כלל־ישראל!
אשריכם ישראל...!
ואם תורה ומצות, מדות ומעלות, שהם דברים גבוהים ונכבדים, בלתי תכלית, הם רק כגפרורים לנשמת־ישראל, - הלא נבין מזה כמה נכבדת היא נשמת־ישראל!
אשריכם ישראל...!
התורה מורשה אצלינו, כמ"ש (דברים לג, ד) "תורה צוה לנו משה, מורשה קהלת יעקב", ואמרו ז"ל (פסחים מט: ועי' ברכות נז.) כל העוסק בתורה לפני עם־הארץ, כאילו בועל ארוסתו בפניו, - "אל תיקרי מורשה, אלא מאורסה", (לכל קהלות יעקב, רש"י), - שכל־אחד, אפילו עם־הארץ שלא למד מעולם, יש לו גם־כן חלק בתורה! - עד אשר נמצא כי אף גם הלימוד, הוא רק דבר־צדדי לעיקר הגדול הזה!
אשריכם ישראל...!
חז"ל (ויק"ר ט, ג) מספרים, מעשה ברבי ינאי שהיה מהלך בדרך, וראה אדם־אחד וכו' (עם־הארץ), שתפסו ואמר לו: ירושתי אצלך, "מורשה קהלת יעקב", - "מורשה קהלת ינאי" אין כתיב כאן, אלא "קהלת יעקב".
הפשט הוא, שגם עם־הארץ שלא למד תורה מימיו, יש לו חלק בנשמת־ישראל, וחלק בתורה!
אשריכם ישראל...!
היום שמחת תורה, ויסוד החג הוא מה שאמר הקב"ה "התעכבו עמי עוד יום־אחד, קשה עלי פרידתכם" (סוכה נה: רש"י ויקרא כג, לו; במדבר כט, לו), יסודו הוא אהבת השם אותנו, ועכשיו שאנו נפרדים ממנו יתברך, עוד נשיקה אחת, וחיבוק אחד עמו!
גדולה שמחתינו על סליחה וכפרה שנתן לנו בימי־הדין הנוראים, ועל כל האהבה שנשק לנו בחג הסוכות הקדוש הזה, גדולה שמחתינו, ואנו מתפללין על־זה אליו יתברך, שנזכה בשנה־הבאה לעמוד באותו המצב־ הגדול הזה כמו היום, ויחיה אותנו, וישפיע שפע ברכות עלינו, שנעשה כולנו אגודה־אחת לשבחו ולגדלו!
אשריכם ישראל...!
והוא מה שאמר הרמ"ח לוצאטו ז"ל, אף אם חטאת הרבה, בני, אל תתיאש, כי מזרע ישראל אתה, והשם יצליח דרכך.
[א"ה ז"ל בספר דעת־תבונות (סי' ק"ס) שיש לכנסת־ישראל שורש של קדושה, שהיא כללית לכל האומה־הקדושה, מצד היותם ישראל, ואפילו לרעים שבהם וכו'].
והיא תפלת אחד־הראשונים שהתפלל: הרבה־ פעמים פשעתי וחטאתי, ונחמתי רק שמזרע־ישראל אני, מזרע האבות, אברהם כו'.
כי אהבת השם אותנו תלויה בלא דבר, רק הוא אוהב אותנו ומטיב לנו בכל מצב שיהיה!
אשריכם ישראל...!
ויש הערה על קלות השגת התורה, מקרא מפורש מן המלכיות, שאין איש יכול לחלוק עליו, (דברים לג, ה) "ויהי בישורון מלך, בהתאסף ראשי־עם, יחד שבטי ישראל", מה שאמרו חז"ל (ראש־השנה טז.) שאמר הקב"ה רצוני שתמליכוני עליכם, - במה נמליך הקב"ה עלינו, במה נעשה זאת? - "ויהי בישורון מלך"! - כמו צבאות המלך, אשר אך מעט צבא עומדים יחד, - אין צריכים להרבה, - ניכר מלכות, אך רק ציבור־אחד של ישראל מתאסף, מזה "ויהי בישורון מלך"!
כל־כך בנקל הוא להשיג מלכות הבורא...!
אשריכם ישראל...!
נאמר (מלאכי ג, טז) "אז נדברו יראי השם איש אל רעהו, ויקשב השם וישמע", לא כתוב מה הם מדברים, מה אומרים, ומה עצה הם דורשים לכלל, אלא אך "יראי השם" מדברים, מיד "ויקשב השם וישמע"!
אשריכם ישראל...!
ועל־אחת כמה־וכמה, אנו, שהכלל־ישראל הפריש אותנו להיות עוסקים רק בעבודת־השם, כמה נפלאה היא עלינו הקלות להשגת תורתו־הקדושה, וכמה גדלו זכיותינו!
אשריכם ישראל...!
דער אויבערשטער זאל העלפן, מיר זאלן זיך דא טרעפן איבעראיאהר, מיט די זעלבע פנימער, און מיר זאלן ניט פארשעמט ווערן איינער פאר די צווייטע, און מיר'ן זאגען -
אשריכם ישראל...!
רנח
הציור, והמעשה - השורש, והצמיחה
 התחלת זמן־חורף
"הקהל את העם, האנשים והנשים והטף וגו', למען ישמעו ולמען ילמדו" וגו' (דברים לא, יב), ותמה ר' אלעזר בן עזריה (חגיגה ג.) אם אנשים באים - ללמוד, נשים באות - לשמוע, טף למה באין ? - כדי ליתן שכר למביאיהן !
הרי מבואר להדיא, בדברי חז"ל אלו, כי אף אותם הטף אשר באמת עדיין אין בכחם להבין ולהשכיל לשמוע ולהתלמד, עד שהוקשה לראב"ע "למה באין", בכל־זאת צריכין להביאן.
וכמו־כן איתא (אבות ב, ח) ברבי יהושע בן חנניה, אשרי יולדתו, ובפירוש הרע"ב, שאמו גרמה לו שיהא חכם וכו', ומיום שנולד לא הוציאה עריסתו מבית־המדרש, כדי שלא יכנסו באזניו אלא דברי־תורה שישמע מן החכמים.
ואיך מבינים מהלך הדברים? איך זה אמנם אפשר כזאת, שבגרמת דבר־זעיר־זה, הגיע ר' יהושע בן־חנניה לכל מה שזכה והיה.
ולכאורה הלא אינו מובן כלל, מה באמת התועלת שהיתה בזה, הרי בשכבו בעריסה בודאי לא הבין־והשכיל כלום, לשמוע ולהתלמד מזה.
וכן מצאנו עוד בחז"ל (סוכה מו:) א"ר זירא, לא לימא איניש לינוקא דיהיבנא לך מידי, ולא יהיב ליה, - משום דאתי לאגמוריה שיקרא, שנאמר (ירמיה ט, ד) למדו לשונם דבר שקר, - שאסור לומר לתינוק שקר, מפני שלא ילמדו לשונו לשקר (חסר מעט).
ובעל־כרחך צריכים ללמוד מכאן יסוד וחידוש נורא, ועיקר גדול בעבודת האדם, כי לא כמו שאנו מורגלים לראות את ההתחלה של כל מעשיו־של־אדם, בבחירת לבו והסכמתו והשתדלותו לעשותם, בחשבינו שבאותה־שעה של העשיה, אז הבחירה נתונה בידו אם לאזור־ חיל ולהתאמץ ולעשות, או לחדול. - חז"ל ראו את התחלת כל מעשי־האדם, עוד רחוק הרבה מן בחירת־הלב לעשותם, ותלו אותם בדברים המוקדמים עוד זמן־רב טרם עשייתם בפועל.
*
אדם חושב ומבין, שיש לו קצת הרגש נפשי, צריך הדבר לעשות בו מהפיכה גמורה.
חכמינו ז"ל גילו לנו סוד וגילוי עצום מענין תעלומות סתרי מעללי־איש, - שלא יטעה האדם להונות עצמו, לייחס את מקור־המוצא של מפעלותיו, לאשר ברגע־שקודם־הפעולה עלתה לו בשכלו־ובינתו מחשבה וסברא, ונתיישבה בדעתו ורעיונו, ובסיבת־זאת נתחדשה בלבו יצירה חדשה של חפץ־ורצון, לאזור־חיל ולהוציא מחשבתו לפועל, - אלא כל מעשה יש לו דחיפה מסיבה קודמת; כל פעולה יש לה את הדחיפה־ והמכריח שלה, ובלי סיבה־מכרחת אין כלום.
כי אם יתבונן באמת להסתכל עליו ועל עצמו, יראה נכונה אם מעשיו ופעולותיו הנן אמנם בדיוק לפי מחשבתו ובינתו ומערכי־לבבו, [אשר מיוסדים כפי חכמתו וכשרון־כחו ונסיונו, שלמד ואמן את ידיו], או שמעשיו כמעט לא מישך שייכי כלל למחשבותיו ורעיונותיו וכחותיו, אשר כל הגעתם היא אך ורק בהשכבות החיצוניות; בהשתים ושלש פסיעות הראשונות שבתחילה, אבל לא בגמר הדבר כלל וכלל, - כי "רבות מחשבות בלב־איש", איך לעשות, ומה, ואימתי, וכולם אינם כלום, שאין אחד בהם מתקיים, כי יסור לבבו על־ידי כל רוח־קלה הבאה ועוקרתו והופכתו על פניו, - וכן מאידך, הלא עינינו רואות פעמים־הרבה, שימצא האדם את־עצמו פועל את פעולותיו בדרכים מופלאים אשר מימיו לא למד ולא־שייך־שילמד היאך לעשותן, ואשר מעולם לא עלו על מחשבתו, - ובאמת כי אכן היא פליאה נשגבה, אשר אם ירד האדם ויעמיק ראות בכל מחשבותיו ודבריו, ודאי ישתאה לדעת פתרונו מהו, איך מתאים המעשה שבסוף־ובאחרית, עם המחשבות־שבתחילה, - וביותר "יש להתפעל הרבה, מן האדם אשר הוא בעל שכל נפלא, ויודע בחובו כי דרך־הצדק היא דרך ישרה לאדם, ועם־כל־זה אין לו דעה על עצמו לכבוש תאותו ורצונו, אשר הלא זאת דעת ילד קטן, שאין דעתו שולטת עליו, ואין לו חשבון בפעולותיו, - ואנו רואים כי הוא בעל שכל גדול! - וזה פלא מפליאות הבריאה, ואין איש שם על־לב להשתומם מזה" (מחכו"מ ח"א מאמר קכ"א).
הלא מזה יבוא ודאי למסקנא ברורה, היפוך כל מהלך מחשבותינו והשגתינו, ואכן לאו כל מוחא סביל דא, אך איש משכיל עליו להתבונן בזה להכיר הענין בבירור, אשר אמנם כך הם חוקות מחשבות אדם, כי המה הבל.
כי לא מחשבות רעיוני־החכמה המה הצירים אשר עליהם תסוב דלת מעשי האדם, ולא כלי־המוח ומוסדי־השכל יתנו עוז ותעצומות לאברים־החיצונים להוציא פעולותיהם, - אלא אדרבה כפי גדלו ברעיוני החכמה, כן יצרו גדול, עד כי יתכן שהחכמה עצמה נעשית לו סם המות.
[ולא עוד, אלא כל־זמן שעודנו סבור בדמיונו שהנהו חפשי במפעליו, ובידו וביכלתו להיות מעשיו משתנים בבחירה ממנו, ואינו אסור במושכלו להיות מעשיו יוצאים בהכרח־ גמור מתוך עצם הטבע אשר הושם בו ביצירתו, (אשר זה כל עצם מציאותו, מבלי כל צורך ואפשרות לסור אחרי מחשבות עצמיות), הרי אף גם בעשותו את אותם המעשים אשר יעשה אותם האדם וחי בהם, כיון שעשייתו־אותם באה מתוך בקשת חשבונות רבים, לא מהם יאכל וחי לעולם, אלא אדרבה, ביום אכלו מהם מות ימות, כי כמוהם יהיה עושיהם, כל אשר חושב בהם].
אלא בכדי שתהא מחשבתו וחכמתו מתקיימת, ויהיה קיים עליו במעשה, מה שקיבל במחשבתו, לזה צריכים שיהיו קודמים לפני מחשבתו וחכמתו מהלכים ודרכים אחרים ושונים לגמרי, אשר על־ידי שימול את הערלה המטמטמת וסותמת את לבבו, ויהיה עומד על סודה של העצה העמוקה, הטמירה והנעלמה בלבו, וידלנה, מאז כבר בהכרח "היא תקום", ו"לעולם תעמוד", כי יעשה הלב בטבעו את מעשהו, מבלי להיות פעולותיו תלוים בשום מחשבה ומדע וחכמה, כי תנועתו נקשרת ודביקה ומסורה ביד חפץ הבורא־ית' ורצונו, (או ח"ו, לעומת זה, נקשרת במרכבה הטמאה; בחפץ שורש הרע, אשר פורה ראש ולענה), עד שמאליה תתלהט בלבו כאש בוערת, ותרים־ ותגביה את נפשו, לכסוף להעפיל לאשר למעלה מיכלתו, עד שימצא בטבעו נשיאות־לב לקרבה אל המלאכה הכי־גדולה, ללא כל אפשרות לחדול ממנה, באופן שכבר בכל מצב הכי־קשה, לא ינוח ולא ישקוט עד אם כלה הדבר להשלימו, עד בחינת "צמאה לך נפשי, כמה לך בשרי", ולא צמאון פשוט, אלא כמו מי שנמצא "בארץ ציה ועיף מבלי מים", - מלא לב־נדיבה ונפש־שוקקה, עד שלא ישאר בו כלשהו ריק ממנה, בבחינת "עזה כמות אהבה", מוכרח גמור, אשר "מים רבים לא יוכלו לכבות את האהבה, ונהרות לא ישטפוה".
*
ואכן זהו באמת דבר פלא, אשר אין כל העולם יכולים אף להשיג כלדהו מסוד־זה, ורק תורה־הקדושה היא יכולה לגלות לנו סוד־כזה; השי"ת בורא נפש־האדם, הוא הבין דרכה, וגילה לעם־ישראל סוד גדול זה, אשר חכמי־העולם אינם יודעים ואינם־יכולים־לדעת מזה מאומה.
כי אינם רואים בחייהם כל מהלך והמשך; כל חייהם נראים בעיניהם כחלקים מפורקים, מקוטעים, זעיר שם זעיר שם, ללא כל בריח־ תיכון המחבר את כולם, - לא כן המתגדלים על יצועי התורה, הם מכירים שהאדם מיום־הולדו עד רגע־האחרון, אין בו שום דבר בודד ונפרד לעצמו; כל חלק־וחלק מהוה את שלמות הבנין, כל המאוחר משתלשל־ויוצא מן אשר קדם־לו, ועליו הוא בנוי; אם כי כאשר נעיין בפרטות ימי־חייו, הרי אין שני רגעים שיהיו שוים ודומים זה־לזה; כל רגע שמתחדש, אין המצב דומה כלל־וכלל אל המצב בזמנים־שקדמו־לו, ושונה מהם שינוי־גמור בכל מראיתו ודמותו ותכונתו, עד שכמעט אי־אפשר להכיר ולידע את ההשתייכות וההתייחסות שלהם זה־עם־זה, האמת, כי כל ימי־חייו הנם מחוברים ומדובקים כפרק אחד וסוגיא אחת; אין דלדול ואין פיזור, כי אם המשך אחד, כטבעות בתוך שרשרת, אשר כל־אחת מקושרת בקישור חזק לרעותה; כל מאורעותיו כולם מגלגלים ומסבבים זה את זה, בדרך סיבה ומסובב, דבר־אחד הוא סיבה לדבר־שני, וכן הלאה, כולם מניקים ומזינים ומפעילים זה־את־זה; אין לך מעשה ופעולה, ואף מחשבה כלדהו, שפעולתה ורושמה לא תתפשט בכל האדם; כל הנכנס בקרבו, משתרש בו, ונצמח אתו, - ואילו ידע האדם מסוד גדול זה, היו מתיישבים אצלו כמה וכמה ענינים.
והלא רואים אנו בדרך הגידול, כי כל פעולה־ קלה שיפעול על הצמח בזמן גידולו, לא תסור ממנו; אם יפגם בו מעט בצפורן, הפגם לא יוסר ממנו, או אם ידבק בו טיט בגידולו, ישאר בו תמיד, - כי יסוד הוא בדרך הגידול, אשר כל הסיבות שמסבבין דבר הגדל בכל זמן־גידולו, פועלין בו על כל זמן־חיותו, - נפש האדם גודלת כל ימי חיי האדם, וכל דבר־קל שמקבלת, הן לטוב הן לרע, גודלת עמה.
זהו (משלי כב, ו) "חנוך לנער על פי דרכו, גם כי יזקין לא יסור ממנה", שהדברים שפועלים עליו בנערותו, גדלים עמו, ואינם סרים גם כי יזקין.
ולהשתומם עד היכן כל פעולה־ופעולה מלפפתו, והולכת עמו, וקשורה בו, ופועלת עליו, ועד היכן מגיע כחו של הדבר הכי־קטן שנדבק בנפש, אשר מכח פתיחה כחודו של מחט, - שזה לכאורה הכי מעט שאפשר, - ופתח קטן־כזה מכיל בקרבו את אשר נפתח לו פתח כפתחו של אולם, הכולל בו כל היש.
*
לכן על כל אדם, להשגיח על דרכיו, מעשיו ומחשבותיו, להיותם מהישר והטוב, ויפעלו טוב על נפשו, ויגדל במדות טובות, - כי מבלי הרחקת הרע, יפעול הרע על נפשו, ויגדל עמו.
וזהו עיקר העבודה, להרגיל את הנפש בטוב, ויפעלו רושמים טובים עליה, ואז תגדיל מעלה מעלה על דרך הטוב.
כי האדם הוא ממש כמו עיסה, אשר תופחת ומתגבהת בלי שום סיבה מבחוץ, כי אם ממנה עצמה, - כן האדם, אם נכנס בו אף מעט מאיזה־דבר־שהוא, יתתפח ויתגבה גבוה־על־גבוה, - ואשרי לאיש שיניח בהגוף דברים־טובים, והגוף יתפטם מהם ממילא, ויתגבה עד למעלה ראש.
כי כך הם כחות נפש האדם, יהיה מי שיהיה, כקטן כגדול, כי כל דבר הנראה לעיניו, והנשמע לאזניו, אף־על־פי שלא באה לו זאת מדעתו ורצונו, ואף גם טרם כל מחשבה, ועוד אפילו לפני ששייך שתהיה בו כלל איזו מחשבה, תיכף כבר הושם הדבר על לבו, ומאליו, בלי כל פעולה מצד האדם, כבר נכנס הדבר אל תוך־ תוכיותו, לפנימי פנימיותו, להתערב בדם נפשו, ולדבקה בו, והיו לאחדים, עד כי ממילא ובטבע כבר תתפעל נפשו מזאת, להולד בה משיכה, ונטית הלב, ותשוקה וכיסוף, ותאוה גדולה, לידע את הדבר, ולחקות אותו; להתדמות אליו, ולהלך בדרכיו, - ובזה כבר נתהותה התחלת כניסתו לאשר הוא עתיד לעשות ברבות־הימים, בהתהפכו לאט לאט למציאות אחרת ממש.
ואין הביאור כפי מה שמורגלים לחשוב, שראות־העין ושמיעת־האוזן רק גורמים ומאפשרים להביא את המעשים שיולדו אחר־כך, כי אחרי שכבר ראה אותם, ושמע מהם, שוב יש בידו יכולת להוסיף על מה שהשיג בעיניו ובאזניו, ולהשתדל להשיגו גם במעשה, אבל הראיה־והשמיעה עצמם עדיין אינם ולא כלום.
אכן לא כן הדבר, - אלא הביאור הוא, כי כל המעשים שיולדו אחר־כך, כבר היתה התהוותם ויצירתם תיכף באותו־הרגע של הראיה והשמיעה, - וכאשר כבר ישנה יצירה, בזה כבר ראו חז"ל את המעשים העתידים להולד מיצירה־זו, כאילו שכבר נגמרו, וכבר הוא מחזיק בם ותופסם, ונמצאים בידו, כמאן דמנחי בקופסא, עד כי כבר לא לו הדרך, כי כבר לא הוא אשר עושה, ולא הוא אשר פועל, אלא נתון הוא תחת היצירה שנתהותה מכבר, והיא המסבבת את פעולותיו ומעשיו.
וכל מעשה־ומעשה שיעלה בלבו של אדם לומר עליו: ראה זה חדש הוא, - אינו חדש, שכבר היה לעולמים אחוז וספוג בקרבו, ועכשיו מדיליה נפח; בכל מעשהו ופעולתו, כל עסקו אינו אלא במה שיש לו כבר מוכן במציאותו, להוציאו לפועל במעשה־זה שעושה.
* * *
וסוד־זה הוא שלימדו אותנו חז"ל, - שאם יחפוץ האדם לזכות באמת בעשיית מעשים־טובים, צריך להיות עיניו בראשו, ומקודם־לכל לשים כל עיקר עבודתו ועסקו בהדברים אשר בהם היצירה של כל מעשי־טוב, שיהיה אצלו זרוע וקלוט כל הכחות והסיבות אשר בהם תלויה ההוצאה־לפועל של עשיית מעשי־הטוב, עד שממילא כמוכרחות יהיו הפעולות, ובזה כבר יצליח את דרכיו וישכיל.
ומבלתי שימת־לב על זאת, הריהו מופקע לגמרי מכל, ואף אם יתאמץ ויאזור חיל, לא יועיל לו כלום, ולשוא כל עמלו, ואי־אפשר בשום־אופן שיעלה בידו להגיע לכלום באמת, - כי לכל דבר־ודבר יש מקום־ מוצא אשר ממנו יוקח ויוצק, לכל דבר יש יסוד ושורש אשר ממנו התהוותו, ממנו התחלתו־הראשונה ויצירתו, וממנו הוא אשר יולד הדבר, - ואין בשום־אופן אפשרות שתתהוה איזושהי מציאות, טרם שיהיה בראשונה את הדבר אשר מהווה אותו, - כי על כן, כפי מדת הכח־והסיבה אשר נמצא צבור וזרוע בקרבו, ככה ממש יצאו ממילא הפעולות.
וכלל־זה הוא בכל עבודת האדם, הרוצה להשיג איזה ענין, עליו לחפש ולכוין את הסיבה, ואם לאו, לא ישיג התכלית, כי בלעדי הסיבה, לא תעשה עבודתו פרי בשום־אופן.
*
הן אנו בעינינו, היינו אומרים, כי יותר־טוב והלואי, כי נדלג על כל שנות הינקות, ויולד תיכף עם גמרו, - מבטינו־זה בא, מאשר איננו מבינים כל סוד הגידול, אשר עליו צריכה להגדל כל־התורה־כולה, ומבלתו לא יצמח כלום.
כי בעוד היותו תינוק, אף אם אמנם עדיין אין בכחו להבין ולהשכיל להתלמד, בכל־זאת כבר מתהוית בקרבו איזושהי זריעה־וקליטה מן השורש־והכח־והסיבה של מה שרואה ושומע, ובהשרשה־קטנה־הלזו בזה כבר ארוז הכל, שאחרי־כן התולדות כבר מוכרחות המה, - וכמו גרגיר הזרוע בקרקע, אשר אם רק נקלטה הזריעה ונתחברה עם כח־הצמיחה שבארץ, אינו תלוי עוד ברצונו, כי בלא דעתו, מאליו יבצבץ ויוציא פרחים, ויגדיל ויצמיח פירות וגידולים למאות ולאלפים, עד אין שיעור ממש, - כן בזה, בלתי אפשר לשער כלל־וכלל את התולדות של אשר רואים־ושומעים בעתות הינקות, כי הכל מתחבר עם כח־הצמיחה שבנפש, ובימים־הבאים, גם לאחר י' שנים, בעת שיבינו להתלמד, עתידים להיות פרים־ורבים ונולדים־ונצמחים פירות, להיות נמשכים אחרי מה ששמעו, והיו צבורים בקרבם מאז ומקדם.
וזהו מצות הקהל, שיביאו גם הטף שאינם יודעים מאומה, כי הטף המובאים אל קריאת פרשת הקהל, וכן ר' יהושע בן חנניה, שלא יצאה עריסתו מבית־המדרש, בשמוע אזנם דברי־תורה בעת ינקותם, תיכף כבר נצברו ונאחזו ונזרעו ונצטיירו במחבואי־לבבם כל השרשים המצמיחים־ומולידים את הדברים, ואע"פ שבודאי שהקליטה שבאותה־שעה, הלא כמעט שאין בה כל ממש, אפילו־הכי הנה אמנם כן, כי בה־ובתוכה כבר נמצא גמור ושלם הכל, בכל מכל כל! - כי פועלת גדולות ונצורות במצפוני־הנפש, להיות עומד מוצב על זאת־הדרך, ולאחוז בה כדבר פשוט וברור שאין להרהר אחריו, עד שבימים הבאים, בגדלותו, כמעט בלי כל מחשבה קדומה, תהיה נראית לו דמות־דיוקן של מה שנצטייר אצלו בינקותו, ובהכרח יהיו נבראים ונולדים מזאת־ היצירה, פעולות גדולות וכבירות, ומי הוא היכול להקיף בהתבוננות, ולהעריך ערך האושר וההצלחה המגיעה לאדם מזאת־היצירה.
* * *
וזה לעומת זה, גם בצד־ההיפך מאומת לנו יסוד זה, שמאז ומקדם נמצאים מצויירים בו כל תאותיו ומדותיו, עד שבאים לידי מעשה, ומכל אשר בקרבו יוצאים־לפועל אלו המעשים.
וזהו מש"כ החינוך (מצוה שפ"ז) על הפסוק (במדבר טו, לט) "ולא תתורו אחרי לבבכם ואחרי עיניכם", שמצוה הזאת באמת יסוד גדול בדת, כי המחשבות הנם 'אבות'־הטומאות, והמעשים הם 'ילדיהן' וכו', נמצאת זאת־המניעה (זה האיסור) שורש שכל הטובות יוצאות ממנה.
והוא מה שאחז"ל (כתובות מו.) על הפסוק (דברים כג, י) "ונשמרת מכל דבר רע", אל יהרהר אדם ביום, ויבא לידי טומאה בלילה, דמזה ההרהור נצמח טומאה בלילה, משום דהרהור־ ביום הוה יצירה, שמולדת טומאה־בלילה; ההרהור בורא ויוצר, ובלילה כאשר ישן ואין לו מניעות מעכבות, יוצאות תולדות ההרהור.
הלא רואים מכאן דבר מבהיל, שהמחשבה אינה כפי שמורגלים לחשוב סתם 'מחשבה' בעלמא, דבר "הפורח באויר", כי לא כן הוא, אלא מחשבה הוה יצירה שמולידה תולדות, המחשבות הם היצירות, כל מחשבה ומחשבה, תהיה קלה ככל שתהיה, היא יצירה, אשר ממנה מתהוים מציאויות ממש.
ואם כי יכול אדם לשוב ממחשבתו קודם שתוליד מעשים וכו', אמנם רוב עמל ויגיעה רבה, צריך האדם להשקיע, עדי ינער מעצמו כל רושם ההרהורים שקדחו בו.
ב
והנה ידוע מה שמבואר בספרי־קבלה, ענין התחלקות הבריאה בעולמות שונות, אשר כולם משתלשלים אחד מעם רעהו, ובמציאותו של כל עולם־ועולם, כבר צבור ונמצא בקרבו ההכרחיות של ההתהוות והתולדה והיציאה־לפועל של העולם־שתחתיו: ראשית הכל הוא "עולם האצילות", אשר לית מחשבה תפיסה ביה, ולמטה הימנו: "בריאה, יצירה, עשיה", - וככל העולמות כן גם עולם־ העשיה, אינו עולם בפני־עצמו, אלא תולדה מעולם־היצירה שלפניו, אשר פה־בעולמינו נצטייר במציאות המעשה, ושניהם אחד הם.
"בראשית ברא אלקים" וגו' (א, א), הרי כי בראשית־הכל היתה "בריאה", וכמו שכתב הרמב"ן (שם א, א־ד) כי "בבריאה־ הזאת (שבהתחלה־הראשונה, שלא נאמר עליה 'אמירה'), נבראו (ויצאו מן ה'אין') כל הנבראים בשמים ובארץ", ואז כבר נבראה כל הבריאה, כולה היתה כבר בעולם־ה'בריאה'.
אלא שעדיין היו אחר־כך ששת־ימי־הבריאה ליצירה ועשייה, דהיינו להוציא את הראשית מכח אל הפועל; להוציא את ה'בריאה' לפועל 'יצירה' ו'עשיה', - ו"הוצאת הדברים מן הכח אל הפועל, יקרא אמירה", - "ויאמר אלקים יהי אור, יהי רקיע, תדשא הארץ", - שבכל־דבר־ודבר, ביומו שלו, היתה 'יצירה' להוציא־לפועל את אשר כבר 'נברא' בתחילה.
ואחר־זאת (א, ג) נאמר "ויהי אור" וגו', "ויהי כן" וגו' וגו', שזהו עולם־עשיה, אשר נעשה בתבונה.
וכמבואר בחז"ל (עי' אבני־אליהו; תיקו"ז תס"ט) בפירוש של "ברוך ש'אמר' והיה העולם וכו', ברוך 'עושה' בראשית, ברוך אומר ועושה", שאמירה היא בחכמה, ועשיה בבינה.
הרי כי חכמה שהיא אמירה, וכמובא באבני־ אליהו, היא יצירה, שבה מצוייר כל העשיה.
כי כל המעשים הנעשים, הנם רק השתלשלות והתלבשות אל ה'חכמה', הכל תולדות ותוצאות ממנה, כל כולם הנם ארוזים וצרורים בקרבה בכל ממשם, וכבר אמנם לא חסר כלום.
ואמר הכתוב (משלי ג, יט) "ה' בחכמה יסד ארץ", וצריכים להבין שבחכמה ממש יסד ארץ, וממנה נברא העולם וכל אשר בו, היא המקור וראשית־ההתחלה הממציאה לכל הנמצאים; חכמה היא התחלתה ונפשה של כל הבריאה, מחצב כל הבריאה; כל הארגניזום של הבריאה מחצב החכמה הוא, - שזאת החכמה אשר אינה גשם, היא אשר נשתלשלה להתגשם בחומר גשמי, ונתעטפה ונתלבשה בלבושים שונים רבים עד מאד; אותו ה"ויאמר" שזו "אמירה בחכמה", זה־עצמו "יסד ארץ".
כי הרי בודאי אין להבין ענין האמירה והעשיה, שהקב"ה אמר שעושה בריאה, והיה נמשך איזשהו זמן, מן ה"ויאמר" עד הבריאה, שמקודם באה האמירה לעשות, ואחר־כך קיים לאמרתו, ויצאה ההויה, ויהי אור, - כי הרי זו טיפשות, כי מה שייך לומר על הקב"ה, שהוא אומר ואחר־כך עושה, כי למי אמר, - אלא "אומר ועושה" אחד הוא, עם האמירה היתה ההויה, שאותה אמירה גופא היא "יסדה ארץ", לא כשני דברים נפרדים, אשר האחד סיבה לרעהו, אלא שניהם אחד הם ממש.
* * *
וזה שאחז"ל (ברכות י.) מדת בשר־ודם, צר צורה על־גבי הכותל, ואינו יכול להטיל בה רוח ונשמה קרבים ובני־מעים, והקב"ה אינו כן, צר צורה בתוך צורה, ומטיל (ונופח) בה רוח ונשמה וכו', והיינו דאמרה חנה (שמו"א ב, ב) "אין צור כאלקינו" וכו', - אין צייר כאלקינו, ע"ש.
הרי כי [יחידותו של הבוי"ת, ששיבחה חנה, הוא לא רק מה שאין־בלתו מי שיש ביכלתו להטיל רוח ונשמה כו', - אלא[ יחידותו־ ית' היא בכח הציור, שבשר־ודם שמצטייר אצלו דמות אדם־חי, אין בהציור־שלו כח של יצירת האדם־החי שמצוייר אצלו, - משא"כ הקב"ה, מצייר צורה שזו יצירה, והיינו שמעצם מה שמצטייר אצלו כביכול דמות תינוק־חי, מזה־ גופא יוצא לכלל הויה תינוק־חי.
ובמה מציירים? בחכמה! חכמה היא היצירה שמציירת, ושבה מצוייר כל הבריאה; בגוף החכמה, במחשבות החכמה, יש יצירה.
וזה מה־שאמר הנחש (בראשית ג, ה) כי ביום אכלכם וכו' והייתם כאלקים וכו', וברש"י, יוצרי עולמות וכו', כדאיתא בחז"ל (), עכ"ל.
וצריכים להבין שזה אמת, ואין כאן שום מליצות, שאמנם אפשר לאדם לברוא עולמות, שע"י החכמה יוצרים עולמות, ע"ש.
וזהו שאמרו חז"ל (ב"ר א, ט) פילוסופי־אחד שאל את רבן גמליאל, אמר ליה, צייר־גדול הוא אלקיכם, אלא שמצא סממנים טובים שסייעו אותו (שבהם ברא הקב"ה את העולם) וכו'.
גם הצדוקי ידע שיש סממני־יצירה, ומה המה באמת סממני־היצירה? - החכמה! שחכמה יכולה לברוא עולמות!
כל מי שיש בו חכמה יותר, הוא מצייר יותר טוב; שלמות של חכמה היא היצירה, מי שיש בו חכמה הוא מצייר, ויש מי שבמחשבותיו וחכמתו מצייר אדם ובורא אותו, וכמו שאמרו חכמינו ז"ל (עי' סנהדרין סה:) על אמוראים, שבראו אנשים ע"ש, - ומפני־זה "אין צייר כאלקינו", מפני שאין חכם כמוהו.
והנה המהרש"א (ברכות שם) מקשה, על אמרם "אין צייר כאלקינו", דהא איתא בחז"ל שגם בשר־ודם בראו וציירו, וכמו שאמרו (סנהדרין סה:) כי רבא ברא גברא וכו', רב חנינא ורב אושעיא הוי יתבי כל מעלי־ שבתא, ומיברו להו עיגלא תילתא, ואכלי ליה.
ומביא המהרש"א, פירוש רש"י (בסנהדרין שם), שבראו ע"י ספר־יצירה שלמדו צירוף אותיות של שם ע"ש, והיינו בשמותיו של הקב"ה ע"ש, ולפי"ז יתכן הביאור, דהאמת שלברוא צריכים בחכמה, שהיא היוצרת והמציירת, אלא שחז"ל בראו לא בחכמה, דע"ז נאמר "אין צייר כאלקינו", רק ע"י שם, שזהו מדה אחרת, שאינה שייכת לצייר, ולעולם "אין צייר כאלקינו".
והמהרש"א כתב שם עוד, דמכל־מקום, נשמה לא היו יכולין להטיל בבריאותיהן, כדאמרינן התם שלא היה לגברא־זה כח הדיבור, שהוא כח הנשמה שבאדם, ע"ש.
ולפי־זה יתכן, כי על־כל־פנים עד נשמה, אמנם בראו הכל על־ידי החכמה, ומטעם שעל־ידי החכמה יכולים שפיר לברוא, כי חכמה היא הציור, סוד היצירה הוה חכמה.
* * *
והם הם דברי הסבא מקלם ז"ל (חכו"מ ח"א מאמר כ"ח) כי החילוק וההפרש בין הצדיק לרשע, הוא לא (כסברת העולם) שהרשע חסרה לו אמונה, אלא ההפרש ביניהם הוא רק כח הציור, שהצדיק מצוייר לפניו טובת עולם־הבא, ולרשע אינו מצוייר לפניו, - שאלמלי היו החכמה והעולם־הבא מצויירים לפני הרשע כלפני הצדיק, אזי לא היה אפשר שיעלה־על־לב לחטוא, כי מי לא ידרוש טוב, להשים נפשו בכפו להשיגו, אבל מה שמצוייר טובתו לפניו, אל זה רודף, עכ"ד.
אבל מה הוא הציור, כלומר מהותה ומציאותה של הציור? - החכמה!
וזה שאמרו (תמיד לב.) איזהו חכם, הרואה את הנולד, ואין הכוונה לומר רק שע"י חכמתו יודע להבין את כל התוצאות הצדדיות העתידות להיות נגררות ומתהוות לבסוף, אלא כלומר שבעמדו בראשיתו של דבר, הנה בהביטו בעיניו על עצם הדבר־עצמו, הנה בלבבו כבר יראה וירגיש ויבחין בעצמו־של־דבר, את כל העתיד להולד ממנו באחריתו, כאילו שהכל עומד לפניו נגד פניו, ולבו כבר נמצא עם כל הנולד, כאילו שהוא ממש בהוה, קרוב בתכלית.
כי מכיון שבחכמה מצוייר ומונח בקרבה כל אשר עתיד להשתלשל ולהוולד ולצאת־ לפועל ממנה, לכן על־ידי־זה שהוא חכם, הרי מכח סוד ההשתלשלות וההתיילדות וההוצאה־לפועל של כל הדברים, צריך הוא לראות גם עכשיו, דרך מחשבתו, את כל העתיד, ולהסתכל עליו בראיה ברורה, להרגיש ולחוש עם מחשבותיו־בלבבו כאילו היה חי ממש־בפועל בכל אותם המצבים אשר הוא רואה אותם בנולד, - שהכל מוכרח להיות מצוייר בחכמתו, וממילא גם עכשיו הוא ממש רואה הכל, ומרגיש בכל־תוקף את כל העתיד.
ואם אינו רואה את הנולד, ואת כל העומד לצאת בכל תמונתו, והאחרית איננה מצויירת אצלו, ובעיניו הכל בבחינת (במדבר כד, יז) "אראנו ולא עתה, אשורנו ולא קרוב", אזי חכמתו היא חכמה קטועה, וכמו עקר שאינו מוליד, שאין בחכמתו ליצור השייכות וההתייחסות של העתיד־ להולד עם ההוה עכשיו, ואין זה גדר החכמה.
וכשאדם מחשב באיזה דבר, יכול להרגיש איך שע"י מחשבתו נארגת כמו חוטים, עד שעומד על דברים רמים ונישאים, שזו כדרך יצירת הולד, שמתחיל מקודם בהתרקמות בלתי־נראית של העורקים והגידים, וכן הלאה והלאה נמשכת ההתפתחות של גמריותו והשלמתו, עד יציאת הולד בפועל, באברים גמורים, והגדר הוא, שע"י שבראשו נכנס מחשבה וחכמה, יוצר ענינים וכחות כאלו, אשר בסגולתם הוא, שבעל־כרחך נצמח מזה ממילא עשיה, וע"י שמטפל ונתחבר לחכמה, עי"ז נברא בריאות גדולות ונצורות.
* * *
וזהו מה שצריכים להרבות בתפלה (דהי"א כט, יח) "שמרה זאת לעולם, ליצר מחשבות לבב עמך, והכן לבבם אליך".
ופירש הסבא ז"ל (חכו"מ ח"א מא' קמ"ה) שה"שמרה זאת לעולם" קאי על "יצר" דוקא, על היצירה הראשונה, ועל־זה צריך רחמים גדולים, שלא נברא לנו, ח"ו, יצירת חטא.
והיכן הוא מקום היצירה? ב"מחשבות לבב"!
כי העיקר היא המחשבה, שע"י המצייר בהכל, נוצר בו בחובו יצירה, אשר אם לא יתן־לבו להשקיע רוב עמל ויגיעה רבה להתנער ממנה, בהכרח תביאהו לבסוף לעשיה, כי כבר הכל מצוייר במחשבה, ולכן מתפללים "שמרה זאת לעולם ליצר מחשבות לבב".
וזהו ביאור אמרם ז"ל (אבות ד, כ) הלומד ילד, למה הוא דומה, לדיו כתובה על נייר־חדש, והלומד זקן וכו' לדיו כתובה על נייר־מחוק.
כי הדברים כפשטן, - כי כל המחשבות הנם נולדות מן המעשים שעשה מלפנים, כל מעשה שאדם עושה, שום דבר אינו הולך לאיבוד, הכל פועל בו, וחודר ונכנס והולך ונבלע אל תוך תוכו, לפנימי פנימיותו, הכל נכתב על לוח־הלב.
ולכן הזקן אשר הטה עצמו מני אורח, וכל חייו עסק בהבלי עולם־הזה, כבר מצוייר אצלו ציורי העולם־הזה, חרות על לוח לבו, ובהכרח מחשבותיו הם ממילא מענין זה, ואי־אפשר לבוא בלבו מחשבות טהורות, שיצוייר בו ציורי החכמה.
אלא כשירצה ללמוד חכמה, צריך מקודם למחוק ציורי העולם־הזה מלב, עד שאזי יהיה אפשר שיצטיירו בו ציורי חכמה, ויהיה לו ההסתגלות לצייר ציורי עולם־הבא, - ועם־כל־זה, כבר יהיה לימודו רק "כדיו כתובה על נייר מחוק".
אבל "הלומד ילד", שעדיין אין בקרבו שום ציורים של מחשבות וחכמות טמאות, הוה כנייר חדש, שעדיין לא נכתב עליו כלום, ויכול שפיר לצייר ע"ג הכל, וכמו שנתבאר שהחכמה הוה יצירה וציור מכל העשיה.
וזהו ביאור אמרם ז"ל (אבות ד, ב) הוי רץ למצוה קלה וכו', ששכר מצוה מצוה, ושכר עבירה עבירה, וברבינו־יונה (שם) כתב, כי על־זה אמרו רבותינו ז"ל (יומא לח:) הבא לטהר מסייעין אותו, - גילו לנו בזה סוד גדול, כי כל מה שדורשים מן האדם, כל עבודתו, וכל מה שיש לו בעולם־הזה, היא רק לעמול להיות "בא", - כי "בדרך שאדם רוצה לילך בה מוליכין אותו" (מכות י:), לא בדרך שאדם הולך, כי אין הוא הולך כלל לבדו מעצמו, רק הנטיה שנזרעה ונשתרשה בקרבו, היא מסובבת ודוחפת אותו, - וברגע שהוא אך "בא" בלחוד, אף בעודו עומד רחוק־הרבה מן המעשה, אם אך תהיה מחשבתו "לטהר", בזה כלול כל הדבר, ובזה כבר זכה בכל הדבר, - כי כבר כבש את הדרך, וכבר הוא אוחז ותופס בהמעשה.
כי מחשבה היא היצירה, והיא המכניסה ומעמידה אותו בתולדה ממנה, וכפועל יוצא, ודבר הבא־ממילא, בהמעשה, - ומבלתי זאת, אי־אפשר לזכות בשום־דבר.
וזוהי הידיעה שצריכים לידע ביחוד בתחילת־זמן, שצריך חיזוק יותר מבאמצע־הזמן, כי בהתחלה צריך לעשות יצירה גדולה, - כי ההתחלה היא הציור מכל הזמן, שאחרי ה"התחלה" הנה המעשה ממנה כבר מוכרח לצאת, כדבר הבא ממילא, וכל־ כמה שאדם נכנס בסוד היצירה, עד כדי־כך מובטח הוא בההוצאה־לפועל של המעשה.
וכהתחלת־הזמן כן הוא בתחילת היום, ובתחילת ה"סדר" וכדומה, היצירה והציור מכל־היום ומכל ה"סדר", וצריך מאד להזהר ביצירתם, שהיא בהתחלתם.


מאמרי המשגיח אלול

א
"ואבדתם את שמם גו'. לא תעשון כן לד' א'ל'. וגו' לשכנו תדרשו"
 ה' תצא, ה' אלול תר"פ
א. הזכרת שמו־של־דבר היא התדבקות בהדבר
בפרשת־ראה )דברים יב, ב־ג( ציוותה התורה ציווי של "אבד תאבדון את כל המקומות אשר עבדו שם הגוים וגו' את אלהיהם וגו'. ואבדתם את שמם מן המקום ההוא".
נאמרה בזה מצוה לאבד את העבודה־זרה, ולכנות לה שם לגנאי, וכמאמר חז"ל )ע"ז מו.( שאם היו קורין אותה "בית גליא" )לשון גובה וגילוי(, יהיו קורין אותה "בית כריא" )לשון חפירה ושפלות(.
]ומהו זה הענין של "לכנות לה שם לגנאי", מהי משמעות הענין?
*
אכן כל ענין אמיתת המושג של "קריאת שם", אינו כמו שאנו סוברים בהרגל־לשונינו, ]שכל ענינו הוא לבדות־מן־הלב איזושהי תיבה, אשר עצם התיבה אין לה כל שייכות באמת אל מי או אל מה שנקרא בה, ורק שמסכימים כולם לכנותו ולייחסו בתיבה זו, להשתמש בה כסימן כאשר ידובר אודותיו, שלא יהיו צריכים להציגו לפני העינים או לפני שאר החושים, אלא יוכלו לרמוז עליו ולהזכיר אותו על־ידי ה'שם'[.
רק משמעות "קריאת שם" הוא ביטוי שיש בו הוראה והגדרה על תכונת מהותו של דבר, ]וכמו ש"קריאת הנכתב" פירושה: העתק־שפתים של עצם הכתב הנכתב, כך גם בקריאת־ה"שם" מתעתקת־בשפתים כל עצמיותה של המהות[, - שה'שם' הוא כמו בית־אחיזה וכלי־אריזה אל הדבר, שכאילו הוא ממש ארוז ומונח בתוך שמו.
והיינו שה'שם' הוא מודיע ומלמד ומגלה ומפרסם ומוציא־חוצה את סתרו של הנקרא בו, עד כי בכל אשר מזכירים את השם, מצוייר בזה עצם־המהות אשר באה ועומדת חי לנגד העינים, - וכמו ציור ותמונה, אשר ע"י רישומים־אחדים מתהוה לפנינו הדרת־פניו של "אדם חי" ממש, באופן אשר ברישומים בעצמם רואים ומכירים את דמותו־וצלמו של אותו־אדם המצוייר בזה.
וכשנתבונן נראה כי ה'שם' הוא עוד יתר מזאת, כי כלי־האריזה ובית־האחיזה הלא הנם דברים אשר קיימים במציאותם לעצמם, ללא כל שייכות עם הדבר שנארז ונאחז בהם.
וכן כשאדם צר צורה על־גבי הנייר, הרי הציור הוא גם־כן דבר אשר קיים במציאותו לעצמו, מבלי שיש כל חיבור בין הציור ובין המהות, ובודאי שהמהות איננה הרוח והנשמה של הציור, ]רק שככל שהציור וההעתק יותר מדוייק ומכוון, הרי האדם המביט בציור, הוא מתפעל על־ידו להתעורר ליתן לבו לזכור את המהות באופן יותר ברור וחי, עד שידמה כאילו עומדת לנגד עיניו[.
מה־שאין־כן ה'שם' המודיע ומגלה את המהות, מה שהוא מפרסם וחושף ומלמד הוא לא כמו המודיע איזה דבר זולת עצמיותו, - אלא בעצמיותו של ה'שם', בו נחשפת המהות.
כי ה'שם' הוא תולדה הנאצלת מן המהות, - ]וכמו שכל־דבר מוליד צל, וכשיש צל, הוא כאילו שרואים את הדבר בעצמו, שהוא ממש ישנו כאן, וא"א שיהא כאן צל, אם אין כאן הדבר בעצמו[.
והיינו שה'שם' אין בו כל מציאות קיימת לעצמה, ואיננו נפרד שום פירוד מן המהות־עצמה, אפילו לא כמו לבוש וכקליפה דקה מן הדקה, - כי המהות היא הנשמה המלאה את כל גוף ה'שם', והיא המשפעת ב'שם' את כח חיותו וקיומו.
ומעתה מובן שגם 'הזכרת שם' אינה כפי המורגל, כי ההזכרה היא לא רק מבטא־שפתים אשר הביטוי הוא דבר הקיים במציאותו לעצמו, וכל ענינו הוא רק לשמש כאמצעי אשר ממנו צריכים השומעים "ללמוד להבין" מי היא זאת המהות שאותה מתכוונים לבטא, - אלא הזכרת־השם )של מישהו־או־משהו( היא ממש התדבקות והתחברות אל עצמיותו של מי שהזכירו את שמו, לינק ולספוג את הנאצל ממנו.
כי אף שבמושגים־הגשמיים הרי באמת אין להזכרת־ה'שם' כל מגע אל מי שהוזכר שמו, אכן המושגים־הרוחניים הם עולם אחר לגמרי.
וכמו שבעולם־הגשמי הרי המגע והחיבור בין אחד לזולתו הוא על־ידי מגע וחיבור גשמי, כדוגמת חוש המשוש והראיה והשמיעה וכדומה, - כך גם במושג־הרוחני יש ממש מגע וחיבור על־ידי מגע וחיבור רוחני, אשר גם כל מרחק והבדל, בין של מקום, ובין של זמן, בין של עבר ובין של עתיד, לא יחצוץ ולא יפסיק ביניהם.
ב. הדיבור רק מתלבש בביטוי־הפה, אך עיקרו הוא הרישום על לוח־לבו של המדבר
ואיך באמת מהלך הדברים, אשר בזכרון־ה'שם' מתקרב ממש בתכלית הקורבא אל עצם מי שהוזכר שמו, ומתאחד עמו, עד אשר ה'שם' נושא בקרבו את כל הנאצל מן זה שהוזכר שמו.
אכן כשמתבוננים במהות דיבורו של האדם, בודאי לא יעלה על הדעת לחשוב שעצם מה שהושם פה לאדם, וניתן בו כח הדיבור, הוא כדוגמת הזרזיר והפפאגי )תוכי( שירגילו וילמדו אותן לבטא ולדבר, עם כי אינם יודעים כלל מענין המדובר, - וכל יתרון האדם הוא רק, שבנוסף־לזה, כדבר חלוק ונפרד, ניתנה בו גם־כן דעת ותבונה איך לדבר ומה לדבר, ויש בו יכולת להשתמש בצפצוף פיו כאמצעי להודיע את אשר בלבבו, )אשר האלם צריך לזה אמצעים אחרים(.
כי כאשר יצר ד"א את האדם עפר מן האדמה, ויפח באפיו נשמת חיים, מסיים הפסוק )בראשית ב, ז( ויהי האדם לנפש חיה, ותרגם אונקלוס 'והות באדם לרוח־ממללא', והיינו שהדיבור הריהו כל "הנפש חיה" של האדם, - ופשוט שאין הכונה שה'נשמת חיים', שהיא 'חכמת לב, וטובת שכל', כל מהותה וענינה הוא דיבור הפה, להיות משמש כאמצעי להודיע לזולתו את הרהורי מחשבתו, ובודאי לא הי' נדרש לצורך־זה שתנופח בו נשמה כל־כל חשובה ועליונה, אשר מדיליה נפח.
אלא ודאי כי מהות הדיבור רק מתלבש הוא בפה, אך עיקרו הוא דיבור הרוח־והנפש, והפה הוא רק המשלים והמוציא־לפועל את עיקרו של הדיבור אשר הוא במעמקי הלב.
כי עצם הדיבור אינו ההתדברות עם אדם זולתו, שהנם מודיעים זה לזה את מחשבתם, אלא הדיבור הוא ההתדברות שבתוך עצמיותו, דהיינו ההצטיירות אשר כל הדברים הבאים־במגע־עמו מצטיירים ונרשמים על לוח לבו, כפי מה שהם.
שהרי אין זה כציור שאדם צר על־גבי הנייר, שאינו מכיל אלא דיו וסממנים יבשים, ואף גם לא כדוגמת מה שמצטייר אצל בעל־חי, אשר כל מה שעומד לנגדו, הכל שוה אצלו, שחזות הכל היא אצלו כדברי הספר החתום, שלא נתפס בלב רואהו כלום מתוכן הספר, רק כמו הרואה בולי־עץ ומוטות פשוטים בעלמא.
לא־כן לוח הלב, שבהיות בית־קיבולו פנוי, ריק ונקי מכל דברים אחרים, כי אז גם מבלי כל פעולה מצד האדם, מצטייר בקרבו לא רק 'תמונה יבשה' של כל הבא במגע עמו, אלא מאליו שת את לבו ומעורר את רוחו להיות קורא ולומד ומשכיל ומבחין וטועם את עצמיות כל הבא־במגע־עמו, עד שהוא סופג וקולט את עצם מה שנאצל ממהותו של הדבר.
וכאשר האיכות־הפנימית־של־דבר נספגת בתוכו, מאז כבר לא תהיה בו כל יכולת לומר בלבבו שלא יזכרנו עוד, כי מה שנספג בתוכו יהיה בעל־כרחו דובר בלבו כאש בוערת יער וכלהבה תלהט הרים, ויתחדש בקרבו התעוררות תאוה גדולה, אשר כל תנועותיו נקשרים בחפצה.
ונמצא שעצם הדיבור של האדם הוא, מה שבנשמת־החיים שבתוכו, הוא נעשה נפש חיה לכל הנאצל ונספג אל תוכיותו, שיהא הכל מתדבר ומתנהג כפי ההתעוררות מכחו.
ג. שמו־של־דבר היא זהרורית־האור הנאצלת מן הדבר
וממילא מובן כי ה'שם' של כל־דבר אינו עצם התיבה אשר בה הדבר נקרא ונזכר בפיו של זולתו, ההוגה את ה'שם' כיונה פותה אין לב.
אלא עיקרו ויסודו של ה'שם' של כל־דבר, הוא הציור שהדבר מצוייר ורשום בלב זולתו, והאופן שהוא זכור אצל זולתו ועומד לנגד עיניו, - אשר הציור הלזה אינו מציאות קיימת לעצמה, אלא כל עצם מציאותו היא מה שבכל עת ורגע הוא נאצל ונשפע מן עצמיותו של הדבר.
)וכמו מה שרואים דבר־מה בעינים הגשמיים, הרי כל מציאות הראיה היא מה שנאצל כל רגע מן עצם הדבר שרואה, - כן גם ההצטיירות אשר כל הדברים מצויירים ורשומים בעינים הרוחניים, אין זה דבר הפורח וצומח באויר המוח, אלא הוא מה שנאצל כל רגע מן עצמותם של הדברים, אשר העין־הרוחנית איננה מוגדרת ומצומצמת בחומר, ואין כל מרחק שיחוץ ויפסיק בעדה(.
וזהו עיקרו ויסודו של ה'שם' של כל־דבר, - תמונת עצם הזהרורית הנאצלת מן הדבר בהיותה שוכנת ונספגת ונרשמת בזולתו.
]ואשר זהו פירוש אמרם )יבמות מט:( במשה־רבינו שנסתכל )בנבואתו( באספקלריא המאירה, - כי לא היתה נבואתו באמצעות איזשהו ציור אשר הוא דבר הקיים במציאותו לעצמו, וממנו היה עדיין צריך "ללמוד להבין" את דבר השם, אלא נסתכל באספקלריא אשר כל עצמותה היא אור זיו פני המהות עצמה, וזהו שאמרו )ספרי ר"פ מטות, רש"י שם( שנתנבא בלשון זה הדבר אשר צוה ד', )שגם כאשר דיבר משה־רבינו אל הכלל־ישראל, היה דיבורו לא רק אמצעי אשר בו הודיע להם את דבר־ד', אלא דיבורו היה עצם אור זיו דבר־ד'(, וזהו הפירוש שהיתה שכינה מדברת מתוך גרונו[.
והדוגמא לזה, מן הידוע לנו מתכונת המציאות של האור, - כי הרי האור איננו מאיר אלא במקום שהוא נמצא, לאפוקי אם הוא בבית אחר, אין יכול להאיר כאן, - ואם רואים אור מונח בבית אחד, ומאיר בבית אחר, אין זה אלא מפני שהזהרורית של האור מבהיק שם, - ואף גם מה שמאור־השמש מאיר בכל העולם, אין זה שאור־השמש שורה במקומו, ומשם מאיר פה, אלא מציאות האור היא ממש אור השמש, כי האור הוא מה שזהרורי השמש, שהם חלקי אור השמש, באים ונמצאים פה למטה על הארץ.
ובדומה־לזה, להעמיד שם וזכר לדבר, אין פירושו שעצם הדבר נשאר בגבולו וגדרו, וזכרון שמו רק תודיע ידיעה־בעלמא ותשמיע שמועה רחוקה על קיומו במקומו ושעתו, ומחוץ לגבולו וגדרו אין הדבר קיים כלל.
אלא העמדת 'זכרון ושם' לדבר, פירושו, שעצמיות־הדבר לא תהא מוגדרת ומצומצמת וטמונה וכמוסה בסתר עצמיותה, אלא ממקום־סתרה תופיע להנשא על כל הארץ ביקרה, שבכל הארץ יצאו וימצאו קוי זהרוריה.
ד. הזכרת שמו־של־דבר היא הכנה והכשר לספוג את קוי־זהרורי־הדבר
כי בזכירת השם הוא מסתת ומחורר פתחי־קיבול בעיניו ולבו ואזניו, שיהיו מכוונים ומוכנים להכיל ולספוג את קוי זהרוריו של עצם הדבר, שיבואו כמים בקרבו וכשמן הסך ומדשן עצמותיו, - ומה שמכשיר ומכין את עצמו להתמלא בזה, להתערב בדם נפשו, הרי־זה כמו נשיבה וניפוח במהות־הדבר ללהבותה, ליתן לה עוז ותעצומות לירד מן נעלמותה ולהיות נראה ונגלה כבודה.
]ואין השם שלם עד שיהא ממלא את כל הארץ, וכל מרחק, בין של מקום, ובין של זמן, בין של עבר ובין של עתיד, לא יחוץ ויפסיק בעדו ]וכמו שאמרו ז"ל )רבה ותנחומא ריש ויקהל; רש"י( עה"פ )קהלת ז, א( "טוב שם משמן טוב", - שמן־טוב לפי שעה, ושם־טוב לעולם; שמן־טוב מקיטון לטרקלין, ושם־טוב מסוף העולם ועד סופו[[.
ואמנם החוש־הגופני יגשם את עין האדם, שלא יכיר ולא ידע ולא יבין שום רוחניות, וכל ציוריו ומושגיו מוגבלים במוחשיו הגשמיים, וכל מה שאין מורגש בחושיו, ]מפני מרחק מקום וזמן, ומכ"ש דבר רוחני, אשר כל עצמותו רחוקה מעצם מציאות הגשמית[, הכל אבוד ונעדר ממנו, כאילו שממש אינו קיים במציאות כלל בעולמו, עד אשר הטיפש תמה ואומר בלבו: מי יוכל להביא ולקרב את כל־דבר ממקום עמדו )עי' ד"ר ח, ג(.
אך האדם המבין היטב ענין המהות הרוחנית, יודע ודאי כי לא נפלאת היא ולא רחוקה היא, ולא שייך בה כל הענין של מרחק זמן ומקום, וגם אם היא 'כמים עמוקים', אעפ"כ איש תבונות ידלנה )משלי כ, ה(, וכמשל חז"ל )ב"ר צג, ג( לבאר עמוקה שהיו מימיה צוננין ויפין, ולא היתה בריה יכולה לשתות הימנה, בא אחד וכו' ודלה הימנה, התחילו הכל דולין הימנה ושותין, - וכן אמרו )שהש"ר א, א )ח(( על שלמה־המלך ע"ה, שעשה אזנים לתורה, - לקופה שלא היה לה אוזן, ולא היתה יכולה להטלטל, ובא פקח אחד ועשה לה אזנים, והתחילה להטלטל על־ידי אזנים, כך, עד שלא עמד שלמה, לא היה אדם יכול להשכיל דברי־תורה, וכיון שעמד שלמה, התחילו הכל סוברין תורה.
וזוהי החכמה המרובה אשר ב'קריאת שם' לכל דבר, והיינו לעשות אזנים אשר בהם יוכל לתפוס ולאחוז בעצם־המהות של כל דבר, להביאו ולטלטלו ממקומו, להיות שותה הימנו.
וזוהי עבודה גדולה על האדם, שלא ירפה לעולם מלהתחנך לאט לאט, עד שיפקח מעט מעט את עיניו ולבו ואזניו, להכיר במחסורו ועירומו, אשר "כשאני לעצמי, מה אני", ואי אפשר לי לקצץ נטיעתי להתקיים בפני־עצמי, מבלי שיהא בי כל חיבור לינק את כח שפע חיותי וקיומי, ואז יטו כל אבריו להיות קשובים ומכוונים לקבל.
ה. ענין הזכירות שבתורה
ובאופן־זה ראוי להבין את כל עניני הזכירה שבתורה, כמו זכר למעשה בראשית, וכן זכר ליציאת מצרים, אשר על זאת נאמר )נחמיה ט, י( "ותעש לך שם כהיום הזה", וכאמרינו )בעל הנסים( על פרסום נס חנוכה "ולך עשית שם גדול וקדוש בעולמך", - וכן כל שאר הזכירות.
כי הזכירה אין המכוון בה שיהא עולה בזכרונו איזה דבר אשר מחוצה לו, שאיננו נוגע לו, ואין לו בו כל ענין, ובבחינת "אראנו ולא עתה, אשורנו ולא קרוב", מבלי שתהיה בקרבו איזו התדבקות כלשהי עם הדבר שעולה בזכרונו.
אלא הזכירה ענינה, שתהיה בקרבו התענינות ופתח־קיבול המכוון וצמא ונכסף להתמלא ולהתבסם מזהרורית האור הנאצלת ממה שזוכר.
ונמצא שהזכירה אינה נגמרת במה שהוא פועל ועושה בתוך שלו ובחלקו הוא קודח, שמרחף במוחו איזה הרהור מענין הדבר שזוכר, - אלא על־ידי הזכירה נותנים עוז ומוסיפים כח בעצם מציאות המאורע שאירע במקומו ושעתו, שיהיה נמצא לא רק בתוך גבולו וגדרו, אלא שמציאותו תזהיר ותבהיק ותבוא להכנס בקרבנו, ]עד שאנחנו 'ממש עדים' על חידוש העולם ועל יציאת מצרים, "כאילו הוא עצמו יצא ממצרים", - כי כאשר רואים 'צל' הנאצל מן איזה־דבר, הלא הוא כאילו שרואים את הדבר בעצמו[.
*
וזהו מה שבמצות תפילין נאמר )שמות יג, ט־טז; דברים ו, ח־יח( שיהיו הדברים "לאות על ידך", "ולזכרון בין עיניך", ולטוטפות בין עיניך".
ולא פירש הכתוב להדיא שצריכים לקחת איזה אמצעי ולהניחו על היד ובין העינים, להיות לאות ולזכרון, שבאמצעותו יהיה האדם זוכר את הדברים שהתורה רוצה שיזכור.
הרי שגופה של המצוה היא שבקשירת התפילין והנחתן יהיו עצם כל 'עניני־התפילין' ממש קשורים על היד ומונחים בין העינים, - ]שעצם מציאותם תזהיר ותבהיק, ויבואו זהרורי־אורם לשכון על ידינו ובין עינינו[.
ו. עסק־התורה הוא להכניס בקרבנו נצוצי־אור מן מציאות התורה שבגבהי־מרומים
וכמו־כן כל העסק בתורה, אין ענינה להגביר כח שכלו שהוא יחדש וימציא וישכיל איזו השכלה מעצמו מהכרע דעתו ]אף אם תהי' בדיוק ככתוב בתורה[, אלא כל עסק לימוד התורה הוא רק להשית לב ולהטות אוזן קשבת הדק היטב להתמלא מעצם הדברים "אשר צוה ד' את משה".
כי התורה היא מציאות גבוהה בגבהי מרומים, ומשה קיבלה מסיני, ומסרה ליהושע, ויהושע לזקנים, וזקנים לנביאים, ונביאים מסרוה לאכה"ג, - וכדרך־זה בכל הדורות הלימוד מפי הרב הוא לא רק לקבל ממנו את הידיעות שיודע, אלא כל דורות ישראל כולם מקבלים זה מזה את עצם "מציאות התורה שבגבהי מרומים", אשר כשעוסק בה האדם, תהא גחלתה מתלהטת להתרחב ולהזהיר ולהבהיק ולהיות נכנסת בקרבו כמו שיכנס ניצוץ השמש באחד הבתים )עי' דעה"ח(.
ויצא לנו מזה, כי על האדם להכין את־עצמו שיהיה בגדר מוכן לקבל ולהכיל נצוציה, ואז תורתו תורה, ומבלתי זאת אז גם תורתו ח"ו כדברים בטלים יחשב, וזהו אמרם ז"ל )חגיגה טו:( אם הרב דומה למלאך ד' צ', יבקשו תורה מפיהו, ואם לאו אל יבקשו, - פירוש, כי תורתו אינה תורה.
]א"ה, הרמב"ם )ה' מלכים סופ"ח( כתב, שנכרי אם עשה ז' מצוות מהכרע הדעת, אין זה מחסידי אומות העולם, אלא מחכמיהם[.
וזהו הענין שאמר רבי אליעזר הגדול )סוכה כח.( לא אמרתי דבר שלא שמעתי מפי רבי מעולם.
וזהו אמרם )ירושלמי שבת פ"א ה"ב( "אם יכול את לשלשל את השמועה עד משה, שלשלה", וכן אמרם )ירושלמי שם, ושקלים סופ"ב, ילקוט תהלים לט( שיהא רואה בעל השמועה כאילו הוא עומד כנגדו.
כי אנחנו אין אנו פועלים מעצמינו כלום, אלא כל העבודה שלנו אינה כי אם להשיג ולזכות לאיזו תפיסה באותה המציאות המוכנת והגמורה, אשר היא 'מורשה' מן אב לבן, ומסורה מפי רב, ומבלעדי מה שקיבלנו, מעצמינו אין לנו כלום.
וזהו מאמר עקילס לאדריינוס המלך )שמו"ר ל, יב( שהקטן שבישראל יודע הוא את הכל, ואילו אפילו חכם שבמלכותך, וזקן בן מאה שנה, אינו יכול ללמוד תורתן אם אינו מל.
כי אם אינו מל ואיננו נכנס בכלל בני־ישראל, אין בו פתחי־קיבול לירש ולקבל ולספוג אל קרבו את מציאות התורה, ולכן אף אם יהיה לומד ולומד, לא ישיג אפילו מושג כל דהו, וממש כמו ידיעת קיר־דומם תהיה ידיעתו.
וכשמסתכלים על תינוק מישראל, רואים בעליל איך מתמלא הוא חיים בלמדו תורה, ומבוררים לו כל עיקריה בתכלית הבהירות.
*
]וזהו אמנם ההבדל בין ישראל לאומות העולם, כמש"כ )תהלים קיג, ד( רם על כל גוים ד', והנם אומרים )שם( כי רק על השמים כבודו, אבל לא בקרבם כאן, - ואנחנו, מקבלי התורה, אומרים )ישעיה ו, ג( מלא כל הארץ כבודו.
כי האבות הקדושים אמונתם לא היתה ענין של בירור והשגת ידיעה על קיום מציאותו־ית' במקום סתרו, אלא האבות הם הם המרכבה, אשר בעסקם בו יתברך, כביכול, על כתפותיהם הם הורידוהו בזה־העולם, והביאוהו לשכון כאן, )להניח סנקליטין של מעלה, ולהשרות שכינתו עלי אהליהם מטה(, וכמו שאמר אברהם־אבינו לאליעזר עבדו )בראשית כד, ז ברש"י( עכשיו הוא אלקי השמים ואלקי הארץ, אבל כשלקחני מבית אבי, היה אלקי 'השמים', ולא אלקי הארץ, - ששמו לא היה רגיל בארץ.
וכמו שאמרו ז"ל )ב"ר יט, יב( כיון שחטא אדם, נסתלקה שכינה לרקיע וכו', עמד אברהם והורידה[.
ז. ה'שם' הוא כ"מאור־הפנים" הבוקע מפנימיות הדבר
וביתר ביאור, כי אמיתת כל דבר, הוא פנימיותו הנסתרת, שהוא עצמותו, הוא מחייהו, והוא הכל, וכל אשר סביביו, בחיצוניותו, בגלוי, אין זאת עצם המציאות־האמיתית של הדבר, רק בית־אחיזה לאמיתת מציאותו, ולמהותו במקורו.
אך הפנימי והחיצוני אינם שני דברים מחולקים, וכל עצמיותה של החיצוניות אין היא דבר הקיים במציאותו לעצמו, נוסף על הפנימיות, אלא הפנימיות היא הכל, ואין עוד מלבדה, וכל החיצוניות היא רק בגדר צל, ולא ממשית, )כי כל הויית החיצוניות־הנראית, היא רק נאצלת ומשתלשלת ומתגלמת מן הפנימיות־הנסתרת, באופן שהפנימי הוא כל קיומו של החיצון, שאם נפסדה הפנימיות, תיכף אין החיצוניות מתקיימת, ואף אם אין הכליון ניכר, יוכר במשך זמן, ולהיפך, אם נפסד החיצון, אין דבר, כי הפנימיות אשר עומדת לעצמה, בלעדו, היא תצמיח אותו שוב(.
ואמנם, החיצוניות, בה ובתוכה מסתתרת ומצטמצמת הפנימיות, אשר מתגלית וממציאה את עצמה כפי מדת מקומה ושעתה של החיצוניות, - אבל אף אם תגדל החיצוניות במדה הכי מרובה, אינה כי אם כקליפות אשר מסתירים ואוטמים וסותמים את נקודת העצמות, הצפונה במסתרים, אשר כל החיצון כאין לנגדה.
ואך כי יש ענין של מאור־פנים, אשר בזיו אורם כל אמיתת־העצמיות יוצאת ועולה בפועל בתכלית הקריבות, ללא כל העלמה והסתר.
כי הפנים מלאים זיו ומפיקים נגה, ובהם העצמיות מדלגת לגמרי את כל המבדילים החיצוניים, ובוקעת ומתגלית ללא כל לבוש חוצץ, בגדר "ראו כי אני אני הוא, ואין כלום עמדי".
והפנים נפלאים כל־כך, עד כי לא יאומן, כי אף באין אומר ואין דברים, בלי נשמע קולם, עם־כל־זה בהם נגלו כל תעלומות בתכלית הבהירות, ושום דבר אין נסתר מנגד העינים.
וכפי שיעור ההארת־פנים, במדה־זאת רואים ומשיגים את מה שמשיגים מן עצמיות המהות.
וזהו סוד ה'שם', אשר הוא אור זיו פני המהות עצמה, כי בו תופיע המהות ותצא מן מסגר טמירותה ונעלמותה, ומן הצטמצמותה בגבולי מציאותה החיצונית, ויוסר צעיפה מעליה, ויתגלה מעיינה הפנימי חוצה, להנביע בכל הארץ.
ח. הקריאה בשמו־של־דבר היא פעולה ושינוי בעצמותו של הקורא
ולפי כל המבואר, נבין ענין אמרם ז"ל )ב"ר יז, ה( שבשעה שהביא הרבש"ע את כל נפש חיה לפני מלאכי־השרת, לא היו יודעין מה שמם.
כי מלאכי־השרת אין בקרבם שום "נייר חלק" ופתחי־קיבול, שיהיה חודר במצפונם ונספג ונזרע ונקלט בתוך עצם מהותם איזו התדשנות והתבסמות מן שמנינותם של זהרורי אורה אשר יופיעו ויבואו מן חוץ לעצמיותם, להתערב ולהתמזג בדם נפשם, ולא נפעל בקרבם ולא נאצל בהם שום התרשמות מזולתם.
כי הענין שעליו נבראו, בזה נשלם כל מציאותם, וכל מציאות מוגדרת שנגמרה והושלמה, לא שייך שיתהוה בה איזו התפעלות ושינוי.
*
ובאמת שגם האדם, עצמיותו אינה נתונה ומונחת תחת השפעת אחרים, להיות נפעל מהם.
ולא כפי מה שעולה על הדעת לחשוב כאשר מסתכלים בו בהבטה שטחית, אשר כל־דבר שמזדמן לו ליפגש עמו, לראותו בעיניו, ולשומעו באזניו, או להשיגו בשכלו, כולם מושלין בו על כרחו, להיות מצטיירים ונכתבים על 'לוח לבו' ופועלים עליו לעשות בו רושם בעצמיותו.
אלא גם האדם לא תהו נברא, ובעצם בריאתו אינו כמו 'חומר גלם', אשר תכונתו שהוא מוכן לקבל צורה, שאין לו שום מציאות עצמית, וכל עצמותו לחה ורופפת, רכה כמו עיסה, אשר ניתן ללוש אותה לכל צד.
כי ]כמו כל צבא השמים, אשר אם מתכנסין כל באי־העולם, אין יכולין לפעול עליהם לעשות בהם רושם, לשנות את מדתם ומהותם, באיזו הוספה כלשהי, או איזה גרעון כלשהו, - כמו־כן[ האלקים עשה את האדם חזק כצור, אשר אין מה שיוכל לפעול עליו לעשות בו שינוי, לא להרבות מה שהותקן במיעוט, ולא למעט מה שהותקן בריבוי, כי הוא מוגדר ומוגבל לעמוד כפי שהותקן, ואין לו כל הויה ומציאות זולת זה.
ולפי־זה לכאורה הלא יש כאן תמיהה גדולה, שהרי הרבש"ע העביר לפני האדם את כל נפש־חיה, לקרות להם שם )בראשית ב, יט(, ולפי המבואר כי "שמו של דבר" פירושו, הרושם שנפעל ונאצל ממנו בקרב זולתו, לפי־זה הלא מה שהאדם קרא 'שם' לכל נפש חיה, פירוש הדבר, שמכל נפש חיה שהובאה לפניו נפעל בו משהו, ונאצל בו איזו התרשמות ממנה.
ואמנם כבר אחז"ל )ב"ר יז, ה( כי על־זאת אמר הקב"ה למלאכי־השרת חכמתו ]של אדם[ מרובה משלכם, שהעביר כל נפש חיה לפניהם, ולא היו יודעין מה שמם, העבירן לפני אדם, ואמר, זה ]שמו[ שור, זה חמור, זה סוס, וזה גמל.
]אך לפי המבואר הרי מה שהמלאכים לא היו יודעין לקרוא שם, הלא לכאורה אין זה בסיבת מיעוט חכמתם מן האדם, אלא אדרבה, מאחר שכבר הושלמה מציאותם, לכן לא שייך שיתהוה בהם איזו התרשמות מן זולתם[.
ט. קריאת־'שם'־לדבר - יכולה להיות 'פעולה' של השכל, ועלולה להיות 'התפעלות' של הלב
אכן פתר הענין, - ודאי שעצמיותו של האדם היא מציאות מסויימת ומוגדרת, יציבה וחזקה, ואין מה שיכול לפעול עליו לעשות בו שינוי, אך הרי כאשר נוצרה מציאותו המוגדרת והמוגבלת של האדם, אח"כ הבורא נפח באפו נשמת חיים, ועל־ידי־זה יכול הוא עצמו לעשות שינויים בעצמיותו המוגדרת והמוגבלת.
והיינו שהרי הרבש"ע הנהו מציאות של 'אין', שכל מה שיכולים להגדיר כדבר מסויים, ]בעל גדר וגבול[, אין זאת מציאותו יתברך, - וכל עצמות הנבראים שמציאותם מוגדרת ומוגבלת, כל המצאותם היא מן מציאותו ית' אשר היא מציאות של 'אין', - והאדם אף שגם הוא מציאותו הריהי מוגדרת ומוגבלת, אך נופח בו בקרבו מן המציאות של 'אין', אשר ממנה נמצאת מציאותו המוגדרת והמוגבלת.
והמציאות הבלתי־מסויימת־ומוגדרת אשר נופחה בו, היא עומדת כמו כתר על ראשה של מציאותו־המוגדרת, והיא היא הדעת, המובדלת ומופרשת ומרוממת ומתנשאת ממעל לעולמו המוחשי, וכיון שאינה מסויימת ומוגדרת, לא שייך בה כל התרשמות והתפעלות ושינוי כלל, אך כח וגבורה ניתן בה להיות מושלת בקרב המציאות־המוגדרת אשר מכחה, לפעול בה שינויים, ונמצא כי לוח־לבו ברשותו של דעתו, והאדם עצמו הוא הכותב ורושם כל־דבר על 'לוח לבו' לדעתו ולצביונו ולרצונו.
*
ולא רק שאין שום־דבר־בעולם אשר רב כחו מן האדם, שיהיה מושפע ומתפעל ממנו על כרחו, אלא אדרבה, נהפוך הוא, כי האדם הוא הרודה ומושל בכל, כי כל שתה תחת רגליו, ולו ניתנה משפט הבחירה להיות נותן עוז ומוסיף כח בגבורתם של כל־הנמצאים, ומטביע את חותמם באיזה־אופן שיהיו פועלים בעולם.
כי השם שהאדם קורא לכל דבר, והאופן שמצייר ורושם אותו בלבו, זה קובע את פעולת כל דבר להיות פועל כפי השם שקרא לו, ]והוא בגדר אמרם ז"ל )ב"ר פט, י( בפתרון חלומות, שהכל הולך אחר הפה, - שהאדם בדיבורו בכחו לשנות את המציאות שתהיה כפי דיבורו[.
*
אכן אימתי הדברים אמורים, כאשר יהיה זהיר שדעתו לא תסור אחרי לבבו, ליכנס בחלקו וגבולו, להיות ברשות לבו, אשר לבו פורש כנפיו בכלי מוחו ומוסדי שכלו, למשול בסודותיו, ולהיות בעל עצתו בכל תנועותיו, - אלא יהיו רעיוניו נחלצים חושים בפגעו בכל דבר, כי אז לא יתן ממש בכלום, להיות נדמה לו כהר גבוה, ולא יבהילנו דברו, ולא יפחידנו ענינו, למשול בו, אלא אדרבה, ירגיש לחולשתו, ויהיה מכתתו.
וכמו שהמשילו זאת חכמינו ז"ל )ב"ר כב, יב( ללסטים שפוף )שסר ממנו כחו( שהיה יושב בפרשת דרכים, וכל מי שעבר, אמר לו: תן לי מה שעליך, )וכיון שלא היו יודעין שהוסר כחו, והיו יראים פן יהרגם כדי ליטול את שעליהם, היו נותנים לו הכל מדעתם(, עד שעבר פקח־אחד וראה שאין בו תוחלת )וכח( לגזול לו כלום, התחיל מכתתו.
אך אם לבו ימהר קודם הדעת, הרי תיכף הוא נותן בו ממש, עד שנדמה לו כהר גבוה, ושוב כבר אין לפניו שום עצה ותחבולה להנצל ממנו, כי הוא כבר ברשות לבו, והדין דידיה הוא.
י. לבטל מלבו ולשלול מקרבו כל אפשרות להתפעל מן הרע
ומעתה הרי מה שנצטוינו "לכנות להעבודה־זרה שם לגנאי", ידיעה גדולה למדנו כאן, וזה באמת חידוש, כי "זאת תקרא 'מוסר', ללמוד לדעת גנות העבירות, וההפסד והאבדן הנמצא בהן" )עי' שע"ת ג, ג(, - דהיינו שתמיד יעורר נפשו לשום־אל־לבו את ההפסד והאבדון הנמצא בעבודה־זרה, שבאמת אינה אלא דמיון כוזב ושקר, הבל וריק, אין בה כל תועלת, כי היא בעצמה תרעיבהו יותר מאשר תשביעהו, ובסופו־של־דבר כל כולה כעשן תכלה.
וברוב ההתבוננות, יהי' בטל מלבו ומחדרי־רוחו כל אפשרות להכין שם מקום להשכין בו את דמותה של העבודה־זרה, אחר אשר יוחק בלבבו כי רק הגנאי־והשפלות הם הנם אמיתת תמונתה ודמותה, עד אשר תהיה מרוחקת מלבבו, מבלי היות לו בה כל טעם, וכל עצם מציאותה תהיה מתבטלת מלבו, ותהיה מוגדרת אצלו ונתפסת במחשבתו־ולבו כדבר שאין בו ממש, עד שיאבד ממנו כל שם־של־ממשות שנתנו לה, אלא יקראנה תמיד בשם של גנאי־ושפלות.
ואז כשיפגשהו יצרו, ותזדמן העבודה־זרה לידו, יהיה נזכר לפניו ועומד לנגדו כמו חי הגנאי שבה, בכל תכונתו ומהותו, ובל ישכח זאת אף רגע, ומובטח לו שיכלה רגליו מן הדרך ההיא, מחרדתו פן יתערב בעניניו איזה דבר כלה ונפסד, אשר "כמוהם יהיו עושיהם, כל אשר בוטח בהם"[.
* * *
.
.
יא. "לשכנו תדרשו"
"לא תעשון כן להשם אלקיכם, כי אם אל המקום אשר יבחר השם וגו' לשכנו תדרשו ובאת שמה" )שם יב, ד־ה(, - מבאר הרמב"ן ז"ל, כי מלבד המצוה של "ובאת שמה", ישנה מצוה של "לשכנו תדרשו", ומפרש "תדרשו", ש"תלכו לו מארץ מרחקים, ותשאלו אנה דרך בית השם, ותאמרו איש אל רעהו: לכו ונעלה אל הר השם, אל בית אלקי־יעקב" )ישעיה ב, ג(, ובספרי: יכול תמתין עד שיאמר לך נביא, תלמוד־לומר לשכנו תדרשו ובאת שמה, דרוש ומצא, ואחר־כך יאמר לך נביא וכו', ]א"ה, וז"ל המלבי"ם שם, שהדרישה היא מה שחוקר בעצמו למצוא את הדבר וכו', שלא יגלה ד' סודו ע"י נביאיו, להודיעם מקום הנבחר, רק אם ישתדלו בזה וידרשו אחריו, ואז יערה עליהם רוח ממרומים, אחרי ההכנה הראויה[, - ]והוא על־דרך מה שכתוב )בראשית כה, כב( "ותלך לדרוש את השם"[, - דרישה! - נאמר ציווי מיוחד על ה"דרישה", להתדבר על הענינים, לדרוש בהם.
*
]וברמב"ן לעיל שם )פסוק ד'( "לא תעשון כן לד' אלקיכם וכו' לאבד את שמו, אבל תנו כבוד לשמו, ואל המקום־אשר־יבחר תדרשו"[.
יב. להכיר מעלה־וגדולה ולרוממה ולהדרה
כשנתבונן בשטחיות כל התורה כולה, אף כי יש בה כמה־וכמה פעולות, בכל־זאת ניכר כי יסוד היסודות, וזה כל האדם, להכיר מעלה וחשיבות! וזהו בריח התיכון המבריח בכל הפעולות כולם! - ואין זה כפי שמורגלים להבין שעיקר כל המכוון והמטרה של ההכרה, היא משום תכלית־אחר שעתיד להיות מושג בסיבתה, אלא ההכרה־בעצמה היא היא המכוון והתכלית; בכל דבר־ודבר העיקר שבו הוא להכיר המעלה והגדולה שבו, - ו"להכיר מעלה" אין פירושו שנחבאת במצפוניו איזו ידיעה שהשיג בשכלו ולמד לדעת את חשיבות־ערכה של המעלה, באופן שידיעתו היא דבר־נפרד מן המהות־עצמה, וכל יקרתה־וערכה אינה פועלת עליו להיות כתובה על לוח לבו לעמוד לנגדו כמו חי, - ]ואף אם משכלו לא נעלם ולא נחסר כל ידיעה, וגם בפיו יזכירה תמיד, אבל "חלב לו על כסלו", והודה־והדרה נעלמת ונכבית מהרגש נפשו, באופן אשר כל חשיבותה אינה נוגעת ללבו, וידיעתו בערכה היא רק כידיעה אודות דבר זר, מבלי שתהא מפכה בקרבו איזו התענינות בה[, - אלא הכרת־מעלה־וחשיבות פירושה, שהחשיבות ויקרת־הערך שוכנת בקרבו ותופסת מקום בלבו, ופועלת עליו, והיינו שתמונתה מצויירת אצלו ונתפסת בלבו בתואר ושם של הדר ותפארת, אשר לשמה ולזכרה תאוות נפש, עד לבחינה אשר כל השומע את השם הנכבד, יהיה כורע ומשתחוה ונופל על פניו ואומר 'ברוך'...
]וזוהי מציאות הנפש, רק לראות שבח ותפארת; "כבוד" זה שם־העצם של הנפש )תהלים טז, ט; נז, ט; ל, יג(, כי הנפש מעיקר יצירתה־ ומציאותה כל תפקידה הוא רק לכבד ולהלל[.
אמנם אין זה דבר מוטבע באדם, שהוא מוצא זאת בעצמיותו, ללא כל תחבולות ואמצעים המגיעים אותו לזה, אלא כדי שיזכה אדם לזה באמת, ראוי שיעמול וישתדל ביגיעו להתבודד בחדרי־רוחו ולעורר נפשו להכיר מעלה וחשיבות, ולקבוע לה מקום משכן בלבו, ולשכנה ידרוש, והיו עיניו ולבו שם כל הימים.
והיינו שלא יהיה מן הפתאים המבקשים רק הקל מעליהם, שיאמרו למה ניגע עצמינו, הלא די לנו ליקח כל־דבר פשוט כפשוטו, לראות לעינים, ולהביט על מראהו, ולהסתכל בקנקן, - כי מבלי להטות שכמו להשפיל עצמו לסבול ולשאת העמקה הלאה מן השכבות החיצונות הגלויות, יהיה 'השם־המיוחד' של כל־מעלה־טובה־ויקרה אבוד ומסתתר ונחבא ומכוסה ממנו לגמרי, ויהיה בז לה בלבו, לבלי להשכיל להכיר בה כל חשיבות וערך, עד שישאר מעורטל מכל טעם בה.
אלא יהיה חש לטרוח להפוך בכל־דבר־ודבר, לירד לבדוק בעומקו, ולחדור לתוך־תוכיותו, למשמש בו ולמצוא בו טעם, עד אשר תהא צמאה ונכספה וגם כלתה נפשו לקרוא בשמו, להללו ולפארו לשבחו ולרוממו ולהדרו וכו'.
וזוהי כל עבודת האדם, להיות לבו מסור לדרוש ולבקש ולחפש להוסיף ולהרבות בהכרה, להכיר יותר ועוד יותר, עד אין סוף, - והיינו ליתן עיניו־ולבו להעמיק עצמו לראות ולהרגיש ולטעום ולחוש ולהכיר ולהעריך כל חשיבות ומעלה ויקרות, ובאהבתם ישגה תמיד, - שהכרת המעלה הוא באמת תכלית כל האדם.
יג. ימי האלול - ימי־'דרישה' במעלת וגדולת ראש־השנה
כאשר רוצים לדעת באמת, מה גדול ענינו וטיב־מציאותו של "אלול", אשר בעת שראש־השנה ממשמש ובא, תיקנו חז"ל, שלשים יום קודם, - "אלול" - ל"ימי־הכנה", צריכים להבינו על־דרך־זה, לא כפי שמורגלים ללמוד כי העיקר הם התוצאות, וההכנה היא רק ענין ואופן של עצה והשתדלות אל יתרון הרווחים אשר יגיעו אליו אחרי־כן, - לא כן הדבר.
אלא אלול הוא הענין של "לשכנו תדרשו"! - וענין זה עצמו הוא "גופי תורה", - באלול צריכה להיות נראית "דרישה"; בהדיבורים אשר מתדברים כל־אחד עם רעהו, צריכה להיות ניכרת דרישה, - להיות מתדברים איש עם רעהו: היאך הולך אצלך האלול? היאך אתה אוחז בהאלול? - זוהי דרישה!
]א"ה, זה לשון הסבא ז"ל )כה"ס עמ' ק"צ( כלל דברי הרמב"ן )הנ"ל(, כי הדרישה על ציון היא מצוה, וזהו כונת הפסוק "לשכנו תדרשו", וכענין שאמרו ז"ל )ר"ה ל. עה"פ ירמיה ל, יז( "ציון היא דורש אין לה, מכלל דבעי דרישה".
ואמרנו, אם 'ציון', שהיא מצוה פרטית וכו', ועם־כל־זה מצות־עשה לדרוש אותה, - אלול, ראש־השנה, יום־הכפורים, שהם על כלל התורה כולה, - לשוב בתשובה ]ממעשיו הרבים, ולהתבונן כי יש אלקים שופט בארץ, ולחרוד מפניו[, ולפחד מיום הדין־הגדול־והנורא! ]ובזה יתעורר לקבל עליו עול־מלכות־שמים בכל השנה בכל רגע ורגע[, - על אחת כמה וכמה, שמלבד התועלת־הרב היוצא מהכנת אלול, - זולת זה, ...להתבודד באלול, והעסק לעשות גדרים וסייגים, הדרישה־ההיא מצוה רבה היא מאד מאד, ... ... מי שמכבד האלול לדרוש אותו, שכרו מרובה[.
שישתדל לעשות אצלו את הראש־השנה לעסק, ולא בדרך טפל, אלא עסק גדול מאד, אשר כדאי להרבות בדברים אודותיו, - להתרומם מן ישיבתו בשלוה, בשוויון־רוח, לעמוד על־רגליו בכבוד ומורא, הכן לקראת בואו.
האדם בשפלותו מביט על כל הדברים כשפלים, וצריך קודם־כל להתלמד ולהתרגל לנתק עצמו מן מבט השפלות והפחיתות שהוא נמצא בהם, להתרומם ולהתנשא ממצב פשטיותו וגסותו, וליכנס לעולמות אחרים, - להשכיל לבחון ולהכיר את טיב הדברים אשר לפניו, ליכנס בעומק צורת הענינים, ולהגדילם אצלו, להגדיל את הראש־השנה; את קדושת היום "כי הוא נורא ואיום", לתתו עליון על כל, לתהלה לשם ולתפארת, שתמונתו ודמותו תהיה נתפסת במחשבתו ולבו בתואר־ושם המובדל ומופרש מכל זולת, - ואז בהכרח כבר יתן־עיניו וישים־לבו כראוי להדברים, ויהיו זכורים וידועים אצלו בלי שום העלמה, נמצאים אתו במחשבתו, ותופסים מקום בלבו, וממילא יהיה עושה את האלול לימי־דרישה.
ראש־השנה וכל עניניו, צריכים להתהוות אצלו דברים לא־קטנים, - ולאיש חושב ומבין, זה לבד כבר מספיק לגדלו ולרוממו על כל המעשים; אדם שיש לו קצת הרגש נפשי, על־ידי הכרה זו גופא, כבר יתהוה בו מהפכה גמורה, ויתחדש בהויתו לאיש אחר לגמרי, ובהכרח היתה יוצאת ממנו הנהגה אחרת לגמרי.

כי עיקר החסרון באדם הוא, אשר לא מכירים בגדולת ענינים, עוברים על דברים היותר רמים־ונישאים, עולמות שלמים, וכנמלה הם בעינינו, מבלי להשכיל להבין ולהכיר שאמנם עסוקים ושרויים בגדלות, - ומה תקות אנוש כאשר אין מכירים גדלות ואין חיים בגדלות!
כי זאת־ההכרה שתתברר ותתאמת אצל האדם, אין זה ענין של יתרון הכשר בעלמא, אלא היא מעצם מציאות בריאתו של האדם, ובלעדיה איננו כלל בסוג יצירתו, ממש לא בסוג אדם.
כי הרי זהו אמיתת מותר האדם מן הבהמה, אשר רוח בני־אדם עולה למעלה למשכיל, והולך תמיד מדרגא לדרגא, - מפני שכאשר אפילו־מעט ישא מרום את עיני־שכלו, ויראה ויכיר איזו־גדלות, תאיר השגתו־והכרתו בקרבו שלא בגדר חכמה וידיעה שכלית בלבד, שהיא פורחת באויר, כענן בוקר, בלי כל מציאות, אלא החכמה תחיה בעליה, כי ישיב אותה אל לבבו, להיות חדור ממנה ושלוב וקשור בה בכל כולו, באופן אשר היא היא כל עצמות חיותו ועצמות כל נשמתו, עד אשר אף לא־יכיר ולא־ידע מן כל מציאות אחרת, והיא ממלאת את לבו עם רוח אהבה חפץ ורצון טבעי, להתדמות לזה יותר ויותר, ללא כל סוף ותכלית, שתהיה צמאה אליה נפשו, וכמה לה בשרו, עד שכבר אסור במושכלו, ולא חפשי לדמיונו, כי בידיעתו שהוא בריה קטנה שפלה אפלה, הרי המאור־של־הגדלות יציק לו וילחצהו וימשכהו שלזה תהיה מבטו ומגמתו בכל אשר הוא עמל כל ימי חייו, עד שתהא מתחדשת תמיד בעצמיותו התעוררות ופתיחת־לב להיות דורש לנפשו, להתנודד ולהזיז־עצמו ללא הפסק לצד מעלה.
אולם בהיותו רגיל לעשות מעשיו מבלי להכיר בזאת־הגדולה, ולא יבין לעורר נפשו לשים־אל־לבו להעריך את הדברים ולהכיר מעלתם ולהחשיבם, מה יועילוהו כל קניניו!
כי הרי גם נפשות בעלי־חיים, גם להם ובהם יש חכמה גדולה, ואך כי אין להם כל ידיעה ממעשיהם, לבחור בהם, אלא כל מעשיהם הולכים במהלך טבעי, כסוס שוטף, מבלי כל הבחנה ופיקוח, וכמו כח גולם אוטומטי, ש"עושה את שלו, וחסל", - ובדומה־לזה הוא גם נפש־האדם, כל עוד שלא ישית־לבו להבין את ערכו של כל דבר, ולהכיר מעלתו ולבחור בו, אלא הולך במהלך הרגלו, בלא כל שימת לב, הלא ממילא אין הדברים חשובים בעיניו, ובלבו הנהו בז לכל דבר, ובודאי לא יתכן שיהא הוא־עצמו עולה בהם למדרגה כלשהי, ולהיות משיג משהו על־ידם, אלא כל חכמתו כלא היתה, וכל מעשיו תהו, וימי חייו הבל, ואין בהם כל ממשות, ויעברו מלבבו כענן בוקר.
כי אף־על־פי שירבה במעשים מה שיש ביכלתו, ויתמיד בהם ויחרץ לעשותם, ואף אם מעשיו הנם בתכלית השלמות, ואין בהם כל גרעון, הרי למרות כל השגותיו שקונה ורוכש על־ידי כל יגיעותיו, - ]כל־זמן דאיהו לא יהיב לביה, ולא מרר וסגף עצמו, למול ערלתו וטמטומו, אפי' בפתח כחודה של מחט סדקית, להפשיט עצמו וליצא ממוחשות־הגוף, ועדיין אדם־אין לעבוד את העבודה שהיא בלב, להיות נפעל לפי פעולותיו, שתנועתו־החיצונה תהיה מעוררת את פנימיותו, להיות מכיר בטובתן וערכן, שיהיו חשובים בעיניו לכסוף בלבו ולדרוש־ולבקש מתי יגיעו מעשי יותר מאשר ביכולת טבעו[, - עדיין כל כח־יגיעתו בבחינת "לריק יגעתי, לתהו־והבל כחי כליתי".
כי "למה זה מחיר ביד כסיל לקנות חכמה", אשר היא והאדם, שנים המה, ורק מיפקד פקיד בו, ובטבעה עושה מה שראוי, לכפות עליו הר כגיגית, כסוס כפרד אין הבין, במתג ורסן עדיו לבלום, לקבל באונס להנהיג דרכיו ע"פ הידיעות הנכוחות והישרות, - כי הרי טבעה־של־החכמה היא רק בבחינת סעד לתומכו, להיות הופך בה והופך בה לקרבה בדמיונות קרובים אל מצפוני־לבבו, עד שתהא מתברכת ומתלהטת כשלהבת מן הגחלת, ויהיה בכחה להכות שורש במחבואי־הלב, להיות פועלת בקרבו ליתן לו עוז ותעצומות להוציא פרי צדק, למיהב לביה ל'קיים ברצון' ו'להלך בצדקו מאליו', - אך כל־זמן שעדיין 'לב אין', הרי לא השכין החכמה בארץ אשר נתן לבני אדם לעבדה ולשמרה שיהיה צומח ממנה פרי ברכה, - וכיון שהעוה"ז בלא ברכה, הריהו כקדשי שמים, הרי האדם 'עדיין בחוץ עומד', ו'הכל בידי שמים', עד ש"האדם עצמו" עדיין נמשל כבהמות נדמה, כרוח הבהמה היורדת למטה לארץ, לשאול מטה.
נורא מאד הענין, כי יתכן שיהיו שני מעשים שקולים ושוים, ומכל־מקום מובדלים המה זה־מזה בתכלית ההבדל, שני עולמות ממש.
*
כי היסוד המקיף את הכל, מתחילה ועד רום כל הדרגות, הוא ההכנה וההזמנה העצמית; אדם הרוצה שיהיה לו שייכות לאיזה־דבר, לקנות איזה דבר, הדרך לקנותו אינו אלא על־ידי היותו חומר מוכן ומתאים לידבק בזה הדבר.
ומבלתי־זאת, אי־אפשר להגיע לכלום בשום־ פנים־ואופן; בהעדר הכנה־והזמנה, בודאי כי לא תהיה ולא תקום כל הויה.
כשנתבונן היטב בענין הצמיחה הגשמית, רואים אנו נפלאות גדולות ועצומות, כי הגרעין ניתן באדמה, ובהיותו בא־במגע עם האדמה, הוא הולך ומתקלקל ונרקב, )ולא נשאר ממנו אלא יסודו הבלתי־ממשי, ללא התלבשות באיזו־צורה אשר יתפס בה 'שם'(, ורק אז, בהיותו נחית דרגא ונפסד לגמרי ממצב־היותו־גרעין, על־ידי־זה מתהוה להיות מוכשר ומוכן להתחבר עם כחות הארץ, עם כח הצמיחה אשר בה, ו'חיבור' פירושו, להתהוות 'אחד', באופן אשר בכל חלק נכלל כל האצור בכל שאר החלקים, וכך יסודו־של־הגרעין )הנותר מן הרקב( יונק ומתמלא ורוכש לתוך־מהותו את כחות־הצמיחה אשר בהקרקע, ]ואז הרי התוצאה כבר מוכרחת, שיהיו צומחים בלי־סוף ובלי־תכלית פירות טובים ויפים[, - וכן ממש הוא גם־כן ברוחניות, שבהיותו נותן־לבו להיות נוגע נגיעה־קלה, בלי שום חוצץ, באמיתת־המציאות של רוחניות, והיותו רואה את יקר־ערכה לנגד עיניו בבירור, תיכף יתחדש בקרבו התעוררות ופתיחת־לב שיביאהו לאבד ולשבר בקרבו את צלמי ופסילי הבלי־הזמן, ולאבד מלבו כל 'שם־של־ממשות' שניתנו להם, עד שלא יהא לבו חלוק, ונבחן לדבר בפני־עצמו, אלא ימשך מעט מעט, מדרגה אחר מדרגה, להיות מתדבק ומתחבר עם הרוחניות, עד להתאחד עמה, - כי תהיה ההתדבקות הולכת ומתגברת בקרבו, להיות יונק וניזון ומקבל חיות ממנה, עד שירכוש בתוך־מהותו את כל מהותה.
כי כל אשר יכסוף לו בלבו ויעלה אליו במחשבתו, עד שלא יעלה לו בחשבון כל אשר במחירו, והיינו כי לא רק שמפני מדת ערכו של המבוקש, יהיה כדאי לו ליתן תמורתו מחיר רב יותר, אלא שיהיה מעורר נפשו לשים־אל־לבו להכיר ביקר־ערכו של הדבר, עד שדרישתו ובקשתו את הדבר תהא באופן שממעט את עצמו לפניו, עד אשר כל עצמיותו אינה נחשבת למאומה כנגד הדבר, - שכדוגמת השלכת גרעין־הזרע להפסד, כן יהיה מפקיר ונותן־ומוסר את כל־ עצמו בכל־לבבו־נפשו־ומאדו בעבור דרישתו ובקשתו אותו, - בזה עצמיותו מתהפכת להיות חומר־כזה אשר מחובר ומדובק עם אותו־הדבר.
וראוי להבין, כי גם בגרעין הנזרע, אינו כפי שרגילים, שיש בזה שני דברים נפרדים, שמתחילה הגרעין נרקב, ורק אחר־כך מסתבב ומתגלגל מזה שמתחבר עם כחות הארץ, אלא שניהם באים כאחד, ללא כל הקדמה ואיחור, כי שניהם אחד הם ממש; עצם ההפסד של מצבו־הקודם של הגרעין, זהו מה שהוא־עצמו נהפך להיות חומר המחובר עם כחות הארץ.
וכן ממש הוא גם־כן המהלך ברוחניות, - על־דרך מאמר "שאלת חכם, חצי תשובה", שעל־ידי עיונו בשאלתו, בהכרח שהוא מחכים, והוא כבר בגדר הכרח שיהיו נפתחים לפניו שערי בינה, וישיג התשובה לאשר שאל, - ולא כמו סיבה ומסובב, שהאחד מכריח את רעהו, אלא כי בעצם שאלתו, כבר יש בזה חיבור־גמור עם התשובה; עצם־השאלה, היא כבר "פלג־ גופא" מן התשובה, כשני חציים מגוף־אחד, אשר חצי־האחד ודאי מחפש ושואל איפה רעהו.
וכדרך־זה הוא בכל דבר של רוחניות, אשר כפי השיעור אשר ידעהו וידרשנו, כן ימצא לו.
כי בהיותו דורש ומבקש אותו באמת, בזה גופא הוא מתדבק ומתחבר עם הדבר, ומכוין את־עצמו להתמלאות מן ההשפעה של המעין העליון הבלתי־גבולי, אשר שעריו נפתחים לפניו, ושוטף ויורד ונשפע עליו, הרבה יותר ממה שיש ביכלתו, מדרגה אחר מדרגה, עד אין סוף.
ולא זאת, אלא כי מי שזכה בהכנה, בזה גופא כבר זכה בכל הדבר, כי "סוף מעשה בהכנה תחילה", בהכנה־גופא כבר נכלל ונמצא וכמעט נשלם כל הדבר, מבלי גרעון כלדהו, - עד אשר נמצא, כי אילו יקיים אדם ימי אלול, ולא זכה לראש־השנה, לא חסר לו באמת כלום.
ואף שעיקרו של אלול הוא אמנם רק ההכנה אשר על־ידי־זה יוכל ליכנס ליום־הדין, בכל־זאת על־ידי ההכנה והדרישה גופא קונים ליום־הדין, ואילו לא באנו אלא בשביל ההכנה ובשביל הדרישה לבד, דיינו!
ב
האבדון המונח ב"דש בעקביו"
 המשך
מעיקרי יסודות התורה הוא, להתלמד להיות מבין בדברים, ולהעריך אותם על מתכונתם, - ואדם אם חסר לו זה־הכח של מבינות והערכה, הנה הוא חלילה כמופרך מכל התורה!
ואמנם זהו כחו של היצר, שעושה את הדברים הכי־גדולים־ורמים, לשפלים.
השפלת־הערכין ובזות הנכבדות, הם ביותר מן תכסיסי היצר ותחבולותיו, להפיל את האדם בשאול מטה, בפחת המעשים ופח הפשעים, אחרי כי כלום לא ישוה בעיניו, באין בם כל חשיבות לפניו.
העומדים בסודם של דברים, שוקלים את ערכם, ויודעים את יקרות מציאותם, לפניהם לא קשה כלל לתת בעדם את כל אשר להם.
בדברי־חז"ל רואים, שהנם תמיד מזהירים על דברים־קטנים, כמו ענין )רש"י דברים ז, יב( "מצות שאדם דש בעקביו" )עי' ע"ז יח.(.
עוד אמרו ז"ל )אבות ב, א(; "הוי זהיר במצוה קלה, שאין אתה יודע שכרן של מצות".
והראשונים נושאים־ונותנים בביאור אמרם "שאין אתה יודע", ופשוט הוא, כי כלל ועיקר גדול צריך לידע, כי אף שהתורה רבו עניניה לאין מספר, כי הרי התורה יש בה תרי"ג־מצות, וכל מצותיה ודיניה הנם שונים וחלוקים זה מזה, אעפ"כ באמת כולה "אחת" היא, כי אין זה בנין של אסיפת ריבוי ענינים נפרדים, אלא מחוברים הם וקשורים, וכלולים זה בזה; כל הפרטים יוצאים מכלל־אחד, וכל הפרטים הולכים אל הכלל; הפרט־האחד מחייב להשני, וכן השני מחייב למחייבהו, וכן כולם, הענין של כל מצוה־פרטית מחייב את כל המצות כולן, עד אשר כל חלק הנהו הכל, ובמצוה־אחת בה אוחזים כל המצות כולן, - וכמו אדם חי, אשר אף כי כל אבר משונה הוא מחבירו בכל וכל, בכל־זאת אף אם נוגעים בו רק במקצתו, מרגיש כולו, - וכמו אילן אחד, אשר הנוגע אף בדבר־קל מן זה־האילן, הרי הנהו נוגע בכל האילן.
וכיון שהרי כל גרגיר־קטן הנהו נחשב הכל, כבר אין אנו יכולים לדעת החשבונות של כל גרגיר־קטן, "שאין אתה יודע מתן שכרן", אין אנו יודעים היאך הדברים מתחשבנים, הרי אין זה דברים־קטנים.
המסתכל בקצת ישוב־דעת ושימת־לב למהלך עניניו, ימצא בדבריו היום־יומיים, הכי פשוטים־וקטנים, שאין משגיחים בהם כלל, - דברים גדולים ורמים ביותר.
דרך אנשים־גדולים, לתת חשבון וערך לכל תנועה הכי־קטנה שבהם, גדולים יודעים היטב כמה פועלת כל תנועה וזיז של אדם.
אך בטבעו הפשוט של האדם, דרכו להיות "דש" אף על דבר־חמור, ומכל־שכן על דבר־קל.
כל קבורתו של האדם, וכל השאול־תחתית והאבדון, הכל מונח בזה, אשר דברים הגדולים־ביותר, עודם אצלו כדברים־קטנים.
אם מתחיל הוא לחשוב בענין "שמות לבטלה", זהו הרי אצלו מהדברים הקטנים־ביותר, נו! - אולי לעשות עסק מן "ברכות"?, הלא סובר כי זהו עדיין לא מן הדברים הגדולים־ביותר; - לעשות עסק מן ביטול־תורה?, ... חצי־שעה ביטול־תורה, מהו זאת, הלא אין זה כלום!
ומאחר כי הכל עדיין אצלו רק דברים קטנטנים, לכן אין לו חוט־שדרה מהיכן להתחיל, בדברים קטנטנים הרי לא מתחילים!
אבל עליו לדעת, כי כל מושג של דברים־ קטנטנים אין זה בנמצא, ואיפה שהוא עומד, שם יכולה להתחיל העבודה.
בעת דיבורך עם רעך, כבר יש לך עבודה די־גדולה, כבר יש לך לפניך שלחן־ערוך של כבוד הבריות; הנך יושב אצל הגמרא, כבר יש לפניך עבודה די־גדולה, והנך יכול משם להתחיל: היאך ללמוד, לא להיות מסתובב עם העינים, מעט יותר עיון, תיכף הוא כבר לימוד אחר.
אך אצל האדם עדיין הכל הנם דברים קטנטנים, ובשום־פעם אין לו מהיכן להתחיל.
ג
כיבוס הנפש וחידושה
 ב' תבא, ט' אלול
בגשמיות רואים, כי שלימותו וקיומו של הדבר, או היותו מתקלקל ובלה, תלוי באשר רוחצים ומטהרים ומנקים אותו, - על הבגד מתקבץ עליו אבק, ולאט לאט הוא מתהוה להיות כלה, מבלי כל ערך.
כן הוא היסוד בכל הבריאה. הבריאה נעשית מיושנת, ואילו לא ירחצו ויטהרו וינקו אותה בכל עת, היתה מתהוית להיות בטלה.
אצל הרבש"ע כתוב )בברכת יוצר( "המחדש בטובו בכל יום תמיד מעשה בראשית", כביכול בכל יום הוא פועל התחדשות בהבריאה, רוחצה ומכבסה מן כל הכתמים ההווים בה, בכל בוקר הכל שב לאיתנו, רענן ומלא חיים.
איזו מברשת היא ה'בטובו', אין זה נוגע לנו, אך זהו ברור, כי במברשת־זו כביכול מכבד ומבריש את האבק אשר מתקבץ על הבריאה.
ביסוד זה מונחת ההצלחה, או חלילה האבדון, של האדם.
האדם מוכרח להיות עוסק תמיד ברחיצתו וכיבוסו של נפשו, מפני כי בכל יום נופל ומתקבץ הרבה מאד אבק ולכלוך על נפשו, - עבירה יחידה פועלת ועושה כתם די־גדול! - ואילו לא יהא עסקו בלהיות רוחץ ומטהר את נפשו, לא ישאר ממנה כל זכר.
מחז"ל רואים, שהם, חז"ל הקדושים, היו אוחזים עצמם בזה היסוד, ולא היו מסיחים דעתם מלהיות רוחצים ומכבסים את עצמם. - מה שמתקבץ מן אחר תפלת־שחרית עד הצהרים, על־זה תיקנו תפלת־מנחה, ומן מנחה עד הלילה מתקבץ ונופל שוב, על־זה נתקנה תפלת־ערבית.
והתפלה היא מברשת טובה, זאת היו יודעים חז"ל, ולהסיח דעת מלהיות רוחץ ומטהר את עצמו הלא הוא נורא, על־זה תיקנו תפלה, "ובעת התפלה מטהר נפשו מכל מה שקדם" )כוזרי ג, ה(.
והכוזרי מבאר, כי זהו היסוד של שבתות ומועדים. - מה שנשאר על הנפש לאחר כל התפלות, רוחצים ומכבסים את זאת השבתות והימים־טובים, "וכאילו היא ביום ההוא מתרפאה מחולי שקדם וכו' ותנקה הנפש" וכו'.
*
אם רוצים לדעת עד היכן הוא הנוראות של אי־העסק בלהיות מכבס ורוחץ את הנפש, אפשר לראות בחובת־הלבבות )שער הפרישות פ"ב(, אשר דבריו סובבים על תולדות השתלשלות האדם, היאך בהיותו עומד בנפש טהורה וזכה, נכנס אל כל הגיהנם של לכלוך ואבדון.
ומבאר כי הדבר היה פשוט מאד בדעת־העולם, וכך היה דרך מנהגם, להיות נהנה מן העולם רק כדי הצורך, ולהסתפק בדבר המספיק לחיות בו. - הנחה זו היתה חזקה ובריאה אצל כל אחד, היתכן אחרת? - הרי הוא לא נברא בשביל לחיות חיים־בהמיים!
אך היצר הגביר בקרבו את התאוה על השכל, וחיבב עליו את הממון, ובזה הטביעו במצולות התאוה, שהתחיל להיות סובל עינוים בעבורה, שהרי אינה מושגת בקלות, ולפעמים אינו משיגה, לאחר כל סבלו בכדי להשיגה, אך כל רעיונותיו מלאים רק ממנה, מחשבותיו בכל עת הנם רק על־זאת, עד שהיא נעשית אצלו תורתו! ודתו! בקיצור, עד אשר חשבו דרכו הרעה כי היא הטובה, ומי שאינו עושה כן הריהו כופר בחוקי־העולם, אשר זהו אלהיהם! והמסתפק מן העולם בפחות, הריהו נקרא עצל, וסופו של דבר, שהנם מבקשים עוד שכר בעבור־זאת.
וכל־זאת גילו חז"ל )סוטה כב:( בלשונם, במילים ספורות, "שמעשיהן כמעשה זמרי, ומבקשין שכר כפנחס".
כאשר נמצאים ועומדים במצב־זה, כבר אין בנמצא כל זהרורית מן הנפש.
ומאיזה מקור־ושורש נתהוה ונעשה כל־זאת? - מן לא להיות עוסק ברחיצה וכיבוס, מן אשר נעזב להיות התישנות.
*
פשוט הדבר, שהמועדים הנם לא רק זכרון לאשר היה מלפנים. - למשל, חג הפסח, זהו לא זכר שהיתה פעם יציאת־מצרים, אלא מפסח צריך להתהוות אצל האדם את אשר היו רואים אז עם העינים; האמונה וההשגחה אשר היו רואים אז בחוש, צריך עכשיו לשאת את זאת מן הפסח, - וכן כל המועדים.
הלא בראש־השנה נברא העולם, ובאותו־הזמן הלא היה זה חדש, רק עתה נברא! - הנה יסודו של ראש־השנה הוא, שבראש־השנה מוכרחת הבריאה להיות שוב חדשה.
זהו היסוד של אמרם ז"ל )ראש־השנה טז. לד:( "אמרו לפני מלכיות" וכו', - כי מוכרחים בראש־השנה לחדש את המלוכה, ולהכיר כי הוא לבדו המלך, ואליו צריך להיות עבד, וככתוב בפסוק )שמו"א יא, יד( "ונחדש שם המלוכה".
ואמנם אין זה כל־כך קל, כי אם רוצים לבנות זאת מחדש, מוכרחים לסתור את הישנות, והלא כבר רואים אנו מדברי החובת־הלבבות, היאך שסיבב את האדם, עד שעשה זה לחוקי־ יסוד, וחוקי־יסוד הרי מוסכם שאסור לנגוע בזה...
צריכים אנו להיות עוברים ומביטים בחוקי־ היסוד שלנו, אולי אכן עשינו את בטנינו לאלוה.
וכאשר נהיה סותרים את כל חוקי־היסוד, יהיה ביכלתינו להיות מתחדשים, ולעשות את הבריאה מחודשת, אשר זהו היסוד של ראש־השנה.
]א"ה, עי' להלן )מאמר הסמוך, ומאמר י"ט, ומאמר כ"ה( עוד בענין זה[.
ד
מחשבה - מכבסת ומחדשת, ומקרבת
 ד' תבא, י"א אלול
מפורסם הדבר אפילו אצל תינוקות, שהכוכבים אינם קטנים כל־כך, כפי שהם נראים אצלינו כאן, עד אשר ישנם כוכבים הגדולים כמה מיליאן פעמים מן השמש, - ומחמת רוב המרחק אשר אנחנו מהם, לכן נראים הם לנו קטנים, - ובעבור־זאת מחפשים למצוא זכוכיות־המקריבות, בכדי לראות דרכם את גדלם של הכוכבים.
ובדומה־לזה נבין, כי מה שנסתתרה מאתנו ההכרה בגדולתם של דברי־חז"ל, עד שאצלינו נראים דברי־חז"ל כקטנים, אין זה אלא מפני שאנחנו רחוקים מן חז"ל, מרחק יותר רב מן הכוכבים, - את המרחק שלנו כבר ראינו )במאמר הקודם( בחובת־הלבבות, - לכן נראים אצלינו דברי־חז"ל כקטנים, - ומוכרחים לבקש ולחפש זכוכיות־המקריבות, בכדי לראות את הגדלות המונחת בדבריהם הקדושים של חז"ל.
וזכוכיות־המקריבות ישנם. חכמים מצאו זכוכיות־־המקריבות, והם רק הביטו אל תוך דברי חז"ל, וראו שזהו אין־סוף, יותר מזה לא היה נצרך להם.
*
מי יוכל להיות ממדד, את אשר ספוג ואצור בביאור דברי חז"ל על הפסוק )דברים כו, טז( "היום הזה השם א'להיך מצוך לעשות את החוקים" וגו', "בכל יום יהיו בעיניך חדשים, כאילו בו ביום נצטוית עליהם" )רש"י על אתר, מתנחומא(.
לא להניח ולעזוב כל התישנות, - רק תמיד להיות מחדד ומצחצח! - ככתוב בפסוק )דברים ו, ז( "ושננתם לבניך", וכפירוש האבן־ עזרא 'ושננתם' מגזרת )משלי כה, יח( 'חץ שנון', וידוע איך ישונן החץ.
בזה היסוד, בתיבות אחדות אלו, בזה הרי אצרו וארזו חכמינו ז"ל את כל הצלחתו של האדם, או חלילה את היפך ההצלחה.
*
איך הוא מצב ההיפך, אשר האדם מתנהג להיפוך, אינו מחדד ומשנן, ומניח ועוזב את עניניו להיות מתישנים, - זאת מבאר הרבינו־יונה בשערי תשובה )ג, טו(:
שכתב על האנשים אשר אינם עורכים מחשבות להתבונן תמיד ביראת־השם, - דהיינו שאינם מחדשים עניניהם על־ידי מחשבות, ומניחים את עניניהם להיות מתישנים, - עליהם אמר הנביא )ישעיה כט, יג־ד( "ותהי יראתם אותי מצות אנשים מלומדה, לכן הנני יוסיף להפליא את העם הזה הפלא ופלא".
והלא זה ידוע, מה שאומרים חז"ל )איכ"ר א, לז( כי מה שנאמר כאן, זהו יותר גרוע ממאה תוכחות חסר שתים שבמשנה־תורה, ששם )דברים כח, נט( כתוב פעם־אחת 'פלא', 'והפלא ד' את מכותך', ומחורבן בית־המקדש, דכתיב )איכה א, ט( 'ותרד פלאים', וכאן כתוב שלש פעמים 'פלא'.
"ונאמר )ירמיה יב, א־ב( מדוע דרך רשעים צלחה וגו' קרוב אתה בפיהם ורחוק מכליותיהם, -- וכאשר איננו במצב אשר אלקים קרובים אליו, אלא מרחוק עומד, כתוב )תהלים עג, כז( כי הנה רחקיך יאבדו, שמתהוה רחוק כל־כך, עד אבדון, כרת רחמנא־ליצלן! - כי אבדה היא כרת, כענין שנאמר )ויקרא כג, ל( והאבדתי את הנפש ההיא.
ומהיכן הוא מגיע עד להתרחקות אשר כזו? - מן אשר עוזב ומניח להיות מתיישן, ולא להיות מתחדש על־ידי מחשבות.
אגב גילה לנו הרבינו־יונה אור גדול, איפה הוא סכין־השחיטה, אשר ממנו מתהוית ונעשית ההתישנות, - אי חשיבת מחשבות! - כאשר אין לו שום מחשבות ביראת־השם, מתהוה מזאת ריחוק, התישנות.
מבינים אנחנו מזאת, שבההיפוך, שם מונחת ההצלחה; האדם אשר הנהו חושב, אשר איננו ריק וחלול, רק עם מחשבה, הוא מחדד ומחדש את נפשו.
*
בצד־זה מוצאים אנחנו גם־כן מפורש בחז"ל, היאך שמחשבה־יחידה מושכת את האדם ומוציאתו מן הבוץ, ומעמידה אותו בהתקרבות די־גדולה עם הרבש"ע.
אמרו )בסנהדרין מב. מובא ברי"ף ברכות סוף פרק תפלת השחר( א"ר יוחנן כל המברך על החודש בזמנו, כאילו מקבל פני שכינה וכו', תנא דבי רבי ישמעאל אלמלא לא זכו ישראל אלא להקביל פני אביהם שבשמים פעם־א' בחודש, דים.
כשהתנא רבי ישמעאל אומר "דים", כנראה שיותר מזאת אין צריך.
הלא ישנה תורה גדולה?! - הלא צריכים ודאי לעבור ולבקוע דברים רבים?! - ומן להיות "מברך על החודש בזמנו", מזה אפשר להגיע אל כל ההצלחות, - איך הוא זה?
ומבאר רבינו־יונה, כאילו מקבל פני שכינה, מפני שהקב"ה אע"פ שאינו נראה לעין, נראה הוא על־ידי גבורותיו ונפלאותיו, כענין שנאמר )ישעיה מה, טו( אכן אתה א'ל מסתתר א'להי ישראל מושיע, כלומר, אף־על־פי שאתה מסתתר, אתה הוא א'להי ישראל, שעשית עמהם כמה נפלאות, ואתה מושיע בכל עת ובכל שעה, ועל־ידי תשועותיך רואים אותך בני אדם, ואתה מתגלה להם ומכירים אותך, - )מכירים ממש! ועל־זה סובב כל השיר השירים(, וגם־כן בכאן, על־ידי שמחדש החדשים הוא מתגלה לבני אדם, והוא כאילו מקבלין פניו, עכ"ד הר"י ז"ל.
בעת אשר מברך על החודש בזמנו, הלא נותן הוא איזושהי מחשבה "ראו מי ברא אלה", הנהו הלא מכיר את שליחותם באמונה, אשר זהו הרי סימן על האומן, פועל אמת שפעולתו אמת, ומחשבה זו מוציאתו מן ההרחקות הכי גדולות, ומעמידה אותו בהתקרבות של מקבל פני שכינה.
מחשבה־זו יכולה בכל־עת להיות מקדשת אותו, לאו דוקא בקידוש החודש, ואלא שאז הנהו יותר מסוגל אל מחשבה־זו, כמו כל הברכות אשר תיקנו לברכם בבוקר.
רואים, כי כמו שבצד הרע, של אי־מחשבה, - אם עוזב ומניח עצמו להתישן, עלול הוא להגיע... אל כרת רחמנא־ליצלן! - כן בצד הטוב, יכולה מחשבה אחת להיות מושכת אותו מתוך הביצה היותר גדולה, מן ההתישנות הכי גדולה, ולהיות רוחצת אותו ומחדשתו.
ה
"אפרים מתנודד" - לחדש הנהגתו, ולא להמשיך בהרגלו
 ה' תבא, י"ב אלול
במאמר יסוד התשובה להרבינו־יונה ז"ל: "שלח לנו הקב"ה ביד עבדיו הנביאים וביד יחזקאל הנביא )יח, ל־לא( "נאום השם א'להים שובו והשיבו מכל פשעיכם, ולא יהיה לכם למכשול עון. השליכו מעליכם את כל פשעיכם אשר פשעתם בם, ועשו לכם לב חדש ורוח חדשה, ולמה תמותו בית ישראל".
והרבינו־יונה מבאר, "אדם אשר פשע וחטא, ובא לחסות תחת כנפי השכינה, ולהכנס בדרכי התשובה, - אשכילך ואורך בדרך־זו תלך":
"ביום ההוא ישליך מעליו כל פשעיו אשר עשה", - יהי' משליך הלאה מן עצמו את כל החטאים שלו!
והיאך זה אמנם משליכים זאת מן עצמו? - היאך זה אמנם יתכן להיות האדם מנער את־עצמו מן הכל ברגע־אחת?
העצה לזה היא, מבאר רבינו־יונה: "ויעשה עצמו כאילו אותו היום נולד, ואין בידו לא זכות ולא חובה", - היום היתה לידת הוייתו, - "וזה היום תחילת מעשיו", - יום־הזה אשר הוא עומד בו, הוא יום הראשון של ימי־חייו, - "היום יפלס אורחותיו שלא יטו מעגלותיו מדרך הטוב.
"ודרך־זו תביאנו לשוב בתשובה־שלמה.
"כי הוא יעשה עצמו כמשליך מעליו כובד העונות ועוצם החטאים אשר עשה".
והלא האדם הנהו יודע את העבר־שלו הנורא, והרי יתכן לו להיות נבהל, ואם־כן הרי עצה־זו לא תהא יוצאת לפועל:
אומר הרבינו־יונה ז"ל: "ואל יבהילוהו רעיוניו ולא יניחוהו לשוב וכו', - לכן טוב לו להשליך כל פשעיו, ולעשות לו לב חדש".
*
רואים מדברי רבינו־יונה הללו, עצה להיות תיכף־ומיד נכנס אל תוכה של התשובה, - להיות משליך הלאה מן עצמו את כל החטאים שלו, להיות שוכח מן העבר!
והיאך יהיה מתוקן בזה כל אשר פעל ועשה בכל העת?
כנראה כי אלו הם שני דברים: ישנו ענין של להיות מתקן את עצמם של החטאים, להיות מתקן את העבר, - וזהו אכן אין בכח האדם להיות הוא־עצמו עובר ובוקע את זאת, וזהו אשר רק הרבש"ע מתקן.
אמנם כמובן ישנם גדרים אשר האדם צריך גם־כן להיות עושה:
על־האדם מוטלת העבודה להיות משליך הלאה מן עצמו את החטאים, שיהיה נעשה מוסכם אצלו "לא להיות עושה יותר", להיות מתנער את־עצמו מן כל העבר.
ודבר־זה הוא בכחו של האדם, - כי קיים כח־כזה באדם, אשר רואים זאת מעשים בכל־יום, היאך שהאדם מורגל באיזה־ דבר כמה שנים, פתאום מחליף הוא את דעותיו, ומשליך הלאה מן עצמו את דעותיו הקדומות, - הנה רואים כי זהו כח באדם.
אלו הם הדברים אשר כתב הרבינו־יונה בשע"ת, שגדרי התשובה הנם, להסכים לא להיות עושה יותר, - "יגמור בכל לבבו כי לא יוסיף לשוב בדרך־ההוא עוד, ואם און פעל לא יוסיף", - "להסכים לקיים ולקבל עליו בל יוסיף לחטוא" )שע"ת א, יא(, - צריך להיות נעשה אצלו הסכם להיות משליך הלאה מן עצמו את העבר.
*
לכאורה הלא זוהי אמנם עצה די־קלה, מאחר כי הרי את העבר להיות מתקן, זאת אין מבקשים ממנו. - העבודה אשר עליו היא רק "לא להיות עושה יותר", - ואם־כן איפה מונח כאן הבור אשר בו היא קבורתו?
התירוץ הוא, כי אין רוצים! - יהיה האדם שואל את־עצמו בלבו, ]באופן ריאלי, לא שקרי![, מן עתה והלאה כבר אין לך חפץ־ורצון בכבוד? - יהיה רואה בתוך־עצמו כי הנהו רוצה וחפץ, מצפה ומיחל אליו!
וכן הדבר עם כל רצונותיו, ]"כל עת אוהב הרע, ומכשול עונו ישים נוכח פניו וכו', וחפצו ומגמתו אשר לא יבצר ממנו כל אשר יזם לעשות" )שע"ת שם([, פשוט איננו רוצה ואיננו חפץ להיות משליכם הלאה מן עצמו. - איננו רוצה להיות הופך את־עצמו, להיות מזיז ומניע את־עצמו, להיות פונה לצד אחר.
אילו היה פועל ועושה רק איזו תנודה ותזוזה בתוך־עצמו לא להיות עומד בחוזק כאשר הוא, אילו היה עושה איזו הנעה והזזה קלה בתוך־עצמו אל עשיית הטוב, כי אז היה מיד מתהוה להיות אדם־אחר!
מי שהיה לו אפילו רק פעם־אחת מחשבה טובה, יכול הוא לדעת היאך אותה־ מחשבה מושיבה אותו אל תוך מצב אחר.
זהו הביאור באשר היו תובעים מן דור־המדבר )שמות לב, ט; לג, ג־ה; לד, ט; דברים ט, ו־יג( "כי עם קשה עורף הוא".
לכאורה הלא אפשר היה להיות תובעים אותם על דברים גדולים־יותר, - הלא היה מעשה עגל ועוד חטאים אחרים.
אכן אילו היה הרבש"ע מכיר בהם בדור־המדבר, שיש בהם כח זה של להיות מזיזים ומניעים את־עצמם, לא כברזל אשר אין הוא מתכופף אנה ואנה, ]כמובן שהתביעה היא לפי ערכם[, רק היו כמו בשר, אילו היו כן, היה ביכלתם אף את חטא־העגל לתקן, וכן כל החטאים.
הנוראות והתביעה אשר היתה אל דור־ המדבר, היא )שמות לב, ט(, "ראיתי את העם הזה והנה עם קשה עורף הוא", - ]"גיד ברזל ערפם וכו', )באופן שלא יוכל לפנות אנה ואנה, אבל ילך אחרי שרירות־לבו כמאז(, שאין תקוה שישובו בתשובה" )ספורנו([, - הם כבר עשו ארבעה פעמים חטאים, והנה לא נמצא בהם־ בעצמם שום הנעה והזזה לנטות מן זאת, אם־כן הלא אין בהם כח זה של להיות מזיז ומניע את־עצמו, ובזה אבדה תקוה.
זהו אשר הרבש"ע אמר אל ירמיה הנביא )לא, יח( "שמוע שמעתי אפרים מתנודד", - ראיתי כי אפרים היתה בו התחלה של להיות מזיז ומניע את־עצמו, ישנה בו התחלה של להיות כופף את־עצמו להיות פונה אנה ואנה, - יותר מזה אין צריך, כאשר הנהו חי עם כח זה, יהיה זה כבר מושך אותו החוצה מן הכל.
היסוד הוא, כי צריכים להיות חיים עם כח זה של להיות מזיז ומניע את עצמו. צריכים להיות יכולים להיות כופף את־עצמו אנה ואנה, לא להיות קשה כברזל.
]א"ה עי' דחו"מ ח"א סוף מ' צ"ה, וד"ת ב' מאמר "ובשקוציהם נפשם חפצה" מעמוד ל"ח[.
ו
ההנהגה עם ההרגל־הכסילי
 ש"ק בבוקר, י"ד אלול
חכמות שלמות, ופילוסופיות, בנויים על, ומענין, ה"יצר", אך בדברי חז"ל רואים, שהם גילו־והודיעו את תעלומת־ענינו באופן־אחר.
במחלות־הגוף כל עבודתו של הרופא והמתמחה היא להגיע אל האבחנה )דיאגנוז( של המחלה, לדעת מוצא־ומבוא דרכה והסתעפותה, ובמצאו את הילוכה, כבר מרוצה הוא, בהיותו יודע כבר איך שהטיפול־והריפוי צריך להיות.
החילוק בין כל אותם אשר בקשו לגלות את תעלומת־ענינו של היצר, ובין חז"ל, הוא, מה שחז"ל השיגו־והגיעו אל הדיאגנוזה, אל הנקודה, וגילו־והודיעו־ולימדו זאת.
אמרו ז"ל )סוכה נב.( כי ז' שמות יש לו ליצר־הרע, הקדוש־ברוך־הוא קראו 'רע', - רשעות הלב! - בכל תחלואיה־של־הנפש זוהי נקודת־הענין!
וכאשר יודעים ומכירים הנקודה, כבר יודעים איך תהלוכת ההנהגה־עמה צריכה להיות.
כן אמרו )בגמ' שם( כי יחזקאל )לו, כו( קראו "אבן", 'מאובן', זוהי נקודת־ענינה של המחלה!
ובדברי־חז"ל )קהלת־רבה ד, ט( מצינו, שקראוהו "כסיל", - "מלך זקן וכסיל".
עד שחז"ל השיגו־ותפסו את ההגדרה־של־כסיל, היה נורא ואיום, מפני שהרי להיכן אין הכסיל יכול להתעות ולהסיע! - הלא מה שהכסיל ביכלתו לעשות, אי־אפשר כלל לתאר ולהעלות־על־הדעת! - אך הם השיגו ותפסו את מהותו, ועמדו עליה, והתנהגו עמו כפי שמתנהגים עם כסיל, - עם כסיל די־קל להתעסק, עם דבר די־קטן קנאוהו, ובזה כבר עצרוהו בכל עירומו, ונתהוו מאד מאושרים, - שום זהרורית־אורה־של־חכמה לא הראוהו בשום־ פעם, כי בהתנהגות עמו לא הולכים עם חכמה, ]"להכסיל אינו מועיל לא התוכחה ולא הדרכה, רק 'שבט' על כל דבר שעושה, כלומר להכות אותו" )מביאור הגר"א עה"פ ]משלי כו, ג[ "ושבט לגו כסילים"([.
הראשונים )שמות כ, יד( הוקשה להם על זאת־המצוה של "לא תחמוד", איך זה התורה מזהירה לאדם אזהרה־שכזאת? הלא חימוד־הלב זהו טבע־פנימי אשר מאליו חומד ומתאוה, ואיך יכול האדם לילך נגד זאת, איך זה אפשר למשול על פנימיותו שלא לחמוד?
מצייר האבן־עזרא משל: האם חושב פעם איש־ הכפרי על לקחת את בתו של מלך?! וכי כלל נופלת בלבו כזו־מחשבה־והרהור? הלא כל מחשבותיו והרהוריו מעניני הכפר־שלו...
"כאשר אין אדם מתאוה לדברים אשר הרגילוהו־מנעוריו לדעת שאסורים לו, - ככה כל משכיל צריך שידע, כי אשה־יפה או ממון לא ימצאנו אדם בעבור חכמתו ודעתו, רק כאשר חלק לו השם, ובעבור־זה המשכיל לא יתאוה ולא יחמוד, - ואחר שידע שאשת־רעהו אסרה השם לו, יותר היא נשגבה בעיניו מבת־מלך בלב הכפרי".
"על־כן הוא לא ישים אל לבו לחמוד ולהתאוות דבר־שאינו־שלו, - כי ידע שלא יוכל לקחתו בכחו ובמחשבותיו ובתחבולותיו.
והיינו כי מי שיש לו דעת־נכונה, ואינו "כאחד מן המשוגעים שיתאוה שיהיה לו כנפים לעוף השמים", אצלו "לא תחמוד" הוא בבחינת הכרח, בהיותו משולל לגמרי מן כל אפשרות לחמוד.
ראיתי פעם קצב מביא בשר, ומעמיד את כלבו לשמור הבשר, והכלב אמנם שמר מבלי לגשת.
ולכאורה הלא אמנם דבר של תמיהה היא, אשר כלב יהיה שומר על בשר?!
ואיך באמת עלה לבעליו להעמידו למטרה־זו?
אך התירוץ הוא, כי הרגילו כמה פעמים לבלי לקחת, וכבר אינו יודע אפשרות אחרת, והוא 'שומר' טוב, - כך הלא רואים בכל הבעלי־חיים, אשר ]בלי שכל[ הלא נזהרים המה מן הדברים שמרגישים שהנם סכנה בעבורם, וינוסו מכל מה שיראה להם היותו מזיק להם.
את הגוף צריכים רק להרגיל, אצלו צריך להיות מוסכם בהסכם חזק שהדבר אסור לו, אז כבר יתהוה 'שומר טוב', כבר לא יחמוד.
כי האדם בכל חלקיו הנהו 'בלתי חפשי', ורק בהמדרגה התחתונה, בגוף, שם הוא 'חפשי בדמיונו', יכול לעשות כך, ויכול לעשות אחרת, ככל אשר חפץ, ויכול לעבור על רצונו ית', ושם אין כלל כל מין חכמה, רק הרגל, 'כבהמה', שהגוף יאבד את חפשיותו, ויהפך למוכרח גדול.
הרי רואים דברים שהנם לא כל־כך גדולים, והאדם לא יעבור עליהם אף גם בעת אשר ילחצנו לזה איזה־דבר, כמו נטילת ידים לסעודה, הלא יתכן שירעב שעות, ויצטער הרבה, ולא יעבור לאכול בלא נטילה, - ומאידך, הרי דברים די־גדולים, "לאוין", הנם אצלו כאילו לא־כלום, ובנקל יעבור עליהם, גם בלי תאוה גדולה.
כי בנטילת ידים כבר הרגיל אותו שהוא אסור, ושוב כבר אין לו להתיירא פן יעבור, כי כבר ישבור רצונות ולא יעבור, הלא נותנים אימון בהגוף אפילו בפניו, ולא מתייראים ממנו.
שאלו את הגרי"ב ז"ל עצה להנצל מן הכעס, והשיב עם הגמ' בבבא־מציעא )עו.( אשר רבי ישראל ז"ל היה משתמש בה )מובא באור־ישראל בנתיבות־אור(, - שהרי תנן )שם עה:( "השוכר את האומנין והטעו זה את זה, אין להן זה על זה אלא תרעומת", - ושאלו ע"ז בגמ', "אי דא"ל וכו' תרעומת מאי עבידתיה".
רואים מגמ'־זו, כי ישנם בזה דינים, באיזה אופנים מותר להיות לאדם תרעומת על חבירו, ובלאו הכי אסור, - כי גם להחזיק תרעומת הוא דין אשר בין אדם לחבירו, ואינו הפקר, - ובחנם אין רשאי אדם להחזיק תרעומת על מישהו, כמו שאינו רשאי לגזול.
וכאשר ירגילוהו שהכעס אסור, זה די בשבילו.
חז"ל )אבות ג, יג( אומרים "נדרים סייג לפרישות", - ומה טיבו של נדר, מה תקנה יש בו, - וכי אין יכול לבטוח בעצמו שכמו שמחליט כן יעשה.
אולם הרי יתכן שאיזו התנועעות תבוא על האדם, אם ע"י מדות, חמדות, תאוות וכדומה, ויהרסו ויעקרו אותו, ויהפכו את כל כולו.
אכן 'נדר' הנה הוא "קיר־טוב של איסור", וזהו עצה בשביל הגוף לחסמו ולהפרישו, להיות משולל לגמרי מהאפשרות של לעבור.
*
ואכן ההרגל הוא תנאי במהלך עבודת השי"ת, ובלעדיו, כלום לא יתהוה.
וזהו יסוד כל תורתינו הקדושה, שהיא כולה רק מעשה, וכאילו שלא נראה בה איזה חכמה מן החכמות, - מפני שיסוד פנת עבודתינו, שעליו תסוב כל משא העבודה, הוא לתקן גם את הגוף ולמשול בו ובכל תולדותיו, להכין טבעו שיהיה מוכשר לעבודת השי"ת, וכל המעשים־הטובים יבאו מצד הגוף עצמו, כלומר, שיהיו האברים שלו אברים־טובים אשר גם בהיסח־הדעת יעשו את הראוי להם בטבע.
והתורה גילתה לנו, כי הגוף לא יתוקן בשום־ אופן מן חכמה, אף לא החכמות היותר גדולות, כי אם דוקא ורק מהמעשה זהו תיקונו, דהיינו להרגילו הרגל גדול מאד, וזהו שלימותו, והרגל נעשה טבע שני )שבילי אמונה ד, ה(, ואז דוקא יתוקן, כענין שאנו מבקשים )בכל יום( "ויהי רצון מלפניך וכו' שתרגילנו בתורתיך".
וזהו סודו של ההבדל בין האבות־הקדושים לבין חכמי אומות־העולם.
כי לבלעם היה לו די חכמה, כמאמרם ז"ל )ספרי ברכה( "אבל באומות־העולם קם", - ואיך בא לכל המעשה תעתועים הנזכרים עליו בחז"ל?
אין זה אלא כי האבות־הקדושים, בידעם את הסוד הזה ש"להרגל על כל דבר שלטון" )מובא בשע"ת ב, ל(, אשר מכחו של הרגל־המעשה נקלט הוא בנפשו ומתקיים אצלו, כי על־כן עסקו תמיד שיתאימו מעשיהם עם ידיעותיהם, להשרישם שיהיו שתולים בקרבם נטע נאמן.
אבל חכמי אומות־העולם, עם רוב חכמתם, לא עסקו ולא הרגילו עצמם במעשים שיתאימו עם ידיעותיהם, - כי על־כן ודאי נשארו נתוקים ידיעותיהם מן מעשיהם, ויצא מה שיצא, העצה של "מעשה שיטים" וכדומה.
כי לא היו יכולים לעמוד בפני מדותיהם, - מפני שחכמתם היתה מרובה ממעשיהם, והיה חסר להם המעשה, על־כן באו הרוחות ועקרום מן העולם, ונאבדה כל חכמתם.
וזה סוד הכנסת־ישראל הקדושה, אשר קיבלו מהאבות־הקדושים את זאת־האמת, כי כל עבודתינו לתקן הגוף, ודוקא ברוב מעשה.
*
והנה לכאורה הרי היה בזה די־טוב, באשר יתכן להשיג לעשות הגוף לשומר די־טוב, לבל יעלה־על־לב לעבור, גם אם יכבד הדבר.
אך מצד־שני הרי מונח בכח־זה של ההרגל דבר נורא, באשר הלא גם שם "הנה דברת ותעשי הרעות ותוכל" )ירמיה ג, ה(, - כי הרעות נעשות לך כהיתר, וכדבר שהוא ביכלתך )שע"ת א, ה(.
ולזאת צריכים מאד לשמרו מן "ותוכל", - כי הלא הנהו כסיל, ואצל כסיל הרי בדבר־קטנטן מתהוה "ותוכל", וזה מכלה אותו.
היסוד הוא, כי הנהו כסיל, ויתכן להשיג אותו לשומר די טוב, צריכים רק להרגילו, עד אשר לא תהיה בו כל יכולת לעבור, - ולשמרו עד מאד שלא יתהוה ה"ותוכל".
ז
היום לעשותם
 מוצש"ק, י"ד אלול
תורתינו־הקדושה כולה עוסקת ב"למעשה", בעולם רואים שמבטלים את זאת בתכלית הביטול, חכמי־העולם מלאים בחכמות גדולות ומאמרים עמוקים מענין "הטבה" ומענין שאר־דברים, אך כאשר מגיעים ל'מעשה' של הטבה, ולו הקטנה ביותר, אין בכח כל חכמותיהם ומאמריהם להניע את האדם ממקום־עמדו )כבר כלים ונמוגים כל חכמותיהם ומאמריהם, ואין שום התממשות לדבריהם(.
אמרו חז"ל )קידושין מ:( "תלמוד גדול, שהתלמוד מביא לידי מעשה", - התלמוד גדול מפני שמביא אל "למעשה" שהוא העיקר.
ונשאלת השאלה, היכן מונחת הגדלות? בדברים שעשייתם עוברת בנקל, או בדברים שמגיעים בקשיים? - הישרות הלא היא, שהגדלות מונחת בדברים שמגיעים עם קשיים! - וכאשר רואים אנו שכל הקשיים אצל האדם מונחים ב"למעשה", ולא בחכמה, - הלא ודאי שהגדלות מונחת ב"למעשה"! - יכולים לומר בלא פקפוק, שחכמה לעומתה של "למעשה" היא אכן במציאות קטנה ומועטת יותר.
אבל אין זה נוגע לנו, - כאשר אדם מעבד את האדמה, הלא בתוככי האדמה עצמה נעשית שם עבודה רבה ונפלאה, אך מה שהאדם עובד, הלא זה קשה יותר מכל ריבוי העבודה הנעשית בתוככי האדמה, כי זה נוגע לו.
כתבו המקובלים שישנם עולמות רבות, אשר כל אחד־ואחד גבוה יותר מחבירו, והמרחק בין עולם לחבירו הוא מהלך ת"ק שנה.
ראוי לנו לדעת, כי המרחק בין עולם־החכמה לעולם־המעשה הוא יותר מת"ק שנה.
כי יכול אדם לחיות ת"ק שנה, ועם־כל־זה עדיין לא יאחז ב"למעשה", - כי כאן מונחים כל הקשיים, וזה עיקר עבודת האדם.
על האבות־הקדושים, מה שמספרת לנו התורה, הוא לא את חכמתם המופלאה, אלא רק את הלמעשה שלהם ואת נסיונותיהם, - כי בזה מונח כל עוצמתה של גדלותם! - ואיתא בחז"ל )סנהדרין צו.( שאמר הקב"ה ש"היו רצים לפני כסוסים בין בצעי המים", בקושי הגדול ביותר היו רצים, - כי כל הגדלות מונחת בקושיים.
וכאשר הוקל להם, מיד הוסיפו להעמיס עליהם משאות נוספים ונסיונות חדשים, לא להותירם במצב שילך להם בנקל, כי בזה היא לא הגדלות.
המסלת־ישרים מדבר בזה תיכף בתחילתו, וכתב )בפ"א( כי שמו הקב"ה לאדם בזה־העולם, אשר "כל עניני העולם, בין לטוב בין למוטב, הנה הם נסיונות לאדם, העוני מצד אחד והעושר מצד אחר, כענין שאמר שלמה )משלי ל, ט( "פן אשבע וכחשתי ואמרתי מי השם, ופן אורש וגנבתי" וכו', עד שנמצאת המלחמה אליו פנים ואחור, ואם יהיה לבן־חיל, וינצח מלחמה מכל הצדדין, הוא יהיה האדם השלם" וכו', - וכאן מונחת עבודת האדם.
משה־רבינו, כזה בעל־כח, ומה יקשה בעדו, המציא הקב"ה גם בשבילו משא, והטיל אותו עליו, משא נורא, עד אשר אמר )שמות לב, לב( "אם תשא חטאתם, ואם אין מחני נא מספרך", וכן אמר )ד"ר ז, י( ימות משה ומאה כיוצא בו, ולא תנזק צפורנו של אחד מישראל, - ומעתה וכי יכול להיות לנו ציור מן היותו נושא את הרוחניות של כלל־ישראל, עד למצב שאמר משה־רבינו )במדבר יא, יד( לא אוכל אנכי לבדי לשאת את כל העם הזה, כי כבד ממני.
עתה יובן אמרם ז"ל )ויק"ר כו, ז( כי כאשר נקבצו פלשתים ויבואו )שמו"א כח(, וירא שאול את מחנה פלשתים, וירא ויחרד לבו מאד. ויאמר לעבדיו בקשו לי אשת בעלת אוב, לדרוש בה להעלות את שמואל, ויאמר שאול צר לי מאד ופלשתים נלחמים בי וגו' ואקראה לך להודיעני מה אעשה. ויאמר שמואל וגו' ויתן ד' גם את ישראל עמך ביד פלשתים", - ואמר לו, אין ערקת את משתזיב, ואם את מקבל עליך מדת־הדין, מחר אתה ובניך עמי, ]ובפדר"א )פל"ג( אם אתה שומע לעצתי ליפול בחרב, תהא מיתתך כפרה עליך, ויהא גורלך עמי במקום שאני שרוי, ושמע לעצתו[, ונטל שלשה בניו ויצא למלחמה, - באותה־שעה קרא הקב"ה למלאכי־השרת, ואמר להם, באו וראו בריה שבראתי בעולמי: בנוהג שבעולם, אדם הולך לבית־המשתה, אינו מוליך בניו עמו, מפני מראית העין, - וזה יוצא למלחמה, ויודע שנהרג, ונוטל בניו עמו, ושמח על מדת־הדין שפוגעת בו!
כי אתם המלאכים, אכן יש בכם חכמה גדולה יותר, אבל ראו "מה אנוש כי תזכרנו", עם היותו יודע שאם ילך למלחמה, יהרג הוא ובניו, עם־כל־זה הולך עם בניו לקבל את מדת־הדין, - את זה אין בכם, לכם אכן ישנה חכמה, אבל אין "למעשה", "ראו ברי' שבראתי בעולמי", כי כל העבודה והגדלות מונחת בקשיים.
עתה מבינים אנו מה שחז"ל מעמידים את האדם בדרגה גבוהה יותר ממלאכים, כי מ'חכמה' עד 'למעשה', יש מהלך של יותר מת"ק שנה.
וזמ"ש חז"ל )עירובין כב. ע"ז ג. ד: מובא ברש"י( על הפסוק )דברים ז, יא( "אשר אנכי מצוה אתכם היום לעשותם", - "היום לעשותם, למחר ]לעולם־הבא[ לקבל שכרם", - שבעולם־הזה אין שום שכר, - עוה"ז הוא רק עולם ה"למעשה".
"ביקש יעקב לישב בשלוה, קפץ עליו רוגזו של יוסף" )רש"י בראשית לז, ב(, הגדלות מונחת רק ב"רוגזו", בקשיים, וזהו עיקר העבודה.
ח
מצב־הקושי אינו פוטר, אלא מחייב הוספת גדרים
 יום א', ט"ו אלול
ר'־איצלע היה אומר: טוב היה אם הראש־השנה היה מתחשב עמנו, אך איננו מתחשב עמנו כלל; בין אם אנו מכינים עצמינו אליו, ובין אם אנו לא נעשה בשבילו שום הכנות, הראש־השנה יגיע, ומוכרחים אנו לעברו; בין אם יכין עצמו אל ימי־הקור בבגדים מחממים, ובין אם לא, ימי־הקור לא יתחשבו עמו כלל, ואם לא יכין ויכשיר עצמו אליו, יקפא מן הקור.
על־הפסוק )דברים כג, י( "כי תצא מחנה על אויבך ונשמרת מכל דבר רע", אחז"ל )ספרי, מובא ברמב"ן( שהפסוק הולך על כמה־דברים: על עריות, ע"ז, לשון הרע, - שבמלחמה הוסיפה עליהם התורה עוד לאו.
כי בעת יציאת מחנה על אויב למלחמה, נעשים המדות מופקרים, מחמת האכזריות, כי "הישר בבני־אדם בטבעו יתלבש אכזריות" )רמב"ן שם(, ועל־כן הוסיף הכתוב להזהיר עוד איסור.
ולכאורה זה תימה, כי אדרבה, במצב קושי כזה, הרי היתה צריכה התורה להקל עליו יותר.
התירוץ הוא, כי דוקא במצב של קשיים, אז התורה מזהירה יותר ומוסיפה עונשין, - מפני כי בעתים־של־קשיים הרי אין שייך להתנהג כמו ההנהגה הקבועה, כי אם יתנהג כמו ההנהגה הרגילה, בלא הוספת גדרים וסייגים, ודאי שיתדרדר ויפול.
]ובאמת היא אחת מעצות ותחבולות היצר, שיתנהג האדם בהנהגה שווית בכל העתים והמקומות, ובזה יפילהו היצר, כי יש מקומות שתספיק לו הנהגה ממוצעת, ויש מקומות שצריך שמירה והנהגה אחרת יותר חזקה )מדחו"מ ח"ג מ' רנ"ה([.
וכן בדם הזהירה התורה כמה פעמים, ופירשו חז"ל )ספרי פ' ראה; ילקוט תתפד( הטעם, משום שהיו שטופים בדם קודם מתן־תורה.
ורואים כנ"ל, שכאשר קשה יותר, צריך האדם להגביל עצמו בהוספת עוד גדרים ושמירות.
כי במצב־כזה הלא היא ריזיקה להתנהג כפי ההתנהגות המורגלת.
אצלינו ה"תירוץ" הטוב ביותר הוא, שישנם טרדות וקשיים, כי הלא קשה, אך מיסוד זה רואים שלהיפך, כאן ישנו חיוב השמירה גדול יותר, כי בקלות יכולים ליכשל.
בחוה"ל כתב )עי' חשבון י"ג( "הזהר שלא יהיו אמתלאותיך לטענות עליך", התירוצים שאדם מתרץ על עצמו, יכולים להיות הטענות הקשות עליו ביותר, ומזה צריך מאוד להזהר.
ט
הקירבה, והריחוק
  יום ג' י"ז אלול
כתב הרבינו־יונה ז"ל )שערי־תשובה ג, טו( בענין "האנשים שאינם עורכים מחשבות להתבונן תמיד ביראת השם", כי עליהם נאמר )תהלים עג, כז( "כי הנה רחקיך יאבדו".
לכאורה מדובר על דברים גבוהים ורמים ממנו, 'אבדון' בעולמות־עליונות! - אך כבר מרגלא בפינו הרבה, כי בכדי לכוון להבין התורה־הקדושה כפי אמיתתה, צריכים כל דבריה להתפרש תמיד בדרך של מציאות פשוטה וגלויה, אשר ניתן לראותה ולפגשה תדיר על כל צעד.
אנחנו לא מבינים כבר את ביאור המלות, להעתיקם כפשוטם, בלי שום פירושים, ומכל־שכן לעמוד על שרשיהם של דברים, מהו אמנם אמיתת טיבו ומציאותו של אבדון?
לא מדברים כאן בעניני עולמות עליונים, מגלים לנו בזה דבר הנוגע למעשה היום־יומי.
כי לשון 'אבידה' מונח על דבר שישנו במציאות, רק נסתר, עד כי לא נשאר ממנו כל רושם לזולתו.
]כי היצירה בתכונתה, קיומה מורכב מכל פרטיה יחד, אשר קשורים־אלו־באלו כמו טבעות־ השלשלת, וכולם ביחד הנם דבר אחד שלם.
ולא כפי שאנו מדמים במהלך מחשבתינו, שכל־אחד־ואחד־במציאותו עומד לעצמו, ורק הקיבוץ־וההתאספות היא מאחדת אותם, לא כן הדבר, אלא כל־אחד מתאחד באיחוד גמור עם זולתו, ונשלמים יחדיו למציאות אחת ממש, שהוא מציאות־כזו אשר בה יש "הכל בכל חלק", עד כי לפרוש וליקח עצמו להיות נחלק, אינו יכול.
כי בקרבו של כל־אחד נכנס ונספג רושם מזולתו, ורושם־זה הריהו חלק מעצם קיום־מציאותו; כל־אחד נותן כח וחלק מעצמותו בבנין זולתו, ממש כפשוטו "יש בזה חלק זה, ובזה חלק זה"; עד שקיומו של כל יחיד הוא קיום כולם יחד.
ועבודת־האדם היא, לשקוד בעמל נפשו להוציא ולהעלות בפועל את הקשר, ולשמור לבל ינתק.
כי בכל דרגה שיהא, "כשאני לעצמי, מה אני"; אם עצמותו איננה מטפיחה כל רושם בזולתו, וכן אין בעצמותו כל רושם מזולתו, קיומו אבוד[.
והרי מהי "אבידה" ומהו "הינוח", הלא ידוע וניכר היטב, - כי זרוק ומושלך מבלי להיות נתון תחת איזה כיוון ואיזו מגמה כלשהי; ללא קישור לאיזה מהלך ערוך ומיועד, אלא מפוזר ומפורד ומבודד לעצמו; קטוע ומנותק וכרות מלהיות קיומו בתוך איזה "סדר", - אין זה "הינוח".
ואמנם כי באמת, חז"ל הרי נתנו סימנים להכיר מהי אבידה, עד שאי אפשר לטעות בזה, "מצא מעות מפוזרין" זוהי אבידה, ותנן )ב"מ ל:( "איזו היא אבידה, מצא חמור או פרה רועין בדרך, אין זו אבידה" - כאשר הילוכה שלא במרוצה, ופסיעותיה הנם ב'דרך', אין זו תעייה מבולבלת ואבודה; אבל "רצה בין הכרמים, הרי זו אבידה" - אם הילוכה במרוצה, ובנוסף־לזה אינה ב'דרך', אלא בין כרמים, ושוברת והורסת ומחרבת, סימן שזוהי תעייה מבולבלת ואבודה מן הדרך.
הלא נמצא, שיכולים להכיר ולראות בבירור, שהאדם ישנם בו את כל הסימנים של אבידה.
כי 'דרך' הלא היא ישרה וחלקה, סלולה וכבושה, על "דרך" אין מושלכים אבנים, אשר האנשים שצועדים עליה יתקלו בהם וינגפו; אחרי שמתיצבים ועומדים על דרך, כבר נוסעים "בהשקט ובטח", מבלי צורך לשום התבוננות, כי הדרך תנחהו ותנהלהו ותכוון את פניו להוביל אותו הלאה והלאה, לצאת מן העיר־האחת, ולהגיע לעיר־האחרת, לבלי לנטות ימין ושמאל, עד אשר תגיעהו אל התכלית הגמורה.
ואת האדם, הלא רואים בדיוק־בהיפוך בכל הדברים, - הרי מכל המתרחש יום־יום מתנגף האדם, - יתבונן אדם להסתכל על עצמו, לראות נכונה את אשר מתרחש בו עם עיניו, היאך מכל מבטיו־והסתכלויותיו הוא מתהוה חבוט בקדקדו ומוכה בלבו, ועד היכן הסתכלויותיו־ומבטיו מסיעין אותו, הלא מזה רואים ברור כי תועה ומבולבל ו"נאבד" הוא.
כי בדרך־הסלולה לא יתכן לפגוש בה דבר עוון, ]על 'דרך' הולכים ללא כל התנועעות וקושי, אלא אדרבה, "צמאה לך נפשי, כמה לך בשרי", )ללא כל פיתויי לב, אשר יבקשו חשבונות רבים, ונחשבים כאיזה נסיון(; לא צריך לשום 'תוקף' הנדרש לדבר גדול וחמור, אלא הולך לפי תומו[; - כי הקדושה והטומאה שני שבילין להן, ובשביל־הקדושה לא ימצא חוט־השערה מטומאה, שם בטוח הוא כי לא יסור ולא יטה ולא יטעה, - ואם אך רק יש איזו "היכי תימצי" של "מקום לטעות", סימן הוא כי אינו על 'הדרך'.
ואמנם הלא זאת באמת פליאה גדולה, מדוע אכן האדם הולך שובב בדרך לב רצונו, מבלי כל מסלול, והרי הדמיון נחל שוטף, ותועה, עד אשר מן הנמנע שימצא את המטרה הנכונה? איך זה יתכן שאדם נותן לעצמו להיות נעזב וחשוף לרוחות שונות, כמוץ אשר תדפנו רוח מצד־אל־צד, ולא חושש ולא דואג ולא מפחד פן יפתה לבבו ויהיה סר ומדבק בהבל וריק?!
אך סוד הדבר מבהיל מאד, ונורא נוראות הוא, כי נתהוה אבר המדולדל ונבדל בפני־עצמו, וקיומו אינו שלוב וקשור כטבעת־בתוך־שרשרת בתוך עולמו אשר סביב מקיפו, כי קיצץ נטיעתו, והתפשט מעולמו והעתיק עצמו 'חוצה', עד אשר אין בו צירוף לזולתו להתקיים יחד כדבר־אחד.
]ואף שהקיום הוא מורכב מכולם יחד בדוקא, ואין כל קיום לאחד בלתי רעהו, אעפ"כ כולם כמו זר נחשבו לו, בלי למצוא בהם כל ענין, וכל מחשבתו רק בעצמו, ואינו יודע כלל מזולתו.
כי כפי היותו נמשך אחר תאוות הגוף, כשיעור הזה, מרחיק ודוחה מעליו את פתילי קיומו.
כי מתקשה ערפו, עד שלא נשאר בו כל רכות, ומתהוה אטום מלקבל התפעלות מכל זולת, ונמשל כבהמות נדמה, ואין פתוח בלבו שום בית־קיבול אפי' כמלא נקב מחט סדקית, המוכן ומזומן להכיל ולהחזיק בתוכו איזו התייחסות ושייכות לאיזשהו דבר זולת עצמיותו הפרטית; כי נטמטם לבבו, עד שלא נשתייר ב'לוח לבבו' שום 'נייר חלק' ליכתב ולהצטייר שם כל זולתו.
וככל שנתמעטה התרשמותו מזולתו, כפי זה הוא חפשי בדמיונו, ר"ל שידמה שיש לו חפשיות לעשות חפצו ורצונו[, ואינו מהלך כלל על 'דרך', ולכן אינו רואה כלל עד כמה רחוק הוא מן הדרך; בכל מקום שהוא, הוא מציע עצמו שם בשופי, גם בהשארו תלוי באויר, בהאבד ממנו כל בסיס, אין מעיק לו כלום, ומרגיש עצמו גם שם בטוב.
אך חז"ל הקדושים, כל מצעדיהם היו על 'דרך', ממילא שמרו עצמם בחוזק שלא יטו ממנה, כי אם נוטים מנתיבתה אף רק איזו נטיה־קלה, כבר מרחיקים ללכת ריחוק רב, ומן "להיות רחוקים" היו פוחדים, כי כשנמצאים בריחוק, מתהווים כבר "אבוד", - הם השתוקקו להיות רק בקירוב, כי על קירבה נאמר )תהלים עג, כח( "ואני קרבת אלוקים לי טוב", כל ההצלחה או חלילה האבדון של האדם, מונח ב"ריחוק" וב"קירוב".
חז"ל )אבות ו( מונים מ"ח דברים שהתורה נקנית בהם, ואחד־מהם "נושא בעול עם חבירו", וכן איתא בחז"ל )ב"ר כד, ח( "ואהבת לרעך כמוך )ויקרא יט, יח(, זה כלל גדול בתורה" - אם הנך רוצה לפעול בעצמך בענין אמונה, עבוד על אהבת־הבריות; בכל אשר חפצה נפשך להתעלות "שטייגען", העבודה היא באהבת־הבריות.
ואיך מבינים זאת, מה אמנם טעמו של דבר? - הנה כאשר אדם נאנח, או יש לו צרות, וחבירו שומע על זה, ולא ישים על לבו להיות סר לראות בסבלותיו, להתבונן לדעת את מכאוביו, ואיננו מרגיש שיש למצבו־של־חבירו איזו שייכות אליו, להיות נוגע ללבו, וכאילו מה לו ולמצבו־של־חבירו, וכל שמיעתו היא רק כמו שמיעת איזה־דבר אודות זר, ששומע הדבר בגדר ידיעה בעלמא, אבל בכל מלה ומלה ששומע לא מפכה בקרבו התענינות הנוגעת לו לעצמו ובשרו, ואין בקרבו כל השתתפות טבעית בהרגשת צערו, לחוש בו כמו צער עצמו, ולישא אותו כאשר ישא את משאו שלו, - אנו סבורים לומר כי מה שאיננו מתפעל ממצבו־של־חבירו, ואין זה תופס כל מקום במחשבתו ולבו, עד אשר לבו בריא לו כאולם, ובשרירות לבו הולך, אין זה אלא רוע־לב, - אבל האמת אינה כן, כי זהו רק תולדה ותוצאה, אך היסוד־וההתחלה היא ממקור אחר, ההתחלה אינה אלא במה שרחוקים אחד מזולתו; הרי הם שני גופים ושני אנשים, בלי שום התקשרות והתדבקות, לכן אף כשחבירו על ידו, סמוך לו ממש, איננו שומע ואינו מרגיש כלל.
וכשרוצים שיהיה משתתף בהרגשת מועקותיו של זולתו, נצרך שיהא ביניהם "קשר" בנפשותם, שיאגוד וידבק ויאחד את שניהם, אך כאשר ה"קשר" איננו, אזי רחוקים אחד מזולתו, וכשמרוחקים ?אין יודעים מה לומר?
אחז"ל )ברכות י.( "הני חמשה 'ברכי נפשי' )בתהלים( כנגד מי אמרן דוד? לא אמרן אלא כנגד הקב"ה וכנגד )הנפש( נשמה, וכו', מה הקב"ה רואה ואינו נראה, אף נשמה רואה ואינה נראית, וכו', יבוא מי שיש בו חמשה דברים הללו, וישבח למי שיש בו חמשה דברים הללו".
כי מי יוכל להכיר ולהשיג לדעת את הקב"ה, להללו ולשבחו, וכי יתכן זאת על־ידי הגוף, אשר מרוחק הוא בתכלית הריחוק מן הרבש"ע, והלא כשמרוחקים, אין יודעים כלום מהרבש"ע, - אבל הנפש, אשר הריהי קרובה, היא יכולה לדעת ולהכיר את הרבש"ע, ולהללו ולשבחו.
ב"ואהבת לרעך כמוך" כללו חז"ל כל ההצלחות, כי זהו ההיפוך של "ריחוק", והלא במצב של 'רחוק', הרי כמו שלא יודעים מן השני, גם אין שייך לדעת מן הרבש"ע.
"מחשבה" זהו הפתח להכנס אל הנפש, שעי"ז יכולים להיות "קרוב", וזהו מאמר הרבינו־יונה )הנ"ל( כי מי שאינו עורך מחשבותיו להתבונן, אזי נהיה "רחוק", וב"ריחוק" הרי נמצא כל האבדון, כי ברחקות אינו יודע מאום, ועל זה נאמר "רחקיך יאבדו".
י
העיסוק בדברי־ערך - מרומם
 יום ד' י"ח אלול
"כל מעשה מעיד על תכונת עושהו וכו', והמעשה־הנכבד וכו' יעיד על רוב שכל האדם ועל שלמותו )ספר־הישר לר"ת בתחילתו(.
כשהולכים ברחוב ורואים שמשתובבים עם סוסים, מיד יודעים אנו שהם ילדים, כי סימן של ילד הוא שמתעסק בקטנוניות.
אדם בעל־ערך־וחשיבות אינו מתעסק בקטנוניות, אם גדול הוא, פעולותיו בהכרח גדולות.
העיסוק בקטנוניות מקטין את האדם, להתהפך ולהתחדש בהוויתו, לאיש אחר לגמרי; כשחפצים להיות בעל־שווי־וערך, מוכרחים להתעסק עם דברים־ערכיים.
זהו אמרם ז"ל )סוף קנים ג, ו( "זקני עם־הארץ, כל זמן שהם מזקינים, דעתם מיטרפת עליהם", וכן אמרו )בשבת קנב.( "עמי־הארץ, כל־זמן שמזקינין, טפשות נתוספת בהן" וכו'.
וזהו דבר שאנו רואים אותו ממש.
ומנין זה נהיה, והרי ככל שמזקין הוא גם מתבגר?
אך הביאור הוא, כי גדול שעוסק ב"קטנות", הרי הוא גם כ"קטן", ועיסוק זה מקטינו באופן מבהיל, כמו שילד קטן מתעסק בסוסים, כך הוא עסוק בכבוד! - וכי צריך יותר קטנות מעיסוק בכבוד?! נגעו בכבודו נגיעה קטנה וכבר נהיה נורא מכל! ובמה פגע בו? ומה נטל ממנו?, - כאשר עוסקים בכאלו שטויות, נהיים קטנים בתכלית, בלא שום ערך!
אבל "זקני תורה, כל זמן שהם מזקינים, דעתם מתישבת עליהם", - נהיים יותר בעלי ערך.
אדם שרוצה להיות יותר בעל־ערך־ושווי, מוכרח לעסוק בדברים־גדולים, זה מה שירוממו.
על התורה כתוב )משלי ד, ח( "סלסלה ותרוממך", )משלי ח, יד( "לי עצה ותושיה" כו', - התורה מרוממת את האדם והופכת אותו לבעל־ערך.
ישנם דברים־גדולים אשר אנו איננו יודעים מן ערכם, אצלנו הכל הוא "קטנוניות".
הנה בבכורים יש דין שעל־ידי חטה אחת שמביא, הוא יוצא ידי חובת ביכורים, - והנה יכולים להיות מגוריו של האדם במקום מרוחק ביותר, אעפ"כ מחוייב הוא לטרוח עם כל הטרדות הגדולות, ולעלות החטה הבודדת לירושלים, ואע"פ שהתורה הרי חסה על זמנו של אדם, כמו שאמר אביי )שבת י:( הני חברין בבלאי, למ"ד תפלת ערבית רשות, כיון דשרא ליה המייניה, לא מטרחינן ליה, ]ולא יתפלל )ע"ש בתוס'([, וכן הדין )שם ט: י. או"ח סי' רל"ב( שאם אע"פ שהגיע זמן מנחה, עבר והתיר חגורה להתחיל לאכול, או נתעטפו הדיינים להתחיל בדין, כבר פטורים מלהפסיק לתפלה, ]אם יהי' שהות אחר שיגמור[, - ואעפ"כ כאן הטריחה תורה בטירחה הגדולה־ביותר להביא החיטה.
כי התכלית היא לבא לפני הרבש"ע ולומר "ותקם את דבריך כי צדיק אתה", - שאתה הקב"ה הבטחת לנו להביאנו לארץ ישראל, וקיימת דבריך!
לכאורה קטנות כזו, ואעפ"כ הטריחה התורה כ"כ, כי היא יודעת ערכה של "גדלות".
צריכים אנו רק להביט מה הנם הדברים אשר קוראים להם חז"ל דברים־גדולים.
אמרו חז"ל )ברכות ו:( "מאי )תהלים יב, ט( כרום זלות לבני אדם, אלו דברים שעומדים ברומו של עולם, וברש"י: כגון תפילה, ובני־אדם מזלזלין בהן".
הרי על תפילה אמרו )במד"ר יח, כא; טאו"ח סי' צ"ח( "ונשלמה פרים שפתינו" )הושע יד, ג(, - יהי' אדם מנסה לכוון ב'שמות', אולי זה ירוממהו.
כי הרי כל התורה ניתנה לגוף, וכביכול צמצם בשמו־ית' את כל מה שנדרש עבור הגוף, - כי אמיתת שמו־יתברך הרי הוא אחר לגמרי )שמות ג, טו( "זה שמי לעולם", ואמרו חז"ל )פסחים נ.( לעלם כתיב, חסר וי"ו, לשון העלמה, - והשם - "זה זכרי", זהו בשביל הגוף.
ואם ינסה, יהיה רואה שזה ירוממו, - זהו עיסוק בדברים־גדולים, שזהו היסוד של להגדיל את האדם.
יא
למצוא לכל דבר־קשה, את הדבר־השוברו
 עש"ק כ' אלול
בחכמת־הרפואה מוסכם, כי לכל חלי יש רפואה, ואין מחלה אחת בלא רפואה, והרי רואים שאינם מתעייפים; אלפי שנים מחפשים מרפא למחלות שעדיין לא מצאו את מהלכם, וסוף־כל־סוף להרבה מחלות מוצאים הם רפואה; לרובן של המחלות יודעים כבר מה מרפא אותם, - "אינהו לא חזו, אך מזלייהו חזי", כי באמת אין שום חולי שלא יהיה לו רפואה.
בגשמיות רואים כן, וברוחניות הוא גם־כן כך, זהו מעיקרי האמונה, שלכל החליים יש מזור ומרפא, כי איך יתכן אחרת? - איך שייך בבריאה חליים אשר לא יוכלו להרפא, הרי מעיקרי האמונה שכל יהודי חייב להאמין ולהכיר הוא "ד' אחד ושמו אחד", ואין עוד מלבדו, וא"כ הבריאה הרי מוכרחת להיות מושלמת, ולא יתכן שלא תהא שום רפואה.
האמת היא הרי, שאין לנו כל ידיעה מהי רפואה ומהי מחלה, כי הכל הוא רפואה, הרי כתיב )דברים לב, לט( "אני אמית ואחי', בדיוק כמו ש'אחיה' זוהי הטבה, כן 'אמית' הוא הטבה, "בדבר שהוא מכה, הוא מרפא" )שמו"ר כג, ג; כו, ג; נ, ג; ויק"ר יח, ה; תנחומא וישב ט(.
הכל הרי לתכלית אחד - למען הרפואה והבריאות.
כי הלא יכל לעשות ששום מחלה לא תהא, והרי אין מוכרחת הבריאה לחלות, אבל כשהיא נחלית יש רפואה, הרפואה קיימת עוד קודם המכה, כמו שאחז"ל )מגילה יג:( שהקב"ה הקדים וברא הרפואה קודם למכה.
אחז"ל )תענית כז: מגילה לא:( כי כשראה אברהם־אבינו שיבטלו הקרבנות, אשר הם מרפאים את חליי הבריאה, מאוד נתחלחל, ושאל )בראשית טו, ח( "במה אדע", השיב לו הרבש"ע, בראתי כבר רפואה, כבר תיקנת להם סדר קרבנות, כל־זמן שקורין בהן וכו' ומוחל אני על כל עונותיהן, - עוד אמרו )תנחומא כי תבוא א( צפה משה שביהמ"ק עתיד ליחרב, עמד והתקין לישראל שיהיו מתפללין, וכן אמרו )במד"ר יח, כא( עה"פ )הושע יד, ג( "ונשלמה פרים שפתינו", בזמן שביהמ"ק קיים היינו מקריבים קרבן ומתכפר, ועכשיו אין בידינו אלא תפלה )ועי' טאו"ח סי' צ"ח(, - תפילה תרפא את הבריאה.
להבין איך היא רפואתה, אין זה נוגע לנו, אבל סוף כל סוף הרי כך הוא.
יסוד־זה צריך האדם להכיר היטב, כי אפילו לגרוע ביותר, יש רפואה ותקנה, כמו שאחז"ל )ירושלמי חגיגה )(; רו"ר ו, ד; קה"ר ז, טז; עה"פ בתהלים צ, ג( "תשב אנוש עד דכא - עד דכדוכה של נפש", וכמו שהרבינו־יונה בתחילת ספר שערי־תשובה )א, א( מבאר, שלצרות הגדולות ביותר, אשר הרבה לפשוע ולמרוד, ובגד בוגדים בגד, גם מזאת קיים מנוס, לחשוך נפשו מני שחת, ולהשיב מעליו אפו־ית'.
איתא בחז"ל )ב"ב י.( "עשרה דברים קשים נבראו בעולם: הר קשה, ברזל מחתכו. ברזל קשה, אש מפעפעו. אש קשה, מים מפעפעו וכו', ומיתה קשה מכולם, וצדקה מצלת מן המיתה", - ביאור נפלא על חז"ל אמרנו כבר בעבר.
חז"ל גילו לנו יסוד גדול, - בבריאה קיימים דברים גדולים מאד, אשר מרוב קשיים לא שייך להזיזם ולשנותם במאום.
"ברזל קשה", איזה ענק הוא הברזל, שביכלתו להחריב את העולם כולו, הוא הרי מטיל אימה על כל העולם, ומי יכול לעמוד כנגדו.
עד שהתוה"ק הרחיקה הברזל בתכלית הריחוק, הרבש"ע כביכול שונא ברזל, הרי נאמר )דברים כז, ה( "לא תניף עליהם ברזל", ונאמר )שמות כ, כב( "כי חרבך הנפת עליה ותחללה", בביהמ"ק הרי היה אסור להיות נשמע קול כלי ברזל בהבנותו )מל"א ו, ז; עי' רמב"ן ס"פ יתרו(, עד כדי כך שונא הקב"ה לברזל, כזה ענק, מי יכול לו?
וע"ז אחז"ל, כי הענק הלזה, אם תכניסנו לאש, יהיה מתרכך כחמאה, כי כך הם הדברים, שלפני שמעמידים למולו את המתנגד אליו, לא שייך לנצחו, וכשפוגש ב"מתנגד שלו", נמס כחמאה, א"כ אין שוה כלום.
וכן מי יכול לעמוד מול אש? הוא הרי הורס ומשבר בדרכו חפצים עצומים וחזקים, וממעך אותם לכלום, - אך כל־זאת בשעה שאין מעמידים מולו את המתנגד, אבל אם שופכים עליו מעט מים, לא נשאר ממנו שום זכר.
כך הוא בגשמיות, וכן הוא ברוחניות.
"מיתה קשה", מי יכול להסתר ממנו, אין שייך לברוח ממנו, אעפ"כ )משלי י, ב; יא, ד( "צדקה תציל ממות", אם מעמידים מולו את המתנגד־האמיתי שלו, - מסתלק כל המורא ממנו.
ואיך צדקה הוא כנגד מות, אין זה נוגע לנו, אבל כך הוא הסגולה של הדבר.
חז"ל היו רופאים אמיתיים, ונתנו לכל המחלות רפואות, הם ידעו טוב את ה"שכנגד" של כל חולי, עם מה ממעכים וממיסים אותו.
עד שאחז"ל )שבת קיט:( "כל העונה יהא שמיה רבא בכל כוחו, קורעין לו גזר דינו", לקרוע את הגזר־דין אין זה מהדברים הקטנים, הרי רואים אנו איך מדברים חז"ל במסכת ר"ה )יז: יח.( על לאחר גזר דין, חז"ל ידעו טוב הרפואות, והעמידו את המתנגד האמיתי לכל דבר, עד שאפילו לאחר גזר־דין יש אפשרות לקורעו.
"כל המעביר על מדותיו, מעבירין לו על כל פשעיו" )ר"ה יז.(, - פעם בודדת להעביר על המדות, יש בו כח חזק כזה, שמעבירין לו כל פשעיו.
כך יכלו חז"ל לומר )שבת קיח:( "כל המשמר שבת כהלכתו, מוחלין לו )על כל עוונותיו"(, "אלמלי משמרין ישראל שתי שבתות, מיד נגאלים", וכן יש הרבה בחז"ל, הם ידעו לכל חולי איזה רפואה מועילה לו.
יב
ואשיבה רגלי אל עדותיך
 מוצש"ק כ"א אלול
"ר'־אלכסנדרי בתר צלותיה, אמר הכי, גלוי וידוע לפניך שרצוננו )בלבב שלם( לעשות רצונך, ומי מעכב, שאור שבעסה, ושעבוד מלכיות, יהי רצון מלפניך שתצילנו מידם, ונשוב לעשות חוקי רצונך בלבב שלם" )ברכות יז.(.
ומה מגלה כאן ר' אלכסנדרי, שהיצר־הרע מעכב? לכאורה יכול כל־אחד לומר זאת.
דברנו כבר )בשבת־קדש( שצריך לכוון למצוא את... - כי אם אך השיג לידע את נקודת המקור של המחלה, כבר הטיב להשיג די.
כי אמנם שקר אתנו אשר אנו סבורים שאנחנו אין אנו שבעי־רצון ממצבינו ומעמדינו, ורק היצר־הרע הוא המעכב בידינו מלעשות את הישר והטוב, - כי אין זאת אלא פטומי מילי, אך להכיר זאת בהכרה, אין אנו מכירים.
דיברנו כבר על היסוד, אשר כל הבריאה וכל התורה הם לימודים לגוף; את ה"ראו מי ברא אלה" ואת ה"מי שאמר והי' עולם", על הגוף לראות זאת, על הגוף לומר זה ראשונה, כי רחמנות על הגוף, להשאירו "ריקן".
ועוד, כפי שנתבאר בדברינו, כי כל המבוא אל הנפש, הוא דרך הגוף, כך נברא האדם, - לכן בהכרח שיהא הגוף רואה ויודע את הכל.
חכמי־ה"פדגוגיה" כיום, ברצותם להקל על הקטנים בלימודם, מראים הכל בתמונות, וכך קל לקטן לקלוט הדבר בקלות, ולהבינו יותר טוב.
הגוף הרי צריך ציור מהו "אור", ומהו העונג והטוב באור, כדי שיוכל לדמותו לנפש, ושהנפש תושכל באור האמיתי, וחסד עשה לנו ה', שנתן לו "מאורות" ותמונות.
הנפש אין לה צורך באלו ה"מאורות", יש לו מאורות שונים לגמרי, אצלו המאור הוא "ואורח צדיקים כאור נוגה" )משלי ד, יח(, אשר הוא מאיר לו מסוף העולם עד סופו, אך כדי שיוכל הגוף להשכיל זאת, ניתנו לו מאורות.
הוא צריך לידע מהו חשיכה, כדי שיבין מהו "תשת חושך ויהי לילה" )תהלים קד, כ(, ומהו "העולם הזה דומה ללילה" )ב"מ פג:(, - ועל־כן למען הגוף בראו חשיכה.
כמו"כ צריך הגוף ציור מהו "צמיחה", כדי לגדול מעלה מעלה, כי ה"מביא" לנפש הוא רק דרך הגוף, - ועל־כן בראו בבריאה את ענין הצמיחה, כדי שהגוף יראה זאת.
אם כי הצמיחה בנפש היא צמיחה אחרת לגמרי, זו צמיחה של "זורע צדקות מצמיח ישועות", אך אם לגוף לא היה שום השכלה מהו צמיחה, אזי לנפש גם לא היה מושג בזריעה וצמיחה.
כי הגוף והנפש קשורים זה בזה, והידיעות וההשכלות לנפש מוכרחים לעבור דרך הגוף.
כשהגוף אומר את כל תפילת "המאיר לארץ", ואומר את ה"ועל מאורי אור שעשית יפארוך סלה", אומר אח"כ בכונה גדולה את ה"אהבה רבה אהבתנו", כי כשמקודם אומר ומבין בדעתו שה"מאורות" הם עונגים גדולים, אזי ב"אורה של תורה" כבר מתחנן לרבש"ע "והאר עינינו בתורתיך".
כשהגוף הוא כך, והוא חי בשלום עם נפשו, אזי הוא העבד הנאמן ביותר, השמש הטוב ביותר לנפש, והוא מעמידו במקומו.
זהו הביאור ב"אשת חיל מי ימצא" )משלי לא, א(, כמ"ש שם הרלב"ג שהולך על הגוף והנפש, וכי אין אנו יכולים להבין בפשטות שזהו כמו אשה המסורה לבעלה ולביתה, ויכול כבר הבעל לסמוך עליה שמשמרת את הבית על הצד היותר טוב, ואינה נוטשת את הבית אף לא לרגע קט.
"ממרחק תביא לחמה", - אפי' בהיותה במרחקים, דואגת להעמיד הבית על תיקנו.
ועל־כן "בטח בה לב בעלה, ושלל לא יחסר", הוא בטוח עמה, ואין חסר לו מאומה.
עתה יובן המדרש )ויק"ר ל"ה א( "חשבתי דרכי ואשיבה רגלי אל עדותיך, אמר דוד, רבש"ע בכל יום ויום הייתי מחשב ואומר למקום פלוני ולבית דירה פלונית אני הולך, והיו רגלי מביאות אותי לבתי כנסיות ולבתי מדרשות, הה"ד ואשיבה רגלי אל עדותיך".
אותם הרגלים שהם ה"קבר" שקובר את כולם, "ואץ ברגלים חוטא" )משלי יט, ב(, "רגלים ממהרות לרוץ לרעה" )שם ו, יח(, אותם הרגלים נהיו כנפש, הם מושכים לבית־המדרש, כי כך הועמד, שהגוף מוכרח להיות אחד עם הנפש, ונהיה המשמש הטוב ביותר שלו.
וצריך ביאור, שהלא הגוף הוא זה שקוברנו?!
אלא היסוד הוא, שהגשמיות והרוחניות קשורים זה בזה, בדיוק כמו שהרוחניות מוכרח להיות עם הגשמיות, כי הכל מוכרח לעבור דרכו, כך לגוף אסור ליפרד מהרוחניות, וכשהגוף מוסיף אל כל הבטה איזו־מחשבה, אזי נהיה אחד עם רוחניות, אבל כשהוא נבדל מהנפש, אזי נשאר לבדו בלא הרוחניות, ונשאר עם עצמו, בלא רוחניות, עם ראיה שלו ושמיעה שלו, וכשהגוף עם עצמו לבד, יכול הוא לעשות ככל העולה על רוחו.
בכל הבריאה אין יכולים ליפרד הרוחניות והגשמיות, ואך בזה הנברא, במין האדם, היסוד הוא שהגוף יכול ליבדל, לישאר לבדו, וכאן מונח כל האבדון, ולהיפך גם כל ההצלחה.
כי את הגוף בראוהו והעמידוהו בתבנית־כזו אשר לא יבדל מן הנפש, ואמנם יכולת יש בידו ליבדל מן הנפש ולישאר לבדו, אבל נהיה קבור, הגוף לבד בלא רוחניות אין רואה כלום בבריאה, - כשיאמרו לו "ראו מי ברא אלה" יאמר שאין רואה כלום מלבד עצים ואבנים, ויותר אינו רואה.
כשהגוף נשאר לבדו, כבר אין תמיהה איך שרואים היום מעשים נוראים כאלו, רואים חללים מול העינים, ושומעים שעיירות שלמות נטבחות ונהרגות, ומה זה נוגע אליו, הגוף איננו יודע ממאומה.
עתה מובן כבר איזו שייכות יש ל"נושא בעול עם חבירו" ל"קנין־תורה" )אבות ו, ו(.
]כי רק ע"י נשיאה־בעול, אשר בזה קישר נפשו לגופו, אזי יוכל גופו להבין את תורתינו הק'[.
אצל משה רבינו כתיב )שמות ב, יא( "וירא בסבלותם", ופירש"י: "נתן עיניו ולבו להיות מיצר עליהם", - בעינים מוכרח הוא להשתמש, כי הרי אל הנפש חייב לעבור דרך ההגשמה של הגוף, אבל להיות מקשר זאת אל הלב, עם הרוחניות, - כי מבלתי זאת, כשאינו מקושר אל הרוחניות, אין זה כלום, ואין בו כל הרגש; כשהגוף נשאר לבדו, הכל מסתדר אצלו.
איתא בחז"ל )אס"ר ז, יג( בשעה שאמר המן־ הרשע לאחשורוש, בא ונאבד את ישראל מן העולם, אמר לו אחשורוש, לא יכלת להון, בדיל דא'לקהן לא שביק לון כל עיקר וכו', מיד אמר להון וכו' כבר הוא זקן ואינו יכול לעשות כלום וכו'.
יהיה אדם מסתכל היטב נכון בחדרי לבבו, הלא יהיה רואה, אם לא כל הרפואה היא רק לדעת שהוא סבור שהקב"ה שייך בו להיות מזקין, כי הלא רואה הוא את אשר עושים, שכל אחד עושה בבריאה ככל העולה ברצונו, ואיה גבורותיו? ובמעמקי־לבבו מתרץ לעצמו שמסתמא עתה חלילה כבר אין בו כח; כשהגוף מתרוקן מרוחניות אומר שח"ו הזקין.
כל תפילת "עזרת" היא, כדי להכיר שחלילה הקב"ה לא הזקין, "גואלינו גואל אבותינו", "אתה הוא ראשון ואתה הוא אחרון", אינו מזקין חלילה, עודנו אותו בעל־היכולת ובעל־הכח! ומה שברצונו עושה.
אחז"ל )ב"מ פג:( "בו תרמוש כל חיתו יער )תהלים קד כ( - אלו הרשעים ]שבעוה"ז[ שדומין לחיה שביער.
כשהגוף מתרחק מרוחניות, ונמצא לבדו, אזי אינו רואה כלום; עצים ואבנים גם בהמה רואה, ובמה מובדל מבהמה? א"כ הוא חיה ממש, הוא הולך אל אדם עם מכונת־יריה! ומדוע שלא יעשה כן, במה הוא שונה מבהמה.
כשמתרוקן מן הרוחניות, ואין בו שום מחשבה, איננו יודע מכלום, וכאן מונח כל האבדון של האדם, הגוף יכול ליפרד מהנפש, אמנם אסור לו ליפרד, אבל ביכלתו ליפרד, לישאר לעצמו, ואזי יכול לעשות הכל.
יג
כשאין הגוף אסור במושכלו, הריהו חפשי בדמיונו
 יום ב' בבוקר, כ"ג אלול
כאשר הולכים בדרך רחבה, הולכים בהשקט ובבטחה שההליכה תעבור בשלום, כי כאשר יזדמן איזה־נוסע מנגדו, יתן הפלוני איזו צעקה, ואז יטה את־עצמו לסור אל הצד.
וכשהולכים בדרך צרה־יותר, מוכרחים כבר להיות זהיר יותר, - וההולך על חבלים עם משקלות בידיו, הוא בשום־פעם לא יעזוב את־עצמו להסיח את־דעתו למחשבות־אחרות.
כי יודע הוא די היטב, שבההיסח הדעת הכי־קטן, לא ישאר ממנו כל זכר, אין־צריך לעוררו להזהר בזה, כי מעצמו הוא כבר נזהר.
זהו החילוק בין חכמים לסכלים, - החכם, מכיר ויודע שהנהו הולך על חבל־דק, ואת הנוראות של היסח־הדעת.
לא כן הרשע והסכל, - דמיונו מוליכו שובב כאילו שהליכתו היא בדרך רחבה, אשר אם יזדמן לו להיות נתקל באיזה מכשול שיפילנו, סבור הוא שיעמיד את עצמו, ואין מוטרד כלל להזהר.
וכאשר אורח־החיים הוא כהולך בדרכים רחבות, מבלי כל מורא, ומבלי זהירות־יתרה על הגוף שלא יתנתק מן הרוחניות, וכי יש דבר שהגוף לא יוכל עשוהו בהיותו לבדו, הלא אין בו לא שלימות ולא מדות, וכל הרעות מונחות בו.
היאך מגיע מה שמביטים על כל המאורעות כמקרים, מבלי לראות כל מכוון במאורעות הבריאה, הלא אין זאת אלא מפני שלצורך־זאת צריך להוסיף אל מבט־עיני־הגוף איזה מושכלות, - ומאחר שאינו עושה זאת, מדוע שלא יתהוו כל הדברים אצלו למקרה, הרי הגוף אין בו יכולת לראות יותר מזאת.
וכמו־כן היאך מגיע לכך שיהא אומר "כוחי ועוצם ידי", והלא בכדי שלא ידמה כן בלבבו, היה די שיכיר שהוא רק "נברא", ולא "בורא", - וכי להשגה זו אין יכול להגיע?!
התירוץ הוא, שדמיונו מוליכו שובב כהולך בדרכים רחבות, מבלי ליתן לב להבחין שהרי צועד על חבל־דק שהסטיה הקלה־שבקלה הרי נוראה היא, - אין חושבים כלום!
וכאשר איננו מקשר את מחשבתו אל הגוף, וכי יש היכן שאין הגוף יכול להגיע!
והיאך הוא זאת שהנהו "מהלך אחר שיחה נאה" )ב"ב עח:(, ממש כבהמה, - איך מתפתה בקלות כזו? - אך מדוע לא, הלא אם הגוף לבדו, מבלי מחשבה, אזי הוא כבהמה!
זהו מה שאמרו חז"ל )דברים יא, טז בספרי; מובא ברש"י( "כיון שאדם סר מן התורה, מיד הולך ומתדבק בע"ז", - כשעוזב את הגוף לבדו, הולך הוא מיד לכל הצרות שבעולם.
"חכם ירא וסר מרע" )משלי יד, טז(, אחז"ל )עי' שע"ת א, טז( משום שהוא סר־מרע, ממילא שרוי הוא בפחד בתמידות אולי לא נזהר כראוי, כי יודע באיזו דרך־צרה הוא צועד.
"וכסיל מתעבר ובוטח" )שם(, - וכאשר רואים שאין מרגישים כלל את הראש־השנה, כי אם היה מורגש, היה מהפך עולמות.
וטועים אנו בזה, כי אי־הידיעה מראש־השנה, הוא לא מחסרון אמונה, אלא אי־הידיעה הוא משום שאין יודעים! הגוף אינו יודע מכלום.
כי הרי צריך להוסיף איזו־מחשבה על מהותו של ראש־השנה, ליתן־לב כי בראש־השנה הלא תלויה כל הצלחתו, או חלילה להיפך, - וכשאין מוסיף את המחשבה, איננו יודע מכלום.
"אכול ושתה כי מחר נמות" )ישעיה כב, יג(, - הלא כתוב "כי מחר נמות", לכן עתה חי לו חיים טובים, מפני מה לא, כי אין יודע כלל מה לומר, כי בלא מחשבה אין רואה כלום.
אם חפצים שהגוף ידע משהו מראש־השנה, מוכרחים לעסוק אתו לאט לאט, להסביר לו, עד שיתחיל לדעת מן הראש־השנה, - ומבלתי זאת, הדבר די־בטוח שגם בעת "מוסף של ראש־השנה" יהיה כפי שהוא עתה.
יד
החרדה מפני ראיית העין
 יום ב' בערב, כ"ג אלול
ביסוד אשר דיברנו, - שאסור לעזוב את הגוף לפרום את עצמו מן הנפש, - בזה טמון כל ההצלחה, ולהיפך, חלילה כל האבדון; הדבר הנורא ביותר הוא, לנטוש את הגוף בלי לצרף אליו את המחשבה, אלא להשאירו לבדו.
ורואים אנו איך היה הקב"ה כביכול בפחד מזה.
כי "חכם ירא וסר מרע", בידעו את הנוראות שבזה ע"כ מפחד תמיד, "וכסיל מתעבר ובוטח" )משלי יד, טז(.
בספורנו )במדבר כ, ח( מבאר החטא של מי מריבה, וז"ל: "בהיות מיני הנסים המסופרים בכתבי־הקודש, על אחד מג' פנים:
הא' הוא נס נסתר, כמו ירידת המטר, וההמלט מן החלאים ומן הצרות.
וזה המין מן הנסים, ישיגוהו הצדיקים בתפלתם, כענין )בראשית כ, יז( "ויתפלל אברהם אל האלקים וירפא אלקים את אבימלך" וכו'.
והב' הוא נס נגלה, לא יוכל הטבע לעשותו באותו־האופן, אבל יעשהו אחר תנועות רבות במשך זמן.
וזה המין מן הנסים, יעשהו האל יתברך על־ידי עבדיו, עם הקדמת איזו תנועה מסודרת מאתו, כענין וכו' )שמות יד, טז( "הרם את מטך", )שם יז, ו( "והכית בצור", וכו', וזולתם.
והג' הוא מין מן הנסים, שלא יוכל הטבע לעשותו בשום־אופן.
וזה המין, יעשה האל יתעלה, על־ידי עבדיו, בדיבור בלבד, שהיא "פעולה שכלית", ויותר נכבדת משאר תנועותיו הגשמיות, כמו שהיה הענין בפתיחת פי הארץ, באמרו )במדבר טז, לא( "ויהי ככלותו לדבר וגו' ותבקע האדמה אשר תחתיהם" וכו'.
והנה בענין זאת המריבה, היה מן ההכרח ]כדי[ להעביר את רעת תלונות ישראל, - שיהיה הנס הנעשה - מבאר מעלת המלך המשלח, ודרכי טובו, - ומבאר גם־כן מעלת השליח וטובו, ושהוא מוכן אל שייטיב המלך על־ידו לעמו.
ותתבאר מעלת המשלח, במין הג' מן הנסים, אשר לא יוכל הטבע כלל עליו בשום־ אופן ובשום־זמן.
ותתבאר מעלת השליח, במין הב' מן הנסים, הנעשה בתנועת השליח הראוי לזה.
ובכן צוה האל־יתברך שיהפך הסלע למים, כאמרו )במדבר כ, ח( ונתן מימיו, כלומר שיהיו המים מן הסלע, לא נמשכים ממקו"א אליו, וזה היה נמנע זולתי בהיותו נהפך מצורת סלע אל צורת מים, כאשר העיד אחר כך באמרו )דברים ח, טו( המוציא לך מים מצור החלמיש, כי אם היו המים מובאים ממקום־אחר לשם בנס, לא יהיה הבדל בין חלמיש לזולתו. - וזה המין מן הנסים, לא יוכל עשוהו הטבע בשום־אופן ולא בשום־זמן...
וצוה עם זה, שאחר שיהפך הסלע למים, יוציא משה אותם־המים להם במטהו לשבטיהם, כאמרו )להלן כא, יח( "במחוקק במשענותם". ולזה המין מן הנסים אמר )כ, ח( קח את המטה וגו' והוצאתם להם מים מן הסלע וגו'.
והנה משה ואהרן הסכימו לעשות המין הב' מן הנסים, ולהגיר המים אל הסלע ממקום־אחר וכו'.
כי לא בטחו שיקים הקל יתברך את דברו לעשות לישראל המין הג' מן הנסים, בחשבם לישראל אז ממרים מאד, עד שיהיו בלתי ראוים אליו.
ובכן עשו את דרך מין הב' מן הנסים במטה, אשר בו הודיעו מעלת השליח, ולא עשו את דרך המין הג', אשר בו יודיעו לישראל מעלת המשלח וטובו, ולזה נכתב עליהם כו' ו'מעלתם בי', שחיללת' כבודי, ולא הראיתם למריבים את סכלותם.
הספורנו מבהיל, - כשמרע"ה נוטה ידו על הים, ובוקע אותו, הלא מובן מאליו, איזו שייכות ישנה למשה־רבינו אל קריעת־הים! וכי הגבהת־יד יש בה יכולת לבקוע ים?!
וסוף־כל־סוף הלא אכן אמרו )טו, ב( "זה קלי ואנוהו", ואמרו חז"ל )מכילתא; מובא ברש"י( "ראתה שפחה על הים, מה שלא ראה יחזקאל בן בוזי במעשה מרכבה".
אך הפחדים הנם נוראים עד מאד, - כי הגוף רואה עשיית תנועה עם היד, וכבר נעלמת מעלת המשלח, ומדמה שרואה כי משה־רבינו הוא הנהו "הבריה" בסיבת בקיעתו של הים, וח"ו אין לזה כל שייכות אל הרבש"ע.
כ"כ נורא הוא עבור הגוף איזו ראיה־קלה, אם המחשבה אינה הולכת צמודה עם הראיה, וחדורה בכל־כולה כפי הנצרך.
כי מבלתי־זאת הוא נשאר אצל הראיה שמשה־רבינו הוא הבוקע, - וכן בהכאת הסלע, הרי העינים ראו איזו פעולה ממשה־ רבינו, ומתברר להם רק מעלת השליח, אך את מעלת המשלח אין רואים כלל, - הלא זה מבהיל.
לכן ביציאת־מצרים, משה־רבינו עשה את כל התשע־מכות, אשר בזה ראו כולם כפי מה שהיה ברצונו של הרבש"ע שיראו את מעלת השליח - משה! - אבל כשהגיעו לסוף, למכת בכורות, אשר דרך־זה נגאלו, אזי צוה משה )יב, כב־ג( לא תצאו איש מפתח ביתו עד בוקר. ועבר השם לנגוף וגו', "לא ע"י מלאך, ולא ע"י שרף ולא ע"י שליח, אלא הקב"ה בכבודו ובעצמו", - בלא שום פעולה, בלי שום עזר בדרך הטבע, וכאן כבר מתברר שהרבש"ע בעצמו פדה והציל את ישראל, ולא משה, כי משה־רבינו היה רק השליח, אבל הגואל היה הוא־יתברך.
כי יודע הוא את נוראותה של הבטה בעיני בשר, מבלי להיות חדורה כל־כולה עם מחשבה.
טו
להחשיב רוחניות למציאות
 יום ג' בבוקר, כ"ד לחודש אלול
קשה מאוד לפעול אצל האדם, להיות חש שרוחניות הוא מציאות, אין אנו מדברים כבר על נתינת יקר אל הרוחניות, שיהיה ניכר שהוא העיקר וכל השאר הוא טפל, לכל־הפחות להחשיב זאת למציאות, הרי גם־כן אין מחשיבים.
כי כאשר נמצאים בעולם־אחר ובמצב־אחר, אכן אין כל ידיעה מזה־העולם, - מי שהרגיש זאת פעם־אחת, משיג כבר ידיעות מאותו עולם.
ומבלי לפעול בעצמו להחשיב את הרוחניות ל"יש", למציאות, היאך יתכן להבין מאמרם ז"ל )דברים כג, ט בספרי; מובא ברש"י( "שהמחטיא לאדם, קשה לו מן ההורגו, שההורגו הורגו בעולם־הזה, והמחטיאו מוציאו מן העולם־ הזה ומן העולם־הבא", - כאן הוא הורג את הגוף, וכאן הורג את הנפש.
ואמנם באמת אין כל־אפשרות להבין זאת, כאשר הרוחניות אינה נחשבת לכלום.
אכן בתורה )דברים יג, ז־יב( רואים לא כך.
כי בשביל אשר "בקש להדיחך מעל ה' אלקיך", אע"פ שלמעשה לא הדיחך, ורק רצה להדיחך מן הרבש"ע, ליטול ממך את הרוחניות, את הנפש, כבר נאמר )שם( "לא תאבה לו וגו', ולא תחוס עינך עליו, ולא תחמול, ולא תכסה עליו", - בדיני נפשות הרי הכלל הוא "ושפטו העדה, והצילו העדה", - וכאן כשמסית מהרבש"ע, הטילה עליו התורה את האכזריות הגדולה ביותר.
מזאת צריכים אנו להבין, מהו זאת שאחד עושה לשני טובה ברוחניות, או אפילו כאשר רק רוצה לעשות לו טובה ברוחניות, הרי "מרובה מדה טובה".
ואדם הרי אינו מבין זאת, הוא יודע רק שכשנותן מטבע־הגונה נדבה, שהוא 'נותן', וחבירו 'לוקח', רק זה נחשב אצלו נתינה, אך טובה ברוחניות, חושב שאין זה כלום.
וכמה אכזריות הוא כשאחד מבקש מהשני ללמוד אתו מעט - טובה ברוחניות, והוא מסרב, כי הוא אינו יודע כלל מרוחניות, אינו נחשב אצלו למציאות.
וכי יודע האדם, כי כשהולך לשוחח עם חבירו כשלומד, יש לו ממש דיני גזילה, הוא גונב לו את הזמן, את הענין, בכך שהוא מונעו מללמוד.
בשל"ה־הק' )אות קדושה( הביא מאמר חז"ל )ילקוט משלי תתקס; תנחומא במדבר כב( כל שאינו אומר דבר משל תורה בשם אומרו, עובר בלאו, שנאמר )משלי כב, כב( "אל תגזול דל כי דל הוא", - והרי הוא כל־שכן מגוזל ממון, כי מה הוא ממון כנגד מימרא של רוחניות.
ברבינו־יונה )עי' שע"ת ג, עג( כתב, שעל נכבדי העם ליזהר ולדאוג שיתנו רוחניות לעם, להשגיח על כל דבר־פשע ולבער הרע, - והרי קל־וחומר הוא מאבידת הגוף.
אם אחד יושב בבית־הכנסת עם עוד אנשים, צריך הוא לדעת שע"פ דיני שולחן־ערוך, יש עליו דיני שכנים, וצריך להזהר שלא "יקרר" את שכניו בעבודת ה', כי בזה הוא מזיק־אמיתי, - היסוד הוא, כי להזיק הגשמיות, הוא כאין וכאפס לעומת היזק הרוחניות.
טז
התפלה - אפס בלתה
 יום ד' בבקר, כ"ה אלול
בגשמיות רואים כי ישנם "אמצעים" שההשתמשות בהם איננה תדירה, רק לעתים מסויימים, אך יש אמצעי שהשימוש בו בכל סעודה - הלחם, לא ימצא שום סעודה שאין צורך להשתמש בו, וזהו סימן שאמצעי־זה הוא עיקרי, "ואקחה פת לחם וסעדו לבבכם" )בראשית יח, ה( - סעידת־הלב הוא רק בלחם.
ברוחניות רואים כי ה"אמצעי" של תפילה, משתמשים דרך אמצעותו בתדירות, - הלא אין שום מעשה בתורה, שהדרך להוצאתו־לפועל לא היתה ע"י ההשתמשות גם ב"אמצעי"־זה, - ובלא־זה לא התחיל כלום!
שרה־אמנו ע"ה, ברצותה שממנה יהיה נבנה בנין הכלל־ישראל, ועשתה לזה עצות שונות, והשתמשה באמצעים שונים, עד אשר אפילו נתנה את הגר שפחתה לאברהם, "אולי אבנה ממנה" )בראשית טז, ב(, - אמנם, עם־כל־זה, את האמצעי של תפילה לא זנחה.
וכן כשרצו האמהות לבנות השבטי־קה, פנו אל כל אמצעי ששייך, כדי שיהיו נולדים מהם, נתנו את בלהה וזלפה ליעקב )בראשית ל, ג־ט(, וגם השתמשו ב'אמצעי' של דודאים )שם ל, יד(, כי מסתמא הוא אמצעי שמועיל, - ועם־כל־זה לא זנחו את ה"אמצעי" שנקרא תפילה, "נפתולי אלוקים נפתלתי" וגו' )שם ל, ח(.
וכן כשהיו השבטי־קה צריכים לירד למצרים, אמר להם יעקב )שם מג, יא( אם־כן אפוא קחו עמכם אמצעים שונים, ולסוף איתא בחז"ל )רש"י שם מג, יד( שאמר: מעתה אינכם חסרים כלום, אלא תפילה, ונעמד להתפלל עליהם.
כיוצ"ב ביציאת־מצרים, אשר הרי היו מוכנים שם איזה אמצעים, ולכאורה הרי היה די בהבטחת הקב"ה, אשר הוא הרי 'שומר הבטחתו', והיתה ג"כ זכות אבות - אשר זה בודאי אמצעי טוב ומועיל, כמש"כ )שמות ב, כד( "ויזכור אלקים את בריתו את אברהם את יצחק ואת יעקב", - אף־על־פי־כן, עם ה"אמצעי" של תפילה היה מוכרח להשתמש, "וישמע א' את נאקתם" )שם(.
ואם ח"ו האמצעי של תפילה לא היה נעשה, לא היתה כלל יציאת־מצרים, כמו שמבאר שם )ב, כה( הרמב"ן, כי אע"פ שנשלם הזמן שנגזר עליהם, לא היו ראוים להגאל וכו', אלא מפני הצעקה קיבל תפלתם ברחמיו.
כאשר היתה להם גם זכות־אבות וגם תפילה, רק מכך יכל להיות יציאת־מצרים.
במעשה־בראשית, אשר הלא היתה שם איזו התפלפלות בלתי־מבוטלת בששת הימים אשר ברא הרבש"ע את הבריאה, והלא ברא אותה, ולבסוף כתוב )בראשית ב, ה( "כי לא המטיר ד' אלקים על הארץ, ואדם אין לעבוד את האדמה", ואחז"ל )מובא ברש"י שם( מה טעם לא המטיר, לפי שאדם אין לעבוד וכו', ואין מכיר בטובתם של גשמים להתפלל עליהם.
כל הבריאה מוכנת, רק אין מי שיכה בפטיש, נצרך היה לו כביכול להקב"ה שיהיה נמצא "מתפלל", ובלא־זה הבריאה לא נעה במאומה, - זהו כוחו של ה"אמצעי" שנקרא "תפילה"!
איתא בחז"ל )תנחומא כי־תבוא א( צפה משה ברוח־הקודש וראה שביהמ"ק עתיד ליחרב )ולא יהיו קרבנות כלל(, עמד והתקין לישראל שיהיו מתפללין ג' פעמים בכל יום, לפי שחביבה תפלה לפני הקב"ה מכל מעש"ט ומכל הקרבנות.
כשנגזר על משה־רבינו שלא יכנס לארץ, תיכף נעמד להתפלל!
משה־רבינו היו לו די אמצעים להגיש, אך יודע היה, כי עם שום אמצעי, מבלי האמצעי של תפלה, לא יוכל לבטל הגזירה, עד שמנעו הקב"ה מלפעול עם אמצעי זה.
אגב יש להתפעל, שכאשר המשנה )ב"ק ב.( מבקשת להוציא בלשונה מה שיבטא את התואר "אדם", מוציאה אותו בלשון "מבעה", מלשון )ישעיה כא, יב( "אם תבעיון בעיו" )שם ג:(, - את כל היקף מהות־האדם, לבטא בלשון 'מתפלל'!
הרי לכאורה יכלו לציינו בתוארים אחרים, "חכם" וכדו', ואעפ"כ מציירים אותו בציור של "מתפלל", רואים אנו שזהו האמצעי במהות־האדם המשובח מכל שאר האמצעים.
זהו מה שאז"ל )ראש־השנה טז:( "כל שנה שרשה בתחילתה, מתעשרת בסופה", ופירש"י, שרשה בתחילתה, שישראל עושין עצמן רשין בראש־השנה לדבר תחנונים ותפלה".
"רשה בתחילתה", - הכל תלוי אם רק ישנה תפלה! - צריכים אנו להאמין בזה ולהכיר, כי אין לנו שום־דבר, אם לא ברחמים.
עוד הערה, הלא הגישו לנו את הכל מוכן ומושלם, עלינו אין מוטל לעמול לערוך נוסחאות ולחפש בקשות בשביל להתפלל, ואדרבה נאסר עלינו להוסיף אפילו אות אחת, כמ"ש חז"ל )ברכות כח:( שהי' חסר ברכת הצדוקים ]המינים[, אמר להם רבן גמליאל לחכמים, כלום יש אדם שיודע לתקן, עמד שמואל הקטן ותיקנה, רואים אנו שאין זה כל־כך קל לתקן תפילות.
מאתנו מבקשים רק: אל תהא דורך ורומס דברים יקרים אשר כמו אלו, - יותר אין מבקשים מאשר לקחת אותם ביד, ולהשתמש בהם, - אך אנו ר"ל עוסקים ברמיסתם.
זמש"א חז"ל )ברכות ו:( "מאי )תהלים יב, ט( כרום זלות לבני אדם, אלו דברים שעומדים ברומו של עולם, ובני אדם מזלזלין בהם", ופירש"י כגון תפילה, - שהתפלה "עומדת ברומו של עולם" כבר נוכחנו לדעת מכל המבואר, "ובני אדם מזלזלין בהם" - הורסים ומשחיתים אותם להיות בטלים ומבוטלים כאין.
הרי הניחו לנו נוסח מוכן של כל התפילות, כל הראש־השנה עד המנהג הקטן ביותר כבר מוכן לנו.
אם האדם אינו עסוק במשך כל היום, שיעשה עכ"פ "עסק" מהתפילה, כי בתפילה הרי ימצא את כל מה שירצה, "עדות" "אמונה", גם את "הראש־השנה" ימצא שם, כי אם יעסוק בתפילה, ידע מהו "משפט", - הרי רואים אנו מחז"ל שהכל אצור וטמון בתפילה.
יז
עבד כי ימלוך
 ה' בערב, כ"ו אלול
כאשר בר־דעת נכנס אל בית, מכיר הוא תיכף מי הוא האדון־המושל, ומיהו העבד, - בראותו את התנועה ואת התנהלות־החיים בבית, מיד מכיר את המושל ואת העבד.
כדרך־זה הוא גם־כן בבית הרוחני, בר־דעת ומבין, מכיר מיד את האדון ואת העבד.
כי הנה הרי יש אברי־הגוף ואברי־הנפש, - וכאשר יתן־לבו על ההבדל בין אלו לאלו, יראה, כי אברי־הנפש הם: "יושב כאן ומחשב באספמיא" )עי' נדה ל:(, - עם היותו יושב כאן, הוא יודע את הנעשה באספמיא, - על־ידי כמה נתונים אחדים, הוא יודע בבירור את מעשה זולתו בקצה האחר של העולם, - כי בידעו שזמן הנסיעה למקום־פלוני הוא י"ב שעות, ובידעו אימתי יצא השני לדרכו, ממילא על אף היותו כאן, יודע הוא בבירור, שאם לא היתה איזו סיבה צדדית, בודאי השני צועד כעת במקום־פלוני, - ובימינו הלא כבר עוסקים במחשבות על אשר נעשה מחוץ לגלגל הארץ.
וכמו"כ 'הראיה־השכלית' - אין בעדה שום עבר ושום עתיד, כי "זמנים" הם דבר הנמצא רק בהגשמה, אבל בשכל אין־זה נמצא כלל.
כי מה שייך בעד השכל ענין עבר ועתיד? הלא כאשר רואה את העתיד להולד באחרית, הרי רואה עכשיו לנגדו את אשר בעד גופינו הוא 'עתידות', - אך אצל ה"שכל", ה"נפש", אין זמנים, ואין מושג של 'אחרית'.
'שמיעה',  - איזו שמיעה היא השמיעה הרוחנית, איתא בחז"ל )שמו"ר כז, ט( "הה"ד )ישעיה נה, ג( "שמעו ותחי נפשכם", - היאך חביבים ישראל שהוא מפתה אותם, - אמר להם, אם יפול אדם מראש הגג, כל גופו לוקה, והרופא נכנס אצלו, ונותן לו רטייה בראשו, וכן ברגליו, ובכל אבריו, נמצא כולו רטיות, - אני איני כן, אלא רמ"ח איברים באדם הזה, והאוזן אחד מהם, וכל הגוף מלוכלך בעבירות, - והאוזן שומעת, וכל הגוף מקבל חיים, שמעו ותחי נפשכם".
חז"ל הם ידעו את טיב כוחה של השמיעה, אבל אנו כבר מבינים מזה, מה נפלאה היא שמיעה־זו, אשר היא רפואה לכל הגוף כולו.
דוד־המלך ע"ה אכן אומר )תהלים מ, ו־ז( "רבות עשית אתה ד' אלקי, נפלאותיך וגו' עצמו מספר. וגו' אזנים כרית לי", הוא חישב את חוש־השמיעה בין נפלאות ה'.
אך כשמביטים על אברי הגוף, על הראיה של עיני־הבשר, - אף שגם זו ראי', ואין לבטלה, אך היא ראי' מקומית קטנה, את אשר אחורי האוזן אין רואה כבר כלל, שם רואה רק הראי'־שכלית, עין־בשר רואה עד כמה פסיעות, ורק למול העין.
]וככה הוא בכל החושים שבצד־החומרי־שבגוף, שכולם הנם מצומצמים בתכלית הצמצום[.
ממילא הרי בר־דעת יכול לראות בחוש, מי הוא האדון ומי הוא העבד! - כי אכן נכון הוא ששניהם רואים, אבל בעצמה של ראייתם שייך להכיר מי הוא בעל־הבית, - אין אפשרות לומר שהגוף הוא האדון, והנפש היא העבד.
וכאשר התנהלות האדם היא באופן זה, שהגוף הוא העבד, והנפש היא האדון והמושל, אזי הגוף הוא טוב־מאד עבור הנפש.
אך צריך האדם ליזהר שלא יתחלף הדבר! - כי עלול להחליף ולהפוך הקערה על פיה, לנשא הגוף למעלה, ולמסור ההנהגה בידי הגוף.
ואמנם תמוה הדבר מאד, איך שייך שגוף כזה, אשר ראייתו כל־כך קצרה, וכל מהותו אינה אלא סרחון, היתכן שהוא יהיה מושל על ק"כ מדינות? - אך אמנם כך הוא, שיכול הגוף למשוך את כל הנפש אליו לד' אמותיו, ולמשול!
]כי אברי־הנפש יתהוו כפופים ונכנעים ובטלים אל החושים החומריים שבגוף, לתאותם וחפצם[.
ואלו הם דברי הרמב"ם )בפרקי הצלחה בתחילתו( שיראה שהחושים וכחות הנפש כולם יהיו עובדים בשביל השכל ]הנפש המדברת[.
כי אם ישים את השכל עובד לחושים, יהיה "עובד עבודה־זרה בטהרה" )לשון הגמ' ע"ז ח.(, בהיותו מקטר ומנסך לאלהים־אחרים הגוף הנגוף, - ולא יאמר כי אלה הם ענינים מותרים, כי אמנם העביד את נפשו היקרה, בת מלך, לעבד נבל, וכמו שרמז אליו שלמה־המלך עליו־השלום )משלי ל, כא( "תחת עבד כי ימלוך, ונבל כי ישבע לחם".
הראוי להיות, הוא, שהחושים יהיו עובדים ומשרתים את השכל, שהרי רואים ברור שהשכל הוא האדון, - ואך כי עלול לעשות את הגוף למושל, וכשנהי' מושל, נכנס כל האדם לחיי־השקפה־גופנית, וזהו "תחת עבד כי ימלוך".
אם רוצים לבחון לידע מי הוא בקרבו המושל, הגוף או הנפש, יכולים לידע ע"פ הפעולות, כפי מי שפועל אותם, כך הם הפעולות היוצאות.
אם יוצאות פעולות ש"אינם בני ד' אמות", פעולות בעלי־מרחקים, השקפות רחבות ועמוקות, זהו סימן שהנפש היא המושלת, - אשר ידיעותיה אינם מצומצמות מקטנוניות, והשקפות "בני ד' אמות", ומבטים דלים וצרים.
אך אם רואים את פעולותיו של האדם, שהנם פעולות־קטנות, ומחשבותיו הנם קרובות וקצרות, והשקפותיו הם בד' אמות שלפניו בלבד, זהו הסימן הגדול ביותר, שהגוף שולט בו, ולא הנפש, ממנו יוצאות כאלו פעולות, שאין יודע מסביבו כלום.
ומסיים הרמב"ם )שם( היאך יחגור חרבו על ירך, למשול על החושים כמו שהרוכב יניע את הבהמה ויוליכה איך שירצה? - כאשר יביט עם כח המחשבה, בזה יקשור את החושים לשכל, להשתמש בהם כמו שהוא משתמש בביתו בין משרתיו ונעריו, - ויעתקו מטבעם, וישובו נכנעים, כפופים ונשמעים אל השכל, ותשוב ההכנעה אל הסיבה הראשונה במציאותה, והוא הקל יתברך, כאשר נזדככה הנפש, והשיבה את החושים אל עבודתו תחת ממשלתו.
והם הם הדברים שנתבארו, שבזה הנם הנוראות, כי הבטת־גוף כשאינה חדורה מצד אל צד עם המחשבה, הריהי נשארת הבטת־גוף, ונהיה הגוף מושל, ובזה הוא מכלה את כל הנפש.
וזה היסוד שהיה רגיל הסבא לומר לגבי בלעם: כי הנה רואים אנו שאומות־העולם היו להם חכמים גדולים, עד שאמר בלעם )במדבר כג, י( "תמות נפשי מות ישרים, ותהי אחריתי כמוהו", - ואיך הוא זה, אשר כל־זאת נאבד בשעה־קלה?
התירוץ הוא, כי כשהגוף הוא המושל, ביכלתו לכלות את כל הנפש, - ולשעבד החושים אל הנפש שהנפש תמשול, זה לא היה אצלם.
וזהו הביאור שציוו )ראש־השנה טז. לד:( לומר "מלכויות" בר"ה - "שתמליכוני עליכם", להמליך הנפש, להכיר שהנפש היא המושלת, והחושים צריכים להשתעבד לו כעבדים.
.
הערה קצרה: במלכויות יש מקורבים למלכות, שהם הזוכים לראות פני המלך, ותחתם נמצאים שרי המדינות, ותחתם שרי המחוזות, ותחתם שרי העיירות והכפרים וכו' וכו'.
והנה השרים־הנמוכים לא זכו מעולם להיות רואי פני המלך, אלא כל־אחד מקבל את תפקידיו מן השרים אשר עומדים מעליו, והוא מוציא לפועל את התפקידים שמוסרים בידו, ובאופן־זה מתנהלים כל מדינותיו של המלך.
ונמצא שכלפי בני־המדינה, המלך הנהו השר העומד תחת המלך, או אפי' השר שיותר נמוך, ואין שום־אדם יכול לומר שאינו מוכרח להשמע אליו מפני שהלא הוא אינו המלך, כי אין ממש בדברים אלו, כי שום־אדם לא יקבל כלום מידו של המלך, אלא מוכרח רק לפעול את מה שהשר הממונה עליו יורהו, ואשר הוא כבר יקבל מהמלך את תפקידם של אלו שתחתיו.
וכך צריכים אנו לדעת גם במלכותא דרקיעא, כי ה"שכל" הוא המלך שלנו, - אי אפשר לנו לומר שנלך לעבוד ישיר למלכינו הרבש"ע, מבלי להשמע אל אשר השכל מורה אותנו.
הרי כתיב )דהי"א כח, ט( "דע את אלקי אביך, ועבדהו", - כדי לעבדו צריך שיהיה "דע", מי שאין יודעים אותו, הרי אין שייך לעבדו, וע"כ מוכרחים אנו להשמע לשכל, כי הוא מלכינו, ואין לנו כל דרך אחרת לידע את רצון ה' בלעדיו, הוא הרי "חלק אלוה ממעל", והוא קשור עם הרבש"ע, ויודע די היטב את רצונו, אבל הגוף אין יודע כלום, - כך הועמדו הגוף והנפש.
"וכולם מקבלים עליהם עול־מלכות־שמים זה מזה, ונותנים רשות זה לזה" )ברכת יוצר(, - במלאכים הוא גם־כן כך, אחד מקבל מהשני עול מלכות שמים - את הידיעת ה', - וכך הם אצל האדם השכל והגוף, השכל מראה הידיעות ומוסר אותם אל הגוף, והגוף מוכרח להשמע אל דבריו, כי בלתי־זאת לא יתכן לו לדעת מכלום.
יח
ידיעה פשוטה, ללא כל לימוד
 ש"ק בבוקר, כ"ח אלול
בכל־התורה־כולה לא מצינו פלפולים וחקירות, התורה מדברת אלינו מאד פשוט.
לכאורה היה מתאים להיות, שבתורה תהיה כתובה חקירה ו"פילוסופיה", שתהא מתבררת האמונה, הלא התורה דאגה בעבורנו גם בדברים הנראים לנו כקטנוניות, עד שנאמר בתורה ציווי של "ושבת וכסית את צאתך", - ועם־כל־זאת, שום חקירה לא מצאנו בתורה.
אפי' כשהתורה עוברת מן התקופה של תרח אל אברהם, אשר נאמר עליו )ישעיה נא, א( שהוא צור מחצבתנו, שבזה ודאי היה מתאים שיהיה כתוב, דרך איזה חקירות ופילוסופיות הגיע אברהם־אבינו אל הרבש"ע, גם לא נכתב; מאבותינו הק' אין לנו שום ראי' על אמונתם.
כשהתורה מתחילה בענין מעשה־בראשית כתוב )א, א( "בראשית ברא אלקים", - לכאורה היו מתאים שיהיה כתוב קודם את כל ה"מורה נבוכים" כהקדמה, לברר את הכל, ולאחר־מכן לומר "בראשית ברא אלקים".
*
ורואים אנו גם בדוד־המלך, שמדבר פשוט, והוא מתחיל )תהלים קלה, ג( "זמרו לשמו כי נעים. כי יעקב בחר לו ק'ה, ישראל לסגולתו, - אין זה מהדברים־הקטנים להכיר זאת, שנתקשר הבוי"ת עם הכלל־ישראל קשר עולם.
"כי אני ידעתי כי גדול ה', ואדונינו מכל אלקים".
הן דוד־המלך יודע, אך אנו הרי איננו יודעים, והוא הרי מלמדינו לדעת, צריך הוא הרי לומר לנו כי אני ידעתי כי "כל אשר חפץ ה' עשה", ידיעות־כאלו אשר בהם מתבארים כל הספיקות ודברים אי־ברורים וקושיות הנמצאים בהנהגה, - שכשיודעים שיש אדון כל, ולו השליטה, והוא מנהיג ועושה מה שרוצה, ואיך שרוצה, ללא שום חוקים וטבעים ומהלכים מוגבלים, כי אם לפי רצונו, ולפי דרכיו, מי יוכל לעמוד להשיג רצונו אשר הוא למעלה מכל מושג, ומה שייך בזה להקשות קושיות ולתרץ תירוצים.
ומהיכן אני ידעתי כי כל אשר חפץ עשה? - הרי הנני רואה ברור שהוא "מעלה נשיאים מקצה הארץ, ברקים למטר עשה, מוצא רוח מאוצרותיו", - מזה יודע דוד־המלך הכל!
וזאת הלא גם אנו רואים, ואעפ"כ איננו יודעים.
הלא היה מתאים שבענין ידיעות־כאלו, יהיו מוצעים חיבורים שלמים בפילוסופיה, - אך מ"מוצא רוח מאוצרותיו" לראות הכל?!
התירוץ הוא: אה"נ, מן "מוצא רוח מאוצרותיו" רואים הכל, אך לא כל־אחד־ואחד רואה זאת.
דוד־המלך אומר "כי 'אני' ידעתי", ואתם אכן אינכם רואים, אך אני רואה ברור, והאמינו לי ותסמכו עלי, כי אני רואה בחוש את ה'גדול אלקים' מאלו הדברים שהנכם רואים תדיר.
*
פרשת־נצבים מדברת בענין ימות המשיח, ומספרת )ל, ג־ה( שיהיה "ושב ה' אלוקיך את שבותך וגו'. והיטיבך והרבך מאבותיך וגו', והתורה מסיימת )ל, ו( ומל ה' אלוקיך את לבבך ואת לבב זרעך, לאהבה את ה' אלקיך".
אהבת־ה' היא הלא הדרגה הגבוהה ביותר, רק יחידי סגולה זכו להיות אוהבי ה', באברהם כתיב )ישעיה מא, ח( "אברהם אוהבי".
וממילא הרי כשנאמר על ימות המשיח שתהיה בלב כולם אהבת־השם, הרי אנו מדמים, ש]כדי להשיג מעלת אהבתו[ יהיו אכן בוקעים את הרקיעים, ומן כסא־הכבוד יהיו משליכים אלינו ספרי פילוסופיה, - כי מן חושך־אשר־כזה, "בכל הגוים אשר הדיחך השם אלקיך שמה", לעבור לשלימות־כזו, דרך־מה יתכן להיות זאת?!
*
והנה עתה, קודם ימות־המשיח, הרי ישנה בחירה ביד האדם לעשות כרצונו, צדיק או רשע.
"ראה נתתי לפניך את החיים ואת המות, את הטוב ואת הרע. וגו'. ובחרת בחיים" )ל, טו־יט(.
ואמנם אנו מדמים, כי אומרים לנו בזה, שניתנו לפנינו חיים מוגמרים )שכבר יצאו לפועל(, ומיתה מוגמרת )שכבר יצאה לפועל(, וכי אז הרי מובן ודאי שלא יהיה בוחר במות.
אך כנראה שאי אפשר כ"כ בנקל להכיר ביניהם, והוסיפו להזהירו בציווי של "ובחרת בחיים".
וחז"ל )מובא ברש"י( המשילו זה, לאדם שחילק חלקים לבניו, וקרא לאחד מהם, ואמר לו: בחר לך חלק יפה בנחלתי, ומעמידו על חלק היפה, ואומר לו: את זה ברור לך, ]כבר רואים אנו את הבחירה, שממש הניחו את ידו ואמרו לו טול זה[.
ועל־זאת שיבח דוד לרבש"ע )תהלים טז, ה( "ד' מנת חלקי וכוסי, אתה תומך גורלי", הנחת ידי על גורל הטוב, לומר את זה קח לך.
אך גם־זה מונח ב"כי אני ידעתי", כי נוסף על דוד־המלך, לא ראה זאת עוד מישהו, אנכי לבדי אני ידעתי, ואתם אינכם יודעים כי עד כדי־כך העמידו את האדם על חלק הטוב.
*
והרמב"ן כותב )שם להלן ל, ו( כי לימות־המשיח יהיה המצב שונה, - "לימות המשיח תהיה הבחירה־בטוב להם טבע, לא יתאוה להם הלב למה שאינו ראוי, ולא יחפוץ בו כלל, - והיא המילה הנזכרת כאן, - כי החמדה והתאוה - ערלה ללב, ומול הלב הוא שלא יחמוד ולא יתאוה וכו'.
"ולכך אמר )ירמיה לא, לג( ולא ילמדו עוד איש את רעהו וגו' לאמר דעו את השם, כי כולם ידעו אותי למקטנם ועד גדולם עכ"ל, והיינו שיהא "ומלאה הארץ דעה את ה' כמים לים מכסים".
ומה יהיה שם? הרי עלולים אנו לחשוב שיהיו נעשים שם מעשים־נפלאים, שיטילו עלינו מכסא־הכבוד ספרי חקירה לברר האמונה.
אך בדברי הרמב"ן מבואר, כי שום דבר־חדש לא יציעו בפנינו, - כי מה ש"כולם ידעו אותי", יהיה רק על־ידי "ומל ה' אלקיך את לבבך", - על־ידי שהקב"ה כביכול יחתוך מאתנו את הערלה אשר אוטם ומכסה את הלב.
כי כל החמדות והתאוות הנם כיסוי על הלב, ומהם הלב נסתם, - ותיכף כאשר אך יסיר הקב"ה את הכיסוי, ויפתח את הקליפה, יהיו אף גם כל התינוקות רואים בחוש את הרבש"ע, ויהיו כולם רואים כי הוא־יתברך הוא זה אשר "מעלה נשיאים", והוא זה אשר "מוצא רוח".
"וישוב האדם לאשר היה קודם חטאו של אדה"ר, שהיה עושה בטבעו מה שראוי לעשות", ולא יתאוה הלב לשום דבר שאינו ראוי.
כי הלא זה פשוט, כיון שאצור ומונח בבריאה "ומלאה הארץ דעה" ממש "כמים לים מכסים", הרי זה אצור ומונח בנפש.
וכיון שאכן מונח בנפש, איך אינה רואה כלום?
הסבא ז"ל )חכו"מ ח"א מ' ל"ג( היה אומר ציור, כי השמש הלא אורה כה־גדול, אשר עם ריחוקה מהארץ כמה מליוני אמות, עם־כל־זאת מרחוק שולחת עד הארץ זהרורי אור חזק מאד, - אך על־אף כל־זאת, אם רוצים להסתיר בעד זהרורי השמש, לוקחים מטפחת־דקה ותולים כנגדה, ועוצרת בעד האור, - אף כי אין מה להרהר שהשמש הוא "מאור" תקיף ועצום, אשר אילו היתה קרובה אלינו, היתה מחוררת את כל המחיצות, אבל מחמת גודל ריחוקה מהארץ, יכולים להסתירה עם מחיצה־כלשהי.
כל־זאת עדיין אינו משל, לעומת המרחק של הגוף המשוקץ והנבזה, מן הנפש־המשכלת.
כי היא הרי "חלק אלוק ממעל", ואין כל מקום להרהר שהנפש היא כזה־אור שיכול לבקוע כל המחיצות, ואין כל מחיצה שתעמוד בפניה.
אך עם־כל־זה, ]מחמת המרחק[ להסתיר בעד אורה יכולים, וכמו שיכולים להסתיר בעד האור הכה־גדול של השמש, - ]וכמו שפירש רש"י על־הפסוק )דברים י, טז( ומלתם את ערלת לבבכם, אוטם לבבכם וכיסויו[, - כי מסתירים ולא נותנים לעבור אל האור של "כמים לים מכסים".
על האדם רק להביא את־עצמו אל ההכרה שהכל תלוי בהורדת אוטם־הלב־וכיסויו.
*
דהע"ה אומר )תהלים קמו, ג( "אל תבטחו בנדיבים", אתם הרי רואים איזושהי יד שנותנת לכם, אל תהיו נשארים אצל היד, אשר היא הושיטה לידכם, - ליתן בה ממש, להפסיק בינו יתברך לבינינו, - אך לכו אל הסיבה הראשונה והמקור אשר ממנו קבלתכם, תהיו מחוררים את המחיצות הבשריות, שלא תישאר שום מחיצה.
כי הרי "תצא רוחו" )של ה'נותן'( "ישוב לאדמתו", האין רואים שזה אדמה, ואיך יעלה על הדעת להיות בוטח בה, וכי אדמה יכולה לתת?
"אשרי שאל יעקב בעזרו" וגו', - אך ורק אל זאת־הסיבה תהיו ממשיכים הנתינה, להיות מיחסים אותה אל הסיבה הראשונה.
*
הסבא ז"ל )כה"ס ע' קס"ו( כתב איגרת להבנים )תלמידים( בגרובין, לעוררם להשתוקק ולהשתדל להשיג חכמה, וכתב להם: שאלה אחת אשאל לכם, בנים, אולי ברצונכם להיות נביאים; נביא הרי ענינו הוא ידיעתו־את־העתידות, שמחורר מחיצות רבות, ומביט דרכם.
וכי בנפש לא מונח חלק־זה של נבואה?!
הרי "איזהו חכם הרואה את הנולד" )תמיד לב.( השכל רואה עתידות, כי אצל השכל הרי אין מושג של עבר ועתיד )כמבואר לעיל במאמר י"ז(, - וכי אינו מחורר מחיצות של עתידות? כאשר נותן איזו מחשבה על ענין האחרית, כמה מחיצות הוא מקדח ומחרר!
*
ויוצאים שני יסודות שהם אחד: כי אצל האדם צריכה ליקבע ההנחה, כי להלל את השי"ת מהללת רק הנפש, וכמ"ש )תהלים קנ, ו( "כל הנשמה תהלל קה", אך הגוף אין יודע מכלום; מי ששכלו צח מצוחצח, בלי שום מסך מבדיל, רק הוא יכול להכיר להקב"ה ולהללו ולשבחו.
]עי' לעיל )מאמר ט'( מאמרם ז"ל )ויק"ר סופ"ד( ראה דוד להיות מקלס בנפשו להקב"ה וכו', וכן אמרו )ברכות י.( הני חמשה 'ברכי נפשי', כנגד הקב"ה וכנגד נשמה, מה הקב"ה וכו', אף נשמה וכו', יבוא מי שיש בו חמשה דברים הללו, וישבח למי שיש בו חמשה דברים הללו[.
לכן עליו לדעת היסוד, כי המוטל עליו הוא רק ליתן דעתו היאך להסיר ה"אוטם וכיסוי הלב", עם אור־הנפש לחורר את המחיצות.
כי האמת שהגוף עצמו גם־כן אין הוא חוצץ, אין שום מחיצה בינינו ובין אבינו שבשמים.
ובזה היא כל העבודה אשר מוטלת על האדם, ולא בעיון בספרי הפילוסופיא.
כי שבירת תאוה אחת, משכילה יותר מכל ספרי הפילוסופיא למיניהם.
ורק כך הם דרכי ההצלחה, - כי הרי מה התועלת היוצאת מלנבור בספרי החוקרים, כשבתאותו הוא מדבק־ונועל ואוטם פתחי־לבבו.
הלא עבודתינו צריכה להיות רק לסתת ולגרד, לשפשף את לב־האבן, וככל שיהא מרבה לשפשף ולצחצח, יהיה משכיל יותר־ויותר.
ישעיה־הנביא בתוכחתו לכלל־ישראל )ישעיה סב, י( אמר להם: "סקלו מאבן", - כי אחז"ל )במדב"ר טו, טז; תנחומא בהעלותך י'; ילקוט ישעיה תקו; יחזקאל שנא( אמרו ישראל לפני הקב"ה, רבש"ע אתה יודע כחו של יצה"ר שהוא קשה, אמר להם הקב"ה, סקלו אותו קמעא קמעא בעולם־הזה, ואני מעבירו מכם לעתיד, שנאמר )שם( סולו סולו המסלה, סקלו מאבן, וכה"א )שם נז, יד( ואמר סולו סולו פנו דרך הרימו מכשול מדרך עמי, ולעולם־הבא אני עוקרו מכם, )יחזקאל לו, כו( והסירותי לב האבן מבשרכם וגו'.
אכן כן, שלהסיר את האבן עד תומו, תהיו סוכ"ס צריכים להגיע לעזרתי, ואין זה בכוחכם, אך זוהי עבודתכם, לסתת ולגרד ככל יכלתכם.
כי רק זאת היא דרך ההצלחה.
מה עשו אבותינו־הקדושים, אמרו חז"ל )שהש"ר א, נח( על־הפסוק )שיר א, יג; ג, ו( "צרור המור דודי לי, רעבר"י פתר קרייה באברהם־אבינו וכו', מה המור הזה כל מי שליקטו ידיו מתמרמרות, כך אברהם ממרר עצמו ומסגף עצמו ביסורים".
והיינו כי קודם כל עסקיו היה תחת הקורנס, לסתת את לב־האבן שבעצמו, להרוס ולשבר ולעקור ולשרש מקרבו כל רצון כל־דהו, ובזה נתגדל! לא על־ידי ספרי פילוסופיא.
יט
עצמות־השכל היא ההתנועעות של ההשגה
 מוצש"ק, כ"ח אלול
מה נעשה שאנשים פשוטים אנחנו, ומוכרחים אנו להתנהל "עמו" בדרך שונה, - מוכרחים להראות לו את התולדות היוצאות מכל דבר־ודבר, - ומבלי־זאת, איננו יודע כלום.
כשרואה שמגפרור נשרפת עיירה שלימה, מבין הוא שצריך לישמר מאש, בראותו מה שיצא מאי־שמירה מאש, אז מבין מהי אי־זהירות.
חז"ל־הקדו' לא היו צריכים להביט על תוצאות הדברים, נגשים היו אל המעלה בעצמה, והכירו וידעו אותה בעצם מהותה.
לא כן אנו, כשרוצים לראות מעלה, לעמוד על הבנת רוממות המעלה היותר־קטנה, ולהיפוך, על גודל ההפסד והחסרון בהעדרה, נדרש לנו לראות את התולדות היוצאות ממנה.
ה"אדם דש בעקביו" הוא בטבע אצלינו )חסר(.
בחז"ל רואים אנו, דברים הנחשבים אצלינו כדברים קטנים, והם תלו בזה את כל קיום התורה, ולהיפך את כל אי קיום התורה.
וכאשר חז"ל גילו את תוצאות הדברים הנדושים בעקב, הרי צריכים גם אנו ליתן עליהם דעתנו.
"אם בחוקותי תלכו וגו'. ונתתי וגו'. ונתתי משכני בתוככם וגו'. והתהלכתי בתוככם" וגו' )ויקרא כו, ג־יג(, - כאשר בחוקותי תלכו, מזה תגיעו לכל השלמות, עד והתהלכתי בתוככם.
ואחז"ל שאי־אפשר ש'בחוקותי תלכו' אמור על קיום המצוות, כי כבר אמור להלן, אלא בהכרח הפסוק אמור על "שתהיו עמלים בתורה".
"ואם לא תשמעו לי", להיות עמלים בתורה, - משלא תלמדו, הרי הראשונה גוררת השני', עד השביעית, - כי בתוצאה משלא תלמדו, תהיו כופרים במצוות־התורה שלא צויתים, וכופרים ברבונו של עולם, ותהיו מגיעים עד קצה־האבדון.
אצלינו כל דבר נחשב כדבר קטן, אך מהתוצאות הרי צריכים אנו להבין את מהותן של דברים.
והיסוד אשר עליו אנחנו מדברים כל העת, עתה יבואר ויבורר.
היסוד הוא, כי בשכל לא שייך כל התעמדות, שכל איננו הגשמה, שכל הוא רוחניות, ומהי מציאותו? תנועת־ההשגה זהו עצם מהותו! וממילא מה שייך בו התעמדות, הרי כשמתעמד, הלא בטל כל עצמה של מציאותו, ואיננה, כיון שהרי כל מציאותו היא לא יותר מתנועת ההשגה.
וכמו מלאך, שהוא שכל נבדל מן כל ממשות, הרי לא שייך שיהא בו מושג של עמידה, כיון שהרי מלבד עצם מה שהוא מלאך, הרי איננו מוטבע באיזו ממשות נוספת שיש בה מושג של עמידה, וממילא, אם מתעמד, וסר ממנו המצב של מלאך, הלא בטל לגמרי כל מציאותו.
וממילא לא שייך בשכל כל התיישנות, כי השכל הוא חדש תמיד, שהרי מציאותו היא השגה אחר השגה, הרי אין שייך התיישנות.
וכשרואים אדם שהתעמד, וחלה בו התיישנות, זהו מן הגוף, אשר בגוף שייך התיישנות.
זהו הביאור במאמר החכם: "בנין השכל - חורבן הגוף, בנין הגוף - חורבן השכל".
כי אם ישנה איזושהי התעמדות, שהשכל נעמד לרגע, הרי זהו "חורבן השכל", וזהו מ"בנין הגוף", כי בשכל אין כל מציאות של עמידה.
בכל המשנה־תורה רואים אנו את היסוד הנ"ל.
משה־רבינו מזהיר ללמוד תמיד את המתן־תורה וכל אשר ראו עיניהם, ופירש הטעם )דברים ד, י( כי השם עשה המעמד ההוא למען "אשר ילמדון ליראה אותי כל הימים".
והלא משה־רבינו הזהיר זאת את מקבלי־התורה עצמם, שראו את הקבלת־התורה בחוש, ומה שייך לומר להם שילמדו זאת בתדירות, כאשר הם ראו בחוש את הקבלת התורה?
אך אה"נ, גם את דור המדבר היו צריכים להזהיר, כי בשכל אסור שיהיה מושג של "ישן".
המתן־תורה אשר ראוהו בחוש בשעה־שהיה, מוכרח להיות תמיד בכל חידושו כאילו הנה זה מתהוה עכשיו.
כי מה שייך אצל השכל מושג של היה ועבר, ואיננו בהוה, - ואף גם המושג "הוה" גם־כן אינו מתאים אצל השכל, - כיון שהרי עצמותו היא ההתנועעות של ההשגה, והרי מובן מאליו שבהתנועעות־ההשגה אשר הוא משיג ורואה, הרי לא שייך שהדבר הנהו "ישן".
וכשמתהוית חוט־השערה של "התיישנות", זהו מן מהגוף, - וכאשר מתחטפת וחודרת איזו התיישנות מהגוף, כבר אין לדעת עד היכן הוא יכול להגיע, ולכן היה משה־רבינו חרד כל־כך שיתמידו בלימוד המתן־תורה.
ובכל המשנה־תורה, חזר והזהירנו עוד הזהרות בדומה־לזה )דברים ו, ו( "אשר אנכי מצווך היום, לא יהיו בעיניך כדיוטגמא ישנה וכו', אלא כחדשה )מובא בשו"ע או"ח סא, ב(.
ולהלן )כו, טז( היום הזה ד"א מצווך, בכל יום יהיו בעיניך חדשים, כאילו בו ביום נצטוית עליהם".
ולהלן )כז, ט( היום הזה נהיית לעם, בכל יום יהיו בעיניך כאילו היום, - אך ורק שלא תהיה "התיישנות", כי זה מהגוף, - וכן )דברים ו, ז( "ושננתם לבניך", שיהיו מחודדים בפיך.
זהו ענין מה שאמרו חכמינו ז"ל )יומא כט.( "מיגמר בעתיקתא קשיא מחדתא", כי זהו הסימן על בנין השכל; כשהישן הוא חדש אצלו, עומד לפניו עתה, זה סימן שאין בו כל התיישנות.
עתה יהיו נשמעים לאזנינו דברי הרבינו־יונה )שערי־תשובה ג, טו( כי "האנשים שאינם עורכים מחשבות להתבונן ביראת השם" - מי שאיננו חושב בתמידות בענין יראת השם, הלא הוא מניח להתיישנות לחדור אליו, אשר הרי זהו "מלומדה", שאינו חדש, - עליהם נאמר )תהלים עג, כז( "כי הנה רחקיך יאבדו".
המברשת לצחצוח, היא המחשבה, כל מחשבה ממרקת ומבריקה, ומחדשת, וע"ז כתב הרבינו־יונה כל שאינו עורך מחשבותיו.
וכן עתה נשמעים לאזנינו דברי החוה"ל )פרישות פ"ב( עד היכן מגיעים מן העדר מחשבה, מן אשר מניחים חוט־השערה של התיישנות לחדור, איזה בנינים מתהוים בתוצאה מזאת, שנעשים לחוקי־יסוד, שהוא ירא לגשת אליהם לסוקרם ולבוחנם ולבודקם עוד פעם מחדש.
כי התיישנות היא התעמדות, אשר בטל השכל, וזה מן הגוף, והגוף הרי בונה בנינים מוצקים.
ראש־השנה עומד על ענין "ונחדש את המלוכה", לחדש את הבריאה כפי אשר היתה.
הרי ממילא כי על כל־אדם להיות בראש־השנה עם קבלה והסכם־גמור להעביר את־עצמו במאזנים, לא לעזוב עצמו על מוסכמותיו 'הסגורים והחתומים', אלא לשוב 'לפתוח' אותם, ולסקור אותם ולעיין בהם ולבוחנם עוד פעם, אשר כל־זאת היא ההכנה לעשות עצמו חדש, אשר זהו רק דרך מחשבה.
הרי נתנו לנו עבודה של תפילה, אשר הדין הוא )שו"ע או"ח סימן ק' ס"ב( שצריך להשמיע לאזניו בלחש, ולא ישמיע קולו, - שזה כל־כך נוכח, ממש כמו שמדברים עמו־יתברך פנים בפנים, - צריכים ליתן־את־הדעת לכל הפחות בעסק הזה לא להשאיר הגוף לבדו.
בשו"ע )סי' ס"א סעיף ד'( הרי כתוב, שבפסוק "שמע ישראל" נוהגים לעצום העינים; עם קצת שימת־לב רואים שבפסוק הזה קל יותר לכוין, כנראה שסגירת העינים עוזרת לכוין.
והרי אכן איתא בחז"ל )ירושלמי ברכות א, ב; תנחומא במדבר טו( הני סרסורי דעבירה נינהו.
ובארחות־חיים־להרא"ש )לז( כתב: "ותסגור עיניך, כי מידי דברך בו, אל תהי כאומר בפיו ובשפתיו כבדוני ולבו רחק ממני", - נראה מדבריו, שיכולים בקלות גם בתפילה להישאר רק אצל הגוף.
כשיושבים ולומדים, שיעשו מזה עסק, רואים אנו הרי מה הוא "עמלים בתורה", מעט מחשבה מהו זאת!
על־הדרך שביארנו כל הזמן, בזה צריכים לבא לראש־השנה, לא להותיר הגוף לבדו בלא מחשבה, רק לצרף המחשבה אליו, עם קבלה כזו יכולים לבא טוב לר"ה, יזכנו ה'.
כ
ליתן־לב על יום ראש־השנה, שיעבור בטוב
 יום א', ערב ראש־השנה
הגאון השאיר אחריו צוואה, כי אצל כל אדם יהיה מצוייר: שהוא אדם יחידי בעולם, ואין לו יותר מאשר יום אחד, ודף גמרא אחד.
אילו היה מצוייר אצל האדם, שאין לו יותר מן הדף־גמרא שלפניו, היה הכל שונה לגמרי.
כי בדרך־כלל, הלא כשלומד דף אחד, יש בו הרגש שבלימוד־זה הוא לומד את כל הש"ס, והרי איזה עסק יש לו עם כל הששה סדרים, הרי יש לו לפניו את הדף גמרא שלומד, ונדרש ממנו לעסוק בו בכל עמל־נפשו כאילו שיותר מדף־זה אין עוד בנמצא.
ובדומה־לזה, איזה עסק יש לו לאדם עכשיו עם כל השבעים שנות חיותו, הלא יש לפניו רק את היום־היחידי הזה בלבד.
והרי כדאי לו לאדם להבראות בשביל ]העבודה של[ יום אחד, הרי "יפה שעה אחת של קורת רוח בעוה"ב מכל חיי העוה"ז" )אבות ד, יז(, והסבא ז"ל היה אומר )עי' חכו"מ ח"א מ' רט"ז(, כי קורת־רוח בעולם־הבא הוא על דבר קל מאד, אשר עדיין אינו מגיע אל מה שמשיגים שם עבור עניית "ברוך הוא וברוך שמו", ועל־זה אמרו כי כל העונגים של כל באי העולם־הזה, וכל ההנאות שישנם בעולם־הזה, עדיין אינם כלום כנגד קורת־רוח בעולם־הבא.
והרי אחז"ל )ב"ר עח, א; חגיגה יד.( כי בכל־יום בורא הקב"ה כת של מלאכים חדשה ]מנהר דינור[, והן אומרים שירה חדשה לפניו, והולכין להם, ]ובטלי[, - נראה מזה שכדאי להיבראות בעבור לומר פעם־אחת שירה.
כאשר אדם מברך ברכה, הרי אין לו שום עסק עם עוד ועוד, יש לו לפניו רק את ברכה־זו שהוא מברך עכשיו, - אילו היה מצוייר כך אצל אדם, היה מאושר! - אך הלא זה גם־כן מהדברים שאדם "דש בעקביו".
עאכו"כ היום של ראש־השנה, הרי ודאי כדאי וכדאי שיהיה האדם מתחשב בו, הלא זהו יום של "הרת עולם", ההריון של העולם מתהוה ביום הזה, הרי זהו יום נורא מאד, אשר הקב"ה חיפש לנו עצות שנעבור את היום באופן הטוב ביותר )ירושל' ר"ה פ"א ה"ג; ב"ר נ, ג(.
כי ביום זה שולטת מדת־הדין, וכולם מוכרחים לעבור ב"דין" באותו היום, - אמנם יש רחמים וכו', אבל זה גם־כן בדין, ביום־זה הרי הוא "המלך המשפט".
"תקיעת שופר" הריהי גם־כן עצה מהרבש"ע, משום סכנת היום, לעורר רחמים.
וכן פועלים אנו פעולות שונות, כדי לינצל מהסכנה שביום זה, כדאמר אביי )הוריות יב. כריתות ו.( השתא דאמרת סימנא מילתא היא, יהא רגיל איניש למיכל בריש־שתא: קרא ורוביא, כרתי סילקא ותמרי )רש"י, איכא דגדלי מהר, ואיכא דמתקי(, וכן איתא בטוש"ע )סי' תקפ"ג( שנוהגין לאכול תפוח מתוק בדבש, "שיהי' לנו שנה מתוקה", וכן אוכלין 'מערן' ]גזר[, "שירבו זכויותינו", - עצה בשביל הסכנה! - חיפשו עצות איך להעמיד בטוב את היום.
יש גם־כן דרכים של "מקמי דליפוש חרון אף".
הגמ' )בר"ה טז.:( מקשה: "למה תוקעין ומריעין כשהם יושבין, ותוקעין ומריעין כשהם עומדין? כדי לערבב השטן", וביאר רש"י: "שהיצה"ר רואה שישראל מחבבין את המצוות, מיד נסתתמין טענותיו".
כי ודאי יש לו מה לטעון, לא חסרים לו טענות, ופיו מאומן טוב במלאכת הקטרוג, אך כאשר אב שופט את בנו, ובשעת המשפט מתנהג בחביבות רבה אל בנו, אין יכול המקטרג לבא לטעון טענותיו, הרי אכן רואים אנו שקרוב פסול להיות דיין, - כי אין דומה משפט בחביבות, למשפט בפנים זועמות, כשיושב השופט בפנים שוחקות, קשה להיות מקטרג.
בדומה־לזה כשהשטן רואה שישראל קיבלו מצות תקיעת שופר, ומחבבים מאוד את המצוה, אשר אין מוציאין אותה מתחת ידם, עד אשר תוקעין וחוזרין ותוקעין, אין יכול לגשת לטעון טענותיו, יש לו מה לטעון, אבל נסתתמין טענותיו, נאלם פיו.
מזה אנו רואים מה כוחו של חיבוב מצוות, שהוא סותם את פי המקטרג.
ואיך הוא חלילה להיפוך, אם נראה בראש־ השנה שאינו מחבב המצות!
ואם כי השטן בלאו הכי יש לו טענות, אך בזה הרי פותחין לו את פיו לקטרג.
מה נורא הוא חטא בראש־השנה, הרי חסמו אותנו מלומר וידוי בראש־השנה, כל־כך היא הריזיקה פן ישמע השטן שאומר "חטאתי".
וביותר צריך ליזהר ביום הזה מן הביטול, וגם, כאשר נמצאים בין רבים, עלולים יותר ליכשל בנזקין, ועלולים עוד בראש־השנה ליכשל יותר מבכל יום.
גם צריך כל אחד לבקש מחילה מזולתו על נזקי רוחניות, כי הרי הוא אותו לאו של "לא תגזול", כמו בגזל שוה פרוטה )כמש"נ לעיל במאמר ט"ו(, ולא ימלט שלא ליכשל בזה.
כא
אחדות הגוף עם הנפש, - לבריאים, ולחולים
 יום ד', צום גדלי'
יחד עם אדם־רע, לדור באותו הבית, אי אפשר להתאים עצמו עמו, קשה מאד להיות יחד, שני מתנגדים אין יכולים להתאחד, - אש ומים הנם מתנגדים זה לזה, ובשום אופן א"א שידורו כאחד בכפיפה אחת, תיכף כאשר אש "מריחה" מעט מים, לא נשאר ממנה שום זכר, וכאשר אירע שהיה שלום ביניהם, שהיו ביחד, הרי זה היה שינוי הטבע, מנפלאות הבורא; מכת־הברד אשר היתה במצרים שהיתה אש ומים יחד, "אש מתלקחת בתוך הברד" )שמות ט, כד; שמו"ר יב, ד; רש"י שם(, אכן זה מן הפלאים, אשר אירע רק משום שהוא כל־יכול, וביכלתו לעשות זאת.
כל־זאת אינו כלל בגדר משל וציור־נכון, לעומת ההתנגדות שיש בין הגוף לנפש.
כי אש ומים סוכ"ס שניהם באותה הבריאה, עד שמפורסם שבכל עצם יש את החומר של המנגדו, אש יש בה גם את החומר של המים.
אבל הגוף והנפש, הלא הם משני עולמות, רחוקים זה מזה עוד יותר ממהלך ת"ק שנה כמן הרקיע על הארץ, - כי הגוף עפר הוא, קצה הגסות והעכירות, קצה־החושך, - והנפש קצה הזכות, מגבהי מרומים, אין למעלה הימנה, אחרי כי היא חלק אלוק ממעל, וכמו שאחז"ל )ספר הקנה, הפליאה( "מדיליה נפח", )רמב"ן ב, ז( "כי הנופח באפי אחר, מנשמתו יתן בו".
ואיך זיווג הקב"ה אותם ביחד, שיהיו דרים בדירה אחת, ויתדבקו תמיד דבוק גמור? אין זאת אלא כי כל יכול הוא.
את ה"לעושה נפלאות גדולות לבדו" יכולים לראות, מן אשר לקח את הגוף, ואיחד אותו עם הנפש, - כאלו שני מתנגדים, לצרפם יחד, לעשותם לגוש אחד, זהו מהפלאי פלאים.
*
את מהותה של התנגדותם, ואת מהות המרחק אשר בין שני קצוותיהם, זאת מגלה לנו התורה לדעת, - כי עד כמה ההתנגדות ביניהם לא היינו מכירים מבלי שתגלה לנו התורה.
בענין חטא־המרגלים אמרו חז"ל )זח"ג קנח. מובא במס"י פי"א( שנגרם ממה שהיתה שם איזו נגיעה חוט־השערה של כבוד, שחששו פן ימעט כבודם בכניסת הארץ, שלא יהיו הם נשיאים לישראל, ויעמדו אחרים במקומם.
ואת מי הטביע החוט־השערה הזו של כבוד?
הלא הרמב"ן )במדבר יג, ד( כתב, כי "מנה הכתוב השבטים לא לדגליהם וכו', כי ממעלת עצמם מנאם, לא ממעלת השבט", והנה יהושע הלא נכתב חמישי, א"כ הנשיאים שכתובים לפניו היו גדולים ממנו, ידא אריכתא של משה־רבינו, - ואעפ"כ כיון שנאחזו בסבך של כבוד, היה בכחו לחסל ענקים אשר כאלו!
כי ההתנגדות של הגוף נגד הנפש היא נוראה.
ובענין קרח, איתא בחז"ל )רש"י במדבר טז, א; במדב"ר יח, ב( מה ראה לחלוק עם משה, נתקנא על נשיאותו של אליצפן בן עוזיאל.
והרי קרח מטועני הארון היה, ועם־כל־זאת רואים איזה טענות טען, ואיזה דיבורים דיבר, כפי שבאמת יאה ל"גוף" לדבר, והכל נגרם מהקנאה, כי ההתנגדות של הגוף היא קשה מאוד.
האבות־הקדושים היו מלאים בפחדים מפני הגוף, הם ידעו איזו התייבשות הוא עושה.
כאשר אברהם שב ממלחמת המלכים, הלא היה הכל שלו בדין כיבוש מלחמה, ובקש ממנו מלך סדום שיחזיר לו את הנפשות, ואמר לו )בראשית יד, כא( "תן לי הנפש, והרכוש קח לך", וזה היה בהיתר, ולא נתן לו מלך סדום בזה שום מתנה, כי אברהם זכה בזה בדין, אעפ"כ כתוב "ויאמר אברם וגו' הרימותי ידי אל השם", קפץ ונשבע לא לקחת "מחוט ועד שרוך נעל".
כזה פחדן היה אברהם־אבינו ע"ה, ולא היה בוטח ומאמין בעצמו שכמו שהוא מחליט כן יעשה, וחשד את עצמו פן לא יכול לכבוש את יצרו, וחמדת־הממון יפתנו להרוס ולעקור ולהפוך את כל כולו, לבלי להשאיר אף זכר מכל מה שהיה לפנים, - והיה בכזו חרדה, עד שהיה מוכרח תיכף להשביע את היצה"ר.
כי ידעו גודל התנגדותם של הגוף עם הנפש, ולכן היו חרדים עד מאד מפני הגוף.
וכאמרם ז"ל )ואתחנן ו, ו בספרי ובילקוט; מובא ברמב"ן כאן( "אתה מוצא בכל הצדיקים שהשביעו את יצרם: אברהם, בועז, דוד, אלישע".
*
אולם כיון שהנם כאלו מתנגדים, איך אמנם יכולים לחיות יחד, ואיך יכולים להתאים?
הרבש"ע שהוא הריהו כל־יכול, הוא יכול לעשות זאת, שהגוף יתהוה להיות אחד עם הנפש.
*
כי חלילה להעלות על הדעת, שהעמידו אותם להיות ביניהם מריבה, זה בלתי אפשרי.
דוד־המלך הרי אומר )תהלים סג, ב( "צמאה לך נפשי, כמה לך בשרי", - גם ה"גוף" יכול להגיע שיהיה כחו נמס מתשוקתו להתראות עם הרבש"ע, - גוף זה, כחו נמס אחרי הרבש"ע!
כי אמנם כך הוא, שהנם יכולים להתאחד, הרבש"ע הלא "יוצר אור ובורא חושך, עושה שלום" )ישעיה מה, ז(, - זהו היסוד של התורה כולה, כל התורה ניתנה כדי לאחד הגוף עם הנפש, לעשות שלום ביניהם, לעשות שהגוף, אכילתו, ושתייתו, יהיה גם־כן נפש, אם רק יהיה זהיר לשמור את אשר הנפש מצוה אותו.
בכל־התורה איננו מוצאים שום סיגופים ושום עינויים, חלילה, התורה אינה מצוה לענות הגוף, וכי עולה על הדעת שהרבש"ע בראו למען ענותו בסבל, חלילה?!
ובכוזרי )ב, נ( כתב, כי בעת שמלך־כוזר נתן לבו לחקור את דרכי האמונות והדתות, ושמע מחכמי־האומות על דרך הפרישות, אחר־כך שאל לחכמי־ישראל, ואמרו לו כי דרך הפרישות אינה כלל מדרכי התורה, בתורה אין כלל דרך פרישות, התורה מצוה לאכול ולשתות ולהסתכל, - אך שיהא זאת באיחוד עם הנפש.
שבת הוא הרי "מעין עולם הבא", לכאורה היה מתאים שביום זה יהיו סרים מן הישוב, והולכים למדבר, ושם יהיו מתבוננים בה'!
ולא כן הדבר, אלא אדרבה, ביום השבת הלא מצוה להרבות באכילה, "מענגיה כבוד ינחלו".
ואיך מתאים עולם־הבא עם אכילה ושתיה?
אכן כך הוא, כשנזהרים לנהוג כציוויי התורה, אזי גם אכילה ושתיה יכולים להיות עוה"ב.
זהו יסודם של דרכי התורה, לעשות שלום בין הגוף לנפש.
*
ידוע כי מאכלי הבריאים, אשר הנם אוכלים למען קיום חיותם, הרי אותם המאכלים, אם יאכלו מהם חולים, ימותו מיד, - מאידך, לחולים יש מאכלים אחרים, גם־כן למען קיום חיותם, כמו שהבריאים חיים ע"י מאכלים שלהם, אך את מאכלי־הבריאים, כבר אינם יכולין לאכול.
בדומה־לזה התורה, כל דרכי התורה הנם "מאכל בריאים", הם ניתקנו לגוף בריא עם נפש בריאה, עבורם ניתנו כל המצוות וכל המנהגים, וכאשר נזהרים לקיים את כל־זאת, יש שלום בין הגוף ובין הנפש, והנם מאוחדים.
עבור גופים חולניים, כבר אין התורה יכולה להועיל, - אך "לבל ידח ממנו נדח" תיקן הקב"ה דרכים גם להם, והתכלית היא גם־כן למען קיום החיות, לחזור אל הבריאות, וגם־כן בכדי לאחד את הגוף עם הנפש, אבל עם דרכים אחרים לגמרי.
"המצער עצמו מן היין נקרא חוטא" )תענית יא.(, ומפני שהרי בראו את היין, ובעבור מי בראוהו, אם לא בעבור הגוף שיהנה ממנו, ולא ינזר ממנו, - ומהיכן עלה בדעתך להיות מצער אותו?
ואמנם מנגד מצינו )שם( ש"נקרא קדוש".
כי "חולים" מוכרחים לצעוד בדרך שונה! - מה שאצל "בריא" "נקרא חוטא", אצל "חולה" נקרא "קדוש".
והרי גם בשבת יש אופנים שצריכים לצום, אשר לכאורה יפלא, הלא "מענגיה כבוד ינחלו".
אכן חולים אין יכולים כבר לאכול מאכלי־ בריאים, הם מוכרחים לעשות סיגופים ותעניות, וכבר אין להם להסתכל לצידיהם וכדו', "בריא" מותר לו להסתכל וממה שרואה יהיה מוציא מה שצריך אל התכלית, אבל לחולה זהו דבר מסוכן, ומוזהר מזאת.
רואים אנו בחז"ל מה שעשו עם העינים, כי רב יוסף ורב ששת לא יכלו לעמוד בה, עד שסימאו את עיניהם )תשו' הגאונים סי' קע"ח(.
וזהו דרכי התשובה, דרכי התשובה אינם שאם חטא צריך להסתגף על החטא, חלילה, אלא הסיגופים הם הדרך לשוב, להבריא, הם הדרך אל החיים, ולהחזיר השלום בין הגוף והנפש, - זהו הדרך לחולים.
וכבר מבוארים הדברים באר היטב בדברי חז"ל.
איתא בחז"ל )מנחות כט:( כי "העולם־הזה נברא בה"א, מפני שדומה לאכסדרה )שפתוח מתחתיו(, שכל הרוצה לצאת יצא".
כי היציאה היא באמת פליאה, אשר לא יצוייר זאת, איך שייך לצאת וללכת מן הרבש"ע, הלא "מלא כל הארץ כבודו", ואין יותר, - ולהיכן יתכן ח"ו ללכת? - "אנה מפניך אברח, אם אסק שמים שם אתה" וגו' )תהלים קלט, ז־ח(
התירוץ הוא, כי הלא הוא־יתברך כל יכול, וביכלתו עשה שתהא אפשרות לצאת ולהסתלק ממנו, ואכן מסתלקים ר"ל.
"ומאי־טעמא תליא כרעיה, )רגל הפנימי של ה"א תלוי באויר, ואינו דבוק לגגו(, דאי הדר בתשובה, מעיילי ליה.
ושאלו שם, "ולעייל בהך"? - שיהא נכנס באותו פתח שממנו יצא, ומדוע צריך לילך דרך פתח אחר; מי שחטא באי־שמירת שבת, שיהא מתחיל מעכשיו לשמור שבת.
"לא מסתייעא מילתא", - דרך אותו הפתח כבר אינו יכול לילך חזרה, אם ילך מכאן, ימות, וכדי לשוב מוכרח הוא להכנס מסביב, מפתח אחר, לילך בדרכים אחרות, ]כמש"כ רש"י[.
כל עוד שלא יצא, היו לו את דרכי התורה, אשר דרכם היה מאחד את הגוף עם הנפש, אבל כאשר יצא, מוכרח הוא כבר לילך בדרכים אחרות כדי להגיע לזה.
אדם־הראשון לאחר הקלקול נקנס במיתה לו ולדורותיו, ודרך קנס־זה מוכרח להיות מתקיימת התכלית, להגיע שוב אל החיים.
אבל לשוב להתנהג כמו שהיה קודם החטא, כבר אין שייך, - הדרך שהיתה קודם החטא, היתה מיועדת לבריאים, ולא לחולים.
עד שאחז"ל )ילקוט יחזקאל שנח; )( ששאלו למדת הדין: "נפש החוטאת מה תהא עליה, - תמות", כי לחולים מוכרחת הדרך הזו, ורואים אנו שבאמת כך נעשה שנקנסה מיתה לדורות.
"שאלו לתורה: נפש החוטאת מה תהא עליה? - קרבנות", זהו עוד עצה לשוב, אבל בדרכי התורה הרגילים, כבר אין יכולים לשוב ולהתאחד, צריכים לבא לדרכים האלה.
ומבהיל הדבר, כי עבור "בריאים" היו צריכים לתת את כל התורה כולה, וכולי האי ואולי, - ומעתה עבור "חולים", בדרכים כאלו, היאך יש ביכלתו לבקוע ולעבור?
רבינו־נסים )בוידויו( אומר "רבונו של עולם, אם תבקש לנקותי כמטהר וכמצרף כסף, לא ישאר ממני מאומה", - כל־כך נוראה היא זוהמת החטא, שרקבונה חודר לפני ולפנים.
ורואים אנו באדה"ר, שאחז"ל )עירובין יח:( שישב בתענית ק"ל שנה, והעלה זרזי תאנים על בשרו ק"ל שנה, לתקן החטא, - ואחר כל־זה נתוספה תאוה על תאותו )ב"ר כג, ד־ה; מובא ברש"י ד, כה(.
כאשר האדם נעשה חולה, קשה מאוד לשוב למצב של קודם החולי.
ולכן על האדם לדעת, שבלא עזרתו של הרבש"ע, לא יוכל לעשות כלום להושיע עצמו.
זהו מה שאחז"ל )שבת לא.( כי בשעה שמכניסין אדם לדין, שואלים אותו "צפית לישועה"?
כי כאשר שני שונאים מתקוטטים, ואחד מרגיש שמצבו אינו בכי טוב, הוא מצפה בכל רגע שתהא מוגשת אליו סעד ותמיכה לעזרה, כי מבלתי זאת, יודע שהוא אבוד, - בדומה לזה, צריכים אנו לבקש מהרבש"ע שיתן לנו ?, ובלא זה לא נעבור, צריכים לצפות לישועה, והדרך שלנו היא רק ע"י דרכי התשובה.
*
היום הרי עשרת ימי תשובה, ימים שאמרו חז"ל )ר"ה יח. יבמות מט: קה.( שעליהם אמר הנביא )ישעיה נה, ו( "דרשו ה' בהמצאו, קראוהו בהיותו קרוב", - כל רגע מימים־אלו, צריכים להחזיק בו, ולא לעזבו.
את מהות החיבור בין עשי"ת ליום־הכפורים, יכולים אנו לדעת ממה שהוקדם להם, ראש־השנה הרי הוא הקדמה לזה, אחר ראש־ השנה זהו הרבה יותר קל.
כי בראש־השנה הלא מקבלים עול מלכות שמים, "אמרו לפני מלכויות כדי שתמליכוני עליכם", זהו הרי היסוד של הראש־השנה.
בראש־השנה אין היסוד להכיר שהוא מלך, כי בין אם נכיר ובין אם לאו, הוא "המלך המרומם לבדו מאז".
אלא היסוד "שתמליכוני עליכם", לבקש ממנו שימלוך עלינו, "מלכותו ברצון קיבלו עליהם" - שיהא רצון לכל אחד להמליכו.
ואחר שבראש־השנה קיבל אותו עליו למלך, והכיר שהגוף מבלי הנפש הוא נבזה, אזי קל לו ליכנס בדרכי התשובה, אשר לזאת נדרשת התאמצות יתרה.
אין אנו אוחזים בתעניתים וסיגופים, אבל גם עבורנו ישנה דרך תשובה, גם אנו יכולים להיכנס לדרכי התשובה, להשתדל להתאמץ ללמוד יותר מבכל ימות השנה, ומעל־הכל לעסוק בבקשת רחמים מן הרבש"ע.
כב
 יום ה', ד' עשי"ת
מן בדיקת ההנהגה, מוצאין ומכירין את המהות
כל פעולה הנעשית על־ידי אדם, יתכן שתהא הפעולה נעשית מסיבות שונות, - אם רוצים לדעת אם נעשתה מצד הטוב, או להיפוך, הכלל הוא, כי יכולים לבחון הפעולה על־ידי מה שמתרחש לאחר־המעשה, באיזה מצב הוא לאחר־פעולתו, - אם יכול להתיישב במנוחה, אם ראשו ולבו הנם עמו, אזי סימן הוא שהמעשה היה מעשה טוב, - אך אם על־ידי המעשה מאבד את לבו, הרי זה סימן שהמעשה בא מכח הרע, או שהמעשה מעורר רע.
הכנסת־אורחים הוא מן המעשים אשר הנם די נשגבים, )ועוד אורחים כאלו...!(, אשר יתכן כי היתה אפשרות לפעול ע"י הניגון, יותר מן אשר לבכות יום שלם, - אך את הסימן לבחון המעשה, יכולים לראות על־פי המתרחש אחר־כך.
ובכלל צריכים לדעת, כי מדברים הבאים בנקל, צריכים מאד להתפחד, כי פעולות 'קלות' נובעות על־פי־רוב מכח הרע, "טוב" מונח בקשיים, - עד כאן הקדמה.
*
הסבא ז"ל היה רגיל לומר, כי יתכן ללמוד את כל היורה־דעה, שיהיו נהירין לו כל דיני בשר בחלב, ואעפ"כ לא לדעת לפסוק שאלה, - אם איננו יודע מהו בשר ומהו חלב! - כדרך־זה יכולים ללמוד את כל ספר שערי־תשובה ולא לדעת מהי תשובה, כי אין לו כל יכולת להגיע להשגה ולהכרה לדעת את מהותן של מדות־טובות־כאלו אשר עליהם מדברים.
והנה בכל דבר אשר בגידולין, יש חיצון ופנים, ומוסכם הוא בפי כל, כי כל החיצון מתהוה מהפנים, כמו באילנות, רואים אנו שיש כמה סוגי קליפות, יש קליפה חומה, ולבנה, ואדומה, יש קליפות חלקות וקליפות מחוספסות, יש קליפה עבה וקליפה דקה, - כל מיני אילנות משונים הם בקליפותיהם זה מזה, וכן כל הזרעים.
וכאשר נראה כי בחיצוניותיהם מתחלקים, נבין כי הסיבה לזאת רק הפנים, כי פנימיותם אינם שוות, ובזה יתראה גם־כן על החוץ, - אדם־'מבין' בהבטתו על הקליפה, מכיר כבר את סוג העץ, ופנימיותו, - כי כן היא מציאות כל הבריאה, שהחיצוניות נלקח מהפנימיות, וכל הכח של החיצוניות מונח גם־כן בפנים.
ואם כי כולם הרי הנם עצים, ולכאורה אפשר להעלות על הדעת כי סתם צמחה לה איזו קליפה אחרת, - זה לא יתכן, כי החיצוניות באה מן הפנימיות, ודרך החיצוניות מכירים מה נמצא בהפנימיות, - והעיקר הן הפנימיות, והחיצוניות הן רק סימנים מובהקים.
וכן כאשר אנו רואים בבעלי־חיים, כי ישנם בהם כחות שונים זה מזה, אות הוא כי שונים הם בפנימיותם, כי לכל בעל־חי יש פנים מיוחד, - ולכן באמת אם נראה פעולות המתיחסות לכח הבעל־חי ההוא, נבין כי הוא הוא, אחרי שידוע כי הכח הנ"ל מיוחס למין הנ"ל.
*
מחז"ל רואים שרוח התורה מלאה עם יסוד זה.
"שלשה בני־אדם בדקן הקב"ה, ומצאן עביט של מי רגלים, קין חזקיה ובלעם וכו', חזקי' כשעמד מחליו שלח לו מרודך־בלאדן דורון וכו', בא ישעיה אמר לו )מל"ב כ, יד; ישעיה לט, ג( 'מה אמרו האנשים האלה, ומאין יבואו אליך', היה צריך לומר: את נביא של מקום, ולי את שואל, אלא התחיל מתגאה ואמר 'מארץ רחוקה באו אלי מבבל' )במד"ר כ, ו(.
והלא על חזקיה נאמר )דהי"ב לב, לג( "וכבוד גדול עשו לו במותו", ואמרו בגמ' )ב"ק יז.( שהניחו ספר־תורה על מטתו, ואמרו "קיים זה מה שכתוב בזה", - אדם גדול כזה, בסיבת תיבות־אחדות הללו, בזה מתהפך להיות "עביט של מי רגלים", בזה מתהוה כל ה"חזקיה" לא־יותר מן כלי אשר כולו מיוחד למי־רגלים?!
ובכלל אף שאכן יצאו מפיו איזה תיבות אחדות, והיתה בהם התבטאות שאינה ראויה לו, הלא במשגה ומקרה יצאו לו אותם התיבות, וכי אלו־התיבות הנם מבחן על אמיתת־מהותו?!
אמנם כן, אה"נ, אין באדם שום דיבור במקרה, הכל מגיע מן הפנימיות, זהו סימן על הפנימיות, ופנימיות כזו היא 'עביט של מי רגלים'.
*
ובזה ביארנו בפרשת חוקת ענין נכבד מאד.
במתאוננים )במדבר כא, ה־ו( כתיב "וידבר העם בא'לקים ובמשה וגו'. וישלח ה' בעם את הנחשים", - הלא חלילה לנו לחשוב כי הנחשים השרפים אשר שלח ד' בעם, היו בגדר לאו דוקא, והוא־הדין היה יכול להיות מין בעל־חי אחר, חלילה לנו לחשוב זאת.
וברש"י "יבוא נחש שלקה על הוצאת דבה, ויפרע ממוציאי דבה", - ובבעל־הטורים, לפי שעשו מעשה נחש שהוציאו לשון־הרע על המן, מדה כנגד מדה, כי לה"ר הוא מעשה נחש.
מה נורא הדבר, - הרי אחז"ל )תענית ח. ערכין טו:( לעתיד לבוא מתקבצות ובאות כל החיות אצל הנחש, ואומרים לו וכו' מה הנאה יש לך, אמר להם )כלך אצל בעל הלשון( ואין יתרון לבעל הלשון" )מה הנאה יש לו(, בכל החיות ישנם טבעים, והנחש גילו לנו חז"ל שטבעו הוא 'מה הנאה יש לך', הנהו מזיק אף מבלי שיש לו כל הנאה מזאת! - וממילא, כאשר מוצאים באדם פעולה של "מה הנאה יש לך", הרי זה ממש נחש.
וכאשר הוציאו לשון־הרע על המן, זכו לפי גדולתם, והראה להם הקב"ה כי אחזו בכחות המתיחסים להנחש, וכי עשו מעשה נחש, ושלח עליהם את הנחשים להורות כי המה החברים שלהם, נורא הדבר.
אצלינו ההגדרה על מהות ה"אדם" היא, שהולך על שני רגלים, - ולכן כשהוא מדבר לשון־הרע, הריהו נחשב אצלינו לאדם, ורק שתפס אומנותו של נחש ומדבר לשון־הרע.
אך עלינו לדעת היסוד ש"אדם" זהו ההנהגה, וכשההנהגה אינה הנהגת אדם, אלא יתראה בו תמיד פעולות המתיחסות ליתר הבעלי־חיים, עלינו לדעת כי כח הבעל־חי ההוא שלט בו, ובעד פעולה כזאת מוכרחים אנו לקרוא אותו בשם הכח של הבעל־חי ההוא; כשנוהג בהנהגה של "מה הנאה יש לו", אשר זהו הנהגת נחש, אזי הוא נחש, אחרי שאדם היא ההנהגה של אדם.
מה נואלו האנשים אשר אין להם שום מחשבה, ומביטים על דבר רק מן החוץ, ולא יוכלו לדון מהו האדם האמיתי.
עתה יתברר ויתאמת אצלינו מאמרם )תנחומא פקודי ג( שהאדם הוא "עולם קטן", - ומוסכם אצל כל הפילוסופים, כי כל הכוחות של כל הבעלי־חיים שבעולם, הכל מקובץ במין האנושי, ודרך השילוב של כל אלו הכוחות הוא אדם, ]מ"ה, אשר זהו כבודו, "תמשילהו במעשי ידיך, כל שתה תחת רגליו" )תהלים ח, ז(, ר"ל אם ימשול בכחותיו אלה, ויתנהג בהם כפי התבונה והדעת, זהו כבודו, ע"כ מ"ה[.
וכאשר נראה באדם כחות הנמצאים גם בבעלי־חיים, נבין כי הם רק לקוחים מהם, ומשותפים בו, אך היתרון להאדם הוא, אשר נופח בו רוח חיים נפש משכלת להבין ולהשכיל, זהו יתרונו שלו, - וכחותיו אלה הם התיחסות מין האנושי.
וכיון שהוא מורכב מכחות כל הבעלי־חיים, הרי אם הנהגתו כנחש, אזי הוא נחש ממש, ]כי מחיצוניותו של "מדבר לשון־הרע" ניכר פנימיותו, שנחש הוא, לא אדם[.
משה־רבינו באמרו )שמות ד, א( והן לא יאמינו לי, ודיבר לשה"ר, פרעו לו בנחש ממש, "וישליכהו ארצה ויהי לנחש" )שם ג(, וברש"י רמז לו, שסיפר לשון־הרע על ישראל, באומרו 'לא יאמינו לי', ותפס אומנותו של נחש.
והרי לא פורעים כחוט־השערה יתר על המדה, אלא שהמדה מדוייקת עד מאד, כי זהו נחש.
*
איתא בחז"ל )עבודה־זרה ע.( שאומות־העולם אומרים "יהודאי לא מנטרי שבתא, דאי מנטרי שבתא, כמה כיסי קא משתכחי בשוקא", - כי איך יכול להיות שימצא אדם ארנקי־מעות בשוק, ולא יגביהנה ויטלנה משום ששבת היום.
והיה הסבא ז"ל מבאר, שהשגתו והבנתו של כל־אחד היא לפי מה שהוא, - ואמנם כן, כי הגוי באמת אי־אפשר לו להשיג ולהאמין בהיכי־תימצי כזאת, שמישהו יפגוש בממון, והממון לא יטנו לחלל שבת לטלטלם ברה"ר.
צריך להיות צח ומצוחצח, בעל נפש זכה, בכדי להשיג שיתכן להיות גובר על נסיון כזה.
כשלומדים בספרי הראשונים, רואים שהם מדברים על סוג חדש של מדות, - ואיך אנו מביטים על זאת? ידיעותינו והבנתינו הם רק לפי מדותינו שלנו, - לעומת הכעסן, אנו יודעים שיש מדה של אי־כעס, - לעומת הרע, אנו יודעים שיש מדה של טוב, ומה עוד?
ובתומר־דבורה )א, ה( רואים אנו מדה של "לא החזיק לעד אפו" - "מדה" של "לא להישאר בכעס", על אף שאינו יודע אם זה שהכעיסו כבר שב בתשובה, או לא, עכ"ז ישנה מדה של 'לא להאריך בהחזקת כעס'.
כן מדה שבמושגינו משונה - "לשארית נחלתו"! )שם א, ד( - הרבש"ע אומר הרי הם קרובי )אוהבי(, ואיך יכול אני לכעוס על אוהבי.
וכן מדה של "חסד לאברהם" )שם א, יא(, או כמו שאיתא בגמ' )ר"ה יז.( "בינונים )מחצה על מחצה, רש"י( וכו', בית־הלל אומרים, ורב חסד )שמות לד, ו( - מטה כלפי חסד", שאם יש מחצה עוונות ומחצה זכויות, יש לקב"ה מדה למשוך כלפי החסד.
ונחלקו בגמ' )שם( היכי עביד, איך מטה כלפי החסד, רבי אליעזר אומר: כובשו )כובש את כף־המאזנים של זכות, ומכריעין את העונות, רש"י(, שנאמר )מיכה ז, יט( ישוב ירחמנו יכבוש עונותינו, רבי יוסי בר חנינא אמר: נושא )מגביה כף־מאזנים של עוון, רש"י(, שנאמר )שם ז, יח( "נושא עון ועובר על פשע" - שמיקל העוונות, וממילא מכבידים יותר הזכויות.
אצל אדם גם ישנה מידה של להקל העוונות, - כשפוגעים באחד, אם הוא "נושא עוון" מחשבותיו נוטים מיד לומר שלא נעשה לו כלום, והפוגע לא כיוון כלל לפגוע בו - ובאמת לא כיון לפגוע בו, וכך הוא מהפך ה"פגיעה" לדבר אפסי, ולא נשאר כלום מהעוון.
ומי שיש בו היפוך המדה הזאת, מכביד תדיר העונות שעושים לו, זה עשה לי כך וזה כך.
את המדה של להקל העוונות, רואים אנו גם ממשה רבינו )שמו"ר מג, ו( "ורבי נחמיה אמר בשעה שעשו ישראל אותו מעשה )חטא העגל( עמד לו משה מפייס את האלוקים, אמר: רבון העולם, עשו לך סיוע ואתה כועס עליהם, העגל הזה שעשו יהא מסייעך, אתה מזריח את החמה והוא את הלבנה, אתה הכוכבים והוא המזלות וכו', אמר הקב"ה: משה אף אתה טועה כמותם, והלא אין בו ממש, אמר לו א"כ למה אתה כועס על בניך, הוי למה ה' יחרה אפך בעמך", - זהו המדה של נושא עוון, להקל העוון, להמעיטו לאפסיות וכלום.
ולמ"ד־השני "ורב חסד" אינו מיקל העוונות, אלא מכביד הזכויות, "יכבוש עוונותינו", הוא מוסיף כובד על הזכויות, עד ששוקלות יותר מהעוונות.
מי שהוא היפוך המדה הזאת, כשעושים לו טובה, מיד מגמד ומקטין אותה, ומרגיש שלא עשה לו השני כלום.
ובחז"ל רואים אנו כמה נתנו ערך ומשקל למצוות, אמרו )עי' ב"ב יא.( על הנותן פרוטה לעני, "המקיים נפש אחת מישראל, כאילו קיים עולם מלא", אף כי לכאורה וכי נתן לו חיים, הרי לא הוציא מכיסו אלא פרוטה? אלא כי כשמקבל פרוטה קונה בה לחם ואוכלו וע"י כך חי, וא"כ נותן לו גם גשמיות וגם רוחניות, כי בלא זה היה מת, - וזהו מדה של להכביד המצות, ועם המדה הזו הקב"ה מטה כלפי חסד.
"וכן המדה" מסיימים חז"ל, זוהי מדה כזו, הרבש"ע מתנהג במדה של "מטה כלפי חסד", אפשר להטות לצד זה, ואפשר לצד זה, ויש מדה של "להטות כלפי חסד".
"והוי דן את כל האדם לכף זכות" )אבות א, ו(, ואין אפשרות לדון לזכות או לחובה אלא חייב אתה לדון לכף זכות, שתהא מוטבעת ומושרשת המדה לדון לזכות.
וזה מה שנתבאר, שיכול אדם ללמוד כל השערי־תשובה ולא לדעת מהו תשובה, כי אינו יודע מהו בשר ומהו חלב, אינו יודע מה הם מדות, וכי היו ידועים אצלינו המדות שהזכרנו עתה, והנהגה של מדות־אלו זהו הנהגת אדם.
צריך להיות ברור אצלנו, שהנהגה היא המודד לאדם, כמש"כ התומר־דבורה )בראשית הספר( "שהרי עיקר הצלם והדמות העליון, היא פעולותיו", ואם פועלים פעולות של "מה הנאה יש לו", נהיים נחש.
כיוצ"ב נבין מה שפירשו חז"ל )סוטה יד.( הטעם שסוטה מביאה את מנחתה מן השעורים, מפני שכשם שמעשיה מעשה בהמה, כך קרבנה מאכל בהמה, - כי כשעושים כזה־ מעשה, נהיים ממש בהמה, כי זהו בהמה.
כג
ודאי עשה תשובה
 מוצש"ק, ו' עשי"ת
דברים־שונים הלא מעתיקים אותם כיום על תמונות, - מה טוב היה, אילו היתה אפשרות להעתיק על תמונה, להראות היאך מן "הר־גבוה" מתהוה להיות "קש".
חז"ל )סוכה נב.( הרי אומרים, כי "לעתיד־לבוא מביאו הקב"ה ליצר־הרע וכו', צדיקים נדמה להם כהר־גבוה, ורשעים נדמה להם כחוט־ השערה", - כקש! - ו"נדמה" להם היינו, כי אז מראים להם האמת כמו שהיא, - ויהיו מראים לו כי כל אשר היו אצלו מגדלות גדולים־ וחזקים כהררים, שאי־אפשר לשברם בשום פנים־ואופן, לא היו יותר מאשר קש; את המציאויות היותר־גדולות־וחזקות, יהיו רואים־ ומכירים שאין כאן כלום, ממש לא־כלום!
משה־רבינו אומר אל הכלל־ישראל )דברים ל, יד( כי קרוב אליך הדבר מאד, בפיך ובלבבך לעשותו, אומרים חז"ל )דב"ר ח, ו( כי שבעה דברים אמר שלמה־המלך בענין העצל, ובכל־זאת לא הבחין במה שמשה־רבינו אמר בענין העצלה.
"כיצד, אמרו לעצל רבך בעיר, לך ולמוד תורה ממנו, והוא משיב אותן, מתיירא אני מן הארי שבדרך, שנאמר )משלי כו, יג( אמר עצל שחל בדרך, אמרו לו, הרי רבך בתוך המדינה וכו', מתיירא אני שלא יהא ארי בין הרחובות וכו', בתוך הבית, השיב להן, ואם הולך אני ומוצא את הדלת נעול, אני מחזר ובא וכו', לסוף שלא היה יודע מה להשיב, אומר להן, או הדלת פתוח או נעול, מבקש אני לישן עוד מעט וכו', עמד משנתו בבוקר, נתנו לפניו לאכול, הוא מתעצל לתת לתוך פיו וכו', ומה שאמר משה היה גדול מכולן, מנין, כי קרוב אליך הדבר מאד, בפיך ובלבבך לעשותו, הוצא דבר מתוך פיך".
...מבקשים ממנו לא יותר מן להיות מוציא במבטא־שפתיו! אמור: "אמר", אמור: "אביי".
הנה כי כל היגיעה של לימוד התורה, כל העינויים אשר צריכים לזה, אשר הרי אלו הנם אכן "הררים", אכן "חומות בצורות"! - הלא יודעים אנו כי כאשר יושבים ללמוד, מה רב החוזק־והתוקף של הפיתויים )המשיכות( אשר ישנם בקרבו לקרעו מן הלימוד, - הנה מגלים לנו כי אין זאת אלא עצלה להוציא את התיבות מפיו! - כל־כך קרוב הדבר, ואך־ורק העצלות היא המרחקת.
לא יהיו תובעים אותו מדוע לא יגעת בזיעת־ אפים, באשר היה זה די קרוב, אלא יהיו תובעים על עצלות כה־פחותה כמו להוציא את ידיו מן הכיסים, כמו להוציא את הדברים במבטא־פיו! - איזו "הררים" עושים אותם חז"ל ל"קש"!
לא מאזינים־ומקשיבים לשמוע את הפשטות, מחפשים תיכף "חכמות", תיכף אומרים כי זה אמנם "מליצות".
הרמב"ן מבאר כי הפסוק )דברים ל, יד( "בפיך ובלבבך" הולך הוא על תשובה, וזוהי המצוה הקלה־מאד לקיימה, יותר מן כל המצות.
וכמו שהספורנו )שם( מבאר, כי בענין תשובה אין צריכים יותר מן אשר: "שיהיה החוטא מכיר את חטאו"; לא נפלאת היא ממך, שתצטרך לנביאים; ולא רחוקה היא, שתצטרך לחכמי־הדור וכו'; לא בשמים היא, לא יקרה לך בענין התשובה שתצטרך בה להגדת נביא; ולא מעבר לים היא, גם־כן לא תצטרך בה לחכמי־ הדור הרחוקים שיפרשו לך, - אינו צריך לשאול שום שאלות, אין צריך לעשות שאלת־חכם.
הלא זאת מבין כל ילד, כי אם עושים עולה, צריכים להתחרט ולבקש מחילה, איזו שאלות יש לו כאן! - בטריפות צריכים לשאול חכם, אבל "תשובה" - הלא היא קרובה וקלה.
"כי הייתי על הנפש־היקרה אכזרי" יכולים להבין די פשוט, "כי רע ומר עזבו את השם" יכול הוא עצמו לראות זאת, ... אם אחד מאבד ממון, אינו שואל האם להתחרט על אשר הכניס הממון בכיס קרוע.
מה יכול עוד להיות קרוב וקל כמו "תשובה"?! ואצלינו הרי אלו "הררים", "חומות".
אצל הראשונים רואים, איך אחרי חטאותם החמורות, היה קל עליהם להיות עושים תשובה, להתודות ולשוב לד' ברגע־אחד, מה גודל קרבתם לזה.
חטא־המרגלים הלא זה היה חטא אשר הפיל עליהם אסון רב, הנגיעה־ והפגיעה של החטא היתה מקצה ועד קצה, שלכאורה היה חטאם מחוסר אמנה, וכתוב )במדבר יד, מ( שתיכף שבו לד' ואמרו: "חטאנו", והיאך גמרו עם החטא ועזבוהו עד לכלה?!
ובחטא־העגל כתוב גם־כן )שמות לג, ד( כי אחרי החטא שבו תיכף־ומיד: "ויתאבלו, ולא שתו איש עדיו עליו".
והיאך נתהוה זה להיות הכל נגמר וכלה?!
"אם ראית תלמיד־חכם שעבר עבירה בלילה, אל תהרהר אחריו ביום" )ברכות יט.(, - ומדוע, כי איך יכול להיות ש"לא יהיה עושה תשובה", הלא נקל הוא מאד, קרוב מאד!
"אליעזר בן דורדיא", אומרים חז"ל )עבודה־זרה יז.( כי שמע כמה מילים ספורות, ונכנסו בו כארס, ותיכף עשה תשובה, עד אשר "יצתה בת־קול ואמרה: רבי אלעזר בן דורדיא מזומן לחיי העולם־הבא".
ומה עשה? - "שם ראשו בין ברכיו וגעה בבכיה", - שאג! - הוא לא שאל היאך יהיה מתחרט.
הרבינו־יונה )שע"ת א, ג( אומר "ולא ימצא איחור התשובה זולתי בעמי־הארץ".
"לא להיות שב בתשובה", אין זה אלא עם־ הארצות, לא יותר, כי הלא נקל הוא ביותר.
זוהי אמנם תמונה אשר צריכים להעתיק אותה, - הררים אשר כאלו, וחז"ל עושים זאת כל־כך קל, כל־כך קרוב!
מגודל הפליאה על הדבר, מוכרחים אנו להבין כי בהמצב של חטאים ישנם מדריגות עד אין שיעור ... קלות ראש ... חשוד ... רשע ... מומר לדבר־אחד ... מומר לכל־התורה ... מומר להכעיס ... "יודע את רבונו ומתכוין למרוד בו" ... אלו הנם מדריגות אשר חז"ל מחלקים אותם.
הפילוסופים )נזכר בעקידה שער ס"ה ד"ה "אמנם להתר", ובכתבי־הסבא ימים־נוראים מאמר ס"ג( מצד שכלם לבד, גם־כן מחלקים זאת במדריגות־שונות: אחד אנושי ואחד בהמי, והאנושי חילקו לשנים: רשע, וחטא.
מדריגה־הראשונה נקראת אצלם: "חוטא", אשר פירושו, כי הלא ישנם בטבעו רצונות־ותאוות, והנה נתעורר בקרבו איזה־רצון ואיזו־תאוה, ונפשו יודעת מאד כי לא־טוב הדבר אשר תאוה נפשו לעשותו, וכי הוא ענין־רע, אך חזק עליו יצרו ויתקפהו, וחלשה ורפה יד שכלו, ולא יכול להתגבר על יצרו, לכבוש נפשו לעצור בעדה לבלי לכת אחר שלהבת רצונו־ותאוותו, ולהכשיר מעשהו, אלא מבלתי יכלתו להתגבר לעמוד כנגדה, שלטה בו למלא תאוות נפשו, ולהמרות פי שכלו, ונכשל ועשה איזה־חטא, - אך תיכף אחר־כך, בהניח לו מן התעוררותו, ותשקוט תאוותו ותכבה, הלא הנהו מתחרט ומתנחם על רעתו, והנהו משליך זאת, ויחדל מעשותו, - זהו אשר יקרא בשם "חוטא".
עוד ישנה מדריגה הנקראת "רשע", - הרשע מעשיו הנם גם־כן בסיבתן של תאוות, אך הוא גם אחר־מעשהו איננו מתחרט־ ומתנחם, והנהו חוזר ושונה בזה ללא הפסק.
והמדריגה־האחרונה הנם קוראים בשם "חוטא בהמיי", אשר החטאים כבר אינם נכנסים־ונכללים בגדר של חטא אדם, - אשר הוא־עצמו הנהו אדם, והתנהגותו היא במחשבה, והנהו מושל מעל־גבי רצונותיו, ופוקד על כחותיו־הטובים שלא יתמכרו לחפץ התאוה, - ואך כי הנהו כושל ונופל ביד כחותיו־הרעים לעשות מעשה בלתי־צודק ובלתי־ישר, - אבל חוטא־בהמיי פירושו, כי בטבעו נתהוה להיות כזה סוג, אשר אין לחשבו עוד בחשבון אדם צודק ובלתי־צודק, יושר ובלתי־יושר, כי אין בכחו עוד, רק יש לתארו בסוג, כי התנהגותו היא שלא על־ידי כל הנהגה כלל, אלא מעשיו נפעלים־ונעשים ללא כל מחשבה, אשר כמוהו כן מעשיו, וזוהי בהמה, כי הבהמה שוקדת על טבעה, ולא תשנה את תפקידה אשר הטביע בה הבורא־ יתברך, ולכן לא יאמר )אם לא על דרך משל( כי הבהמה ישרה ובלתי־ישרה, כי לא חלק לה בבינה, ולא בבחירה שכלית היא עושה את כל מעשיה, כי־אם ברצון הטבעי, מפני שהטבע שלה כך הוא, ואין בטבעה הבחירה להשים מעצור לנפשה, לעשות היפך רצונה־הטבעי, - והאדם בהיות הנהגתו ללא מחשבה, מתהוים מעשיו סוגים כמו אצל בהמה, - וזהו אשר יקרא בשם "חוטא בהמיי".
עתה לך אמור אל "סוג" )דהיינו, שיצא מגדר אדם( מענין של "תשובה", לך אמור אל "בהמה" מענין של "תשובה".
כי אצלו הלא החטאים הנם סוגים, שנעשו אצלו כבר טבע, תכונה בנפש.
כי הלא "מכשול עונו ישים נכח פניו תמיד", נכספה וגם כלתה נפשו אחר החטאים, מצפה ומייחל הוא אליהם, איפה משיגים אמנם את זאת, והנהו עושה את החטאים בהיותו רוה לגמרי, ללא כל הנאה.
...לעתיד־לבוא מתקבצות ובאות כל החיות אצל הנחש, ואומרים לו וכו': אתה מה הנאה יש לך, אמר להם: ואין יתרון לבעל הלשון )תענית ח. ערכין טו:(, - איזו הנאה יש לבעל לשון־הרע!
הרי עושים חטאים כמו טבע בהמה, ללא כל שום הנאה, מה שייך בעבורו קרוב לתשובה!
הרי ניתנה עוד תוכחה־נוספת של )דברים כט, יט( "לא יאבה השם סלוח לו", בעבור "למען ספות הרוה את הצמאה", הרי אומרים "שלום יהיה לי" כדי "למען ספות הרוה", בהיות רוה הולכים גם־כן לעשות את החטאים.
במדריגה־זו חלילה אבדה תקוה מלהיות נכנס בגדרי התשובה, אחרי אשר "מכשול עונו ישים נוכח פניו", מבלי כל הנאה, ...זהו סוג בהמה, וכאן הנהו רחוק מן התשובה.
הסבא ז"ל היה אומר, כי האדם צריך להשגיח שחטאיו יהיו בדרך אדם, לא בדרך בהמה.
)עי' כה"ס ימים־נוראים מאמר ע"ד(.
"חטאים בדרך אדם" פירושם, שהאדם הנהו אדם, ומתנהג את הנהגתו במחשבה, לא היאך שהולך מאליו, - ובכל־זאת קרה מקרהו ונכשל, אלו הנם חטאים של אדם, - אבל להיות מתנהג בלא מחשבה, היאך שהולך, זאת היא בהמה.
אנחנו, אשר איננו יכולים לחשוב על מצב של "ללא חטאים", תשובה שלנו צריכה להיות, שחטאינו יהיו בדרך אדם, לא להיות "אבד חשבון".
כד
אין בפרט אלא מה שבכלל
 יום ב' בערב, ח' לעשי"ת
אילן כולל בקרבו מינים שונים של גידולים, עלים, דשא, קליפת העץ, פירותיו, וכל אלו הדברים לכאורה אין שום דמיון ביניהם, - והרואה את הפרי מבלי לדעת שצמיחתו היא מן העץ, אין יכול כלל להעלות בדעתו שהעץ הצמיח אותו, כי הרי הם שונים לגמרי במראה בגוון ובצבע, ובכלל אין שום השתוות ודמיון בין העץ לפרי, - וכן העלים, את שייכותם אל העץ, אי־אפשר לדעת מבלי לראות זאת.
אך כשרואים אנו העלים והדשאים הקליפות והפירות נאחזים באילן, רואים אנו שאחד הם, וכולם מגיעים מן האילן, אשר "אין בפרט אלא מה שבכלל, ואין בכלל אלא מה שבפרט", ומבינים אנו כי כל פרטיו של העץ מונחים בשרשי האילן, ואך כי כך הועמדו, שהפרטים בהיותם פרטים, אין ביניהם שום דמיון לכלל, ואע"פ הם אחד, וכל הפרטים הנם כלל אחד.
הרמ"ח־לוצאטו )דע"ת )( אומר, שמכל הגלגולים שישנם בבריאה, מוכרח לבסוף להתגלות אחדות, - כי קודם חטאו של אדה"ר היתה מתגלית האחדות בזמן מועט, בלא כל הרע, לאחר החטא נתקלקלה הבריאה, אבל סו"ס דרך הגלגולים מוכרחים לבא לאחדות הבורא.
אם מביטים על הפרטים רואים סתירות נוראות, איך מגיע רע לבריאה, הרי זה סתירה לאחדות, אולם אלו הם פרטים, אך כשרואים אנו שזה מאילן אחד, יודעים אנו שזה אחד, זהו רק פרטים של אילן, הרבש"ע הוא הבעל־כלל הגדול ביותר, הוא הרי כולל כולם )כאן חסר(.
כה
לכו ונלכה ונחדש המלוכה - לטהר הבריאה מהאבק
 ש"ק תצא תרפ"ג
הימים־טובים שיש לישראל, יש לכל אחד סוד מיוחד, - "שבת" זכר למעשה בראשית, "פסח" זכר ליציאת מצרים, "שבועות" זמן מתן תורתנו.
היסוד של "ראש השנה" הוא - "זה היום תחילת מעשיך" )תפלת מוסף ראש־השנה(, בראש־השנה נברא העולם )עי' ר"ה ח. י: יא. כז. ע"ז ח.(.
*
ומובן כי בעת בריאתה, היתה חדשה בתכלית, נקיה וטהורה מכל עפרוריות וזוהמא, אפילו בלי שום אבק דק על־גבה.
והאדם במעשיו אשר לא־טובים, מטמטם ומעלה אבק על כל הבריאה, ומקלקל ופוגם הבריאה, עד שכמעט וכבר נעלם ופנה כל הודה וכל זיוה, ויצא ממנה כל הדרה.
וכמו שמבואר בחז"ל )קה"ר ז, יג; מובא במס"י פ"א( שאדם־הראשון בחטאו, קלקל את־ עצמו וקלקל והחריב כל הבריאה כולה, וכמ"ש )בראשית ג, יז( "ארורה האדמה בעבורך".
כל הבריאה כולה, מדומם וצומח עד חי ומדבר, אין דבר אשר לא נתקלקל וניגף מהחטא, שהוא רובץ על כל הבריאה כולה.
אמרו חז"ל )סוטה מח. במתני'( "מיום שחרב בית־המקדש, ניטל טעם הפירות", וכן אמרו )תענית כג.( שלפנים היו צומחות חטים ככליות, ושעורים כגרעיני זיתים, ועדשים כדינרי זהב, וצררו מהם דוגמא לדורות, להודיע כמה החטא גורם, - "ראו מה עבירה עושה" )קינות לת"ב(.
*
והנה יסוד־גדול־זה, הוא אצלינו מקובל, אשר כל אחד מישראל, צריך לדעת, כי בעבירה אחת הוא מקלקל את־עצמו ומקלקל העולם־כולו, להכריעו לכף חוב )קידושין מ:(.
אך באמת כי מה שמעשה האדם יש לו תוצאות על כל הבריאה, יש לזה דרך גם בהבנת השכל, כי אין זה סתם ענין של "עונשים", אלא שכן היא המציאות האמיתית בדרך הטבע.
כי כל העולם־כולו גוף אחד הוא, אחדות גמורה, ואם יטול אף איזה פרט־קל, מאיזה דבר אחד בעצם, הלא בזה יתנועע כל גוף הדבר, - וכמו אדם חי, אשר אף אם נוגעים בו רק במקצתו, מרגיש כולו, ואם יש קלקול בהאדם, הוא קלקול בכל ה"ארגאניזום", וכן אנו רואים באילן, שיש בו כמה פרטים, אך אם יתקלקל פרט־אחד, למשל אם יתקלקל אף הקארע, או יחתוך זמורה־אחת, בטח יקולקל כל האילן, ושוב לא יצמיח, - אף כי הוא אמנם לא חתך רק הזמורה, - כי הלא באמת אילן אחד הוא.
ומובן לכל בן־דעת, המבין קצת את ה"אדם ביקר" )תהלים מט, כא(, המבין איזה מקום ממלא האדם בהבריאה, שהופך הוא עולמות בכל תנועה שלו, עד כמה יכול לפגום במעשיו.
וכמו בטחנה, יש אמנם איברים )"שרייפלעך"(, שאפילו אם יהיו חסרים, לא יקלקלו הטחנה, - אבל האיברים )ה"שרייפלעך"( העיקריים, אם יחסרו, יקלקלו הטחנה כולה.
והמבין את ה"אדם ביקר", יודע הוא שהאדם הוא עומד בראש הבריאה כולה, ומעשיו מגיעים למקומות היותר־חשובים בהבריאה, - ופשוט הוא שמקלקל את כל הבריאה במעשיו־הרעים, מאחר שהוא העיקר בהבריאה, והוא הוא המניע והמנהג את כל הבריאה כולה.
"קלקל עצמו וקלקל כל הבריאה כולה", - כי כל־הבריאה־כולה בשילוב אחד הוא, ואין דבר מפסיק בה.
כי אפילו בעולם הגשמי, מבין כל מי שיש לו דעת, את האחדות שבו, ושאין לו דבר מפסיק כלל, וההשתנות והפירוד שנראה אצלנו, הוא רק פועל־יוצא מן ה"אי־דעת" שיש לנו; אנשים־בריאים נדמה להם כי הם אמנם עצמיים הם, והאקלים שבתוכו הם נמצאים וחיים, דומים להם רק כדבר צדדי המכלכל אותם. - לא כן אנשים חולים, הם כבר חשים די־היטב, כי האקלים אשר סביב האדם, הוא ממש כעצם מעצמיו; אפילו שנוי באויר, מרגיש החולה־קצת גם בימים־אחדים לפני השנוי.
וכל־שכן בעולם הרוחני, שאין הפסק כלל, אין ענין פירוד לגמרי, אלא הכל, בכל מכל כל, מאוחדים בתכלית, אחד ממש, - ופשוט שבמעשה־אחד יכול האדם לקלקל כל הבריאה כולה, מאחר שהוא העיקר בהבריאה, והבריאה אין לה דבר מפסיק כלל, כל מרחק והבדל לא יחוץ ויפסיק.
ושטות־גדול הוא זה מה שהאדם חושב, שיש לו פינה מיוחדת בהבריאה. - ה"אני" שלו, ומעשיו אינם שייכים להבריאה כולה, אלא לעצמו, אין לך שטות גדול מזה.
וזהו שהעמיסו לנו חז"ל )ויק"ר ד, ו; ילקוט ירמיה שלד; איוב תתקכ( מעשה בבני־אדם שהיו יושבין בספינה, נטל אחד מהן מקדח והתחיל לנקר ולקדח בהספינה תחתיו במקום מושבו, אמרו לו חבריו מה אתה יושב ועושה, השיב להם השוטה, מה זו כל צעקתכם, מה איכפת לכם, הלא תחתי אני קודח, והנקב במקומי, ומה זה שייך לכם? התחילו לצעוק עליו, הלא המים עולים ומציפין עלינו את הספינה, ונטבע כולנו יחד.
השטות שיש לו לאדם, שהולך הוא תמיד וחושב, שיש לו מקום מיוחד בהספינה, והנקב הוא במקומו, ולא שייך להבריאה כולה, ומבואר לפי הנ"ל.
ולפי־זה מבואר, עד כמה נתקלקלה ונפגמה הבריאה כולה ממעשי האדם, - כי כל־אחד אינו קודח בחלקו, כי אם בכל הספינה.
כל העליונים והתחתונים קשר השי"ת קשר גמור עם האדם, באופן אשר כל מעשה קטן שהוא עושה, תיכף יעשה רושם בכל הבריאה, כי חודר הוא תוך־תוכיות כל הבריאה.
*
ולתכלית־זה ניתן הראש־השנה, לטהר קצת, לחדש את הבריאה, לנקותה ולפנותה מן הזוהמא והפסולת האוטם אותה, ולהסיר ממנה את קלקולה ופגמה, ולהעמידה על מתכונתה כמו שהיתה בשעת היצירה, "עוז התאזר אף תכון תבל בל תמוט" )תהלים צג, א(.
"השית אלפין שנין" הוא לתקן את הבריאה בתכליתה, בתיקון שלם, כמו שהיתה קודם החטא, וכמו שאמר הנביא )ישעיה סה, יז( "שמים חדשים וארץ חדשה", ואחז"ל )שבת ל: כתובות קיא:( "עתידה ארץ־ישראל שתוציא גלוסקאות וכלי מילת", היינו פת אפויה ובגדים תפורים, כמו שהיתה בעת הבריאה, בלא פגם ואבק כלל, - זהו במחזור גדול.
אבל במחזור קטן, לתכלית "אף תכון תבל בל תמוט" )תהלים צג, א; צו, י; דהי"א טז, ל(, "מלך במשפט יעמיד ארץ" )משלי כט, ד(, לזה ניתן הראש־השנה, "זה היום תחילת מעשיך", וצריך לחדש קצת "בל תמוט".
ואחז"ל )ויק"ר כט, יב; ילקוט ויקרא תרמה; במדבר תשפב( "בכל מוספין כתיב "והקרבתם", וכאן כתיב "ועשיתם", אמר להן הקב"ה לישראל, בני, מעלה אני עליכם כאילו )עשיתם את עצמכם( היום נעשיתם לפני, כאילו היום בראתי אתכם בריה חדשה, הה"ד )ישעיה סו, כב( כי כאשר השמים החדשים והארץ החדשה", - שזהו התכלית, לחדש את העצמו. "לכו ונלכה )הגלגל( ונחדש )שם( המלוכה" )שמו"א יא, יד(.
וכמה הכנות צריכים לזה, לבוא ליום־הדין מחודש קצת, איש לפי ערכו!
*
]מדחו"מ )ח"ג מאמר ק"צ( אין לנו עצה אחרת, כי אם לימוד המוסר ברעיון־צח ובהתרגשות, להתפשט מן ההרגלים, ולמול את לבבינו מכל מיני ערלה המטמטמת ממש.
וזהו עיקר מעיקרי התשובה להיות כקטן הנולד )רבינו־יונה ביסוד התשובה(.
ועל־זה ראש־השנה, "לחדש המלוכה"!, - יום אשר נברא העולם! - ומה נפלא ענין ה־יהי־רצון שתחדש וכו', שאנו אומרים בר"ה.
ונחמד ונעים מנהג־ישראל בענין תשליך של ר"ה, שאומרים "ותשליך במצולות ים כל חטאותם", ולהיות חדש כקטן שנולד. - וזהו התחלת ימי־התשובה[.
כו
ירהבו הנער בזקן, והנקלה בנכבד
 ש"ק תצא
מצינו בחז"ל )סוף סוטה דף מט: במתני'( שמנו את סדר השתלשלות הדורות, עד דור האחרון של "עיקבות משיחא", ומנו שם הרבה דברים, "חוצפה יסגא, ויוקר יאמיר, הגפן תתן פרי' והיין ביוקר", ]ופירש"י, שהכל עוסקין במשתאות[, - דברים אשר מקובלים בעולם מדור דור, הנחות אשר אין חולק עליהם, נהרסו ונחרבו, - ומנו שם חז"ל בין השאר: "ואין תוכחת".
ונשתומם ממצב דור־כזה ש"אין תוכחה" בו, כי הלא תוכחה הוא דבר שהשכל מחייבו.
והרי המצות־עשה )ויקרא יט, יז( שנצטוינו "הוכח תוכיח את עמיתך", הלא מובן הוא יותר אף מן המצות־עשה של "השבת אבידה", שאם על ממונו חסה התורה, על השבת גופו )נפשו( לא כל־שכן!
ותוכחה הלא היא דבר שהכל מודים בזה, ואין על־זאת שום חולק, וחיי העולם היום־יומיים הלא הנם הולכים על־דרך־זה, כמו שאנו רואים שגם שני אנשים נכרים זה־לזה, אם אחד רואה איזה דבר על בגד חבירו, וכדומה, הלא יגיד לו תיכף, ואין לנו פחיתות גדולה מזו, אם יראה חברו בבזיון, ולא יגיד לו.
וקל־וחומר הדברים על עניני רוחניות, - איך אפשר לראות בקלקולו וברעתו אשר תמצא אותו, ולחדול מלדרוש טובתו, ולהוכיחו, ולהורותו בתיקון החסרון!
וזוהי הפליאה שתמהו חז"ל על דור של עקבות משיחא, איך יתכן להיות יורדים עד פחיתות־כזו של "אין תוכחה".
והיותר פלא, עד היכן הגיע המצב של "אין־ תוכחה", אשר נתקבל זה להנחה, וגם נחשב כעת לדבר־חוקי )"סיסטעם"(, - והיאומן כי יסופר על פחיתות כזאת.
*
ובפרש"י ז"ל "ואין תוכחה", אין לך אדם שיוכל להוכיח, שכולם נכשלים בחטאות, וכשמוכיחין, אומר לו אתה כמוני", עכ"ל.
והנה אמרו חז"ל )פסחים קיג:( "ה' דברים צוה כנען את בניו, אהבו זה את זה, ואהבו את הגזל, ואהבו את הזמה".
ולכאורה תמוה, איך מתאימים צוואות־הללו יחדיו, איך צוה "אהבו זה את זה", יחד עם "אהבו את הגזל ואת הזמה"?
אכן באמת מה שצוה אותם "אהבו זה את זה", אשר מקופיא הלא הוא דבר נאה מאד, אבל בסודו של דבר, כל כולו גם־כן לתכלית אהבת הגזל והזמה, - שאיך יתכן זה בלא זה, שאם הוא יאהב את הגזל, והשני לא יאהב, הרי השני ימנעהו מגזל וזמה, ומהי העצה, אהבו זה את זה.
האהבה זה־לזה של עולמנו, ה"אין תוכחה", הוא גם־כן לתכלית זה, לעשות מה שלבו חפץ בלי שום מפריע, - שאם אחד יוכיח לחבירו, הלא גם חבירו יוכיח לו, ואיך יוכל למלאות רצונותיו ולעשות מה שלבו חפץ?!
ולתכלית־זה נתקבל ה"סיסטעם" של "אי תוכחה", היינו עשה אתה מה שלבך חפץ, והנח לי לעשות מה שלבי חפץ.
"אין לך אדם שיוכל להוכיח, שכולם נכשלים בחטאות, זה בכה וזה בכה, וכשמוכיחין אומר לו אתה כמוני", - ומה יעשה, והרי לא להיות נכשל בחטאות, ולא להיות כמוהו, הלא בזאת אינו חפץ, וממילא אין יכול להוכיח, ואחת היא.
]וזוהי אמנם הסיבה, אשר בעולמינו, כאשר רואים עושק וחמס, הדעת סובלת אותו, מבלי להקפיד ולקנא ולשנוא את העול, אלא מדת־העולם היא ההיפוך, להיות וותרן על עול, ובנקל מוחלים על כל החטאים, ועוד גם מכבדים לגזלנים ויתר הרשעים.
ולא יודעים כלל שורש הנהגה־זו מאין באה, כי אינה באה משורש הטוב, אלא נהפוך הוא, משורש הרע, מפני שכמו חבירו כן הוא, כולם שוים בגזלנותא, ולכן כולם מכובדים בעיניו, כי גם הוא מהם[.
אם חז"ל אמרו "אין תוכחה", מגיע הדבר עד קצה האחרון, היינו שהמצב יהיה לא רק שאין מוכיחין זה לזה, אלא אדרבה יתקבל הדבר לחוק ולהנחה שאין להוכיח זה לזה כלל וכלל, "סיסטעם" של "אין תוכחה".
*
עוד אמרו שם, "בית־וועד יהי' לזנות כו' וחכמת סופרים תסרח, ויראי חטא ימאסו, והאמת תהא נעדרת, נערים פני זקנים ילבינו, זקנים יעמדו מפני קטנים, בן מנול אב, בת קמה באמה, כלה בחמותה, אויבי־איש בני ביתו, פני הדור כפני הכלב, הבן אינו מתביש מאביו.
ומאיזה מקור אמרו זאת חז"ל? - הלא נשתומם מהעמקה הגדולה של חז"ל־ הקדושים, שהבינו זאת בדברי הנביא ע"ה.
איתא בחגיגה )דף יד.( "שמונה־עשרה קללות קילל ישעיה את ישראל, ולא נתקררה דעתו עד שאמר להם המקרא הזה )ישעיה ג, ה( ירהבו הנער בזקן, והנקלה בנכבד".
המובן של "ולא נתקררה דעתו" הוא, כמו שאנו רואים שאחד מקלל לחבירו קללות נמרצות זו אחר זו, זאת וזאת וכו' וכו', - ואחר כל־זה עדיין לא נתקררה דעתו, עד שאומר לו שיפול חץ בלבו, - מבינים אנו כי זאת היא המכה האחרונה שאין למעלה הימנה.
אם מכל הי"ח קללות, - שכל קללה בפני־ עצמה מחרבת עולמות ממש, לפי דברי חז"ל ע"ש, - ובכל־זאת לא נתקררה דעתו, ובקללה־זו נתקררה דעתו, - הלא מובן שזוהי כבר הקללה־האחרונה שאין למעלה הימנה, וכבר אין מה לקלל עוד יותר, מפני שבזה כבר מונח פיסוק החיות לגמרי.
המעיין בסדר הקללות, יראה שהן לפי סדר הגלות והדורות, שהקללה שיסיר נביא מישראל, לא שייך לנו, כי אנחנו לא יודעים כלל מה זה כזאת־קללה "לא להיות נביא", ואין זה שייך כי אם על הדור של נביאים־ האחרונים, וכן כל הקללות כולן הולכות בסדר דור אחר דור.
והקללה־האחרונה אשר בה נתקררה דעתו, היא בלתי־ספק שייכת אל דורות־האחרונים של הגלות, ב'עיקבות משיחא'.
ומזה שאבו חז"ל־הקדושים מקור לדבריהם הנ"ל, שתיארו לנו מצב הדור של 'עקבות משיחא'.
הכל נכלל בקללה־זו האחרונה של ישעיה: "ירהבו הנער בזקן, והנקלה בנכבד", נקודה־זו היא המקפת את כל המצב של עקבות משיחא.
"ירהבו הנער בזקן, אלו בני אדם שמנוערין מן המצות, וירהבו במי שממולא במצות כרמון.
"והנקלה בנכבד, יבא מי שחמורות דומות עליו כקלות, וירהבו במי שקלות דומות לו כחמורות".
"חמורות דומות עליו כקלות" - זהו המצב של דורנו אנו, שכמעט כל חומר־ענינים נאבד בזמנינו, אינו נרתע מאיסור שבת, כמו שמצינו )ויק"ר ג, ו; ספרא וילקוט שם; הוריות יב. כריתות ה:( אצל אהרן־הכהן ע"ה, כי בשעה שמשה־רבינו ע"ה משח אותו, ויצק משה שמן־המשחה על ראש אהרן, היה דואג ומפחד, ונרתע ונפל לאחוריו, ואמר, "אוי לי, שמא חס־ושלום מעלתי )נהנתי( בשמן־המשחה".
אבל איך יתכן זה שחמורות יהיו דומות כקלות? - יהי' איך שיהי', אבל זה אנו רואים, שכמעט כל חומר נאבד בזמננו, אי' הוא חומר של שבת ועריות ואביזרייהו וכדומה, הלא כולם כקלות נחשבים בעינינו.
ומה יש עוד תקוה, אם אפס החומר מכל דבר.
בלי עיונים ומחשבה־תדירה אודות הדברים, אינם רואים גדלות הדברים, וכשאין רואים גדלות הדברים, ממילא מאין יצא החומר בדברים.
כל ה"תרבות" )קולטור( של זמננו, על יסוד זה נבנה, שאין גדלות, שאודות מי אינם מדברים ואינם חושבים, הלא גם במעשי־ מרכבה יהרסו לדבר ולחשוב.
ולמה? - מפני שאינם רואים גדלות הענינים, וחומר הדבר, וכל דבר קל בעיניהם, ומזה חמורות נעשו כקלות.
זאת היא הקללה האחרונה, "יבא מי שחמורות דומות לו כקלות, וירהבו במי שקלות דומות לו כחמורות", - האין זה חוצפה יתירה? אמנם כאשר אין רואים גדלות הענינים, מבטלים הם כל דבר, ואין דבר נחשב אצלם.
ובסיבת יסוד־זה, שנאבד כל גדלות, מזה יוצא הפועל־יוצא כל הדברים שחשבו חז"ל־הקדושים על "בעיקבות־משיחא", עד שאמרו "חכמת סופרים תסרח", - כי מי הוא זה אשר יכול לכבד את החכמה, אם לא מי שרואה ומכיר את גדלות הענינים, ויש לו חומר בדברים, וכן כולן.
כז
מי שחלקו בעוה"ב - קלות דומות לו כחמורות
 מוצש"ק תצא
עתה נתבונן נא, איך נראים הדברים אצל מי שהוא "נכבד", "שקלות דומות לו כחמורות".
האבן־עזרא ז"ל )דברים כא, יח( פירש טעם למה שחייבתו התורה לבן סורר ומורה סקילה, שמאחר שהוא זולל וסובא, הלא עולם־הזה עיקר אצלו, כי לא יבקש חיי עולם־הזה כי אם להתענג, ונידון כאפיקורס.
מה נוראים דבריו, להשתומם מזה, איך דבר אשר אצלנו נחשב לכאורה כמעט כהיתר ממש, כי מה עשה אם אכל תרטימר בשר ושתה לוג יין, ואפי' אם גנב הכסף מאביו, כאמרם ז"ל )סנהדרין ע.(, הלא להיתר נחשב זה אצלנו, - ובעיני האבן־עזרא ז"ל הי' נחשב אפיקורס!
ולמה? שהוא ראה בזה שתענוגיו הם מעניני עולם־הזה, שנחשב אצלו העולם־הזה עיקר, ולא כפרוזדור בפני העולם־הבא, שאם־ לא־כן איך יתכן זה, והי' דן אותו כאפיקורס.
איתא בסנהדרין )דף צט.( עה"פ )במדבר טו, לא( "כי דבר ד' בזה, ואת מצותו היפר, הכרת תכרת הנפש ההיא", - "כי דבר ד' בזה", זה אפיקורס וכו', "ואת מצותו היפר", זה המיפר ברית בשר וכו', מכאן הי' ר' אליעזר המודעי אומר, המחלל את הקדשים, והמבזה את המועדות, והמגלה פנים בתורה שלא כהלכה, אין לו חלק לעולם הבא" )אבות פ"ג משנה יא )טו((.
ואיך דימו זה לזה, "המחלל את הקדשים" ל"אפיקורס", אתמהה, ומה גם כי הלא "מחלל קדשים ומבזה מועדות" אינם מעבירות חמורות כל־כך, כי הרי אינם לא מחייבי מיתות בית־דין, וגם לא מחייבי כריתות, ובכל־זאת חייבי סקילה יש להם חלק לעולם־הבא, ולאלו אין להם חלק לעולם־הבא, - אבל זה נובע מן היסוד של "קלות כחמורות".
והחסיד־יעב"ץ ז"ל )אבות פ"ג שם( פירש, "המחלל את הקדשים", משום שאומר בלבו, הלא חולין היו קודם לכן, ומה בכך שהתפיס שם הקדש עליהם, - וסבור שכיון שהתנדב והקדיש אלף אלפים דינרי זהב, ועל פיו הי' הקדש, מה בזה אם יוציא זהוב־אחד להנאתו, - ולא ידע כי חל שם־שמים עליהם.
וכתב כי החטא דומה למינות, עוקר כל־התורה, כי זה יסוד גדול שעליו תסוב כל־התורה, כי כח האדם גדול, עד שבדיבור־קל יקדיש וכו'.
והיינו שהמחלל אינו מאמין ומכיר כח האדם, אינו מבין להחשיב ולהעריך מהו דיבור של "אדם ביקר", ומה נעשה על־ידי דיבורו, איזו מהפכה נעשית בזה.
ומהיכן יוצא זה, שאינו מבין זאת, אם לא מפני כי כל עולמו הוא רק מה שהוא רואה בעיני־בשר, וכל ציורו ומושגו הוא רק בגשמיות, ואינו יודע לעיין בגדלות הענינים.
וזה אות על מצבו, ש"אין לו חלק לעולם־ הבא", שאין לו חלק ושום ענין בעניני רוחניות בעולם־הבא, ונכרת הוא משרשו, ומובדל הוא משם, ורק העולם־הזה דירתו.
כי אם מצבו הי' בעולם הרוחני, והיה יודע לעיין בגדלות הענינים, היה מבין שורש האדם עד היכן הוא חלקו, והי' יודע מהו דיבור של אדם, איך שהוא בוקע רקיעין ממש.
ואדם שאינו מבין זאת, אין זה אלא שאין לו חלק בעולם הבא, שאין חלקו בעולם הרוחני, אלא בעולם־הגשמי מצבו, - ובעולם־ הגשמי אכן באמת אין שום גדלות ושום חומר, כי מהו דיבור של אדם, ללא כלום נחשב.
וכי בעולם־הגשמי יכולים להבין, כי על־ידי הוצאה מרשות־היחיד לרשות־הרבים, פשיטת יד בעלמא, תתחולל מהפיכה כזו, אשר יתחייב בעדה סקילה, - מה עשה? ולמה נחייבנו?
"חמורות כקלות" יסודם הגשם, שבגשם אין שום גדלות וחומר ענינים, אכן אנשים שמצבם הי' אחרת, בעולם העיון והרוחני, אצלם אין כלל קלות.
וכן "המבזה את המועדות", שנמסרו לב"ד, ואינו מבין איך הוא ש"דבר האבוד" מותר, ו'העני שאין לו להתפרנס' מותר, ולמה הוא אסור.
ולמה אינו מבין? אין זאת אלא שאין בעולם העיוני חלקו, ו"אין לו חלק לעולם הבא".
וזהו "דבר ד' בזה", מאחר שאין מכיר גדלות, ואין אצלו חמורות, ממילא יוצא הבזיון, ונידון כאפיקורס.
זאת הבינו אנשים שאין אצלם קלות, וקלות כחמורות הי' בעיניהם, כמו שהוא באמת.
ונוראות כשנתבונן איך שחז"ל־הקדושים אמרו כל היסוד־זה במילות קצרות )עבודה־ זרה יח.( "עבירות שאדם דש בעקביו בעולם־הזה, מסובין לו )הן מסבבים אותו( ליום־הדין".
מה זה "דש בעקביו", על חפץ־גדול אי־אפשר לההולך־בדרך לדוש ולעבור, מבלי שירגיש בדבר, אך על חפצים־קטנים עוברים עליהם, עד אשר העובר עליהם אפי' אינו משים לב אם ישנם.
אמנם זהו המהלך, - מתחילה חמורות נעשו כקלות, שנעשו לאפס ואין, ואחר־כך דש עליהם בעקביו, מבלי משים, שאם־לא־כן לא יתכן לדוש עליהן.
והשער־הג' של השערי־תשובה לר"י נתיסד על יסוד־זה, להראות איך נעשה מקלות חמורות.
וכמו שביאר בהקדמתו לשער־הג' )אות ב'(, וז"ל: "כי ראה ראיתי רוב העם, חושבים על כמה פשעים־כבדים, כי הם קלים, - ועל חייבי־מיתות וכריתות, כי הזהירות בהם ]היא רק[ יתרון־הכשר או מדת־חסידות".
להזדעזע מזה, איך יתכן זה שמחייבי מיתות וכריתות, חמורות שבחמורות, הרי־ אררט שכאלו, יעשו אצלו כל־כך קל, עד כמחט ממש? - אבל זה הוא הסוד של "חמורות דומות עליו כקלות" עד קצה־האחרון, עד שהזהירות בהם הם "יתרון הכשר או מדת חסידות", ומי מחייבו להיות חסיד?!
"על־כן הוצרכנו להזהירם ולגלות אזנם על חומר עבירות רבות, וכי יש במצות־ הקלות דרכים וצדדים רבים לכליון חרוץ ואבדון הנפש" וכו', - היינו ללמד את העם איך קלות יעשו אצלו כחמורות.
ועיין שם המשל על־זה, לאדם החפץ ללכת אל עיר, ויאמרו לו כי הדרך משובשת בצנים פחים ואבני־נגף, ולצרכו אל המקום־ההוא לא יחדל מלכת, ]אך[ והיה כי יאמרו אליו כי שחל בדרך, ונמר שוקד עליו, אז יכלה רגליו מן הדרך־ ההיא, - וההיפך הוא קלות כחמורות וכנ"ל.
כח
ראו ראו, ואל תדעו
 ג' תבא
כידוע ישנם טיפות של רפואה, הניתנים למשל לחזק את הלב, ולהאריך ימים, - ואנחנו, שאין לנו כל ידיעה בחכמת הרפואה, ואיננו יודעים להעריך את רבת־האיכות אשר צרורה־וארוזה בתוך כל טפה־יחידית, שהיא בגדר מועט המחזיק את המרובה, סבורים אנו כי מה כבר יכול להיות הערך של כמות מזערית כמו פחות־מלוג! - האם גם אנו היינו נותנים להחולה טיפות טיפות, ג' טיפות או ד'?
אבל היודע והמבין בחכמת הרפואה, ומכיר את תוכיותם של הדברים, ואת כחותיהם, עד היכן מגיעים, - הוא יודע־היטב שהמציאות־ האמיתית של כל טפה־וטפה הוא בהאיכות אשר ארוזה־וצרורה בה, ושאין ליתן־לב כלל אל מה שהעין רואה בזה רק מיעוט־הכמות, - והוא נותן להחולה לקחת את טיפות־הרפואה בשיעור־ובמדה, ג' או ד' טיפות דוקא, ולא יותר.
ובדומה לזה, האינו־יודע את הכח של אבק־ שריפה )'פולווער', חומר־נפץ(, ילך ויכנס אל אוצר של "פולווער" בעששית גדולה, ואם יוודע שאירע אסון, יאמר: לא הייתי יודע "אז עס קען אזוי אויסשיסן", זהו ה"אינו־יודע".
וכן בחכמת הטבע בכלל, האם אנו יודעים מהו האיכות של חתיכת עץ או אבן, - חכמי־ ה"כימיה", שיודעים, כי כל־הדברים שבבריאה, כולם הנם אסיפה־וחיבור של חלקים דקדקים, וכל חלק־דק הנהו מתחלק עוד לחלקים קטנטנים דקדקים, וכן הלאה והלאה עד אין שיעור, ויודעים לחלוק את הדברים לחלקים היותר קטנים ודקים, - הם יודעים ומכירים את העולמות־הנפלאים שישנם בחתיכת עץ או אבן; החלקיקים הנמצאים בכל העצמים והרכבתם, אשר בהתחברם והתאחדם זה־עם־זה, מתמעטת ומתעמעמת המציאות הבהירה־והברורה שיש לכל חלק־יחיד־מהם בהיותו במצב יחידותו ועמידתו בפני־עצמו, - שבהתלכדם כולם יחד, ממילא מתעמעם אורו־וזהרו־המיוחד של כל אחד־ואחד מהם, ונאבד ממנו המצב של היותו ידוע וניכר בגלוי ובפועל, והורד קרנו והושפל דגלו, עד אשר נחבאת ונצפנת ונבלעת ומסתתרת כל המציאות־הפרטית־והמיוחדת שלו, - ומן כל־הפרטים־יחד מתהוית מציאות חדשה, כללית, אשר היא הנראית לעינים־הבשריים, - וכל המון חלקי־הפרטים־השונים אשר מהם היא מחוברת־ומורכבת, ואשר הם הנם כל איכותה ואמיתת־מהותה, מתהוית כל מציאותם להיות רק בכח, ולא בפועל, באופן שכאשר מביטים בעינים־הבשריים על אותה־מציאות־המחודשת, לא ניכר בה כל זכר מהפרטים שמהם הורכבה.
*
ואחרי שידענו כל זאת, יתבאר לנו דבר, אשר לכאורה הנהו מפליא ומתמיה עד מאד, - והוא, כי הלא בכל התורה־כולה, ובכל ספר־ תהלים, בכל־דבר מדברים אודות "גדלות השם".
דוד־המלך ע"ה אמר )תהלים קד, א( "ד' א' גדלת מאד", "גדול ד'... ולגדולתו אין חקר" )שם קמה, ג(.
וכן מצינו במשה־רבינו ע"ה, בחיר הנביאים, אשר יותר מהשגותיו אין, אחר כל־זאת, לפני מותו, אחרי שמדד כל העולמות, עדיין אמר )דברים ג, כד( "אתה החילות להראות את עבדך את גדלך", - כל השגותיו בגדולתו יתברך, הכל הוא רק בבחינה של "התחלה", להגיע מזה אל השגות נוספות, עוד ועוד, עד בלי סוף.
ומאחר שהשם־יתברך הנהו גדול כל־כך, אשר לגדולתו אין חקר, הרי לכאורה באמת יפלא עד מאד, כי אם־כן, הלא כל באי־עולם, מגדול ועד קטן, כולם היו צריכים לראותו ולהכירו, כי הלא את המאור־הגדול, אשר הוא השמש, הרי כל באי־עולם רואים, ולמה אנחנו עדיין טרם רואים ומכירים את השם־יתברך, אף עם הבטתינו על כל היצירה.
*
אכן זהו פשר הדבר, - יש ראיה, ויש ראיה פרטית, - גם הבעל־חי הנהו רואה, בלתי ספק, שרואה גם־כן את השמש, הירח והכוכבים וכל כדור־הארץ, כמו שאנו רואים, - ויש לבעל־חי גם־כן חושים ומושגים, ומבחין כמה דברים, כמו שמבחין בין אור לחושך, וכן מכיר הרפת שלו, וכמאמר הנביא )ישעיה א, ג( "ידע שור קונהו, וחמור אבוס בעליו".
אבל הראי' של בעל־חי, היא ראי' כללית, והכל בחדא־מחתא הוי אצלו; כל אשר רואה, הכל שוה אצלו, הכל ממש כמו בולי־עץ ומוטות־פשוטים בעלמא, - ואנו יכולים להבין איזו ראי' של "תוהו ובוהו" הוי אצל הבעל־חי, איזה מושג יש לבעל־חי בכל הבריאה!
כי "ראיה" כשמה ומהותה, ראיה כמשמעה, זאת לא יראה כי אם האדם, אשר נופח באפיו נשמת חיים, חכמת לב וטובת שכל, - וגם באדם, לא לכל הבטת־עינים־בעלמא תקרא שמה "ראיה", - כי ראיה וידיעה נחשבת, עד כמה שהדבר־שרואה נמצא בבהירות־ ובברירות לנגד עיניו בכל מהותו, להיות "יודע ומכיר" אותו "כפי מה שהוא", מבלי כל עמעום־והעלמה־והסתר, - והיינו בהיות עיני־ שכלו והבחנת־לבו מכוונים לדעת ולהרגיש־ ולחוש את דקות־הענינים של הדבר־שרואה, - לא לעצור ולישאר־לעמוד כי אם אצל הראיה־ הכללית אשר רואים בהבטת־עינים־בעלמא, ולסבור־ולחשוב על כל דבר, שמקצהו החיצוני עד קצהו היותר פנימי, הכל היא אותה המציאות הכללית האחת, הנראית לעיני־ הבשר, - מבלי ליתן־לב אל האיכות הפנימית, הכוללת הרבה חילוקי־פרטים השונים זה־מזה, - אלא לבקוע את מחסום חיצוניותו של כל־דבר, הנראית לעיני־בשר, ולחדור ולירד להיות צופה ומביט אל פנימיותו־ועצמיותו, המובלעת והנחבאת מתחת למעטהו החיצוני.
כי מבלי להתחזק להיות לו עינים פקוחות, ומבלי להשית את לבו ולהעיר את רוחו לבקוע את ערלת לבו וטמטומו, ולהשיב את כל־הדברים אל הרגש־לבו, לירד ולהעמיק עצמו בכל כח מחשבתו־ועיונו, להיות חופש את כל חדרי־בטנם של הדברים שרואה בעיניו, לחוש את כל עורקיהם וגידיהם, ולבחון את נקודת אמיתתן, בכל תוכיותם, לדלות־ולהרים ולהסיר את ה"חספא" אשר בחיצוניותם, ולמצוא ולגלות ולהוציא־לאור את ה"מרגניתא" אשר בתחתיות מעמקי־פנימיותם, - נקרא עדיין "אינו רואה", ולא ישיג מזאת כל דעת־ותבונה!
]כשרואים ציור ותמונה, הלא כל המכוון הוא להכיר בתמונה־זו את דמותו־וצלמו של אותו־אדם המצוייר בזה, - אשר מן רישומים־אחדים מתהוה לפנינו "אדם חי" ממש, עד אשר כבר אין רואים שום רישומים; מרשימה אחת עם הקולמוס, מתהוה ונעשה מזה "אף"; רשימה אחרת עם נקודה באמצעה, מתהוה ונעשה מזה "עין"; משיכה אחת עם הקולמוס למעלה, מתהוה מזה "גב", עם "ידים ורגלים", - עד שהנה לפנינו מציאות של אדם!
וכן כשהאדם מדבר עם חבירו, או שכותב אליו מכתב, הלא בקול־דיבוריו ובכתיבתו הנהו מודיע לו איזה ענין, וכל עיסוקם הוא רק עם הענין אשר תיכף עומד כמו חי לפני השומע, - אבל אין להם כל עסק עם עצמותם של קול־הדיבורים, ועם האותיות הכתובים, כי אינם נחשבים לכלום, - ואם שמע את קול־ דבריו, או ראה את כתיבתו, מבלי להבין את שפת לשונו, הרי זה כמו שלא שמע ולא ראה[.
כי אף אחרי ראותו הכל בהיר במו עיניו, והוא ראה יראה ולא דעת לו; אף אחרי שמעו הכל ברור במו אזניו, והוא שמוע ישמע ולא תבונה לו! וכענין מה־שנאמר )ישעיה ו, ט( "שמעו שמוע ואל תבינו, וראו ראו ואל תדעו".
וכאשר יש בכח־ראייתו להתר ולפתח את קשרי חרצובותיו של הדבר־שרואה־ושומע, לפרר ולחלוק אותו על חלקים קטנים ודקים, להיות צופה ומביט ומשקיף אל תוך־תוכיותו, ולהיות חוקרו וסוקרו ובוחנו בהבחנה שלמה־ ומקיפה, מבלי שום עמעום־והעלמה־והסתר; לראות את הפרטים ופרטי־פרטים שארוזים־ וצרורים בו, - מזה תהיה צומחת־ועולה הידיעה באיכותו, טיבו ותכונתו ומהותו, של הדבר.
דוד־המלך ע"ה אמר )שם קלה, ה( "כי אני ידעתי כי גדול ד'", - "אני" דוקא "ידעתי", ולא אחר! - ]ואף אחרי כל השירות והתשבחות, וכל התהלים, שמסר לנו, ואיזה דבר יש שלא גילה לנו דוד־המלך, ועם־כל־זה אמר "כי אני ידעתי", אני ולא אחר[, - כי הוא, עם זוך שכלו וטוהר לבבו, הוא אמנם היה האיש ה"פרטי", ה"כעמיקער", אשר בראותו כל דבר־שבעולם, יתן את עיניו־ולבו לפתח ולהתר במחשבתו את הקשרים והחיבורים המרכיבים את כל חלקיו ופרטיו, לנתח בדעתו את הדבר לפרטיו ופרטי־ פרטיו, להשקיף על חלקיו היותר־דקים הצרורים בו, להעמיק עצמו להתבונן במהותו־ הפרטית־והמיוחדת של כל חלק־יחיד־מהם, - ומזה יצאה אצלו הידיעה בגדולת השם.
אבל הידיעה־הכללית, אשר עדיין בחוץ היא עומדת, על רקע החיצון, מבלי לפשפש ולמשמש בהדבר, לחדור־ולירד לעומקו, לדעת אותו לכל פרטיו וחלקיו, הרי זה ממש כאין דבר, לאפס נחשבת, - שהיא ידיעה של "תוהו ובוהו", באין שכל ולא תבונה, כי אם "נמשל כבהמות" ממש, ידיעת הבעל־חי, ולא יותר.
ואף אם תמיד מדבר מענין הדברים, אין זה כי אם בפיו ובשפתיו, אבל לבו רחק ממנו, ותהי לו חזות־הכל כדברי הספר־החתום, - כי ערלה לו על לבו, עד אשר הנהו נמשל כבהמות נדמה, וכמעט אין לו כל מבוא בכל ידיעותיו.
כי מציאותו־האמיתית של כל דבר־ודבר, היא רק באיכותו, אשר היא טמירה ונעלמה בסתרי־פנימיותו, וכל הכמות הנראית־לעין היא רק בית־אחיזה לאיכותו הנסתרת, - וחרפה ובזיון הוא לאדם שרואה רק נגלה, ונסתר אינו רואה כלל, והיא דרגא בהמית, כי ה"אלף" של האדם הוא, שראייתו לא תהיה מוגבלת בחושים המוחשיים־והגשמיים, להיות כל עולמו, וכל ציורו ומושגו, רק מה שהוא רואה בעיני־בשר, אלא שיהיו מיוסדים בראית שכלו והבנתו.
כט
ידיעת הכמות החיצונית, וידיעת האיכות הפנימית
 המשך
הלא בגשמיות מבינים זאת היטב, שהכמות החיצונית לגבי האיכות־הפנימית, לגבי העומק, אינה נחשבת לכלום, כי העיקר, והכל, הוא בהפנימיות, בהעומק, ששם הנם כל האוצרות והסגולות, - וברוחניות, בחכמה, שם מחוסרים בני־אדם כל ידיעה בזה, שכדוגמת מה שאנו רואים בגשמיות, בדומה־לזה הוא גם־כן בחכמה, כי אף אם יש לו "חכמה דעה בינה והשכל" במדה היותר גדולה, עדיין יתכן להיות הכל כלא היה, - כי אם לא יצא מזה הלאה, להתרומם ולהתנשא למעלה מן המגבלות של העיסוק ברכישת הידיעה של אותה החכמה, אלא לפקוח את עיניו להשקיף על כל הידיעה כולה מקצה ועד קצה, להתבונן באותה הידיעה עצמה, לדקדק בה ולבדוק בעומקה, לפשפש ולמשמש בה, לשקול דרכיה, ולבחון תכונתה בתכלית ההבחנה, הרי אף אם עצם חכמתו אין בה שום גרעון, אעפ"כ אינה כלום, שהרי בהפנימיות, בהעמקות, שם היא ההתחלה של חכמה; כל מי שעיין פעם באיזו סוגיא, הוא יודע איזה עולמות וחידושים נפתחו לו בעיונו, עולמות גדולות־ורחבות עד אין־קץ ואין־תכלית.
כי מי שנפקחו עיניו להשקיף על האיכות, אין התורה נגמרת אצלו עם כמות אזהרותיה וצוויה, אלא בכל יום־ויום תהא בעיניו כחדשה, עד אשר אם יהיו כל השמים יריעות, וכל האילנות קולמסין, וכל הימים דיו, אין בכל־אלו כדי לכתוב את ריבוי מסתרי־הצפונות אשר מתגלים ויוצאים־לאור מתוך אותה הכמות־ המוגבלת של הידיעות אשר השיג־ורכש, עד כי "מי שיש לו עין־השכלי ולב־מבין, יכול להתנהג בכל פרטי־הנהגותיו־ועניניו, מקטן ועד גדול, על־פי התורה והמצות" )"מעלות־התורה" לאחי הגר"א(.
"כי כל מלותיה ואותיותיה ]של התורה[ - כמו גחלת הם, - אשר בהניח אותם כן, כאשר הם, לא ייראו כי אם גחלים, וגם כמעט עמומות. - ומי שישתדל לעסוק בם, אז תתלהב מכל אות שלהבת גדולה, ממולאה בכמה מיני גוונים, הם הידיעות העומדות צפונות בתוך האות ההיא" )"דרך־עץ־החיים" להרמ"ח לוצאטו ז"ל(.
מרע"ה הבין כל התורה במלת "אנכי", והיה די לפניו, כי הוא הבין בזה את כל וכל, ]כי כל־התורה־כולה רק ביאור של "אנכי"[, ותלמידיו היו לפי ערך מרע"ה רק "בכח", והם הוצרכו לביאור התורה, דהיינו פרטי התורה. וכן הלאה, לדורות הראשונים היה די את המשניות, והם אמנם ראו למדו והוציאו מן המשניות את כל הפרטים שנכללו בהן, וכל חקירותיהם מצאו בהמשניות, ובהמשניות היה להם מבואר כל הדברים, - ובדורות האחרונים היתה המשנה כספר חתום, והוצרכו ליתר פרטים, הוא התלמוד אשר ביאר כל המשנה, ובהתלמוד היה די לפניהם, עד הרי"ף וכו' וכו', עד דורות האחרונים שלא הספיק להם גם זאת, והמחבר חיבר השלחן ערוך, אשר הוא לכאורה כשמו כן הוא, כשלחן ערוך שהכל נמצא שם, ובדורו היה נמצא שם הכל, אכן אצלינו זהו גם כן כספר חתום, כי לפי שכלנו אשר הוא טמון ונעלם בכח, לא נוכל להבין שום דבר.
וגם אדם אשר "קרא ושנה", אם "לא שימש תלמידי־חכמים", עודנו באיזו־בחינה של "עדיין בחוץ הוא עומד" )ויק"ר ג, ז(, - עדיין ישנה בעדו איזו חציצה ופירוד ועיכוב ואיטום, המעכר והסותם־ומסתיר בעד זכות עיניו ולבו, עד אשר הנהו ממש כעור המגשש בצהרים, ולא מועילים לו כל ידיעותיו, להכנס פנימה, להיות לו איזו־ידיעה ממהותם האמיתית של הדברים, כי טח עיניו מראות ומהשכיל לבבו.
ואף כי אמנם יוכל היטב להיות לו כמה מחשבות גדולות, וגם עמוקות, אף בחכמות גדולות, כמו חכמת הרפואה, או אף חכמת־התכונה, עד שיאירו לו כל שבילי־דרקיע, בכל־זאת אינו "יודע" שום־דבר מחכמתו, ועל־ אף כל עוצם־חכמתו, "עדיין בחוץ הוא עומד"!
כי חלב לו על כסלו, המטמטם את לבבו, שיהיו ידיעותיו נעצרים־ועומדים אצל חיצוניותם ומוחשיותם של הדברים, - עד אשר עם כל חכמתו־והשכלתו, עדיין ימש חושך ויהי לילה, לבלי שיתנוצץ בקרבו אור נפש־האנושי להבין ולהשכיל, לחקור דבר לאשורו, לבוא עד תכונתו.
וזהו החילוק בין "הלמדן" ו"האינו־למדן", - הלמדן נקרא ונמדד עד כמה שבלמדו איזה ענין, אין לימודו נגמר אצלו בעצם רכישת הידיעה על כלליותו של הענין, אלא עיניו־פקוחות ולבו־פתוח להשקיף ולהבחין בתוך־תוכו של כלליות־הענין, לראות את חילוקי הפרטים־השונים אשר מהם הורכב, ושוב חודר־ונכנס לתוך חדריו־הפנימיים של כל פרט ופרט, ומפשפש וממשמש במעמקי יסודותיו ושרשיו, להיות חש־ומרגיש־וטועם את כל פרט־ופרט לעצמו, לחוש בכל־פרט־ ופרט מהו הכלל אשר הוא צור־מחצבתו של אותו הפרט, ושוב יתן־עיניו־ולבו לחלוק גם את הכללים־האלו לפרטיהם, וכן הלאה והלאה יהיה חוצב־והולך בתוכיותם של הכללים יותר־ויותר, לגלות בהם ולהפיק־ ולהוציא מהם המון פרטים ופרטי־פרטים, לאין תכלית, הכלולים בהם, ומסתעפים מהם.
אבל "האינו־למדן", כל מבטו והבחנתו היא רק על כלליותו של הענין בחיצוניותו, ואיננו חודר־ונכנס לפנים, להשקיף על פרטי־ הענין, ואין בקרבו שום יכולת להבחין, להכיר ולטעום, בכלליות־הענין, את הפרטים הרבים, השונים זה מזה, שהנהו מורכב מהם, וממילא הרי כל פרטי־הדבר שוים אצלו בטעמם.
ל
"עמלים בתורה"
 המשך
והסוד הזה גילו לנו חז"ל )ספרא; רש"י ויקרא כו, ג( בדברי התורה, "אם בחקתי תלכו, יכול זה קיום־המצות, כשהוא אומר ואת מצותי תשמרו, הרי קיום־המצות אמור, הא מה אני מקיים אם בחקתי תלכו, שתהיו עמלים בתורה".
ומהי הכונה "להיות עמלים בתורה", מהו ענין העמל הזה? - ורגילים להבין שכונת חז"ל בזה היא להלימוד בעיון, אך עדיין אינו מובן, - כי הרי אודות עצם תלמודה־של־תורה אין מדברים כאן, שהרי גם מצוה־זו של תלמוד־תורה היא בכלל "ואת מצותי תשמרו", אשר כבר אמור על "קיום כל המצות".
אלא ודאי כי אין הכונה על טרחתו של השכל ללמוד ולרכוש־ולהשיג ולאסוף ולכנוס באוצר־שכלו־ותבונתו את ידיעת התורה והבנתה, באופן שאם יהיה מונע את־נפשו מן העמל, יהיה ממעט בכמות הלימוד־והעיון, ומפני חסרון־הלימוד יהיה רוכש־ומשיג פחות ידיעות, וכן תחסר לו ההבנה, - אלא מדברים כאן על ענין נוסף, שלא נכלל בעצם מעשה־ המצוה של ללמוד לדעת־ולהבין את התורה.
כי עצם רכישת "הכמות" של הידיעה־וההבנה להחביאה במצפוניו, אף אם אמנם שזהו עצם מעשה־המצוה של תלמוד־תורה, עם־כל־ זאת אפשר לקרוא לזה רק בשם "מעשה מצוה", אך לא בשם "תורה", - כי הנקרא בשם "תורה" הוא דוקא האיכות־העיונית של התורה, אשר העסק בזה איננו רכישת דבר נפרד, המוסיף להרבות את הכמות של הידיעה־וההבנה, אלא רק פקיחת־עינים ופתיחת־הלב, לראות־ולהבחין בתוך אותה כמות־עצמה, כי שם צרורה־וארוזה איכות טמירה ונעלמה, פנימית לגמרי, עמוק עמוק, בלתי נראית בחוץ כלל, אשר היא היא אמנם אמיתת־המציאות של כל הכמות כולה.
]מאמר־המוסגר, ומה שתלו חכמינו ז"ל ענין־זה בהעמילות, הנה גילו לנו כאן עיקר ויסוד בתלמודה־של־תורה, - כי לא כמו שמדמים לחשוב, שאם היה ביכלתינו לקנות את התורה בנקל, בלי עמל, אזי היה מה טוב, ואך שעלינו לקנותה אפילו בעמל וקושי רב, - לא כן הדבר, אלא בכדי שיהיו עיניו פקוחות, ושיהיה לבו פתוח, הרי מלבד עצם הלימוד ורכישת הידיעה־וההבנה להחביאה במצפוניו, בנוסף לזה נדרשת מן האדם גם־כן העמילות־ והיגיעה כשלעצמה, ולא כפי שמורגלים להבין עמל משום תכלית אחר, אלא כאילו לכאורה בלי שום תכלית, רק שהעמל בעצמו הוא הוא המכוון והתכלית, שהוא צריך בדוקא לשום נפשו בכפו, להטות שכמו לסבול ולשאת יגיעה קשה וכבידה, להיות טורח ומעמל את נפשו בשבירת הגוף מכל וכל, עד אפיסת כחותיו.
ואף כי לכאורה איזה מכוון יש בהעמל עצמו, ומה חפץ יש באשר יכבד עליו המשא, עד אשר יתם כחו ויכלה, ולא ידע לנפשו מרגוע?
אכן דוקא בזה, - כאשר מחמת הבנתו־והערכתו את גדלותה וחשיבותה של התורה, אשר אותה חמדה לבו, ופריה מתוק לחכו, ואותם דודים ערבים עליו יותר מכל שעשוע, לכן נשאו לבו לקרבה אל המלאכה, ולדידיה יהיה שוה לו להטות שכמו ולהשפיל עצמו לסבול עולה של תורה, עד אשר על־ידי קושי טרחתו ועמלו בתורה, יהיה שובר את גופו, ומתיש את כחותיו, - הרי בזה הוא משדד את אדמת לבבו, ומתיר־ופותח את קשרי־חרצובותיו, ומפרר את טמטום ערלתו המכסה על פנימיותו של הלב ועצמיותו, עד אשר תתגלה איזו פתיחה־ שבלבבו, להיות פנויה לקבל, - ואז, כאשר יהיו עיניו ולבו ואזניו מכוונים לדברי־תורה, ואת דברי־התורה ישים על טהרתה של פתיחת־ לבבו, הרי אז כבר יאורו עיניו במעיינה־הנובע של התורה, ויהיה מקורה ברוך, ודדיה ירווהו בכל עת, ובאהבתה ישגה תמיד, ולא תשבע עינו לראות, ולא תמלא אזנו משמוע, ומידי יום־ביום יביע אומר ויחוה דעת, לירד יותר ויותר אל מעמקיה, לחפור ולגלות נסתרותיה, להגיע אל גנזיה, ולהבין את דקות־עניניה וחלקיהם וחלקי־חלקיהם, עד לבלי קץ ותכלית.
כי מי שנפקחו עיניו להיות בקרבו מבינות־ והכרה להעריך ולהחשיב את מהותה של איכות, שראויה היא להיות משים־לבו אליה, ואף גם ליתן נפשו עליה, הרי היא מתהוית אצלו מציאות של "נביעה", אשר מבלי כל עסק ברכישת ידיעות והבנות נוספות, מעצמיותה ומאליה היא מתגברת תמיד, לפרות ולרבות ולחדש תמיד עיונים חדשים, להבין ולעמוד על עומקן־של־דברים יותר ויותר, לבלי גבול.
אך אם חסר לו זה הכח של מבינות־והערכה, הנה הוא חלילה מופרך מכל־התורה! ע"כ מ"ה[.
לא
המבינות־האנושית לא תתכן אצלה כפירה
 המשך
ומה כתיב להלן )כו, יד־טו(, "ואם לא תשמעו לי, להיות עמלים בתורה וכו'; ולא תעשו, משלא תלמדו לא תעשו וכו'; ואם בחקתי תמאסו, מואס באחרים העושים וכו', שונא את החכמים וכו', מונע את האחרים מעשות, כופר ]במצות[ שלא צויתים וכו', כופר בעיקר.
"הרי שבע עבירות! - הראשונה גוררת השניה, וכן עד השביעית", ע"ש בפירש"י ז"ל.
ואיך מן "לא תשמעו לי להיות עמלים בתורה", באים מזה לידי שבע עבירות, עד כופר בעיקר?
אכן זהו סוד הדברים, - כי כל עבירות־אלו אינם דברים בודדים ונפרדים, אשר מעבירה־אחת הוא נגרר לעבירה־שניה, אלא - כי אם לא תהיו "עמלים בתורה", ממילא תהיה ידיעה שלכם ידיעה־כללית, ללא כל פרטים, והפועל־יוצא מידיעה־כללית הוי 'כופר בעיקר'.
כי זהו אמנם הסוד והשורש של כפירה, מהיכן היא באה, - שבתחילה אינו אלא מחסיר את העמילות־והטירחה אשר היה ראוי לו לטרוח על שימת־הלב אל הידיעה הפרטית, ומזה נמשך שנעשית ידיעתו "כללית", ובהיותו נשאר עומד כי אם אצל הכללים לבד, ודאי אין כבר אף כל זכר מכל־דבר.
כי בהיות הבטתו על כל־דבר, כי אם רק על 'כללו', ועל רקע חיצוניותו, ואי־היותו צופה ומביט בכל־דבר להשקיף על פרטיו ופרטי־ פרטיו, אשר באמת הלא פרטיו הם הנם אמיתת מהותו ואיכותו, - הרי מתהוים אצלו כל־ הדברים כי אם "דברים־פשוטים", וכבר איננו מוצא כאן את הרבש"ע, - וממילא מצבו הוא כבר שאין לו אמנם אלקים! - ]כי מהיכן יוודע לו, ובמה יכירהו, ומעולם לא ראהו[, - ומי שאין לו, ודאי כי כופר הוא, כי באיזה דבר יאמין.
וכפירה־אחרת אין באמת, כי עלינו לידע יסוד היסודות, כי בהיות האדם על מדריגת המבינות־וההכרה של הנפש־האנושית, אשר ראייתו איננה מסתיימת־ונגמרת בפעולת הראייה של העינים־הבשריים, אשר כל מבט־ ראייתם הוא רק על הרקע־החיצון, ועל כלליותו של כל־דבר, אלא נר דלוק לו על ראשו, להיות ראיית־עיניו מיוסדת על אשר הוא צופה באספקלריא־המאירה של העינים־השכליים, להשית־לבו ולהשים־פניו להביט ולהסתכל ולבחון את תוכיותו של כל־דבר, מן קצהו־ החיצוני עד קצהו היותר־פנימי, ואשר ממילא יש לו בעולמו אלקים, אשר עין בעין יראהו ויכירהו בתוכיותו של כל־נברא, - בזה כבר הכל נשלם ונגמר, ודדא ביה הכל ביה, כי אז כבר בודאי בטוח הדבר שבכל־מצב־ואופן־שבעולם לא תתכן אצלו הכפירה.
כי מציאות המבינות־וההכרה עושה בהכרח את שלה, בלי התחשב עם כלום, עד כי שום־דבר־שבעולם כבר לא יעמוד נגדו לעכבו בהוצאת פעולותיו, אלא בכל המצבים שיהיו, גם הכי קשים, כפי מדת היות לו אלקים - במדה־ זאת יהיה מודה בו, ומודה לו, ובכל עצמותיו יפארהו, ולא ינוח ולא ישקוט עד אשר כל מיני שבחים והילולים יהיה גומר עליו, וכל ימיו יהיה מצטער: מתי יבוא לידו למסור עצמו, לקיים אהבתו בכל לבב, נפש, ומאד, - ופשוט זה בשכל.
ואם רואים אחד שהוא כופר, אין זה כפשוטו "כופר", אלא בהכרח שנתרוקן כליל מכל נצנוץ־אור של המבינות־וההכרה הצחה, הנטועה בנפש־המשכלת, ונעכרה־ונזדהמה אספקלרית־ הראייה וחוש־ההבחנה של עיניו־השכליים, עד כי גם את "הבירה הדולקת" אשר תתלהט מסביבו, לא הכיר ולא ידע ולא ישים על לב, כי הושת חושך סביבותיו, והכל חושך ואפלה לו, ותהי לו חזות־הכל כדברי הספר אשר רואה את כל הנכתב בו מבלי להכיר ולהבחין את משמעות פרטי־אותיותיו, - ואשר לכן, ממילא ודאי כי בעולמו ובמושגו, אין לו אמנם אלקים!
ומהו הפלא אשר אם "גדול ד'", אם "לגדולתו אין חקר", א"כ הלא כולם היו צריכים לראותו?
אכן הלא ראייתנו היא ראיה כללית, - כי נסתתרו כל הדברים ב"כלל", ללא "פרט", ב"כח" ולא ב"פועל", - וכלל בלי פרטים הרי־זה ממש כאין־דבר, כי "כחות" אין רישומן ניכר, והנם כמאן־דליתא, - וממילא אין לנו שום דבר.
דוד־המלך ע"ה אמר "כי אני ידעתי", - כי הוא הבין כל דבר לאשורו, ושם־לבו להתבונן בהפרטים ופרטי פרטים, עד שראה וידע גדלות ד', וצווח "ד' א'לקי גדלת מאד", ואמר כל ה"ברכי נפשי" שנבנה על גדלות ד'.
]ואף אחרי כי איזה דבר יש, שלא מסר לנו דוד־המלך ע"ה, עם־כל־זאת כל ידיעותיו בגדולתו־יתברך יהיו לו לבדו, ואין לזרים אתו[.
לב
ולא עם־הארץ חסיד
 המשך
ואלו הם דברי הרמב"ם ז"ל )בהלכות יסודי־ התורה פ"א הלכה א' וב'( שכתב, וז"ל: הקל הנכבד והנורא מצוה לאהבו וליראה אותו, שנא' )דברים ו, ה( ואהבת וכו', והיאך היא הדרך לאהבתו וליראתו, בשעה שיתבונן במעשיו וברואיו הנפלאים הגדולים, ויראה מהם חכמתו שאין לה ערך ולא קץ, מיד הוא אוהב ומשבח ומפאר, ומתאוה תאוה־גדולה לידע השם הגדול, כמו שאומר דוד־המלך ע"ה )תהלים מב, ג( צמאה נפשי וכו', וכשיתבונן בדברים האלה עצמן, מיד הוא נרתע לאחוריו ויפחד, ויודע שהוא בריה קטנה, שפלה אפלה, עומדת בדעת־קלה לפני תמים־דעות, כמו שאמר דוד־המלך ע"ה )תהלים ח, ה( כי אראה שמך כו' מה אנוש כי תזכרנו".
ומובנים הדברים לפי דברינו, כי כשמתבונן בהפרטים ופרטי־פרטים של כל בריה ובריה בפני־עצמה, ונותן עיניו־ולבו לפרטי כל הבריאה כולה, מזה הוא רואה "גדלות ד'", - ומי לא יירא בהיותו רואה ומבחין גדלות כזאת!
כי היסוד הוא, ש"יראה" באה רק מראיית גדלות, כי על־ידי־זה רואה את עצמו לבריה קטנה, ונעשה בטל ממש; כי הלא אפי' כאשר האדם רואה ומתבונן בתהלוכות הים וגליו, נעשה נרעש ונפחד ובטל ממש, ואפי' בשמוע קולו של "ארי' ישאג, מי לא יירא".
וממילא מובן, כי אם התבוננות בדברים־אלו, זה מביא בלבבו את היראה, - הרי אי־התבוננות, שאינו רואה גדלות ד', ממילא אינו רואה עצמו לבריה קטנה־ושפלה, ומכאן כמה עוד חסר, עד אשר יהיה אומר בלבבו: "אעלה על במתי עב, אדמה לעליון" )ישעיה יד, יד(, - מבהיל הדבר למבין!
וזהו מה שכתב רבינו־יונה ז"ל )שע"ת ג, טו( וז"ל, "ונאמר על האנשים שאינם עורכים מחשבות להתבונן תמיד ביראת ד' )ישעיה כט, יג־ד( "ותהי יראתם אותי מצות אנשים מלומדה" וכו', ונאמר )ירמיה יב, א־ב( מדוע דרך רשעים צלחה וגו' קרוב אתה בפיהם ורחוק מכליותיהם, ונאמר )תהלים עג, כז( כי הנה רחקיך יאבדו".
מבהיל הדבר עד למאד, כי על איזה אנשים אמר כן, על "אנשים שאינם עורכים מחשבות להתבונן תמיד ביראת ד'"! - מקיימים הם כל התורה כולה, וגם יראה יש להם, שהרי נאמר "ותהי יראתם אותי" - הלא משמע שיראה יש להם, ואין המדובר כאן על יראת־שמים שלנו, אלא על היראה האמיתית, של "מה ד"א שואל מעמך כי אם ליראה את ד"א", - ובכל־זאת הנביא תובע אותם כי יראתם היא "מצות אנשים מלומדה"! - ומה כתיב עליהם )ירמיה יב, א־ב( "קרוב אתה בפיהם ורחוק מכליותיהם", ונאמר )תהלים עג, כז( "הנה רחקיך יאבדו" - חייבי כריתות, ר"ל, כמו שאחז"ל )(.
וראוי להבין, על מה, ולמה, ומהו הרחוקות?
אבל הן הן הדברים שדברנו, אם יראתם הוי "מצות אנשים מלומדה", ר"ל יראה כללית, שזהו מלומדה, שבהתבוננות בהפרטים לא יתכן מלומדה, ובידיעה־כללית אינו יודע שום דבר, וממילא הוא רחוק, שמאחר שאינו רואה ויודע, איזה רחוקות יש יותר מזה.
וזהו ביאור מאמר חכמינו ז"ל )אבות ב, ה( "ולא עם הארץ חסיד", וכן זהו אמרם ז"ל )קידושין מ:( "גדול תלמוד", רצה לומר, הלימוד וההתבוננות בחדרי־חדריה הפנימיים של תורה, לדלות ולמשוך ולהוציא החוצה את צפונות פרטיה ופרטי־פרטיה, - ]אשר הלא המה הנם אמיתת מהותה ואיכותה[, - להוות אותם בפועל ולא בכח, להיות נראים וגלוים, בלתי נחבאים וצפונים, - זהו "גדול", מפני ש"התלמוד מביא לידי מעשה", - כי בהיותו מכתת וממוגג את הטמטום המעכר את תבונת־לבבו מלהיות צופה ומביט עד סוף פרטיה, כבר יהיה הלב בהכרח עושה מה שבטבעו, להתחזק בתוקף ועוז לשלוח פארותיו על האברים לאסרם להוציא פעולותם.
וזהו הסוד של קלות וחמורות, כאמרם ז"ל )חגיגה יד.( בענין הדור־האחרון של עקבות־משיחא, "יבוא מי שחמורות דומות עליו כקלות, וירהבו במי שקלות דומות לו כחמורות", - כי בלא התבוננות בהפרטים אין־יכול להיות חמורות, מאחר שאינו רואה חומר הדברים, כקלות נחשבות.
הסבא ז"ל אמר, שמאמר חז"ל הוא ככוכב, שמחמת רוב המרחק אשר אנחנו מהם, לכן נראים הם לנו קטנים, - ובדומה־לזה הנם דברי חז"ל, אפי' אילו היה האדם חי "כל ימי מתושלח", לא יעלה־בידו לירד לעומק דעתם הקדושה, ומה שאנחנו אין אנו רואים אותו, אין זאת אלא מפני שאנו רחוקים מהם.
וזהו עבודת המוסר, להגדיל הדברים! - כי לחולשת־ראותינו וחשכת־לבבינו איננו רואים את גדלם של הדברים, והמוסר הוא הנהו כלי־המחזה )"די פארגרעסער גלאז", זכוכית מגדלת( להשקיף אל תוך־תוכיות הדברים, להתבונן בתורה ולהעמיק עצמו בה, להוציא ממנה פרטיה ופרטי־פרטיה, עד אשר נראה מעט מן הגדלות אשר טמון בהם.
הן בעניני־ההלכה אנו רואים ומבינים זאת היטב, שחז"ל הקדושים הוציאו כמה־ וכמה הלכות מפסוק־אחד שבתורה; על פסוק "כי יגח", או "כי יכרה", וכן על פסוק "השב תשיבם", מסכתות שלמות יש בביאורם.
כי הרי אין במשמע דוקא שור ובור, אלא ישנם סעיפים לאלפים־ולרבבות שכלולים בזה.
ואנו יכולים לצייר איזה צורה היתה, אם היו ממתינים על היכי־תימצי ש"יגח שור" דוקא ככתוב, בלי מובן הדברים, ולמה, ועל מה?
על פסוק )דברים כח, ט( "והלכת בדרכיו", וכדומה בעניני היראה, הלא אנו ממתינים על "שור שנגח", וצורה־כזו יש לנו באמת, אשר מה יש אתנו מכל־הענינים, לא נשאר לנו ממש כלום! - כמה גדול אצלינו ה"לא תגזול", וכן כל המצות שבין אדם לחבירו, כמה מקיפים הם אצלינו?
וכן הולכות הבחינות ופוחתות. הראשונים היו עמוסים ומחוייבים בתילי־תילים של דינים על כל צעד־וצעד! - ואנו הרי הננו "פטורים" גמורים! - והוא משום רחקות דרגתינו מן מדריגתם, עד שבדרגתינו אנו, דרגת "בכח", הרי כמעט שיכולים להפטר מכל התורה כולה, שהעבירות הכי־גדולות נעשות ממש כהיתר.
ובמילים־קצרות - זהו עבודת המוסר, לעסוק בעשיית מסכתות־שלמות וחבורים־גדולים בפסוקים הנוגעים ליראה, - וזה יוצא מההתבוננות בפרטים וכנ"ל.
וזהו מה שכתב רבינו־יונה ז"ל, בהקדמתו לשער השלישי )אות ג'( "כשרון המעשה ועזיבת העבירות יקרא 'חכמה'. ואחר שילמוד, וידע המצות, ומה הם העבירות, - צריך לחבר עוד חיבורים ע"ז, - צריך שילמוד גנות העבירות, וההפסד והאבדון הנמצא בהן, להרחיק נפשו מהם, וזאת הידיעה תקרא מוסר".
"והמשל ע"ז, לאדם החפץ ללכת אל עיר, ויאמרו לו כי הדרך משובשת בצנים פחים ואבני־ נגף, - ולצרכו אל המקום־ההוא, לא יחדל מלכת!
]אך[ והיה כי יאמרו אליו כי שחל בדרך, ונמר שוקד עליו, - אז יכלה רגליו מן הדרך־ההיא".
וכנ"ל, כי הידיעה בעצם מהותן־של־העבירות, זהו רק כמו הידיעה שישנם בדרך "אבני נגף", - אשר ידיעה־זאת אין בכחה לפנות את חדרי־לבבו, ולהיות חודרת אל תוך־תוכיותו, לעצמיותו ולשרשו, להטיל עליו פחד לשברו ולהכניע את רום לבבו, ליתן עיניו ולהשים לבו לראות עצמו בריה קטנה שפלה, - וממילא נשארת ידיעה־זאת רחוקה ממנו, וכמו זרה נחשבה לו, בלתי נוגעת ופוגעת בו כלל, ולכן עדיין בשרירות לבו ילך, ואין עוז לו למשול על אבריו לאסרם ולמנעם מלעבור, - אך הידיעה בגנותן־של־העבירות, ובההפסד־והאבדון הנמצא בהן, זהו כבר כמו הידיעה כי "שחל בדרך", אשר ידיעה־זאת נכנסת בלבו כאש בוערת...
לג
"ואין לי מכיר"
 ו' וילך, ד' עשי"ת תרפ"ד
איתא בראש־השנה )דף יז.( נושא עון ועובר על פשע לשארית נחלתו )מיכה ז, יח(, א"ר אחא בר חנינא, אליה וקוץ בה, לשארית נחלתו, ולא לכל נחלתו, למי שמשים עצמו כשירים.
ופירש"י, אליה שמינה יש כאן, וקוץ בה, כלומר, דבר תנחומין יש כאן, אבל יש בתוכה דבר קשה, שאינו שוה לכל.
הם היו יודעים מהו זאת חטא, וממילא בשעה שמצאו ענין של "נושא עון", נתהוה להם "אור בעינים", אין לך אליה שמנה מזאת! - אך "וקוץ בה", "למי שמשים עצמו כשירים", וממילא מי כבר יכול לקחת זאת אל פיו.
*
"כי המצוה הזאת אשר אנכי מצוך היום, לא נפלאת היא ממך, ולא רחוקה היא, לא בשמים היא, לאמר, מי יעלה לנו השמימה ויקחה לנו, וישמיענו אותה ונעשנה וגו', כי קרוב אליך הדבר מאד, בפיך ובלבבך לעשותו" )דברים ל, יא(.
לומד הרמב"ן, שזה אמנם הולך על המצוה של תשובה, שהמצוה של תשובה היא כל־כך קלה, אשר אין צריך אמנם לשאול עליה אצל שום־אחד.
אנחנו מוצאים שחז"ל אומרים )תמורה טז.( על יהושע, כי "נשתכחו ממנו שלש מאות הלכות", במתניתין תנא, אלף ושבע־מאות קלין־ וחמורין וגזירות־שוות ודקדוקי־סופרים נשתכחו בימי אבלו של משה", - ואמנם אין לנו אותם, ומפני כי מי הוא זה אשר יוריד אותם מן השמים; אם דין אשר כתוב ברמב"ם בענין הלכות תפילין וכדומה, אילו לא יהיה הרמב"ם בנמצא, הרי אמנם לא יהיו יודעים, ואולי יהיו צריכים להלך מרחק כמה מילים לשאול איך הוא הדין.
ותשובה היא כל־כך קלה, אשר לזה אין צריכים להגיע אל השמים, ואי־אפשר כלל שתהא נשכחת, - כי היכן אשר רק נמצאים, עם־כל־זה נמצאים קרוב! - וכי צריכים "אליה" יותר טובה?! - אך "וקוץ בה", כל־כך רחוק, אשר אי־אפשר אמנם כמעט לקחת אל הפה.
בענין הלכות־תשובה אין להגיע אל שום־אחד לשאלו, אבל זהו מפני שאי־אפשר אמנם לשאול אצל שום־אחד, - אחד הצריך לקנות משהו בחנות, בתי רגלים, כובע, נעלים, חליפה, יכול הוא לשלוח את חבירו, שיקנה עבורו בגודל מספר זה או זה, - אבל זאת עדיין מעולם לא שמענו, שיהיה אחד אומר לחבירו, עשה נא לי טובה, אנכי הנני אינני בריא, הכנס נא אצל הרופא, שירשום לי רעצעפט, ואפילו אם יאמר לו כי הלב כואב לו, הלא גם־כן יהיו משחקים ממנו, מהו הפירוש לרשום רעצעפט!
כי חולה המבקש להרפא, צריך אמנם להיות בא הוא־בעצמו, והרופא יבדקהו ויבחנהו לידע את מחלתו, ויקבע הרפואה המתאימה לה בדיוק, - ואם ישנם לו שתי מחלות, מוכרחים לבחון את שתיהם, ובעבור כל־אחד ליתן את הרעצעפט המתאים.
הרבינו־יונה ז"ל מבאר )בפתיחת שער ד'( "כדרך שיש לגוף חולי ומדוה, כן יש לנפש חולי ומדוה, וחוליה מדותיה הרעות וחטאיה" וכו'.
מעתה היאך מתאים להיות שואל אצל אחר, אשר הוא יתן רעצעפט, - והלא צריכים לבחון את המחלה, אשר זהו דוקא "בפיך ובלבבך", עם פיך שלך, ועם לבבך שלך, לא עם של אחר, מפני ששום־אחד זולתו אין־יכול לדעת זאת, אי־אפשר שיהיה נשכח, ואין צריכים להגיע לשום־אחד.
אלו הם תנחומים גדולים, אך "וקוץ בה", אשר אי־אפשר אמנם אצל שום־אחד לקחת איזו עצה.
וזהו שאמר הסבא ז"ל על הפסוק )תהלים קמב, ה( "הבט ימין וראה ואין לי מכיר", - אם את עצמו איננו מכיר, הרי "אבד מנוס ממני", מפני שאצל שום־אחד אחר אי־אפשר לשאול כלום, רק אצל עצמו, ובציור, אחד יודע ברור את כל היורה־דעה, אך ידיעה־אחת חסרה לו, אשר איננו יודע מהו בשר ומהו חלב, יכולים אנו להבין את התועלת אשר יש לו בידיעתו!
לד
רעצעפט מיוחד לכל חולה
 ליל ש"ק וילך, ו' עשי"ת - המשך
מהיכן נלקח זאת, אשר למחרת יום־הכפורים הכל כלא היה, והווים כמו שהיו.
אין־זה אלא מפני שבמקרה הטוב־ביותר לוקחים רעצעפטים של אחרים, - רואים משהו באיזה ספר, או רואים את ההנהגה של אדם־גדול, או שנמשכים אל איזה דבר נאה ומתקבל, ולוקחים אותה התרופה למחלתינו אנו, - ואין זה מתאים אל המחלה!
הנביא )ישעיה א, ו( מבטא את המחלה "מכף רגל ועד ראש אין בו מתום, פצע וחבורה ומכה טריה, לא זורו ולא חבשו ולא רככה בשמן".
והדבר הנהו כמו שהוא כתוב, מבלי כל מליצות, כי אמנם כן, מן הראש עד כף־הרגל, "פצע וחבורה וגו' ולא רככה בשמן", מבלי שום ריכוך כלשהו, אפילו הרהור־תשובה גם־כן לא...
כאשר הפצע מתהווה בו איזשהו ריכוך, מתהוית אצלו שמחה, כי מכיון שנתרכך כבר יכול תיכף להתפוצץ לגמרי; הנביא מתבטא "ולא רככה בשמן", שום ריכוך לא, כל מדה עם כל התבערה אשר לה, - זהו המחלה! - ובנוסף לזה, לוקחים רעצעפטים של אנשים־ אחרים, כבר יכולים להבין את הרפואה!
בעיירה־קטנה אשר רחוקים מן הרופא, קורה לפעמים, כאשר אחד היה אצל רופא, ולקח רעצעפט לכאב הראש, לאחר־מכן לוקחים את זאת־הרפואה כל בני העיירה, מפני שהרי זהו בעבור הראש!
ויסוד־זה של רעצעפטים נפרדים ומיוחדים, מביא הרבינו־יונה:
בשער־א' העיקר השני, עזיבת החטא, כי יעזוב דרכיו ומעלליו הרעים, ויגמור בכל לבבו, - אילו היו באים אלינו, היינו תיכף אומרים שעוזבים אנחנו, - אבל זה הסימן של אי־סוחר, - כשסוגרים איזה עסק, מתבוננים בישוב־דעת האם יכולים לעזוב, אם לא, - וכאשר הולכים תיכף, סימן שאין חושבים כלל לעזוב הדבר, רק אלו סתם דיבורים.
"ודע כי מי אשר חטא על דרך־מקרה, כי התאוה תאוה, ויחזק עליו יצרו ויתקפהו וכו', ולא מאשר חפצו ורצונו למצוא עונו ולעשות כמוהו אחרי־כן, - כאשר מסוגר מן כל הצדדים, ובכל־זאת התגנב איזה גנב ונכנס, ישנה עצה, להוסיף עוד מוטות ברזל, דהיינו:
"ראשית תשובת האיש הזה, החרטה! ולשום יגון בלבו על חטאתו וכו'.
"ואחרי־כן יוסיף בכל־יום יראת השם בנפשו", - עוד מוטות ברזל, - זהו הרעצעפט שלו!
"אך האיש המתייצב על דרך לא־טוב תמיד, וגבר על חטאיו דורך בכל־יום, ושונה באולתו ושב במרוצתו גם פעמים רבות", - אלו הרי הנם סימנים כי "וכל עת אוהב הרע, ומכשול עונו ישים נוכח פניו, רצה לומר התאוה והיצר".
וכי אנו היינו גם־כן אומרים כן...? - אנחנו היינו אומרים: יש לו יצר־הרע, לכן עושה הוא עבירות, - אך לומר כי "וכל עת אוהב הרע", את זאת מגלה לנו רבינו־יונה ז"ל.
על־דרך כמו שהרמב"ן מפרש הפסוק )דברים כט, יח( "למען ספות הרוה את הצמאה", דהיינו "להוסיף השבעה עם המתאוה", והיינו שהוא רוצה כל־כך את התאוה, אשר לא די לו הצמאה, אלא רצונו עוד מן הרוה לעשות אותה גם־כן צמאה, בעבור אדם־זה כבר יש רעצעפט אחר, והרעצעפט הקודם אינו כלום בעבורו, - "ראשית תשובת האיש־הזה, לעזוב דרכו ומחשבתו הרעה".
מעתה אשר אוחזים במצב־כזה של 'אוהב הרע', הרי אם יהיה אחד אומר שהנהו עוזב והנהו סר מזה לגמרי, הרי אינו אלא שקרן.
מהו הפירוש שהנך עוזב, אחרי אשר הלא זהו כל חייך, וזהו כל מהותך.
וכמו שמביאים )עי' תנחומא שמיני י"א( המשל, באחד שהיה לו עבד שיכור, ובהיותו רוצה לייסרו, הראה לו היאך ששיכור אחר שוכב בשוק, ואמת־השופכין יורד עליו, אולי ימנע פיו מלשתות, - הטה עצמו העבד על־גבי השיכור, ושאל אותו משהו, וכששאלוהו מה שאל אותו, השיב ששאלו היכן השיג יי"ש טוב כל־כך, - מה שייך לייסרו לעזוב, אחרי אשר זהו חייו שלו.
אבל הרי צריכים ליכנס בדרכי תשובה, הרי כפי אשר ישנה אפשרות להתנתק מן החטא, זהו אשר יהיה אצלינו "לפני ד' תטהרו".
לה
שכן רע - צדיק בעיניו
 ש"ק וילך, ו' עשי"ת - המשך
פעלדשער המרפא חולה, אם כואב לו הראש, משים הוא לו מים־קרים אל ראשו.
אך הרופא מרפא אחרת, כאשר כואב הראש, נותן הוא אמנם טיפות אל הלב, בהיותו מבין מהיכן נובעת המחלה, ואת זאת הוא מרפא.
להפליא היאך שחז"ל הקדושים הבינו מחלה, ואיזה רעצעפטים נתנו עבורה.
חז"ל )דב"ר ט, ו; תנחומא ואתחנן ו'( אומרים, כי כאשר הרבש"ע אמר אל משה־רבינו )דברים לא, יד( "הן קרבו ימיך למות", תמה כי בלשון דיבור־זה "הן", בזה אתה גוזר עלי מיתה, והרי ב"הן" קילסתיך, שכן כתיב )דברים י, יד( "הן להשם אלקיך השמים ושמי השמים וגו', השיבו הרבש"ע, שכן רע, רואה את הנכנסות, ואינו רואה את היוצאות, אי אתה זכור כי הלא עם "הן" אמרת עוד משהו, בשעה ששלחתיך לגאול אותן ממצרים, אמרת לי )שמות ד, א( "הן לא יאמינו לי", הוי "הן קרבו ימיך למות".
איך אנחנו היינו אומרים, פשוט שכח את אותו־"הן" אשר אמר.
חז"ל־הקדושים הם הנם מבינים אחרת... - איך שוכחים?! אין זה אלא "שכן רע", שכן־רע יודע רק את אשר נותן לבעל־הבית, - ואת ההוצאות־המרובות אשר מתהוים בסיבתו, את זאת איננו רוצה לדעת, ואיננו מרוצה בשום־פעם מן בעל־הבית.
]מי לא יראה לאיש אשר הוא מקבל רב טוב, וכל מה שנותנים לו, הכל מעט הוא בעיניו, ואם ירבו לו טוב כחול הים, כלא הם בעיניו, מפני כי נפשו רחבה מאד.
ולפי דרכי ההבנה, היה לנו לראות באיש כזה, גם בצד ההיפך, דהיינו בעת שהוא עושה טובה לזולתו, גם־כן על דרך־זה, שיהיה מעט בעיניו אף אם ירבה להטיב לזולתו.
ובכל־זאת אנו רואים באיש־כזה היפוכו של דבר, כי יגדל בעיניו מאד מאד טובתו לזולתו, ובדבר־קטן יתחשב לטוב ומטיב, - הכי אין זאת פלא?!
אכן באמת הכל עולה בקנה אחד, - לב רע, ונפש רחבה!
זה הוא תכונת נפש רחבה ולב רע, נפשו רחבה מאד לקבל, והכל מעט בעיניו, - ובכח־זה ממש מתהפך לזולתו, כי כל דבר־קל גדול הוא בעיניו.
נורא מאד הדבר, הוא אשר כל הון נחשב לו למאומה, והכל מעט בעיניו! - ובעת שהוא צריך ליתן מה מידו, אין לו עינים לראות ואזנים לשמוע, ובדעתו הוא מסגל מצות ומעשים־טובים כחול הים[.
רש"י מביא על פסוק )דברים ג, כג( "ואתחנן אל השם", "אף־על־פי שיש בצדיקים לתלות במעשיהם הטובים, אין מבקשים מאת המקום אלא מתנת חנם", - כי זהו שכן טוב, יודע הוא את ההוצאות.
ומדוע, מפני שלאמיתו של דבר, אפילו משה־ רבינו ע"ה, אשר הרי הרבה־תועלת... היה ממנו, אשר אם יהיו מחשבים את ההוצאות, יהיו אמנם רואים כי כל אשר אפשר לבקש הוא רק "מתנת חנם", ...
אצל חז"ל אנחנו מוצאים שהיו יודעים מן הוצאות, אבוה דשמואל כאשר היה בא מן הדרך, לא היה מתפלל שלשה־ימים, או רבי חנינא כאשר היה כועס, כבר לא היה מתפלל באותו יום )עירובין סה.(, - כי יודע היה את ההוצאות, מהו זאת כעס.
מאיפה זה נלקח אצלינו, אשר אפילו לא יודעים את אשר היה מעשינו ביום אתמול, ]אף אם לא התפלל כל־ימיו, אם אך פעם־אחת אירע לו כי דומה בעיניו שהתפלל בכונה, תיכף נשכח מלבו מה שלא התפלל כל־ימיו, ויהי' צדיק בעיניו כמתפלל כל ימיו בכונה רצויה. וכן בכל דבר טוב, אף כי הרע מנעוריו מאד מאד, בכל־זאת הוא צדיק בעיניו, האין זאת פלא?[ - איך זה באמת שוכחים את העוולות שעושים נגד הבורא?! - וכי לא מפני היותינו "שכן רע", ואין יודעים מענין הוצאות! - אם אמנם עושים משהו טוב, כבר אין שוכחים זאת לעולם.
]זהו אות על מה שאנו אומרים תמיד, כי דרכי יראת־שמים בנוים המה על המדות, ומהם תצא תורה, הן לטוב והפכו.
לא כמו שהעולם סוברים כי הרשע הנהו רשע מפני שאינו חפץ לעבוד את השי"ת, אדרבה, מקור רשעתו הוא כי הוא צדיק בעיניו, ובעיניו הוא עובד גדול, ובזה יש כמה מדרגות, אכן הצד השוה שבכולם, כי רשעתם רק כי צדיקים הם בעיניהם, אף הרוצח־נפשות צדיק הוא בעיניו אם ייטיב עם הנרצח לברור לו מיתה יפה, האין זאת פליאה נשגבה, אמנם כן הוא האמת המר, כל איש ישר בעיניו, ואדרבה לפי דעתו ולפי גסותו עוד הוא עוסק תמיד בצדקה וחסד.
ובמדות־אלו מתנהג גם עם השי"ת, - כי לבו רע לד', והמעט אשר הוא נותן לד', גדול מאד בעיניו, ובאיזה דברים־פעוטים הוא סובר האין זאת די להשי"ת )עי' דחו"מ ח"ג מאמר כ'([.
היסוד של תשובה הלא הוא, לדעת את החטאים, ולצורך זה מוכרחים להיות הווים "שכן טוב".
כך הבינו חז"ל מחלה, אשר אילולא חז"ל הקדושים, היה אסור לנו לומר זאת, אך הם הבינו, כי לאחר מדריגתו, לאחר אשר אמר "ואתחנן", ובקש רק מתנת־חנם, ולא תלה במעשיו־הטובים, עדיין יש בזה משהו "שכן רע".
*
מעתה וכי יש לנו להפליא על הרפואות אשר הנם נותנים, )שמו"ר כז, ט; מובא בשע"ת ב, יב( אם יפול אדם מראש הגג, כל גופו לוקה, )ונשברו כל אבריו, - צריך רטיה ותחבושת על כל אבר מאבריו ועצם מעצמיו(, והרופא נכנס אצלו, ונותן לו רטיה בראשו, וכן בידיו, וכן ברגליו, ובכל אבריו, נמצא כולו רטיות, ואמר הקב"ה, אני איני כן, אלא )כל הגוף מלוכלך בעבירות, והקב"ה( מרפא כל אבריו ברטיה אחת, והיא שמיעת האוזן, שנאמר )ישעיה נה, ג( הטו אזנכם ולכו אלי, שמעו ותחי נפשכם.
בעולם־הרפואה אילו היתה מתגלית כזאת־ המצאה, היה העולם רועש מן גילוי המצאה שכזו, בתחבושת־יחידה מתהוין להיות לגמרי בריא...! "שמעו ותחי נפשכם".
לו
דרך תשובתינו - לעצור את ההתפרצות והגרירה
 מוצש"ק וילך, ז' עשי"ת - המשך
תפילין הנם אצלינו כדוגמת איך שהיה אצל הרמב"ם ז"ל, ללא כל הפרש ושינוי, אך תשובה צריכה להיות אצלינו לגמרי אחרת מן אשר אצל הרמב"ם ז"ל, רעצעפט אחר לגמרי.
הלא רואים אשר אי־אפשר כלל להכיר אחד את חבירו לאחר משך שנים ספורות, וגם כל אחד אצל עצמו, הלא רואים כי אין אנחנו אותם אשר היינו לפני חמש שנים לאחור, מתהוים בכל־עת להיות גרועים יותר ויותר, מהיכן זה נובע?
היודעים היאך היא תחילתו של שטיפת הנהר, מתחילה אינה יותר מן איזו פתיחה־ קטנה, אשר בשלשלת־קטנה אפשר לחוסמה, והולך ומתרחב עוד ועוד, עד אשר אי־אפשר כבר בשום־אופן לחסום.
כדרך־זה הוא החטא, כי עושה איזו פתיחה, ולאט לאט מתהוה שטפון, אשר כבר בשום־אופן אין אפשרות לעצור.
יסוד זה מביא רבינו־יונה בפירושו לאבות )ד, ב( "בן עזאי אומר, הוי רץ למצוה קלה )כבחמורה(, ובורח מן העבירה, שמצוה גוררת מצוה, ועבירה גוררת עבירה, ששכר מצוה מצוה, ושכר עבירה עבירה".
ופירש הרבינו־יונה ז"ל, "עבירה גוררת עבירה, זה טבע אחד".
יכולים כבר להבין הכחות של הדברים; הלא רואים אנחנו עד כמה פועל־ועושה הטבע של רצון־החיים, הופך הוא פשוט את כל העולם, ומאחר כי "גוררת" הנהו "טבע", יכולים כבר להבין הכחות.
"ושכר עבירה עבירה, זה טבע אחר, שהבא ליטמא פותחין לו" )רבינו־יונה שם(, - מתהוית איזו פתיחה ופריצה, וזהו גם־כן טבע.
עד אשר הרבינו־יונה מסיים בדבר אשר כמעט בלתי־אפשר כלל להבינו, וז"ל, "כי לא לאדם דרכו, אחרי שכבר בחר לו הדרך" וכו'.
זהו אשר חז"ל אומרים פעמים־רבות )במדבר טו, ל בספרי; ילקוט שם תשמ"ט(, "העושה עבירה־אחת, אל ידאג מפני אותה עבירה, לסוף שגוררת עבירות הרבה", וכן )תנחומא ויקרא ו'; ילקוט משלי תתקנ"ט, מובא בראשית־חכמה יראה סופ"ד( לא יצר אדם על עבירה שעשה בשוגג, אלא שנפתח לו פתח שיחטא ]עוד עבירות[ אפילו במזיד, - אם עשה עבירה־אחת, ידאג ויצר מעבירות העתידות, כי עבירה היא פתח ופריצה...
מה היה חטאם של המרגלים, הם אמרו )דברים א, כב( "נשלחה אנשים", אמר הקב"ה, חייכם שאני נותן לכם מקום לטעות" )רש"י במדבר יג, ב(, ועד היכן הלכו הדברים? עד )שם יג, לא( "כי חזק הוא ממנו", כפירה בעיקר!
התירוץ הוא, כי אין לנו כל ידיעה מהי פתיחה ופריצה, - "נשלחה אנשים" היתה איזושהי פתיחה ופריצה דקה־מן־הדקה, אך נתהוה שם שטפון עד "כי חזק הוא ממנו", כי זהו טבע הדברים.
"בן סורר ומורה נידון על־שם סופו, ]שיוצא לפרשת־דרכים ומלסטם את הבריות, - אמרה תורה[ ימות זכאי ואל ימות חייב" )סנהדרין עא: עב.(, - כי מכזו פתיחה־ופריצה, כבר ברור הוא השטפון של "עומד באמצע הדרך ומלסטם את הבריות", והפתיחה־ופריצה כבר נמצאת, - כאן הוא הגדר של "על־שם סופו"!
לא־כן אם עדיין אין שום דבר, רק אחר־כך יהיה מסיבות אחרות, אשר זהו הגדר של אמרם ז"ל )ר"ה טז:( אין דנין את האדם אלא לפי מעשיו של אותה־שעה, שנאמר )בראשית כא, יז( "כי שמע אלקים אל קול הנער באשר הוא שם", ופשוט.
מעתה מהו הפלא על אשר במשך זמן בלתי־ אפשר להכיר את עצמינו, - אחרי כי יש בקרבנו כל־כך הרבה פתיחות־ופריצות, והנם מתפרצים בכל עת ובכל שעה יותר ויותר, מה שהיום "רוה" הוא למחרת "צמאה", וצמאה אשר בלתי־אפשר לעצרו בשום־אופן.
"כי נפש האדם 'הרוה', שאיננה מתאוה לדברים הרעים לה, כאשר תבוא בלבו קצת התאוה, והוא ימלא תאותו, אז יוסיף בנפשו תאוה, ותהיה 'צמאה' מאד לדבר ההוא וכו', כי יתאוה ויצמא אל מה שהיה שבע ממנו )רמב"ן דברים כט, יח(.
*
וכי יכולה להתאים עבורינו תשובה של "להיות כקטן שנולד" )יסוד התשובה להר"י(, איך נהיה סותמים ואוטמים את כל הפתיחות־והפריצות.
לפי חשבון־זה יוצא, כי אצלינו ליכנס בדרכי־ תשובה הדרך היא, לקחת את עצמינו אל "הרוה", אשר לא יתהוה להיות "צמאה", עבורינו ה"תטהרו" הוא, לא להיות יותר גרוע.
ומדוע, כי תשובה הלא הוא "בפיך ובלבבך", כל אחד על־פי מצבו שלו, ואם מצבינו הוא להתהות להיות גרוע יותר־ויותר, הרי המצב של "לא להתהות להיות גרוע יותר־ויותר", הלא הוא אצלנו תשובה, עזיבת החטא, ד' יעזרנו.
לז
לפתח חטאת רובץ
 ב' האזינו, ח' עשי"ת - המשך
כאשר מתפרץ הנהר באיזה מקום, להפליא על הדבר, כי חוץ מנהר זה עצמו, ... כמעט בכל נהר נופלים לתוכו עשרות נהרות, וטעם הדבר ידוע ליודעי־הטבע.
זהו הסוד של )אבות ד, ב( 'עבירה גוררת עבירה', אין אנו יודעים כלל היאך הוא זה, אבל כך הוא הטבע, עבירה עושה פתיחה ופריצה, וכמו שביארנו, הדבר מתפרץ, ולאחר־מכן כבר מתחילים ליפול בזה עוד עבירות שונות, אשר לכאורה אין להן כל שייכות, אבל כך הוא טבע הדברים, יודעי־הטבע יודעים את מהלך הדברים.
באדר"נ )כ, א( איתא, רבי חנינא סגן הכהנים אומר, כל הנותן דברי־תורה על לבו, מבטלים ממנו הרהורי חרב, הרהורי רעב, הרהורי שטות, הרהורי זנות, הרהורי יצר הרע, הרהורי אשת־איש. ומי שאינו נותן דברי־תורה על לבו, נותנים עליו הרהורי חרב ורעב ושטות וזנות וכו'.
מבינים אנו כבר כמה נהרות נופלים לתוך האחד, בין לטוב בין למוטב, כי זהו הטבע של "מצוה גוררת מצוה, ועבירה גוררת עבירה".
"כי תבנה בית חדש" )דברים כב, ח(, פירש"י, אם קיימת מצות שילוח הקן, סופך לבנות בית חדש, ותקיים מצות מעקה, שמצוה גוררת מצוה, ותגיע לכרם ושדה ולבגדים נאים, לכך נסמכו פרשיות הללו.
ולהלן )כב, יד( "ושם לה עלילות דברים", עבירה גוררת עבירה, - עבר על לא תשנא, סופו לבוא לידי לשון־הרע", - זהו טבע הדברים.
מה היה חטאם של המרגלים, אומרים חז"ל )דברים א, כב ברש"י( "ותקרבון אלי כולכם, בעירבוביא באו", איך נופל לתוך חטא־שכזה של עירבוביא לפי ערכם, חטא של )במדבר יג, לא; ברש"י( "כי חזק הוא ממנו, כלפי מעלה אמרו"?
התירוץ הוא, כי איננו יודעים את הסוד של "עבירה גוררת עבירה", היאך הנם נופלים זה לתוך זה, "כל הנחלים הולכים אל הים".
"ותצא דינה בת לאה" )בראשית לד, א(, אומרים ע"ז חז"ל )רש"י; תנחומא ז; ב"ר פ, א( "ולא בת יעקב היא, אלא על־שם יציאתה נקראת 'בת לאה', מה לאה יצאנית, אף זו יצאנית".
מבינים אנחנו את ה"ותצא לאה", איזה חטא היה שם, והיא בשביל ה"ותצא" זכתה לקבל את יששכר, וחז"ל )נדה לא. רש"י ל, טז( עוד אמרו שהקב"ה בעצמו היה בסיוע בלידה זו של יששכר, - הרי שהמעשה־ההוא היה בתכלית הקדושה והטהרה.
אך בכל־זאת היה איזה "ותצא", והלך הדבר עד אשר בתוך ה"ותצא" שלה נפל לתוך־זה 'ותצא דינה', - כך הוא טבען של הדברים.
"ויחר לקין עד מאד ויפלו פניו" )בראשית ד, ה(, מבינים אנחנו את ה"ויחר" שהיה שם, שכאשר לא ירדה אש אצל קרבנו, כבר מצא עצמו עלוב ומבויש, ונפלו פניו מהבושה, - קנאת סופרים בשביל התקרבות להשם...!
והיאך מגיע הדבר עד אשר "ויקם קין אל הבל אחיו ויהרגהו", - רציחה פשוטה?
התירוץ הוא, זהו 'עבירה גוררת עבירה', עד אשר בתוך 'קנאת סופרים' נפל לתוך־זה 'רציחה ממש'.
ויסוד־זה מביא הרמב"ן ז"ל )שם ד, ו(, "ויאמר השם אל קין, למה חרה לך, ולמה נפלו פניך, מפרש הרמב"ן כי "הורהו על התשובה".
הלא אם תטיב, אם תטיב את ה"ויחר", - "שאת".
ואם לא תטיב את ה"ויחר", דע לך כי "לפתח חטאת רובץ", החטאת רובץ אצל הפתח, אצל הפתיחה והפריצה, ולאחר־מכן כבר יהיה הכל יוצא, ה"ויקם קין" נפל לתוך ה"ויחר לקין", עבירה גוררת עבירה.
ורק על דרך־זה אפשר להבין, היאך נתגדלו האבות־הקדושים, מלהיות "הולך רגלי" אין הדבר יכול להתגדל, אך כאשר "מצוה גוררת מצוה", כאשר בפתיחה־ופריצה יכול להיות נופל לתוך־זה מי יודע מה, כבר יכול הכל להיות.
מא
מקור טוב
 בבית, בעת קבלת שבת, פ' ראה, אדר"ח אלול תרפ"ד
רבים מתמיהים על מעשה דרבה בר בר־חנה, בבבא־בתרא )עג:( מן מעשה דהדג, שפעם־אחת היו מהלכין בספינה, וראו לאותו הדג שישב לו חול על גבו, וצמח שם אגם על החול, וסברו כי יבשה היא, אחד מאיי הים, ועלו על גביו, ואפו ובישלו, וכאשר נתחמם גבו של הדג, מהאש שהשימו עליו, התנועע הדג, והתהפך, ואז הכירו שנמצאים הם על דג, - ואם לא שהיתה הספינה קרובה, היו טובעים בים, - היה כמה־שנים יבשה, ופתאום נהפך לדג, ]ובודאי זה משל ומוסר השכל[, ואיך זה יכול להיות?
סוד הענין, שיהיה האדם מתבונן ומפקח על עצמו, אם בונה בניניו־הרוחניים על קרקע המציאות האמיתי, - כי יכולים לדמות שזו יבשה באמת, ויכולים גם לבנות עליה בנינים, ויכולים גם לטייל עליה בהרחבה בטלית ותפילין... אך אם הוא בנה בניניו על בסיס שאינו חזק, אשר עלול לנוע ולנוד ולזוז ממקומו, אזי כשמתהפך, דהיינו כשנעשה זעזוע ממשהו )'ווען עס גיט זיך א־טרייסל פון וואס'(, - אז נודע, כי הנה זו לא יבשה, אלא דג, וכל מה שבנה עליו עלול הכל ליטבע ולהתבטל כאילו לא היה.
והנה האדם חושב שהוא בנוי מתורה ומצות, וחושב שהוא עומד על בסיס חזק, אבל אין יודעים על מה הוא נבנה, ואפשר כי כשיתהפך, אזי מן־הכל לא ישאר כלום.
ומובן בזה מעשה דאלישע־אחר )ירושלמי, מובא בתוס' חגיגה טו. קה"ר ז, ח( שהוא בעצמו פירש את הטעם אשר לא עלתה בידי להתקיים בי תורתי, יען שאבי כשגמר בדעתו להפרישני לתורה, לא היתה כונתו לשמים, אלא היה זה מפני הכבוד, בראותו כחה של תורה.
וכן היה מעשה, אבויה־אבי היה מגדולי ירושלים, וביום שבא למהולי, קרא לכל גדולי ירושלים, והושיבן בבית אחד, ולר"א ולר' יהושע במקום אחר, מן דאכלין ושתין שרין מטפחין ומרקדים, אמרי, עד דאלין עסקין בדידהו, נעסוק בדידן, ישבו ונתעסקו בדברי־תורה, ירדה אש מן השמים והקיפה אותן, אמר לון אבויה אבא, גברין, מה באתם לשרוף את ביתי, אמרו לו חס־ושלום, אלא יושבין היינו וחוזרין דברי־תורה וכו', והיו הדברים שמחין כנתינתן מסיני, לא באש ניתנו, אמר, הואיל וכך כחה של תורה, אם יתקיים הבן הזה, לתורה אני מפרישו, - ולפי שלא היתה כונתו לשמים, לפיכך לא נתקיימו בי.
הגם שזכה להיות רביה דרבי מאיר, בכל־זאת לא הועילה לו, כי מכיון שבאה לו ממקור לא טוב, אין נפקא־מינה בזה שזכה לכמה גדלות, כי מה שלא היה נמצא במקור, אי־אפשר בשום־אופן שיהא נמצא בתוצאותיו.
כל הפילוסופים עמלו וחקרו בגדולת השם, אך לא עלתה בידם כמו לאברהם־אבינו ע"ה, יען שהיה ממקור לא טוב. מאד מבהיל.
מב
הכנה - כפי כחותיו
 יום א', בדר"ח אלול
מה היא זאת אלול? - רבים כנוהו בשם "ימי ההכנה", היות שמדת ראש־השנה הוא שהמלך מתראה לברואיו, לכל אחד בפני עצמו, וניתנו ימים־אלו להכין עצמו לקבל פני מלך.
מה דורש ממנו המלך? - אינו דורש ממנו רק שיכין את־עצמו שיהא מורגש ומוחש מכל צעדינו ודברינו ומעשינו ומחשבותינו, שאנו מכינים את־עצמינו לקבל פני מלך.
זאת נחמתי בעניי שנוכל גם־כן לזכות בדין, כי אין המלך דורש מעמנו כפי שיאות בעד מלך כזה, אך לפי כוחתינו, ואל יהי' נחשב לנו א' אלול כמו כ"ט אב.
ואם ישאל השואל ]כי אחרי אשר הלא בין־כך לא נשיג הרבה, א"כ[ מאי נפקא־מינה, - עיין בגמ' חגיגה )דף יד.( השמונה־עשרה קללות שקילל ישעיה את ישראל, - ולא נתקררה דעתו כי אם באחרונה, שאמר להם המקרא הזה )ישעיה ג, א־ה(, "ירהבו הנער בזקן, והנקלה בנכבד".
ולהלן שם בגמ', 'והנקלה בנכבד', )פירוש(, יבוא מי שחמורות דומות עליו כקלות, וירהבו במי שקלות דומות עליו כחמורות.
ולפי־דעתי זה הפסוק סובב על הגמ' בסוטה )מט:( "בעקבות משיחא חוצפא יסגא", מה היא זאת החוצפה, אין ח"ו גאונים וגדולים וצדיקים, ומאין תבוא החוצפה, אבל זאת אינו מובן, כי זהו מן הקללה הי"ח, שהם הולכים בהדורות כסדר דוד אחר דור.
ועתה בדורות־האחרונים, אנו עומדים בהקללה האחרונה, "שחמורות דומות עליו כקלות", - ומזאת צריך מאד להזהר, שלא יהיה נחשב לו כל־דבר לקטנות.
כי דרישת המלך, אשר כל־אחד לפי כחותיו אך יהיה מורגש מכל, שהוא מכין את־עצמו.
כמו שעיירה קטנה כמו עירנו מיר, הכינה את־ עצמה לביאת הנשיא )הפרעזעדענט( הפולני, - מה עשתה? - לא הציעה הרחוב בזהב ובכסף ובמשי, אלא סיקלה וניקתה את השוק, והיה נראה ממעשיהם שהם מעמלים מאד לפני המלך, מפני שכל עני מדוכה נתדלדל מההוצאות שהעמיסו עליו לסיקול וניקוי השוק.
ומזה תבין שהמלך אין דורש מאתנו כי אם לסקל ולנקות מעט את מעשינו, אך שיהיה ניכר מכל מעשינו שאנו מכינים.
ועי' בפירוש החסיד יעבץ על אבות )ג, טו( המחלל את הקדשים, והמבזה את המועדות, והמיפר בריתו של אברהם־אבינו, והמגלה פנים בתורה שלא כהלכה, והמלבין פני חבירו ברבים, אף־על־פי שיש בו תורה ומעשים־ טובים, אין לו חלק לעולם־הבא.
כי אם הכל קל בעיניו, אות הוא כי אין לו חלק ושום ענין בעניני רוחניות בעולם־ הבא, ונכרת הוא משרשו, ומובדל הוא משם, ורק העולם־הזה דירתו )עי' לעיל מאמר כ"ז(.
מג
יורה חטאים בדרך
מן הטובות אשר הטיב השם־יתברך עם ברואיו, כי הכין להם הדרך לעלות מתוך פחת מעשיהם ולנוס מפח פשעיהם וכו' )שע"ת א, א(.
דרך השגחת ד' על ברואיו, הוא, כי בכל מצב שהוא נמצא, אף אם "העמיק סרה", לכל מצב ומצב ימצא תיקון ורפואה, - ותמיד הוא במצב שמראין לו הדרך, בל יתעה ויאבד.
ואפילו אחר רוב חטאיו, עדיין מצבו הוא שמראין לו ביד, היכן הדרך־הישרה.
וכן מצינו )במכות י:( 'מקלט' היה כתוב על פרשת דרכים, כדי שיכיר הרוצח ויפנה לשם וכו', רחב"ח פתח לה פתחא להאי־פרשתא מהכא )תהלים כה, ח( "טוב וישר ד', על כן יורה חטאים בדרך", - אם לחטאים יורה, קל־וחומר לצדיקים.
ובירושלמי )מכות פ"ב ה"ו( אמר ר' אבון, כמין יד היתה מראה להן את הדרך וכו', היינו דכתיב )שם( על כן יורה חטאים בדרך, יורה לחטאים דרך לעשות תשובה.
כי לא רק שהכינו הדרך, אלא ציונים ציונים מלאים כל הדרך, מורים הרוח לאן לפנות. וכל שנתרחק יותר, יותר מורי־דרך הניחו בעדו.
וזהו דרך הנהגת ד' עם ברואיו, עם החטאים, שבכל תכלית התרחקם, תמיד מקלט כתוב, ומראה להם הדרך אנה לנוס ולהנצל.
מד
גדר המלכות, שהיא ניכרת בין הבריות
 בעלית ביהמו"ס, א' תצא בערב, אור לח' אלול
הלא יפלא בעינינו על אנשי דור־המדבר, מה היה להם בהכרתם, ואיך תמהו בכל־פעם "היש השם בקרבנו", וכמה־וכמה נסיונות נסו אבותינו, ובכל־פעם היה הבוי"ת קובל עליהם על מה שסירבו בדיבור השם, עד שהבוי"ת אמר עליהם )במדבר יד, א( "ועד אנה לא יאמינו בי".
וזה פלא שתמהים כל העולם, איך לא הכירו אחר רוב המופתים והמסות והאותות, את ההשגחה וההנהגה הברורה אשר ראו אתם תמיד.
עוד יפלא בעינינו מאמר חז"ל )יומא סט:( למה נקרא שמן "אנשי כנסת הגדולה", מפני שהחזירו עטרה ליושנה, כי משה־רבינו אמר )דברים י, יז( הקל הגדול הגבור והנורא, בא ירמיה )לב, יח( ולא רצה לומר "הנורא", מפני שנכרים מקרקרין בהיכלו, איה נוראותיו, ובא דניאל )ט, ד( ולא רצה לומר "הגבור", כי נכרים משתעבדים בבניו, איה גבורותיו.
באו אנשי־כנסת־הגדולה ואמרו, אדרבה זוהי גבורת גבורתו וכו', ואלו הן נוראותיו וכו'.
כאשר ישראל בין האומות, ועם־כל־זה "ישראל חי וקיים", האם ישנה הכרה יותר־גדולה כי ד' "גבור ונורא"! - על־כן החזירו עטרה ליושנה.
ושאלו שם בגמ', איך ירמיה ודניאל, עקרו תקנה שתיקן משה־רבינו, אמר רבי אלעזר, "מתוך שיודעים בהקב"ה שאמיתי הוא, )מסכים על האמת ושונא את השקר, רש"י(, לפיכך לא כיזבו בו".
והנה לכאורה אין מובן הדבר, איך יכולים להבין ענין אמרם ז"ל "לא כיזבו בו", האם אין זה אמת שהבוי"ת הוא גדול גבור ונורא? או וכי חסרו להם דברים שמראים על גבורותיו ונוראותיו, הלא כל הבריאה מעידה על־זאת.
והלא לפי־דעתינו סבורים אנו כי אנחנו יכולים לומר עוד יותר ויותר משבחים אלו.
אבל הנראה בזה, כי יסודם של דברים הוא, שאין לומר את תהלתו של הרבש"ע כי אם באופן שהוא מרגיש.
כי אם אין בזה כי אם אמונה לומר שהוא "גדול" וכו', ואין אנו מרגישים, - זהו שקר גמור.
כי הגבורות והנוראות במעשי השם־יתברך, צריכים שיהיו נראים בכל פעולות הבריאה הקרובים לנו, לא ממה שרחוק מעמנו.
ודרך וגדר המלכות, הוא, שבכל מקום בארץ תהיה נראית המלכות והנהגת הממשלה, ושאין מקום מבלעדי ממשלת המלך, - ואם אין נראה כן, אזי אין זה גדר המלכות, ואדרבה, גדר המלך שבכל מקום, בפרסום, יהיה ניכר שם שיש אדון על הארץ, ודוקא בשוק, ובמקום הציבור, יהיה ניכר שיש שליט עליהם.
ובכן אנו צריכים שנרגיש בכל דרכינו בחיים, ומצעדינו על מפתן החיים, ובפנותינו בכל מקום, שהוא כביכול מלך על כל העולם, וגם עלינו.
וזהו עיקר שלא נחשוב זאת לאיזו פילוסופיה, רק נרגיש בעצמינו, הן בבית, הן בשוק, שהוא מולך עלינו.
וזהו שאחרי שראו שלא נראית הנהגה בפרהסיא, ומעשי השם והנהגת השם הוא בצנעא, לא אמרו "גבור ונורא", אחר שגבור ונורא צריך שיראה האדם במקומות הקרובים והקשורים בו, ואם אינו נראה בין האנשים, וההנהגה הולכת על צד ההסתר, אפי' עמו, צריך שיראה הגבורות והנוראות בהנהגה, ואז יכיר מלכות שמים.
עד שבאו אנשי כנסת־הגדולה, והראו הצד שנראה בו הגבורות והנוראות, ואמרו "גבור ונורא".
כי כאמור, גדר המלכות הוא שנראה בין בריותיו כל מלכותו, לא מה שנראה בשמים ובארץ בלי האדם, אלא דוקא מיניה־ וביה בכל מקום צריך שיראה זאת.
וזהו טעם התפלות שתיקנו להתפלל בבית־ המדרש ובצבור, כמו־שכתב הרמב"ן ז"ל )שמות יג, טז(, כדי שיהיה מפורסם, - כי כונת רוממות הקול בתפלות, וכונת בתי־כנסיות, וזכות תפלת הרבים, זהו שיהיה לבני־אדם מקום, יתקבצו, ויודו לקל שבראם והמציאם, ויפרסמו זה, שממליכים ומודים לד' שהוא השליט בינינו דוקא על כל צעדינו.
ואל יהיה ח"ו נחשב לו לאיזו אמונה־כזאת ולהתפלל, ורק יהיה חוצה לנו, - אבל האמת שצריך להיות לו כל־זאת בפנים.
וזהו הטעם )דהי"א כט, י( "ויברך דוד ... לעיני כל הקהל", וכן מבואר בפירוש הראב"ע, במה שנאמר בענין סדום )בראשית יח, כו( "אם אמצא חמישים צדיקים בתוך העיר", "שיהיו יראים את השם בפרהסיא", וכדכתיב )דברים לג, ה( "ויהי בישורון מלך, בהתאסף ראשי עם".
וענין־זה הוא מלאכה היותר קשה, להכיר בגלוי ממלכת השם עלינו.
אחר העיון בענין הזה, כעת כבר נבין שאמנם אין זה מן התימה על אנשי דור־המדבר, כי לא יכלו לומר מה שלא הרגישו.
לא כן אנחנו, אומרים אף־על־פי שאין אנו מרגישים, וזאת החסרון, דרך של מלך, שתהא אנו מרגישים בכל עצמינו ובכל מצעדינו, הן בבית והן בשוק, שהוא כביכול "מלך".
מה
"ובא אליה מלך גדול"
יש בראשונים )עי' אבן־עזרא בשם הר"ש הספרדי, ורבינו בחיי בשם החכם בן־תבון(, כי הכתוב )בראשית כח, יב( "סולם מוצב ארצה וראשו מגיע השמימה", הכונה בזה על דרכי מחשבות־ החכמה, - ]שהדרך היא דרך עליה, רגליו בארץ וראשו מגיע השמימה, כאמרו )משלי טו, כד( "אורח חיים למעלה למשכיל" וגו'[.
]ובאבני־אליהו )מזמור לד' הארץ ומלואה( כתב, כי סולם ישר ונאמן מוצב לעלות ולראות את פני הסיבה הראשונה, אשר לו הכל וממנו הכל וכו', העולים במדריגת הסולם הזה בחקירותיהם, עד היותם שם מבני עליה, ממחיצתו יתברך, ויורדים אחרי־כן במיטב השגותיהם, ומשיגים הדברים כולם בסיבותיהם, כמנהג הנביאים אשר עליהם נאמר במחזה הסולם "והנה מלאכי אלקים עולים ויורדים בו"[.
דהיינו, שיש ל'מבין' לדעת, כי החכמה יש לה מעלות ומדריגות לעלות אליה, ול'שאינו־מבין', החכמה היא בלי דרגות.
והנ"מ בזה, כי כשאדם הולך בסולם, הרי כאשר עליו לעלות, צריך להגביה את רגליו על המדריגה העליונה. כן בכל עניני החכמה.
הנה עתה נדבר את המלה האחרונה השלמה לענינים הקודמים )עניני מלכויות(.
הנה ההכרה האחרונה בדור המדבר על הים, כשהגיעו למדרגת שירה, היתה )שמות טו, יח( "ד' ימלוך לעולם ועד", דהיינו שהבורא הוא בבחינת מלכות, וכל הנהגתו הוא על דרך־זה.
ואין זה ענין של חכמה, ולא ענין "פרומקייט", רק שאכן הוא ממש מלך, וכמו שבארנו כל עניני מלכויות בכל הפרטים.
והנה בידענו שגם בתחילת התלמדותם של דור־המדבר, כבר נתנו קרבנות גדולים, שלא אמרו האיך נצא למדבר בלא צדה, אלא האמינו והלכו, כמ"ש )ירמיה ב, ב( "זכרתי לך וגו' לכתך אחרי במדבר, בארץ לא זרועה", מזה נוכל להבין כמה גדלה היא בערכה ההכרה בבחינת 'מלכות'.
*
ועתה יש להשקיף מצד הב', דהיינו הצד שכנגד, ולהשקפתינו נצרך לנו כל ההקדמה שהקדמנו.
כי למשכיל תהי' בזה מהפכה בכל הענינים.
"החובת־הלבבות" בשער הפרישות )פ"ב( מבאר שם בהדרגה את ההיסטורי' של השפלת האדם וסדר ההשתלשלות וההתדרדרות, עד והיאך שבא העולם למצב כזה.
וז"ל: "לא נטה עם אל העולם עד שנטו מן התורה, והשיאם היצר להניח ישוב עולם הצלתם: דהיינו לעזוב את החיים, להניח עולם מיושב. - וצריך להבין כי היאך יצויר זה, לצאת מעולם החיים, ולבנות עולם על עולם.
"והוא תורתו ודתו", - דהיינו שאחר שנתן להם היצר חיים־חדשים, כבר הוצרכו ל"תורה", והנה חידש בעבורם תורה )האט ער זיי געשאפן א־תורה(, בכל הפרטים ונימוסים וחוקים.
"וכל אשר רחקו מאור האמת וכו', התאבכה האפילה עליהם" - דהיינו שהעולם שינה את כל חושיהם, ובאו בחשך כזה, "עד אשר חשבו דרכו־הרעה, כי היא הטובה", "ושמוהו לחוק ומוסר" - וזהו מן הפלאות, כי איך תהי' כזאת, אשר דרכי־הרעה יחשבו לטובה, ועוד יהי' נחשב למוסר.
"והעיר עליו משכילם", - כמו שהדרך בחיים, שיש שאינם מבינים היטב את החיים, ונדרש לזה "משכילים", להורות את ההגון, וגם צריך ל"מוסר", להשיבם אל הדרך הישר, וכל־זה נתהוה להם )האט זיך געשאפן(.
"עושים בטניהם אלהיהם, ותורתם מלבושיהם", - כי למדינה מצטרך שיהיה להם אלק' משלהם, ומלבושים משלהם, "ותורתם מלבושיהם", היא ההוראה הנכונה, ולא כמו שאנו קוראים אותו "מאדע", אבל באמת היא "תורה".
"ומבקשים גמול העובדים ומדריגות הצדיקים במנהגי הרשעים, כמו שאז"ל )סוטה כב:( "עושים מעשי זמרי, ומבקשים שכר כפנחס".
ומאמר זה פלא גדול ועצום, כי איך "מנהגי הרשעים נעשו לצדיקים", כי החיים דורשים )פאדערט( שכר ועוה"ב, בדרך זה נעשה ממנהגי רשעים למעשה צדיקים, ומבקשים על־זה שכר, עד שעושים מעשה זמרי "ומבקשים" - לא די שעושים מעשי זמרי, אלא שמבקשים שכר כפנחס.
וכל־זה לא נהיה בפעם־אחת, רק במשך מאות בשנים, מימות אדם־הראשון.
ועל־זה עמדתי בראותי מעשה ונזכרתי הלכה.
כי מעולם לא ידעתי על נכון את פירוש החובת הלבבות, עד עתה שראיתי שעושים קופות )פושקעס, לאסוף מעות למטרותיהם(.
ומן הפלא, כי זה לא שייך אלא בדברים של מצוה וצדקה וכדומה מה ששייך לעוה"ב ושכר.
ובדברינו מובן בזה היטב פירוש החובה"ל.
והנה כל־זה נכלל בדברי שלמה ע"ה )קהלת ט, יד( "ובא אליה מלך גדול", וכן )שם ד, יג( "מלך זקן וכסיל", כי זה מלכות בכל גדרי המלכות, וכמו שנבאר עוד בזה בפעם אחר.
מו
מלוכה - הכל תלוי בה, ואין עוד מלבדה
 ב' תבא, ט"ז אלול
מצינו שטבע האדם שיש לו קושיות על הבריאה ופליאות מתחדשות, ולא ידע כי הוא עם כל מציאותו וכל פליאותיו, הנם גם־ כן מהנבראים, וזהו בעצמו התירוץ היותר טוב, אחרי כי מי שהוא עצמו נברא, לא שייך כלל שיהא מקשה בזה קושיות.
וכמו שזכר הרמ"ח לוצאטו )דעת־תבונות מ'( כי הקב"ה היה יכול לברוא את עולמו בדרך שלא נוכל להבין במעשיו לא נמשך ולא קודם, לא סיבה ולא מסובב, מבלי שיהיה אפשר לנו להבין דרכו כלל ועיקר, לידע בו תחילה וסוף.
*
הנה חז"ל הורונו בסדר התפילה, שהמלאכים מקבלים עליהם עול מלכות שמים, וכדי שיהא לנו ציור מהו ענינה, נראה איך הסדר בזה.
והנה מתחילה "וכולם פותחים את פיהם וכו' בשירה ובזמרה ומברכים וכו', עד שלבסוף וממליכים וכו' עונים ואומרים ביראה: קדוש" וכו'.
ונמצא שקבלת מלכות שמים היא מה שאומרים "קדוש מלא כל הארץ כבודו".
נראה מזה, שקבלת מלכות שמים היא, ההכרה שמלא כל הארץ כבודו.
כי יסוד מלכות וגדרו הוא, ש'הכל' נכנס תחת גדרי ה"מלוכה", - וגדרי המלוכה הוא, שאין עוד ממש, דהיינו ביטול המציאות, שבלעדו אין כלום במציאות, וכל מציאותם תלוי' רק בו, דהיינו שמצד עצמם אינם כלל במציאות.
וזהו כענין מה שכתוב בשמות המצטרפים, שאי־אפשר להיות שמו של האחד בלתי שם רעהו, כי בלי 'עבד' אי־אפשר להיות 'אדון'.
ובאמת גם דמיון־זה מושאל, - כי בכל שמות המצטרפות, כל־אחד מצד עצמו הוא מציאות, ורק שאי־אפשר להיות 'שמו' בלתי 'שם' רעהו, - וכאן במדת המלכות, כל העולם מצד עצמו אין לו שום מציאות כלל.
ועל־דרך־זה גם הכלל־ישראל כשמקבלים עול מלכות־שמים, באומרם )דברים ו, ד( "שמע ישראל - ה' אחד", היינו שאחד ממש, ובלעדו אין שום מציאות.
וזה סגולת ישראל על כל העמים, - כי כל העמים הם ג"כ מאמינים בד', אבל אין להם בחינה זו של הצטרפות, דהיינו שבמושגיהם יש להם מציאות מצד עצמם, ואינם תלויים בו, - אבל לא כן הכלל־ישראל, שהם מכירים יחודו ית' בבחינת מצטרף.
וזהו ביאור מה שאמרו ז"ל )חולין פט.( עה"פ )דברים ז, ז( "לא מרובכם מכל העמים..., כי אתם המעט", ופרש"י: מפני שאתם ממעטים עצמכם כשאני משפיע עליכם טובה, - לפי ריבוי טובות הבורא, הם יותר מכירים שהם בעצמם אינם כלום במציאות, ומצטרפים לו.
"נתתי גדולה לאברהם אמר )בראשית יח, כז( ואנכי עפר ואפר, למשה ואהרן )שמות טז, ז( אמרו ונחנו מה, לא כנמרוד וכסנחריב ונבוכדנצר שאמרו: אדמה לעליון.
ועוד אמרו ז"ל )שם( גדול מה שנאמר במשה יותר ממה שנאמר באברהם, אברהם אמר )בראשית יח, כז( ואנכי עפר ואפר, דוד אמר )תהלים כב, ז( ואנכי תולעת ולא איש, אבל במשה כתיב )שמות טז, ז( "ונחנו מה", כאילו אינם כלל במציאות.
ועל־דרך־זה יש להבין דבריהם שהצטרפותו של אברהם היתה עד "ואנכי עפר ואפר".
כי אחר הביטול של עצמו, בכל־זאת עוד ישאר משהו, דהיינו כי הבורא חדר בו מעבר אל עבר )דער בורא האט דורכנעדרונגען ביי אים אויף דורך און דורך(, אבל עד "עפר ואפר", - אבל במשה לא ישאר כלום.
ועוד אמרו ז"ל )דב"ר ב, כז; ילקוט שמות רסט, יהושע י( יתרו נתן ממש בעב"ז, שאמר )שמות יח, יא( עתה ידעתי כי גדול ה' מכל אלקים. נעמן הודה במקצת ממנה, שנאמר )מ"ב ה, טו( "ידעתי כי אין אלקים בכל הארץ כי אם בישראל". רחב שמתהו בשמים ובארץ, )אבל לא בחללו של עולם, עד שבא( משה שמו אף בחללו של עולם, שנאמר )דברים ד, לט( "וידעת היום והשבות אל לבביך כי ה' וגו' אין עוד", אפי' בחללו של עולם. - וזהו הכרת היחוד האמיתית, דהיינו ההצטרפות בתכלית.
וביאור "שתמליכוני עליכם", הוא, שנכיר כי "ונחנו מה" בתכלית, על דרך הכרת האבות: "ואנכי עפר ואפר", וזה תכלית ההכרה האמיתית, שאין עוד ממש במציאות.
וזהו הנקרא "מלכנו", פירוש באמת מלך העולם הוא, ומה שמיחסים אנו על־זה "מלכנו", הוא שאנחנו מכירים ומבטלים עצמנו בבחינת ביטול היש, כי אין עוד מלבדו, והדברים ארוכים.
מז
ידיעה מן המלוכה שבעולם־הרוחני
 ד' תבא, י"ח אלול
"דע את אלקי אביך" וכו' - צוה דוד־המלך ע"ה את שלמה בנו )דהי"א כח, ט(.
והנה בין ידיעה ואי־ידיעה יש כמה גדרים ומדרגות, - יש בגדר שוגג וטעות, וזה לא שייך רק כשיש ידיעה אחר־כך, אבל הדרגא האחרונה בזו, היא בגדר "תינוק שנשבה", ואינו בא לכלל ידיעה.
והנה כן הוא בענין ידיעתנו במלכות־שמים, שאנו כמו תינוק שנשבה, לא שיודעים מן הבורא ומורדים בו, אלא שנאבדה ידיעת הבורא מן הברואים, ואין יודעים ממנו כלום.
וכמו למשל שישנם עמים שדרים בקצוי סיביר, שאינם יודעים, ולא שמעו כלל, ואינם יכולים לצייר, כי יש בעולם מדינות־אחרות בסדרים אחרים בחיים, כמו שאמרו חז"ל )מנחות קי.( שיש אומות־כאלו שאין מכירין את ישראל, ולא שמעו כלל שם ישראל מעולם.
וכדוגמת אלו שנולדו בבית־האסורים, הלא חיים ומבלים ימיהם גם שמה, כאילו יש שם טעם ועונג של חיים, מפני שלא ראו מימיהם חיים אחרים, וידמו בנפשם שכן היא תמונת החיים, ושכן צריך להיות, ואי אפשר כלל להיות אחרת.
כן אנחנו בענין המלכות־שמים, שאי־ידיעתנו היא כאילו לא שמענו מעולם שיש מלכות אחרת, זולת המלכות שאנו נמצאים בה במצבינו.
ואין לנו שום שייכות לה וידיעה אודות מלכות־אחרת, כי מוזרה היא לנו לגמרי, ואיננו יודעים ומבינים כלל ממציאותה.
]ויש על־זה פרק מיוחד בספר מורה־הנבוכים )ג, נא(, אמר שם ציור כאילו אדם דר בכפר, רחוק מארמון המלך, ואינו יודע מהמלך כי אם את אשר שמע לפעמים, - ויש אחד דר יותר קרוב במדינה, והוא שמע יותר מהמלך, ובכל־זאת אינו יודעו גם־כן.
עד אחד שדר בעיר המלוכה, וגם בחצר המלוכה, ובכל־זאת אינו יודעו היטב, כי אם משמועות וגם מהשערות רחוקות, ומעולם לא ראה את המלך, - עד אחד שהוא נמצא אתו יחד, ורואהו פנים אל פנים, ומכירו.
הנה הרמב"ם מגלה לנו, כי כל הדרגות, דרגא אחר דרגא, עד אין שיעור, כולן סובבות רק על ענין זה, ובזה תלוי ועומד כל התמעטות הדרגות, כי מתמעט ומתמעט עד ה"כופר" שאינו יודע מהמלך כלל, והנהו אומר בפה מלא "לא ידעתי את השם".
ולפי־דעתו כן הוא, כי מהיכן יודע לו, ובמה יכירהו, "חוץ למדינה" הוא, ואין לו מלך[.
וכשחז"ל מספרים לנו שיש בבריאה עונגים וחיים אחרים, זולתי החיים שאנו בהם, אנחנו מביטים על־זאת בדרך של משלים־ומליצות בעלמא, שנכתבו כדי לשבר את האוזן, וחסר לנו בזה כל ההבנה הפשוטה.
כי מקום דירתינו בחוץ, ומשם כל מבטינו, - אנחנו כל עולמינו הוא רק מה שהננו רואים בעיני־בשר, כל חייתינו וכל הווייתינו הוא בהחיים הגשמיים, החיים שהכל הוא בשביל האדם ולהנאתו הוא, וכל ענינינו ומבטינו לא יכול להיות אחרת.
ולפי ידיעותינו ומושגינו אנו, דומה לנו דבריהם ז"ל על עונגים וחיים אחרים, כדבר של תמיהה, ולפליאה רבתא יחשב זה בעינינו, ולא משיגים בשום־אופן מציאות כזאת, איך באמת יתכן להיות כזה, איך זה יכול הגוף להרגיש כל עונגים־שבעולם מענינים רוחניים, - ענינים שלדאבונינו אין אנחנו חיים בהם, וחסר לנו בהם הרגשי העונגים־האמיתים.
ובמושגינו־הגשמי אין אנו יכולים לצייר כלל מה שאז"ל )ירושלמי שקלים ג, ב; קה"ר ח, א; ועי' נדרים מט:( ברבי־יהודה שהיו פניו צהובין כל שעה, עד כי כאשר ראתה אותו ההיא מטרוניתא, אמרה לו, פניך דומים או כשתוי יין, או כמלוי רבית, או כמגדלי חזירים, )שהן מרויחין ביותר, ופניהן צהובין ויפין(.
והשיב לה רבי־יהודה לההיא מטרוניתא, כי אחד מאלו שלשה־דברים אין בי, אלא תלמודי שכיח לי, וכתיב )קהלת ח, א( "חכמת אדם תאיר פניו", - אורייתי היא דמנהרא אפוי.
שהיה לו לרבי־יהודה הנאה ותענוג מתורתו, עד אשר פשוט גופו התפטם מהם, ופניו ממש רוו מתענוגי החכמה, עד אשר היו פניו מאירים וצהובים ממש.
כי שמה מונח הרבה יותר עונג, יותר שמחה, יותר נעימות, יותר עריבות, מאשר בתוך כל העידונים שיכולים לימצא.
ונדמה לנו כל זה, כמו שספרו לנו חז"ל )ב"ר סט, ח; סוטה מו: ועי' סוכה נג.( מעיר לוז, שלא שלט בה מלאך־המות מעולם, ואין לו רשות לעבור בה, וחיים שם לעולם, - ואנו מבינים זה בתורת מליצות ורמזים.
ועל־דרך־זה עמדתי במה שאמרו חכמינו ז"ל )סנהדרין לח:( "אדם־הראשון מין היה".
ואמנם זאת פליאה באמת, איך מבינים מאמר זה? - מה היה באדם־הראשון, ומה היה ביכולת להיות בו, לקרוא לו בשם כזה? איך היה אפשר זאת ביציר־כפיו של הקב"ה?
ועל־זה אמר הרמ"ח לוצאטו ז"ל, בדעת תבונות )מ'(, וז"ל שם: שחטא האדם הי', שהיה עינו מטעה אותו לחשוב אותו "תאוה לעינים, וטוב למאכל, ונחמד להשכיל".
והיינו שעיקר חטא אדם־הראשון היה, מה שראתה "כי טוב העץ למאכל, וכי תאוה הוא לעינים, ונחמד העץ להשכיל" )בראשית ג, ו(, - שעינו הטעה אותו במה שראה ככל זאת, עד שחשב ששתי רשויות יש.
כי ראיה זו היא כמו שתי רשויות, כי לא היה לו לראות שום דבר, רק מעשי השם, וכיון שאמר לו השם כי הוא "עץ הדעת טוב ורע", לא היה לו לראות שום טוב, אחרי כי אין במציאות שום דבר, והכל מקורו ברצון השם, והכל רק מעשיו, ואין עוד מלבדו.
והנה נסביר את זה באופן כזה, כשאחד דר בבית, וכל חדרי־הבית מלאים בחפציו וכליו, אנו רואים שהוא דר שם, ולא אחר, - אך כשרואים בפינה־אחת חפציו של איש אחר, אזי מוכרחים אנו לומר, שדרים פה־בבית עוד אחרים זולתו.
ועד"ז עלינו להבין מה שאחז"ל )רש"י דברים ד, לה( על זמן מתן־תורה "אתה הראית לדעת כי ה' הוא האלקים, אין עוד מלבדו", - "כשנתן הקב"ה את התורה, פתח להם שבעה רקיעים, וכשם שקרע את העליונים, כך קרע את התחתונים, וראו שהוא יחידי" - "אין עוד"!
וכמו שביאר האבן־עזרא )עי' שמות כה, מ( בענין מלא כל הארץ כבודו, שאין מקום מבלי מציאותו, וכל העולם מלא בכבודו, כי כבודו נראה וניכר בכל המציאות, ומהמציאות בכלל ובפרט נראה וניכר כבוד השם.
- וזהו שראו שאין עוד ממש.
ואדם־הראשון בראותו כי תאוה לעינים, וטוב למאכל, ונחמד להשכיל, וראה שיש מיני עונגים־אחרים בבריאה, אז הטעתו עינו בחשבו כי יש עוד מה ומי שבלעדי מציאותו ית'.
והנה כתוב )דברים ח, יב־ח( "פן תאכל ושבעת וגו'. ושכחת את ה' אלקיך המוציאך מארץ־מצרים ... ואמרת כחי ועוצם ידי עשה לי ... וזכרת את השם אלקיך כי הוא הנותן לך כח לעשות חיל".
והנה בראשית השקפתנו, במבט שטחי, הלא אמנם ודאי נראה לנו מן המעשים שבכל־יום, שיש עוד מה ענין "כחי ועוצם ידי", שבכח ועוצם־יד עושים חיל, ובלי כח ועוצם־ יד, נשארים בלא כלום, ומי אשר יאכל הרבה וטוב, יהיה לו כח רב, דהיינו ענין השתדלות, וכשאדם משתדל, אזי משיג ויש לו, וכשאין משתדלים, באמת אין משיגים כלום.
ובראיה־שטחית הלא זה אמנם נראה כאמת כן, כי לכאורה אנו רואים בעולם מנהגים קבועים עומדים על משמרתם, כאילו כן הם חוקי־הבריאה ולא יעבור, וכמו"כ רואים שיש גם חכמות אחרות ועונגים אחרים.
אבל לימד אותנו כשנתבונן עלינו לראות כי לא חכמותיו וגבורותיו עשו לו כל החיל, אלא "כי הוא הנותן לך כח לעשות חיל", - ונמצא שנראה אח"כ שכל זה הוא־יתברך, וזהו מה שמתרגם אונקלוס )שם( יהיב לך עיטא.
והנה כשנתבונן את דקותו ועמקותו של חטא אדם־הראשון בענין "טוב למאכל ונחמד להשכיל", אין אנו יכולים בשום־אופן להשיג את הטעות שהי' שם, לפי גודל הכרתו.
ונורא הדבר עד היכן הענין מגיע, שבדרגתו של אדם־הראשון ובמצבו היתה טענה עליו שפגם ב"אין עוד", - כי לפי ערך דרגתו ורוממותו הרי היה שם איזה ענין כלשהו של 'עריבות', איזושהי בחינת־מה של הרגשה עצמית.
וזהו כבר ענין "מין היה", - כי על־ידי שיור כלשהו מן הגוף, אף אם יהיה זעיר ככל שיהיה, כבר אין זה יחידות, וזאת כבר אמנם "שתי רשויות", שיש כבר משהו חוץ ממנו יתברך, רשות שניה.
ועתה נבין את החובת־הלבבות )פרישות פ"ב, הובא לעיל מאמר מ"ה( בענין התדרדרות העולם והמלוכה שאנו נמצאים בה במצבנו, - אשר תפסה בכפה את כל־העולם־כולו, ולקחה את כל הבעלות והממשלה בידה, - וממשלתה כל־כך גדולה וחזקה, והעולם כל־כך שקוע תחת ממשלתה, ומשועבד לה בגוף ונפש, - עד אשר אצלנו אין שייך כלל "שתי רשויות", שאין אנו יודעים כלל מעולם אחר ומחיים אחרים, זולתי זה שאנו חיים בה.
והיא מלכות תקיפה בכל תוקף ועוז, בחוקים ומשפטים, ממש מלוכה מול מלוכה.
ומזה יפחד האדם, כי מי יכול לעמוד מפני אימת־מלכות.
ובאמת זוהי העבודה־הקשה של האדם, להלחם נגד המלכות שאנו חיים בו.
וכמו שהתורה הזהירה עלינו )דברים יג, ב( "כי יקום בקרבך נביא או חולם חלום, ונתן אליך אות או מופת. ובא האות והמופת וגו'. - לא תשמע אל דברי הנביא ההוא".
כי אף שתראה ממש בדבריו, שהמלוכה ניתנה "ביד רשע", ויש לה באמת כחות גדולים ונשגבים, ועושה עם הבריאה כחומר ביד היוצר, עד כדי "ובא האות והמופת", - הזהיר הכתוב שלא לטעות אחרי האות והמופת.
אבל תדע - "כי מנסה ה' אלקיכם אתכם", - שכך רצה הקב"ה, שמסר כח וממשלה, כאילו שיש עוד איזו ממשלה, זולתי הבוי"ת, הנותנת ומשפיעה טובה לכל מי שרוצה.
וכל עבודת־האדם היא, לעמוד בתוקף על הפוזיציע, ולהשאר על דעתו, לבלי להתפעל מן המופתים שלו, שהלב לא יזוז אף זיז כלשהו ממקומו, אפילו אם יתהפכו עולמות, והוא לא יתפעל כלל!
ולכאורה נדמה לנו, שאילו הנביא השקר בא אצלינו, אנו בודאי לא נשמע אליו, אבל באמת כל־זאת הוא בסיבת אי־ידיעתנו את עצמנו, עד כמה נקל לנו להיות נעקרים ונשטפים בנחשול הגלים של הצד שכנגד.
והאמת הוא, כי בשביל נסיון־קל של החיים, אנו נדחים מדעתינו, וצריך לזה הבחנה גדולה.
וכמה רחמים ותפילות צריך לזה, שלא ניסוג־ אחור מן נסיון כל־שהוא, ומופת כלשהו, מן החיים, שמראה לנו מציאותו של החיים של המלוכה־האחרת, וזוהי כל עבודת האדם.
מח
"שאיחה את כל באי־עולם"
 ו' תבא, כ' אלול
יסוד היחוד עלינו להבין על־דרך כמו שציירנו, כאדם שדר בתוך ביתו, אשר כל הדירה הוא ממלא מחפציו וכליו שלו.
אך אם ישנם שם עוד חפצים שאינם שלו, ודאי שדר פה־בבית עוד אחר זולתו.
כן כשאנו רואים בבריאה, אשר אנו חיים באויר, וכל חיותינו תלוי בזה, ומאידך רואים שיש נבראים שחיותם רק במים, או באש, שלפי מצבנו הוא רק מות, ולהם הוא חיים, שא"א להם זולתם.
ולכאורה הם מדינות נפרדות, שאין להם יחס כלל זה עם זה.
אבל אם נדע סוד המלכות בכללה, דהיינו מי שיודע כל היקף המלוכה, הוא יודע שמסדריה הוא שישנם מקומות כאלו וכאלו, וכמו שיש מקומות או מדינות מיוחדות לשכר, וכן גם לעונש.
וכשנדע תהלוכות המלכות, יודעים אנו שכל המדינות הן מלוכה אחת, וכל אחת מהן מורה על הנהגת המלכות, - וזהו רק אחר ידיעת כל היקף המלוכה בכללה.
וזה ביאור אמרם ז"ל )דברים ד, לה ברש"י( "אתה הראית לדעת, - ]מלמד כי[ כשנתן הקב"ה את התורה, פתח להם שבעה רקיעים, וכשם שקרע את העליונים, כך קרע את התחתונים, וראו שהוא יחידי" - "אין עוד".
ובודאי שראו שם מינים ממינים שונים, ולכאורה אין להם שום שייכות זה עם זה, וישנם גם הפכים, שני הפכים בנושא אחד, כולם נראים כחלקים מפורקים, מקוטעים, זעיר שם זעיר שם, ללא כל המשך ובריח המחבר את כולם, - אבל אחר ראותם את כל היקף הבריאה, מראש ועד סוף, ראו ש"אין עוד", דהיינו שכל הדירה מלאה רק בחפציו, אין כלום בבריאה, אלא הכל יוצא ובא כי אם למשימה אחת, "לעשות רצון קונם".
וזהו היחוד הגמור, - כי יש המשך ויחס בין כל ריבויי המציאויות, וכולם מאוחדים ומיוחדים המה, ולא מדולדלים כלל וכלל.
וממילא אין שייך על־זה שם ריבוי, מאחר כי כל הריבוי שאנו רואים אינו ריבוי באמת, כי ביחידותם אינם ריבוי ואינם הפכים, אלא אחד המה, כי כולם הנם כלים ומכשירים להגיע לתכלית־אחת, כולם סובבים־והולכים ומתגלגלים רק לתכלית ההיא, כטבעות בתוך השרשרת.
והנה היסוד הזה מבואר כן בספר דעת תבונות )אות ל"ד( וז"ל: כשנשים אל לבנו כל סדרי מעשיו ית'... מה שהתבאר לנו מכל־זה, הוא, עוצם יחודו ית', - ועל זה מורה כל הבריאה...
והנה מן הפליאות בהבריאה, אחרי שכל הבריאה אינה רק מכבודו, איך נשאר מקום להכנס שם אחר, דהיינו להתפשט שם מלוכה־אחרת, להניח כלים שלה, וכמו שביארנו.
והנה באמת זהו ביאור הכתוב )ישעיה מה, ז( "ובורא רע", - שגם זה הוא מבריאותיו, וכל זה הוא למטרת הוראת היחוד, דהיינו שאחרי שכונת כל הבריאה היתה רק להראות לנו שאין עוד, הי' צריך להראות לנו הרע, והוא כח ההיפך ממש בתכלית, ואחרי ראותנו את כל סיבובי הבריאה בסוף, אז מזה גופא יתברר לנו יחודו, כמו שכתוב בסוף שירת האזינו )דברים לב, לט( "ראו עתה כי אני אני הוא וגו', אני אמית ואחיה, מחצתי ואני ארפא".
ועיין בדעת תבונות דף ח' )אות מ'( וז"ל: כי אם לא הי' בורא הקב"ה העולם אלא על צד הטוב, בלא צד הרע כלל, לא היתה המחשבה מציירת הרע כלל, להבין היחוד בשלימות גדרו.
אך כיון שברא הרע, אז ודאי כבר המחשבה יכולה לצייר אותו, ולהכיר מכחו היחוד באמת.
ולזה צריך שיוכל להקיף את כל הבריאה, ולחברה ביחד, דהיינו לחדור בכל האמפריה )דורכדרינגען די גאנצע(, ורק אז יכולים לעמוד על היחוד, - "שכל מה שהוא רע, אינו אלא נברא ממנו יתברך לכבוד עצמו" )לשון הדע"ת(.
והנה הענין של עבודה־זרה בימים הקדמונים הי' בזה, בודאי עמדו על כמה חכמות, אך כמו שכינו זה חז"ל )חגיגה יד:( בלשונם "מקצץ בנטיעות", שלא יכלו לחבר את כל הבריאה.
והנה באברהם־אבינו ע"ה אמרו ז"ל )ב"ר לט, ג; תנחומא לך ב'( "אחות לנו קטנה - זה אברהם שאיחה את כל באי־עולם וכו' כזה שהוא מאחה את הקרע", ובפירש"י שם, שאיחה להקב"ה עם כל העולם.
והנה זה הי' בחטאו של אדם־הראשון, אף כי קודם החטא הי' רואה מסוף העולם ועד סופו )עי' חגיגה יב. סנהדרין לח:(, אבל אחר החטא, שעינו היתה מטעה אותו לחשוב אותו תאוה לעינים, ונמצא שהי' לו מקום לטעות ולחשוב שיש שתי רשויות.
וזהו שלאחר החטא כבר לא הי' בכחו דורכצודרינגען את כל הבריאה ולחברה ביחד.
מט
אפס קצהו תראה, וכולו לא תראה
 ש"ק תבא, כ"א אלול
הנה לכאורה הדבר לפלא בעינינו ענין העבודה־זרה, איך עבדו אותם הגוים, ואיך עשו אותם לאלהים? - שאנו מדמים על כל ענין עבודה־זרה שמהבל יסודו, רק דמיון כוזב, ודומה לנו שאנו אין לנו עסק כלל בענין עבודה־זרה, שלא היה לזה מקום אלא לפנים, בעת שהיה יצרא דעבודה־זרה, משא"כ עכשיו שהכל רואים שאין זה אלא שטות והבל.
אבל לאחר העיון נראה, שגם בימינו, אחר מצב התפתחות החכמות בעולם בגדר ננס על גבי ענק, בכל־זאת עוד לא השיגו כי כל הבריאה היא אחת, ואם כי בנויה היא מחלקים נפרדים, רבים ושונים, אשר ודאי שישנם חילוקים רבים בין אחד לשני, אמנם אין בהם כל נפרדות, כי נפלאה היא הבריאה בשכלולה כחטיבה אחת, אשר מחוברים ומאוחדים־ומיוחדים המה כל חלקיה, ולא מדולדלים כלל וכלל, כי כל הברואים כולם יש להם התיחסות זה עם זה, ומתמזגים ומתחברים המה כל אחד לרעהו, וכולם כאחד פועלים במהלך שלימות כל הבריאה, יחדיו ממש, כאילפס וכיסויה, במציאות אחת ממש.
כמו אש ומים, אשר מפני שהם הפכים זה לזה, על־כן אין מן הפלא מה שחשבו האומות־הקודמות כי אש הוא אל בפני עצמו, וכן בכל דבר.
אבל אחרי ראותנו, כי מה שאצלנו הוא חיים, וההיפוך מזה הוא מות, ולברואים־אחרים הוא בהיפך, מה שבעדנו הוא חיים הריהו בעדם מות, הדגים הרי האויר הריהו בעדם מות, ומים שהוא בעדם חיים הריהו מות בעדנו, - יוצא מזה שאין לקרא לזה "חיים", ולזה "מות", רק אומעטום איז ער, רק שפה הוא מדינה של שכר ומעדאלן לעושי רצונו; וכאן מדינה של פאלימיאטן לעוברי רצונו.
והנה כמו שחיים הוא חלק מהבריאה, כמו־כן גם להיפך, דהיינו: מות, הוא חלק מהבריאה, וכולם ביחד הם מורים על היחוד.
והנה זה ביאור המאמר חז"ל )עי' ב"ר ט, ה־י; ילקוט בראשית טז; מובא בשע"ת ב, כה( "רבי־מאיר אומר, טוב מאד - זה המות", - ומנין הי' יודע זה לומר כן? אלא כיון שזו מדינה גם־כן המורה לנו על מלכותו.
והנה בראותנו דבר־מה המתהוה בעולם, הלא מחמת ראייתינו־החושית, המוגבלת, חושבים אנו שאנו רואים דבר־שלם, את כל היקף הדבר, כדבר בפני־עצמו.
אך כשמסתכלים מעט, כשמעמיקים כחוט־ השערה־אחד בתוכיות הדבר, כבר מבינים שהאמת היא כי רק אפס קצהו נראה, אבל כולו לא נראה, - כי אין אנו מטיבים לראות הדבר עד גמירא, עד ההתחלה האמיתית, להכיר בעצמות אותו־דבר כי כל מה שאנו במבטינו־הגשמי רואים ונפגשים בו, אין זאת עצם המציאות־האמיתית של הדבר, ואינו אלא בית־אחיזה לאמיתת מציאות־הדבר, ולמהותו במקורו, כי בראייתינו רואים אנו רק את נרתיק הדבר, אבל לא את הדבר בטהרתו ובעצמיותו.
כי בכל דבר, לא מן התהוותו להיות נראה לאדם לעינים, לא מכאן היא התחלת־הדבר, אלא חבויה־ונסתרת בפנימיות כל־דבר איזו דחיפה וסיבה טמירה־ונעלמה, מציאות רוחנית, אשר היא התלבשה והתגלמה באותו הדבר, וכל הוייתו הגשמיית־הנראית באה והווה מתוך המציאות הרוחניית־הנסתרת, וכל חלקיו לכל פרטיו, התלבשות והתגשמות הרוחניות הוא, שהיא הדוחפת והגורמת להתהוותו, והיא אמיתת עצמיותו, והיא היא כל קיומו, ואשר בסילוק המציאות־הרוחנית אמנם יאפס הדבר, כי מחיצוני־חיצוניותו ועד פנימי־פנימיותו אחד הוא, מבלי כל אפשרות להפריד ביניהם.
למשל, כשאנו רואים שאחד מכה את רעהו, אנו חושבים שמאחר שזה האיש־ המכה הוא אדם־רשע, בסיבת־זאת הוא מכה אותו, - וחושבים־אנו שההכאה מיוחסת אל האיש־המכה, כי מכח סיבה־זאת, שהוא הנהו זה אשר רוצה להכותו, מזה מתחיל כל הכאתו אותו, - אבל שההכאה יש לה דחיפה וסיבה קודמת, ואיננה מיוחסת כלל אל האדם־המכה, שאינו אלא כגרזן ביד החוצב בו, את זאת כמעט שאין אדם מכיר ומרגיש.
אבל באמת הוא לא פחות ממה שאנו רואים בטבע הכלב, כשמכים אותו במקל, הוא כועס על המקל, וחוטף אותו לנשוך, ובאמת אנו רואים כזה גם באדם, כגון כשנועל את מנעליו ואינו יכול לנעלם כל־כך בנקל, אז הוא כועס על המנעל, ובודאי שטבע האדם כי מה שרואה, חושב זה לדבר שלם.
והנה מצינו בטבע, שהתולדה אינה מעידה על עצמה שהיא שייכת להסיבה הראשונה.
כי כאשר נעיין בהתולדות, באמת כבר הם נשתנו שינוי רב, ולא מתדמים למולידם בשום־דבר, לא בתמונת־מראיתם ולא בתכונתם, אשר מי שהוא רואה רק את התולדה, לא יוכל בשום־אופן להכיר מי המולידו, מאיזה מקור הוא נובע, ולהיכן הוא מתייחס, - והיא אמנם חכמה גדולה ורבה, לידע התייחסות כל תולדה אל מולידה, להכיר את סיבתה המחיה אותה ומשלימתה, וכן הלאה והלאה, עד בואו להכרת המסובב־הראשון, הבורא ית"ש.
למשל, כשאנו רואים תפוח, מבלי ידיעה שהוא מן העץ, היינו יכולים לחשוב שהתפוח צומח מברזל או כדומה, כי מה שייכות־יש לתפוח עם עץ, אבל אחרי שאנו יודעים שהתפוח צומח מן העץ, יודעים אנו שגם התפוח הוא עץ, כי ב"איתכסיין" הנם אחד ממש, אלא שיש בחינה של "איתגליין", ובבחינה־זו כבר מתחלקים הדברים, והרי הם באמת שני דברים שונים ונפרדים.
וכן כשנצייר אילו לא הי' האדם מתנועע, אזי אילו ראינו שפתאום התחיל האדם הלז לנוע, להכות ולשבר, אזי היינו מבינים שיש איזה התחלה חוץ ממנו, שמזה יצא שהתחיל האדם להכות.
אבל לא כן עתה, שאנו רואים מקודם שהאדם כועס, והוא ברצונו הולך ומכה את חבירו, חושבים שאין כאן התחלה אחרת.
והנה דוד־המלך ע"ה לא כן ראה, כאשר שמעי בן־גרא קלל אותו קללה נמרצת )שמו"ב טז, ה־ח( "ויאמר אבישי בן־צרויה ... אעברה נא ואסירה את ראשו", אמר דוד־המלך )שם טז, י־יא( "כי ה' אמר לו קלל את דוד... ויאמר דוד אל אבישי ואל כל עבדיו ... הניחו לו ויקלל, כי אמר לו השם", - ולא רצה לעשות לו כלום.
והנה זהו הביאור בשירת האזינו )דברים לב, כו( "אמרתי אפאיהם אשביתה מאנוש זכרם, לולי כעס אויב אגור, פן ינכרו צרימו, ואמרו ידינו רמה, ולא ה' פעל כל זאת".
והנה כביכול שאין לו שום עצה, מאחר שחוטפים את המקל וכועסים עליו.
כי מאחר שלהכות בלבד, אין זה ברצונו ית', אלא רק לתכלית שיכירו את יחודו, - ומאחר שהם אינם רואים את היקף הדבר, עד ההתחלה האמיתית, כי־אם ייחסו את הדבר רק להסיבה שקדמתו, לחשוב שהיא המולידתו, מבלי להתבונן לייחס הדבר אל הסיבה הראשונה, סיבת כל הסיבות, - הנה לא יבא התכלית מזה, כי התכלית הוא "ראו כי אני אני הוא, אני אמית ואחי', מחצתי ואני ארפא".
נ
זו היפך זו
 מוצש"ק פ' תבא
אמרו חז"ל )בסוף מסכת סוטה מט:( בעקבות־ משיחא חוצפא יסגי כו', הגפן יתן פריו והיין ביוקר כו', בית־ועד יהי' לזנות כו', וחכמות־ סופרים תסרח, ויראי־חטא ימאסו, והאמת תהא נעדרת, נערים פני זקנים ילבינו, זקנים יעמדו מפני נערים, בן מנוול אב, בת קמה באמה, כלה בחמותה, וכו'.
והנה צריך להבין מקור דבריהם, דהנה בודאי לא דברו מליצות, וגם יקשה מאיזה טעם הוא שבכל־דבר יהי' רק ההיפך ממה שצריך להיות, וגם האיך תהי' כזאת, שחכמת סופרים תסרח, שחכמה תהי' מסרחת.
אבל אחרי ידיעת סוד של )קהלת ז, יד( "זה לעומת זה עשה האלקים", ואין בבריאה אלא שתי ממלכות, והשני' היא רק ההיפוך מן הראשונה, ועתה רק לנו לדעת מה שיש בראשונה, ממילא נדע כי כל ההיפוך־מזה יש בשניה.
הנה מצאנו בראשונה צניעות, בישנות, "בושת פנים לגן־עדן" )אבות ה, כ(; וכאן - "חוצפא יסגי", מצינו שם )ויקרא יט, לב( "מפני שיבה תקום"; וכאן - "זקנים יעמדו וכו', חכמת סופרים תסרח, יראת חטא ימאסו".
עתה נבין האיך אפשר שתהי' כזאת, שביראת־ חטא יהיו בושים כבושת־גנב, - ומי שיהי' נזהר מעבירה, יצטרך להסתיר בחדרי חדרים.
ועתה אחרי שידענו שהם שתי מלוכות, ומתנגדות כל־כך, עד שאינם יכולים בשום־אופן ובשום־פשרה להיות כאחד, עד אשר במקום שיש רק 'ריח קצת' מן השניה, כבר אין מקום להמלכות הראשונה.
כמו שאמרו חז"ל )יומא ט: סנהדרין קג: עה"כ בישעיה כח, כ( "והמסכה צרה כהתכנס" - ר' יונתן כי הוי מטי להאי קרא הוי בכי: מי שנאמר בו )תהלים לג, ז( "כונס כנד מי הים", והוא בלתי זמן ובלתי מקום, ויכול לכנס את כל מי הים כנד, יען שהוא יכול להמצא בחוט השערה שאינו תופס מקום, וכאן נאמר )ישעיה כח, כ( "צרה כהתכנס", כביכול שאין לו מקום, וכאילו דוחפין אותו ממקומו.
וזהו סוד שכל מקום שיש בו 'ריח קצת' מן השקר, כבר אין לו מקום כביכול פה.
ובאמת כאשר יודעים כח הרע, אימה ופחד צריך שיפלו על האדם, רק שיש לנו הבטחת הבורא )בראשית ד, ז( "ואתה תמשל בו".
נא
"כי שקר נסכו"
 ב' נצבים, כ"ג אלול
איתא בספרי )דברים יא, טז( "וסרתם ועבדתם אלהים אחרים, - כיון שסר אדם מן התורה, מיד הוא עובד עבודה־זרה", וכן אמר דוד )שמו"א כו, יט( כי גרשוני היום מהסתפח בנחלת ה', לאמר לך עבוד אלהים אחרים )עי' כתובות קי:(.
והנה כידוע אצלינו שחז"ל לא דברו בגוזמא ובמליצות, רק שהוא המציאות האמיתית.
והנה אין להבין זה כפשוטו, שכיון שסר קצת מן התורה, מיד הוא עובד עבודה־זרה, ויותר נפלא מה שאמר דוד אחר שגרשו אותו מארץ־ישראל, והיינו שטרדו אותו מלעסוק בתורה, היינו "לך ועבוד עבודה־זרה", - שזה בודאי ברור לנו, שלא היתה לדוד־המלך ע"ה הוה־אמינא ושום חשש לומר שמזה שגרשו אותו מא"י יבא עי"ז לעבוד עבודה־זרה.
ורק ע"ד שביארנו ולפי דברינו יכולים אנו להבין זה המאמר, היינו כי כל משכיל, אחר ידיעתו את סוד של "זה לעומת זה עשה אלקים", יפגוש זה על כל פסיעה ופסיעה, שאין בכל הבריאה רק שתי מלוכות, וכל אחת מהב' מלוכות יש תחת רשותה כל מה שנצרך למלוכה, היינו: תורות, חוקים, ונימוסים, וחיים, חכמות ומוכיחים וכדומה, וכמבואר כל־זה בחוה"ל שער הפרישות )פ"ב, הובא לעיל מאמר מ"ב(.
וכל־אחת יש לה טעריטאריע שלה, וגבולים מיוחדים, זה אצל זה.
וכמו בגבולים שבין מלוכה לחברתה, אם אחד פוסע פסיעה־קטנה־אחת מחוץ לגבול, מיד הוא נמצא בטערעטאריע של השני', והנה זהו סוד של התחלפות )הפארבייטן( הגבולים.
ובזה מובן מה שכתוב בספרי, כי מיד שסר מן התורה, מיד הוא נמצא בטערעטאריע של המלוכה של אלקים אחרים.
ודוד־המלך ע"ה, לפי מדרגתו, הי' מרגיש בעצמו ירידה קצת, הרי הוא לומד שכיון שגירשו אותו מן הגבולים של תורה, מיד הרי אין לו שום מקום, ונמצא מיד בטערעטאריע של המלוכה של אלהים אחרים.
והנה ירמיה־הנביא )פרק י'( כשהוכיח לישראל, להראות ולברר להבחין החילוק אשר בין המקום, בורא העולם, לבין אלהי העמים, עבודה־זרה, - להבדיל, - לא הי' יכול להסביר להם בחילוק אחד, להראות הבל אלהים אחרים, ומציאות הא'ל ית"ש, - עד שבפרק־שלם הוא מטריח להסביר ולבאר להם ארבעה פעמים החילוק ביניהם.
ועוד צריך להבין מה שביאר להם במהות העבודה־זרה וגנותה "כי שקר נסכו", ולכאורה הוא תמוה שלא מצא להם הבדל אחר והגדרה אחרת אלא מה שהוא שקר, הלא עבודה־זרה היא מן החמורות, וזה דומה כמי שאומר על רוצח שהמעשה הזה הוא מעשה שקר.
והביאור בזה הוא כן, כי כשאנו רוצים לידע את השם המורה על תוכן של המלוכה, שבה נכלל הכל, כמו "נערוו" )העצב־המרכזי, חוט־השדרה( של מלוכה.
והנה באמת מצינו במלכותו ית' כמה מעלות ומידות טובות שאנו רואים בבריאה, כמה חכמה ורחמנות וחסידות וכאלו, - אבל אין זה התוכן של המלוכה, ואינם רק פרטים.
אבל מהו החוט המתווך, הברית התיכון שהוא מבריח בכל המלוכה, והוא היסוד שעליו נבנה המלוכה.
והנה איתא בחז"ל )שבת נה.( שחותמו של הקב"ה "אמת", שיסוד הכל ותכלית הכל הוא רק אמת, - ובהצד־שכנגד הוא ג"כ, אף שאנו רואים ג"כ כמה בנינים ופאלאצן, כמו: מינות אפיקורסות, כבוד, קנאה, כעס, קפדנות וכל מיני חכמות, וכמה מיני שיטות, - אבל התוכן ועצב־השדרה )הנערוו( שבכולם הוא "שקר".
והנה בכל ימות־העולם מתחילת הבריאה, כבר נתחלפו כמה אלפים שיטות ודעות, שלכאורה סותרות הן אחת את רעותה מקצה אל קצה, - אבל אחר ניתוח היטב־וגמור בכל חוטיהם ועורקיהם, אז יראה כי כל השיטות למיניהם, כל הדעות, ממקור אחד יצאו, תוכן כולם אחד, והוא: השקר, אשר ממנו תוצאות כל רע, אלא שמשנה את פרצופו ומלבושיו, שפעם הוא בלבוש כזה, ופעם בלבוש אחר.
והנה בענין עבודת העבודה־זרה הוא לא כמו שאנו חושבים שהוא כפשוטו, שהולך ומשתחוה לאליל, - אלא שהוא רק מגדרי ההלכות של עבודה־זרה שאינם חייבים מיתה רק על עבודות האלו, - כמו שמצינו שחיוב מיתה הוא רק על השתחווי' וניסוך וזבוח וקיטור.
אבל גדר העבודה־זרה הוא, נטי' קצת מן האמת, מיד הוא בממשות העבודה־זרה.
וממילא מובן היטב הספרי שהבאנו לעיל.
וצריך לדעת כי אין בזה שום פשרה, ואין בחלל העולם כולו, בכל השיתא אלפי שנין, שום מקום אמצעי, ממוצע בין שתי המלוכות, להתנהג עצמו באופן נייטרלי, להיות אדם סתמי, אשר מנוע ימנע עצמו מלהיות סבוך כלל בזו המלחמה, לאמר: איני רוצה בכל הפלפול והמאבק, אלא אשב ואעסוק במקצועי ובמלאכתי שלי, לבלי כל־ נטיה וכל־עסק לא עם הטוב ולא עם הרע.
כי לא תועיל לו כל התאמצות לברוח מן המאבק, ואי־אפשר שלא תהיה כל שייכות לעסק זה.
כי ענין הנייטרליות אין כלל במציאות, כי מקצה הארץ ועד קצה, בכל זמן ועידן, מתנהל מאבק בלתי־פוסק, וכל האנשים העוברים בעולם, כולם נמשכים ונעסקים בזה, ובעל־כרחו הנהו דבוק או בזה או בזה, - וזהו עיקר גדול, ועל־זה סובב כל יסוד עבודת האדם.
וזהו מה שאמר להם ירמי' ע"ה, כי עצב־השדרה )ה'נערוו'( של עבודה־זרה הוא "שקר".
ובזה נבין כונת הרא"ש ז"ל באורחות חיים )כ"ט( "ואל תשים זהב כסלך, כי זאת תחילת עבודת עבודה־זרה".
וזהו ביאור אמרם )סנהדרין צב.( המחליף בדיבורו כאילו עובד עבודה־זרה, - כששואלים אותו אם היית במקום פלוני, ואומר להם שלא הי', והוא שקר, הוי כאילו עובד עבודה־זרה.
ולכאורה שני דברים כאן, ומהי השייכות ביניהם?
אכן הוא מבואר לפי דברינו, כי זהו עצב־ השדרה )ה'נערוו'( של עבודה־זרה.
והנה השתי־וערב הוא נתעב אצלינו כל־כך, עד שאין אנו יכולים להביט עליו כלל, אבל לו ידענו כי כל המלוכה שלו, שיעור הממשלה שלה גדול מראש העולם ועד סופו, - - - וזה יסוד של כל התורה כולה.
נב
"ונכון וקיים"
 ג' נצבים, כ"ד אלול
ועל־דרך־זה שאמרנו, צריך להבין את החובת־ הלבבות בשער יחוד־המעשה )פ"ה(.
כי לכאורה הוא פלא, שבתחילה היצר מכחיש וכופר בכל, ומטיל ספקות בהשארת הנפש, ובנבואה, ובתורה שבעל פה, ובחידוש העולם; ובסוף בא בטענות שהוא שמח בעבודתו לאלקים, ומפתהו להסתיר כל מעשי עבודתו לאלקים, ועוד כאלו, עד שהוא מפתהו שהוא גדול הדור, שעליו להוכיח וללמד את העם במעשיו.
ולכאורה הלא הוא סותר את עצמו.
אבל האמת הוא כמו שדברנו, שהוא מלוכה של שקר, והחוט המתווך שלה שמקיף בכל עניניה, הוא שקר! וכל הבריאה מימות אדם־הראשון ועד עתה, בכל אלפי השיטות והדיעות שנחלפו במשך הזמן, וכל־אחת־ואחת בשעתה היתה כל־כך בתוקפה, עד מסירות־נפש.
והיסוד בזה, שהיא מלוכה, לא א־פרומקייט, ובמלוכה יש גם מסירת נפש.
והנפלא בזה, מה שיש בגמרא יומא )דף יט:( באותו כהן־גדול צדוקי, שאביו הזהירו שלא לעשות העבודה כפי דעת הצדוקים שהחכמים יחייבו אותו מיתה על זה, והשיבו כל ימי הייתי מצטער על המקרא־הזה "כי בענן אראה על הכפורת", אמרתי מתי יבא לידי ואקיימנו וכו'; - והמסירות־נפש היתה כל־כך על שטותם, כמו המסירות נפש של רבי־עקיבא על קידוש השם )ברכות סא:(.
וזהו מה שהשיב מנשה לרב אשי )סנהדרין קב:( שאילו היית בדור שלנו, היית רודף בכל־כחך אחר העבודה־זרה.
וכמו אותו תינוק )סנהדרין סג: סד.( כשמצאו אליהו שהיה תפוח ומוטל באשפה )גווע ברעב(, ואמר לו אליהו: אמור בכל־יום "שמע ישראל ד' אלקינו ד' אחד", אמר לו, הס שלא להזכיר בשם ד', מיד הוציא יראתו )צלם( מחיקו, ומחבקה ומנשקה, עד שנבקעה כריסו, ונפלה יראתו לארץ, ונפל הוא עלי' )ומת(.
אף כי עתה אין לנו שום ציור על המסירות נפש איך "אומרים לעץ אבי אתה", אבל בזמנה, כשהמלוכה היתה בתמונה־כזו, לא קשה מידי.
וכן אנו מוצאים בכל תקופה ותקופה מסירות־ נפש על כל שיטה, כמו שמובא בעיתונים ששאלו לטרוצקי שבשביל שיטתם יש סכנה לשונאי ישראל של כליון, והשיב להם שראוי להם לישראל למסור נפשם על האור שלהם, ולפי דעתו שוה להפקיר הכל בעד שיטתם.
וכאמור, מזה נראה מהלך המלוכה של השקר בעולם, שהוא מתחלף בלבושים שונים, ובשיטות שונות שאחת סותרת חבירתה, וכל־ אחת בשעתה היא בתוקפה עד שמחייבת מסירות־נפש.
וכן המשכיל יוכל להתבונן במצבו, כי האדם שבא בשנים, כשמשקיף על כל העבר שלו, ומתבונן על מסירות־נפש שלו בימי העבר, דהיינו שיטותיו שהיו לו לעיקרים, ולא פעם אחת מסר נפשו עליהם, האם נשאר מהם זכר קצת, וגם הדעות והשיטות מה שהוא מוסר עתה את נפשו עליהם, לכשיעבור זמן־מה ג"כ בודאי לא ישאר מזה כלום, ואז יתמה על עצמו איך בא לכלל טעות כזה.
ואין זהו קושיא, כי זה הוא עצב־השדרה )ה'נערוו'( של השקר בהתחלפותו )פון בייטעניש(.
והנה עתה נתבונן בצד השני הנה מה שאמרו ז"ל )ברכות יג. במתני; יד.:( שאין להפסיק בין אלוקיכם לאמת, משום דכתיב )ירמיה י, י( "וה' אלקים אמת", - שזהו חותמו, ועצב־ השדרה )ה'נערוו'( של הקב"ה כביכול.
וכאן אין שום חילוף ושינוי, כמו שאנו אומרים )לאחר קריאת־שמע( ויציב ונכון וקיים... ומלכותו ואמונתו לעד קימת.. חיים וקיימים... חוק ולא יעבור.
והנה בסידור הגר"א )בפירוש שיח־יצחק( ביאר, על "ודבריו חיים וכו' ונחמדים לעד ולעולמי עולמים", - שזה לא כהבלי העולם, שלא אשר יערב לילד בן־שנה, יערב לילד בן־ ששה־שנים, רק יהפך לו לזרא, ואשר יחמוד הנער בן־ששה־שנים, יהיה לתועבה לאיש בא בימים, ואשר יחמוד האדם בעודו לבוש לבוש־גופני, לא יחמוד עוד בהשליכו אדרתו־הגופנית מעליו, אבל יהיה בעיניו כשטר שנמחל שיעבודו )"אויסגעשפילטער לאטעריי צעטל"(, אכן דברי הבורא־יתברך הם נחמדים לעולמי עולמים, היינו בכל המצבים ובכל העולמות, - כי "חותמו של הקב"ה אמת" )שבת נה. יומא סט:(, בלי שום התחלפות, כמו שכתוב )מלאכי ג, ו( "אני ה' לא שניתי", וכמו שכתוב )שמות ג, יג־ד( "מה שמו, מה אומר אליהם וגו'. אהי' אשר אהי'", הייתי בעבר, און דער זעלבער גם בעתיד.
נג
"וענית ואמרת"
 ש"ק תבא בבוקר
בפרשת ביכורים )דברים כו, ה( כתיב: "וענית ואמרת, - לשון הרמת קול", כן איתא שם ברש"י, והוא בספרי.
אף כי ביכורים אין לה שיעור, ויוצאים בגרגיר אחד, מ"מ נראה שמלבד ההבאה יש כאן גם מצות הקריאה, שהוא לכאורה ענין אמירה.
ובאמת צריך להבין מה זה ענין הרמת־קול.
והענין בזה כמו שבכל המצוות יש בה גדרים וגם דיני הידור, כמו כן גם בבכורים, כיון שהאמירה בעצמה היא המצוה, יש גם בזה הידור וגדרי המצוה, וחזינן דיש עיקר מצוה גם באמירה מלבד הכונות והמחשבות.
והנה יצא לנו מזה עיקר גדול, כפי מה שיש שם ברמב"ן, שעיקר המצוה של בכורים היא להודות לה' שקיים הבטחתו, וכן הוא אומר )נחמיה ט, ח( "ותקם את דבריך כי צדיק אתה".
והנה אף שיש מחלוקת בין הראשונים אם תפילה דאורייתא או דרבנן, היינו רק אם החיוב דאורייתא, אבל רואים אנו בזה שזה ודאי שמקיים בתפלה מצוה דאורייתא, שזהו המצוה דביכורים להודות לה'.
והנה מזה נבין המחלוקת )ברכות טו.( אם קרא ולא דקדק באותיותיה, רבי יוסי אומר יצא, רבי יהודה אומר לא יצא, - דלכאורה העיקר הרי היא הכונה, אבל אחר שמצאנו מצות אמירה, כן הוא גם בקרי"ש יש גם מצוות אמירה, ומדיני ההידור צריך להיות שידקדק באותיות.
והנה אם גבי מצות אחרות, כמו אתרוג וסוכה וכדומה, מצינו "התנאה לפניו", כל־שכן וקל־וחומר במצות תפלה, שהיא מצוה הנעשית ברוח הממללא, שזהו הצלם אלק'.
ולפיכך שנינו )פאה א, א( "תלמוד תורה כנגד כולם", - כי זוהי גם־כן מצוה שבדיבור.
ותפלה אמרו ז"ל )ברכות ו:( מאי דכתיב )תהלים יב, ט( "כרום זולת לבני אדם", אלו דברים שעומדים ברומו של עולם וכו', - שבודאי יש בזה גדרים ודיני הידור.
ובכלל צריך לדעת, כי ענין התפלה הוא כמו לימוד הסוגיות החמורות, - ובהתפלל בעיון, ובשום לב, יכולים לעמוד שם על הענינים שאנו מדברים, ולזה צריך הכונה וקביעות.
נד
שיש לפני שני דרכים, ואיני יודע
 ה' נצבים, כ"ו אלול
בפתיחת ההקדמה לספר "דרך השם" )מהרמ"ח לוצאטו ז"ל( כתב, כי יתרון ידיעת הדברים על מתכונת חלקיהם, מידיעתם שלא בהבחנה, ]הוא[ כיתרון ראיית הגן המהודר בערוגותיו, ומיופה במסילותיו ובשורות מטעיו, - מראיית חורש הקנים והיער הצומח בעירבוב, - תמונה של כרם שיכול ליקרא כרם הוא כשהכל מסודר על מתכונתו, שלא יהי' בערבוביא אנדרלמוסיא )אנגעווארפן(.
הנה אף שיודעים אנו בודאי, שהענינים, אף שיש בכחם לעשות מהפיכה באדם, בכל־זאת אנו נשארים על מצבנו, אבל זה לכל־הפחות שיצא לנו סדר בענינים, ולהשיג קצת אור במעשינו ובחיינו, שלא יהי' לנו רצון להיות באנדרלמוסיא )אנגעווארפנקייט(, שבמצב כזה בודאי איננו יכולים לדעת כלל מעצמנו.
לא אחפוץ לומר בלשון העולם "בעוונותינו הרבים", שזהו הלשון המורגל מאי־ידיעה, אך אומר 'לגודל שטותנו', אשר כל הדברים שאנו כרוכים בהם תמיד, עם־כל־זאת איננו יודעים אותם מעצמנו, רק שצריכים ללומדם מן הכתוב, - אבל לכל־הפחות אחר שנראה ונלמד זאת בכתובים, נכיר זאת ליסוד ולדברים ברורים.
*
הנה איתא )ויקרא כו, ג( אם בחוקותי תלכו - שכר, ואם לאו - התוכחה, וכן גם במשנה תורה, וכל התורה בכלל מלאה אזהרות, ועונש ושכר, בכל עשה ול"ת, ולבסוף הדברים האחרונים של משה רבנו )דברים ל, טו( "ראה נתתי לפניך היום את החיים ואת הטוב, ואת המות ואת הרע".
ולכאורה מהו הפירוש "ראה", הלא הדברים ברורים אצלינו, דהיינו שמבורר לנו היטב שני הדרכים, עד שמכירים אותם היטב.
אבל מה שאנו חושבים לבירור, זה רק מחמת אי־ידיעתנו את עצמנו ואי־סידור במעשנו.
והנה כאן נביא סוד גדול, והוא מפתח לענינים שאנו מדברים, ופתח גדול בחכמה.
הנה חז"ל )דב"ר ד, א( אמרו, על הפסוק )דברים יא, כו( "ראה אנכי נותן וגו' ברכה וקללה", - שזה לא לחובתכם, רק לטובתכם, כדי שתכירו את הדרך הישרה, - רבנן אמרי, אמר הקב"ה, לא לרעתם נתתי להם ברכות וקללות, אלא להודיען איזו דרך־טובה שיבחרו אותה.
רואים אנו מזה, כפי הנראה מלשון המדרש, כי הברכות והקללות ניתנו בהמצות והעבירות רק כדי להודיע איזה דרך טובה, אכן השכר ועונש אינם מעצמות שני הדרכים.
כי האמת לאמיתו, דהיינו לעמקות האמת, שם החילוקים בין שתי הדרכים על שפה אחרת, - והחילוק הוא שם בעמקות גדולה, ושם אין לא הבשמים ולא הקוצים, - ]כי באמת המצות הם מעין עולם אשר אינם שייכים להברכות בעולם־הזה, והם רק רצונו הפשוט, וברצונו הפשוט אין לנו שום ציור ותיאור. וזהו )קידושין לט:( "שכר מצוה בהאי עלמא ליכא", רצה לומר, כי עולם־הזה אין לו שום שייכות לעולם המצוה )מדחו"מ ח"ג מא' מ"ה([.
אלא שזהו רק מטובתו ית', ומרחמיו על נבראיו, שהניח להם סימנים על הדרכים, - שהיות שהם בעצמם לא יוכלו להכיר את דרך האמת, ויוכל היות שילכו בהיפוך וידמה להם כי הם הולכים באותו הדרך שהם צריכים לו, - לכן לסימן הניח על זו־הדרך קוצים ונחשים, ועל זו־הדרך פיזר בשמים ועונגים, כדי שכאשר ילך האדם וינגוף בקוצים, אז יבין מעצמו שלא זו הדרך.
יצא לנו מעתה יסוד גדול, כי ההתחלפות בין שתי הדרכים היא כ"כ בנקל, כי אף לאחר ידיעתנו את כל התורה, וידיעתנו שהדרך של הרע היא ההיפוך מן הראשונה, ו'עצב־השדרה' שלה היא 'שקר', בכל זאת מבלעדי הסימנים אי־אפשר לנו בשום אופן להכיר את הדרך האמיתי.
*
והנה מצינו בנח, שעליו אמר הבורא )בראשית ז, א( "כי אותך ראיתי צדיק לפני", וזה רק מקצת שבחו בפניו, ושלא בפניו כתוב )שם ו, ט( "נח איש צדיק תמים הי' בדורותיו, את האלקים התהלך נח", שהוא הי' המקיים את הבריאה בעת המבול, והוא הי' הבונה אותה לאחר המבול, שממנו הי' צריך העולם להבנות.
והנה אחר המבול, בעסקו לבנות מחדש את הבריאה של הקב"ה, הי' הולך על אותו מכוון טהור שהבורא בעצמו בראו מתחילה.
והנה כתיב )בראשית ט, כ( "ויטע כרם", בודאי גם זה הוא מיצירותיו של הקב"ה, ואיתא בחז"ל )ב"ר לו, ג( שפגע בו שידא־שמדון והזהירו לשום־לבו להזהר בעצמו שלא תכנס לחלק גבולי.
ונח לפי מדרגתו, בלכתו אך בכונה רצויה, וגם אחר האזהרות, )ואחרי "את האלקים התהלך נח"(, בכל־זאת תעה מן הדרך, ונכנס לגבול של הטערעטאריע השני', עד שהכתוב צוח עליו חמשה עשר פעמים "וי־וי".
והנה כשכתוב רק פעם־אחת בתורה "וי", הרי לא ידענו איך לערוך את הירידה הלזו!
עד אשר הכתוב )ט, כ( קראו: איש האדמה; מאיש־צדיק ל"איש־האדמה".
והנה נח בודאי דימה בנפשו שהולך בדרך האמת, כמ"ש )שם ו, ט( "את האלקים התהלך נח", עכ"ז נראה מזה איך הטעות בנקל.
*
והנה מה טוב הי' לו לאדם, אילו היה יודע את הגבולים, והיה רואה שעד כאן מסתיים הגבול של זו, ומכאן מתחיל הטערעטאריע השני'.
והנה כבר הזכרנו )בש"ק אדר"ח אלול( את המשל של רבה בר בר־חנה )ב"ב עג:( זימנא חדא הוי אזלינן בספינתא, וחזינן ההוא כורא דיתבא ליה חלתא אגביה, וקדח אגמא עלויה, סברינן יבשתא היא, וסלקינן ואפינן ובשלינן אגביה, וכד חם גבי' אתהפיך וכו'.
והנה על־דרך־זה נבין היטב אמת שהשקר יכול להיות עם "כסוי )אזוב( כה עבה" )מיט אזא דיקע קארע(, כמו אמרינו )וידוי אשמנו( "טפלנו שקר", עד שיכולים לדמות שזה יבשה באמת, ויכולים גם לבנות עליו בנינים, ויכולים גם לטייל עליו בהרחבה בטלית ותפילין... אבל כשמתהפך, דהיינו כשנעשה זעזוע ממשהו )"ווען עס גיט זיך א־טרייסל פון וואס"(, - אז נודע, כי הנה זו לא יבשה, אלא דג.
והנה האדם חושב שהוא בנוי מתורה ומצות, וחושב שהוא עומד על בסיס חזק, אבל איננו יודעים על מה הוא נבנה, ואפשר כי כשיתהפך, אזי מן־הכל לא ישאר כלום.
וזהו שאנו מתפללים )ב"ובא לציון"( "למען לא ניגע לריק ולא נלד לבהלה", - כמו שאומרים העולם "עמלים ועמלים לעזאזל" )"מען הארעוועט און מען הארעוועט פארן טייוול"(.
ועל־דרך־זה נבין את מאמרו של ר' יוחנן בן־זכאי )ברכות כח:( כששאלו אותו תלמידיו לפני פטירתו: מפני מה אתה בוכה, ואמר להם וכו' שיש לפני שני דרכים וכו', ואיני יודע באיזו מוליכין אותי.
מה נורא הדבר, שר' יוחנן בן־זכאי, אחרי חייו הקדושים, וגם אחרי הלכו בדרך לאחרי הסימנים של הבשמים והקוצים, בכל־זאת בכה ואמר "איני יודע באיזו מוליכין אותי".
נה
יחוד
 מוצש"ק נצבים
הנה לפי דברינו תמיד, שהכל צריך האדם להשיג ולהשתלם רק בשבתו פה )בצד הטוב(, ולא לחשוב שום מחשבה מהמלוכה אחרת.
הלא לכאורה הוא סתירה לדברינו שדברנו מקודם )לעיל מאמר מ"ח( מדברי הרמ"ח לוצאטו )בדע"ת( שכתב שבכדי להודיע לנו את היחוד הגמור, לכן ברא הקב"ה את הרע, כי להודיע יחודו אי־אפשר רק ע"י היפוכו.
ולפי־דבריו הלא אדרבא צריך לידע את הרע וללמוד ממנו את יחודו.
והנה כדי לבאר זה היטב, צריך שנדע כי כל מה שסיפרה לנו התורה מהחטא של אדם הראשון, כל זה הוא ללמדנו, כי התורה לא סיפרה לנו סתם הגדות, וכל־זה הוא רק לימוד לנו במה הי' הכשלון )הדורכפאל( של אדם־הראשון, והאיך הי' לו לעשות )חסר(.
נו
חולי ומדוה הנפש
 ה' וילך, ד' עשי"ת תרפ"ה
איתא ברבנו־יונה )שע"ת ד, א( כדרך שיש לגוף חולי ומדוה, כן יש גם לנפש חולי ומדוה, ומדוי הנפש וחליה, ]הם[: מידותיה הרעות וחטאי'.
והנה מזאת הידיעה צריך שיזדעזע וירעד כל אדם, - כי הנה בחולי־הגוף גם אחר כל ההתחכמות והאוניברסיטות, ואחר כל החקירות בהם אלפי שנים, אשר כמה יגיעות יגעו להבין בענין רפואות הגוף, על כל עורק וגיד, בכל־זאת נלאו למצוא הדרך הנכון, והם כמגששים באפלה.
כי עתה הנסיון הוכיח שהרפואות המוסכמות ממאות בשנים, והיו מפורסמות למועילות, ועתה נשתנית שיטת הרפואה, ונתגלה שאין מועיל בם, למשל ברפואת החלב, שהי' מוסכם בכל־העולם זה מכבר, שהיא רפואה מועלת מאד לחולה, עתה אחרי שנות המלחמה והבצורת, שההכרח הביא לרפאות בדברים אחרים, נתודע כי החלב אין מועיל ומרפא, ואף שגם זה אינו מוחלט עדיין שכבר האמת אתם, אבל די שיש ע"ז "יש אומרים".
ובאמת כל־זה לא פלא, מדוע אחרי כל ההתחכמות של כמה מאות־שנים של חכמים, שיגעו והפקירו ע"ז כל חייהם ומחשבותיהם על המקצוע הזה, ולא באו עד קצה החכמה של רפואת הגוף, ואפילו במה שכבר השיגו, המשכילים שבהם יאמרו בעצמם שעד מקור המחלה אין בכחם להשיגו.
ויכולים אנו להבין זה פשוט, כי באמת ד"ז הוא ליצנות מכל עסק הרפואה, כי באמת האיש המשכיל איך לא יבוש לקרב אל החולה ולבודקו, - כי הלא באמת, כל הגוף וכל כחותיו הנם סודות עמוקות, וכל ענין הדם לא ידענו מה הוא זה, ומפני מה תמונתו כך.
וכמו למשל בכוחות הראי', בודאי לא בעין היא הראי', ושהעין אין לו שייכות כלל לעצם כח הראי', ושהוא רק כמו משקפים )'בריל'( לכח הראי', וכמו שחז"ל )ע"ז כח:( אמרו ע"ז "שוריינא דעינא באובנתא דלבא תליא".
והנה הלא אין זה אלא ליצנות, שכשרוצים לרפאות כח הראי', הם מרפאים את העין!
כי זה העין הוא רק חיצון, והמחלה היא בפנימיות כוחות הגוף, שהם סודות עמוקים.
וכן גם בשמיעה, האם נבין מה היא השמיעה, ואיך היא השמיעה, ומהו חרשות? ובודאי שלא באוזן היא, והאוזן היא רק כלי.
וכל ידיעתם הלא רק מן החוץ, אבל בסודות כחות הגוף בודאי אין להם שום ידיעה.
והנה הרמב"ן ז"ל )עי' ויקרא כו, יא; ובתורת האדם( ביאר, במה שאמרו ז"ל )ברכות ס. ב"ק פח. עה"פ שמות כא, יט( 'ורפא ירפא' מכאן שנתנה רשות לרופא לרפאות, וביאר שם בטעם הב', שאילמלא הכתוב הייתי סובר שאסור לו ליקרוב ולרפאות, מאחר שאינו יודע המקור והסוד של המחלה בפנימיות הכוחות, שמא יקלקל עוד ברפואתו, ועל־זאת חידשה התורה שמותר לו לרפאות מטעם שאין לו לדיין אלא מה שעיניו רואות.
אך האמת, כי דרכי רפואות־הגוף הנם לא ברופאים, והנה באסא המלך )דהי"ב טז, יב( היתה עליו תביעה גדולה, על אשר "גם בחליו לא דרש את השם, כי ברופאים".
אבל מ"מ אחר אי־השגה בזאת, בכל־זאת בונים בתי־ספר )"שולען"(, ומתלמדים על כך )און מען סטודירט אויף דעם(, ועל כל עורק קטן בגוף־האדם, חוקרים מאות בשנים, ובכל־זאת יודעים קצת מהלך בענינים, וכשהרופא קרב אל החולה, יודע מצב החולה יותר מאיש־פשוט.
מכל־זה תאחז רעדה לכל אדם, אחר ידיעתנו שכשם שיש לגוף חולי כן יש לנפש, כי זה בודאי שהנפש היא לכל־הפחות לא פחותה מן הגוף בעמקותה ודקותה, ואיה הם "הבתי־ספר והאוניברסיטות" שחוקרים בם ולומדים כוחות הנפש ומחלותיה, ואיה הוא הרופא שילכו אליו לשאול על מחלות־הנפש.
אחרי שיש גם לנפש חולי כשם שיש לגוף, - שאין זה פרומקייטן כמו שאנו סבורים, אך זאת חכמת הרפואה, וכל־אחד על מה שהוא חולה, כזאת רפואה נצרכת לו, וכמו בחולי הגוף, למשל לכאב־עינים, אם יקח רפואה 'ריצען', מה יועיל לו, - כן לא ידמה שבעבור שחטא בדבר־מה, יקח לרפואה מה שיקח, כי רפואה צריכה בדוקא להיות דבר הנחוץ לזה, ואם לאו, לא יועיל מאומה.
ומי המה רופאים שלנו? - אם יקרה ח"ו איזו מחלה לאחד שאינו־יודע איך להתרפאות, בודאי ירוץ אל הרופאים, - ומי הוא היכול לרפא אותנו? אין אתנו יודע מאומה, ומאין נובעת המחלה, ומה צריך להמחלה העצה הנכונה.
ובהיות אשר נעלמה מעמנו הידיעה בתחלואיה של הנפש, הלא מוכרחים אנו לסמוך על ה'פרופסורים' שלנו, אשר המה חז"ל הקדושים, שאין לנו שום רופא זולתם, ומוכרחים אנחנו להטות אליהם אוזן־קשבת, לשמוע איזה רפואות שהם אומרים לנו לקחת.
והלא פרופסורים אלו הודיעונו )ר"ה יח. יבמות מט:( כי מה שנאמר )ישעיה נה, ו( "דרשו השם בהמצאו, קראוהו בהיותו קרוב", - אלו עשרת ימי־תשובה, - אשר פירוש הדברים, כי אלו ימי־הבראה, ... אויר טוב מאד.
הלא מוכרחים אנו על־פי שכל, להאמין לדבריהם, ולקיים דבריהם.
והתורה הלא מודיעה אותנו כי ישנו רעצעפט אשר נקרא שמו "תשובה".
וכמו שלגוף יש מחלות שאין עליהן רפואה, כמו למשל, מחלת ה"ראק" ר"ל, יודעים אנו אחרי שהפרופסור גומר שאין לזה רפואה, אזי יודעים שזה האיש עומד למיתה.
והנה גם בחולי הנפש יש ג"כ בדוגמת זאת, וכמו שאנו מוצאים שאמר הרא"ש ז"ל )קיב( "אל תתן בלבבך קנאה, שזו היא חולי־רעה שאין לה רפואה", - אשר הלא פירושם של דברים הוא, כי הפרופסור העלה בהבחנתו, שישנה מחלה הנקראת בשם "קנאה", אשר היא מחלה איומה כל־כך, אשר אין כל רפואה בעדה.
והנה אצלינו זה קשה לצייר, כי איך זה אפשר שלא יהי' רפואה, אבל זה רק מסיבת מה שאנו מביטים על כל עניני הנפש רק בגדר "פרומקייט", ואין אנו מכירים כי זה ממש חולי בנפש, אבל באמת הכיצד נוכל לדעת האיך היא רפואת־הנפש ואיה מקומה.
הנה כשנראה ארץ שמגדלת גבורים ובריאים ובעלי־קומה, הלא מזה נאמר שהיא ארץ כזאת המסוגלת לגדל גבורים, או שנאמר האנשים ההם בודאי יודעים המה היטב הדרכים להזהר ממחלות, ויודעים היטב בדרכי הרפואה.
והנה כשרואים אנו מה שחז"ל )מסכת סופרים טז, ח; ועי' אדר"נ פכ"ה; מסכת כלה פ"ו; שהש"ר א, כ( סיפרו לנו מריב"ז, שאמר אם יהיו כל האנשים לבלרים, וכל האילנות קולמוסין, וכל הימים דיו, וכל הרקיעים גוילים, לא יספיקו לכתוב מה שלמדתי מרבותי, וזה רק ככלב המלקק מן הים.
והנה הסבא ז"ל אמר חשבון ע"ז, כי בקסת־ דיו )בטינטער( אחד יכולים לכתוב כמה בתים גליונים, היש לנו שיעור במאמר הזה.
והנה אין לנו לילך כ"כ רחוק, שהנה באחרים כמו למשל הבית־יוסף שבכל חודש חזר על כל הטורים וכל כתביו הרבים, עד שכבר אי־אפשר להעלות על הרעיון שבכח אדם הי' לכתוב כל זאת.
והנה בהקדמה לספרא דצניעותא כתב שם הר"ר חיים מוואלאזין על הגר"א ז"ל, את גודל חכמתו, שאם לא שמענו זה מר' חיים, אזי לא האמנו כי יוכל להיות איש כזה.
וזה ודאי הלא לא נביאים היו, אלא זה נקרא "בריאים", שהיו האנשים בריאים, ובודאי הם הלכו ע"פ דרכי הרפואה של הנפשות.
והנה כשחז"ל הק' נגשים אל מחלה ממחלות הנפש, רואים שהם נגשים כפרופסורים.
והנה המקום אשר שם נלמדת )סטודירט־זיך( כל הנפש וכוחותי' ומחלותי' - היא התורה, כמו שמצינו בחז"ל )ילקוט נצבים תתק"מ; מובא בתוס' תענית ז.( בשמואל, שאמר: אין התורה מצויה באיסטרולוגין )ובאסטרונומים(, - וכאשר שאלו אותו והלא אתה איסטרולוגי, ]שאמר )ברכות נח:( "נהירין לי שבילי־דשמיא כשבילי־דנהרדעא", ומנין הוא יודע[, - השיב, תיתי לי, שלא הייתי מביט באיסטרולוגיא אלא בשעה שהייתי פנוי מן התורה, בשעה שהייתי נפנה לבית־המים, שזה למד במקום ובעת שאסור להרהר בדברי־תורה.
והנה )מנחות צט:( שאל בן דמה, בן אחותו של ר' ישמעאל, את ר' ישמעאל, כגון אני שלמדתי כל התורה כולה, מהו ללמוד חכמת יונית, והשיב: צא ובדוק שעה שאינה לא מן היום ולא מן הלילה )פירש"י, דבר שלא יהא בעולם( ולמוד בה חכמת יונית.
והנה נראה מזה, שבמקומות אחרים, דהיינו חוץ מן התורה, בודאי אין שום מקום ללמוד שם חכמת הנפש, והראי' ע"ז, האם נראה בחכמי הגוים אנשים בריאים כאלה.
ובזה נבין מה שאחז"ל )ירושלמי מכות פ"ב ה"ו, ילקוט יחזקאל שנח; תהלים כה( שאלו לחכמה - בודאי היא החכמה העליונה - נפש החוטאת מה תהא עלי', - והנה ודאי שהחכמה היא פרופסור גדול בעניני הנפש, ושאלו איזה רפואות נמצא לזה, והשיבה )משלי יג, כא(: "חטאים תרדף רעה"; ושאלו לנבואה, והשיבה )יחזקאל יח, ד(: "הנפש החוטאת היא תמות", וכששאלו לתורה, השיבה: "יביא קרבן ויתכפר".
הרי שלא יכלו מצוא שום תרופה, והנה אמנם התורה כבר מצאה רפואה, אבל זה רק לשוגג, אבל למזיד אין כאן רפואה, כי כמו בחולי הגוף יש מחלה שאין לה שום רפואה.
וכמו מי שאין לו לב־מבין, כי יבוא לדרוש ברופאים, אם יאמר לו הרופא שאין לו שום רפואה, ישתומם לראות על הרופא, איך יכול להיות, יען שהוא בור, ואינו מבין מאומה.
אך האיש החכם יבין שאם הרופא אמר שאין לו שום רפואה, יוכל היות, יען שבמחלה כזו אין שום רפואה.
אבל כששאלו להרופא הגדול, הקב"ה, השיב שכולם עדיין לא השיגו בעומק את הנפש כמותו, אלא - "יעשה תשובה ויתכפר", - זוהי רפואה לכל המחלות.
והנה אחר שראינו כי ענין התשובה רק היא הרפואה, שהיא ניתנה מהרופא האמיתי, מובן בודאי שיש על־זאת חכמה עמוקה כמו בחכמת הניתוח וידיעת כל עורק מעורקי הנפש, ומובן שאין להתהלך בזה רק כמו סגולה, כי ברפואות יש ענינים שמועילים לזה ומזיקים לזה, על־דרך )( "מטמא טהורים ומטהר טמאים".
והנה על דרך־זה יש להבין את דברי רש"י ז"ל פ' וילך )דברים לא, ב( "לא אוכל עוד לצאת ולבא" - ופרש"י שם: מלמד שנסתמו ממנו מעינות החכמה.
והנה מאד הייתי רוצה לידע מה היא הסתימה שבה סתמו את מעינותיו של משה־רבינו, מהו הסכר לעצור בעד שטפי־ים כאלה? )חסר(.
נז
אנשי סיפורי־התורה - 'שלדי' הבריאות, והמחלה
 ליל ש"ק )נצבים( ]וילך[, ו' עשי"ת
דיברנו אתמול, על דברי הרבינו־יונה )שע"ת ד, א( כי כשם שיש לגוף חולי ומדוה, כן יש לנפש.
ובארנו כי כמו שבחכמת הנתוח של הגוף, נבנו כמה אוניברסיטות וכמה בתי־ספר, וזה מאות בשנים שחוקרים על כל עורק וגיד, והנה סו"ס לקצה החכמה בזה לא הגיעו.
והנה בארנו שגם בנפש כמו"כ הדרך לידע את המחלות, צריך לזה התלמדות )"סטודירונג"(.
והנה כפי שרואים בחז"ל, הם היו אנשים בריאים, וחכמים גדולים ופרופסורים בכל כוחות הנפש, - והיינו כי נתנו לבם וחקרו הדק היטב והתלמדו )האבען דורך גיסטודירט( ענינו של כל עורק וגיד שבנפש.
כי מאין ידעו הם כל זה, הלא לא היו נביאים, אכן לא מחמת נבואה, ולא מחמת שהבינו כל־זאת, אלא האמת שהם נתנו־לבם וחקרו והתלמדו )האבען דורכניסטודירט( כל־זאת.
והנה האמת כי זה כל עבודת האדם, ובלא זה אין כלום, כי כל העולם שיעור קומה )עי' נפה"ח ב, ה; ממו"נ א, עב(, דהיינו שאין כי אם ידיעת האדם שלם, וזה כל התורה רק ידיעת האדם השלם.
והנה כמו שידוע כי בבתי־ספר שמלמדים שם חכמת הנתוח, יש שם 'שלדים' )סקעלעטן( שמלמדים עליהם, ויש כמה מאות מכל מין ומין של מחלות שונות, כמו למשל על מחלת הקיבה יש כמה מאות מינים.
וכן יש גם שלדים של אנשים בריאים, כדי ללמוד־ לדעת איך צריך להיות קיבת האדם הבריא.
וכל־אחד מבין זה בפשטות, שמבלי־זה אי־אפשר בשום־אופן ללמוד את חכמת הרפואה והנתוח.
והנה צריך לידע אודות כל המעשיות שבתורה, כי כל התורה היא רק מלמדת אותנו את חכמת הנתוח של הנפש, ועל־זאת הביאה לפנינו סיפורים אודות אישים שונים, שבזה העמידה והציגה לפנינו 'שלדים' מכל מיני מחלות של הנפש, ואיך היו התחלות המחלות, וגם הביאה לנו 'שלדים' של אנשים בריאים, אין שום סיפור מיותר, כל סיפור מכיל בקרבו 'שלד' אחד.
והנה הלא בכל הלכות התורה, מן אות־אחת אנו דורשים כמה הלכות, ולמה סיפרה לנו התורה כ"כ מעשיות שונות וסיפורים.
ועוד שהלא אחז"ל )פסחים ג.( כי עקם הכתוב שמונה אותיות, ולא הוציא דבר מגונה מפיו, כדי שלא לדבר בגנות בהמה טמאה.
וברובע כתיב )ויקרא כ, טו( ואת הבהמה תהרוגו, כדי שלא תהא בהמה עוברת בשוק ויאמרו זו היא שנסקל פלוני על ידה )סנהדרין נה.(.
והנה בסיפורי־התורה לא חסה התורה על כבודן של היותר גדולים בעולם, וכתבה את חטאם בגלוי, וכל־זאת למה, אלא רק כמו שבארנו, שהוא כמו 'שלדים' ללמד אותנו.
ועל־דרך־זה הוא בכל התורה, מתחילת 'בראשית', עד 'לעיני כל ישראל'.
ונראה קצת לדוגמא, )בראשית ג, א( והנחש הי' ערום וגו', ויאמר אל האשה, וברש"י: ללמדך מאיזה סיבה קפץ הנחש עליהם, - מראים לנו בזה איך היא התחלת החטא ותהלוכותי'.
ואחר־כך בקין )בראשית ד, ה( ואל קין ואל מנחתו לא שעה, ויחר לקין ויפלו פניו.
זהו 'שלדים' של "קנאה", אשר נופלים פניו.
והנה זהו מה שאמר הרא"ש ז"ל )ארחות־חיים אות קיב( אל תתן בלבך קנאה, שזו היא חולה־רעה שאין לה רפואה.
והנה מנין ידע את זה, ואיה המקור על־זאת? אבל דורכסטודירענדיג די תורה, למד זה מקין.
כי בודאי צריך־לומר שקין עשה כל התחבולות כדי לרפאות הקנאה מלבו, כי זה בברור שקין לא הי' איש פשוט, כי הלא ה' דבר עמו.
וגם הקנאה היתה בודאי ענין קנאת סופרים, אשר תרבה חכמה )ב"ב כא.(, והיינו קנאה שיהא גם הוא בעל־מעלה כמו חבירו.
אבל בכל־זאת לא היתה על־זאת שום תרופה, עד שיצא מזה מה שיצא, שנפל בשפיכות־דמים לאח קרוב.
והנה כאן הציגה התורה לפנינו 'שלד' עם מחלת הקנאה, וצותה לנו לבא ולראות וללמוד.
"ויאמר קין אל הבל אחיו ויהי בהיותם בשדה ויקם קין אל הבל אחיו ויהרגהו" )שם ד, ח(.
וברש"י: ויאמר קין אל הבל אחיו, נכנס עמו בדברי ריב ומצה.
והנה גם זה איתא שם בארחות־חיים להרא"ש )ס"ג( אל תשיב למחרפיך דבר, ושים יד לפה ושתוק, פן יחם לבבך.
אם תכנס בדברים, הנם כאש לנעורת, להבעיר יותר הקנאה והשנאה, וסוכ"ס תבוא לידי מריבה ומצה, - וסופו־של־דבר מוכיח, כי כאשר לא כבש דיבורו, מזה לחצתו קנאתו, ונתעורר הרבה, עד "ויקם קין אל הבל אחיו ויהרגהו".
"ויאמר ד' אל קין אי הבל אחיך, ויאמר לא ידעתי, השומר אחי אנכי )שם ד, ט(, וכתוב ע"ז בחז"ל )רש"י( כגונב דעת העליונה.
והנה הלא לפלא מה זה גונב דעת העליונה, ואיך אפשר שתהי' כזאת במציאות, והרי אם תשאלהו, ודאי יענה לך כי ודאי מאמין בהשגחת ד', ובדעתו דומה לו כי כנים דבריו, אבל מעשיו סותרים לדבריו, והוא מאמר הנביא )ירמיה יז, ט( עקוב הלב מכל, ואנוש הוא, מי ידענו, אני ד' חוקר לב ובוחן כליות וגו'.
וכל־זאת הראתה לנו התורה בתמונה זו.
עוד שם מעשה למך )שם ד, יט־כד(, למה ספרה לנו התורה? גם זו היא 'שלד' ללמד אותנו.
אחר־כן בדור המבול משחיתים את דרכם, האיך בא לזה "כי השחית כל בשר את דרכו" )שם ו, יב(.
ואח"כ נח, הראתה לנו התורה ג"כ איש בריא, וגם את הצד החולה בו )שם ט, כ( "ויחל נח איש האדמה ויטע כרם".
אח"כ לוט, )שם יג, יא( ויסע לוט מקדם, אמרו ז"ל )רש"י; ב"ר מא, ז( מקדמונו של עולם, אמר אי־אפשי באברהם ואי־אפשי באלוקיו.
כאן נתנה התורה מחלקה מיוחדת ללוט, ומהו זה חמדת הממון, ועד היכן שתוכל להוליך את האדם.
הגר בתורה ג"כ ללמד, כל הענין שם שברחה מפני שרה, ואח"כ )שם טז, ט( ויאמר לה מלאך ה': שובי אל גבירתך והתעני תחת ידה.
אחר־כך הציגה התורה לפנינו חדר מיוחד עם איש בריא ענק בכוחותיו.
אברהם־אבינו ע"ה, במידת ההטבה שלו, עד מדה זו שבסיבת מה שלא יכול להיטיב, היה קשה לו צער העדר האורחים, יותר מהיסורים, עד שהשי"ת שלח אליו מלאכים בדמות אנשים, להשקיטו מצערו החזק, כמו שאמרו ז"ל עה"פ )יח, א( כחום היום.
ואח"כ "ושרה שומעת" )שם יח, י(, אמרו ז"ל: האשה צייתנית, בכאן הציגה לנו איש בריא בכל המקצועות, רק באיזה פינה יש שם בעורק קצת רפיון, וזה בכלל הרפיון של הנשים.
והנה אמרו ז"ל )ב"ר יח, ב; תנחומא וישב ו; ילקוט בראשית כד; ישעיה שצח( עה"פ )משלי א, כה( ותפרעו כל עצתי, לא בראתי אותה מן האוזן, שלא תהא צייתנית, והרי היא צייתנית, שנאמר 'ושרה שומעת'.
אבימלך ג"כ הציגה התורה לזה ונתנה לו מחלקה מיוחדת )שם כ, ב־יח(.
אח"כ )שם כג, י־יח( פרשת עפרון, ג"כ לומדת אותנו התורה "אומרים הרבה ואפילו מעט אין עושים", ובשביל זה חיסרה התורה 'וא"ו' משמו, והנה וכי יודעים העולם מבלעדי התורה ממחלות כאלו?
ואח"כ אליעזר, את כל צד הטוב והאיברים הבריאים, - וגם מה שנמצא בו הצד החולה, הכל הציגה התורה לפנים, כמו שאמרו ז"ל )רש"י כד, לט; ב"ר נט, ט( אולי - אלי כתיב, שהי' מחזר עליו שישא את בתו, והנה האבות הק' זה בודאי מכל תיבה ותיבה יוכל ללמוד.
אח"כ עשיו, את כל העשיו בכל תמונתו וכל פרטיו, מכירת הבכורה בעד נזיד עדשים )כה, לא־ד(.
וגם מה שנמצא בו הקצת טוב, גם־כן לא העלימה התורה, הכיבוד־אב שלו גם־כן כתוב בתורה )ב"ר סה, טז; ילקוט בראשית קטו(.
אח"כ )פרשת ויצא( לבן, לו נתנה התורה מחלקות מיוחדות, כל הרמאות שלו וחמדת הממון, כאן מחלקות מיוחדים לחמדת הממון, והנה על מחלה זו אשר כמה שנים צריך ללמוד, אבל כל־זאת הציגה התורה לפנינו.
"ותצא דינה בת לאה" )שם לד, א(, ג"כ הציגה התורה, בת לאה, ולא בת יעקב, אלא על שם יציאתה נקראת בת לאה, שאף היא יצאנית היתה, שנאמר )ל, טז( ותצא לאה לקראתו.
והנה זה פלא להבין, מה שייכות יש בין היציאה הזאת, אל היציאה הראשונה שהיא לגבי יעקב בקדושה, - אבל הם ז"ל שידעו היטב את סוד המחלות, הם יכלו לומר זה.
ואח"כ )שם לד, ד־יט( שכם, הורה לנו עד כמה כחה של רצון, "שכם בני חשקה נפשו בבתכם וגו'. ולא אחר הנער לעשות הדבר, כי חפץ בבת־יעקב" וגו'.
שמעון ולוי, גם־כן הציגה לנו התורה )שם מט, ה־ז( שמעון ולוי אחים גו'. ארור אפם כי עז, אף כי בצד־אחד מעשה שכם היה תוצאה ממעלה זו של "אחים", ובודאי שמעשה זה היה קדוש בתכלית הקדושה, שהרי דגל שמעון מצויר עליו שכם )במד"ר ב, ז(, וכל התביעה עליהם רק שהמעשה לא יצא בכל השלימות כפי שהיה צריך לצאת, כל־זאת הציגה התורה לפנינו כי החטא הי' על שלא נטלו רשות מיעקב.
אח"כ )לז, כז־ח( מכירת יוסף, הנה כפי הנראה לנו, הי' כל המעשה הזה להטמין ולקבר, כי באמת היא מעשה מגונה, - והתורה לא חסה כלל, והציגה לנו כל המעשה בגלוי, וההתחלה מאין בא כל־זאת? מכתונת פסים )לז, ג(.
ואחר־כך מעשה יוסף ופוטיפר )לט ז, כ(.
ואח"כ שר המשקים )שם מ, כג( "ולא זכר שר המשקים את יוסף וישכחהו", הציגה לנו התורה שישנה פחיתות כזו, וכפוי־טובה כזה, כי מי שהצילו ממות "ולא זכר אותו".
אח"כ )שם מא, יב( "ושם אתנו נער עברי עבד", אמרו ז"ל )רש"י; ב"ר פט, ז( ארורים הרשעים שאין טובתם שלמה, מזכירו בלשון בזיון. 'נער' שוטה ואין ראוי לגדולה. 'עברי' אפילו לשוננו אינו מכיר. 'עבד' וכתיב בנמוסי מצרים שאין עבד מולך ולא לובש בגדי שרים.
כי מארור לא תצא ברכה, מרשע לא תצא טובה שלמה, ונאמר )משלי יב, י( ורחמי רשעים אכזרי.
יוסף כשפתר את החלום לפרעה )מא, טז־לו(, אמר פרעה )מא, לח( "הנמצא כזה איש אשר רוח אלקים בו וגו'. אין חכם ונבון כמוך"; פרעה הרשע הודה על האמת.
והרי כדי להודות על האמת, בודאי נתקלים עם מדות שונות, וצריכים לגבורה רבה לשבור רצונותיו, ואם כי שמע ממנו דבר חכמה וישרות, אבל איך נאבדו ממנו כל המדות שבזה?
זהו שאמר הסבא ז"ל )חכו"מ ח"א מאמר ק"מ( כי התורה מספרת לנו מדת חכמתו, כי פרעה חכם גדול היה, ומטבעי החכמה )עי' אבות ה, ז( להודות על האמת, אף נגד טבעו, כי החכם יתברר לו האמת כמו חי, ואי־אפשר לומר על חי שהוא מת, לכן כל המדות בטלות בפני חכמה! - ובשמעו חכמה נפלאה מיוסף, הכל בטל ונאבד!
אח"כ יוסף איש בריא, בהיותו מושל על ארץ מצרים, )שם מז, יד( "ויבא את כל הכסף ביתה פרעה", הבריאות בעניני הממון, עד אשר עם כל שליטתו, פרוטה לא עכב לעצמו, וגם עגלה לא לקח בלי רשות פרעה, ופרעה ידע זה היטב, עד שהוצרך לצוותו על כך )מה, יט־כא( קחו לכם מארץ מצרים עגלות וגו'.
"ויגש אליו יהודה" )שם מד, יח( וכל הספור, אמרו ז"ל )ב"ר צג, ג( לבאר עמוקה מלאה צונן, ולא היתה בריה יכולה לשתות הימנה, בא אחד וקשר חבל בחבל, ונימה בנימה, משיחה במשיחה, ודלה הימנה ושתה, התחילו הכל דולין הימנה ושותין, - כך לא זז יהודה משיב ליוסף דבר על דבר, עד שעמד על לבו, - לימדה לנו חכמתו של יהודה, אשר ידע כל כוחות האדם, עד שעמד על לבו, ולא יכול עוד יוסף להתאפק.
אח"כ בחומש שמות, ספרה לנו התורה מפרעה את כוחות האדם, והתהפכותו כמה פעמים, כאן הוא משלח וכאן הוא חוזר.
והנה גם במשה־רבינו הציגה לנו התורה, להורות לנו אברי איש בריא, וגם ה"למה הרעותה", גם־כן נכתב בתורה )שמות ה, כב(.
וכן מעשה העגל, האיך שעשאוהו דור־המדבר תיכף אחר קבלת התורה, כמו שאמרו ז"ל ע"ז )שבת פח: גיטין לו:( הפסוק )שה"ש א, יב( עד שהמלך במסיבו, נרדי נתן ריחו, עלובה כלה שזינתה בתוך חופתה.
וכן להורות לנו מהו הקשה־עורף )שמות לב, ט; דברים ט, יג( שזה לא כמו שהעולם סוברים זה בפשוט: עקשנות )עי' במאמר הבא(.
והנה, אם האדם הי' מתבונן זה מעצמו אז כמה ענינים היו נתגלים לו, והנה על־כן הורו לנו המחלות בכל חלקי הנפש.
והנה בספר ויקרא, שם הציגה לנו התורה חדרי רפואות להמחלות שונות.
כי על־דרך־זה עלינו להבין את כל ענין הקרבנות, וכמאמרם )ירושלמי מכות פ"ב ה"ו ילקוט יחזקאל שנח; תהלים כ"ה( שאלו לתורה: נפש החוטאת, מה תהא עליה... ואמרה: יביא קרבן ויתכפר.
וכן כל ספר־זה, והפרשיות "קדושים אמור" המה בודאי רפואות.
והנה גם פרשיות בהר ובחוקותי, אשר עוסקות בעניני שמיטות ויובלות ונחלות, ביאר הראב"ד ז"ל )בהקדמתו לספר בעלי הנפש( שגם אלה הם רפואות.
וביאר שם באיזה דרך יש לשמיטה רפואה לנפש, כי ברבות הימים ידמה לאדם כי הארץ שלו היא, והוא הבעלים, ואת ד' שכוח ישכח, כי על כן 'ושבתה הארץ שבת להשם', למען ידע האדם כי יש לו בורא המושל עליו, ולו הארץ ומלואה.
וכן ספר במדבר, בכל ענין הדגלים הורתה לנו התורה כל ענין הסדר והסארטירונג, כל שבט ושבט לבדו, ללא כל ערבוביא והתבוללות; כל אחד ישמור את ה'עצמות' שלו בכל ה'ניכרות', עד הכרת המקום המיוחד לו.
וכמו שנאמר )ויקרא כד, י( וינצו במחנה בן הישראלית ואיש הישראלי, וברש"י: בא ליטע אהלו בתוך מחנה דן, אמרו לו, מה טיבך לכאן, אמר להם, מבני דן אני וכו'.
לא הניחוהו ליטע אהלו בתוך מחנה־דן, מחמת יסוד הגדול של 'ניכרים', ששום אחד לא היה יכול להיות קובע בשום אופן ברוח שאינו שלו.
וכן על־דרך־זה קברות־התאוה )במדבר יא, לא(, הורתה לנו התורה מהו תאוה.
וכן במרים )שם יב, א( הציגה לנו התורה הענין של לשון־הרע.
והנה הדבר בזה מבהיל מאד, כי לא חסה התורה על כבודה של מרים הנביאה והצדקנית, בדברה באחי' האהוב לה.
ובודאי לשם־שמים נתכונה, כמו שאחז"ל )דברים כד, ט בספרי( שלא דיברה אלא להנייתו של משה, ולשבחו של מקום, ולבנינו של עולם.
ובכל־זאת לא העלימה זאת התורה מאתנו, רק כדי להורות לנו, וצותה התורה )דברים כד, ט( זכור את אשר עשה ה' למרים בדרך בצאתכם ממצרים.
והנה מבהיל הדבר מאד, אשר על דבר קל־כזה העמידה הכתוב להציג לעין־כל את חסרונה־הקל אצל עמוד־הקלון )צום שאנד סלופ(!
אך לפי ביאורינו כאשר נבין על־דרך־זה, בודאי היה הדבר שוה להם.
נח
תשובה - להסתובב עם פניו אל השי"ת
 מוצש"ק וילך, שבת שובה
איתא בחז"ל )ראש־השנה יז.( על הפסוק )מיכה ז, יח( "נושא עון ועובר על פשע לשארית נחלתו", א"ר אחא בר חנינא, אליה וקוץ בה, ]פירש"י, כלומר, דבר תנחומין יש כאן, אבל יש בתוכה דבר קשה, שאינו שוה לכל[, - לשארית נחלתו, ולא לכל נחלתו, למי שמשים עצמו כשירים )ולא כעיקר(.
עד"ז מצינו עוד בחז"ל )ויק"ר יז, א; איכ"ר ג, ט; מדרש תהלים ד; ילקוט תהלים תת"ח; איכה תתר"ב( עה"פ )תהלים קמה, יח( "קרוב השם לכל קוראיו, לכל אשר יקראוהו באמת", - לכל קוראיו, יכול לכל, תלמוד־לומר: לכל אשר יקראוהו באמת.
הלא "אליה שמינה" יש כאן, אשר 'קרוב השם לכל קוראיו', אך 'קוץ בה', יש בה דבר קשה, שאינו קרוב אלא לכל אשר יקראוהו באמת.
ובדומה־לזה יש לנו לומר על ענין התשובה, - כי ידוע מאמר ר' ישראל סלנטר זצ"ל )אור־ישראל סי' כ"ט( בענין מצוה שלא לשמה, דאמרינן )פסחים נ.( לעולם יעסוק אדם בתורה ובמצות אפי' שלא לשמה, שמתוך שלא לשמה בא לשמה, - ופירש הגרי"ס דהיינו שיעשה המצוה בגדרה האמיתי, )בתכונת עשייתה לשמה(, - היינו בזה־האופן כמו שיעשה מי שכונתו לשם־שמים, אם כי כונתו אינה לשם־שמים )וכ"כ שם במכתב ו'(.
וממילא גבי תשובה שאנו צריכים לג' דברים אלו: חרטה, קבלה, וידוי, - לא שייך שלא לשמה.
כי אם חרטתו היא שלא לשמה, הרי אין זו חרטה...
כי שתהא מצוה נעשית 'בגדרה האמיתי', כאשר עשייתה 'שלא לשמה', זה יתכן רק במצוה של מעשה, - אבל במצוה שבלב, הלא כאשר עשייתה שלא לשמה, הרי המצוה אין היא מצוה.
כן הדבר בכל מצוות שבלב, אך בפרטות יש לומר כן על מצות התשובה, - כי על־פסוק )דברים ל, יא־יד( כי המצוה הזאת אשר אנכי מצוך היום, לא נפלאת היא ממך, ולא רחוקה היא. לא בשמים היא ולא מעבר לים היא וגו'. כי קרוב אליך הדבר מאד, בפיך ובלבבך לעשותו, - פירש הרמב"ן: 'כי המצוה הזאת' היא התשובה, ]הנזכרת בפסוקים שלמעלה )שם ל, א־ב( "והשבות אל לבבך וגו'. ושבת עד ד' אלקיך"[.
והטעם )המכוון( לאמר, כי תוכל לשוב אל השם, כי אין הדבר נפלא ורחוק ממך, אבל קרוב אליך מאד, לעשותו בכל עת ובכל מקום.
וזהו טעם 'בפיך ובלבבך לעשותו', שיתודו את עונם ואת עון אבותם בפיהם, וישובו בלבם אל השם, ויקבלו עליהם היום התורה לעשותה ע"כ.
האריכה התורה אריכות גדולה במצות התשובה, שבאופן־מיוחד היא 'ביכלתו' של אדם, ואין בנמצא שום מצב מחוץ להאדם, לא זמן ולא מקום, אשר בו יהיה האדם מנוע מלשוב.
תשובה היא ענין של 'קונה עולמו בשעה־אחת' )ע"ז יז.(, - שבשביל לקיימה אין צריך שום תנאי אשר מחוצה לו, ואין הדבר תלוי אלא בו בעצמו, - בכל עת ובכל מקום ובכל מצב, להסתובב עם פניו אל השם־יתברך.
]וזה גופא הוא הקושי והכבידות אשר בתשובה, ש'תכונת עשייתה בגדרה האמיתי' אינה מה שבאבריו החיצוניים יהיה עושה איזה מעשה, אלא רק מה שהוא עצמו יסתובב עם פניו באמת[.
*
ומהו אמנם פירוש הדברים "להסתובב עם פניו אל השם־יתברך"? - מצינו )שמו"א טו( כי אחרי ששמואל תבע את שאול אודות הצאן של עמלק, שלא הרגם, - תבע אותו אחר־כך על כי שכשהוכיחו ע"ז, לא אמר תיכף־ומיד "חטאתי".
כי מתחילה כשהוכיחו שמואל "ומה קול הצאן הזה באזני, וקול הבקר אשר אנכי שומע", השיב שאול: "מעמלקי הביאום אשר חמל העם על מיטב הצאן והבקר", - לא הוא, רק "העם"! - שאל שמואל־הנביא שוב: ולמה לא שמעת בקול השם, ותעט אל השלל, ותעש הרע בעיני השם, - השיב שאול־המלך שוב: אשר שמעתי בקול השם, ואלך בדרך אשר שלחני השם, ואביא את אגג, ואת עמלק החרמתי, ויקח העם מהשלל צאן... להשם, - בכל־זאת עוד אמר "ויקח העם", ולא הוא, - אחרי תוכחתו החמורה של שמואל־ הנביא, עדיין הנהו עושה עצמו כמו שאין הוא יודע מכלום, שלא הכיר בחטאו ולא הודה בדבר, וסבור היה שבאמת לא עבר כלום עבירה.
עד אשר הוסיף שמואל־הנביא ואמר לו שוב: החפץ להשם בעולות וזבחים, כשמוע בקול השם, הנה שמוע מזבח טוב, להקשיב מחלב אלים. כי )כמו( חטאת קסם )כן( מרי, ואון ותרפים )כן( הפצר.
ואז כבר אמר לו שמואל כי מאסו ד' מהיות מלך.
וכאשר שמע שאול כי נתבע הוא על ה"הפצר", אז כבר הכיר אשמתו, והודה ואמר: חטאתי כי עברתי את פי השם, ואת דבריך, כי יראתי את העם ואשמע בקולם.
וכל העונש של שאול, שנענש לאבד המלוכה, בא מן אי־מהירותו של שאול בענין התשובה, אשר בזאת היה חלוק מן דוד־המלך, שאמר תיכף אל נתן־הנביא 'חטאתי' )שמו"ב יב, יג(.
ואילו היה שאול אומר תיכף 'אמנם חטאתי', ולא היה רוצה להצדיק את עצמו כלל אף שעה־קלה, לא היה אובד את המלוכה.
ולכאורה לא מובן בכלל מהי אמנם הביקורת הגדולה כל־כך על אשר לא הקדים לומר תיכף ומיד "חטאתי", - והלא סוף־סוף הכיר החטא, ולכאורה הלא היא אותה ההכרה עצמה, בין אם השיג ההכרה תיכף ומיד, ובין אם השיגה באיחור זמן, וא"כ מהי כל־כך התביעה על שלא הכיר תיכף־ומיד, והתאחר מעט?
*
אכן, כדי להבין יסודן של דברים, צריך קודם להציע יסוד גדול, והוא, כי כל דבר יש לו שורש אשר ממנו תולדתו; אין שום דבר בעולם שלא נולד מן דבר אשר קדם לו; לכל דבר־ודבר ישנו מקור מוצא, אשר הוא נעלם מעיני כל חי, ובמקום־סתרו שם היא ראשית התחלת מבוע־ המעין המוליד ומצמיח ומהוה את הדבר.
וכשנתבונן נראה ברור כי לא כפי מה שמורגלים לחשוב, כי ממשיותו של כל דבר, עם נקודת ראשית התהוותו, הנם דבר אחד, - שעצם התהוות־ממשיותו היא היא ראשיתו, ואך שתחילת־התהוותו היא רק נקודה קטנה, ומתפשטת ומתגדלת יותר, - כי האמת אינה כן, אלא נקודת־הראשית היא מציאות לעצמה, חלוקה ונפרדת מן ממשות הדבר, והיא יסודו והיא עיקרו, וכל הוייתו נולדת וצומחת ממנה.
כי הראשית היא ענין של 'כח', כח ממציא, 'מקור' המצמיח ומהוה את כל עצם הדבר, ]ואינה דבר ממשי כלל, וכנאמר על כלל הבריאה )איוב כו, ז( "תולה ארץ על בלי־מה", )וכענין )שמות לג, כא ברש"י; ב"ר סח, ט( "מקומו של עולם", אשר אינו גוף ואין לו כל דמות וצורה([.
)ולכן ראשית־כל־דבר היא חשובה מכל־הדבר, כן בחלה וכן בתבואה, כן בפירות וכן בבעלי־חיים, - וזהו הענין של בכורה, ולכן "את הבכור... יכיר לתת לו פי שנים" )דברים כא, יז(, כי יש לו המעלה של ראשית, והראשית היא העיקר(.
]כי כן הוא רצון הבורא־יתברך בחק הבריאה, שאין כל התהוות בלתי התחלה בראשונה.
וככה התנהג כביכול הבוי"ת בבריאת־העולם, וכענין אמרם ז"ל )תרגום ירושלמי, ועוד( בראשית ברא אלקים, בחוכמתא ברא אלקים.
כי לפי מאמר זה, תיבת 'בראשית' אין ענינה להורות על הסדר אשר בו ברא את השמים והארץ, אלא על הדבר אשר באמצעותו בראם.
כי הראשית היא איזו מציאות, וממנה הכל חוצב, )וגילו לנו ז"ל שהחכמה היא ראשית המציאות(.
וזהו שביאר הרמב"ן )א, א( כי כל הנעשה תחת השמש או למעלה, אינו הווה מן האין התחלה־ראשונה, - אלא הרבש"ע הוציא מן האפס־הגמור־המוחלט יסוד דק מאד, אין בו ממש, אבל הוא כח ממציא, מוכן לקבל הצורה, ולצאת מן הכח אל הפועל, - והוא החומר הראשון, נקרא ליונים 'היולי' וכו', - וזה לבדו נברא מאין, והכל נעשה ממנו.
וזהו שאמרו חז"ל )ב"ר א, ט( פילוסופי־אחד שאל את רבן גמליאל, אמר ליה, צייר־גדול הוא אלקיכם, )אשר צר צורת תבל ומלואה(, אלא שמצא סממנים טובים שסייעו אותו )לצייר צורתה( וכו', - אמר ליה וכו', כולהון כתיב בהן בריאה.
כי את התהוות ממשות־הבריאה אכן היווה הבוי"ת על־ידי סממנים, שהם הראשית, - רק שגם את אלו הסממנים, לא מצאם הבוי"ת, מהיותם קדומים ח"ו, - אלא הוא צוה ונבראו[.
*
וראוי להבין כי מה שנקודת־הראשית של כל־ דבר, היא חלוקה ונפרדת מן ממשותו, אין הפירוש שהתהוות הממשות היא על־ידי אמצעי החוצץ בין הטמיר ונעלם ]אשר פועל את התהוותה של הממשות[ ובין פעלו, וההתהוות נעשית על־ידי האמצעי זולת המהוה.
אלא מה שאין נפעלת בעולם שום התהוות בלתי התחלה בראשונה, אין זה אלא כי כך גזר השי"ת והטביע בעיקר הבריאה, - אבל אף שבכדי שפעליו של הפועל יפוצו חוצה, עוברים הם דרך אמצעים אשר הם ראשיתם, אעפ"כ כל אשר הם עושים הוא עושה בעצמו, ושום אמצעי אינו יכול לחצוץ בעד עצמותו.
כי הטמיר ונעלם אשר פועל את התהוות הדבר, הוא הנהו יחיד בעולמו, ואין במציאותו כל ענין של חוץ־ממנו, אלא מעצמו הוא מפכה ושופע ומצמיח ומוציא־לאור את התהוות פעלו.
]ובזה מבואר כי הבורא יתברך־שמו הוא יחיד בתכלית היחידות, ואין יחיד כמוהו, אחרי כי הוא שרשא דשרשא דכל עלמין[.
*
והנה פעולת מקורו־וראשיתו של דבר, היא לא רק הכח השופע בשעת התהוות הדבר, לפעול את התהוותו, - אלא הכח והשפע ממשיך לצאת מן השורש והמקור של ההתהוות, לפעול את המשך קיומו של הדבר, ובדביקות הדבר בשרשו, בזה תלוי המשך קיומו.
ובדומה אל ענין המקום והשטח החיצוני, שעליו מתקיימת ועומדת החיצוניות של כל ההויה, וכל דבר שיש בו איזו ממשות, אף גם אם ממשיותו היא בתכלית השלימות, ללא כל חסרון, וגם אם ראשו מגיע השמימה, אף־על־פי־כן קיומו מוצב ארצה, בכדי להתקיים הוא מוכרח לעמוד על "ארץ", - כדרך־זה הוא גם־כן בהקיום־והמעמד־הפנימי של כל ממשות.
כי באיזה מצב ובאיזו מדרגה שיהיה הדבר, כשהוא לעצמו אין בו בקרבו כל כח־קיום, ובמשך זמן תהיה ממשותו נפסדת ונאפסת, ונזקק הוא עוד לדבר שהוא הנפש המחייהו ומקיימו ומחזקו ומעמידו על מכונו, דהיינו הכח־ המוליד־ומצמיח־ומהוה השופע ויוצא ממקור מוצאו, ממקום סתרו אשר הוא בלתי ממשי, וכל המשך הקיום תלוי ועומד אך ורק עליו, - ובאופן־זה הוא ג"כ הקיום והמעמד היותר פנימי, עד שאמרו ז"ל )ב"ר י, ו( אין לך כל עשב ועשב, שאין לו מזל ברקיע, שמכה אותו ואומר לו גדל, - עד שורש השרשים, אשר הוא הבורא ית"ש.
וכאשר יצר ד"א את האדם עפר מן האדמה, ויפח באפיו נשמת חיים, פירוש הדבר, שנופח בקרבו המקור שממנו נמצאת מציאותו, דהיינו כח־הצמיחה אשר ממנה מוצאו ושרשו, וממנו הוא יונק, והוא נפש חיותו וקיומו, - והיא לא תהיה לה סיבת הויה והפסד, אלא קיומה ראוי ]ומחויב[, והוא עומד לעד )עי' רמב"ן ויקרא יח, כט(.
וכל קדושתן של המצות היא מפני חיבורן ודיבוקן במקור החיים, שהוא מקור הקדושה.
ומאידך אם יגורהו היצר בחרמו, ונופל במכמורו, הוא מתנתק ונעקר ממקור חיותו וקיומו, ונשאר תלוש ותלוי באויר, בלי מקום בסיס לרגליו, וכענין שנאמר )בראשית ג, כד( ויגרש את האדם, שעל־ידי החטא נגרש ונתלש מחיבורו למקורו.
*
אחרי שיתברר ויתאמת אצלינו יסוד זה, שישנה נקודת ראשית והתחלה לכל נמצא, אשר היא שרשו, וכל הוייתו נולדת וצומחת ממנה, - צריכים לידע עוד ידיעה־גדולה, - כי כמו־כן יש נקודת התחלה ושורש לכל מעשה ומעשה, 'מקור' המצמיח ומהוה את כל הפעולה, ובלי 'התחלה' אי־אפשר שיצא המעשה לפועל בשום־אופן.
כי לא כמו שאנו מורגלים לחשוב, שההתחלה של כל מעשה, היא רק בחירת הלב וההסכמה וההשתדלות לעשותו, ומייחסים את מקור־המוצא של כל פעולה, לאשר ברגע־שקודם־הפעולה עלתה לו בשכלו־ובינתו מחשבה וסברא, ונתיישבה בדעתו ורעיונו, ולכן בחר לבו לעשותו, והסכים עליו, והשתדל להוציאו לפועל.
כי לא כן הדבר, - אלא כמו שהעין היא הרואה, והאוזן היא השומעת, ובלתי העין והאוזן לא תצא הראיה והשמיעה לפועל, - וכדרך־זה כל החושים הגשמיים של האדם, - כן כל פעולה שהאדם פועל, אף תנועה קלה שבקלות, יש לה כח מיוחד באדם, שהוא המוליד לאותה הפעולה.
כי מעת שעולה על רעיון האדם לעשות איזו פעולה, מתחדש בקרבו רוח לעשיית הפעולה )עי' נפה"ח א, ו בהג"ה, ובפי"ב שם, וברו"ח בתחילתו(.
]וזהו ענין 'חינוך', שפירש"י )בראשית יד, יד( שהוא התחלת כניסת האדם או כלי לאומנות שהוא עתיד לעמוד בה, וכן )משלי כב, ו( חנוך לנער, )במדבר ז, י( חנוכת המזבח, )תהלים ל, א( חנוכת הבית.
וזהו )מכילתא, רש"י שמות יט, ה( כל התחלות קשות[.
וכמו שהאילן אין בו אלא מה שהיה ב'כחו' של הגרעין המצמיחו, - כן המעשה, לא יתכן להוסיף בה דבר שלא היה ב'כחה' של ההתחלה.
]וזהו עיקר העבודה, לקנות כחות לכל הענינים, עד שממילא כמוכרחות יהיו הפעולות, ומדיליה ינופחו, כתולדה וצמיחה מהכח שבקרבו, כמאמר חז"ל )ב"ר ל, ו; מובא ברש"י בראשית ו, ט( עיקר תולדותיהם של צדיקים מעשים־טובים[.
*
אכן אף עם כל גודל דרגת ומעלת הכחות, עדיין עלולים הם להיות יוצאים מתחת יד ממשלתו עליהם, ופרים ורבים מאליהם, ונמתחים והולכים, בבחינת 'סוס שוטף' )ירמיה ח, ו(.
ועל כגון־זה נאמר )משלי ל, כג( ושפחה כי תירש גבירתה, כי תחת שהוא יהיה המושל בכל הצירים אשר עליהם תסוב דלת מעשיו, וכל אשר הם עושים הוא יהיה עושה בעצמו, - הנה נבדלים הם משרשיהם, עד שמתהוים אמצעי החוצץ בינו ובין פעלו, ולא הוא הנהו זה שעושה את מעשיו, כי לא לאדם דרכו, אחר שכבר בחר לו הדרך.
וכאשר לא הדעת היא המושלת בכל אשר לו, ולא הוא־בעצמו הוא הנהו זה אשר ממנו יוצאת ההחלטה לאזור־חיל להוציא את מעשיו לפועל, הלא מובן כבר בנקל איך יהיו התוצאות!
כי במשך ימי החיים, מבלי כל הרגש והבחנה, מתיסדים אצל האדם הנחות, אשר נמסכים בכחות־נפשו ומתערבים במזג־רוחו, ופורשים כנפיהם בכל כלי מוחו ומוסדי שכלו, ומושלים בסודות נפשו, ונדמה לו שהנם עצם מעצמו ובשר מבשרו, עד שכבר לא עולה על דעתו כלל להתבונן ולהרהר אחרי עיקרם, לחקור ולבחון מאין באו ונולדו לו כל אלו, - ומאחר שסבור שהוא בעצמו בירר אמיתתם, והעמיד את יסודם, לכן הוא בוטח בהם לבנות עליהם בנינים רבים וגם ענקיים ללא כל היסוס, והם הנם הדרך אשר עליה הוא נוסע בכל מעשיו.
*
אך ישנה מדה מיוחדת, אשר כל ענינה הוא לא להיות סמוך ובטוח ונשען על שום דבר, לעזוב נפשו עליו כסומא החבוש במאסר מוליכו, אלא לחדור ולירד לעומקן של דברים ולסתרן של הענינים, אל המקום של העיקר והשורש, - ומזה יהיה האדם משים לבו להשקיף על מעשיו לבוחנם ולבודקם, ויהיה מדקדק ושוקל דרכיו, ויתורו מחשבותיו לדעת באיזה מצב הוא נמצא.
כי בידעו את עוצם סערת הרוחות־השונות אשר עלולות להיות נושאות אותו באויר, להיות רודף והולך במרוצת הרגלו, ולהפריע לבו מכל ההתבוננות להסתכל באיזה דרך הוא הולך, - לכן כל רגע בלי הפסק יתן לבו להיות חופש את כל חדרי בטנם של מעשיו, ובודק בעומקם מתחילת יצירתם ואילך, על מה הם עומדים.
וזהו אמנם הכח של תשובה, דהיינו הכח של פשפוש המעשים )עירובין יג:(, להפוך פניו תמיד, להביט לאחוריו, להתבונן בכל עניניו, ולסקור את כל מעשיו שכבר עשה, ולעיין עליהם, ולישא וליתן בהם, כאילו שעדיין לא עשאם, עד שיוכל לסתור מעשיו ולהחזירם כמקדם.
ועל האדם לעורר תמיד בקרבו את כח התשובה.
וזהו הכח אשר אך באמצעותו יוכל האדם להיות שב אל השם.
כי אילו יהיה שם לבו כמעט קט על דרכיו, ודאי שמיד יהיה מתחיל לינחם ממעשיו, ותהיה החרטה הולכת ומתגברת בו, עד שיהיה עוזב החטא לגמרי.
*
ומעתה נבין את רעתו של המתאחר להתפעל מן התוכחה, לשוב מדרכו, - כי אף אם אמנם נכשל אדם במעשהו, כל־זמן אשר לבו עודנו חי, ואת עצמיותו לא אבד, לשקוע ולטבוע טביעה־מיתית בתוך כשלון מעשהו, ועדיין לא הניע את המנוע להלך במרוצת הרגלו, - הרי אם 'אני' כאן, הנה בשמעו מוסר המוכיח, תתעורר נפשו להשית לבו לידע את כשלונו, וירגיש בגופו את הכאב שהחטא עוקצו ונושכו, וממרר את חייו, עד אשר החשיך עולמו בעדו, - וכפי מה שידע האדם ויכיר וירגיש במכשול החטא, כן יתחרט ממנו, ויבקש רפואת תעלה, איך לרככו ולהחלישו, ולנתק עצמו מכבליו ולהתפרץ ממוסרותיו, ושב מדרכו וחיה.
אולם האדם אשר אין לבו קשוב להתעורר לקול המוכיח להכיר תיכף בחטאו, אלא יבקש להצדיק את מעשהו, ראיה ברורה היא שנפגם ונתקלקל אצלו כח התשובה, וכבר הניע את המנוע להלוך במרוצת הרגלו, עד שכבר אין בו מקום מוכן ופנוי להכנס בו התוכחה.
ומה שהכח־של־תשובה פגום ומקולקל אצלו, בזה רעתו יותר גדולה מעצמו של חטא, - כי זהו ודאי החטא והפגם הגדול ביותר, - אין חטא כחטא בכח התשובה!
ומאחר ש"שאול־המלך" היה כל־כך קשה לו לשוב בתשובה, יכולים להבין ודאי כמה רחוקים אנחנו מתשובה, - כי לא מעיק לנו כלום גם במצבינו הנורא, עד שמתעקשים ומתנגדים "בארבע ידים ורגלים" נגד כל שינוי, ורוצים דוקא להשאר במתכונת הקודמת.
וזהו ביאור ר"א־בן־הגר"א )בסידור שיח־יצחק( אודות הברכה של "והחזירנו בתשובה שלמה".
כי 'חזרה' ו'תשובה' הם כפל הענין במלות שונות.
אכן יש בהם הבדל, כי בעת שהאדם אינו חפץ להחזיר בתשובה לשואלו, אז הם רחוקים בשני מרחקים, ]כי הנם הולכים[ איש לדעתו מקצהו.
וכאשר יאות האדם לבוא על דעת־אחת, שחבירו יודה לדברו, אז הוא מחזיר עצמו להשיב את דעת חבירו לדעתו... עד... יתלכדו בדעה־אחת ולא יתפרדו. - וזהו 'בתשובה שלמה לפניך', שיתקרבו הלבבות, עכ"ד.
*
ועד"ז נבין מה שהסבא ז"ל )חכו"מ ח"א מאמר ט"ו, ס"ג, קל"ז; ח"ב מאמר רנ"ז( העיר הערה גדולה בענין חטא־העגל, שעיקר כל מה שנתבעו ישראל על עשייתו, הוא על המדה של 'קשה עורף'.
כי נאמר )שמות לב, ח( "סרו מהר מן הדרך אשר צויתים, עשו להם עגל מסכה, וישתחוו לו ויזבחו לו ויאמרו אלה אלהיך ישראל" וגו', - היש עון גדול מזה, - עד שהמלך במסיבו וכו', זה לא כבר אחרי המעמד הנבחר.
והנה כתוב פסוק אחד אחרי זאת )ט־י( "ראיתי את העם הזה והנה עם קשה עורף הוא. ועתה הניחה לי ויחר אפי בהם ואכלם", - והלשון משמע שדוקא בשביל כי "ראיתי ... והנה עם קשה עורף הוא - לכן - ואכלם", והיינו כי לולא זאת־המדה לא היו ראויים לכליה.
וכן הושנה במשנה־תורה )ט, יב( "סרו מהר וגו' עשו להם מסכה", ואח"כ בפסוק שאחריו )יג( "ראיתי את העם הזה והנה עם קשה עורף הוא".
הרי כי עיקר הקפידא היה על קשיות עורף, - ולא כמו שתמיד רגילים להבין שעיקר החטא הוא עצם מעשה העגל, ורק שהיתה שם עוד טענה צדדית מצד 'קשה עורף', - אלא ש'קשה עורף' זהו באמת שורש החטא שלהם.
וכפי' האבן־עזרא )שמות לב, ט( כי טעם 'קשה עורף', שלא ישמע מה שצווה, משל לאדם הולך לדרכו במרוצה, ולא ישיב עורף לקורא אליו.
וזה המשל, בעבור שהיו ישראל במצרים עובדי עבודה־זרה, והשם שלח להם נביאים לאמר: איש גילולי מצרים השליכו )עי' יחזקאל כ, ג( עכ"ד.
וזהו שביאר הספורנו )דברים ט, ו( כי אמנם קשה העורף הוא ההולך אחרי שרירות לבו ומחשבתו, אף־על־פי שיודיעהו איזה מורה־צדק בראיה־ברורה שמחשבתו היא בלתי טובה, ומביאה אל ההפסד.
וזה, כי לא יפנה אל המורה, כאילו ערפו קשה כגיד ברזל, באופן שלא יוכל לפנות אנה ואנה, אבל ילך אחרי שרירות־לבו כמאז.
ולהלן )שם ט, ח( כתב הספורנו כי אמנם קושי העורף מסיר תקות התשובה )וכעי"ז בשמות לב, ט(.
וממילא הביאור שכתב הרמב"ן עה"פ )דברים י, טז( "וערפכם לא תקשו עוד", שלא תהיו כאבותיכם דור סורר ומורה, שישבו עם המצרים וילמדו ממעשיהם, והם קשים לעזוב דרכם, כמו שעשו את העגל, וקראם שם )שמות לב, ט; לג, ג־ה; לד, ט; דברים ט, ו־יג( עם קשה עורף, שלא ישובו מן הטעות שנכנסה בלבם, לחשוב שיש תועלת בעבודת המלאכים או צבא השמים.
והדבר מבהיל, שגילתה התורה שחטא־העגל לא היה כי אם חטא שחזר מן הקודם, שסוכ"ס חזרה ושבה הטעות שנכנסה בלבם.
ואף שכבר שבו מכל דרכם־הרע אשר במצרים, - הלא כל האותות והמופתים שראו בעיניהם עוד בהיותם במצרים, די והותר לנקות ולהסיר כל טעויותיהם, ואח"כ כל מעשה יציאת־מצרים, וקריעת ים־סוף, ועל כולם המעמד הר־סיני וקבלת התורה, אשר אחרי כל־אלו, הרי ודאי לא נשאר בקרבם שום זכר מעונות הראשונים, - עם־כל־זאת, גילתה התורה שלפי רום מדרגתם העליונה והנשאה, לא עקרו לגמרי מקרבם את הטעות שנכנסה בלבם במצרים.
כי אם יש לאדם איזה חסרון, ואפילו רק רושם של חסרון, ואפילו מאיזה טעות שנכנס בלבו, כמה עבודה ויגיעה רבה, בלי שיעור ובלי תכלית, צריך הוא להשים, עד יעקור וישרש כליל, כי לא יהיה לו לחטא כל תקומה לעולם.
למדין מזה, עד היכן קשה עבודת התשובה, דהיינו שישוב עם פניו להשם־יתברך, כי אף ששב, אולם פניו אינו להשם־יתברך, כי אם להסטרא־אחרא, ויוכל להיות כי ישוב במקצת או בפלגא, אבל לא בכולו. וזהו החזירנו בתשובה שלמה לפניך.
נט
שמא נתלכלכתי
 ב' האזינו, ח' עשי"ת
והנה כאשר בארנו בחטאו של אדם הראשון, כי חטאו הי' בזה, כי מאחר שהרי כל העבודה היא להכיר את הרע לבטלו, ולכך נוצר לבטל הרע ולנצחו, ואם לא ידעו איך ינצחו ויבטלו, הנה הבורא צוה עליו כי מה שצריך לו ידיעת הרע, תהי' רק על־ידי דרך החכמה, היינו שיצייר הרע בדעתו, וידע ממנו להכירו ולבטלו.
והנה הביאור ע"ז הוא, כי זאת היה ביכולת אדה"ר לעשות ולהכיר גם אם לא היה הרע ממש אצלו, אלא די לזה רק ידיעה, שיש, ויכול להיות, רע בבריאה, וידעהו מרחוק.
כי חלילה שיפגש עם הרע, ולא יתקרב אליו כלל, רק שע"י חכמתו יתברר לו כל־זאת.
אבל הוא לא כן עשה, כי הוא רצה להיפך, לטעום מן הרע בגדר נגיעה, ולבטלו.
והנה הביאור בזה הוא, שהוא התקרב אליו ואל גבוליו, וזה הי' החטא שלו, ובזה נכשל.
וסוף־כל־סוף אף לאחר חטאו, היה רק במצב ידיעת הרע, ולא עושה הרע ח"ו, - ובידיעה־כזאת, כבר נטבע ביון מצולת התאוות.
והנה עתה נאמר דבר אחד, שהוא יסוד כל התורה, והוא חוט המקיף את כל עניני התורה, ובגדר "כל התורה על רגל אחת".
ועל־זה סובבים־הולכים כל סיפורי התורה, שהזהירות היתה לבלי להפגש עם היצר, ולברוח ממנו לגמרי.
וזהו דברי הרמב"ן ז"ל, על פסוק )ויקרא יט, ב( "קדושים תהיו", שהוא מקיף שם את כל דברי התורה, הביא שם התו"כ פירוש של "קדושים תהיו, פרושים תהיו".
והענין, כי התורה הזהירה בעריות, ובמאכלים האסורים, והתירה לו באשתו וכן בכל המאכלים המותרים, אם־כן ימצא בעל־התאוה מקום להיות שטוף ... כרצונו ... שלא הוזכר איסור זה בתורה, והנה יהיה נבל ברשות התורה.
והנה סוכ"ס יהי' נבל ממש, בלי שום הפרש, כמו )תהלים יד, א( "אמר נבל בלבו", - רק שהוא נבל ברשות התורה.
ואף שהיא פלא, האיך אפשר שברשות התורה יהי' גם נבל, אבל סו"ס כן הוא, כי יהי' נבל ממש, רק נבל כשר בדברים של היתר.
והנה כל טיפול הבורא היתה כדי לרחקו מזה, וסוף־סוף לא השכרנו והרווחנו כלום, כי יעשה נבל בדברים המותרים.
ועל־זה יש מצות־עשה מיוחדת, שהיא הכוללת בכל התורה... באלו ובכיוצא בהן באה המצוה הזאת הכללית, עד שיכנס בכלל־זאת גם הנקיות...
וזה דרך התורה, לכלול ולפרוט בכיוצא־בזה, כמו בעניני ממון, אחר כל האזהרות, אמר בכלל )דברים ו, יח( ועשית הישר והטוב, אף שהוא כבר מדינא מותר.
וכן בענין השבת, אסר המלאכות בלאו, והטרחות בעשה כללי, שנאמר "תשבות".
)וזה לדעת הרמב"ן לשיטתו כי הטירחה בשבת היא מוזהרת מדאורייתא בעשה של תשבות(.
והנה נראה בזה יסוד, כי בכל עניני והנאות עוה"ז, אף בדברים המותרים יהי' ג"כ נבל, היינו כיון שהוא פוגש בו, בא באיזה־מגע עמו, )ער קומט אין בארירונג מיט אים(, מיד הוא בגבוליו, ואין שום עצה, רק להתרחק ממנו.
והנה הלא האדם מוכרח הוא בהיותו בעולם־הזה לאכול ולשתות, וכדומה, על־זה נתנה לנו התורה )ויקרא יט, ב( עצה "קדושים תהיו", דהיינו שיוכל לנגוע מה שמוכרח אליו, אבל מרחוק.
וזה הענין של "קדושים תהיו" הם כמו מכונות )מאשינעס( שיוכל להתרחק לבלי לנגוע.
והנה בכלי המושחר בפיח )בסאשזע(, אם רק יגע בו בקצהו, מיד אי־אפשר שלא יתלכלך, וכמו היכן שמבשלים דברים חריפים וארסיים, שאין בשום־אופן להתקרב אליהם, ורק מרחוק ובזהירות יתרה יוכל להתעסק בהם.
כן הוא ממש בכל עניני עולם־הזה כך, כמו דבר ארסי ודבר־סרחון, שהדרך הוא רק להתרחק, כי אם יפגוש בו מקרוב קצת, אי־אפשר שלא יוזק ושלא יתלכלך.
והנה נוכל ללמוד מהבורא־עולם כמה צריך הרחקה בזה, שעיקם הכתוב שמונה אותיות כדי שלא להוציא דבר מגונה )פסחים ג.(.
והנה מזה הענין של "קדושים תהיו", נראה למתבונן, כי התורה היא מן השמים, כי האם יודעים העולם כלל מדברים־בטלים, ומה החטא בזה, והנה כמבואר ברמב"ן זהו ג"כ 'נבל'.
אבל זהו הסוד שגילתה לנו התורה, שמלבד דברים האסורים, מיד כשנוגע קצת ומתקרב אליו קצת )בדברים מותרים(, מיד הוא נבל, כי מיד הוא בטעריטאריע שלו.
והנה על־דרך־זה יש לבאר המאמר חז"ל )ב"ר לו, ג( שהזכרנו, בשעה שהיה הולך ליטע כרם, אפגע בו שידא שמדון, אמר לו, שותפי את, הזהר שלא תיכנס בגבולי.
והרי מבהיל זה הדבר, כי נח בלכתו לקיים את מצות ד', להחזיר את הבריאה, ובכוונה היותר־טהורה שאנו יכולים לצייר, - בכל־זה כיון שפגע בו, אמר לו "שותפי את".
זאת־אומרת, אתה תוכל לחשוב מה שתחשוב מהכוונות, אף שמחשבתך וכונתך לטובה, אבל סוף־סוף הרי המעשה הזה היא שייכת לי, ואני שותף בה, ויש לי חלק בה, ומאחר שכן, הזהר והזהר שלא תכנס בגבולי.
ואחר כל השמירות וכל ההזהרות, בכל־זאת לא ניצל נח מהארס... ולבסוף נכשל ונפל ונכנס לגבולו, עד שהתורה כותבת ומייללת עליו י"ג פעמים "וי", כמו שאחז"ל )ב"ר שם; סנהדרין ע.(, - ומדוע? מפני שהרי הלך בסמוך לדברים של עולם־הזה.
וכמה מאירים בזה דברי רש"י, ושפתים ישק, בפר' וישלח )לב, יב( בתפלת יעקב אבינו: "הצילני נא מיד אחי... קטונתי מכל החסדים".
והנה כבר נדחקו שם כל המפרשים, מה היה לו לפחד, אחרי שכבר היה לו הבטחת ד'.
ויפה פירש"י ז"ל: כי ירא אנכי שמא נתמעטו זכיותי על־ידי החסדים שעשית עמדי, ושמא כשהייתי בבית לבן נתלכלכתי שם בחטא.
והן מה נורא הענין למעמיק בו, כי יעקב אבינו פחד פן בהיותו אצל לבן, אחר שעסק שם קצת בעסק ממון, - אף שידענו עסקיו של יעקב אבינו, שקיים גם את ה"קדושים תהיו" שבממון, ובודאי כמובן קיים את ה"ועשית את הישר והטוב", דהיינו לפנים משורת הדין, כי החליף את משכורתו עשרת מונים, ויעקב היה הולך אחריו ונותן לו הכל )אים נאכגעגעבען(.
ואחרי כל־זאת, פחד יעקב מאד, כי אחרי שעסקו שם לא היה כעסקו מקודם בבית שם ועבר, וסוף־סוף עסק בעסק ממון, - שמא נתלכלך בחטא! - כי ידע מהו זאת להיות בא באיזה־מגע "עמו" )קומען אין בארירונג מיט אים(, ומהו "שותפי את".
והנה כל זה מצינו במקרא מפורש )תהלים לד, יג־טו( "מי האיש החפץ חיים ... סור מרע", דהיינו להתרחק במרחק גדול, ושאין דרך אחר כי אם לסור ממנו, ולהשמט ממנו )אויסמיידען אים...(.
והנה מצינו בחז"ל ענין של "מיחזי", וכדאיתא בגמ' )ברכות לט: שבת קיז: ובטוש"ע או"ח סי' קס"ז( בענין בציעת הפת, כי אין לבצוע בברכת המוציא פרוסה גדולה, משום דמחזי כרעבתנותא.
ומה יש אם הוא מברך המוציא על חתיכה גדולה קצת? - אבל כיון דמחזי, צריך להתרחק.
וכן מצינו )שבת קיג.( "מיתחזי כרמות רוחא", - וכן )ברכות יז:( "מיחזי כיוהרא".
והנה אין זה דוקא בפני רבים, אלא אף ביושבו בחדרי חדרים, ומהו זה כל הענין של מיחזי?
אכן, כיון שזה מעשה פעולת היצר, אף שאין מחשבתו לזה, אבל הפעולה נתקרבה לעניניו.
והנה איתא בחז"ל )רש"י לט, ו; תנחומא( ביוסף הצדיק, "ויהי יוסף יפה תאר ויפה מראה", כיון שראה עצמו מושל, התחיל אוכל ושותה, מסלסל בשערו, אמר הקב"ה, אביך מתאבל, ואתה מסלסל בשערך, אני מגרה בך את הדוב, מיד גירה את הדוב.
והנה ביוסף־הצדיק לא נוכל לשער את דקות הענין, מה היה שם מסלסל בשערו, בודאי לא שפך פארפומע על שערו, רק לפי מדרגתו תפסתו התורה שהיה מסלסל בשערו, שנתקרב מעט למעשי היצר.
ומן מה שהיה מסלסל בשערו, אשר יכולים להבין את קטנות־החטא שהיה בזה, - בכל־זאת מזה הגיע למעשה של פוטיפרע.
מזה נראה מהו התקרבות קצת לגבולו!
והתורה בידעה כל זה, על־זה שמה כל התחבולות שבעולם, רק כדי לרחק אותו ממנו, ושלא ניגע בו בשום־אופן.
וגם במה שמוכרח לנו, הכל בריחוק מגבולו.
והרי־זו מהעבודות הקשות, בגדר "שבור את החבית ושמור את יינה", כי סוף־סוף הלא אי־אפשר שלא לפגוש עמו, כמו למשל באכילה ושתיה, ובשאר עניני וצרכי הגוף, שגם יש מצוה בהם, ובכל־זאת צריך שלא ליגע בו, ושלא ניכנס בגבולו.
"והתקדשתם והייתם קדושים" )ויקרא כ, ז(, והתקדשתם אלו מים ראשונים, והייתם קדושים אלו מים אחרונים )ברכות נג:(, "בלתי טהור הוא כי לא טהור" )שמו"א כ, כו(.
והנה על־זה נאמר )משלי יד, טז( "חכם ירא וסר מרע, וכסיל מתעבר ובוטח", וכן נאמר באיוב )איוב כח, כח( "יראת ד' חכמה, וסור מרע בינה", דהיינו שבודאי יראת ד' היא חכמה רבה, אבל לסור מן הרע, לזה צריך בינה, כי מדרגת בינה היא גדולה הרבה מן החכמה, שמשה־רבינו לא מצא נבונים בכלל־ ישראל, כמאמרם ז"ל )עירובין ק: רש"י דברים א, טו(.
כי הבנה עמוקה מונחת בזה, לברוח לא להתקרב, בל יפגש המעשה שיש בו שליטת היצר.
והנה על־זה עמדתי בהיותי אצל הגבולות, שהם סבלו ביותר מן המלחמה, והתבוננתי כמה מן הסכנה היא לשבת אצל הגבולות, וכמה טוב הוא לדור יותר בתוך המדינה, דהיינו בה"טיל"...
על־כן העצה היא, כל מה שנוכל יותר להתרחק מן הגבול.
והלא אחז"ל )פסחים ג.( כי עקם הכתוב שמונה אותיות, ולא הוציא דבר מגונה מפיו, - להורות על היסוד הזה, שצריך להתרחק בתכלית ההרחקה מכל עניני הרע.
וזה למדונו חז"ל )סוכה נב: קידושין ל:( "אם פגע בך מנוול זה, משכהו לבית־המדרש".
כי אצל הגבול, אם תעשה עמו שם מלחמה, זה מן הקשות יותר, אבל רק משכהו לבית המדרש, מה שתוכל רחוק יותר בתוך המדינה, ... להתרחק מן העולם, ... ושלא לראות כלל את העולם, לברוח מרחוק, לבלי לפגוש את הרע.
)והנה מעולם לא דברנו כל־כך בגלוי כמו עכשיו, כי הסכנה הן צפוי' מאד, ובסיבת־זאת צריך כל אדם, בכל מה דאפשר, רק להתרחק מן העולם, ואך ורק "משכהו לבית־המדרש", ושלא לראות כלל את העולם(.
ס
שורש החכמה שבלב, בכחו לבקוע כל כחות שבעולם
ר' ישראל כתב במכתביו )ז'( כי כל הדברים שבבריאה, כולם מורכבים המה, ביציאתם לאור, מסיבה ומסובב, - לכל־דבר יש סיבה אשר היא מסבבת וגורמת את לידת־הדבר ויציאתו־לאור, והיינו שמבלי הסיבה אי־אפשר שיהיה הדבר מתהוה, ואף גם אותה הסיבה־ המסבבת, כל התהוותה גם־כן נולדת מסיבה הקודמת לה, אשר היא מסבבת אותה ודוחפתה וגורמת לה להתהוות, וכן הלאה והלאה, כל סיבה מסובבת מסיבה הקודמת לה, עד סיבה הראשונה )האלקית(, המסבב כל הסיבות.
והנה בגשמיות אכן זה פשוט, כי לכל פעול בודאי תהיה מתבקשת הסיבה אשר היא זו אשר פעלתו ויצרתו, - אך עלינו לדעת כי כמו כן גם ברוחניות, בהתעלותו של האדם ממדרגה למדרגה, גם־כן לכל דבר מוכרח שיהיה קודם אליו יסוד־ושורש, אשר הוא הנהו הסיבה הדוחפתו וגורמת לו להתהוות, - ומבלעדי כל סיבה, אי־אפשר לכלום שיהיה מתהוה ויוצא־לפועל, בשום־אופן.
ומעתה הרי תתייצב לפנינו שאלה גדולה, - כי הלא יודעים אנחנו שהאדם מיועד להגיע לדברים גדולים ורמים, וזה אנו רואים מן התפקידים והחיובים אשר הטילה התורה על האדם, ואשר דורשת מאתו.
וכאשר נתבונן בזה, הלא נשתומם למראה עינינו, איך זה באמת האדם מיועד להגיע לדברים גדולים ורמים כאלו, ואיך זה אכן מטילים תפקידים־גדולים־כאלו על האדם.
"מה ה' א'לקיך שואל מעמך כי אם ליראה את השם אלקיך וגו' ולאהבה אותו" )דברים י, יב(.
- "יראה ואהבה", כאלו דרישות, לדרוש מאדם!
וחכמינו זכרונם לברכה )ברכות לג:( אמרו ע"ז, אטו יראת־שמים מילתא־זוטרתא היא, אין, לגבי משה מילתא־זוטרתא היא.
"והלכת בדרכיו" )דברים כח, ט(, - שיהיו כל הליכותיו מעשי־חיקוי־והתדמות אליו, להיות כביכול שוה, אל הליכותיו של הבורא ית"ש; לילך עמו בשוה ממש, בדרך אשר כביכול הוא הולך: מהו 'רחום' אף אתה 'רחום' - ממש, ללא כל פרומקייט.
הכי יש לנו ציור והשגה בנטל כזה, לומר לאדם כי צריך הוא להיות מעין בוראו, עליו להיות דומה לבורא העולם, איום ונורא!
"ולדבקה בו" )דברים יא, כב(, "ובו תדבק" )י, כ(.
והרי דרכיו ומדותיו של הקב"ה, הלא ודאי אין להם חקר ואין להם סוף, ונפלא הדבר, כי מטילים על האדם להיות מתגדל ומתרומם על כל המעשים, - ללכת בדרכיו, ולידבק במדותיו?
ומאחר כי לכל פעול תהיה מתבקשת סיבה, אשר היא זו אשר בכחה להיות מסבבת וגורמת ליצירתו וליציאתו־לפועל, - מעתה הלא מן הראוי להיות נרעש, להשתאות לדעת, מהי "הסיבה" אשר יש ביכלתה להיות דוחפת ומסבבת וגורמת היפוך ריבוי גדול כל־כך של הררי סלעים־וצורים קשים וכבדים, יציבים וחזקים ללא כל הזזה; איך זה יכולים לכבוש הרים גבוהים כאלו, לשרשם ולעקרם, ולהרסם ולהפכם מכל וכל; הלא תקצר רוחו של אדם לדעת, מהו הדבר אשר בסיבתו תתהוה זאת־ הפעולה, מה אמנם המה דרכי־הסיבות לסתת את כל ההררים־האלו? - כי כאמור, הלא מבלי סיבה, הרי שום־דבר אינו הולך ומתהוה.
ואגלה לכם סוד גדול, אשר שום־אחד לא יודע מסוד זה, - )א"ה, כונת הדברים כי גם אחר הגילוי, לא ידענוהו, שאיננו אלא אומרים בפינו את אשר למדנו מן המקראות ומדברי רבותינו ז"ל, אך לא יכיל רעיונינו סוד זה, להכניס אותו אל ידיעתינו(.
כי כשנתבונן היטב, הלא רואים נפלאות גדולות ועצומות להשתומם, - כי מכניסים גרגיר־קטן של זרע אל תוך הארץ, ומאמינים בחי־העולמים כי הארץ תוציא צמחה, וזרועיה תצמיח, ולא ימיש מעשות פרי, - והדבר נפלא להשתומם, אשר יתכן כי אפילו דרך אבנים וסלעים, יוצאים סוף־כל־סוף עלים, ומבצבץ וצומח ויוצא מבלי כל עיכוב והעמדה ומעצור, - והיאך הוא זה, היאך אמנם נבקעים כל המונעים והמעכבים?
אך הסוד הוא, כי יש בארץ כח הצמיחה, אשר אם רק נתחבר הגרעין אל כח הצומח, הרי כח־זה דוחפו ומכה אותו ואומר לו גדל, מבלי שיהיה בעדו כל עיכוב ומעצור; דרך כל אבנים וסלעים, איזו חתחתים שלא יהיו, הצמיחה דוחקת ועוברת ומבצבצת ויוצאת.
וזהו סוד הדבר ג"כ בענין הדברים הגדולים והרמים, שהאדם מיועד להגיע אליהם, אשר נשתומם על כי איך זה באמת יתכן לאדם להגיע לזה, - כי כל פליאתינו בזה היא, מפני שאין אנו יודעים כלל, איזו סערה ואיזה רעש מתהוה, כמה הרים וגבעות יתכן שיתהפכו, כאשר נכנס דבר־חכמה בלבו של האדם; מדה מועטת־ביותר של חכמה, אם נכנס אל הלב, אין יודעים כבר כלל וכלל מה טיב מהותן של התוצאות, שיכולין להיות משתלשלין ויוצאין.
וזהו אשר אמנם לא ניתן כלל להבין, איך ובמה מהפכים ריבוי גדול כל־כך של הררי אדמת־ אבן, איך מפליאים לעשות זאת, להיות מתהפכים לגמרי התהפכות־גמורה, עד מדריגות־עליונות כאלו, "והלכת בדרכיו", "ולדבקה בו".
אך כל אי־הבנתינו היא, מפני שאין אנו יודעים את תעצומות העוז של זרימת תנועת ההתפרצות, והסערה, והרעש, אשר דבר־חכמה בהיותו נכנס אל הלב, איזה הכרח ודחיפה והדחקה הוא פועל בכחו, כמה הררים־קשים יש בכחו להפכם ולחתכם ולשברם, עד אשר הרים כדונג נמסו מלפניו, מבלי שיהיה עומד־מנגד שום מעצור והעכבה וסתימה, לפעול במרוצת זרימתה של התנועה איזו התמעטות והעכבה אף כחוט־השערה.
כי תעצומות העוז והחוזק של הסערה והרעישה, היא מרוממתו מעל כל המעשים, למעלה מן כל הטבעים הכי־קשים, עד אשר כלביא יקום וכארי יתנשא, וכבר אין שום דבר המעכבו, ואין שום דבר העומד לנגדו, כי כבר יסור מלפנות ולהשגיח אל שום דבר זולתו, ואף בפגעו בדרכו בכל מיני קושיים ומניעות המתרגשים ובאים בעולם, כולם לא יאכפתוהו ולא יהיו נוגעים אליו כלל, עד אשר אפילו לא יהיו באים בחשבון מכל וכל, כאילו אינם, - כי תהיה מרוצתו בתוך "בצעי־מים", כאילו הולך על יבשה, ללא שיהיו רגליו באים בכל נגיעה עם הבוץ והרפש.
והרי אם האוהבת את בנה אהבה חזקה, כאשר תראה שהולך לימסר לשריפה, ותרדוף להצילו, הרי מכח עוצם אהבתה אותו, אשר לא תוכל ליפרד ממנו לשום טעם שבעולם, הלא אף אם בזה יקצצו ידיה, הרי היא אפילו לא תרגיש את הכאב והיסורים שבאים עליה.
כן "אם היתה הידיעה רחבה ועומדת על לב בני־אדם, לא היו חוטאים לעולם; אך לא היה אפילו היצר קרוב עליהם )דעה"ח(, - עד כדי־כך היא כחה של חכמה, אשר לא יוכל ליפרד ולזוז ממנה, לשום טעם שבעולם! - כי במקום־מעמדה של החכמה, אין שם כל מקום־מעמד אל היצר!
איך מבינים זאת, אברהם אבינו לעת זקנתו, איזו הררים אלו - "יום ג' למילתו", מסוכן, איזו אבנים וחתחתים הם אלו, - "והוא יושב פתח האהל כחום היום", - "לראות אם יש עובר ושב, ויכניסם בביתו" )רש"י(, - והלא ודאי כי השמש בערה לו, ומילתו הכאיבה אותו, איך זה אשר כל־זאת לא פעל על אברהם־אבינו איזו העכבה ומניעה כלשהי.
ובכלל היאך יתכן לנו להבין, איזה הר־קשה הוא עצם היות מבלי־הטבה, להצטער ע"ז כמו שאנו מצטערים על דברים הטבעיים לנו, היש לנו בזה מושג כל דהו?
עתה נתבונן נא, מהי תעצומות עוזה של הסערה שהיתה שם, אצל אברהם־אבינו ע"ה, מכח מדת החסד וההטבה; מהו תעצומות העוז של המעין־השוטף של "אהבת חסד" שהיה זורם ורועש וסוער שם, אשר את כל הררי־האבן בקעה וחתכה וקרעה לחתיכות, מבלי להרגיש בזה כל טרחא ויגיעה וקושי, אשר ביכלתה לפעול איזושהי חציצה והעכבה.
עד אשר משום צערו של אברהם־אבינו ממניעת ההטבה והחסד, בהעדר האורחים יום־אחד, אשר היה קשה לו יותר מיסורי צער המילה שסבל בעת זקנותו )כמבואר בחכמה־ומוסר ח"א מאמר קס"ח, מובא בדחו"מ ח"א מאמר קל"ב(, היה הכרח להיות משתנה הטבע, להביא מלאכים בדמות אנשים, להשקיטו מצערו החזק.
הרי כבר לא יתכן להיות כל ציור, במהות עוצמה של הסערה, המכריחה והמדחיקה, אשר פועל ועושה דבר־חכמה, בלבו של אדם.
כי החכמה תרועת מלך בה, רשפיה רשפי אש, וכפטיש יפוצץ סלע, להיות פותחת את העליונים וקורעת את התחתונים, להאיר כל מחשכי־ארץ מכבודה, שיהיו כולם רואים את היותה יחידה בעולמה, אשר נשגבה היא לבדה, ואין עוד כלום מקום לטעות ליתן בו ממש, - ומכח־זה הרי החכמה אחוזת חרב על ירכה, לחתוך ולבקוע את כל אשר נגדה, הנוטים מנתיבתה, - ועל־ידי־זה, הרי כל העולם־כולו אשר מעבר השני, כולם מן גערתה ינוסון, ומן קול רעמה יחפזון, - עד אשר יתהוו כולם להיות אסורים במושכלה, ולא חפשיים לדמיונותיהם, - מבלי שיהיה כל יכולת במציאות להתייצב לעמוד כנגד דבריה אשר יוצאים מפיה, - ולא תשוב אחור ריקם, כי אם עשתה את אשר חפצה, והצליחה, והולידה והצמיחה.
וזהו כל התכלית, - שתהא נכנסת החכמה אל תוככיות הלב! - "והיו הדברים האלה אשר אנכי מצוך היום, על לבבך" )דברים ו, ו(.
כי אם אך יהיו הדברים "על לבבך", לבלי להיות פורחים באויר ועדיין בחוץ עומדים, אלא לחדור עד תכלית פנימי פנימיותו, להצמד ולהדבק אל עירום לבבו, להיות שוכנים אתו בתוכו, אף בתוך טומאתו, - הרי בהיות הדברים "נכתבים על לוח הלב", כי אז כבר יתקבלו אצלו שלא באופן של שמיעת איזו־ידיעה־בעלמא, אשר בכדי שיהיו הדברים באים לידי מעשה לאחר שמיעה־כזו, עדיין יבוקשו חשבונות רבים, ועדיין שייך שיהיו עומדים־מנגד כמה־ וכמה מניעות ומעצורים לעכב בעד העשיה, - אלא הדברים עצמם יהיו מאליהם מסערים את כל תוך־תוככיותו, באופן אשר שום־דבר כבר אין יכול למנוע בעד עשיית המעשה, כי בטרם היות הדברים "נשמעים" וכבר הם "נעשים".
כי הדברים עצמם יהיו פותחים בקרבו את העליונים וקורעים את התחתונים, ופועלים סער מתחולל ברעיוניו, והולכים ונמשכים ויורדים וחודרים ונבלעים בכל אבריו וגידיו, עד ש"יהיה עושה בטבעו מה שראוי לעשות, ולא יהיה לו ברצונו דבר והיפוכו" )רמב"ן דברים ל, ב(, כי תדחפנו ותלחצנו "עד הקיר ממש", לבלי להשאיר מקום־פנוי לעוד מה; לא ישאר בקרבו כל היכי־תימצי אפילו, של הרהור כלשהו על מציאות של היפוך ולאו.
"וידעת היום" )ד, לט(, - הרי זה עדיין אינו כלום, "והשבות אל לבבך", אותה הידיעה, אותה החכמה, להשיבה אל תוככיות הלב.
וכאשר ידיעת־החכמה נכנסת אל תוככי הלב, אז כבר אין לשער את העוז והמעוז של הדחיפה המלחצת־והמדחיקה של הסערה, והרעש, אשר זה פועל לעשות.
ובמסילת־ישרים )פ"ז( כתב, "כי האדם אשר תלהט נפשו בעבודת בוראו, ודאי תהיה תנועתו כתנועת האש המהירה, כי לא ינוח ולא ישקוט עד אם כלה הדבר להשלימו" וכו', ע"ש בלשונו הקדוש.
"תהיה תנועתו כתנועת האש", - אנו חושבים זה למשל, ואיננו יודעים כי הדברים כפשטן, כי יהיה הולך וסוער ורועש ובוער כאש תבער יער וכלהבה תלהט הרים.
ולכן למרות כל "עפריות החומריות הגס", הרי כאשר תלהט נפשך בעבודת בוראך, ובנפשך תהיה עושה, הרי בהיותה בלבך כאש בוערת, הלא אז כבר תהא מפרק הרים ומשבר סלעים, ויחרדו כל האברים, עד אשר את כל אוטם הלב וקשיותו כצור־החלמיש, הכל בקוע תבקע ללא כל מחדל!
וזהו אמרם )ברכות יז.( "מרגלא בפומא דרבא, תכלית חכמה, תשובה ומעשים־טובים", - "תכלית חכמה" הוא, שתהיה החכמה נכנסת אל תוככיות הלב, ואז כבר אין הדברים נפסקים באמצע מהלכם, להיות שבים אחור ריקם, אלא הנם נמשכים והולכים הלאה והלאה, להיות מלחיצים ודוחפים ודוחקים ומכריחים, עד אשר שום חציצה כבר לא תעמוד בפניהם לעכב בעדם, ובהכרח כבר יהיו משתלשלים ויוצאים "תשובה ומעשים־טובים".
ונבין עתה מה שחז"ל מספרים דברים מבהילים, בכמה וכמה מעשים, אשר שמיעת דיבור־אחד, פעלה באדם לעשות בו מהפכה־ גמורה מן הקצה אל הקצה, להיות "קונה עולמו".
כאמרם במדרש תולדות )ב"ר סה, כב( מעשה ביקום איש צרורות, בן אחותו של יוסי בן יועזר, שהיה רכוב על סוס בשבת, והוציאו את רבי יוסי בן יועזר לתלותו.
"אמר לו יקום ליוסי, חמי סוסיא דארכבי מארי, וסוסיך דארכבך מארך, א"ל אם למכעיסיו כך )משיב גמול טוב(, קל־וחומר לעושי רצונו.
"אמר לו כלום יש עושי רצונו יותר ממך, )והשיב לך גמול רע(, אמר לו ואם כך לעושי רצונו, )שנפרע מהן(, לעוברי רצונו על אחת כמה־וכמה.
"נכנס בו הדבר כארס של עכנא, והלך וקיים בעצמו ד' מיתות בית־דין".
"נתנמנם יוסי בן יועזר איש צרידה, וראה מטתו פרחה באויר, אמר, בשעה־קלה קדמני זה לגן־עדן.
וכן רבי אלעזר בן דורדיא, הרי מספרים עליו חכמינו ז"ל )ע"ז יז.( שטבע בים התאות וההשחתות הכי־גרועות, "שלא הניח זונה אחת בעולם", ולבסוף כאשר אמרה לו "כך אלעזר אין מקבלין אותו בתשובה", כתוב ש"הניח ראשו בין ברכיו, וגעה בבכיה עד שיצאה נשמתו, ויצאה בת־קול ואמרה רבי אלעזר בן דורדיא מזומן לחיי העולם־הבא".
וכעין־זה מצינו )שבת נו: סנהדרין לא:( בנתן דצוציתא, שנזדמן לו נסיון להכשל בדבר אשר מרוב תאותו לזה כבר העלה לבו טינא, ונפל בחולי ימים רבים, ולפי־מצבו היה קשה לו עד מאד לעמוד בזה, וכאשר כבר היה קרוב ליכשל, באותה־שעה נכנסה בלבו התוכחה כי הנה לפניו שעה לקנות בה עולם־הבא, - ונחלץ לאזור חיל, וכבש את יצרו, ונתהוה בעל־תשובה, - ונקרא "צוציתא" על־שם האור מן השמים שהיה זורח על ראשו, על־ידי מעשה זה.
במצבים הכי גרועים, ושם סבורים לחשוב כי אמנם בהתעוררות של דברים פשוטים, תיכף חזרו ועשו תשובה; בדברים קטנטנים ביותר, נעשתה כזו־מהפכה, עד "קיים ד' מיתות בעצמו".
מי הוא שיכול להתבונן בטיב מהותם של הררי־האבן אשר שם נתפוצצו.
אמרו חז"ל, כי מהו אשר היה שם, "נכנסו הדברים כארס בלבו", וזהו סוד הדבר.
לא ניתן לשער איזו מציאות של "ארס" היא דבר־חכמה, דבר־חכמה הקטן ביותר כאשר נכנס בלבו, אי אפשר כלל לשער את אשר אין בכחו לנפץ ולעבור, ולהיות דוחה הרבה מאד מן החושך, כאילו לא היה, כי זרחה שם תיכף אור יראת אלקים.
והחסיד־יעב"ץ ז"ל, כתב, בפירושו לאבות, על המשנה )ב, ד( "עשה רצונו כרצונך" וכו', עשה רצונו כמו שאתה עושה רצון עצמך, שאפילו היו לך מונעים, תמנעם בכל יכלתך כדי להשיג חפצך, כך תשתדל בכל עוז לעשות רצון יוצרך, ולא יטרידוך המונעים.
אדם צריך לדעת, כי טועה הוא מבלי דעת, בסברו שפעם בהזדמנות שבר איזה רצון.
כי רצון באמת, את זאת בשום־פעם עדיין לא בקע ועבר, לעצור בעד סערת־רצונו, להשיבו אחור ריקם, - כי אחר שלא היה מפקח על עצמו, להיות עומד על המשמר "פן יפתה לבבכם", וכבר נתפתה להיות נאחז בסבך של איזה רצון, הרי כל באיה לא ישובון, ולא יוכל לדין עם שתקיף ממנו, להיות שליט ברוח־הרצון, לכלוא את הרוח, - כי כבר אבד כל מחשבה וחשבון, ולא לאדם דרכו, אחר שכבר הרצון מתרוצץ בקרבו, ומפרכס לצאת.
ואם אמנם אכן הפליא לעשות, ובקע את רצונו לעבור עליו, הרי בלתי־ספק כי היה אצלו איזה־פעם, אשר חדרה אל תוככי־לבבו איזו זהרורית של איזה קרן־אור של חכמה, והבן.
סא
עולם הנסיון
 ה' שופטים, אדר"ח אלול תרפ"ה
המתבונן יראה דבר פלא, מה זה שנשתנו חכמי הכלל־ישראל מכל חכמי אומות־העולם.
הלא בחכמי אומות־העולם כמעט שאין אחד שיתאים שיטתו עם שיטת חבירו, כ"מספר עריך היו אלהיך" )ירמיה ב, כח; יא, יג(, מספר השיטות כמספר החכמים.
אבל לא כן אצל חכמינו ז"ל, דור של זקנים, דור של נביאים, אנשי כנה"ג, תנאים, אמוראים, וכו', וכולם ביסוד דבריהם אמרו דבר־אחד בחדא מחתא, רק בגדר שאין שני נביאים מתנבאים בסגנון־אחד )סנהדרין פט.(.
והמחלוקת הגדולה שהיתה על הרמב"ם ז"ל, בחששם ששיטתו אינו מתאים לשיטת הקודמים לפניו, ואומר דבר־אחר, - עד שיצאו העומדים בצדו, והראו לדעת שגם הוא אומר דבר־אחד עם הקודמים לפניו.
ועוד דבר פלא, כי חכמי־ישראל, כמעט שאין דבר שלא עמדו עליו, ועל כל דבר ודבר בפרט, דרשו וגילו לנו מצפוניו, עד שנהירין אצלם כל שבילי־העולם, - ומאין ידעו והשיגו כל זאת, וכולם בהשואה אחת?
אך סוד הדבר כמו שצייר הרמב"ם ז"ל )מו"נ ג, נא( שהכלל־ישראל עומד תוך הבית פנימה.
ואמר שם ציור, כאילו אדם דר בכפר, רחוק מארמון המלך, ואינו יודע מהמלך כי אם את אשר שמע לפעמים, - ויש אחד דר יותר קרוב במדינה, והוא שמע יותר מהמלך, ובכל־זאת אינו יודעו גם־כן.
עד אחד שדר בעיר המלוכה, וגם בחצר המלוכה, ובכל־זאת אינו יודעו היטב, כי אם משמועות וגם מהשערות רחוקות, ומעולם לא ראה את המלך, - עד אחד שהוא נמצא אתו יחד, ורואהו פנים אל פנים, ומכירו.
וזהו פתרון הדבר, כי מי שהוא בפנים, רואה הכל, ויודע הכל, ואינם אצלו שום השערות.
ומהו הפלא שכולם כיוונו לדבר אחד, - מאחר שהרי כולם עמדו בפנים, וראו הכל, וידעו הכל, וכולם ראו דבר אחד, וכיוונו זה לזה.
לא־כן חכמי אומות־העולם, שהם עומדים מבחוץ, וכל ידיעותם הם רק השערות בעלמא, ומאחר שכן הוא, לא יתכן שיתאימו בשיטותיהם, מאחר כי רק השערות הנן, לכן זה משער כה, וזה משער כה.
ונראה נא ציור אחד, כתיב )דברים יג, ב( "כי יקום בקרבך נביא וכו' כי מנסה א'לקיכם אתכם לדעת הישכם אוהבים את השם" וכו'.
וחז"ל גילו שהעולם־הזה נקרא עולם הנסיון.
והמבין יבין, לא כמו שאנו מורגלים לחשוב, שבעולם־הזה יש נסיונות, והנסיונות הם דבר צדדי, - אלא חידוש גדול גילו לנו חז"ל, כי כל העולם כולו, כל הבריאה כולה, מן הנברא היותר גדול עד הנברא היותר קטן, מחוט ועד שרוך נעל, אין שום מסמר קטן בבריאה, שום שביב קטן, אשר לא יהיה זה נסיון, כל סדר הבריאה הם רק נסיונות.
ומה נפלאו דברי רש"י ז"ל )דברים ח, ג( "ויענך וירעיבך ויאכילך את המן וכו' למען ענותך לנסותך לדעת התשמור מצותיו אם לא", - לא כמו שאנו מורגלים לומר שזהו הנסיון "אם תשמור מצותי", אלא "התשמור מצותי שלא תנסהו ולא תהרהר אחריו", - הפועל־יוצא מן ה"למען ענותך לנסותך", הוא, "שלא תהרהר ולא תנסהו".
]וזה שייך בכל עניני הבריאה כולה[.
והציור על נסיונות האדם, הוא בגדר כשאחד עושה כלי, הוא נותן מכה מצד זה, ואיזו לחיצה מצד זה, לתכלית בנין הכלי.
ומאין ידעו להגדיר את זה־העולם, שהוא עולם הנסיון, עד שאין בו אפילו כחוט־השערה שאינו נסיון? - זהו רק מפני שהיו בפנים כל הבריאה כולה, וראו שהוא עולם הנסיון.
סב
ראשית כל העבודה - להמצא בעולמו
 ליל ש"ק שופטים, ב' אלול
דברנו היסוד שהכלל־ישראל עומד בבית מבפנים, )פון אינעוויניג(, והאומות מבחוץ, )פון אויסעוויניג(, - מהו "פנים" ומהו "חוץ"?
וזה איתא במסלת־ישרים )פ"א( "יסוד החסידות ושורש העבודה התמימה, שיתברר ויתאמת אצל האדם מה חובתו בעולמו" וכו'.
ואצלנו אין שום שאלה לכאורה, אשר צריכה להתברר ולהתאמת, וכל אחד יודע הכל.
וזהו פתר הדבר, כי להיות "עומד בחוץ" נקרא, מי שחי בהנחות קדומות, אשר זהו השקר היותר גדול, ורחוק ממציאות האמיתי.
ובהיות בהנחות קדומות, כמעט שמבורר הכל, מפני שיש הנחות על הכל, אכילה לתכלית זו, הליכה לתכלית זו, וכו'.
וזה מעביר אותו מלהתעמק בעיקרן של דברים, - ומזה הוא אשר רבו הטעויות באדם, בלי להבין ענינים על בוריים, כי מפני הנחותיו הקדומות לא נותן לב כלל להתבונן.
אבל אם האדם עומד בפנים, כשיוצא מהנחות הקדומות, וחי בעולם הזה על מציאות האמיתי של "עולמו", אזי השאלה בתקפה: "מה חובתו בעולמו", )לא מצד פרומקייט(, אלא המצב בעצמו שואל מה חובתו!
כי כל הכחות והיכולויות, לתכלית ניתנו, ולמילוי תפקידן הוא מצווה ודאי, כי לכך נבראו, והוא ודאי הצו והחיוב הכי מוכרח!
]כי "טוב" נקרא לבוא אל תכליתו הנרצה )ממנו(.
למשל, הבונה בית, תכלית הנרצה מזה הוא לדור בו; העושה כלי שיר, תכלית הנרצה מזה הוא לנגן בו; תופר בגד, תכלית הנרצה מזה הוא ללובשו. - וכשיבוא לתכליתו, זהו טוב.
וכן מי שקונה סוס, תכלית הנרצה ממנו - לרוץ, ואם תתקיים תכליתו, היינו הריצה, זהו טוב. משא"כ אם לא ירוץ, רק תהא לו תכלית הנרצה למשל מכלב, אין זה סוס טוב, רק כלב טוב.
כי הכלב תכליתו לישוך, כדי לשמור בעליו מגניבה, - והסוס שיעשה כן, אין זה סוס טוב, רק כלב טוב, כי אינו שומר תכליתו.
וכן כל דבר נקרא 'טוב', כשיבוא לתכליתו הנרצה ממנו )מחכו"מ ח"ב מאמר קיד([.
ולא תהא כהנת כפונדקית, לא יהא האדם גרוע מכל הנבראים, ודאי הוא כי גם האדם יש לו תכלית בעצם מציאותו.
ומה דאיתא בחז"ל )אבות ד, טז( "העולם־הזה דומה לפרוזדור בפני העולם־הבא, התקן עצמך בפרוזדור כדי שתכנס לטרקלין", - הוא ג"כ על־דרך־זה.
כי כל הבריאה היא בדרך מהלך, ובתוך מהלך, - לבריאה יש מהלך אשר לה, מטרה אשר לה, ותכלית אשר לה.
אם האדם עומד בפנים, וחי בעולם־הזה, בתוך המהלך, - עומד הוא על הדרך לטרקלין!
אך אם הוא עומד "מחוץ לעולם", על־דרך אמרם ז"ל )מנחות כט:( "מפני מה נברא העולם־הזה בה"י, מפני שדומה לאכסדרה, שכל הרוצה לצאת יצא", וכן אמרו )ויק"ר לב, ג; רש"י( עה"פ )ויקרא כד, י( "ויצא בן אשה ישראלית", "מהיכן יצא, רבי לוי אומר, מעולמו יצא", - היינו גם בחיים חייתו יצא מן העולם, שיכול הוא לפצל את עצמו מן כל המהלך, - אז לא יגיע לטרקלין בשום אופן! והבן כי עמוק הוא!
וצריכים להבין זאת על־דרך מה שדברנו, כי אם האדם מכיר בההנהגה של סיבה ומסובב, שאין סבה מלבד ה"אין עוד" - אז נכנס בהנהגה הנגלית שמראין לו ה"אין עוד".
אם האדם 'חי' בהעולם־הזה, יכול לכנוס בעולם־הבא, אבל אם הוא אינו חי בהעולם־הזה, ר"ל, שיצא אפי' מהעולם־הזה, - אין דרך לכנוס להעולם־הבא!
ועל־דרך־זה צריכים להבין העולם־הבא, - לא על־דרך שכר, שאם כן יכול לחיות בלי חשבון, יכולים ליתן לו כמה שירצה הנותן.
אלא כמו שביאר לוצאטו ז"ל )מס"י פ"א(: "וכפי השיעור אשר כבש את יצרו וכו', ונשתדל לידבק בו )ית'(, כן ישיגהו וישמח בו", - "כפי השיעור" ממש באין שום ויתור, כי לא יתכן שום ויתור, אלא כפי השיעור ש"חי" בעולם- הזה - כן יזכה להעולם־הבא, והבן לפי הנ"ל.
ועל האדם מוטל ראשית עבודתו, להמצא בעולמו, ומזה יצא כל הצלחתו.
סג
הבריאה־כולה בדרך סיבה ומסובב
 מוצש"ק שופטים
איתא בחז"ל )שמו"ר לג, ד( כל מה שברא הקב"ה למעלה, ברא למטה!
אם האדם נמשך אחר העולם, ומתרחק מבוראו, הוא מקלקל עצמו, ומקלקל כל העולם עמו )מס"י פ"א(.
ולאחר ההתבוננות רואים אמיתת הענין שהדברים כפשטן, בכל הבריאה כולה ההנהגה על־דרך סבה ומסובב, - למשל, אם רוצים שיצמיח, צריכים לזרוע בהכרח, כי בלתי סבה הקודמת, לא יצמיח שום דבר.
ומה נפלא הדבר כי חכמה היא ג"כ עד"ז, על־דרך סבה ומסובב, עד כי כל מחשבה־קטנה, צריכה לסבה הקודמת לה, ובלי סבות, לא יצא שום דבר!
ומה נפלא בקורת של הרמב"ם ז"ל )מו"נ א, לד( שאמר על )סוכה מה:( "ראיתי בני עלי' והמה מועטים", ולא רבים יחכמו, - לא מצד שאין הם רוצים בהשגת החכמה, להיפך, כולם רוצים בחכמה, אלא מצד קושי הסבות, שיכבדו עליהם, ויתרשלו מלבקשם.
יש חפץ בחכמה, יש חפץ בתבואה, אך לזרוע זריעה אין חפץ, ונאמר )משלי כא, כה( תאות עצל תמיתנו, כי מאנו ידיו לעשות, כל היום התאוה תאוה וגו'.
והבקורת גדולה עד להפליא, שצריכים להבין שלחכמה יש גם סבות להשגתה, ובלי סבות לא יצא קל שבקלים אף בחכמה, עד שאפי' תורה הקדושה, יש לה ג"כ סבות להשיגה!
"ועתה ישראל, מה ה' א' שואל מעמך כי אם ליראה" )דברים י, יב(, ומהי כל התורה כולה, ביארו הראשונים ז"ל, שכל התורה היא סיבה ליראת שמים.
ואיתא בחז"ל )נדרים כב:( עה"פ )קהלת א, יח( "ברב חכמה רב כעס" - ע"י הכעס ניתן להם ה'רב חכמה', - שלולא חטאו, לא ניתנו להם נביאים, וכשחטאו ונתרחקו, צריכים עוד לסבות אחרות חוץ מהתורה, וניתנו להם נביאים.
רואים אנו אמיתת הענין מקלקל כל הבריאה כולה, שגם בתורה יש סבה ומסובב, אשר זהו הרי כבר בעולמות אחרות, ומה שיש למעלה יש למטה, כי הלמעלה והלמטה מאוחדים הרבה מאד.
ועוד צריכים לראות, כמו בגשמיות, בהנהגה של סבה ומסובב, סוף כל סוף מגיע הדבר, עד שכולם רואים שנהי' דבר בלתי שום סבה, כמו למשל בענין הזריעה, - חורשים, זורעים, אך הצמיחה אין לה שום סבה, וזה הכל רואים.
וכן הוא ברוחניות, בחכמה, הגם שיש לה סבות, ובלתי הסיבות, לא יפעל שום דבר, אבל סוף־סוף מגיע הדבר עד שאין סבה לה, בגדר )איוב כח, כ( "והחכמה מאין תמצא", )משלי ב, ו( "כי ה' יתן חכמה", והבן.
ר"י־סלנטער־ז"ל )במכתב ז'( ביאר ג"כ מעין זה שכל הדברים ע"ד סבה ומסובב, ע"ש.
ומהי הסבה לראש השנה? - עיין שם באריכות.
____________________________________________________סד
עין לא ראתה
 ב' תצא ד' אלול
מספרים לנו דברים אודות הגר"א ז"ל, אשר לולא שמענו זאת מאנשים נאמנים, לא היינו מאמינים בשום־אופן, אמנם עכשיו שר' חיים ז"ל מספר לנו, מאמינים אנו בזה, אבל אין זה יותר מאמונה.
וכל־שכן כשאנו שומעים מה מהראשונים ז"ל, והקודמים לפניהם, מאמינים אנו, אבל אין זה יותר מאמונה.
אבל אצלם - פשוט שידיעתם היתה אצלם לא רק אמונה, אלא הם ידעו הדברים בפשטות.
וזהו משפלותנו, שאנו עומדים כל־כך רחוק מהדברים, עד שאין לנו שום מושג מזה.
אנו רוצים לומר דבר כזה, אשר אמנם הצעירים יהיו צריכים להאמין לנו, אבל אנחנו, אין אנו אומרים דבר זה מצד אמונה.
איתא במסילת ישרים )פ"א( "יסוד החסידות וכו' שהאדם לא נברא אלא להתענג על ה' וליהנות מזיו שכינתו וכו', ומקום העדון הזה הוא באמת עולם־הבא" וכו'.
כשנעשה אנאליז על כל העולם, ר"ל האדם עם כל מעשיו, נמצא, שכל העולם־ הזה אין בו שום לחלוחית של טעם ועונג, אלא "עצמות היבשות" בלבד, והעולם הבא הוא העולם הגמול של תענוג.
ולהיפך, בהעולם־הבא אין שום דבר מהעולם־ הזה, )קהלת ט, י( "כי אין מעשה וחשבון... ב...אשר אתה הולך שמה" דברים כפשטן, אין מעשה בשום אופן, אפילו מעשים היותר גבוהים, חסד וכדומה, מאחר ששם הוא העולם הגמול, ואין בו אפי' חוט־השערה של מעשה!
וחז"ל הקדושים, נתברר אצלם הסוד הזה, עד שאמרו )קידושין לט:( "שכר מצוה בהאי־ עלמא ליכא", מטעם שבזה־העולם אין שום דבר מעולם־אחר.
וכשחז"ל ראו מה בזה־העולם מתענוג וכדומה, נשתוממו למראה עיניהם, איך זה מגיע לכאן?!
וחששו הרבה מאד שמא קבלו שכרם בזה העולם.
עד כדי־כך נתברר אצלם זה היסוד, שבזה־ העולם אין בו כי אם עצמות היבשות! - עולם המעשה ולא יותר! ואין בו לחלוחית של טעם ועונג.
כשאנו רואים איזו פעולה מהאדם, למשל, איזו מחשבה, סבורים אנו שזה פרי האדם, אבל באמת טעות הוא, )משלי ו, ו( "לך אל נמלה עצל, ראה דרכיה וחכם"! - לך אל שאר בעלי־חיים, ותראה חכמתם ברחוק ובעתידות, ואצלם פשוט הוא שאין זה פירות, רק שכל טבעי.
מזה תבין הק"ו בן בנו של ק"ו, עד כמה יוכל להגיע השכל הטבעי של האדם.
עד כי גם מצבו של אדה"ר קודם החטא - גם זה איננו פירות, אלא גם זה רק בטבע, ורק מה שהיה צריך להשלים, זהו נקרא פירות.
וזהו סוד הדברים, כי העולם־הזה הוא בבחינת "זריעה", - עבודה יבשה ופשוטה! - ובעולם הזריעה אין מה לטעום מהצמיחה.
ובציור: כשאחד נוסע לישא וליתן בסחורה, והוא אורז צרכיו לנסיעה, כשנשאלנו האם בהמזוודה שלו יש מה מהריוח, בטח שישיב שאין כלום, כי אם אריזת צרכיו )געפעק( ולא יותר.
כן הוא סוד העולם־הזה נגד העולם־הבא.
"למה נקרא שמו מר דרור, על שהי' ממרמר ומסגף את עצמו" )שהש"ר א, נט; ג, ח(.
נמצא לפי זה היסוד, הם דברים כפשטן, מה שאמרו חז"ל )במד"ר יט, א; תנחומא חקת ג'( "עולם הבא מעולם הזה", כי העולם־הבא אינו בגדר שכר, אלא בגדר צמיחה, עולם־הבא צומחת מעולם הזה, ובעניני זריעה - אם יעשה האדם כל מה שנצרך, אם יחסר רק פרט אחד, למשל אם יזרע על האבן, לא יצמיח בשום אופן.
וזהו מה שמצינו בחז"ל )עבודה־זרה יח.( ששאלו "מה אני לחיי העולם־הבא", ידעו סוד הדברים שהעולם־הבא רק בגדר צמיחה, וחששו אולי לא הי' הזריעה כראוי.
וזהו מה שאמרו חז"ל )ברכות לד: שבת סג. סנהדרין צט.( "כל הנביאים לא נתנבאו אלא לימות המשיח", - כל הנביאים לא עמדו על סוד הצמיחה רק לימות המשיח, אבל הצמיחה של העולם־הבא, עין לא ראתה.
וזהו )סדור( "זורע צדקות מצמיח ישועות" - 'ישועות' הוא עולם הבא, בבחינת זריעה וצמיחה.
וזהו )תהלים צב, ז־ח( "איש בער לא ידע, וכסיל לא יבין את זאת, בפרוח רשעים כמו עשב".
כאשר רואים כאן בזה־העולם ]אצל הרע[ צמיחה, הפליאה הגדולה, איך זה מגיע לכאן?!
ומוכרח שהוא "להשמדם עדי עד".
"צדיק כתמר יפרח, כארז בלבנון ישגה, שתולים בבית ה' בחצרות א' יפריחו", - ומה זה כאן? כאן אין זה מקום של צמיחה, רק של עשיה וזריעה.
ויוצא מזה הערה גדולה ומבהילה, על גודל חובת האדם לעבודה.
כי בעת הזריעה, )אין ארבעט צייט(, הרי לא שוכבים ישנים, )שלאפט מען דאך ניט(, - )תהלים קכו, ה( "הזורעים בדמעה, ברינה יקצורו"!
סה
הנפש בהיותה במציאותה - טבעה מונעה מלפנות לחוץ
 ד' תצא, ו' אלול
עיקרי ידיעת ה', וידיעת החכמה, כמעט שהם מן הנמנע להמסר ]מאדם אחד[ לאחר, כי הם בבחינת עורקים וגידים, מציאותו של אדם, ואינם סתם דברים הפורחים באויר.
וכמו שאין אחד יכול לידע מחיותו של חבירו, כי אם החי בעצמו יוכל לידע ממציאותו, וממה שאחר יודע מחבירו הוא רק ממה שהוא עצמו נמצא במציאות זו, והריהו יודע את עצמו, וזולת זה הוא מן הנמנע למסור דבר־מה לאחר, כי הסוד הוא רק "יודע את עצמו", ולא יותר.
וזה שאנו רואים שאחד מוסר מה לחבירו, הוא רק בגדר כאחד המעורר את הישן משנתו, שפשוט הוא שאין המעורר מוסר לו מה, ומה שהקיץ זה הוא מעצמו, וזה עשה רק איזה תנועה )בעוועגונג( שהתעורר עי"ז לחבירו, בגדר זה הוא מסירת החכמה לחבירו.
וזהו ענין )אבות א, יד( "אם אין אני לי, מי לי", - כי זהו מן הנמנע.
וזהו מה שאמר דוד המלך ע"ה )תהלים קלה, ה( "כי אני ידעתי כי גדול ה'" וכו', לאחר כל השירות והתשבחות, וכל התהלים שמסר לנו, ואיזה דבר יש שלא גילה לנו, עם־כל־זה אמר "כי אני ידעתי", אני יודע ולא אחר.
כי הוא ידע הסוד הגדול אשר מן הנמנע להמסר מה אל אחר, אלא "הללו עבדי השם", בדוקא אלו שהם בעצמם 'עבדי השם' הם יכולים להלל, ואחרים אמנם לא.
וזהו מה שאמרנו ההבדל בין חכמינו ז"ל ובין חכמי אומות־העולם, כי חכמינו ז"ל היו בפנים.
ומהו בפנים? זהו כי הם היו במציאותם, וזהו הפירוש בפנים, המציאות עצמה היא נקראת שהיא בפנים, ומה שהוא חוץ־למציאות זהו אשר נקרא מבחוץ.
והבחינה על־זה, אם האדם רוצה לידע אם הוא בפנים או בחוץ, הסימן לו הוא אם יש לו גבולים וגדרים, - אם האדם יושב בבית יש לו כתלים סביביו, זהו גופא הסימן שהוא יושב בבית.
אם האדם איננו רואה שישנם כתלים סביביו, זהו הסימן היותר־גדול שמבחוץ הוא, ולכן פרוץ כל סביביו.
הצירקולציע )המחזוריות( של הדם הולכת בגבולה שיש לה, ואינה יכולה לצאת לחוץ, לא מפני מונעים שיש לה, אלא טבעה בעצמה היא המונעה שאינה יכולה לילך באופן־אחר, כי זהו מהלכה ולא אחרת, וזהו מציאותה, ואם תצא לחוץ הלא בטל מציאותה, כי היציאה מחוץ מציאותה היא מיתתה, כי אין לה דבר אחר חוץ ממציאותה.
וזהו בכל המציאות שאנו רואים, שאין שום מציאות שיוכל לצאת חוץ ממציאותו, כי להיכן יצא.
והוא מה שאמרו חז"ל )מנחות כט:( מפני מה נברא העולם־הזה בה"י, שכל הרוצה לצאת יצא.
כי זהו מן התמיהות היותר גדולות, איך יתכן שמציאות יצא ממציאותו, איפה יש לה מקום חוץ למציאותה לצאת לשם?
אבל ברא באופן זה, שיהיה אפשר לצאת.
אבל היושב בפנים, בתוך המציאות, צריך להרגיש כי יציאתו רח"ל, פרישתו מחוץ להמציאות זהו מיתתו ממש.
ובזה יש בחינה לאדם אם הוא בפנים, אם יש לו גבולים וגדרים, אם הוא מרגיש שיציאתו לחוץ היא מיתתו, הוא הסימן שבפנים הוא.
ואם אינו מרגיש שום דבר, ויכול לצאת אימת שירצה, זהו הסימן היותר־גדול שבחוץ הנהו, ואז אין לו שום גבולים וגדרים.
וזהו מה שאמרו חז"ל )אבות ב, יב( "וכל מעשיך יהיו לשם־שמים", אם האדם נמצא בתוך מציאותו, בפנים, אזי בהכרח כל מעשיו לשם־שמים, כי כן הוא הצירקולאציע, ואם האדם רואה שאין מעשיו לשם שמים, הסימן שאינו בגדרו ומציאותו האמיתי.
וזהו בחכמי אומות־העולם, שהם עמדו בחוץ, ולזה לא היה להם שום גדר לחכמתם.
וזהו הביקורת של הרמב"ם ז"ל )מו"נ ב, יז( על אריסטוטלוס, מפני מה אתה דן מן הנברא על הבורא, כי היודע סוד הנברא, יודע כי בהכרח צריך להיות לו גדרים, ומגדר הנברא שהלואי ידע רק את עצמו, - וה"רחבה מצותך מאד" זהו ה"עצמו", - ובהיותו בפנים, בתוך מציאותו, מגדרו שלא יחשוב בבורא יתברך־שמו, ואם הוא חושב, אזי הסימן שיצא ממציאותו לחוץ, ואין לו שום גבולים.
וזהו מה שאמרו )במד"ר יט, ג( על שלמה־ המלך ע"ה, )מל"א ה, ט( ויתן השם חכמה לשלמה וגו' כחול אשר על שפת הים, - מה חול גדר לים, כך היתה חכמתו גדורה לשלמה.
וצריכים להבין זה על דרך שביארנו, ולהשתומם ממעלת שלמה־המלך ע"ה.
וזהו מה שאמר האבן־עזרא, על )ויקרא יט, לא( "אל תפנו אל האובות ואל הידעונים וגו', לטמאה בהם", ביאר כי נפש הפונה והמבקש, טמאה היא, כי איננה דבקה בהשם־יתברך.
וזהו לפי הנ"ל, כי נפש הדבוקה בו יתברך־שמו, רצה לומר בהיותה במציאותה פנימה, אזי בטבע לא יתכן שתפנה לחוץ, אם אנו רואים נפש הפונה, זהו גופא סימן כי טמאה היא, כי בחוץ הנה, ואיננה דבוקה, והבן כי עמוק הוא.
סו
התאוה ממפסידי היחוד
 ליל ש"ק תצא, ט' אלול
הקדמה. חיוב היחוד אינו שייחד את הבורא יתברך־שמו על כל הרקיעים ועל כל הפלאנעטען לבד, כי אפילו שיכיר שאין שום כח בהבריאה בלתי השם־יתברך, אינו יוצא בזה חיוב היחוד, ואילו היה יתכן שיש כח־אחר על איזה פלאנעט, באיזה מקום שיהיה, רק שלא יהא לו כל שייכות להאדם, לא היה זה בגדר האחדות.
גדר האחדות הוא שייחד להקב"ה על עצמו, שאין לו כח־אחר ואדון־אחר בלעדו יתברך־שמו, - ומה שצריך לייחד על ז' רקיעים, גם זה מגדר היחוד על עצמו.
הרמ"ח־לוצאטו בספרו דעת תבונות )ל"ח( מבאר, החלק הרע שנמצא בבריאה, שאנו צריכין להבין הרבה ענין החסרונות והרעות שנמצאות בבריאה, שהם ענינים שלא כחק שלימותו יתברך־שמו, אשר על־כן נכשלו בם הפושעים, - כי התמיהה גדולה עד למאד, היאך יצא חסרון מן שלם בתכלית, - כי לפי שלימותו יתברך־שמו לא היה לו לעשות אלא טובות לבד?
מבאר הוא, כי אין הרע סתירה להאחדות, אלא אדרבה, מהרע בעצמו תצא האחדות, כי הרע מורה האחדות.
וז"ל, הנה כשאנו אומרים שהקב"ה יחיד, הלא אנו מבינים שאין זולתו, שאין היפך לו, שאין מונע לו וכו', נמצא שלא די לקיים בו ית"ש הטוב, אלא שצריך לשלול ממנו ההיפך.
אך כל שאר המעלות שנוכל לחשוב בו, אין שייך בהם ההיפך כלל, פירוש, דרך משל, בגדר החכמה אין שייך הסכלות, כי הלא חכמה יגדור אותה מה שהדעת מלא מציורי הדברים על יושרם. בדרך החסידות אין שייך הרע, כי גדרו הוא לעשות טוב עם הכל, - אך בגדר היחוד שייך ההיפך, כי גדרו הוא יחוד שאין אחר עמו.
הרי שגדר שאר המעלות הוא קיום הטוב מצד עצמו, וגדר היחוד הוא שלילת הרע.
עתה הנך רואה שאם היה רוצה הקב"ה לגלות כל שאר מעלות שלימותו, כיון שהם כולם רק מעלות של טוב, אין בגדרם אלא קיום הטוב, ולא היה שייך בגילויים עשיית הרע.
אך ברצותו לגלות היחוד, שבגדרו יש שלילת הרע, הנה שייך לעשות הרע, ולשלול אותו מן המציאות המוכרח והשליטה וכו'.
הלא תראי אדם־הראשון עצמו כך קרה לו, והביני היטב הענין הזה.
כי אם לא היה בורא הקב"ה העולם אלא על צד הטוב, בלא צד הרע כלל, אז לא היתה המחשבה מציירת הרע כלל, שתוכל להבין היחוד בשלימות גדרו, וכמש"ל.
אך כיון שכבר ברא הרע, אז ודאי כבר המחשבה יכולה לצייר אותו, ולהכיר מכחו היחוד באמת.
ואמנם אדם־הראשון כבר היה רואה הרע, והיינו כי הלא הוא היה עץ הדעת טוב ורע וכו'.
ואמנם אדם־הראשון באמת חכם גדול היה, והיה לו לחקור בחכמתו על־זה כראוי, וגם כבר היה יודע אמיתו של דבר מצד חכמתו, שכל מה שרואה נגד מה שהודיע לו, ירד מן אמיתת התיקון, אינו אלא שקר מדומה מכלל הרע שברא הוא יתברך־שמו להודיע אמיתת יחודו, ולנסות בו את האדם עצמו, לתת לו זכות עכ"ל.
ולפי מה שביארנו לעיל מבואר היטב, כי הנה קודם החטא ברא הקב"ה הרע רק בידיעה, רצה לומר שידע רק מהרע, אבל לא היה לו שום שייכות להרע.
ואדם־הראשון עצמו היה בפנים שבפנים, ועל־ ידי היותו בפנים, מאד בפנים, היה יכול לבטל ולשלול את הרע מן המציאות.
ובציור, מה שחכמי הניתוח אמרו זמן־רב, כי המעי־העיור ליתר הוא, ורק שהיא מזקת, ואינה מועלת כלום, ולכן נהגו לחתוך אותה גם בהיות האדם בריא, - ומאין ידעו כי ליתר הוא, מהאדם עצמו, שראו שאינה נותנת כלום, לא זאת וגם לא זאת, הרי אמנם ליתר הוא, אם־כן צריכים לחתכה לגמרי.
וזהו סוד הדבר, אדם־הראשון בהיותו בפנים שבפנים, במציאותו, במקום חיותו האמיתי, היה יכול להכיר בחכמתו כי אין לו שום שייכות ואין לו שום דבר בהרע, הכל יש לו כאן, ומן הרע לא כלום לא, ומכיון שאין לו שום דבר, הרי אין צריכים אותו.
ומהי אמנם מציאותו? - לנסות בו את האדם, שיהיו מחתכים אותו, רצה לומר לבטל אותו ולשלול אותו מן המציאות, ועל־ידי־זה יוצא היחוד האמיתי.
אבל אדם־הראשון טעה בזה לפי ערכו, בהיותו במצב של "כל הרוצה לצאת יצא", וראה כי תאוה הוא לעינים וטוב למאכל, לא ביטל אותו, רצה לומר, שלא הכיר שאין לו כלום מהרע, ורק ליתר הוא, אך סבר כי טוב הוא למאכל וכו', שם גם־כן יש משהו, שוב כבר לא יצאה אחדות, ואמרו חז"ל )סנהדרין לח:( על־זה "שתי רשויות", "מין היה".
והנה אז הוצרך להראות לו במופת מה שלא רצה להשיג מצד הידיעה, והיינו להראות לו מהו הרע באמת, ועל דרך זה יכיר ה"אין עוד", כי הרע אין לו מועיל, ורק ליתר הוא.
ואוי־ואבוי למצב שכזה, שהאחדות צריך לצאת בהיות הרע בפועל, ועל־ידי־זה תצא ההכרה.
ויוצא לנו מזה הערה נוראה למעשה, הנה החובת־הלבבות )שער היחוד פ"י( חשב ממפסידי היחוד, כי התאוה רצה לומר נטית הנפש לחפצי הגוף, היא ממפסידי היחוד.
ולפי מה שביארנו הלא פשוט כי התאוה היא היפך היחוד, כי גדר היחוד הוא שלילת הרע, לבטל אותו מכל וכל, להכיר כי אין לו שום דבר ממנו, וליתר הוא, ואם יש לו איזה תאוה, ראיה שיש לו עוד דבר חוץ ממנו ח"ו, וזהו היפך היחוד ח"ו.
נמצא כי כל עבודת האדם היא להיות מונח שקוע בביטול הרע, אשר זהו סוד היחוד, והבן.
סז
ביטול הרע
 ש"ק תצא, ט' אלול
לפי הנ"ל, כי קודם החטא, בהיותו בפנים, היה הדרך לשלול הרע מצד זה, מצד הטוב, מצד הכרתו שבמציאותו יש לו כל, ואין חסר לו כלום, בגדר )חוה"ל יחוה"מ פ"ה( "מעט מן האור דוחה הרבה מן החושך".
ולאחר־החטא, שיצא מן הפנים, הולך הדבר מצד דרך אחר, רצה לומר מצד הרע, לראות הרע ועל־ידי־זה להכיר כי אינו נותן שום דבר, ולבטלו על־ידי־זה, לראות כי אין בו מועיל.
ובציור, כי יש לדרך לברור פסולת מתוך האוכל, ודרך לברור האוכל מתוך הפסולת.
ויוצא לנו שני דברים בעבודת האדם, א' ה"דין קדימה" שיש להעסק עם הרע, שהדבר צריך לילך מצד הרע, לבטל הרע, ועל־ ידי־זה להגיע אל הטוב, היפך ממה שהיה קודם החטא, שהיה יכול לבטל הרע מצד הטוב, וכנ"ל.
והב' באופן העבודה, שאופן העבודה נשתנה בזה מן הקצה אל הקצה, שלא די לאדם לעסוק בטוב, אך הוא מוכרח לעסוק בביטול הרע, להחזיק תמיד גרזן בידו ולסתת את הרע.
וזהו מה שאמרו חז"ל )ילקוט הושע תקלב( עה"פ )הושע יד, ב( "כי כשלת בעוניך", "סתתוהו קימעא קימעא, עד שיבא השעה ואני מעבירו מן העולם" מכל וכל.
כי העבודה היא עתה סתתהו קימעא קימעא בדוקא, אין דרך אחר לזה, אלא תמיד צריך לעסוק בביטול הרע.
ומה נפלא מאמר חז"ל )ברכות יז.( "מרגלא בפומיה דרבא, תכלית חכמה תשובה ומעשים־טובים", - שכולל בדברים קצרים מה שדיברנו, שעתה הדרך: תשובה - ואחר־כך מעשים־טובים, הדין קדימה לתשובה, תשובה נקרא ביטול הרע. והב' באופן העבודה, שצריך לעסוק תמיד בתשובה, בביטול הרע, והבן.
וזהו מה שאמרו חז"ל )תדא"ר פכ"ו; מובא בתוס' בכתובות קד.( עד שאדם מתפלל שיכנסו דברי־תורה לתוך מעיו, יתפלל שלא יכנסו אכילה ושתיה לתוך מעיו, רצה לומר ביטול הרע, והבן.
איתא ברבינו־יונה )שע"ת ג, ג( על מאמר שלמה עליו־השלום )משלי א, ב( לדעת חכמה ומוסר, פירוש, כשרון המעשה ועזיבת העבירות יקרא חכמה, כענין שנאמר )דברים ד, ו( "כי היא חכמתכם ובינתכם", ואחר שילמד וידע המצות ומה הם העבירות, צריך שילמד גנות העבירות וההפסד והאבדון הנמצא בהן, להרחיק נפשו מהן, ולהוכיח עצמו בזכרון העונשים וכו', וזאת הידיעה תקרא מוסר.
יוצא לנו מזה חיוב בלימוד המוסר, אשר כל העסק של מוסר הוא ביטול הרע, וזהו כל עבודת האדם לפי הנ"ל.
וזהו מה שמצינו בספרים הקדושים שהאבות הקדושים עסקו בתיקון חטאו של אדם־ הראשון, ולפי הנ"ל פשוט הוא.
סח
אין עוד - בקרבנו
 ב' תבוא, י"א אלול
"במופלא ממך אל תדרוש" )חגיגה יג. בשם בן סירא( הוא לא רק איסור, או איזו פרומקייט.
רק שצריך להבין שזה מן הנמנע לנברא לחשוב מה שאינו במציאותו, ובמה שאינו נברא.
ודרכו של היצר הוא דוקא לחשוב במופלא, להוליך את האדם למקום תהו ובהו, ממציאות ללא מציאות.
הדעת־תבונות )ל"ח( מבאר למה נצרך הרע בבריאה, שאם היה רוצה הקב"ה לגלות כל שאר מדותיו, כיון שהם כולם רק מעלות של טוב, אין בגדרם אלא קיום הטוב, ולא היה שייך בגילויים עשיית הרע.
אך ברצותו לגלות היחוד, שבגדרו יש שלילת הרע, הנה שייך לעשות הרע ולשלול אותו מן המציאות המוכרח והשליטה.
וזהו כי התכלית הוא להראות יחודו יתברך־שמו.
והביאור של יחוד כמו שביאר הרמב"ם ז"ל, שאין עוד, אחדות שאין זולתו, ואין מונע לו, נמצא שאין די לקיים בו יתברך הטוב, אלא לשלול ממנו הרע.
כי עיקר היחוד אינו להכיר שהוא יחיד מצד מעלותיו יתברך־שמו, שאם־כן הלא מעלת היחוד כשאר מעלות, וזה לא היה המכוון להראות, כי אם כן אין מקום לעבודת האדם, והקב"ה ברא את האדם בעל חסרון, כדי שהוא בעצמו ישלים את עצמו, ויקבל שכרו, נמצא שעיקר היחוד הוא, שאין לנו אחר, אין עוד בעצמינו, לזה נברא הרע, ועבודת האדם לשלול אותו ולבטלו ולהדבק בו יתברך־שמו, ובזה היא כל עבודת האדם, לבטל הרע, ולברוח ממנו, ולהדבק בו יתברך־שמו.
ובציור, אם יש שני חדרים, באחד יש נחשים ועקרבים, ובהשני לא די שאינו מלא מזיקים, אלא יש שם עונגים ותענוגים, הלא פשוט הוא שעבודת האדם היא לברוח מן הנחשים, ולהדבק במקום מדושן עונג.
וזהו כל עבודת האדם, להכיר הנחשים והעקרבים שבהרע, וממילא יבטלו בתכלית הביטול, וידבק בו יתברך־שמו.
וזהו מה שמביא הרמ"ח לוצאטו ז"ל במסלת־ ישרים )פ"א( כי תכלית האדם לידבק בו יתברך־שמו, והנה שמו הקב"ה לאדם במקום שרבים בו המרחיקים אותו ממנו יתברך־שמו, ונמצא שהוא מושם באמת בתוך המלחמה החזקה, מפנים ומאחור.
והנה אם יעמיד את האדם בתוך מגרש המלחמה, וחצים נופלים עליו, אין לו הרבה לחשוב מה לעשות, ותיכף יחטוף מורה־חצים בידו להבריח השונא, ולרוץ אחר־כך מהשונא.
"ואם יהיה לבן־חיל וינצח המלחמה מן הצדדים, הוא יהיה האדם־השלם אשר יזכה לידבק בבוראו".
ויבואר כי הן הן הדברים שהביא בדעת תבונות.
וזהו תכלית כל התורה כולה, וזהו כל עבודת האדם בזה־העולם, לבטל הרע, רצה לומר לברוח ולסור מן הרע, ולסור מזה, כל פרשיות עריות וכו' וכו', ולהדבק בו, וזהו סור מרע ועשה טוב.
ומובן מה שהביא החובת־הלבבות )יחוד פ"י( שתאוה מפריעה ליחוד, ופשוט לפי הנ"ל.
נמצא לפי־זה, כי לפי גודל הרע, כן תגדיל יותר הבריחה מהרע, וההדבקה בו יתברך־ שמו, וזהו כונת היחוד על־ידי עבודת האדם.
וזהו מה שמצינו בחז"ל )בבא־מציעא לב:( "לכוף את יצרו עדיף".
סט
אין כאלקינו
 ד' תבוא, י"ג אלול
הדעת־תבונות )סי' ל"ד( מבאר ענין האחדות, שלא מצאנו שיש ציווים לחקור ולידע מעלות השם־יתברך, כמו חכמתו וידיעתו יתברך, וכדומה, ואדרבה על־זה מצינו להיפך, שנאמר )חגיגה יג. בשם בן סירא( "במכוסה ממך אל תדרוש, במופלא ממך אל תחקור".
אלא על ענין אחד נצטוינו לחקור, והוא יחודו, בירור האחדות, וכמו שמוכח מהכתוב בהאזינו )דברים לב, לט( אחר בירורו מעלתו בהרבה ענינים, אחר־כך אמר "ראו עתה כי אני אני הוא, אני אמית ואחיה, מחצתי ואני ארפא, ואין מידי מציל", והיינו כי זהו תכלית כל.
כי שמו, הקב"ה, אינו מראה לנו שום שלימות משלימותו, ולא יהיה לנו בירור גמור בזה, שאין בנו כח להשיג אותם, ולכן נמשך לנו מזה שנאסרה לנו החקירה בזה, אך מה שמתגלה ומתברר לנו בירור גמור, הוא היחוד.
ופירוש בירור אחדותו, כמו שביארנו, כי לא שנעיין בכחותיו וגבורותיו וחכמתו, אלא שעיקר הציווי ב"אחד" הוא, שנבין שהוא ואין בלתו, שנכיר ונתבונן שאין שום כחות בהבריאה, זולת הבורא, היינו שהעיקר נראה את צד שלילת ההיפך, ולא את צד החיובי.
וזאת מראה לנו בהבריאה, מכל המעשים אשר נעשים בעולם, מקצה השמים עד קצהו, מיום ברוא אלקים אדם על הארץ, ומכל מה שעתיד להיות, הכל מורה לנו רק סוד היחוד, ופי עליון מעיד בעצמו, ומורה לנו, שזה מה שמראה לנו, "ראו עתה כי אני אני הוא, אני אמית ואחיה, מחצתי ואני ארפא, ואין מידי מציל".
מכל־אלה צריכים אתם לראות שיתברר אצלכם, בידיעה והבנה, בישוב גמור, ובעצה נכונה, בלי שום פקפוק, כי "אין מידי מציל", שאין שום שליט ומושל אלא הוא, ושליטתו יחידית וגמורה, שאין מעכב על ידו, ואין מונע לרצונו, בשום פנים ובשום צד, אלא הוא לבדו מושל בכל; יחיד שאין יחידות כמוהו, ואין שום דבר, רק שליטתו ורצונו יתברך.
זהו היסוד צריך שיתברר אצלינו בירור גמור, וזהו תכלית כל.
ומבאר שם, שאינו די שנראה את צד החיוב, אלא העיקר הצד של "שלילת מה שהוא היפך", ומזה ימשך התנגדות לכל מיני סברות־רעות הנופלים בלבות בני־אדם.
כי אומות־העולם אינם יודעים יסוד היחוד, - יש מהם מאמינים שיש בורא מחוייב המציאות, ושאין בורא אלא הוא, אבל חשבו שהקב"ה נעלה מן הדברים השפלים, כי אם "על השמים כבודו" וגו', ואין השגחתו בתחתונים להביט בהם, שהבורא הוא המנהיג הכללי, ומסר שררות ומנהיגות לאחרים תחתיו, המה צבא־השמים, שהם ישגיחו בעולם על הפרטים.
ויש מאמינים שיש ח"ו ב' רשויות, האחד בורא טוב, והשני בורא רע, כי מחמת שראו בהבריאה רע, ואיך תצא חסרון־ורע מן שלם שבשלמים אשר הוא תכלית הטוב.
והדעה השלישית, היא דעת ההמון, היינו האמונה בענין כחות הטבע שהטביע הבורא בתחתונים, והוא, כי אחרי אשר שם חק וטבע בהנהגת הבריאה, ממילא מאמינים בהשפעתם, ומזה נמשך האמונה בהחריצות והשתדלות, וענין "כחי ועוצם ידי".
ויש מגויי־הארץ, שאומרים שהחליף השי"ת את עמו בעם־אחר מחמת חטאיהם, כי הרשיעו לעשות, ומנעו ממנו יתברך, כביכול, שיוכל להטיב עוד להם, והוכרח לעזוב אותם, ולהחליפם באומה־אחרת ח"ו, והראיה המורה לכאורה על־זה, היא, מה שעזבם בכל אורך הגלות ואינו מפקח עליהם.
וכל הדעות המשובשות האלו יוצאות רק מטעם שאינם מכירים בסוד האחדות, שהם סוברים שהוא אחד, ואמונתם ביחוד הוא שהוא יחיד, וידיעת היחוד הוא ידיעת מעלותיו יתברך־שמו, ותצא מזה כל השיבושים כמובן.
כי אילו היה ענין היחוד, הבירור בענין כחותיו באחדות, אזי לא היתה סתירה כל־כך גדולה בענינים אלו.
אבל אמונת ישראל בסוד היחוד הוא, לא ידיעת מעלותיו יתברך־שמו, כי אין לנו שום מושג, "ולא ישיגהו משיגי הגוף", כאמרינו )בעזרת אבותינו, ובנשמת כל חי( "ומבלעדיך אין לנו מלך גואל ומושיע", "אין כאלקינו", אזי צריכים לידע כי בהשם אלקינו אין לנו שום מושג, כי הוא "המלך המרומם לבדו מאז" )ברכת יוצר־אור(, ואין לו שייכות להבריאה, לאחר הבריאה כמו קודם הבריאה.
וכל עבודתינו היא רק לידע כי "אין כאלקינו", את ה"אין" צריכים להבין ולהכיר ש"אין היפך לו", שלילת ההיפך וביטול זולתו, כמבואר לעיל שעיקר יחודו הוא ענין 'אפס בלתו', )ואזי המה סתירות מבוארות ענינים הנ"ל(.
וזהו הפירוש אמונת האחדות, שענין השליטה נמצא רק אצלו יתברך, ואין שום דבר ושום סיבה בעולם שימנע את שליטתו כביכול.
ולפי"ז הרע שבבריאה אין סותר לאחדות, ואדרבה, מהרע תצא האחדות בשלימות, "ואין מונע אליו", ואין מעכב לו, כי אינו מוכרח משום־דבר, ח"ו.
למשל, שאנו יודעים מהנהגתו יתברך שהוא משלם שכר טוב לשומרי מצותיו, ומעניש לעוברי מצותיו, אם ישאל האדם שאלה, אם־כן מהו שרואה שאינו כן לכאורה? מפני מה אין מענישין פה, ואנו רואים היפך רצונו?
שאלה זו היא סותרת להבנת אחדותו בשליטתו.
כי אם יקשה זאת, אם־כן הלא )לפי דעת המקשה( יש לו מכריח כביכול עליו, ח"ו, היינו שהנהגתו שהטביע בעצמו, היא בעצמה תכריח כביכול עליו להעניש ולשלם שכר, וזה יהיה היפך ההבנה בשליטתו.
אבל אם נבין אופן אחדותו שזכרנו, אזי לא תהיה שום סתירה, כי נבין שענין שכר ועונש הוא רק אופן אחד מהנהגתו, אבל להכלל אין לזה שום שייכות, הכלל הוא שליטה באחדות, והכלל הוא שאין מעכב אליו אף הנהגה של שכר ועונש, אלא שליטתו ורצונו בלבד, "וחנותי את אשר אחון )שמות לג, יט(, אע"פ שאינו הגון, ורחמתי את אשר ארחם, אע"פ שאינו כדאי" )ברכות ז.(, שאין לו דבר שיעכבנו, כי אין שום־דבר אלא שליטתו ורצונו, ולא יחליף אומה הישראלית, אף מחמת חטאם, בשום אופן ח"ו, כי ההנהגה של שכר ועונש אינו מעכב אליו, כי יש אופן של )ירמיה נ, כ( "יבוקש עון ישראל ואיננו וגו', כי אסלח לאשר אשאיר".
ויוצא לנו מזה עוד, שלא די שהרע אינו סותר להאחדות, ואיננו היפך לו, אלא צריכים לידע כי גם לעשות טוב מחמת שהוא טוב, ולא מחמת רצונו יתברך, גם זה סותר לאחדות, כי אין שום דבר, רק שליטתו יתברך.
ויוצא מזה הסוד של "מצות לאו ליהנות ניתנו" )ראש־השנה כח.(, ופירש"י, אלא לעול על צוואריהם ניתנו, כי אין שום דבר, רק שליטתו.
וכן נבין ענין שליטתו בענין ציוויו לנו, שאמרו ז"ל )רש"י ויקרא כ, כו; ספרי קדושים ט; ילקוט תרכ"ו( שלא יאמר אדם נפשי קצה בבשר חזיר, אי־אפשי ללבוש כלאים, אבל יאמר: אפשי, ומה אעשה ואבי שבשמים גזר עלי, - היינו היסוד הזה, איני עושה זאת מהבנתי העצמית, שאם־כן יש ח"ו שום שליטות זולתו יתברך, היינו הכרתי העצמית, אלא אפשי מצד הבנתי העצמית, אלא "מה אעשה ואבי שבשמים גזר עלי", וזה לבד יעכב אותי, אם־כן נתברר בענין המצות שליטתו ואין בלתו.
ומוכרח מזה, שבמעשה־המצות אין צריך להיות שום לחלוחית, רק עשיה יבשה, עצמות היבשות, - שזה מחוייב מצד שליטה.
ע
צורתא דשמעתתא של כל הבריאה - אחדות ה'
 ליל ש"ק תבוא, ט"ז אלול
כשאנו רואים כי כל דבר בבריאה, כל פרט ממנה, יש לה שלימותה, אפילו עשב־ קטן יש לו את שלימותו שלו, לפי זה הלא פשוט הוא בתכלית, כי כל־הבריאה־כולה בודאי יש לה שלימותה, יש לה את גמריותה, ומכוש אחרון, - ושמקום הנקב, מקום החסרון, עדיין אינו המכוש האחרון.
וזהו )אבות ב, יב( "וכל מעשיך יהיו לשם שמים", כי בידעינו זה הסוד, שהבריאה יש לה שלימותה, מובן מאליו הוא "כל מעשיך יהיו לשם שמים", כי בלתי זאת אין לה שלימותה, ושהיא אמנם עצרה באמצע.
להשתומם מהחסיד הגדול הרמ"ח לוצאטו ז"ל, היאך שבהבטתו החודרת על כל הבריאה כולה, מן יום ברוא אלקים אדם על הארץ, כל העבר, ההוה, העתיד, והבין מכל הבריאה כי רק אחת מראים בהבריאה, אחדות, אין עוד, שליטתו יתברך, ולא יותר, והבין כל שלימותה, וגמריותה, של הבריאה, זהו לומדות היותר גדולה, שהחילוק בין הלמדן לאינו־למדן, הוא רק כפי שמבין הצורתא דשמעתתא.
כי בכל דבר של שקלא וטריא, יש נושא ונשוא, כמו בגמ' היכן שצריך לפשוט איזו בעיא, שמביא הש"ס כמות גדולה של "תא שמע", שלכאורה כל "תא שמע" לעצמו הוא ענין בפני־עצמו, ובלמדו הסוגיא אם הוא עם־הארץ, לא יבין שתכלית של הסוגיא, של כל ה"תא שמע", הוא הנשוא, ויכול לישאר לעמוד אצל הנושא, אבל הלמדן, אם אפילו לאחר לימודו את הנושא באופן נעלה, ומחדש חידושים, אבל מבין שהתכלית הוא הנשוא, היינו הצורה שבהנושא מה שנוגע להנשוא, כי הוא מבין שאי־אפשר להבין את הנשוא זולתי הנושא.
למשל, כשלומדים בסוגיא דהילך או תגרי לוד, שהם סוגיות עמוקות, האינו־למדן אינו מבין הצורתא דשמעתתא, הנשוא מכל הסוגיא, ומתעמד בכל "תא־שמע" אצל הנושא, והלומדות היותר־גדולה היא להבין צורתא דשמעתתא על בוריה, ולעמוד על הנשוא, ועל־ידי־זה יכול לדמות מילתא למילתא, כיון שמבין צורות הדברים.
וזהו הפלא היותר גדול על החכם הרמ"ח לוצאטו ז"ל, אשר השים לבו להיות חודר בכל הבריאה כולה, מתחילתה ועד סופה, עד שלימותה, והבין הצורתא מה שלומדים לנו, והוא, סוד האחדות, וכנ"ל.
"הצור תמים פעלו" )דברים לב, ד(, הביאור כי פעלו יש לו שלימות, יש לו תמימות, וחז"ל אמרו על־זה )ד"ר א, ה; קה"ר ג, יד; תנחומא יתרו ז'( "אילו אדם אחר אמרו, היו אומרים זה אינו יודע טיבה של מדת־הדין, והוא אומר "הצור תמים פעלו", אלא משה שכתוב בו )תהלים קג, ז( יודיע דרכיו למשה, לזה נאה לומר הצור תמים פעלו".
וזהו מה שאמרו ז"ל )ברכות ז:( אר"י משום רשב"י, מיום שברא הקב"ה עולמו, לא היה אדם שקראו להקב"ה אדון, עד שבא אברהם וקראו 'אדון', שנאמר )בראשית טו, ח( ויאמר אד' אלקים במה אדע כי אירשנה.
ומבואר לפי הנ"ל, הגם שגם מי שהיו קודם אברהם־אבינו ע"ה, הכירו גם־כן הרבה, וחיברו גם־כן ספרים רבים מכל מה שנוכל לתאר את השם־יתברך בכל מיני מעלות וגדלות, וגילו לנו חז"ל שלא הבינו עדיין את הצורתא דשמעתתא על בוריה, ולא עמדו על היסוד הזה, שהנשוא מכל מעלות השם־יתברך הוא השם של אדנות, ]היינו שהבנת כל הענינים ממעלותיו יתברך, זולת ענין האדנות, הוא בגדר נושא; כל פעולותיו יתברך הנם "תא שמע", שיכולים מהם לבד לחבר ספרים גדולים ורמים[, אלא נשארו עוד ב"התא־ שמע", לישא וליתן בענין הנושאים.
עד שבא אברהם־אבינו ע"ה, וקראו להקב"ה "אדון", שהוא הבין שלא זאת המכוון, שאין מראים פה חכמתו ומעלתו, וכל מה שאנו רואים בהבריאה, אינם רק "תא שמע" לכל הסוגיא העמוקה שלומדים אתנו, והבין הצורתא דשמעתתא, כי רק אחדותו, ושליטתו, ואדנותו, מראים פה, שתכלית וצורת כל הנושאים הוא הנשוא של ענין אדנותו יתברך, וקראו "אדון".
וזהו גם־כן מה שאמרו במדרש )ב"ר יז, ד; יט, ג; קה"ר ז, לב; תנחומא חקת ו( "חכמתו מרובה משלכם", הביא לפניו כל הבהמות והחיות וקרא להם שמות, מה שלא יכלו המלאכים.
כי הוא הבין צורתם על בוריים, והיה יכול לקרוא להם שמות, כי זה סוד השם, צורתה של הדבר.
ואמר לו "ואתה מה שמך, אמר לו, לי נאה ליקרא אדם, שנבראתי מן האדמה", - היינו זהו הצורה והנשוא ממציאותי.
והלא היה יכול לקרוא עצמו בשם יותר גדול, כי הלא היה גם־כן מן העליונים.
אלא שהבין צורתו, ואמר "לי נאה ליקרא אדם, שנבראתי מן האדמה" בידעו הסוד שהמדבק מכל וכל הוא הגוף, כי זהו תולדה משמו.
]ויוצא מזה, ש"גדולה הכנסת אורחים מקבלת פני שכינה" )שבת קכז. שבועות לה:(, והבן[.
ואמר לו, ואני מה שמי, אמר לו, לך נאה ליקרא אדון, שאתה אדון על בריותיך, הה"ד )ישעיה מב, ח( אני ד' הוא שמי, הוא שמי שהתניתי ביני לבין עצמי, הוא שמי שהתניתי ביני לבין בריותי ובין מלאכי־השרת )קה"ר ז, כג(.
ומבואר לפי הנ"ל, המלאכים ידעו גם־כן הבריאה, ויכלו גם־כן ליתן שמות לו יתברך, אבל לא היה זה הצורתא דשמעתתא, שלא זה מה שמראים פה, וכל מה שראו והכירו, אין זה כי אם "התא שמע", אדם שהיתה חכמתו מרובה משלהם, הבין צורת הבריאה, והבין כי רק אדנות מראים פה, וקראו "אדון", כי השם של אדנות הוא הנושא מכל השמות שיכולים לקרותו מטעם מעלותיו הרבים.
וזהו )אבות ב, יב( "וכל מעשיך יהיו לשם שמים", לשם הצורה, וכפי הנ"ל.
ולפי היסוד הזה, אפשר גם לומר שהפירוש בענין אמרם ז"ל )אבות ו, ?( הלומד תורה לשמה, זוכה לדברים הרבה", - הביאור של 'לשמה' הוא לשם תורה, לשם הצורה של כל הענין, כשלומד תורת החסד, עוסק בצורת החסד, וכן בלמדו כל ענין, עוסק בצורת הענין, ואין הוא נשאר אצל ה"תא שמע", שהגם ב"התא שמע" אפשר לישא וליתן, ולטעות לסבור שזהו התכלית, - אבל הלומד תורה לשמה, אינו נשאר ב"התא שמע", אלא מבין תיכף את הסוגיא מה שנוגע להנשוא, שהמה כל המעלות, - שלימוד כל התורה הוא ענין של נושא להיות "זוכה לדברים הרבה", ממעלות היראה ועוד, שזהו ענין הנשוא, היינו הצורה.
ו"מה השם אלקיך שואל מעמך, כי אם ליראה" )דברים י, יב(, - כי היראה היא אמנם צורתא דשמעתתא של כל התורה כולה, והבן.
והתוס' )ברכות מ: ד"ה אמר אביי( פירשו, מפני מה אין אומרים בתפלת שמונה־עשרה "מלכות", ותירצו בתירוץ אחד, שאלקי אברהם הוי כמו מלכות, רואים אנו ... באברהם־אבינו ענין האדנות נעשה מציאות, עד שאלקי אברהם הוא פירוש של "מלכות".
עא
כולם משרתיו, והוא נשגב שמו לבדו
 מוצש"ק תבוא
"אני השם הוא שמי )ישעיה מב, ח(, הוא שמי שהתניתי ביני לבין עצמי, הוא שמי שהתניתי ביני לבין בריותי" )קה"ר ז, כג(, - רואים אנו מזה שיש בחינה "ביני לבין עצמי".
בנפש יודעים אנו שמחובר הנפש בגוף, ועכ"ז מבין כל אחד שהנפש יש לו גם־כן מציאותו ותכניתו גם־כן בלא הגוף, וכמו שגם בהיותו מחובר עם הגוף רואים אנו שיש בנפש "ביני לבין עצמי".
וזהו הסוד באמונתינו הודאית "המלך המרומם לבדו מאז" )ברכת יוצר־אור(, ... לא כמו שאנו מורגלים לחשוב, שמלך ושליט נקרא על חבירו, שזהו רק שם מושאל, האמת של מלך ושליט הוא מה שהוא "לבדו", "יחיד", ... כמו שאמר הרמב"ם )( "אין סוף לאחדותו", זהו אמונתינו, אין סוף בהיחידות שלו.
"אדון עולם אשר מלך בטרם כל יציר נברא" )סידור(, בטרם כל יציר נברא היה מלך, שהיה לבדו, והלבדו הוא המלכות והשליטה, ... ו"לעת נעשה בחפצו כל", רצה לומר, גם אחרי הבריאה, גם־כן "אזי מלך שמו נקרא", הנהו עודנו לבדו, בלא שום התייחסות והשתעבדות ח"ו להבריאה, ובציור כמו שאמר הרמב"ם ז"ל )( "אלו ידעתיו הייתיו".
והביאור הוא פשוט, כי למשל, ידוע כי איך רואים איזה דבר עם העין, מובן הדבר מפני שהעין יש לה התחברות והתאחדות עם הדבר, ועי"ז רואה, נמצא כי בכדי לראות צריך שתהיה איזו התאחדות עם הדבר, וצריכים לידע שבכל דבר שיש לאדם מושגים, בהכרח שאותו־דבר נברא הנהו, כי איך יוכל להשיג אם לא תהיה לו ההתאחדות עם הדבר, ויוצא מזה שבכל מקום שהאדם יכול להשיג, יהיה איפה שיהיה מחשבתו בעצמו, צריך לידע כי אותו־דבר רק נברא הנהו, וצריך הוא להגיע אל אשר בלתי מושג כלל וכלל.
וזהו )דברים ח, יז־ח( "ואמרת בלבבך כחי ועוצם ידי עשה לי את החיל הזה, וזכרת כי הוא הנותן לך כח לעשות חיל", - כי למה אתה אומר כן, מפני שיש לך איזה מושג ואיזה מהלך בכחך ועוצם ידך, מזה בעצמו תוכל לידע שזהו הבל וריק, מאחר שיש לך מושג, מוכח שלא יצא מגדר הנברא, ומה יכול כבר נברא להיות נותן, כי מה יש לו לנברא, וזכרת כי צריך אתה להגיע אל הבלתי מושג כלל וכלל, כי הוא הנותן.
וזהו שאמר דוד־המלך ע"ה )תהלים קמח, א־( הללו את השם מן השמים, הללוהו במרומים, הללוהו כל מלאכיו, הללוהו כל צבאיו, שמש וירח וכל כוכבי־אור, שמי השמים, והמים אשר מעל השמים", ... עם־כל־זה אמר "יהללו את שם השם כי הוא צוה ונבראו", שאומר לכולם: יכולים אתם להיות מי יודע מה, אבל מאחר שאני משיג אתכם, בטח שלא עשיתם את עצמכם, כי בגדר נברא אתם, ולכן "יהללו את שם השם כי הוא צוה ונבראו".
"הללו את השם מן הארץ תנינים וכל תהומות וכו' כי נשגב שמו לבדו", בלתי מושג כלל וכלל, אין סוף לאחדותו, אין סוף בהיותו יחיד, קודם הבריאה היה "לבדו", וזהו גם־כן לאחר הבריאה, כי הוא לבדו פועל גבורות, עושה חדשות" וכו'.
וזהו מה שאמרו ז"ל שזהו "שמי שהתניתי ביני לבין עצמי", וזהו "שמי שהתניתי ביני לבין בריותי", רצה לומר לאחר הבריאה, ... וזהו מצד עצמותו יתברך שמו, שזהו היסוד של מלך לעצמו, לעצמו בלבד, לא לשום אחד, בלי שום השתעבדות.
ונתבונן נא עתה מצד הבריאה, ונראה כי להיפך הוא, כי כל הבריאה אינה לעצמה כלום, שום דבר אינו כלל וכלל לעצמו, והציור, כשאחד נכנס לבית המלך, המבין מכיר בעצמו מי המלך, מפני שכולם נושאים... זה בכה וזה בכה, אבל המלך אינו נושא שום... מובן שהוא המלך.
כשנתבונן בכל הבריאה כולה, נראה שכולם נושאים... והאמת הוא שהם כולם כל מציאותם הוא רק... משרתים, ולא יותר.
כשנתבונן נא בנפש אדם, נראה שהנפש אין לה לעצמה כלום, מלבד היותה נושא לידיעת השם, "הבורא נפח באפי נשמת חיים, חכמת לב, וטובת שכל, להכירו וליראה מלפניו" )שע"ת א, י(, - שהביאור הוא לא כמו שאנו מורגלים וחושבים "להכירו" ויש עוד דבר גם לאחר ה"להכירו", אלא להכירו זהו מציאות הנפש, ולא יותר.
ובציור, כשאנו רואים שהעין רואה, הרי חוץ מזאת אין אפילו שום חוט־השערה בעין.
וכן ה"להכירו וליראה מלפניו" זהו תפקידה ומציאותה, ואין לה אפילו חוט־השערה חוץ מזה, ולעצמו? ... לעצמו אמנם אין בנמצא.
הרמ"ח לוצאטו ז"ל )מסלת־ישרים פ"א( הביא המשל )קה"ר ו, ו( לעירוני שנשא בת־מלכים, איזו הנאה יכולה הנפש לקבל מן זה־העולם, מן ...הגוף? ומה היא עושה בזה־ העולם? אינה רק משרתת, ולעצמה אין לה כלום, כי מציאותה אינה לעצמה.
וכשנתבונן עוד נראה, כי אף הגוף, שהוא לכאורה הפחות שבברואים, גם־ כן אינו לעצמו כלום, ואין לו אפילו חוט־ השערה לעצמו.
דיברנו זה כבר על )דברים ו, ה( "ואהבת את ד' אלקיך בכל לבבך ובכל נפשך ובכל מאדך", - שה"בכל מאדך" הוא לתכלית ה'ואהבת', ולפי־זה הלא המעשים בעצמם מחייבים שאינם לעצמם להנאתם, בשביל ההתלקקות.
למשל כשאנו מתבוננים בשכל האדם, אשר ביכלתו והשגתו להיות יושב כאן ומחשב באספמיא, ומשתמשים עם השכל בשביל קילוף תפוחי־אדמה! - הלא השכל בעצמו מעיד שאין זה תפקידו! - אפילו המעשים של הגוף מעידים על עצמם שאין תפקידם ההתלקקות, אם "כל העוסק בפריה ורביה נעשה שותף להקב"ה במעשה בראשית" )(, מעתה איזה מקום יש אל ההתלקקות?
וכן באכילה ושתיה, אם "הרוצה לנסך יין על־ גבי המזבח, ימלא גרונם של תלמידי־חכמים יין" )יומא עא.(, יכול להתהוות זאת מן אכילה, מעתה איזה מקום יש אל ההתלקקות?
וזהו )אבות ב, יב( "וכל מעשיך יהיו לשם־שמים", המעשה בעצמה מצד גדלותה ורוממותה מחייבת שאין מטרתה אלא לשם־שמים, ולעצמו, זה איננו כלל בנמצא.
וזהו מה שהבאנו למעלה, כי העולם־הזה הוא בבחינת "עצמות היבשות", ... בלי שום לחלוחית של טעם והנאה, לעצמו כלום.
וזהו היסוד, כי מצד עצמותו יתברך־שמו הוא "לבדו", מלכות, ומצד הבריאה אינה כלום לעצמה, אלא משרתת כבוד מלכות.
"כל הנקרא בשמי ולכבודי בראתיו, יצרתיו אף עשיתיו" )ישעיה מג, ז(.
עב
מה שקנה עבד, קנה רבו
 ג' נצבים־וילך, י"ט אלול
החילוק בין פועל לעבד, הוא, שהפועל אע"פ שהוא פועל לאחרים, שהנהו שכור לעבודתו של בעל־הבית, עכ"ז עדיין יש לו גם מושג של "לעצמו", חיותו הריהי לעצמו, כי רק בזמן קבוע הוא משועבד לאחרים, אבל אינו כל כולו לגמרי ברשות אדוניו, שהרי הנהו רק שכיר יום או זמן, אבל השאר הנהו אדם חפשי לעצמו, והנהו בעל־הבית בפני עצמו.
אבל לא כן הוא העבד, שמציאותו של עבד שפנוי כולו לרשות רבו, ואין לו שום קבע וזמן לעצמו, אין לו שום חופש, ואין לו כלום לעצמו, כי אין לו רשות עצמו כלל, רק כל עיקר הוא לאדוניו; אין לו שום שייכות עם מה שנוגע לו לעצמיותו, זולתי מה שנוגע לעניני בעל־הבית, עד שהוא ממש מבוטל־ המציאות, על־דרך שאמרו חז"ל "יד עבד כיד רבו", ו"כל מה שקנה עבד קנה רבו", והוא מצד־עצמו אין לו כל מאומה.
ותמיד אנו מבחינים, כי ניתן להכיר הבדל בין הפועל ובין העבד, כי הפועל נמצאים אצלו דברים אשר הנם שייכים לו בפני־עצמו, אבל כאשר נכנסים לבית העבד נראה כי כל אשר נמצא שם על כותלי ביתו, כלים מכלים שונים, כולם הם לצורך עבודת רבו, כלי תשמישים השייכים לעבודתו, אבל לעצמו אשר אמנם לעצמו אין לו כל מאומה, כולו לבעל־הבית.
כן צריך לנו להבין עבודתו של אדם לעניני השם־יתברך, אפשר להביט ולהכיר שאין לו שום שייכות עם מה שנוגע לזולת עבודת השם־יתברך; כשנעיין בנכסי־האדם, כל עצמותו אין לו לעצמו שום דבר, רק כל עיקר הוא כלים רק לעבוד בהם את השם, ולעצמו במציאות אין לו דבר.
ולפי"ז יבואר מש"כ הרמב"ן בפרשת ואתחנן על הפסוק )דברים ו, יג( "את השם אלקיך תירא, ואותו תעבוד, ובשמו תשבע", "וראיתי עוד בתנחומא כו', ואותו תעבוד, שתהא מפנה עצמך לתורה ולמצות, ולא יהיה לך עבודה אחרת כו', עד כאן לשון אגדה זו כו'.
ויהיה פירוש 'ואותו תעבוד' לדעתם, שתהיה לו בכל עת כעבד הקנוי, המשרת לפני אדוניו תמיד, שעושה מלאכת רבו עיקר, וצרכי עצמו עראי, עד שיבוא מזה מה שאמרו )אבות ב, יב( "וכל מעשיך יהיו לשם שמים", שאפילו צרכי־ גופו לשם עבודת־הקל יהיו וכו', ויכוין בכל צרכי־ הגוף למקרא שכתוב )תהלים קמו, ב( "אהללה השם בחיי, אזמרה לאלקי בעודי", עכ"ד.
ולא ידעתי מעולם מאין נלקח זאת, שנצטוינו להיות מפנה עצמו לגמרי, עד אשר כל עניניו ברוחניותו ובגשמיותו יהיו לעבודתו, מבלי שתהיה לו מלאכה אחרת מכל וכל.
ולפי דברינו הוא כי זהו סימן בחינת עבדות, שזהו מהותו של עבד, שהנהו פנוי כולו אך ורק לרשות אדוניו, ואין לו לעצמו כלום; "וכל מעשיך יהיו לשם שמים", מחמת כי כל הבריאה אינה בשביל עצמו.
ולפי דברינו פירוש הפסוק )תהלים קמו, ב( הנ"ל, לא כמו שלומדים תמיד, שכאשר חיים צריכים להלל בעד החיים, שמחוייב הוא להלל את השם־יתברך בעד החיים שנתן לו, - אכן לפי דברינו מתבאר לנו, כי כל החיים, כל עיקרם בשביל ההודאה וההלל, כי החיים לא ניתנו לו לעצמו כלל וכלל, כי אם אך ורק לשם ההילול שבהם, וכל מהותם של החיים הוא ההילול.
כי מתחילה )שם בפסוק א'( אומר דוד־המלך ע"ה "הללי נפשי את השם", - שבענין הנפש הרי פשוט שאינה בזה־העולם בשביל צורך עצמו, אלא כל מציאות הנפש הוא רק להלל את השם, וזולת זה אין.
וכאמרם ז"ל )קה"ר ו, ו( משל לעירוני שנשא בת־מלכים וכו', כל מה שבעולם אינם חשובים לה כלום, שהיא בת־מלך, כך הנפש וכו' כל מעדני־עולם אינם כלום לה כו', כמו שביארנו למעלה, כי הנפש מציאותה רק לעבודת־השם, וכל תפקידה הוא רק "הללי נפשי את השם".
אלא אפילו "אהללה השם בחיי", היינו כי האמת כי כאשר נסתכל בהכחות הגשמיים, היינו בעניני עולם־הזה, נבין ונראה שאין שום מציאות בעניני גשמיות ועולם־הזה זולתי במה שנוגע לעבודת השם, גם הגוף אינו לעצמו להנאתו כלום, "אזמרה לאלקי בעודי", - וכפי הנ"ל, שאם נחפש תכליתים בענינם, נראה שתכלית אחת יש להם, וזולת זה אין שום דבר, והוא, למשל שנתבונן בתכלית אבר אחד, ידים ורגלים שפלגת בנו, ורוח ונשמה, הם יודו ויברכו וכו'.
ונראה נא כמה מאומת היסוד הזה, שמציאות כל האדם היא רק במה שנוגע לעבודתו, ואין בכל הבריאה כולה אפילו כחוט־השערה שיכול לעכב בעד "עצמו", ואם יעכב דבר־מה בעדו, יצוייר במשל שלוקח את השכל הרם שלו, ומקלף בה תפוחי־אדמה... ואם נשתמש בשכלו להשיג דברים גשמיים, הלא אחת היא עם המשל הנזכר.
הסבא ז"ל )עי' חכמה־ומוסר ח"א מאמר רל"ג־ד( העיר הערה נוראה, שלא כמדת מלך בשר־ודם מדת הקב"ה, כי במדת מלך בשר־ ודם עם שריו ועבדיו, הלא מנהגו של עולם כי כל מה שאחד רם מחבירו באיזו שררה, ככל אשר השר יותר גדול, יש לו לעצמו יותר, וחייו הנם שלוים יותר, כי מלאכתו יותר קלה, ויותר הוא פנוי מעבודות קשות, עד אשר השר הגבוה ביותר, יכול להתענג בכל מיני תענוגים, בזה שהנהו פנוי מכל עבודה קשה, ורק להעבד הפשוט־והגס, רק עליו לבדו מטילים מלאכה־ כבדה, ומניחים עליו כל מה שיכול לסבול.
אבל לא כן במדת הקב"ה, כי אם נתבונן בעבודת השם נראה ההיפוך, כי ככל מה שהאדם גדול יותר, גם עבודתו נשתנה כפי מצבו, ואומרים לו: שא יותר!
בפרשת במדבר )ד, טז( הביא הרמב"ן ז"ל, ופקודת אלעזר בן אהרן הכהן, שמן המאור וקטורת הסמים, ומנחת התמיד ושמן המשחה, ועל דעת הירושלמי הכתוב בפירוש רש"י ז"ל, שהוא נושא אותם, יהיה משא גדול, כי הקטורת שס"ה מנה, ומשה־רבינו לא פיטמה לחצאין, ושמן המאור לשנה שלמה רב מאד קפ"ג לוגין, ומנחת־התמיד לא ידענו לכמה ימים ישא ממנה, אבל היה אלעזר חזק ואמיץ כיעקב אבינו וכו', וקווי השם יחליפו כח.
ונראה מדברי הרמב"ן, שהפשוטים לא נשאו כל־כך משא כאלעזר הכהן, ורק הוא מטעם שררותו נתנו לו משא כל־כך גדול!
ולהשתומם על התמיהה והפליאה, כי אלעזר הכהן, שהיה "נשיא נשיאי הלוי", וכתיב על יהושע )במדבר כז, כא( "ולפני אלעזר הכהן יעמוד", הוא בעצמו נשא משא גדול וכבד כל־כך.
ואע"פ שאמנם היה לו יתרון־כח, והיה אפשר לו לשאתו מטעם "קווי השם יחליפו כח", אבל עכ"פ הלא לכאורה היה מן הראוי להניח לו להנפש מעט, אך לא עזבו אותו לנוח.
אמנם כן, כי במשא הכי־גדול כיבדו דוקא את אלעזר הכהן, כי איך יתכן אחרת, כיון שמאחר שהנהו ברום־המעלה יותר, והנהו גדול מחבירו, ובעל כח, ואפשר לו יותר לעבוד, ויש לו יותר כלים מוכשרים במה לעבוד, הלא ודאי כי עבודתו יותר גדולה.
כי הלא אין כל צעצועים ושעשועים בבריאה, שום דבר לא ניתן לשם תענוג, וכיון שהכלים לא לעצמו ולהנאתו ניתנו, וכל עצמותם הנם רק לעבוד בהם, ולא יותר, הרי בעל־כרחך שעבודתו היא ממש כפי כחו ויכלתו, כי כל יתרון־כחותיו לתכלית וצורך ניתנו; כל יתרון־מעלה־ויכולת ניתנה לאדם אך ורק בשביל התכלית הנדרש לצאת מן המעלה־ והיכולת ההיא, ואותה יתרון־מעלה מחייבתו בעבודה הצריכה לצאת מן המעלה ההיא, שהמשא שהטילו עליו לשאתו הנהו יותר־כבד, לכן על אלעזר הטילה התורה משא גדול, להראות שכך היא העבודה על נשיא נשיאי הלוי.
כן הוא בענינים גשמיים, וכן הוא בענינים רוחניים, שככל מה שאדם גדול, נותנים עליו משא יותר גדול, עד כי מי שהוא אהוב לו ביותר, מרבה עליו משא עד אשר כמעט לא יוכל שאת.
נתבונן במשא של משה־רבינו ע"ה, בחיר שבנביאים, האם נוכל לצייר את גודל האהבה אשר אהבו השי"ת, והטיל עליו משא כבד כל־כך, לישא את כל הכלל־ישראל, עד אשר הוא־בעצמו באמת צעק וטען כי המשא כבד לי יותר מדי, ואמר )במדבר יא, יא־ב( "למה הרעות לעבדך וגו' לשום את כל משא העם הזה עלי וגו', כי תאמר אלי שאהו בחיקך כאשר ישא האומן את היונק", וכן אמר עוד )דברים א, יב( "איכה אשא לבדי טרחכם ומשאכם וריבכם".
האם נוכל לצייר את גודל המשא, ומי יוכל לכלכל משא כבד כזה, שאנו רואים משא של אומן ליונק אחד, איזה כחות־גדולות נצרך לזה, ונתנו עליו כל הכלל־ישראל בגדר יונק ואומן.
והוא אמנם נהג על דרך־זה, לישא זאת, לא כמו שנבין בענינינו, שגם עלינו נותנים משא, ומשליכים אנו את המשא אחרי גבינו, אבל משה־רבינו נשא זאת מרצון לבו, לסבול את כל הסבל־הרב באהבה וביראה ובשמחה רבה מאד, וכמו שאמר )שם יא, טו( "הרגני נא הרוג ואל אראה ברעתי", כמו שאנו רואים הנהגת אומן ויונק, וכאשר אמר זה, הרי היה ניחא לו ה"הרגני" יותר מן "ראות ברעתם", כי מזה שלא היה יכול לראות את רעת העם, היה חפץ ברצונו־הטוב למות, "כי טוב מותי אפילו בחרב־אדם, מחיי בצער־הזה" )רמב"ן(, - )והרי חייו לא היו מופקרים אצלו, וכמבואר מתחנוניו בעת מותו, ועכ"ז היה חפץ זאת(.
וסוף־סוף לא הרגו, אלא נשאר חי וראה ברעתם!
אם־כן כמה כחות גדולות ומשא גדול היה לו זאת, משום שהיה כל ימיו במצב של "הרגני נא הרוג", - רואים אנו המשא הגדול שהניח עליו!
כי כך היא המדה, שכיון שגדול הוא, משאו ממש לפי גדולתו; כיון שיש בכחו וביכלתו של משה־רבינו "לישא את הכלל־ישראל בחיקו כאשר ישא האומן את היונק", הרי בהכרח כי זוהי אמנם העבודה שהוטלה עליו.
עד אשר משה־רבינו נלאה מלישא המשא, ואמר "למה הרעות לעבדך וגו'. לא אוכל אנכי לבדי לשאת את העם הזה, כי כבד ממני", וכפי דרך חז"ל לא הוטבה טענתו לפני השם, וקיבל עונש על־זה.
ומה היתה התשובה של הרבש"ע )שם יא, טז( "אספה לי שבעים איש", היינו אתה טוען שזה יותר מכחותיך, בזה אפשר להאמין לך, אבל מה שאתה דורש להקל לך, אם אתה דורש יתנו לך זאת, ותחולק המשא בין שבעים איש, אבל אין לך חשבונות על־זה, ובגדר "לא מחכמה שאלת זאת", וזה אחד מהחטאים שלו.
ורואים אנו כמה מאומת הוא היסוד שדיברנו, אשר כל הבריאה כולה אין לה 'לעצמה' אפילו כחוט־השערה, כל הבריאה כולה אינה אלא כתף לשאת את הבורא־עולם כביכול, ]כי כך־הוא יתברך רצה, שהבריאה תשא אותו[.
]וזהו שהוא בבחינת עבד, ושמו של הקב"ה הוא אדון עליו, והוא מדובק להקב"ה, ואם־כן הוא נושא משאו[.
ו"לפום גמלא שיחנא", לפי כח הגמל יטעינוהו משא )כתובות סז. קד. סוטה יג:(, ובהיות אשר יש לך כתפיים יותר רחבות ובריאות, מניחים עליך יותר, עד אשר למשה־רבינו העמיסוהו עד כפי יכלתו, שום חוט־השערה לא הניחו לו לעצמו, כי כל מושג לעצמו אין בבריאה.
]"בקש יעקב לישב בשלוה, אמר הקב"ה, לא דיין לצדיקים מה שמתוקן להם לעולם־הבא, אלא שמבקשים לישב בשלוה בעולם־הזה )רש"י בראשית לז, ב(, - ולמה באמת לא? - אלא מפני שאין זה במציאות הבריאה, "שלוה" אינה מעולם־הזה, כאן המציאות "לשאת"![.
וכן נתבונן בכלל מכל הצדיקים והנביאים, שלא בנקל היה להם לשאת את רוחניותם הגדולה, כי "רבות רעות לצדיק", וכל ימיהם הנם ממש נותנים נפשם בכפם לעבודת השם, עד אשר לא ידעו מרגוע לנפשם.
רבי ישראל ז"ל אמר, יודע אנכי בעצמי שיש לי ראש שקול כנגד אלף אנשים, אבל לכן הרי העבודה המוטלת עלי גדולה יותר, והחיוב המוטל עלי שקול כמו החיוב המוטל על אלף אנשים, ומבורר היסוד בתכלית הבירור.
ובכלל מאומת לנו היסוד הזה ממאמרם ז"ל )סוכה נב.( "כל הגדול מחבירו, יצרו גדול הימנו".
ולכאורה אם גדול הוא, הלא מן הראוי להניח לו שיהיה מתענג מזה, וינוח כעת מן עמלו ועבודתו הזו שנעשה גדול בשבילה.
אבל המציאות היא שנעשה יצרו גדול, שבהיותו גדול מניחים עליו עוד משא יותר גדול, ונמצא תחת קושי יותר גדול, ואם נושא גם הלאה, נעשה עוד גדול, ועוד הפעם יצרו גדול, וכן הלאה, כי זהו מן המוכרח, ואלא איך, וכי יניחוהו לישב בשלוה?!
כי להיות פנוי, זה לגמרי ליכא, שהרי אין פה לעצמו כלום, ולאו דוקא פה, אלא בכל הנברא בכל העולמות העיקר הוא רק להמליך את השם, ואף על מלאכים אנחנו אומרים )ברכת יוצר( "וכולם מקבלים עליהם עול מלכות־ שמים", וגם שם כפי דברי חז"ל יגיעתם עצומה, שגם על מלאכי־מעלה נותנים עליהם עול כבד, שנושאים הכסא בעול ובמורא, ומאד מאד כבד עליהם המשא, כמו שאמרו חז"ל במשל מליצתם )חגיגה יג: איכ"ר ג, ח; ילקוט בראשית קלג( נהר דינור מהיכן יוצא, מזיעתן של חיות, דאינון מזיעין מן דטענין כורסייא.
כי בכל העולמות שנותנים רשות זה לזה, הוא רק להכיר מלכותו ולהמליכו, וזה עיקר הבריאה, וזה עיקר חיוב האדם, להמליך את השם ולהיות לו לעבד.
וגם על אברהם־אבינו שנאמר עליו )בראשית יז, כב( ויעל אלקים מעל אברהם, וכן )לה, יג( ויעל מעליו אלקים, וגם יעקב־אבינו שנאמר עליו )בראשית כח, יג( והנה השם נצב עליו", ואמרו חז"ל )ב"ר מז, ו; פב, ו( שהאבות הן הן המרכבה, - שהבורא־עולם כביכול נצב ונשען על גביהם של האבות־הקדושים, והם נושאים אותו, ועל גביהם כביכול הוא־יתברך מתנשא!
הרי זה ודאי כי המרכבה היתה להם משא כביכול, עול נורא שהוטל עליהם, לשאת מרכבה מקפת כל העולמות, ונשאו זאת ברצונם הטוב.
*
ובהיסוד החדש הזה בענין מלכיות, היינו שהוא ואין בלתו, ומצווה רק לשאת עליו את העול, בזה נצרך לנו להשתמש בעת התפלה, שהיא ברומו של עולם, - וזהו כל סדר התפלה:
כי ענין פסוקי־דזמרה נבין בפשטות שהיא שירת מלכות, כמו עבד גבי מלך שמזמר לפניו ומהלל אותו; ברכת ברוך שאמר, המהולל בפי עמו, משובח ומפואר וכו', עד ונמליכך מלכנו אלקינו, מלך מהולל בתשבחות, ואחר־כך הבוחר בשירי זמרה, שהוא המלך, והנהו בוחר וחפץ בשירי זמרה.
ואחר־כך ברכת־יוצר, שהיא מענין זה שביארנו, שהוא ואין בלתו זולתו, כולם משמשים לפניו: "יוצר אור ובורא חושך", ומספרים אנו את הקבלת מלכות־שמים של המלאכים, והיסוד "המלך המרומם לבדו מאז", שהוא "לבדו" בעצמותו, אשר מלך בטרם כל יציר נברא, אשר אז הלא פשוט כי "אין עוד מלבדו", לבדו בתכלית. ולאחר הבריאה, הרי כל כולה של הבריאה, מן הראשית עד הסוף, הלא הוא הסוד של "יוצר משרתים", כי כל הברואים, מצד בריאתם שלהם, מצד עצם מציאותם, הנם רק משרתים כבוד מלכות, ולא יותר. טוב יצר כבוד לשמו, רצה לומר, כולם נבראו רק לכבודו, ואשר משרתיו כולם עומדים ברום־עולם כו', כולם אהובים כולם ברורים, היינו שתכלית יצירתם הוא "ליתן כבוד לשמו", וכולם עושים באימה וביראה רצון קונם, ומעריצים ומקדישים וממליכים וכו', שממליכים אותו על עצמם, והוא מלך עליהם, וכולם מקבלים עליהם עול מלכות שמים, זהו העיקר, וכולם נותנים רשות זה לזה, וכולם אומרים "קדוש וגו' מלא כל הארץ כבודו", כל הארץ מלאה רק כבודו.
ואחר־כך ברכת אהבה רבה, ברכת התורה, ואחר־כך קורים קריאת־שמע, ומקבלים עלינו עול מלכות־שמים, ועול תורה, ועול מצות:
"השם אחד", יסוד האחדות, ואחר־כך בשכמל"ו, השם של "כבוד מלכותו", השם של אדנות, ומזה נמשך שמייחדים לאהוב אותו אף "בכל לבבך, בשני יצריך", "ובכל נפשך", "ובכל מאדך, בכל מדה שהוא מודד לך", היינו שימשך בכולו לרצון השם־יתברך, וזה נקרא עבדות.
עד שרבי עקיבא אמר )ברכות סא:( "כל ימי הייתי מצטער מתי יבוא לידי )מצות מסירות־ נפש( ואקיימנה", היינו שהיה תאב שלא ישאר אף חוט־השערה אחד בהבריאה, להיות שלו, זולתי מה שנוגע לאחדותו, וגם החוט־השערה הזה של מסירות־נפש מתי יבוא לידי.
"ושננתם לבניך ודברת בם", זה תורה, ואחר־ כך מצות, שמתחילה עול השכל, שגם בזה היה די להאדם מטעם ששכלו יוכל לחייב אותו רמות, ואחר־כך עול תורה, עול מצות, אחר־כך פרשת ציצית, זהו האות של עבודתינו, וכן הלאה.
ואחר־כך אומרים "ודבריו חיים וקיימים, נאמנים ונחמדים לעד ולעולמי עולמים וכו', על הראשונים ועל האחרונים כו' אמת ואמונה חק ולא יעבור", שהנקודה המקפת ועוברת בכל, ועיקרם של כל הענינים, הכל הוא ענין קבלת עול חוקי המלך וגזירותיו, והוא יסוד ענין קבלת מלכות שמים, שמוכרחים לעשות רצונו בתכלית ההכרח, ואין כל־אפשרות לפרוק את העול ולעשות ההיפך, וכמו שכתוב אצל המלאכים )תהלים קמח, ב־ו( "הללוהו כל מלאכיו, הללוהו כל צבאיו וגו'. יהללו את שם השם כי הוא צוה ונבראו. ויעמידם לעד לעולם, חק נתן ולא יעבור".
כי האמת היא, כי כל העולמות שוים הם, לעשות רצון קונם, ואין כל חילוק בין עולם המלאכים לעולם הגשם; הגורם לכל ההתגשמות שנעשה אצלינו, הוא רק הענין של "לעצמו", היינו שיש אצלינו עוד־מה חוץ מרצונו יתברך.
עג
מלך ושליט
 ד' נצבים־וילך, כ' אלול
שלמה־המלך ע"ה, אחרי גמרו בנין־הבית )מלכים־א' ח, לח־מג( בהתפללו בעד הכלל־ישראל, שיקבל ד' תפלת הבאים להתפלל אל הבית הזה, אמר: ואתה תשמע השמים מכון שבתך וגו', ונתת לאיש ככל דרכיו אשר תדע את לבבו וגו'.
ואחר־כך בהתפללו בעד אומות־העולם הנכרים, אמר: "וגם אל הנכרי אשר לא מעמך ישראל הוא, ובא מארץ רחוקה וגו', והתפלל אל הבית הזה גו', ועשית ככל אשר יקרא אליך הנכרי.
ופירש"י )וכעי"ז בפירש"י בראשית כז, כח( ובישראל הוא אומר )לעיל( "ונתת לאיש ככל דרכיו", לפי שישראל מכיר בהקב"ה, ויודע שהיכולת בידו, ואם אין תפלתו נשמעת, תולה את הדבר בעצמו ובחטאו, ]שהוא בעל אמונה, ומצדיק עליו את הדין[, - והוא אינו מפריע לו כלום.
"אבל עובד עבודה־זרה, ]מחוסר אמנה[, קורא תגר, ואומר, בית ששמו הולך לסוף העולם, נתייגעתי לכמה־דרכים ובאתי והתפללתי בו, ולא מצאתי בו ממש, - הוא מפריע לו תיכף הדבר, ויהא מבעט ויוצא, - לפיכך "ככל אשר יקרא אליך הנכרי", ]בין ראוי, בין שאינו ראוי, תן לו, כדי שלא יקרא עליך תגר[.
"אבל ישראל, אם אתה רואה שהוא משחית בממונו את חבירו, אל תתן לו, עכ"ל הזהב.
הרי לנו דבר נורא מאד, כי הכלל־ישראל הם לא יקראו תגר בשום־אופן, בטוחים עמהם בזה, ועמהם יכולים להתנהג במדה־זו של "ונתת לאיש ככל דרכיו", ודאי שיצדיקו עליהם את הדין, ואין בזה שום ספק כלל.
ואיפה הוא סוד הדבר, אשר לישראל לא יפריע שום דבר, אף אם יתפלל ולא נשמע אליו, ולאומות־העולם יפריע תיכף־ומיד?
אכן זהו סוד הדבר, כי זהו סגולת ישראל על כל העמים, שאמונת ישראל הוא להאמין בשליטת ד', שהוא המלך ואין בלתו, ואין יכולת אחרת, - ואם־כן לא שייך להם להרהר אחר מעשיו, ולא יהיו להם שום קושיות, אחר הכרתם־האמיתית מקבלתם מלכותו שאין זולתו, והוא לבדו בעל היכולת, ואין יכולת אחרת בלתו.
ואין כל אומה־ולשון אשר הגיע למדריגה־זו של אמונת־ישראל.
הכלל־ישראל בידעם סוד היחוד, כמו שביארנו למעלה, "המלך המרומם לבדו", בלתי מושג כלל וכלל, אין יחיד כיחודו, ואין סוף לאחדותו, מלך ושליט, ואין לנו שום מהלך ומושג והבנה בהנהגתו יתברך, כי אם שליטתו החפשית אנו רואים כאן, מעתה מה יכול להיות מפריע אותם? בהיות יודעים את ענין השליטה, שום דבר אין צריך להיות מפריע, ואכן באמת אין מפריע אותם.
אך אומות־העולם, אף כי אמנם גם הם מאמינים המה כי השם־יתברך הוא הבורא, אבל הסוד של היחוד, שאין שום כחות זולתו, שאין מונע לו, ואין מעכב אליו, את זה־היסוד אין מאמינים בשום־אופן; מסוד האחדות אינם יודעים כלום, ולכן כשבאים להתפלל, אם לא תענה בקשתם, מפריע להם תיכף־ומיד, ומבעטים ויוצאים.
זהו גדר החילוק בין ישראל לאומות־העולם, וזהו סגולת ישראל ועטרת תפארת אמונתם־הקדושה, - ובהיותינו מאמינים בהיסוד־ הזה, בזה נמצאת התקשרותינו להכלל־ישראל.
וזהו כלל אמונת ישראל, המכירים שאין שום שליטה אחרת, ואין שום יכולת, רק ד' הוא השליט בכל, ואין להרהר ולפקפק, כמאמרם ז"ל )ברכות ז. עה"כ בשמות לג, יט( "וחנותי את אשר אחון, אף־על־פי שאינו כדאי".
וזהו מה שכתוב בפרשת תבוא )דברים כו, יז־ח( את השם האמרת היום להיות לך לאלקים" וגו'.
ופירש"י ז"ל, ולי נראה שהוא לשון הפרשה והבדלה, הבדלתו לך מאלקי־העמים, להיות לך לאלקים, והוא הפרישך אליו מעמי־ הארץ, להיות לו לעם־סגולה. ובתרגום אונקלוס ית השם חטבת.
ומה נעימים הדברים לפי הנ"ל, - "את השם האמרת", - הפרשתו והבדלתו, שהוא יחיד שאין יחידות כמוהו, ואין לנו שום מושג בו יתברך־שמו, ואין לו שום השתוות והתדמות ח"ו, אלא מופרש ומובדל "לבדו", וכנ"ל.
"והשם האמירך", - "ומי כעמך ישראל, גוי אחד בארץ" )שמו"ב ז, כג; דהי"א יז, כא(, שאין לעם ישראל שום השתוות והתדמות משאר האומות, אלא "השם בדד ינחנו" )דברים לב, יב(, "בדד" בתכלית, חוט־השערה אין מן אומות־ העולם אשר יהיה אפשר לדמותו לעם־ישראל, אלא העם־ישראל מופרש ומובדל, 'בדד' בתכלית.
ולפי"ז יבואר ויתורץ מה שהקשה הרמב"ן ז"ל, ובאבן־עזרא ז"ל בשם ר' יהודה הלוי מנוחתו־כבוד, למה הזכיר )שמות כ, ב( "אנכי השם אלקיך אשר הוצאתיך מארץ מצרים", - ולא אמר "אנכי אשר בראתי שמים וארץ, ואני עשיתיך".
אבל לפי דברינו הוא פשוט, כי האמונה אשר השם ברא שמים וארץ, וברא את האדם, בזאת גם העכו"ם מאמינים, אלא שאומרים שיש מהלכים, טבע וכדומה, - אבל אין זה עטרת תפארת של אמונת ישראל, כי עטרת תפארתם הוא שהם מאמינים בסוד היחוד, שאין עוד, אין היפך לו, ואין מעכב לו, "אני אני הוא, ואין מידי מציל" )דברים לב, לט(.
וזאת האמונה קיבלו מהאבות־הקדושים, ונתברר זה בירור גמור ביציאת־מצרים, "למען תדע כי אין כהשם אלקינו" )שמות ח, ו(, זאת הראה להם לדעת, שאין שום כחות בהבריאה, ואין שום מהלך והבנה בהנהגתו יתברך, אלא שהוא המלך והשליט האחד, וכל אשר חפץ עשה, וזהו עטרת תפארת של עם ישראל, שלאמונה־זו באו מיציאת־מצרים, "אנכי אשר הוצאתיך" וגו'.
כאשר הקב"ה החזיר את התורה על כל אומה־ ולשון שיקבלוה )ע"ז ב: מכילתא שמות כ, ב; ילקוט שם רפ"ו; ספרי ברכה(, אלו שלא ידעו מסוד השליטה, הם שאלו "מה כתיב בה".
וכן הם אמרו על הכלל־ישראל )שבת פח.( "עמא פזיזא, דקדמיתו פומייכו לאודנייכו", ופירש"י, "קודם ששמעתם אותה, היאך היא קשה, ואם תוכלו לעמוד בה, קבלתם עליכם לקיימה".
אך הכלל־ישראל, בהיותם מכירים זה־היסוד של "שליטה", שליטתו ומלכותו, בעל־ כרחם אמרו )שמות כד, ז( "כל אשר דיבר השם נעשה ונשמע", "נעשה קודם לנשמע" )שבת פח.(.
כי ב'שליטה' אין כל 'נשמע', כי מה שייך להעבד לשאול "נשמע", ואם לא ירצה לא יעשה, כיון שהרי כל עיקרו הוא לעבוד ולעשות כפי המצווה, וזהו מבלי כל מהלכים, ואין כל אפשרות להיות פוטר עצמו אפילו כשהדבר קשה, והבן.
ועל־דרך־זה יש להבין היטב מאמרם ז"ל )שבת פח.( כי "בשעה שהקדימו ישראל נעשה לנשמע, יצתה בת־קול ואמרה להן, מי גילה לבני רז זה, שמלאכי־השרת משתמשין בו", - שאין שום אומה־ולשון יודעים מזה הסוד של "שליטה", אלא הכלל־ישראל ומלאכי־השרת.
כי זהו עיקר עבודת המלאכים, שממליכים ומכירים שאין בלעדו שום שליטה אחרת, ולמדריגה־זו הגיעו ישראל, למדריגת המלאכים, שהכירו שאין שום שליטה אחרת.
וזהו מה שאמרו )מכילתא שמות כ, ג; מובא ברמב"ן שם כ, ב, ובדברים ל, ב( "משל למלך שנכנס למדינה, אמרו לו עבדיו, גזור עלינו גזירות, אמר להם לאו, קבלו מלכותי תחילה, - שביארו הראשונים שזהו היסוד של יציאת־מצרים, - כשתקבלו מלכותי )אחר־כך( אגזור עליכם גזירות".
אם "קבלו מלכותי", אין שואלים במלכות שום הבנות, ולא מתאים ליתן־לב אל שום קושי, "קבלו גזירותי"!
וזהו אמרם )ראש־השנה לב.( "אני ד' אלקיכם, זו מלכות", ופירש"י: "הוא לשון אני אדון לכם", - שאתם צריכים להכיר באלקיכם - שאין זולתו, ואין היפך לו, ואין מונע אליו, ואין מעכב לו.
זהו אמונתינו, "מלכות ושליטה" זו מלכיות.
עד
מלכות - שלא תהרהר אחריו
 ליל ש"ק נצבים־וילך, כ"ג אלול
הראשונים ז"ל שחיברו ספרים, ספרי אמונה, עפ"י חקירות והוכחות, כמו הרמב"ם ז"ל, ורבינו סעדיה גאון ז"ל, - לדעתי נראה שח"ו לומר שעל־זאת סמכו באמונתם, אך זה היה אצלם רק בגדר "ענה כסיל כאולתו" )משלי כו, ה(, ואולי אל הכסיל העצמי.
כי אמונת ישראל אינה תלויה בהבנות וחקירות, כפי אשר ביארנו לעיל, ואמונתינו היא שהוא "המלך המרומם לבדו", בלתי שום מושג כלל וכלל, רק שליטתו ורצונו, ובמלכות ושליטה אין שום הבנות והשגות ומהלכים, - ומסוד אמונה־זו יוצא, אשר להכלל־ישראל אין מפריע שום מצב.
והביאור הוא, כי יש שתי הנהגות: הנהגת תלמיד ורב, והנהגתם היא רק להבין ולהשכיל, והרב מלמד תמיד להתלמיד שיבין הכל, ומלמד אותו עוד לשאול מה שאינו מבין.
ויש הנהגת מלך ועם, וזו הנהגה היפך מהנהגת תלמיד ורב, שבזו־ההנהגה אין־ צריכים כלל להבין, כי אחת היא אם אתה מבין אם לאו, "מלך פורץ גדר, ואין מוחין בידו" )פסחים קי. ב"ב ק:(, צריך אתה רק להכיר שיש מלך, ואם הכרת זאת פעם־אחת, יותר אינך צריך, אתה עושה מה שהמלך גוזר עליך, ונושא עולו.
ויוצא מזה היסוד, לבלתי להרהר אחר מצותיו יתברך־שמו, שבהנהגת מלך אין מקום להרהור, כמובן.
ומה נפלא הדבר, שבדור־המדבר כתיב )דברים ח, ב( "וזכרת את כל הדרך אשר הוליכך השם אלקיך זה ארבעים שנה במדבר, למען ענותך, לנסותך, לדעת את אשר בלבבך, התשמור מצותיו אם לא", - ופירש רש"י ז"ל, "שלא תנסהו ולא תהרהר אחריו".
לדור־המדבר, לדור דעה, לימדו זה־היסוד "ארבעים שנה", מבהיל הדבר, "למען ענותך, לנסותך, לדעת את אשר בלבבך", "שלא תנסהו ולא תהרהר אחריו", זהו מה שלימדו להם כל הארבעים־שנה.
כי זה היה מוכרח לצאת מכח אל הפועל בנגלה, שאין הרהור אחר מעשי השם־יתברך, - ולא היה אופן־אחר כי אם באשר העמידו בפניהם קושיות מרובות, גלגול וטלטול במדבר, "על פי השם יחנו, ועל פי השם יסעו" )במדבר ט, יח־כג(, כמבואר ברמב"ן ז"ל )שם בפסוק י"ט, ע"ש בארוכה(, ואתם לא תהיו שואלים־ומקשים שום שאלה־וקושיא, אם הכרתם מלכותו יתברך־שמו פעם אחת, יותר אינכם צריכים.
כי יסוד המלכות, שאין לכם שום מהלך והבנה ומושג.
כי הנהגה ומציאות הם שני דברים, שהוא פשוט בתכלית, ואין מי שמקשה מהנהגה למציאות, אם הכרתם מציאותו יתברך־שמו, רצה־לומר שיש מציאות אין־סופי, אין בההנהגה כל יכולת להפריע.
ורבינו־נסים־גאון ז"ל )ברכות יט:( מבאר, ענין רבי אליעזר וחכמים, עם כל המופתים )ב"מ נט:( שהיה כדי לנסות את החכמים אם יניחו הקבלה שבידם והגמרא שבפיהם, בשביל בת־קול, ויהרהרו אחר קבלתם, שצריך היה לצאת בגלוי שאין שום הרהור אחר אמונתם.
משה־רבינו ע"ה, בשאלו )שמות ה, כב( "למה הרעותה לעם הזה", היה עליו קצף גדול מאד, כאמרם ז"ל )שמו"ר ו, א־ב( "ביקשה מדת־הדין לפגוע במשה".
מי הוא שיוכל להתבונן מה היתה השאלה, אך חז"ל )רש"י ו, א־ט( אמרו שהיתה איזה הרהור, וזהו חטא היותר־גדול, - "וארא אל אברהם" וגו' )שם ו, ג(, "ולא הרהרו אחר מדותי" וכו' )רש"י ו, ט(.
וזהו מה שאמרו חז"ל )חולין ה:( על האבות־ הקדושים "אדם ובהמה" )תהלים לו, ז(, "אלו בני־אדם שערומין בדעת, ומשימין עצמן כבהמה", - היינו כי מצד ה"ערומים בדעת", מפני הפקחות היתרה )גאר קלוג(, מגיעים אל הבלתי־מושג, וכבר אין כל מהלך, "ומשימין עצמן כבהמה", שזהו גדר אמונתינו הקדושה.
עה
כבוד־מלכות - דוקא בגלוי
 ש"ק נצבים־וילך, כ"ג אלול
אחרי דברינו, שהיסוד העיקרי בעבודתו־יתברך הוא "מלכות", וכל עיקר מטרת האדם הוא להכיר מלכותו יתברך־שמו ולעבדו, - יצא לנו מזה, כי כל עיקר העבודה פה, הוא לעשות "מעשים נגלים", המורים "עבדות", כדי שיצא ממעשינו "כבוד מלכותו".
כי ענין מלכות הוא ענין של התגלות, ואם־כן עיקר העבודה אשר תובעים מהאדם, הוא אינו ענין של "לב", ומה שנוגע אל ה"פנים" של האדם, אלא העיקר הוא ההתגלות, שיצא ממעשינו "כבוד מלכותו".
הנה אנו רואים שהבריאה היא בגדר התגלות, ועלינו לדעת שהעיקר הוא להיות נוטה וסר מן הנחות קדומות, ובהיות נוטים־וסרים מן הנחות קדומות, מבינים כי גם התגלות היא בריה בפני־עצמה, רצה לומר, כמו שהחפץ עצמו היא בריאה, כן התגלות הדבר היא בריאה שלימה, ויש בריאות שהם בטמירין, כמו למשל כחות ורצונות, אין לנו לחשוב שהם טמירין מצד שאין אנו רואים אותם, אלא אף במקומם הם טמירין, כי ההתגלות היא בריאה בפני־ עצמה, והבריאה אשר בריאתה אינה בהתגלות, היא טמירה ונעלמה אף במקומה.
וכשאנו רואים, שהבריאה היא בהתגלות, וכמו שהספרים־הקדושים קראו לעולם־הזה "עלמא דאיתגליא", מבינים אנו מזה, מאחר שכל הבריאה היא כבוד מלכות, וכנ"ל, "כל הנקרא בשמי ולכבודי בראתיו" )ישעיה מג, ז(, מבינים אנו מזה, שהיסוד הוא שמלכות הוא "באיתגליין", ומה שאינו באיתגליין, ממש אינו נחשב לכלום, שאין זה בגדר זה־העולם.
ולזה קראוהו המקובלים לזה־העולם "עולם המלכות", כי כבוד מלכות לא שייך בטמיר ונעלם, אלא בהתגלות גמור, כפי שאנו רואים כבוד מלכות בבשר־ודם, אשר כל דבר ודבר היותר־קטן, הוא בסדר שכולו אומר כבוד מלכים, וזה לא שייך במחשבה, אלא במעשה גמור, ב"איתגליין".
ועל־ידי־זה יובן היטב, מה שהראשונים )אבן־ עזרא, רמב"ן, ספורנו; בראשית כב, א( מקשים בענין העקידה, למה נסה הקב"ה לאברהם־אבינו, הלא לפני הקב"ה היה ידוע שיהא אברהם־אבינו עומד בנסיון? - ומהו זה שנאמר )שם כב, יב( "עתה ידעתי כי ירא אלקים אתה", והלא כיון שהיה לו הכחות של "עומד בנסיון", אם־כן גם מתחילה היה "ירא אלקים".
ופירשו, כי תועלת הנסיון אינו להמנסה, אלא להמנוסה, שתכלית הנסיון הוא להוציא כחותיו מן הכח אל הפועל, להיות לו שכר מעשה־טוב, לא שכר לב־טוב בלבד.
וזהו היסוד לפי הנ"ל, כי אם היה ענין של "עבדות" מה שנוגע להפנים, היה די במה שיש בו בכחותיו, אבל הענין הוא "גילוי כבוד מלכותו", וזה לא בכח, רק בפועל, לכן מוכרחים היו לנסות את אברהם־אבינו ע"ה.
ואף שבודאי אמת, כי "בכח", היה קודם הנסיון כמו לאחר הנסיון, ולא נתוסף כלום אחר הנסיון, אבל מאחר שקודם הנסיון היה רק בכח, בטמירין, לא נחשב ממש לכלום בזה־העולם, כיון שהרי כל בריאה־זו הוא לצאת מכח אל הפועל, בהתגלות גמור.
כי סוד של זה־העולם הוא "מלכות", ו"כבוד מלכות", וכבוד מלכות הוא באיתגליא דוקא.
ועל־זה היה הנסיון, להוציא כל ה"ירא אלקים אתה" לפועל, רצה לומר, באיתגליא, והקב"ה שהוא כל יכול, יכול גם־כן להוציא את כל האברהם־אבינו ע"ה לפועל, רצה לומר, באיתגליא, כי לגבי אברהם־אבינו ע"ה אין דרך־אחרת שיצא מהכח אל הפועל, כי אם רק על־ידי העקידה.
ויובן עתה כל סוד המעשה, אשר כל חכמי־ העולם אינם מבינים מה זה ענין המעשה, אם יש לו לב טוב, מה זה נפ"מ אם יעשה הטבה אם לאו, מעשה הלא הוא כל־כך יבש?!
ולפי־זה מבינים אנו שאין כל אומה־ולשון יכולים לעמוד על־זה, לידע כי כל הבריאה היא רק כבוד מלכות, וכבוד מלכות הוא רק באיתגליא, וזהו כל סוד המעשה, - לב טוב הוא בטמירין, ומה שבטמירים אינו נחשב לכלום בזה־העולם, מעשה הוא באיתגליא, וזה־העולם הוא עלמא דאיתגליא, וזהו ענין אשר רק האומה הישראלית יודעת מזה.
ואחרי כי כל העיקר הוא שיצא בגלוי "כבוד מלכותו יתברך", נבין מה שבכל־מקום הזהירו חז"ל על מעשה, כמו שאמרו ז"ל )קדושין מ:( "תלמוד גדול שמביא לידי מעשה", ואמרו )ברכות יז.( "תכלית חכמה", - לא החכמה, רק "תשובה ומעשים־טובים", וכן אמרו )עי' תנחומא עקב ו'; תבוא ד'( כל הלומד תורה, ואינו מקיימה, נוח לו שלא נברא", - ומדוע, והלא בכל־ זאת נשאר לו ענין הלימוד של זו־החכמה?!
אבל לפי האמור, שהיסוד הוא גילוי, אשר זהו ענין המעשה לפי הנ"ל, ובלא מעשה, "נוח לו שלא נברא", כי כל מה שבטמירין לא נחשב לכלום בזה־העולם, - ]מ"ה, ואכן אם יוציא לפועל, יקבל שכר על המחשבה, אבל מחשבה בלא מעשה, לא נחשב לכלום[.
וזהו מה שאמרו חז"ל )שבת נה.( על הפסוק )יחזקאל ט, ו( "וממקדשי תחלו", "אל תקרי מקדשי, אלא מקודשי, אלו בני־אדם שקיימו את התורה כולה מאלף ועד תיו", אלא שמדת־הדין אמרה לפניו, רבש"ע, היה בידם למחות ולא מיחו, אמר לה, גלוי וידוע לפני, שאם מיחו בהם, לא יקבלו מהם, אמרה לפניו ]מדת הדין[, "אם לפניך גלוי, להם מי גלוי", ועל־זה נתחייבו ובא העונש לאלה הצדיקים.
אף כי מה שלא מיחו, מסתבר ודאי שהיה זה מפני השערתם כי לא ישמעו לדבריהם, למרות־זה הנה סוף־כל־סוף נתפסו, - כי בזה־ העולם צריך להיות הכל בגלוי ובפועל־ממש, שיוכיחו אותם פעם ולא ישמעו להם.
ומגדרי המעשה שייראה על כל פסיעה "כבוד מלכותו", וזה היפוך מקלות־ראש וכדומה מהשמירה, היפוך כבוד המלך.
וזהו מה־שכתב הרבינו־יונה ז"ל )שע"ת ג, קמח( כי מן "כל מבטא שפתים", ומן "כל אשר ירמזון עינים", - כל נדנוד עפעפים, - ומן "כל הנהגה ופועל ידים", צריך לצאת קידוש השם.
וזהו החטא הגדול של חילול השם, שזהו היפך תכלית הבריאה.
ובכלל יסוד, כי כל ענין עבודה הוא לא בגדר חיצוניות, כמו שחושבים, רק הוא ענין של כבוד השם, היינו כל הענינים הנוגעים לכבודו כמו לענין כבוד בשר־ודם.
וזהו יסוד כל מצות מעשיות, - אם אדם הביא קרבן טוב, וכיוון כל הכוונות והיחודים שישנם בקרבנות, אבל הקרבן היה בעל־מום, אפילו מום קטן־שבקטנים, מום בשפתותיו, בטח שיהיה חייב... ולמה זה?
אבל היסוד הוא, "הקריבהו נא לפחתיך, הירצך" )מלאכי א, ח(, אם כל הענין הוא רק כבוד מלכות, מה יוכל להועיל כל הכוונות והיחודים שהם בטמירין, אבל באיתגליא "הקריבהו, הירצך", אם באיתגליא אין זה כבוד מלך, פסול הקרבן בתכלית.
ומה שצוה רבי אליעזר )ברכות כח:( לתלמידיו, "הזהרו בכבוד חבריכם", זה גם נאמר על איתגליא, כי ענין הכבוד הוא באיתגליא, "ודעו לפני מי אתם מתפללים", גם זה על איתגליא נאמר, כי לא צוה אותם להתפלל בכונה, רק "דעו לפני מי", זהו יסוד כבוד מלכות.
וענין משפט הוא גם־כן מטעם גדרי מלכות, מזה נמשך הדינים והמשפטים, רק מטעם מלכות, וחד הוא, וזהו )ראש־השנה טז.( "אמרו לפני מלכיות, שתמליכוני עליכם".
עו
מלך משפט אהב
 מוצש"ק נצבים־וילך
ולפי היסודות הנ"ל, אשר כל הבריאה היא כבוד מלכות, יוצא לנו מזה יסוד גדול.
כי לכאורה פליאה היא, מאחר שזה פשוט ש"אם צדקת מה תתן לו" )איוב לה, ז(, ומדות־טובות אין חסר לו כביכול, מה זה אשר "כל האומר הקב"ה וותרן הוא, יוותרו חייו" )ב"ק נ.(, אדרבה, לו נאה למחול?!
אבל לפי הנ"ל, אשר כל הבריאה היא רק כבוד מלכות, ומלכות אינה יודעת ממחילה, כי משפט הוא מכבוד מלכות, "ועוז מלך משפט אהב" )תהלים צט, ד(, משפט הוא עזין דמלכין.
ולהבהל ולהשתומם עד היכן הדברים מגיעים.
מי הוא שיוכל להתבונן באהבה שאהב הקב"ה למשה־רבינו ע"ה, אם אהרן ומרים דיברו מה במשה־רבינו ע"ה )במדבר יב, א(, מה היו יכולים לדבר, אהרן ומרים, על אחיהם אדון הנביאים, עם־כל־זה כתיב )שם יב, ד( "ויאמר השם פתאום" וגו', להראות שחס על כבודו של משה־רבינו ע"ה.
ואיתא בחז"ל )במד"ר יט, כו; תנחומא חקת כ"א( בענין שירת הבאר, למה שמו של הקב"ה לא נזכר בה, הואיל ומשה אין נזכר שם, אף אני איני נזכר שם.
רואים אנו קצת אהבתו של הקב"ה למשה־ רבינו ע"ה! - עם־כל־זה, אם חטא במי־מריבה, מי יודע איזה חטא היה שם, ובודאי כי אף מלאכי־השרת לא יכלו להרגיש בחטאו, עם־כל־זה קיבל עונש רע ומר על־ זאת, מת במדבר, ולא הועילו כל התפלות כמנין "ואתחנן", "ושמה לא תעבור" )דברים לד, ד(, וכתוב עליו )דברים לב, נא( "על אשר מעלתם בי", "יען לא האמנתם בי" )במדבר כ, יב(, "על אשר מריתם את פי" )במדבר כ, כד; וכעי"ז כז, יד(, וידע היטב מה זה, כי על שלמה־המלך ע"ה אמרו ז"ל )שמו"ר ו, א; תנחומא וארא ה'( אילו ידע שיכתוב עליו )מל"א יא, ד( "ויהי לעת זקנת שלמה נשיו הטו את לבבו", היה מתרצה לגרוף ביבין כל ימיו, כי מי יכול להתבונן עונש כזה, ולא הועילו שום דבר.
אבל זהו סוד הדבר, מאחר אשר כל הבריאה היא רק כבוד מלכות, ובמלכות אין שום מחילה, כי משפט הוא גם־כן כבוד מלכות.
וזהו מה שאמר דוד־המלך ע"ה )תהלים צט, ו־ח( ... משה ואהרן בכהניו ושמואל בקוראי שמו, קוראים אל השם והוא יענם. בעמוד ענן ידבר עליהם, שמרו עדותיו וחוק נתן למו. ד' א' אתה עניתם, קל נושא היית להם, ונוקם על עלילותם", - בלי שום מחילה וכפרה, מבהיל הדבר!
"כי השם אלקיכם הוא א' האלקים ואדוני האדונים, הא' הגדול הגבור והנורא, אשר לא ישא פנים ולא יקח שוחד" )דברים י, יז(, ותרגם אונקלוס "הוא אלקא דינין ומרי מלכין", מאחר שהוא מרי מלכין, והבריאה היא כבוד מלכות, הוא "אלקא דינין", שהדינין הוא מכבוד מלכות, משפט הוא עזין דמלכין.
וזהו שבכה רבי יוחנן בן זכאי )ברכות כח:(, שמוליכים אותי לפני מלך מלכי־המלכים וכו', ואיני יכול לפייסו, - מבהיל הדבר, עד היכן הדברים מגיעים.
עז
הבריח התיכון של כל העולמות - יראה
 ב' האזינו, צום גדליה, ג' תשרי תרפ"ו
איתא בחז"ל )ברכות יג. במתני'( למה קדמה פרשת שמע לוהיה אם שמוע, )אלא( כדי שיקבל עליו עול מלכות־שמים תחילה, ואחר־כך מקבל עליו עול־מצות.
רואים אנו מזה, כי עול "מלכות־שמים" ועול־ "מצות" - שני דברים נפרדים המה, מהו הגדר של עול "מלכות־שמים"?
וזהו, כל הבריאה כולה היא רק כבוד מלכות־ שמים, כדביארנו לעיל, ומהו הכבוד, שנושאים העול מלכות עליהם.
ומהו הגדר של עול מלכות? - הגדר הוא "יראה", שהקב"ה שברא הכל לכבודו, ברא באופן אשר כל הבריאה כולה, מן הבריאה היותר גבוהה, מן האצילות הראשונה, עד הבריאה היותר שפלה, לכולם ברא באופן אשר במציאותם, במצבם, במקומם, יש להם יראת־שמים, והבריח המקיף מסוף העולם ועד סופו הוא יראת־שמים, ודרכה של היראה נרתמים כולם תחת העול של מלכות שמים, וכל מציאות הבריאה מלאה יראת־שמים.
עד שדבר מבהיל הוא, שחכמה היותר גדולה, עד הפסגה עצמה, אין לה שייכות ותפיסת־מקום בהבריאה.
כי כל הבריאה היא כבוד מלכות ועול מלכות, וחכמה אינה מחייבת להכנס בעול מלכות, עם חכמה אפשר לחטוא באופן נאה ביותר.
וזהו מה שהביא הרמב"ן ז"ל )דברים ד, ט־י(, רק השמר לך ושמור נפשך מאד, פן תשכח את הדברים אשר ראו עיניך וכו', והודעתם לבניך ולבני בניך, יום אשר עמדת לפני השם א' בחורב, - כי זהו לא־תעשה ועשה לזכור את מעמד הר־סיני, את הקולות, והברקים, והלפידים, וירא העם וינועו ויעמדו מרחוק, אמרו חז"ל )שבת פח:( שחזרו לאחוריהם שנים־עשר מיל, ויזועו, כי התורה ניתנה באימה וביראה וברתת ובזיעה, דבר אתה עמנו ונשמעה, ואל ידבר עמנו אלקים, פן נמות לבעבור תהיה יראתו על פניכם לבלתי תחטאו )שמות כ, יז(.
לכאורה פליאה היא, הלא העיקר לזכור הבורא ולשאת עולו, הלא די שנזכור התורה עצמה, למה עלינו עוד לזכור המעמד הגדול הזה?
אבל בידעינו כי הבריח המקיף מסוף העולם ועד סופו, אשר דרכו נרתמת כל הבריאה, הוא יראה, וחכמה אשר חוץ מיראה אין לה אף תפיסת־מקום בהבריאה, יודע הוא שעיקר גדול הוא זכירת המעמד הגדול, לבעבור תהיה יראתו על פניכם לבלתי תחטאו, - ה"לבלתי תחטאו" יוצא דוקא מן "לבעבור תהיה יראתו על פניכם", וכל התורה כולה צריכה להלביש את־עצמה כמו שלשלת על גלגל־היראה.
ואילו יצוייר שהיה אפשר לשאוב ולרוקן את היראה מן התורה, היתה חכמת־התורה גם־כן דבר נפרד מן הבריאה.
איתא בחז"ל )שבת לא.:( כל אדם שיש בו תורה, ואין בו יראת שמים, דומה לגזבר שמסרו לו מפתחות הפנימיות, ומפתחות החיצוניות לא מסרו בידו, בהי עייל.
משמע כי יראת־שמים היא המפתחות החיצוניות.
ואחר־כך אמרו, מכריז רבי ינאי, חבל על דלית ליה דרתא, ותרעא לדרתא עביד, - משמע שתורה נקראת חיצונית.
ובאור־ישראל )שערי אור פ"א( הביא הגרי"ב, דברי קדמון אחד בפירושו על הרמב"ם ז"ל )היסוה"ת פ"ב ה"א(, כי מעלת היראה יש לה ב' קצות, תחילת יראה וסוף יראה, תחילת־היראה היא קודמת לכל המצות, שהירא מן המלך לא יעבור על דבריו, ועל־זה אמרו )אבות ג, ט( "כל שיראת חטאו קודמת לחכמתו, חכמתו מתקיימת", - ונקראת חיצונית לגבי תורה, ובהי עייל, כי מי שאין לו יראה אינו חש לתורתו, - וסוף־היראה לא יגיע אדם לה אלא אחר עשיית כל המצות, שהיא התכלית של כל התורה כולה, נקראת פנימית לגבי התורה.
וזהו מה שהבאנו למעלה, כי מתחילה ועד סוף הוי יראה, ותורה צריך גם־כן להלביש על הבריח של יראה.
וזהו מה שהעיר הסבא ז"ל, כי לעמלק תבע )דברים כה, יח( "ולא ירא אלקים", ולכאורה הלא יראת שמים היא המדרגה היותר־גבוהה, ואיזה תביעה היא לעמלק, אבל לפי הנ"ל מבואר כי אף לעמלק זוהי תביעה, וכנ"ל.
עח
יראת־העונש - לחבוש הגוף תחת העול
 ג' האזינו, ד' עשי"ת
דיברנו אתמול, כי מן האצילות הראשונה, עד הנברא היותר־נמוך־ושפל, החוט המקיף אותם היא היראת־שמים.
ובדעתינו לבאר עתה, כי הנברא היותר־נמוך־ ושפל שזכרנו, כונתינו על הגוף, כי גם הגוף במקומו ובעולמו, יש לו גם־כן יראה שאוסרו ומכניסו תחת עול מלכות־שמים, ממש כמו מלאך מט"ט בעולמו.
הרמ"ח־לוצאטו ז"ל, הביא במסלת־ישרים )פכ"ד(, כי ב' מיני יראה ישנם: האחת, אין דבר קל ממנו, והיא יראת העונש, והיא יראת עמי־הארץ ונשים שדעתן קלה, - והב' יראת הרוממות שקשה מאד להשיגה.
ואין כונתו ודאי לבטל יראת העונש ח"ו, כי איך יתכן זה, כי הלא כל התורה כולה בנויה על יסוד זה של שכר ועונש הגוף, כל התוכחה של צ"ח קללות.
וחז"ל אמרו )תנחומא נצבים א; ילקוט רמז תתק"מ( שהוריקו פניהם בשמעם את כל התוכחה.
ואם לדור־המדבר, דור דעה, ניתנה גם־כן יראה כזו, איך יתכן לבטלה.
וזהו היסוד לפי דברינו, כי היסוד הוא, כי כל הבריאה צריכה להיות רתומה בתוך יראת־שמים, בעול מלכות שמים, וגם הגוף בכלל כל הבריאה כולה, כי גם הגוף צריך לשאת העול עליו בעולמו, כמו מלאך מט"ט בעולמו שלו.
והיאך זה רותמים את הגוף? מי שראה ... מתפלא היאך יכולים לאסור חיה טורפת כזו, מי שראה פעם את הגוף, ... אשר בנטיה־אחת ביכלתו להחריב עולמות, - מאין יצאה המלחמה־העולמית )הראשונה(, אם לא מפני חשש כבוד של איזה אנשים, - שואל, איפה לוקחים חבלים כאלו שיוכלו לחבוש את הגוף, להכניסו בעול מלכות?
כי סוף־סוף גם הגוף צריך ליכנס תחת עול מלכות־שמים, והאמת הוא, שלזה נברא ענין היסורים, יראת העונש, ועי"ז יוכלו לחבוש גם־כן את הגוף, להכניסו תחת עול מלכות־שמים.
ובלא יראת־העונש, לא יוכלו לחבוש את הגוף בשום־אופן, כי אין להגוף שום מושג בהם.
מהעיקרים היותר־גדולים שאנו אומרים תמיד, כי "באורח זו אהלך טמנו פח לי" )תהלים קמב, ד(.
כי זהו עיקר גדול, שהאדם צריך לידע מגדלות ולבקש גדלות, והציור, כשאדם יושב בחושך ורואה ברק, אע"פ שתוך־כדי־ דיבור נשאר עוד בחושך כמקודם, מכל־מקום מאחר שרגע־אחד ראה אור, יודע הוא שבחושך הנהו, - כן מי שראה גדלות מימיו, יודע הוא מקום מושבו.
אבל על־זה נאמר "באורח זו אהלך טמנו פח לי", כי בטבע האדם לשכוח עי"ז מצבו, ובהדלגו מצבו, יודעים אנו התוצאות, - הוא נכנס ביראת הרוממות לכאורה, אשר זה מעשן את מוחו ומסמא את עיניו, ומן יראת־העונש הנהו שוכח, ...הגוף הרי אין לו כל שייכות עם יראות אחרות, וממילא הוא מבעט!
אבל כאשר מכניסים את הגוף תחת העול, מושך הוא את העול כמו מלאך מט"ט.
הבחינה היותר גדולה ביראת־העונש, שיהיה הדבר כמו חי.
ר'־ישראל נתן ציור על־זה, אם יאמר אחד לחבירו שבצנצנת זו היה סם המות, לא ישתה מים מהצנצנת בשום־אופן, אפילו אם האומר הוא שוטה ממש, ויש אחדים שמכחישים אותו, לא ישמע אליהם בשום־אופן.
אצלו ז"ל היתה היראה ממש כמין חי, עד שהיה ירא לילך במקומות אחרים, והיה אומר תמיד )עי' אור־ישראל מכתב ג( כי מאחר שאמרו ז"ל )אבות א, יג( "ודלא יליף, קטלא חייב", נמצא כי כל חיותינו הוא רחמי שמים, ובדרך נס אנחנו עומדים, ואולי לאו בכל־יומא מתרחיש ניסא.
ויתכן גם־כן שהאדם מחלץ את עצמו מתחת הרתימה, עד שהיראה סרה מעליו מכל וכל.
"פן יש בכם שרש פורה ראש ולענה, והיה בשמעו את דברי האלה הזאת, והתברך בלבבו לאמר, שלום יהיה לי, כי בשרירות לבי אלך" )דברים כט, יז־ח(, על־זה נאמר )שם פסוק יט( "לא יאבה השם סלוח לו, ומחה השם את שמו מתחת השמים", - כמו שכתוב אצל עמלק )שמות יז, יד( "כי מחה אמחה את זכר עמלק", וכן )דברים כה, יט( "תמחה את זכר עמלק", מטעם כי "לא ירא אלקים".
אם הנהו סבור בלבבו כי "שלום יהיה לי", הלא ראיה שאין לו בקרבו כלל יראת־העונש, - ומה תקות אנוש, אם הגוף אין לו שום יראה.
ותרגום־אונקלוס )שם פסוק יח( "למען ספות הרוה את הצמאה", "בדיל לאוספא ליה חטאי שלותא על זדונותא", כי השגגות נחשבו לו כמזידין, כי אין לו שגגות, שהרי עובר גם במזיד, מאחר שאין לו יראה כלל.
וגילו לנו עוד, כי ה"שלום יהיה לי" אינו מצד הכרתו ששלום יהיה לו, אלא "כי בשרירות לבי אלך".
על־דרך אמרם ז"ל )סנהדרין סג:( יודעין היו ישראל בעבודת־כוכבים שאין בה ממש, ולא עבדו עבודת־כוכבים אלא להתיר להם עריות בפרהסיא, - וזהו הפירוש של "שלום יהיה לי".
ויש עוד פרט של מבעט ביסורין, וזה היותר רע שיכולים לצייר, כי מצד בריאת הגוף צריך לירא מאד מיסורין, כי על־זה נבראו היסורין, וזהו יראת־שמים על הגוף, ואם הוא מבעט ביסורין, הלא אין לו יראה כלל בודאי.
המעשה בבאטווין נורא מאד, ומי יכילנה, כי יתכן לאדם שקודם מיתתו יאכל ... וילך למיתה כמו למחול, ולהיות מזמר, ראיה שהפשיט־וחלץ את עצמו מן יראת העונש, ונתהוה כל־כך מגושם, לבלי לראות רגע־קודם את אשר ברגע־שלאחריו, מבהיל הדבר.
המתבונן יראה בעצמו גם־כן כזה, אם קודם ראש־השנה יכולים להיות כל־כך שלוים, בהאמין בכל אשר אמרו חז"ל.
עט
אימתא דמריה
 ה' האזינו, ו' עשי"ת
דיברנו היסוד שתכלית הבריאה היא כבוד מלכות, היינו עול מלכות, וכל הבריאה כולה, וגם הגוף בכלל, נאסרו בחבלי היראה, כל אחד במקומו ובעולמו לפי מצבו, וגם הגוף נאסר, ועבותות הגוף היא יראת העונש.
עד שבאמת לאחר ההתבוננות, כשאנו רואים הגוף בהיותו אסור בחבלי היראה שלו, לא ניתן להכיר בין מלאך מט"ט אל הגוף, אבל ממש לא להכיר, מבהיל הדבר.
במלחמת מדין כתיב )במדבר לא, נ( "...אשר מצא כלי זהב, אצעדה וצמיד, טבעת עגיל וכומז, לכפר על נפשותינו לפני השם", ותרגם יב"ע "והוינן עיילין לטרקליניהון וחמיין בנתיהן וכו', ובכל־דא חס לן למיתלי עינן בן, ולא אסתכלון בחדא מנהון, דלא למחייבא בחדא מנהון, ולא נמות במיתותא דמייתין בה רשיעא לעלמא דאתי.
האם נוכל לומר על גוף כזה שאינו מלאך מט"ט?
על מתיא בן חרש, שהיה מלאך אלקים, מספרים חז"ל )ילקוט בראשית קסא( שבבית המדרש, בישבו אצל הגמרא, נדמה לו היצר, ולא היה יכול לכבוש את עצמו, עד שעשה מה שעשה כידוע.
מי הוא זה שיכול להתבונן במצב של מלחמה, ששם הוא מקום לבלבול, וכל המדות מתפרצים, ואיזו עבודה עשו, לאחר כל־זה אמרו, וחס לן משה רבן, לא אסתכל חד מינן בחדא מנהון.
רואים אנו שהגוף הוא אסור כל־כך, אשר לא היה אפשר לו להטות אל צדו, דלא נמות במיתותא דמייתין בה רשיעא, דלא נהוי שותף בגיהנם, זהו כבר אמנם חבל הקושרו!
ואיתא בחז"ל )נדה יג.( א"ל רב יהודה לשמואל, צריך אני להשתין, א"ל וכו', אמר אביי עשאו כבולשת וכו', מאי ביעתותא, אימתיה דמארי' עליה, דקרי שמואל עליה: אין זה ילוד אשה.
"אימתא דמריה" זהו כבר אמנם חבל הקושר, אשר הגוף אי־אפשר להטות עצמו כי הוא זה.
ובציור, העשיר היותר גדול שנעשה אצלו שריפה בבית אוצרו, וכל הונו עומד להשרף, יודעים אנו התאוה שיש לו להציל הונו, עם־כל־זה אין שוטה בעולם שיהא רץ לתוך האש להציל ממונו.
אמת כי יכול להיות כי אם לא היה האש של "דלא נהוי עמה שותף בגיהנם", מי יודע מה שהיה, אבל באש הרי אי־אפשר לקפוץ.
וזהו מאמר־החכם, "ההכרח לא יגונה ולא ישובח", כי מה יש לגנות ולשבח, מאחר שהכרח הוא, - אבל מעשה שיוצא מגדר ההכרח, נכנסת תחת גדר שבח וגנות.
ובציור, אם האדם רעב מאד, ונותנים לו מיני מתיקה, ואומרים לו כי יש בו סם־ המות, האם יש לשבח אותו על מה שלא יאכל המתיקה בעת רעבונו.
וזהו סוד הדבר, מתחילתו ועד סופו אינם יוצאים הדברים מסוג ההכרח והבחירה החפשית, ר"ל אין דבר שאינו מוכרח, המלאכים במצבם יכולים גם־כן לחטוא, שמצינו אצלם חטאים, אבל מכל־מקום המה מוכרחים גדולים, כי עומדים המה אצל האש הגדולה, ורואים שהן נשרפים מיד, האדם יכול לילך לתוך האש, מכל־מקום מוכרח נקרא על־זה.
וזה היה בדור המדבר, אם היה הדבר אצלם בגדר חסידות, לא היה בכחם להיות עומדים ובוקעים ועוברים זאת, אבל בתוך האש אינם יכולים לילך, והיו מוכרחים.
ובזה מבאר הרמב"ן ז"ל )בראשית ב, ט; דברים ל, ו( שאדם־הראשון קודם חטאו היה עושה בטבעו מה שראוי לעשות, שהיה מוכרח, כאשר יעשו השמים והארץ וכל צבאם, פועלי אמת שפעולתם אמת ולא ישנו את תפקידם מצד ההכרח, חק נתן ולא יעבור.
והוא היה חפץ "להיות כאלקים", לעמוד במצבו הקודם מצד מדת "כל אשר חפץ עשה".
והנה אמנם נכשל ונפל, ויצא מן מצב של מוכרח, ונכנס למצב של "בחירה", וכבר אמנם יכול הוא לעשות.
עתה מי הוא הבעל־חשבון, שיוכל לחשב ולספור מן מצב של אדם־הראשון עד מצבינו, שאין אנו חשים שום הכרח, איזה בוחרים אנחנו, ומה ביכלתינו לעשות!
וזהו היסוד, כי התכלית הוא, שיהיה האדם בגופו תחת עול מלכות שמים, באופן שיהיה מוכרח, אשר יהיה ממש בלתי אפשרי לו להיות נוטה הטיה כלשהי אל צדו.
ולזה ניתנו עבותות השכל, מי הוא שיוכל להתבונן איזה ... הוא השכל, אברהם־ אבינו ע"ה הרי מצד השכל הלך לאור כשדים.
ומכל־שכן איזה עבותות הם התורה והמצות, - וכולם ניתנו רק לאסור את הגוף.
וכל עבודת היצר וסוד החטא הוא, אשר החטא חולץ אותו מן הרתימה לגמרי.
וזהו עיקרו של חטא, לא כל־כך החטא עצמו, אך כאן מונחת ה"סגולה" אשר הוא חולץ עצמו מן הרתימה.
וזהו "על חטא שחטאנו לפניך בפריקת עול", ויש בזה בחינות רבות, "אינו חש", מזיד, מומר לדבר אחד, מומר לכל התורה כולה, מומר לתיאבון, מומר להכעיס, אמרו חז"ל מומר להכעיס זה הפורק עול, חלוץ מן הרתימה, חפשי לגמרי, יכול לעשות את כל אשר חפץ.
פ
רחקות היראה, מפני שההגשמה מקטנת הענינים ומשכחתן
 ד' האזינו, ה' דעשי"ת
במסילת־ישרים )פכ"ה( בדרכי קניית היראה, ע"ש כל הפרק בארוכה.
יסוד הוא לנו, שהיראה רחוקה היא מאתנו מפני גשמיות החושים, שכן הגשמה אחת קטנה, זהו היסח הדעת.
וכדברי המס"י כי "לא מפני גודל הנושא, ולא מפני פחיתותו, אלא הדבר הגדול והדבר הקטון, הנקלה והנכבד, הוא רואה והוא מבין, בלי הפרש".
אנו רוצים לגלות ב' יסודות. עיקר העיקרים שאנו צריכים לידע, שההגשמה אינה חוצצת ח"ו.
כי ההגשמה איננה מצד ההגשמה בעצמה, לא מפני שהיא עצם גשם אשר חוצץ, אלא מצד האדם, רצה לומר מצד המגשם.
אצל המגושם יש הגשמה, - ומי שזוכה לבלי היות מגושם, רואים שאין שום חציצה והגשמה, ח"ו.
החכמים החוקרים ויודעים הטבע מעט, רואים עתה במיקרוסקאפ, שבכל חלק דק מן הדק, בתוך העפרורית הכי־זעירה, שאינה מתחלקת עוד, בגרגיר הקטן־שבקטנים הלזה, רואים שם כל הגלגל־חמה וצבאיהם, כל־כך הודו בגדולת הדבר־הקטן, הרי בהכרח צריכים לומר ששם אמנם נכנס הגלגל־חמה.
וזהו סוד הדברים, כי אם אמנם היא הגשמה, יש שם מושג של גדול וקטן, אבל לא־בגשם אין כל מושג של קטן, בעפרורית הכי־זעירה יכול ליכנס כל הגלגל כולו.
ומבהיל הדבר, אם בהגשמה ממש, כמו עפר, יש שם סוד כזה של גדולת הענינים, אשר אין שם כל מושג של "קטנות", - מעתה הלא כבר אין כל פלא בעינינו על גדולת הענינים בדברים רוחנים, מי כבר יכול להתבונן בהריבוי אשר נכנס במעשה־אדם.
ועתה הלא מבינים כבר בענין מחשבתו של האדם, והגה, ודיבור, ומגע ומשא, כי כל תנועה, כל פניה, כל תזוזה ממש, הלא הוא ממש עולמות, ומה שנדמה לו שהוא קטנות, הוא מטעם מיעוט הבנתו.
ואם רק יהיה האדם בעל־מחשבה, אז יכיר שאין זו קטנות, יען כי מחשבה אחת קטנה, הן לטוב הן למוטב, יוכל להפוך עולמות.
ובכן יחשוב אחרת עם עניניו, כי הלא צריכה להיות ההתחשבות עם כל תנועה באופן אחר־לגמרי, מאחר שהרי אין כלל כל מושג של דברים־קטנים, הכל שוה, בלי כל הפרש.
ואחז"ל )ע"ז יח.( עבירות שאדם דש בעקביו בעולם־הזה, הן מסבבין אותו ליום־הדין.
היינו מפני מה הוא דש אותן, מפני שהוא בעקביו, היינו שבא להענינים עם "עקביו", אז דש אותן, אבל אם רק ילך ויחשוב כמו בר דעת, אז לא ידוש אותן.
ויסוד־זה יקח לו האדם להבנת התורה, ולהבנת התשובה.
וכל התורה כולה על דרך־זה, מלאכת שבת, בורר קטנית אחת חייב מיתה, כי זוהי מלאכה.
ולפי גסות־הבנתינו בדברים, אין כל מציאות מלאכה בזה, פשט העני את ידו מרשות־ היחיד לרשות־הרבים, בפשיטת יד לבד זה אב־מלאכה, וחייב סקילה.
אכן זה מטעם שדבר קטן וגדול שוה בעיניו, וקטנות אחת יכולה להפוך בריאה שלמה.
אנו מבינים שזה רק מטעם ציווי השם, לכן שוה קטן וגדול, ואכן אין־הכי־נמי שזה מטעם חוק, אבל עכ"פ מוכרח לומר שיש גם מה שהדבר פועל בנפש, כי הלא חייב "כרת" על המעשה, הרי בעל־כרחך הוא מטעם הנ"ל.
וכן ענין קדשים מטעם הנ"ל, כי באמירתו הרי זו עולה, נעשו דינים גדולים, וחל קדושה. וכל ענין הפיגול, במחשבתו נעשו דינים, וחייב כרת על־זה.
עוד צריכים לדעת ולהתבונן "אתה זוכר מעשה עולם, ופוקד כל יצורי קדם", ולא כמו שאנו חושבים כי רק זוכרים, אלא "לפניך נגלו כל תעלומות והמון נסתרות שמבראשית", לא שיודע אותן, אלא "נגלו", דהיינו שמונחים על השולחן כל המעשים, כל פניה, כל תזוזה, שום דבר אינו נאבד, "מחשבות אדם ותחבולותיו, ויצרי מעללי איש", והכל עומד כמו חי, כל המעשה כמו שהוא, עם כל הבזיון שבו, עם כל השיקוץ והטינוף, עם העיפוש ממש, - אילו היה אדם מתבונן בזה, לא היו יכולים לשאת זאת.
"ותזכור כל הנשכחות" אין הפירוש רק שזוכרים, אלא "נגלו" כמו חי; עבר, עתיד, הכל הוא הוה לפניו יתברך־שמו, "ותפתח את ספר הזכרונות ומאליו יקרא", - כל מעשה הנהו כל־כך חי, כל־כך גדול, אשר "ומאליו יקרא", לא חסר אפילו איזו הטיה־קלה.
"וחותם יד כל אדם בו", על כל מעשה חתום עליו חותמו, אין שום חוט־השערה שחותמו אינו חתום עליו, ברור ומדוייק, מבהיל הדבר!
והמסקנא 'אשרי איש שלא ישכחך', שלא יסיח דעת רגע אחת, וישגיח וישים עיניו על כל מצעדיו.
וכמו שמבאר הרבינו־יונה )שע"ת ג, כז( הפסוק שנאמר )דברים ח, יא( השמר לך פן תשכח את השם אלקיך, - שזה לאו, - הוזהרנו בזה לזכור את השם־יתברך בכל עת, וחייב אדם להשתדל לקנות לנפשו תמיד הנהגות המחוייבות מן הזכירה, כמו היראה והצניעות וקישוט המחשבות והמדות, - והיינו שזכירה מחייבת יראה, לירא תמיד, בלתי היסח הדעת...
פא
אין שום קטנות בעולם
 ה' האזינו, ו' דעשי"ת
אנו מדברים ויודעים מזה תמיד, אבל שזהו יסוד מוסד, וזהו יסודו של כל התורה, כל־כך רחוק לא היינו יודעים.
כשאנו מתבוננים בכל התורה, רואים אנו שעוסקת בעניני קטנות.
מצות־ביכורים פרשה שלמה נכתבה עליה )דברים כו, א־יא(.
ואנו יודעים מה זאת מלה אחת, בה"י נברא העולם )מנחות כט:(, ומה זאת פרשה שלמה.
ומה גדר המצוה? חטה אחת! כזו קטנות לכאורה, יכולים להשיג בזה נצח! - הרי מוכרחים לומר שאפשר לארוז נצח בחטה אחת.
רבקה־אמנו ע"ה, זכתה לכל הנצח בעד מעשה־ אחת של השקאת מים )בראשית כד, יד־נג(.
הלא בהכרח שהיא ארזה נצח בתוך מעשה זה.
וכל־התורה־כולה מתחילתה ועד סופה, עוסק בענין קטנות.
כמו )שמות א, יד( שפרה ופועה, עיין ברש"י ז"ל: שפרה זו יוכבד, על שם שמשפרת את הולד. פועה זו מרים, על שם שפועה ומדברת והוגה לולד, כדרך הנשים המפייסות תינוק הבוכה )סוטה יא:(.
וכדומה מה שסיפרו חז"ל )סוטה מו:( על עיר לוז, שבא סנחריב ולא בלבלה, נבוכדנצר ולא החריבה, ואף מלאך־המות אין לו רשות לעבור בה, אלא זקנים שבה בזמן שדעתן קצה עליהן, יוצאין חוץ לחומה והן מתים, וזה בשכר )שופטים א, כה( "ויראם את מבוא העיר", וכאמרם ז"ל )שם( "באצבע הראה להם".
בשכר ארבע פסיעות של פרעה זכה לה"ועבדום וענו אותם ארבע מאות שנה" )(.
רואים אנו הרי מהו אשר מונח בקטנות.
כי האמת הוא שאין שום הגשמה, ... איכות הוא ציור הפלא על נצח, כי איכות הרי אין לו מקום.
הרי זה מצד־אחד "אליה שמינה", - "יש קונה עולמו בשעה־אחת" )ע"ז יח.(, ולאו דוקא בשעה־אחת, אלא ברגע אחד, - הרי יכולים בחוט־השערה־אחת לארוז את כל הנצח.
אבל "וקוץ בה", אמת כי יכולים לארוז בכל דבר־קטן נצח, אך הרי צריכים לארוז, ואם אין אורזים, יכול הדבר להיות גדול ככל שיהיה, אין זה כלום.
התורה מספרת פרשה־שלמה במעשה של רבקה אמנו ע"ה, בזה מספרת התורה היאך שהיא ארזה בהשקאה זו "כל טוב סלה".
בצד־השני כבר אורזים ... בכל דבר־קטן ארוז שם מי יודע כמה.
ולמעשה יוצא מזה, כי עיקר גדול הוא ויסוד כל התורה כולה, כי אדם צריך להיות עוסק בדברים קטנים, בהטבה, בשמירה מגזל, ובכל המעשים ובכל המדות, בדברים הקטנים ביותר, כי שם אפשר וצריך לארוז את כל הנצח.
וזהו טעות הוא אשר האדם מחפש תמיד דברים גדולים, ומדברים קטנים הנהו מסתלק, - זהו מאשר לא יודעים כי אין שום קטנות בעולם.
ובקטנות מרויחים עוד דבר, מה שאמר ר' ישראל ז"ל )מכתבים ז ח טו יז לא(, כי העונש היותר־חמור הוא על בלתי היות נזהר בקטנות, והיסוד מהגמרא )מנחות מג:( לענין מי שאינו מטיל ציצית ותכלת, "קשה עונשו של לבן, יותר מעונשו של תכלת", והזהיר בהם ניצול מזה, ויזכה ביום־הדין הבא עלינו לטובה.
פב
יסוד כל התורה - ביעור וביטול הרע
 ליל ש"ק תשובה, האזינו, ח' דעשי"ת
כשהאדם מתבונן ביסוד הנ"ל, הגדלות של מעשה, כי בכל מעשה ומעשה, אף קטנה שבקטנות, יכול להפוך עולמות ממש, - הלא תיכף־ומיד נשאלת אצל האדם השאלה, איך יתכן למחות מעשה רע, ולבטלו, והתכלית הוא שהרי מוכרחים למחוק ולבטל.
הרמ"ח־לוצאטו ז"ל )דעת־תבונות סעיף מ'( מבאר ענינו של אדם־הראשון, שגם קודם החטא היתה איזו בריאה־של־רע נמצאת בעולם, אשר בהיות שאדם־הראשון היה רואה את הרע, זה היה נותן לו מקום ויד לטעות, - והיה אדם־הראשון צריך למאוס בתרמית־עינים זה, ולבטלו, ולהכיר את יחודו יתברך, כי אין עוד מלבדו.
אלא שאז כל בריאת הרע היתה רק בגדר דק מן הדק, כי היה רק ענין של תרמית־ עינים, מבלי כל ממשות, - וקודם־החטא היה אדם־הראשון יכול לבטל־ולבער את הרע מצד ידיעתו לבד, בהיותו יודע שאינו אלא שקר מדומה, כמו שביארנו לעיל בארוכה.
ולבסוף שלא ביטל, אלא אדרבה היה עינו מטעה אותו להתפתות אחר התרמית הנראית לעינים, נתגברה הרעה בעולם, ותחת אשר כל בריאת הרע היתה דקה עד מאד, נעשתה למציאות עבה; לא רק בגדר תרמית, אלא ענין של רע פשוט )ממשי(.
ולאחר־החטא גם־כן כל העסק הוא רק לבטל־ ולבער את הרע, ולהכיר רק שליטת יחודו יתברך־שמו, כדלעיל, - ורק כי עתה העבודה היא על דרך־אחרת, קשה מן הראשונה.
כי קודם החטא יכול הוא למנוע עצמו מכל פגיעה ונגיעה עם עצם הרע, וגם אז הוא אמנם מבטלו, דרך ציור המחשבה, - אבל לא כן היא העבודה לאחר החטא, שמוכרח הוא כבר לילך אתו שלובי זרוע, יד ביד, ושם לבטלו.
והרמ"ח־לוצאטו פירש שם עוד, כי הרבה סממנים ימצאו לבטל־ולבער את הרע, ועיקר האמצעי לבטל את הרע הוא קיום התורה.
כי הלא הסתר פניו של האדון ב"ה, זהו מקור כל רע; והמשפטים והתורות אשר נתן לנו, המה מגלים פני טובו יתברך הנסתרים, ומעבירים כל הרעה שנולדה מן ההסתר.
ומאחר שכן הוא, שביטול־הרע הוא מן ההכרח, השאלה היאך ובמה יכולים לבטלו?
ואדם־הראשון בידעו סוד המעשה, שכמה עולמות מכיל מעשה אחת, אכן לא היה יודע מה עושים, היאך מורידים ומסירים, וממחים ומבטלים מעשה־רע.
וכמו שאחז"ל )ב"ר כב, יג; ויק"ר י, ה( כי כאשר יצא קין מלפני השם, פגע בו אדם־ הראשון ושאל אותו: מה נעשה בדינך, אמר לו: עשיתי תשובה ונתפשרתי, התחיל אדם־הראשון מטפח על פניו, אמר, כך היא כח של תשובה, ואני לא הייתי יודע.
ויותר מזה אחז"ל )ילקוט יחזקאל שנח; תהלים כה; ירושלמי מכות פ"ב(, ששאלו לחכמה ולנבואה ולתורה: "נפש החוטאת מה תהא עליה", זה אמר כה וזה אמר כה, - וסוף־סוף לא ידעו ליתן כל עצה, היאך מורידים ומסירים חטא, להתנקות ולהתכבס ממנו, - כי אכן בלתי־אפשר לעמוד על הבנת הדבר.
ואגלה לכם סוד גדול בזה, - וזאת ראיה ברורה על תורה מן השמים, שמפני קדושתה וטהרתה אינה סובלת כלום, אף דבר הכי קל, שום פגם ושמץ כלשהו; וראיה על תכלית עבודת האדם, - כי כל מטרת האדם הוא ביטול הרע.
כי כאשר נביט נראה, כי כל התורה כולה, מבראשית עד לעיני כל ישראל, וכל התורה־שבעל־פה, כל ענין שהתורה עוסקת בו, כל עסקה היא רק בביטול־וביעור הרע, נקיות מהרע, ונקיות בתכלית הנקיות.
וכמו למשל, הנמצא בעולם מאכל נקי יותר מן מאכל של תורה, הרבה דינים של דרך־ארץ בענין האכילה מקודם אכילתו, ואחר־כך שלוקח הפרוסה לאכול, יש לו דין שלא לאכול כזית בפעם־אחת וכו'.
וזהו יסוד קיום התורה, לטהר ולזכך כל דבר ודבר, כל מעשה ומעשה, שיהיה נקי מכל סיג ושמץ, עד שהתורה לוקחת את ענין האכילה, אשר הוא מקור התיעוב, ואת זאת לוקחת התורה לנקותה ולזככה מכל וכל; לצרף אותה ולזקקה, למרק אותה ולצחצחה, עד שתהיה נקיה ומזוככה בתכלית, שלא יהיה נמצא שם שום סיג ואי־זיכוך, אפילו לא ריח מן הרע.
וכמו שהראב"ד )בהקדמת ספר בעלי הנפש( מבאר, כי הבורא שם את חוקיו על כל מתנות האדם, כי אם נתן לו שדה, צוה עליו חוקים בחרישה ובזריעה ובקצירה, שלא יחרוש בכלאים, ולא יזרע כלאים, ובקצרו אותו לא יכלה פאת שדהו, ובעת קצירו, השיבולת הנושרת מתחת ידו, יניח אותה לעניים, והוא הלקט, ובאספו העמרים אם ישכח עומר לא ישוב לקחתו, ואחרי כלותו מלאכת תבואתו בעת הגורן ירים ממנה תרומות ומעשרות, ובעת לושו את בצקו ירים חלתה ממנה, ובעת אכלו את לחמו יברך את בוראו לפניו ולאחריו וכו', וכן על לבושו שם גורלו וצוה עליו שלא ילבש כלאים, ואם יש לו כסות בת ארבעה כנפים יעשה לה ציצית, ואם יש לו בהמה וכו' וכו', ואף על גופו שם לו חק למול את בשר ערלתו וכו'.
הרי הראב"ד ביאר מעט סדר הציווין שיש לו לאדם עד שאפשר לו לאכול, היאך שהתורה מגישה מעשה, היאך שהתורה מצרפתו וממרקתו לנקותו ולטהרו, לזככו ולצחצחו, ועל זה־היסוד סובבים כל המצות לא־תעשה ומצות־עשה.
וכמו דחזינן )דברים יב, כ( דבהיותם במדבר לא הותרה להם בשר תאוה, ואם חפץ ליהנות, הטילו עליו כמה ציווים: להקדיש, ולהביא למשכן השם, ולהקריב שלמים, ולתת לכהן חזה ושוק, ואחר־כך אוכל, - שאחרי כל־זאת, אז מותר לו ליהנות מבשר, ואם לא כל־זאת, אסור, מפני שזה שייכות לו להרע.
וכמו שמתבאר בפירוש הספורנו )בראשית לב, לג( הענין של "על כן לא יאכלו בני ישראל את גיד הנשה אשר על כף הירך", - אחרי המעשה של "ויאבק עמו" המלאך, שצריך להבין שהענין של "ויאבק" היתה זאת מלחמה ממש, מלחמה של יעקב עם מלאך הרע, והמלחמה לא היתה פשוטה וקלה, אלא מלחמה והתאבקות קשה וחזקה מאד, שחפץ היה המלאך להזיקו ולנצחו, ואחר־כך שראה כי לא יכול לו, אבל "ויגע בכף ירך יעקב", להקע כף יריכו, - ומטעם זה "לא יאכלו בני ישראל", להראות בזה שאינו שום איום בעד בני־ישראל, "שיהיה ההיזק אשר הורה בנגיעת כף־הירך, היזק בדבר בלתי־נחשב אצלינו".
ומטעם כדי לפרוש מהרע, מטעם "ויגע" וגו', לכן מופרשים בני־ישראל ולא יאכלו את גיד הנשה לדורותם.
וכל־כך למה? - מפני שמציאותה של התורה היא לנקות את האדם מלכלוך הרע, ומפני־זה ציותה בציווים על ציווים, ... זאת לא, וזאת לא.
כי בורא־הרע יודע הוא היכן מקום דירתו, וכאשר יהיו אוכלים אותו, הלא אז כבר לא יהיו מתנתקים ממנו בשום־אופן ...
ואחרי ככלות הכל, אחרי כל האיסורים שפירטה התורה לאסור אותם לגמרי, שאי־אפשר לנקותם ולטהרם, - אחר־זאת באה המצות־עשה הכללית )ויקרא יט, ב( "קדושים תהיו", וכאמרם ז"ל )יבמות כ.( "קדש עצמך במותר לך", להוסיף הרחקה אחרי הרחקה, "גדר לפנים מגדר", לנקות ולזכך ולטהר גם את "הדברים המותרים", כמבואר ברמב"ן שם.
וכן בכל פרט ופרט, כמו עריות, ויין, וטומאה, ואכילה, ודיבור, וכן בענין משא־ומתן, וכן בענין השבת וכו', - הכל הוגש לפנינו ממורק ומצוחצח, - כי כל העסק הוא ביטול הרע, - וזהו קודם החטא.
ולאחר־החטא שוב הוא אותו העסק, ביטול הרע! ורק שעכשיו הוא כבר באופן אחר, יותר קשה.
כי אחר החטא, שנעשה מדובק ברע עוד יותר, אז במה יתרצה, ומה היא תשובתו? - רק לבטל את הרע במדה יתירה עוד.
נמצא כי עסק כל התורה כולה, הוא עסק התשובה, ביטול החטא וביטול הרע.
וזהו מה שאנו אומרים תמיד, במאמרם ז"ל )ברכות יז.( "מרגלא בפומיה דרבא, תכלית חכמה, תשובה ומעשים־טובים", - שהדברים כפשטן, תכלית החכמה היא תשובה, ביטול הרע, תיקון חטאו של אדם־הראשון.
כי יותר מזה אין בכל הבריאה, כל העסק הוא רק ביטול־וביעור הרע, והיא הנקודה הכוללת והמקיפה את הכל.
נמצא לפי־זה, כי אחת היא "תורה ותשובה", אלא שזה הוי גם קודם החטא, וקודם הקלקול, שמציאות עבודתו של אדם הוא לבטל את הרע, ולא־כל־שכן אחר הקלקול, שעבודתו תהיה על זה־הדרך.
ובזה יתורץ מה שהקשה רבי איצל ז"ל )כוכבי אור מאמר ו'(, על אשר בתשובה צריך שיעזוב החוטא חטאו ויסירו ממחשבתו, - כי אין לייחס זאת על חשבון התשובה, שהרי אין זה נמשך מכח מדת התשובה אשר ברא הקב"ה בעולמו, לקבל שבים ולמחול ולסלוח לשבי פשע, - כי הלא גם אם לא היתה מדת התשובה בעולם כלל, גם־כן היה החוטא מוכרח להנזר מחטאיו, ולשמור ולקיים את כל התורה והמצוה.
ולכאורה יש לשאול בדומה לזה גם־כן על מה שהתשובה צריכה קבלה בלב על להבא, לגמור בלבבו שלא יעשהו עוד.
מה זה שקבלה נחשב בגדרי תשובה, הלא גם בלא תשובה צריכים קבלה?
וכי צדיק־גמור אין צריך להיות אצלו קבלה והסכמה והחלטה שלא לעשות שום־עבירות?
אכן הסוד הוא, כי כל התורה כולה היא תשובה, שהיא הנקודה הנמשכת־ועוברת בכל־התורה־כולה, - ורק כי בלא חטא הוא באופן־אחר, ובחטא הוא באופן־אחר.
והסוד הזה, שיש עצה ותחבולה לביטול החטא והרע, לא ידעו שום שרפים ואופנים, גם חכמה ותורה לא ידעו, - בהיותם יודעים מהו חטא!
עד שבא הקב"ה בכבודו ובעצמו, בורא הרע והנפש, ואמר "יעשה תשובה ויתכפר", גילה סוד, שתשובה היא העצה לביטול הרע.
וזהו שביארנו הענין אשר כל מעשה־קטנה נגלית לפניו, ועבודתו של אדם היא רק למחות ולבטל את כל מעשה הרע הקטן, ואם לא ימחה, אז כולם נגלים לפניו לדורי דורות, כל המון נסתרות שמבראשית.
פג
גם אויביו ישלים אתו
 ש"ק תשובה, ח' דעשי"ת
על־זה האמור, שיסוד הבריאה הוא רק לגלות שליטת יחודו יתברך, ועל־זה נתנו את הרע, שאפילו קודם החטא היה יכול אדם־ הראשון להשיג ידיעה מהרע, הדרך שהיה אז השגת שליטת יחודו, ואין בלתו, ושזולתו יתברך אין דבר כלל, וזהו הכרה מהרע, ואחר־כך כשחטא, והרע נעשה עוד גס יותר, אז גם־כן מצווה על ביטול הרע, ושמזה יכיר יחודו.
ולא־די שהרע אינו כעת למותר כל־כך לענין שלימות הבריאה, אלא אפילו באופן כזה שגם הוא נעשה מחותן על החתונה, היינו שבלעדו אינו מצוייר כלום השגת השלימות.
וכמו שמצווה אהבת השם )ברכות נד. במתני'( "בכל לבבך, בשני יצריך, ביצר־טוב וביצר־הרע", עד היכן ישנו באפשרות, שלא די שיעבוד את השם רק ביצרו־הטוב, ואת יצרו־ הרע לכל־הפחות שלא יפריע לו, אלא עד היכן שגם הוא יכול לקיים אהבת־השם, - ואיך הוא?
נבין יסוד חדש לענין שייכות היצר־טוב עם היצר־רע, והוא, שלפי הבנתינו שעבודת האדם היא רק כדי ללחום עם היצר־הרע, אם־כן מוכרח להיות שהצדיקים שנצחו אותו, היה לנו לראות שהיו נעשים מוכים ופצועים מהמלחמה, היינו בזה שהיה לנו לראות אותם מדואגים ועצבים, וגם חייהם אינם חיים.
ולבסוף רואים, כי אדרבה, הכל אצלם בשלום יבוא, ולמקומם הם, הם שמחים ועלזים, והכל אצלם כשורה.
נאמר יסוד, שהיות שמציאות יצר־הרע הוא אינו בעולם־הזה בפני עצמו, רק הוא אינו אלא שליח מאת המקום, לפרוש רשת לרגלי האדם, כדי שיבטלו אותו, אם־כן אם יבטל אותו, אז נעשה עמו בשלום, ואינו שונא לו כלל.
וכמו שפירשו חז"ל )ב"ר נד, א( כי הפסוק )משלי טז, ז( ברצות השם דרכי איש, גם אויביו ישלים אתו, קאי על אברהם־אבינו ע"ה, מטעם שמעשיו רצויים המה, שביטל את הרע, בזכות זה נעשו אויביו עמו בשלום.
וכמו שפירשו חז"ל )שבת פט.( שהסוד של קטורת שבזה עצר אהרן את המגפה, רז זה גילה לו מלאך־המות, - הנשמע כזה שמלאך־המות יגלה את סוד של החיים?!
ובמה נעשה היצר־טוב בשלום עם היצר־הרע?
כי לכאורה לפי הבנתינו, שנבין שמציאותם של שני מתנגדים שונאים, מציאותם היא הפכיית זה לזה, שכאשר גבר אחד אז השני מנוצח, וכמו מים עם אש, שאין במציאות בשום־אופן שיהיה להם השתוות.
וכאן אנו רואים פלא, ורואים אנו שהוא אדון הנפלאות, שיש באפשרות השתוות בשני הפכים.
ואיזה־דבר הוא המשוה אותם?
הוא כמו שפירש הגר"א )באדרת־אליהו דברים כ, יט, ליקוט; מובא בסידור הגר"א בק"ש( שע"י קיום התורה, בזה נעשה שלום עם היצר־הרע.
ואדרבה, בהיפך, בביטול התורה, אז נעשה שתי ממשלות, וכל אחד ילחם, ומובן אז מאליו מי יהיה המנצח!
וזה יסוד לנו, אל מה שביארנו, תורה שמציאותה היא ביטול הרע, איך הוא פירוש ביטול הרע, כל־כך עד שנעשה בשלום עמו, ונעשה לו עזר.
ולפי דברינו הנ"ל, שגם תשובה יסודה הוא בביטול הרע, הוא כמו־כן לאחר החטא, שהחטא נעשה עוד עזר, ואפ"ה מבטל אותו, אז בזה אח"כ נעשה שלום עמו, כל־כך יכול האדם להגיע מתשובה.
זהו עבודתו של אדם, לבטל את הרע, ואם לא יבטל, אז יקיים את הרע.
כעת נבין דבר־נכון מספרי חסידים, כאשר יבוא היצר לך, ויאמר לך עשה עבירה, תאמר לו, אתה עושה רצון קונך, גם אני אעשה רצון קוני.
וגם זה יסוד לתשובה, לבטל את הרע מזה שיבין כי כל חטא כמו אבן־נגף הוא לפניו, "שובה ישראל גו' כי כשלת בעוניך" )הושע יד, ב(, הנך נעשה מוכשל וניזוק מעווניך.
יבין האדם כי כל צרה שלא תבוא על האדם, הוא פועל־יוצא מעוונותיו, הן בגשמיות הן ברוחניות.
אלא שאסוננו בזה שאיננו מרגישים את המכשול, אבל האמת הוא, שהננו מוכים ופצועים.
האם יש לנו מחשבה? - הלא אטום לבבנו, איום ונורא! - וכמו שהנביא )ישעיה א, ו( צווח "לא זורו ולא חובשו, ולא רוככה בשמן", היינו מכותינו הם בגדר חבורות גדולות, עד שאי־אפשר לסוכן בשמן.
פד
עיקר הקבלה ביוהכ"פ - להתרחק מן העבירה
 מוצש"ק שובה
בכלל מצינו באבות ובחז"ל ובראשונים ז"ל, שכל עבודתם היתה כל ימי חייהם רק להשמר מן הרע בתכלית הריחוק, ועשו הרבה גדרים וסייגים וזירוזים על־זאת.
אברהם־אבינו ע"ה, שמצינו )ב"ר נד, א( שעשה שלום עם היצר־הרע, - ואפילו־הכי לא בטח עליו, ונשמר ממנו, וכאמרם ז"ל )שהש"ר א, נח( מה היה אברהם־ אבינו עושה )כל ימי־חייו(, ממרמר ומסגף עצמו, כל ימי חייו עשה זאת.
יעקב־אבינו ע"ה, היה ירא שמא נתלכלך בחטא, ואחז"ל )ב"ר סח, יא; רש"י( על מה שנאמר אצלו )בראשית כח, יא( וישכב במקום ההוא, אבל י"ד שנים ששמש בבית־עבר לא שכב, - ואפילו־הכי היה ירא מלכלוך החטא.
ובחז"ל מצינו, כל דיני הדרבנן, כל הגדרים, והיו יראים כל־כך מהחטא.
ואנחנו תמהים על נפשינו, במה שאין אנו נזהרים בחטא, ואיך אפשר לנו ליזהר, מטעם שאיננו מרוחקים כלל וכלל באלו הענינים, עד שחז"ל אחר רוב יראתם בד', מכל־מקום יראו מגשת סביבות העבירה, ואפילו מן הלכלוך יראו.
ואם־כן למעשה לנו עיקר הקבלה ביום־הכפורים הוא, שנקבל ההרחקות בענין החטא מכל הפרטים, והלא זהו קל ביותר מעבודת הקום־ועשה, רק להרחיק מעבירה.
ועל־זה דיבר הרבינו־יונה )שע"ת א, יא( אך האיש המתייצב על דרך לא־טוב תמיד, וגבר על חטאיו דורך בכל יום, ושונה באולתו וכו', ומכשול עונו ישים נוכח פניו, רצה לומר התאוה והיצר, - היינו אפילו בעת התשובה גם־כן אין כונתו לעזוב הרע, ואדרבה "מכשול עונו ישים נוכח פניו תמיד", היינו אם האדם היה אמיתי, אז בעת התודותו ביום־הכפורים אמר: חטאתי ואחטא, - "ראשית תשובת האיש הזה החרטה וכו', להסכים לקיים ולקבל עליו לבל יוסיף לחטוא, ולעזוב דרכו ומחשבתו הרעה, ומחשבותיו הרעות, ולעשות הסכמה לבל יוסף לחטוא, ובזה יזכה לשנה־טובה ולמחילת עונות.
צא
לימוד המוסר
 ד' שופטים בדר"ח אלול תרפ"ו
ימי־האלול הכנה לראש־השנה, מה זה ענין ראש־השנה, נבין שענין ראש־השנה והכנה מאלול אינו ענין "צדקות", אלא ראש־ השנה הוא ענין "לומדות", שיבין ויתבונן ענין "באי עולם עוברין לפניו כבני מרון" )ר"ה טז. יח.(, ושבזה־היום תלוי כל הצלחותיו ומבטיו ועניניו כו'.
ר'־ישראל )אור־ישראל מכתב י"ד( מבאר ענין אלול, שלכאורה, לפי מושכל ראשון, היה צריך להיות, כי מי ששקוע כל השנה בעבודת השם, לא יפחד מאלול כמו שיפחד וידאג זה שהולך כל השנה אחרי מבטי עיניו, ונתרחק מעבודתו ית"ש, - והנסיון הוא להיפך: שינוי המעשה לטובה, נראה בכפלים, בהאיש אשר כל־השנה אחז דרכו בקדש, לפי ערכו, מאיש אשר כל־השנה הלך חשכים באין נוגה.
וביאר כי סיבת התחלפות הלזה הנה גשמית ורוחנית. סיבת הגשמיות הוא מההרגל, ולבד זה, היא ההתדמות, שהאדם הנהו ממש כקוף שהולך אחרי הסביבה, לעשות כמעשה אחרים.
ושנית, סיבת הרוחניות, פשוטה היא, כי האדם בחטאו, ממשיך עליו רוח הטומאה המלפפתו ומרחפת עליו, וזה מעכר רוחו ומבלבל שכלו, כמאמר חז"ל )סוטה ג.( אין אדם עובר עבירה אלא אם־כן נכנסה בו רוח שטות, היינו נגד דרכי־השכל, - לפי יודעו אמונתו, אשר רק התורה והמעשים־טובים המה התריס מהפורענות רחמנא־ליצלן.
וסיים בסוף דבריו, כי אף שאמנם אפשר להיות עובד השם באמת בלי לימוד המוסר, אכן ענין ההשתנות מרע לטוב, אי אפשר בלי מוסר, והוא כמו שלא יצוייר הראיה בלי עין, והשמיעה בלי אוזן.
ונבאר חידושו של רבי ישראל ז"ל בענין המוסר, שהיה אז בדורו כמה מתנגדים.
ונאמר, שמלפנים לא היה שום הבדל בין תורה למוסר, ובלימוד התורה נחשב לו שלומד ענין המוסר, - אבל אחר כך נשתבשו:
ולימוד־התורה נשאר כמו לימוד החכמה בלבד, - וענין המוסר, היינו מהו מוסר, שהתורה שלומד נוגעת לו למאד, ושייך לעצמו.
וכמו שאחז"ל )חגיגה ג: במד"ר יד, ד; קה"ר יב, י; תנחומא בהעלותך טו( עה"פ )קהלת יב, יא( דברי חכמים כדרבונות, - מה דרבן הזה מלמד ]מכוין[ הפרה לחרוש בתלם שלה, להוציא חיים לעולם, אף דברי־תורה מכוונין את ]לב[ לומדיהן מדרכי־מיתה לדרכי־חיים, ]לדרכיו של הקב"ה[, - ונקרא 'מרדע' שמורה דעה בפרה.
ומעשה פעם־אחת ברי"ס ז"ל, שלמד בגיטין )מה. במתני'( אין פודין את השבויים יתר על כדי דמיהן, מפני תיקון העולם.
ואיתא שם בגמ', דלוי בר דרגא פרקא לברתיה בתליתר אלפי דינרי־זהב, ואמרי' דילמא שלא ברצון חכמים עבד, - והתחיל לבכות, בטענו גודל ההתחייבות ומסירת־נפש לציווי דרבנן, ומסירת־נפש כזו, שאסור לפרוק את בתו־שלו.
ורואים אנו שבלמדו התורה למד ענין שנוגע לו.
ואיתא בחז"ל )ברכות ה. מכילתא יתרו כ, כ; ספרי ואתחנן ו, ה( שלש מתנות טובות נתן הקב"ה לישראל, וכולן לא נתנן אלא על־ידי יסורים, ואלו הן: תורה, ארץ־ישראל ועולם־הבא.
וביאור "על־ידי יסורים" הוי כמו שביאר התרגום בכמה דוכתי ענין יסורים שהוא "למילף", שהוא ענין של למוד, ולא ענין של מכות.
וכמו"כ הביאור כאן, וכמו שמבואר ממה שבמכילתא ובספרי למדו שתורה ע"י יסורים, ממש"נ )משלי א, ב( לדעת חכמה ומוסר, שמוסר זהו ענין של יסורים, עולם־הבא מנין, שנא' )משלי ו, כג( ודרך חיים תוכחת מוסר.
וזהו הענין של מוסר שחידש רי"ס ז"ל, שיהי' ענין של נגיעה, להבחין שהתורה שלומד נוגע לו, וזהו הענין שהתורה נקנית רק ע"י יסורים.
"ויענך וירעיבך, ויאכילך את המן וגו', למען הודיעך כי לא על הלחם לבדו" )דברים ח, ג(, היינו למען ברר ענין "כי לא על הלחם לבדו", לא יבוא זה ע"י למוד החכמה וההתבוננות, אלא רק ב"יענך וירעיבך".
מזה יצא לנו חיוב לימוד המוסר, ובפרט מההתהפכות מרע לטוב, שלא יבוא בלתי לימוד המוסר, כדברי הגרי"ס )מכתב י"ד הנ"ל(.
ורי"ס )מובא באור־ישראל סי' כ"ו( ביאר המעשה בגמ' )ברכות יח:( בחסיד אחד, שהקניטתו אשתו, והלך ולן בבית הקברות וכו'.
אשר לכאורה הדבר מפליא מאד, מה לחסיד ללון בלילה בבית־הקברות במקום טומאה.
וביאר כי הטעם שהלך ללון שם, הוא, למען להתלמד בענין הקפידא או הכעס שבא לו ע"י שהקניטתו, ורצה להשלים נפשו במדת הענוה ושפלות־הרוח, לכן מוכרח היה לילך לבית־הקברות, להתבונן שתקות אנוש רמה.
כי ראית וציורי עולם־הזה משכחים את האדם שכחה נוראה.
וזהו ענין )שבת לא:( ואחריהם בפיהם ירצו סלה, יודעים רשעים שדרכם שאולה, וגם בפיהם יזכרו זאת תמיד, אכן אין עומד זאת זכור כפי הנכון לנגד עיניהם, ושכוח להם בתכלית יום המיתה, וממילא הם חוטאים כאילו היו חיים לעד.
מזה יצא לנו בפרט החיוב ב'ימי־אלול', וכל מי שירבה בלימוד המוסר בימים אלו, הרי זה משובח, ולא יהיה מחזי כיוהרא.
צב
הברכה, אשר תשמעו - והקללה, אם לא תשמעו
 ש"ק שופטים
בענין ברכה וקללה, יש לדעת, כי אין ענינם, כפי שמורגלים להבין, לקלל או לברך.
על פסוק )בראשית ו, ט( "אלה תולדות נח, נח איש צדיק תמים", אחז"ל )רש"י על אתר( הואיל והזכירו סיפר בשבחו, שנאמר )משלי י, ז( "זכר צדיק לברכה", - הרי להזכיר את הטוב והמעלה זוהי ברכה. וכן אחז"ל )ב"ר מט, א( על פסוק )בראשית יח, יח־ט( "ואברהם הי' יהי' כו' כי ידעתיו למען אשר יצוה" - זוהי ברכה.
על בלעם כתוב )דברים כג, ו( "ויהפך השם אלקיך לך את הקללה לברכה", ובכלל לא מצינו שברך את הכלל־ישראל, כי הלא רק הזכיר את מעלותיו של הכלל־ישראל.
ומזה אנו מבינים את ענין בלעם, שלא כמו שמבינים כל העולם שהיה בלעם יכול לקלל, אלא הביאור שבלעם לא היה יכול רק להזכיר עונות, וממילא החטא בעצמו יפרע, ורצה להזכיר עוון, למצוא איזה עוון אצל הכלל־ישראל, ועי"ז רצה להלחם עמו, עד שאמר )במדבר כב, יח ברש"י( "אם אתה עושה מלחמה, צריך לשכור חיילות רבות, ספק נוצח ספק אינו נוצח, ואני ודאי נוצח", רק שבחסד השם־יתברך "ולא שמע השם אלקיך אל בלעם".
מבהיל הדבר! - ואיך נבין ענין ה"ודאי נוצח", הלא בלעם ידע היטב עם מי הוא עוסק, ונגד מי הוא הולך להלחם, ידע מי היו האבות הקדושים, וכי הכלל־ישראל הם בני אברהם יצחק ויעקב, ידע מיהו הכלל־ישראל, וכי מרע"ה עם הכלל־ישראל, וגם ידע מיהו מרע"ה, ואיך ובמה לקח לעצמו להלחם בהם? ואילו הי' מוצא איזה חטא אצלם, איך זה "ודאי נוצח"?
ובהכרח יש להבין זאת על־דרך שחז"ל אומרים במדרש בפרשת ראה )דב"ר ד, ג( "אמר ר' אליעזר משאמר הקב"ה הדבר־הזה בסיני, - באותה־שעה )איכה ג, לט( "מפי עליון לא תצא הרעות והטוב", אלא מאלי', הרעה באה על עושה הרעה, והטובה באה על עושה הטובה.
והביאור, כי מאז והלאה, העונש עבור עבירה אין ענינו שמפני שאין מקיים את התורה, הקב"ה מקללו ומענשו, אלא הקללה היא בהחטא עצמו, והחטא בעצמותו היא מציאות הקללה, ולהיפך המצות הם מציאות הברכות, ומעתה הדבר כבר מציאות אשר אין לשנותה.
"ראה אנכי נותן לפניכם היום ברכה וקללה. את הברכה אשר תשמעו כו'. והקללה אם לא תשמעו" )דברים יא, כו־ח(. - הרי אין המכוון "ברכה אשר תשמעו", שאם תעשו את הטוב תהי' לכם ברכה, בגדר ענין של פועל־יוצא שכר ועונש, אלא "הברכה אשר תשמעו" - היינו שענין השמיעה זה לבדו ברכה.
וכן גם להיפך, "הקללה אם לא תשמעו" - ה"לא תשמעו" זוהי הקללה עצמה.
כי הברכה היא רק ענין של חלות הברכה, שיהיה על מה לחול, שיהיו האמצעים לזה, וזה "אשר תשמעו", ואז זה לבדו ברכה, - וכן ח"ו להיפך, הקללה אשר לא תשמעון.
תוך־כדי עשית החטא, אין עוד לצפות לדבר־ נוסף, כבר יש לו כל הקללה והתוכחה ר"ל, - וכן בעשותו דבר־מצוה, אין לו לצפות עוד למשהו, כבר יש לו כל הברכה.
"מפי עליון לא תצא הרעות והטוב, אלא מאלי' באה הרעה על עושה הרעה", יען כי מציאות החטא זוהי מציאות הקללה.
בלעם־הרשע הי' מטיב לדעת מהו עוון, ולא היתה לו מגמה אחרת, רק להזכיר עוון, כי ענין הקללה הוא ענין של "מזכרת עון", וידע שאם רק יעורר עוון על הכלל־ישראל, השיג את מגמתו, ובזה שוב לא יעזור להם שום זכות, ובשום־אופן לא יצליחו, ובזה הוא "ודאי נוצח".
כי זהו היסוד הגדול של חטא, כי החטא עצמו הוא הוא עצם הקללה. אין קללה נוספת, חוץ מהחטא עצמו.
מעתה נבין יראת־חטאם של הראשונים, כי רעדו ופחדו כל־כך מחטא; ממש כמו שאדם מתיירא מן החיה־הפראית לבלי תזיקנו, כן ממש היו הראשונים מתייראים מהחטא, ומהחטא הקל ביותר.
הם ידעו איזה כלב רע, איזו מציאות של קללה הוא החטא, שהוא פשוט מציאות המזיק.
וזהו ענין גשמי, שנראה בעליל בעולם־הזה, שבענין "אשר תשמעון" מונח שם המקור של ברכה והצלחה בכל מעשי ידיו.
וח"ו להיפך, בענין "אם לא תשמעו", מונח שם המקור ההיפך, אשר בכל אשר יפנה, בכל הפינות, מונחת שם הקללה ח"ו.
אדם שיש לו עינים פקוחות, רואה בחוש המארה הנשלחת לאיש שאין חי על־פי התורה, ולהיפך הברכה המצויה לאיש אשר חי על חיי־התורה.
זה יהיה יסוד מוסד לאדם בפרשת התוכחה "ברוך אשר יקים" וגו', ו"ארור" וגו', "ואם לא תשמע, ובאו הקללות האלה והשיגוך", ובתרגום: וידבקונך.
והלא האדם הנהו ירא מפי צדיק שלא יקלל ח"ו, וכן הנהו מצפה לברכתו, להתברך מפיו, וגם שמה נבין ענין הברכות של איש צדיק, שמברך שיהיה חלות של ברכה, וכן ההיפך.
אם־כן הלא הקב"ה בעצמו ח"ו מקלל: "ובאו הקללות" וגו', וזה על "אם לא תשמעו", והלא בפירוש כתוב זאת בתורה, ומפני מה לא יבין האדם שזה הנהו מציאות ממש כנ"ל.
ובעורכי־המלחמה צוותה התורה )דברים כ, ח( "מי האיש הירא ורך הלבב, ילך וישוב לביתו, ולא ימס את לבב אחיו כלבבו", - ואמרו חז"ל )סוטה מד.( "זה הירא מעבירות שבידו, זה השח בין ישתבח ליוצר אור".
והרי זה מבהיל על הרעיון, שהרי הכתוב מדבר במלחמת־מצוה, והאיש־הזה הולך למלחמת־מצוה, ולקנא קנאת השם, ומוסר נפשו עליה, ובמסירות־נפשו הולך לקיים מצות בוראו, ואיך לכאורה ירא מעבירה־הקלה הלזו, כגון ששח בין ישתבח ליוצר, שזהו רק מדרבנן, ולצורך מותר, ומאידך הלא עומד לפניו ענין של מלחמת מצוה, זכות א"י וזכות הכלל־ישראל - וכל־זה אינו עומד לאדם שיש לו חטא כזה! זהו חטא: מציאות של קללה שאין שום זכות יכול לבטלה.
והוא הדבר אשר דיברנו, כי כל־כך פשוט היה אצלם שעבירה היא ממש מזיק, ומוליכתו ומלפפתו, ואינה נשמטת ממנו עד שנפרעת את שלה, עד שהיו מתייראין ממנה, וכל דבר אין יכול להבדיל בין העבירה להעונש, כי הוא הוא.
וכן מצינו באהרן קדוש ה', כי על שעה שמשחו אותו, אמרו חז"ל )הוריות יב. כריתות ה:( שהיה אהרן דואג ומפחד "שמא חס ושלום מעלתי )נהניתי( בשמן המשחה", עד אשר יצאתה בת־קול ואמרה לו )תהלים קלג, ב(: "כשמן הטוב היורד על הזקן, זקן אהרן".
על פסוק )ויקרא ט, ז( "קרב אל המזבח ועשה את חטאתך" וגו', אומרים חז"ל )תו"כ מובא ברמב"ן(, שהי' אהרן מתיירא לגשת אל המזבח, מפני שהיה רואה את המזבח כתבנית שור, והי' מתיירא ממנו, ונרתע לאחוריו.
וכמ"ש שם הרמב"ן, שבעבור שהיה אהרן קדוש השם, ואין בנפשו חטא זולתי מעשה העגל, היה החטא־ההוא קבוע לו במחשבתו, כענין שנאמר )תהלים נא, ה( "וחטאתי נגדי תמיד", והכל נדמה לו כתבנית שור, עד שנכנס משה אצלו, והרגיעו שכבר רצה אלקים את מעשיו.
חזינן שאהרן קדוש השם, אע"פ שלא היה נחשב לו לשום־חטא במעשה העגל, מכל־מקום היה מתיירא תמיד מן החטא, על־דרך )תהלים טז, ח( "שויתי השם לנגדי תמיד".
וכל־כך גדולה היתה יראת חטאו, עד שנצטייר בנפשו, וכדוגמת מה־שכתב הרמב"ן )במדבר כא, ט( בענין נשוכי הכלב־השוטה, אם יזכירו בפניהם שם הנושך, נפשם תדבק במחשבה ההיא, ולא תפרד ממנה כלל, עד שתמית אותם, והוא מטעם הפחד הגדול.
כמו־כן הוא ענין החטא, שנעשה למציאות, ... לפחד גדול עד שלא ישכח מזה.
וזה מפני שהוא היה יודע ומרגיש מהותו של חטא; מה זה ענין חטא, ועד כמה יכול לפעול חטא קל.
מה שאנחנו איננו מפחדים ואין לנו יראת חטא, אין זה מרוב חכמה, או מפני שיש לנו ספיקות ח"ו, כי על ספק רחוק מאד, גם־כן ירא אדם למדי. אין זה כי אם - "דש בעקביו".
אולם, אם אדם משתדל קצת להרגיש בחוש את סוד החטא, סוד הקללה, תיכף הוא מפחד, תיכף הוא נעשה ירא־חטא.
מה נורא הדבר, על מה הננו כל־כך בטוחים.
ימס לב־האדם בקרבו, בשומו על לבו דבר־זה, האם יש מספר לכלבים־הרעים הסובבים אותו, ונמצאים עמו תמיד, אוי ואבוי מה תקותינו...
צג
בכל מקום אשר אזכיר את שמי, אבוא אליך - סוד ההכנה
 מוצש"ק שופטים
מרגלי' בפומי' דהסבא ז"ל )עי' חו"מ ח"א מאמר ר"ז(, על־הפסוק )דברים כ, ג־ד( "אתם קרבים היום למלחמה על אויביכם, אל ירך לבבכם, אל תיראו ואל תחפזו ואל תערצו מפניהם, כי ה' א'לקיכם הוא ההולך עמכם להלחם לכם עם אויביכם להושיע אתכם", - שלכאורה ייפלא, אם כבר כתוב "כי ה' א'לקיכם הוא ההולך עמכם להושיע אתכם", מעתה למה צריך עוד להזהיר "אל תיראו ואל תחפזו"? ]הלא כיון ש"ד' הולך עמם", מה בכך אם ימס לבבם, וכי אם ייראו לא תוכל להיות תשועת השם?[.
ואמר על זה, כי ישועת ה' אינה באה בלי הכנה; קודם צריכה להיות ההכנה הראוי', ואח"כ באה הישועה. ההכנה לישועה כאן היא קיום "אל תיראו ואל תחפזו", וכשיקיימו "אל תיראו" וכו', תבוא הישועה, ]אבל אם ימס לבבם, ח"ו הרי לא הכינו לבם, ואין עזר השם ראוי להם[.
איתא בספרי )דברים יב, ה( "כי אם אל המקום אשר יבחר ה' לשום את שמו שם, לשכנו תדרשו ובאת שמה", - "לשום את שמו שם - בלשון הקודש, דכתיב הכא "לשום את שמו", וכתיב התם )במדבר ו, כז( ושמו את שמי על בני ישראל ואני אברכם, מה להלן בלשון הקדש, אף כאן בלשון הקדש. אין לי אלא בבית המקדש, בגבולין מנין, ת"ל )שמות כ, כא( בכל מקום אשר אזכיר את שמי אבא אליך וברכתיך, אלא שבבית־ המקדש צריך להזכיר ככתיבתו, ובגבולין בכינויו".
נראה מזה דבר מבהיל: המכוון ב"לשום את שמו שם" הלא הוא השראת שכינה, שזוהי תכלית הכל ותכלית השלימות, - וכיצד זוכים להשראת השכינה? היו לכאורה צריכים לזה לעשות מעשים כבירים! - והנה מחדש הספרי "לשום את שמו שם - בלשון הקדש", צריך להזכיר את שם השם, וכאשר יזכירו את השם, יזכו להשראת שכינה!
מכאן אנו למדים, איזה יסוד גדול היא ההכנה, שהשגת הדברים הכי־גדולים, תלוי' רק בהכנה!
ונביא לזה ציור, הנה אין אור מאיר אלא במקום שהוא נמצא, לאפוקי אם הוא בבית אחר, אין יכול להאיר כאן, - ואם חזינן שאור מונח בבית־אחד, ומאיר בבית אחר, אין זה אלא מפני שהזהרורית של האור מבהיק שם, וכדומה לזה גם במאור השמש, כי מה שהשמש מאירה לנו בכל העולם, שבכל מקום חשוך ואפל, אם רק יעשו מקום שיחצוב שם קו שמש, תתן השמש את אורה בהחושך, ותאיר את החושך, עד כי גם החושך יתמלא כולו אור.
ואינו כאשר ניתן לחשוב, שהשמש שורה רק על רקיע השמים, ואך כי מפני שאור השמש גדול במקומו, לכן ממילא מאירה גם כאן, - כי האמת אינו כן, אלא שקרני השמש מגיעות עד כאן, כי זהרורי השמש, היינו חלקי השמש ממעל, באים ונמצאים פה למטה על הארץ.
וכאשר בהגיע ימי־הקיץ אנו רואים את התחדשות כדור־הארץ; כל הכדור קם לתחיה, הצומח והחי כולם נעשים לבריות חדשות, וגם הדומם פנים־חדשות להם, הנה בזה רואים אנו את השמש, כי אור השמש הוא אשר בם ובמציאותם, ומציאותם היא ממש מציאות השמש.
וכמו שמבינים בגלגל השמש גופא, שכולה היא השמש, )לא שמנקודה אחת ממנה יוצאים איזה קוי אור המאירים לכל השמש(, כמו כן במקום שהשמש מאירה כאן, פה נמצאת השמש.
ורק במקום שמוכן לזה, ממילא נמצאת השמש, - זולת במקום שמוסגר, שאין מניחים השמש לחצוב, - ואם רק יעשו נקב קטן, היינו הכנה קטנה, אז ממילא נמצאת השמש שמה.
גם הלבנה, אשר היא עצמה גוף עכור, ובכל־ זאת היא מאירה בעצמה, - הרי בהכרח כי אין היא מאירה מפני שהשמש מאירה לה, אלא מפני שללבנה עצמה יש בית־קבול לאור השמש, וכאשר הלבנה מקבלת קרני השמש, ממילא היא עצמה גם־כן מאירה.
והנה כאשר נבוא להתבונן באור השמש גופא, ונשאל מאין זה האור לשמש? הלא באמת גם השמש אינה מאירה מעצמה, אלא היא גם־כן מקבלת את אורה שלה מזהרורי אור הכבוד ית"ש, - וכשאנו רואים אור השמש, הנה את אור השי"ת אנו רואים, "המאיר לעולם כולו בכבודו", כי השמש יש לה ההכנה, וכשיש לה ההכנה, יש בה האור, והיא נהיית "המאור הגדול".
נמצא כל היסוד הוא ההכנה ובית קיבול, ותיכף כשיש שם בית קיבול, יש שם כל הדבר.
]ונפלא להתבונן, איך יוכל החושך לקבל את האור, אם לא כי מוכן הוא לקבלו.
וזהו )דב"ר ב, כב( שמים וארץ זוגות נבראו, הכין ופעל זהרי חמה להאיר על הארץ ולדרים עליה ברחמים )מדחו"מ ח"ג מאמר מ"ד([.
וכמו־כן בענין רוחניות, שבכלל אם יהיה האדם מוכן, אז תיכף ומיד נמצאת הרוחניות בו, ועיקר העיקרים ההכנה לזה.
בשעה שאדם זוכר את השם כתיקונו, אזי מוכרח שתהיה לו המשכה מן מעלה, ושורה עליו רוח־קודש לפי מדרגתו, - מפני שאי־אפשר שיזכור כאן את השם, ולא תהיה לו המשכה בלמעלה.
וזהו "בכל מקום אשר אזכיר את שמי, אבוא אליך וברכתיך", והרבה מקראות ומאמרי חז"ל מצינו על ענין הזכרת השם שהוא ברכה.
והיינו כנ"ל, כי בהזכרת השם אז תיכף־ומיד הנהו כביכול בפה, מפני שזהו מוכרח שבשעה שזוכר את השם, שיבוא אליו השם, - ותיכף ברכה והצלחה.
"התהללו בשם קדשו" )דהי"א טז, י( מבאר הגר"א ז"ל: פירוש, ראוי שתתהללו על שזכיתם להזכיר שם קדשו, וכן אמר )ישעיה נ, י( יבטח בשם ה', רצה לומר, יבטח בזכות שמזכיר שם ה', דאם־לא־כן הוה־ליה־למימר לבטוח.
ובספרי )במדבר ו, כז( אמר, הכהנים מברכים במקדש, שנא' )במדבר ו, כז( ושמו את שמי, ובגבולין מנין, שנא' )שמות כ, כא( בכל מקום אשר אזכיר את שמי אבא אליך וברכתיך" עכ"ל.
"ור"ל כי במקדש היו אומרים השם ככתיבתו, והוא הנקרא שמי, אבל בגבולין אינו אלא בכינוי, ואינו אלא זכר לשמו, ז"ש )שמות ג, טו( זה שמי וזה זכרי כו', כי זכרון ה' גם הוא לישועה, כמ"ש )תהלים כ, ח( אלה ברכב וכו' ואנחנו בשם ה' א' נזכיר, וא"כ ראוי להתהלל בשם קדשו.
"ישמח לב מבקשי ה', היינו, אם ראוי להלל מי שאינו אלא מזכיר בשם קדשו, גם הוא לו לישועה, כי יבא אליו ויברכהו, כל־שכן מי שמבקש ה', ראוי לו שישמח לבו", עכ"ל הגר"א ז"ל.
נראה מכאן איזה ענין גדול הוא להזכיר שם ה', ואיזו זכות גדולה היא ההכנה.
וזה יהיה לנו הערה למעשה בתפלה, בהזכרת השמות.
זהו הסוד הגדול של "מלוא כל הארץ כבודו", לא כפי שמורגלים להבין שהוא ית' נמצא שם, וממילא יש שם ברכה, אלא הסוד הוא "מלוא כל הארץ", ממש מכסא הכבוד, ועד הקטן שבנבראים, יש שם כבודו ית' בכל מקום; ובכל־מקום כפי הכנתו, וכפי המדה שיש לו בית־קיבול.
וכשהוא פתוח ומוכן, שוב אין מעכב, - תיכף ישנה שם מציאותו ית', עד שהספרי הנ"ל מחדש, שההכנה להשראת השכינה היא הזכרת השם.
וזה מבהיל, כי גם להשראת השכינה, העבודה היא רק - להיות מוכן, וכשישנה ההכנה הדרושה, ישנה שם תיכף מציאותו ית'.
ומהי ההכנה? - "לשום את שמו ית' בלשון הקודש", וכשמזכירים את השם הקדוש בלשון הקודש, זוהי ההכנה, ותיכף ישנה שם השראת השכינה!
האומר "אדון הכל" נהי' עבד, עפר ואפר, ובזה הוא מוכן להשראת השכינה, וכשהוא מוכן - תיכף ישנה שם שכינתו ית', כי אין צורך יותר מאשר להיות מוכן.
הסוד של כל התורה כולה הוא גם־כן אך ורק הכנה.
כשאדם חושב בענין ענוה ודרכי' בתורה, הרי הוא נהי' מוכן לענוה, ומיד הוא זוכה לענוה, כלומר: תיכף מגיעה אליו ענוה.
כשאדם חושב על יראה, הוא נהי' מוכן אלי', ומיד מציאותו ית"ש נמצאת אצלו, והוא זוכה ליראה. ביררנו זה מכבר כי סוד היראה הוא התקרבות - הרי אם הוא מתקרב למציאותו ית', מיד הוא נהי' ירא.
כן הוא הסוד: בכל מעלה והשגה, הכל תלוי בזה, להיות מוכן אלי', וזוהי כל עבודת האדם, להיות מוכן, וכשהוא נהי' מוכן, כבר נשלם הכל.
הגר"י בלאזר מפטרבורג ז"ל, מביא, בחלק "כוכבי אור" מספרי אור ישראל )מאמר ד'(, - אף שדבריו שם הם באופן אחר, מ"מ נלמד מהם מהי הכנה, - כי יתכן שגם מי שעוונותיו מרובים מזכיותיו, יכול לזכות ליום הדין, אם אמנם עשה את ההכנה הראוי'.
וז"ל שם: החלוקה השנית הוא, אותן בני אדם שעוונותיהם מרובים מזכויותיהם, ורק שזוכים ברחמים מצד איזה זכות.
והנה אם כי קצרה יד שכל־אנושי למצוא חקר אלקי, להבין ולהשכיל מהות הזכות שתוכל לעמוד לו ביום הדין, להטות דינו כלפי חסד לתחי', - אמנם, כאשר סו"ס האדם זוכה במידת הרחמים, הדעת נותנת כי היסוד הוא שיהי' האדם שוה וכדאי לרחם עליו, והוא לפי הכנתו ודאגתו ופחדו מיום הדין, כן יתעורר עליו מידת הרחמים לחמלה.
ובזאת ראשית דבר הוא ההכנה, כי יקדים עצמו לעשות הכנה בעוד מועד.
וכמו שהוא בנוהג שבעולם, כי מי שהוא נאחז בסבך איזה משפט כו', מימים רבים קודם יתחיל לדאוג כו', - ומה גם משפט האדם ביום הדין הנורא לפני כסא שופט צדק.
והראשונים סמכו על פרקי דר"א והתקינו לתקוע בשופר מיום ר"ח אלול", עכ"ד הגרי"ב שם.
ולפי דברינו, הרי כיון שמכין עצמו, חושב על ר"ה, ומחפש עצות, מיד הוא זוכה לדבר, כי יותר מלהיות מוכן, אין.
כל עבודת האדם היא רק - להיות מוכן!
כי הרי בההכנה, כל אחד לפי כחותיו, הרי משרה עליו רוח־שכינה מן מעלה.
צד
זה לעומת זה
 ג' תצא
עיקר גדול הוא, כי הכרחי לאדם שתהי' לו מבינות. ומבלי היות לו מבינות, יכול הוא לאבד עשתנותיו מכל דבר־קטן.
כאשר מגישים דבר מקושט קצת במיני צבעים, כבר הוא נראה אחרת לגמרי, ואדם שהנהו בלתי־מבין, אין ביכלתו להכיר אותו, וכבר עלול הוא לטעות בו ולהחליפו.
אדם חייב תמיד לשנן לעצמו, וצריך שתמיד תהיה בקרבו הידיעה, כי "את זה לעומת זה עשה האלקים" )קהלת ז, יד(, מרכבה טמאה כנגד מרכבה קדושה, וכל מה שיש במרכבה הקדושה, באמת יש גם־כן בטמאה.
ורק אחרי שהוא יודע ומכיר זאת, מאז מתחיל עבורו ענין "אם חומה היא" )שה"ש ח, ט(, אשר שום־דבר לא יהא מזיז אותו במאומה.
כי אם אדם יודע את היסוד הגדול של "זה לעומת זה", אז יש כבר תקוה גדולה לו ששוב לא יאבד עשתונותיו, ובאיזה מצב שיהי', כבר ידע לכלכל דבריו במשפט.
סוד "זה לעומת זה" הוא מבהיל. כפי שביררנו במאמרים של הזמן האחרון, אי אפשר לזלזל בצד השני ההוא, להדפו על־ידי נפיחה בהבל היוצא מפיו; אי־אפשר לבטל כחות הרע במחי־יד, כי היא מציאות חזקה.
ובפרט־אחד למשל, - מצד־אחד מצינו בענין התורה, בענין תלמידי־חכמים, שאמר הנביא )ישעיה נד, יג( "ורב שלום בניך", ואחז"ל )ברכות סד. כריתות כח:( "אל תקרי בניך אלא בוניך", )וע"ע שבת קיד.(, שמציאותה של התורה־הקדושה היא בנין מיוסד, חזק וקיים, שאינה איזה דבר עראי ומקרה הפורח באויר, אלא כל פרטיה־כולם הנם חלקים מן החיבור והדיבוק של עצם מציאותו של בנין־מוצק.
ולעומת־זה אמר הכתוב )קהלת ט, יד( "ובא אלי' מלך גדול, וסבב אותה, ובנה עלי' מצודים גדולים", - כמו שבצד־הטוב הרי הכל בגדר בנין, וישנם בו בנינים גדולים ומוצקים, כן גם צד השני, צד הרע, כאשר נתבונן בו, נראה שאין הדבר כמו שסבורים, שדוקא "אמת" שייך בו בנין, אבל שקר אין לו רגלים, וכאילו תלוים באויר כל בניניו, בועות־סבון בעלמא, - אלא מטעם "זה לעומת זה" נראה לעין־הרואה שזה בנין ממש, והנם עוד יותר חזקים ועצומים, "ובנה עלי' מצודים גדולים", וכפה עלי' בנינים גדולים ורמים".
בצד־הטוב ישנה "חכמה, גבורה, עושר", ויש לדעת כי כמו־כן גם בצד השני ישנה "חכמה, גבורה ועושר", ועוד איזו "חכמה, גבורה ועושר"! הכל "זה לעומת זה" ממש.
איתא במדרש )במד"ר כב, ו( בפרשת מטות )לב, א( ומקנה רב הי' לבני ראובן ולבני גד וכו' - הלכה, שלש מתנות נבראו בעולם, זכה באחת־מהן, נטל חמדת כל העולם, זכה בחכמה זכה בכל, זכה בגבורה זכה בכל וכו', אימתי, בזמן שהן מתנות־שמים ובאות בכח־התורה.
"אבל גבורתו ועשרו של בשר ודם, אינו כלום כו', - אחיתופל כו', שמשון כו', קרח כו', נאבדו מן העולם, - למה, שלא היתה מתנתן מן הקב"ה, אלא חוטפין אותה להם".
רואים אנו, שיש "חכמה גבורה ועושר" של בשר־ודם, ואיך הוא, הנשמע שיש זאת לא משמים, רק מבשר־ודם, ואיך נבין זאת, ואין־הכי־נמי שאחז"ל שזה "אינו כלום", אבל עכ"פ נקרא זאת "חכמה, גבורה, עושר".
סוד־גדול מגלים לנו חז"ל הקדושים, הסוד של "זה לעומת זה", כי ממשלה כזאת נמסרה לצד השני, עד שתתכן גבורה ועושר "שאינם מתנת־שמים", רק "גבורתו ועשרו של בשר־ודם", ואין זה דמיון בעלמא, אלא "גבורה ועושר" ממש! - "זה לעומת זה עשה אלקים"!
והדבר מבהיל, עד "כי יקום בקרבך נביא או חולם חלום, ונתן אליך אות או מופת. ובא האות והמופת" )דברים יג, ב־ג(, - הרי גם "נביא" יש בצד השני!
ומהיכן זה מגיעה לצד ההוא "נבואה"? איך יש לצד הרע "נבואה"? - אכן הנה יש להם נביא!
"ונתן אליך אות או מופת", ואמרו חז"ל )ספרי לא; ילקוט תתפה; מובא ברש"י( "אות בשמים ומופת בארץ", דהיינו שבא הנביא ואומר שיתהוה מן הנהר דם, או שאומר להשמש דום.
"ובא האות והמופת"! - כל־כך הממשלה בידו, שאכן תהא השמש עומדת ממהלכה, והוא יחולל מהפיכות גדולות, קריעת ים־סוף ממש!
כשילמוד האדם פרשה זו, צריך לו לירתע לאחוריו, איך הוא, והנשמע כדבר הזה, "ובא האות והמופת", - ואיך הוא בא?
ומביא רש"י מהספרי: "ואם תאמר, מפני מה נתן להם הקב"ה ממשלה לעשות"? - איום ונורא, - "נתן להם הקב"ה ממשלה"!
וכאשר "נתן להם הקב"ה ממשלה", - הרי זוהי ממשלה כדבעי! "ובא האות והמופת"!, "מעמידים חמה ולבנה כוכבים ומזלות" )ילקוט שם(.
אשר זוהי אמנם באמת שאלה גדולה; סוד ממשלה־כזאת נמסרה להם, עד שנביא־ שקר יכול להיות ממש "מושל בשמים ובארץ"!
"גבורה ועושר" - ולא מתנות שמים, אלא "גבורתו ועשרו של בשר ודם"! - הרי נמסרו לרשות הצד־ההוא גבורה ועושר.
ואמנם לכל־זאת יש תירוץ, והוא, "כי מנסה ה' אלקיכם אתכם, הישכם אוהבים את ה' א' בכל לבבכם ובכל נפשכם"!
אבל עכ"פ יאומת לנו "זה לעומת זה", שענין ה"מצודים וחרמים" הנם בנינים וממשלה גמורה.
ואכן, כשאדם במצב של "בכל לבבכם ובכל נפשכם" לא יזיז אותו סוף סוף גם ה"ובא האות והמופת".
סוד־כזה הוא "זה לעומת זה"; "ובנה עלי' מצודים גדולים" - הרי אנו שומעים כבר איזה בנינים ישנם שם: נבואה, חכמה, גבורה, עושר, מציאות חזקה להפליא!
ואמת כתב החוה"ל )יחוד־המעשה רפ"ה( "כי כל כוונתו לאמת השקר", - ואין לשים את הדגש על "השקר", אלא על "לאמת", כי הרי ישנם שם בנינים להפליא.
חז"ל אומרים במדרש קהלת )ט, יד( "עיר קטנה - זה סיני; ואנשים בה מעט - זה ישראל; ובא אלי' מלך גדול - זה יצר־הרע; ובנה עלי' מצודים גדולים - זה שאמרו )שמות לב, ד( אלה אלהיך ישראל".
ואף שבחטא־העגל הרי ידוע )שם לב, ז ברש"י( כי הם לא חטאו, רק הערב רב עשאוהו, והחטא של ישראל היה רק שלא מיחו, וגם זאת בטח על אופן־קל, כפי ערך גדולתם, וזה לא כבר היו בסיני וקיבלו התורה, - ובכל־זאת ה"שלא מיחו" נחשב לבנינים, עד שזה מצודים וחרמים.
הרי עד היכן מגיע סוד ה"בנינים" של הצד הרע, עד שהגיש לפניהם מעשה של "אלה אלהיך ישראל"! - הרי רואים אנו איזו מציאות־חזקה הוא!
יכולים להשיג חכמה מצד הקדושה - "כי ה' יתן חכמה, מפיו דעת ותבונה" )משלי ב, ו(, וכמובן שלזה זוכים בדרכים ידועים, ולעומת־זה יכולים לקבל חכמה מצד הטומאה, וכמובן כי משם משיגים בדרכים־אחרים, אשר כשלומדים - יודעים, היינו בדרך "כחי ועוצם ידי", ואכן באמת יודעים! "כשעושים - מצליחים", היינו בדרך כחי ועוצם ידי, ואכן באמת מצליחים! "כשחוטפים - משיגים", - ואכן באמת משיגים!
מזה יוצאת הערה נוראה: הרי יתכן "כי יקום בקרבך נביא או חולם חלום, ונתן אליך אות או מופת. ובא האות והמופת", - מבהיל, אם היינו מתארים לעצמנו איך היינו נראים במצב כזה של "ובא האות והמופת"?
ואם עלה על דעת מישהו לחשוב כי אצלנו לא שייך מצב כזה, הרי לפי דברינו זהו ממש מצבנו! על כל פסיעה ופסיעה צריך אדם להיות מוכן לזה, "ובא האות והמופת"!
ואם אינו מוכן לכך, לא יוכל לעמוד בנסיונות היום־יומיים!
כל מצבינו נובע מ"ובא האות והמופת", חיים בזה, תמיד מתרחש לפני עינינו "ונתן אליך אות ומופת, ובא האות והמופת"!
הלא ישנו כאן "זה לעומת זה", וכחות הרע והטומאה נותנים, ואדם מצליח על־ידם, כי הלא "נתן להם הקב"ה ממשלה"! "כי מנסה".
סוף־סוף מוכרחים להכיר כי "חכמתו וגבורתו" של העומד־"לעומת זה", אם כי הם באמת חכמה וגבורה, בכל־זאת אין זה ולא כלום, והמכיר זאת היטב, שוב לא יזיזו אותו הכחות־ ההם ממקומו.
באמת רואים דברים גדולים, אבל היודע את היסוד של "זה לעומת זה", נהפוך הוא: כל מה שרואה יותר מהצד ההוא, הוא מבין כי כך צריך להיות, כי הלא "נתן להם הקב"ה ממשלה", וממילא הדברים לא יקחו את לבו, ואם גם יראה אפילו מעשה קריעת ים־סוף מצד הטומאה, לא יתפעל כלל.
הענין מבהיל מאד, והעיקר הוא, כי כל חיינו הוא מצב של "ובא האות והמופת", ובידענו זאת, עלינו לפעול בעצמנו שהדברים לא יזיזו אותנו כמלוא נימא, - "כי מנסה" וכו'.
צה
"כל הארץ כבודו", ובהתחככו־בטבע עלול להמשיך הכל לעצמו
 ה' תצא, ט' אלול
"כי יקום בקרבך נביא או חולם חלום, ונתן אליך אות או מופת. ובא האות והמופת" )דברים יג, ב־ג(.
לכאורה זהו מבהיל על הרעיון, שהרי פירשו חז"ל )ספרי; ילקוט תתפה; מובא רש"י( שהאות הוא בשמים ומופת בארץ, דהיינו שבא הנביא ואומר שיתהוה מן הנהר דם, ואומר להשמש דום, והיא עומדת, והוא עושה מהפכות גדולות אשר לא נראה!
סוד־גדול כזה הוא מה ש"נתן להם הקב"ה ממשלה"! ומה לנו עוד, הרי גם נבואה יש להם, וגם "ובא האות והמופת" - הוא מושל בשמים ובארץ ממש.
ועם־כל־זה אנו מצווים )שם יג, ד( "לא תשמע אל דברי הנביא ההוא" וגו'!
ולכאורה איך לא ישמע אל דברי הנביא־ההוא, מאחר שהרי עושה כל־כך גדולות, שלכאורה כל־זה מפריע להאדם בענין האמונה?!
מסתמא יש לדברים מהלך, אשר אחרי כל־ המופתים וכל־המהפכות שהוא מחולל, אין מן הדין שיהא כל־זה מזיז את האדם ממקומו, ויהא מפריע לו כלל, - אלא לאדם־ המתבונן אין זה נסיון כלל, ולא יהיה לו כלל סתירות, ואדרבה יתחזק מזה עוד־יותר.
כי המכיר את "ה' אחד ושמו אחד", מבין מכל הנפלאות וכל הגדולות של הצד הרע, ממש מהם עצמם, כי "אין עוד מלבדו"; ממה ש"נתן להם הקב"ה ממשלה", מזה מכירים את ממשלתו ית"ש.
ולא רק שלא מתקלקלים מזה, אלא אדרבה, כל מה שרואים יותר בטבע, יותר גדולות, יותר נפלאות - הרי הכל מביא להכרה הברורה ב"ה' אחד ושמו אחד".
*
השל"ה הקדוש )בסידור( כותב, כי את כל ההלל־הגדול )תהלים קלו(, אומרים מלאכי־מעלה: "לסיחון מלך האמורי, למכה מצרים בבכוריהם, את השמש לממשלת היום" וכו' - כל זה אומרים מלאכים.
ולכאורה לאיזה צורך צריכין המלאכים לראות גדולות ונפלאות מתחתונים, מה להם לעולם השפל התחתון, לומר שירה על "סיחון מלך האמורי" וכדומה?
לנו נדמה, כי המלאכים, בהיותם בעולם המלאכים, נושאי המרכבה, בקרבת אלקים כזאת, עד שחז"ל )חגיגה יג: ב"ר עח, א( אומרים, כי נהר־דינור יוצא "מזיעתן של חיות הקודש", מרוב פחדם, - הרי בודאי הם רואים בעולמם דברים גדולים מאד, וכאשר הם ניגשים להגיד שירה, היו יכולים לאומרה על מה שהם רואים בעולמם הם, ואעפ"כ הנה הם אומרים שירה דווקא על הנעשה בעולם זה, בעולם המעשה! מוכרחים המה להגיע אל: "לעוג מלך הבשן כי לעולם חסדו, לסיחון מלך האמורי כל"ח" - ובעינינו לכאורה נדמה שבח־זה, ביחס אל המלאכים, כמו שדי רברבי ושקיל זוטרי!
ובהכרח עלינו להבין, כי מלאכי־מעלה רואים כאן יותר גדלות, יותר נפלאות הבורא, כחותיו יכלתו והשגחתו, יותר מעולם העליון.
ובאמת מקרא מלא דיבר הכתוב )ישעיה ו, ג(, כי המלאכים אומרים "קדוש קדוש קדוש ה' צבקות, מלא כל הארץ כבודו", כבודו ית' מלא דווקא "הארץ", היינו עולם העשי', כאן נמצא כבודו ית', כי רק מן הארץ־הגשמית יתברר כחות השם־יתברך.
וכמו שחז"ל )ב"ר יט, ז; במד"ר יג, ב; תנחומא פקודי ו'; ילקוט בראשית כז; במדבר תשיא; תהלים תשלב( אומרים "עיקר שכינה בתחתונים היתה"; הרי עיקר שכינה, ודווקא "בתחתונים".
ובאמת רואים כאן פלאי פלאים, אף ביצור הזעיר ביותר, המתבונן בעשב קטן רואה בו נפלאות החכמה הטמונה בו.
חז"ל )ויק"ר כב, ד; במד"ר יח, כב; תנחומא חקת א'( מספרים, מעשה בעשב שיש בו סגולה להחיות מתים, הרי ממש תחיית המתים מוטבעת בעשב קטן!
ואדרבה יש לשאול, איך יעלה על הדעת באמת שבעשב אין תחיית המתים? - והלא בלעדו לא יכול אדם לחיות: כשאוכלים - חיים, וכשאין אוכלים - אינם חיים, והאם אין זה כי סגולת תחית־המתים מונחת בעשבים?! - כיון שבהעשב יש ענין הרפואה, והשם־יתברך ברא זאת לתכלית־זה, אם־כן הרי בהעשב מונח "כי אני השם רופאך" )שמות טו, כו(.
חיבור גוף ונפש, כל מידה טובה, החזקת הדעת, - הכל בא ע"י אכילה! - ובהכרח כי כל הסגולות גנוזות בעשב ובתבואה!
ישנם נבראים זאטוטים, שרואים אותם בקושי רב במקרוסקופ בעדשה חזקה מאד, ויש להם מבנה מסובך מאד - האם אין זה פלאי פלאים? ועכשיו שנתגלה ענין החיידקים, הלא תמיד חיים בפחד, כי יתכן שחיידק־קטן יכול להפוך עולמות - הרי רואים "מלא כל הארץ כבודו"!
חז"ל )ב"ר י, ו( אומרים "אין לך כל עשב ועשב שאין לו מזל ברקיע )מלאך ממונה מלמעלה( שמכה אותו ואומר לו גדל", הרי מלאך ממונה על כל עשב.
והנה בחז"ל )ב"ר עח, א( כבר נמצאת החקירה, אם האדם גדול או המלאך, ומביאים ראי' מפסוק )תהלים צא, יא( "כי מלאכיו יצוה לך לשמרך", הרי שהאדם גדול ממלאכים, כי "הנשמר גדול מן השומר".
ומעתה הרי כן הדבר גם בענין העשב, שהעשב הוא "הנשמר", - ואם על כל עשב שומר מלאך אחד, על סדר צמיחתו והנהגתו, אם־כן בהכרח לפי כלל זה, שהעשב הצומח גדול יותר מהמלאך, היינו שיכולים לראות ממנו נפלאות ונסים יותר מבהמלאכים.
סוד כזה הוא "מלא כל הארץ כבודו", "עיקר שכינה בתחתונים היתה". בריאה מלאה מלאכים ממש היא!
ומה לנו עוד, הרי חז"ל )תנחומא תצא יא; רש"י שמות יז, טז( אומרים "...אין הכסא שלם ואין השם שלם" עד זמן התיקון של בריאה־זו.
וזה מבהיל מאד, שלכאורה מה מפריע העולם־הקטן הזה, שאין שמו־יתברך שלם בלעדה, איך זה הי' חסרון בשלמות שמו ית', גם אם כל הבריאה הזאת לא היתה כלל במציאות. בלי הבריאה - מה הרעש? הלא ישנם אלפי רבבות עולמות, בלי בריאה זו?
מוכרח מזה, כי בריאה־זו היא הקובעת גם לגבי שלמות כל שמו ית', יען כי עיקר שכינה הוא דוקא בריאה־זו. - כל העולמות בלי עולם־ המעשה, הנם בבחינת פלג גופא.
כל העולמות הנם בבחינת צל לגבי עולם־זה.
"קדיש על ארעא עובד גבורתיה" )תרגום; סידור(.
גבורתו ונפלאותיו ניכרים דוקא פה, פה רואים את הכל, ולא בעולמות אחרים.
שאר־העולמות בלי עולמנו, הנם בבחינת רוח בלי גוף, שאין לו קיום.
ונאמר ציור על־זה, נסתכל נא במחשבה של אדם: מחשבת־האדם היא כמובן רמה ונישאה עד אין לשער, המחשבה לבדה היא "עולם מלא", "עולם המחשבה"; - אולם, אפילו־הכי, לא יושלם האדם על־ידי מחשבה לבדה, ומוכרח הוא לגוף, היינו להחושים אשר לכאורה הנם יבשים! - כאשר המחשבה באה לכלל מעשה, הרי היא כבר פושטת צורתה, ומקבלת צורה חדשה, תמונה אחרת.
הנה בהגיעה לכלל מעשה, מתוספת לה גם בחכמה עצמה, ומחשבה בלי מעשה אינה אלא צל, - ולא מחמת שחייבים לעשות מעשה, אלא מחמת חכמה לבד:
"תכלית חכמה תשובה ומעש"ט" )ברכות יז.(. "תכלית חכמה" מחייבת מעשה.
כשהמלאכים מגיעים לעולם־זה, הם רואים באמת כי "מלוא כל הארץ כבודו", רואים עיקר השכינה, "בורא רפואות, בעל גבורות" - הכל רואים בזה העולם.
כי על כן, "לסיחון מלך האמורי" - אמנם פלא פלאים הוא, "את השמש לממשלת היום" - אמנם פלא פלאים הוא! - ונמצאת כל הבריאה עמוסה מכבודו ית', כל "אדון הנפלאות" יש לראות באמת כאן ודווקא כאן, בתוך הטבע.
איה איפה מקום להתקלקל כאן?! הרי "ונתן אליך אות או מופת" - ומה יעשה כשעשב יתחיל לדבר? באמת מופת גדול! - אבל בלי מופת כזה, האם אין העשב מדבר?
באמת שאלה גדולה היא, איך אפשר להתקלקל בעולם ש"מלא כל הארץ כבודו"?
ומאידך, כל מה שהעולם מתחכם, וממציאים נפלאות הטבע, נתרבה הכפירה.
דוקא אלה הרואים יותר חכמה, דוקא החוגים האקדמאיים הרואים מי יודע איזה נפלאות - הם הם החופשיים והכופרים, עד שייתכן שהם שואלים: "כשחיים בעולם שהציביליזצי' הגיעה לשיא ההישגים, שהמציאו כל־כך המצאות, נוסעים במטוסים וכו' וכו', - שייך עוד לחשב על בורא־עולם"? למה זה באמת כך?
ואף שלכאורה הרי היה צריך להיות בהיפך, אדרבה ואדרבה, איפכא מסתברא, מן ההמצאות־הללו הרי יש לבר־דעת לשאוב הכרת גדולת הבורא עד אין־סוף ואין־תכלית.
כי מכח הראדיא שהמציאו שיכולים לדבר ברגע מסוף העולם ועד סופו, הרי נראה מזה מה גדול כח השם־יתברך, ומה גבורתו, אשר כל־כך גדולות הטביע בהטבע.
ולמשל ענין החיידקים, אשר הנם ברואים נפלאים ונוראים, שאחד־מהם יכול להחריב עולמות, - ולכאורה זה פלא גדול, אשר מאומת מזה גדולת השם־יתברך, שברא טבע נפלאה, - והנסיון הוא, שאומרים המה: האינך רואה שהחיידק "מחריב עולמות", ונשארו ב"חיידק" ותו לא...?!
*
ונגלה בזה סוד גדול ונורא, מבהיל מאד, שסוד כזה טמון בטבע האדם, שפלות כזאת: איפה אשר רק האדם מתחכך, איפה שהוא רק נוגע, איפה שהוא רק מעיף מבט, מבט ולא יותר, - יש שפלות כזאת בטבעו, שהוא ממשיך תיכף הדבר אל עצמו, ותיכף נהי' הכל "כחי ועוצם ידי"!
ומה שאין אנו רואים את כל הנפלאות כאן בעולם־התחתון, הוא מפני שאנו קרובים מאד להטבע, היינו מאחר שאנו יש לנו קצת יד בהטבע, דהיינו, בהצומח הרי אנו זורעים אותו, ומנכשים אותו, וכן בכל דבר ודבר.
ולכן מפני־זה נאבד אצלינו כל הנפלאות שיכולים לראות בהצומח, ונדמה בעינינו ש"כחי ועוצם ידי עשה לנו את החיל הזה".
מפני כי כך היא טבע הבריאה, שאם אדם יהיה לו יד מה בהטבעים, תיכף־ומיד יאבדו אצלו כל ההרגשות וכל ההכרות.
האדם המציא את המטוס - שיראה על־ידי־זה כחות נצורות של הכל־יכול! יראה את אדון הנפלאות! יראה כבודו ית'!
והנה תיכף ומיד - הלא הוא שחשב, הוא שהמציא, ואם־כן מי יודע מיהו האדם, הלא הוא כבר הכל, הכל ממש!
ובציור, אם אדם הי' מתעסק סביב למלאך מט"ט עצמו, והתקרב אליו, כבר אין ערוך לו בעיניו! כבר נדמה לו שהוא המלאך מט"ט עצמו! שפלות כזאת טמונה בטבע האדם.
חז"ל )קידושין פב.( אומרים, "טוב שברופאים לגיהנום", - רופא שאינו יודע כלל מהי המחלה, את הרפואה לא ראה מימיו, ומה גם את הקשר בין רפואה־זו למחלה־זו, הוא רק קרא פעם משהו על זה, שלמכה־זו לוקחים עשב־זה, ואפילו אין יודע את כח הסם או העשב כמה גדול כחו, - הרי המרפא הוא העשב, היינו הכח שנתן הקב"ה בהעשב, והוא רק אומר להאדם איזה עשב ליקח, - ואיה הוא המקום שיש לו לטעות?
ולכאורה הרי אדרבה, יתברר לו עוד מזה נפלאות הטבע ונפלאות הבורא, - אבל בטבע הוא לו, שהנהו שומע "אני הנני הרופא", כי הלא הוא הרושם את הרצפט! ...אין לו שום שייכות אל הרפואה, רק סו"ס הוא הרושם את הרצפט, הוא המרפא, ותיכף הוא מרגיש "כחי ועוצם ידי", "אני ואפסי עוד", "לי יאורי ואני עשיתיני"!
סוד מבהיל כזה, שפלות־כזאת טמונים בטבע האדם, - אם "בא האות והמופת", - מה צריכה להיות התוצאה מזה? הי' צריך לראות עוד יותר נפלאות הבורא, לראות כי "נתן להם הקב"ה ממשלה", לראות מה גנוז בטבע! - אבל הא יד אדם בזה, והוא מחשיב את עצמו, והכל הוא, האדם! הוא עושה, הוא מרויח, הוא מתעסק, וממילא נהי' שם "כחי ועוצם ידי".
מבהיל הדבר! - נמצא שחיים כל החיים במצב של "ובא האות והמופת", וכפי שביארנו כבר: הוא מדמה לעצמו כשלומד חכמה - כי יש לו החכמה, הוא בעל הגבורה, והוא בעל העשירות. אי לזאת, מצב האדם נורא נוראות!
*
"לא ימצא בך וגו' מעונן ומכשף וגו'. תמים תהי' עם ה' א'" )דברים יח, י־יג(, פירש"י ז"ל )והוא מהספרי( "התהלך עמו בתמימות ותצפה לו ולא תחקור אחר העתידות". - כל האיסור של מנחש ומכשף הוא על חקירת העתיד להיות.
ואם־כן לכאורה היה אפשר להעלות על הדעת, שאין צריך לחקור אחר עתידות.
והאם באמת אסור לדעת? הלא כתוב )דברים יח, טו( "נביא מקרבך מאחיך כמוך יקים לך ה' א' אליו תשמעון", וברש"י ז"ל: "שהרי השרה הקב"ה שכינתו על הנביאים ואורים ותומים". משמע שכל ענין השראת השכינה על נביאים ואורים ותומים, הוא בכדי שידעו העתידות.
וככה הוא באמת! יסוד הבריאה הוא שנדע, נדע הכל, כל הנעשה אצל הבורא־עולם, שהרי זה כל תכלית־האדם, לידע!
"המכסה אני מאברהם" )בראשית יח, יז(, "סוד ה' ליראיו" )תהלים כה, יד(, והרי כולם צריכים להיות "יראיו", וממילא באמת כולם צריכים לדעת. הסוד הגדול של הנבואה הוא שהוא בטבע, כי כך הוטבעו הדברים.
ומצינו גם־כן בקללות ישעי'־הנביא )ישעיה ג, א־ה( שקילל את ישראל שלא יהי' להם נביא.
הרי שזוהי קללה, ובלי־זה פשוט הוא - איך זה לא יהי' נביא? זוהי בחינה כמו שהיו אומרים שיכולים להגיע למצב שלא יימצא אדם היודע ללמוד פסוק בתורה.
כל־כך פשוט ומוכרח בטבע הוא שתהי' נבואה. אין זה אלא מצד הקללה שאין נביא.
"כי לא יעשה ה' א' דבר כי אם גילה סודו אל עבדיו הנביאים" )עמוס ג, ז(, כי הסוד ומתכונת הבריאה הוא דווקא לדעת, "כי עוף השמים יוליך את הקול, ובעל כנפים יגיד דבר" )קהלת י, כ(.
ומה שהתורה )דברים יח, י־יא( אסרה מנחש ומכשף, מבאר ראב"ע ז"ל )שם( "כי האמת להיות לב האדם תמיד תמים עם בוראו, וכאשר ישען על חכמתו לבקש האמת ומה שיהי', חוץ מהשם, הנה לבו חסר, כי הוא משובש, והרוצה לדרוש ידרוש מהשם על פי הנביא".
כאן גילתה לנו התורה רק את הדרך של דרישת השם, ובדרך של מעונן ומכשף מונח סוד של "ישען על חכמתו", 'הוא' מתעסק שם, וממילא יהי' אצלו "כחי ועוצם ידי", וממילא לא ידע בשום אופן, "הנה לבו חסר כי הוא משובש", אבל "הרוצה לדרוש ידרוש על פי הנביא", ושם ידע! והבן.
כי באמת צריכים הכלל־ישראל שיהיה להם נביא לידע העתידות, אלא שהתורה־הקדושה הזהירה רק על כשפים, שלא תחקור העתידות בכשפים, - מפני שבשעה שיודע העתידות בכשפים, אזי לא יפעול עליו מה שיראה, מפני שהרי נוגע בהטבע, - ולכן אמרה תורה "נביא אקים לך מאחיך כמוני", וממנו תדע העתידות, ואז הרי אינם נוגעים בהטבע.
צו
"יען כי מאסתם" וגו'
 ליל ש"ק תצא, י"א אלול
שוחחנו על היסוד הגדול של "מלא כל הארץ כבודו" )ישעיה ו, ג(, "עיקר שכינה בתחתונים היתה" )ב"ר יט, ז; ועוד בכ"מ(. מלאכים רואים דוקא בזה־העולם גבורותיו ונפלאותיו ית', את "אדון הנפלאות" הם מכירים דווקא כאן.
וגילינו יסוד גדול, איזו שפלות טמונה בטבע האדם, אשר אם הוא רק מתחכך באיזה ענין בכחותיו־הגופניים - תיכף הוא מושך את הדבר אל עצמו, ומתהווה תיכף "כחי ועוצם ידי", "אני ואפסי עוד".
ויתכן כי מה שמלאכים מכירים בו "מלא כל הארץ כבודו" - נתהווה אצלנו "כחי ועוצם ידי".
נורא נוראות הדבר: מן "מלא כל הארץ כבודו" נתהוו אצלנו: מקלות, עצים, קרשים! מתחככים בכחות־גופניים ונהי' "כחי ועוצם ידי", ושוב אין כאן מלא כל הארץ כבודו, כלומר שוב איננו רואים כבודו, - סוד גדול כזה בכחות־הנפש, באמת רק התורה־הקדושה יכולה לגלותו!
על דור המדבר נאמר )תהלים עח, כה( "לחם אבירים אכל איש", היינו לחם שמלאכי השרת משתמשים בו, והם נהנו מזיו השכינה.
הרי דור המדבר אכלו שכינה, חיו מזיו השכינה והשראת שכינה.
ועליהם כתוב )במדבר יא, כ( "יען כי מאסתם את ה' אשר בקרבכם, ותבכו לפניו לאמר, למה זה יצאנו ממצרים", ופירש"י: "אם לא נטעתי שכינתי בקרבכם, לא גבה לבבכם בכל הדברים האלה", - הזיקה להם השראת השכינה, אכלו יותר מדי שכינה!
איך נבין את זה? איך שכינה מזיקה?
סוד גדול ונורא כזה מגלה לנו התוה"ק: במצב של השראת שכינה, בהיותם בבחינת מרכבה־עליונה, אם אך לא התאימה להשראת השכינה בדיוק כמו משרע"ה, שגופם לא הי' צח מצוחצח כמו גופו של מרע"ה, ולפי מדרגתם ורוממותם עוד היו מורגשים בהם כחות־גופניים - טמונה שפלות כזאת בטבע האדם, שיתכן שהשראת השכינה, אם אך הגוף מתחכך שם - נמשכת לגופניות, עד שיצא שם "יען אשר מאסתם את ה' אשר בקרבכם"!
נורא נוראות, שפלות כזאת מונחת בטבע האדם, בטבע הגוף! ויתכן שמהשראת השכינה מתהווים עצים וקרשים, ואיך זה נתהווה מ"מלא כל הארץ כבודו", מ"עיקר שכינה בתחתונים היתה" - עצים וקרשים, כחי ועוצם ידי, אני ואפסי עוד? עלבון גדול הוא לאדם, שמכבודו ית' יתהוו עצים וקרשים, מבהיל מאד!
נמצא, אילו היו שואלים אותנו, אם להשרות השכינה בתוכנו, - אילו היינו קצת כנים, וקצת יראי־שמים, והיינו חוששים לכבוד השכינה - היינו בודאי אומרים "לאו"! איננו רוצים, כי מי יודע מה יכול להתהוות אצלנו מהשכינה!
ומה נפלא דברי חז"ל )שמו"ר ג, א; מה, ה; ברכות ז.( בזה, עה"פ )שמות ג, ו( "ויסתר משה פניו", דאחד מהם אמר: "לא יפה עשה משה כשהסתיר, שאלולא הסתיר פניו, גילה לו הקב"ה מה למעלה מה למטה, מה שהי' ומה שעתיד להיות, ואעפ"כ הראה לו, בשכר 'ויסתר משה פניו' - "ודבר ה' עמו פנים אל פנים" )שמות לג, יא(, ובשכר 'כי ירא' - "וייראו מגשת אליו" )שמות לד, ל(, ובשכר 'מהביט' - "ותמונת ה' יביט" )במדבר יב, ח(.
כל־זה השיג עבור ה"לא יפה עשה"!
"ור'־הושעיא אמר, יפה עשה משה שהסתיר פניו, א"ל הקב"ה אני באתי להראות לך פנים, וחלקת לי כבוד, והסתרת פניך, - חייך שאתה עתיד להיות אצלי בהר מ' יום ומ' לילה, לא לאכול ולא לשתות, ואתה עתיד ליהנות מזיו השכינה, - שנאמר )שמות לד, כט( ומשה לא ידע כי קרן עור פניו. - אבל נדב ואביהוא פרעו ראשיהם, וזנו עיניהן מזיו השכינה, ויחזו את האלקים ויאכלו וישתו".
מה פחד מרע"ה כל כך, והלא הוא זכה, - הלא אנו רואים מה השיג עבור חרדתו?
התירוץ הוא: מרע"ה ידע היטב את סוד הגוף, ואם הגוף אינו צח מצוחצח בתכלית, ואינו מתאים להשראת השכינה, והגופניות מתחככת סביב לשכינה - הוא ידע איזו תוצאה עלולה לצאת מהשכינה, כי מ"ויחזו את האלקים" יכול להתהוות "ויאכלו וישתו"!
"והאיש משה ענו מאד", החזיק עצמו בלתי־ ראוי להשראת השכינה, וחשש מאד בפני השראת השכינה, חשש לכבוד השכינה - "וחלקת לי כבוד והסתרת פניך" - לכן השתמט מהכל: "ויסתר משה פניו".
ומשום שהיה ירא פן יכשל בהשכינה עצמה, מפני־זה ניתן לו השכינה על צד היותר, מפני שלאדם שהוא ירא מן השכינה, לו נאה השכינה.
כשהכלל־ישראל אמר למרע"ה )שמות כ, טז( "דבר אתה עמנו ונשמעה, ואל ידבר עמנו א'לקים", אמרו חז"ל )רש"י דברים ה, כד( על זה "התשתם כחי כנקבה"; הוא חשד בהם, כפי שביארנו, כי הם רצו להקל לעצמם.
השיב לו הרבש"ע )דברים ה, כה־ו( "הטיבו כל אשר דברו", "מי יתן והי' לבבם זה ליראה אותי כל הימים" - גילה לו כי אין זה נובע מרצון להקל, אלא מיראת שמים, שהם חששו שאינם ראויים להשראת שכינה. "מי יתן והי' לבבם זה ליראה אותי כל הימים"! היינו שאז היו מגיעים למדרגה של יראת חטא פן יכשלו, כמו במדבר.
סוד גדול זה מונח כאן: יתכן שתשרה שכינה על האדם, אבל אם אך אינו מתאים, אינו צח מצוחצח, ומתחכך בה עם חושי הגוף, עם גופניות, יכול מהשראת שכינה להתהוות "מאסתם את השם", עצים וקרשים, וממש כמו שנעשה )בימינו( מכבודו ית"ש המלא כל הארץ - עצים וקרשים, כחי ועוצם ידי!
ומעתה - מי יוכל להתבונן בעלבון השכינה מהמצב שלנו!
צז
"ולא קרדום לחפור בה"
 ש"ק תצא
"לא מרובכם מכל העמים חשק השם בכם, ויבחר בכם, כי אתם המעט מכל העמים. כי מאהבת ה' אתכם" כו' )דברים ז, ז־ח(, - אמר להם הקב"ה לישראל, חושקני בכם, שאפילו בשעה שאני משפיע לכם גדולה, אתם ממעטין עצמכם לפני, נתתי גדולה לאברהם, אמר לפני )בראשית יח, כז( ואנכי עפר ואפר, נתתי גדולה למשה, אמר )שמות טז, ז־ח( "ונחנו מה" )חולין פט.(.
מורגלים להבין כי שני דברים הם: "נתתי גדולה לאברהם", ומה הוא אמר אח"כ "ואנכי עפר ואפר" - הוא דבר לחוד.
ולא כן הוא, - כי אם דוקא מהגדולה, ומילוי החכמה, ומכל מה שנתגלה לו, מתוך־זה יצא שאמר "ואנכי עפר ואפר".
כל מה שהשיגו, הי' אצלם על דרך "כי אתם המעט מכל העמים - ממעטים את עצמכם"!
הגוף שלהם כלל לא התחכך סביב החכמה, וממילא ראו את החכמה, ותוך כדי עמדם על החכמה, ראו תיכף את נותן החכמה - ויצא מזה ה"אנכי עפר ואפר".
ומרע"ה בסוף ימיו, אחרי כל מה שזכה לו, אמר )דברים ג, כד( "אתה החילות להראות את עבדך".
בראותו את החכמה, וכי אין לה תכלית וגבול, אמר כי הוא לא זכה אלא להתחלה, - ויצא מגדלות נוראה זו - "ונחנו מה".
אם אדם אינו מתחכך בחכמה עם כחות־ הגופניות, הוא רואה את החכמה, וכשרואים את החכמה ואין־סופיותה, רואים תיכף את "ואנכי עפר ואפר", את ה"ונחנו מה".
"באורך נראה אור" )תהלים לו, י(, - לראות את האור, מוכרחים גם כן על־ידי אור, ואם לא על־ידי אור - אינם רואים את האור כלל.
"אל יתהלל חכם בחכמתו, גבור בגבורתו, עשיר בעשרו, כי אם בזאת יתהלל המתהלל השכל וידוע אותי" )ירמיה ט, כב־ג(.
מרגלא בפומן, כי מהחכמה הגבורה והעושר צריך לצאת ה"השכל וידוע אותי", כי דרכים־אחרות להכיר את הבו"ע אינם נמצאים.
המכיר חכמה, וכי אין לה גבול ותכלית, - רואה תיכף את הבורא עולם, נותן החכמה.
כשאחד נותן לשני, והעני מקבל דבר־מה מעשיר, הרי מחמת עצם קבלתו, בעל־ כרחו יכיר שהנהו שפל ועני, ויכיר מגרעת נפשו, ושהנהו תלוי בהעשיר, ויכול מהנתינה עצמה להכיר את הרוממות, ההטבה והרחמים של הנותן; המקבל בשפלותו מכיר את הנותן.
וכן הדבר הזה, כל מה שרואים יותר חכמה, עומד האדם יותר על שפלותו הוא, וכי אין לו כל שייכות אל החכמה, "כי ה' יתן חכמה, מפיו דעת ותבונה" )משלי ב, ו(, ובזה הוא מכיר תיכף את הנותן, "השכל וידוע אותי", ולא די שלא יהיה מאלו שאומרים "כחי ועוצם ידי", אלא אדרבה יתלה שזה ממנו־ית'. ומי עוד כהגבור, יכול להכיר גבורת שמו ית'. מי כמוהו יכול להכיר חסדו, רחמיו וחמלתו כהעשיר?
וכן הוא באמת! אם האדם מתנהג על דרך "כי אתם המעט - ממעטים את עצמכם", אינו מושך המעלות אל עצמו, באמת יוצא מהמעלות "השכל וידוע אותי".
"יהיב חכמה לחכימין ומנדעא לידעי בינה" )דניאל ב, כא(, ואמרו חז"ל )קה"ר א, ה( אילו נתן הקב"ה חכמה לטפשים, היו יושבים והוגין בה בבתי־כסאות וכו'.
והנה לכאורה נדמה לנו כי אדרבה, לסכלים הי' ראוי לתת קצת חכמה, שיחכמו! למה "לחכימין"?
אכן זהו סוד הדבר, כפי שביארנו: "יהיב חכמה לחכימין" דוקא, היינו ליודעי חכמה, "ומנדעא לידעי בינה", כשאין אדם מתחכך בכחותיו־הגופניים בחכמה, ולא מושך אותה אל עצמו, שהחכמה לא תיהפך לעצים וקרשים, ולא מתהווה "כחי ועוצם ידי" - הרי הוא רואה את החכמה, ומכיר את החכמה, וממילא הוא מכיר את נותן החכמה.
ולאדם־כזה יכולים לתת חכמה, כי הוא ראוי לחכמה, כי הוא מתאים לחכמה.
אולם, אם היו נותנים לסכלים חכמה, - מה הם יפיקו ממנה? - קרשים ואבנים! - הוא מתחכך בחכמה, וממילא הוא "ה"חכם )בה"י הידיעה!!(... "כחי ועוצם ידי"! "כי נבונותי" - הרי יסתובב בכל בתי־הכסא עם חכמתו, ולכל בתי־מרזח יביאנה!
אך ורק תורה־הקדושה יכולה לגלות סודות־ כאלה בשפלות האדם ובשפלות הטבע, לא יאומנו הדברים ממש!
והיינו כי אמנם אפשרי הדבר, שתהיה חכמה ניתנת לסכלים, ואפ"ה תהא נקראת "חכמה", אלא שהם לא ידעו יקרת הערך מה זה, וישתמשו בזה בבית־הכסא.
והוא מטעם שאינם מבינים שהחכמה אינה שלהם, רק מהבורא־יתברך, - שאילו ידעו זאת, היו יודעים איך להתנהג בה.
לבלעם הרשע היתה נבואה, ומי יוכל להתבונן מהי נבואה! קדושי עליון צמו מאות־צומות, רק בכדי לזכות לגלוי־ אליהו, על אחרים מובא שלא זכו לראות אליהו אלא מאחוריו. מעתה - איזו מדרגה היא נבואה עצמה? "מחזה ה' יחזה"?
ומי שזכה לנבואה, ואמר "ואני ודאי נוצח", שסמך על נבואתו, ובטח על גודל הנבואה, שבודאי הבין מה זה נבואה, - כיצד הוא אומר "אם יתן לי בלק מלא ביתו כסף וזהב", שלמדנו מזה שנפשו רחבה, וחומד ממון אחרים, - איך תובעים בעד נבואה כמה גרושים? איך מביאים נבואה לבית מרזח, וממשכנים אותה בעד לגימה־אחת?
"ואת בלעם בן בעור הרגו בחרב" )במדבר לא, ח(, - אמרו חז"ל )רש"י( "בלעם הלך שם ליטול שכר עשרים וארבעה אלף שהפיל מישראל בעצתו", - ואיך עושים לעצמם מכולת כזאת מנבואה, הנשמע כדבר־הזה, לעשות את הנבואה למסחר?!
אלא בהכרח הוא, שהוא לא הבין שהנבואה "מתנת שמים" היא, ולכן כל המשא־ ומתן היה שבעד נבואתי תשלם לי.
אמרו חז"ל )רש"י במדבר כב, ה( "וא"ת למה השרה הקב"ה שכינתו על אומות העולם, כדי שלא יאמרו" וכו', - זהו הסוד שגילינו:
כי להשראת שכינה דרושה התאמה, ומי שאינו צח מצוחצח, ותופס הענינים עם הכחות הגופניים - ומה גם בלעם הרשע! - והגוף מתחכך בנבואה ובשכינה, מתהפכות המעלות העליונות האלו לעצים וקרשים, "כחי ועוצם ידי", "אני" ושוב "אני", ויוצא שיכולים למכור נבואה בעד כמה רובלים.
על נדב ואביהו כתוב )שמות כד, יא( "ויחזו את האלקים", וחז"ל )שמו"ר ג, א; מה, ה( אומרים "זנו עיניהם מן השכינה", ופסק כזה ניתן להם בעד זה!
ככה הם הענינים, השראת השכינה - אך אם נוגעים בה עם הגוף, הי' "נהנה" במשהו, "זנו עיניהם", יש בזה סוד, שכבר נתהפכו הדברים, ונהיו בבחינת "ויאכלו וישתו" - "כאילו אכלו וכאילו שתו".
אחרי כל תוקף הדברים, יתבאר לנו סוד גדול, שהוא באמת הלכה מפורשת, אם אך עומדים על מהלך הדברים.
בלימוד־תורה יש כלל )נדרים לז.( "מה אני בחנם אף אתם בחנם", וכל הציווי של "אל תעשם עטרה להתגדל בה ולא קרדום לחפור בה" )אבות ד, ה(, - שום שכר מותר לקחת בעד תורה, לא כבוד, לא כסף, רק־בחנם.
בזה מגלים לנו את הסכנה של הנאה מדברי־ תורה, תורה צריכה להיות בחנם, בלי כל הנאה גופנית, אסור לגוף להתחכך בתורה, ואם הגוף מתחכך בתורה, הרי שחושב שזה שייך לו, - ושוב לא נוכל לדעת כלל איזה עצים וקרשים יכולים להיות מתהווים מן התורה עצמה! הסוד הוא שתורה מוכרחת להיות בחנם.
בחז"ל מצינו כמה סיפורים שלא רצו ליהנות בשום אופן מתורתם במצבים שונים, בהכרח הגדול ביותר; ר' טרפון דאג כל ימיו על שניצל פעם בגלל תורתו.
הם ידעו את הסכנה שיש בכך שהגוף מתחכך בתורה, איזה קרדום לחפור בה יכול להתהוות מתורה, שיכול להתהוות מזה מכולת, חנות ממש, קרדום, מקדח, בלי מליצות, אשר עושה בה המלאכה שלו, ומבקש בעד־זה שכר!
כבר נוכחנו לראות כי מהשראת השכינה יכול להתהוות "כאילו אכלו וכאילו שתו", אם רק הגוף התחכך בה, "זנו עיניהם"! נבואה יכולים למכור בעד כמה גרושים, ואם־כן למה לא יכול להתהוות קרדום לחפור בה ממש! סוד כזה הוא "מה אני בחנם אף אתם בחנם".
אנחנו לועגים לבלעם, אבל אדם המודה על האמת, ומכיר עצמו קצת, לא ילעג כלל, כי האם אנחנו טובים ממנו?!
האם אנחנו איננו מוכרים תורה בעד כמה רובלים? מי שנתחדש לו חידוש בתורה, ובאמת חידוש נעלה, מה הוא צריך להפיק מזה? - עכשיו, תוכל להכיר תורה, להכיר את נותן התורה! אבל מה הוא מפיק באמת מחידושו? "אמרתי חידוש־תורה יפה - תא, הב לי קצת כבוד"!
מה אנחנו תובעים בעד הטבה? לא כמה רובלים? קצת כבוד? ומסחר כזה אנו עושים מכל דבר.
על בעל חובת־הלבבות אומרים: "שנים הכירו את היצר, היצר בעצמו והחובת־הלבבות".
והחוה"ל )יחוה"מ פ"ו( מגלה סוד גדול ונורא כזה "ולא תפסעי פסיעה לעבודת הא' אלא שכונתך בה להתענג בהנאות", לתשלום שכר! - הכל מביאים למכולת, ומוכרים בעד כמה גרושים!
סכנה־כזאת טמונה בטבע הגוף, וכשהגוף רק מתחכך על מעלה אחת, מיד הוא מושכה אליו, מיד הוא נהי' החכם, "כחי ועוצם ידי", "אני ואפסי עוד".
ואת נותן החכמה בודאי לא יכיר, ומהחכמה עצמה גם־כן יתהוו עצים וקרשים.
סכנה־כזו טמונה בנהנה מדברי תורה - השייכות הקטנה ביותר אל גופניות!
"יהיב חכמתא לחכימין" - להשראת השכינה צריך להיות מתאים.
צח
"ובנה עליה מצודים גדולים" - טבע
 מוצש"ק תצא
"ויסתר משה פניו" )שמות ג, ו(, - הוא מהסוד הגדול של "נתן להם הקב"ה ממשלה". מרע"ה ידע את הסוד של "ובנה עלי' מצודים גדולים", וידע את חוזק הטבעים, שיתכן שאדם יתחכך בכחותיו־הגופניים, ויגע בגופו בדברים־ רוחניים, שאין לשער כלל איזו תוצאות עלולות להיוולד אפילו מהשראת השכינה.
הרי ראינו שנתהווה מזה )במדבר יא, כ( "כי מאסתם את ה' אשר בקרבכם - אלולא השריתי שכינתי ביניכם, לא גבה לבבכם לכל הדברים האלה", שמהשראת השכינה יצא "כי מאסתם את ה'"! "ויחזו את האלקים ויאכלו וישתו", מ"ויחזו" נתהווה "אכילה ושתיה".
זהו מהסוד של "ובנה עלי' מצודים גדולים", חוזק כזה מונח בטבע, ונגיעה בכחות־הגוף אי אפשר לתקן בהשראת השכינה בשום אופן.
בדרך־אגב הננו רואים בזה, מה שהארכנו זה מכבר )דע"ת מאמרים: פ' תולדות ופ' נצבים( לבאר את בחינת "לחים היו" )רש"י בראשית א, ו(, - הנאמר בתחילת מעשה הרקיע, - שהחכמה, החכמה בבחינה הנעלה ביותר, עד השראת השכינה, הנה עדיין בגדר "לחים היו"; השראת השכינה אינה יכולה להכריע כח הטבע, כח הגוף הקטן־ביותר - עד כדי־כך הם נוראותיו של "ובנה עלי' מצודים גדולים", שכמעט מן הנמנע להטות כחות הטבע.
"שלש מתנות נבראו בעולם, זכה באחת־מהן נטל חמדת כל־העולם: זכה בחכמה זכה בכל כו' - אימתי, בזמן שהן מתנות שמים ובאות מכח התורה, - אבל גבורתו ועשרו של בשר ודם, אינו כלום.
"שני חכמים עמדו בעולם, אחד מישראל ואחד מאומות־העולם, אחיתופל מישראל ובלעם מאומות־העולם, - ושניהם נאבדו מן העולם.
"שני גבורים עמדו בעולם, אחד מישראל ואחד מאוה"ע, שמשון מישראל וגלית מאוה"ע כו'.
"וכן שני עשירים עמדו בעולם, קרח מישראל והמן מאומות־העולם, ושניהם נאבדו מן העולם.
"למה, שלא היתה מתנתם מן הקדוש־ברוך־הוא, אלא חוטפין אותו לעצמן" )במד"ר כב, ו(.
ולכאורה מה נקרא "שלא היתה מתנתם מן הקב"ה", הלא כתיב )דהי"א כט, יב( והעושר והכבוד מלפניך, ואתה מושל בכל"
אכן ביאור הענין על־דרך הנ"ל, היינו שהיתה להם איזו נגיעה בכחות־הטבע, התחככות בכחות־הגוף, בחכמה, גבורה, עשירות, נהנו במשהו, היטו את הדברים אל עצמם.
וסוד הטבעים הוא כה נורא, והסוד של "ובנה עלי' מצודים גדולים", ששום חכמה שבעולם לא הועילה להם, ונאבדו מן העולם.
כל־כך מסוכנת היא נגיעה קלה של טבע הגוף. לפי מדרגתם־הרמה התחככו בחכמה, ליקקו מחכמה, גבורה, עושר - ונתהווה תיכף "כחי ועוצם ידי". וכאשר נוגעים בזה, שוב "לא ינקה", ולא תועיל כל חכמה וכל התבוננות.
ולכן הפסידו את כל הגדלות שיכולים להגיע ממעלת העושר והגבורה, ונדמה כאילו היה "מתנתו של בשר־ודם", שאין יכולים להגיע מזה לשום מדריגה.
ועד כמה פועלת נגיעת הטבע, - עד כי אחיתופל, אשר דוד־המלך קראו )אבות ו, ג( "רבי אלופי ומיודעי" )עי' תהלים נה, יד(, אביר הרועים, ראש הסנהדרין, "ועצת אחיתופל אשר יעץ בימים־ההם, כאשר ישאל איש בדבר האלקים" )שמו"ב טו, כג(, - איך מצרפים אותו כלל לבלעם־הרשע?
שמשון־הצדיק - איך מצרפים אותו אל גלית הרשע? הלא שמשון הי' נביא ה', "שופט את ישראל", וכשיעקב ראה בנבואתו את שמשון, חשב כי זהו המשיח, ואמר )בראשית מט, יח( "לישועתך קויתי ה'"!
"קורח מישראל" - קורח הלא מטועני־הארון הי' - "אשר יחדיו נמתיק סוד )תהלים נה, טו(, זה אהרן וקורח" )במד"ר יח, יז(, - ואיך מצרפים אותו אל גלית והמן?
ובהכרח הצירוף הוא, שחז"ל לימדונו בזה, שה"פשט" באחיתופל עלינו לדעת מבלעם הרשע: הסוד של בלעם הוא כל־כך מקיף, עד שגם אחיתופל נאבד מן העולם; הסוד של גלית הוא כל־כך מקיף, עד שגם שמשון נאבד מן העולם; הסוד של המן הוא כל־כך מקיף, עד שגם קורח נאבד מן העולם.
וממה? מגלים לנו חז"ל "שלא היתה מתנתם מן הקב"ה, אלא חוטפין אותן לעצמן".
ומה כל הפלא, הלא דור המדבר בודאי הי' גדול מאד, וכאמרם ז"ל )מכילתא בשלח( "מה שראתה שפחה על הים, לא ראה יחזקאל בן בוזי", ואחרי קבלת התורה, אחרי "אתה הראית לדעת", ואחרי כל המעלות שזכו להן, אמרו חז"ל )קה"ר ט, כג(: "עיר קטנה - זה סיני, ואנשים בה מעט - אלו ישראל כו', ובנה עלי' מצודים גדולים - זהו שאמרו )שמות לב, ד־ח( אלה אלהיך ישראל".
מכל מעמד הר־סיני יצא "אלה אלהיך ישראל"! בזה יש לנו ציור מה"ובנה עלי' מצודים גדולים", שמכל הסיני יצא "אלה אלהיך ישראל".
סוד גדול ונורא מאד הוא "ובנה עליה מצודים גדולים" - חוט־השערה של טבע וגוף מבטל כל המעלות לגמרי, ממש לא נמצא דבר שיוכל לעמוד כנגד טבע הגוף! זה מבהיל מאד.
על אחר, שהוא אלישע בן אבויה, רבו של ר' מאיר, אמרו חז"ל )ירושלמי מובא בתוס' חגיגה טו.( כי מפני מה תעה ויצא לתרבות רעה, מפני שאביו ראה איך שהבית מוקף בחומת־אש סביב חכמי־ישראל, ואמר הואיל וכבוד־התורה כל־כך גדול, אם יתקיים לי בן־זה אתננו לתורה, - ומפני הרושם ממחשבתו של אביו, שלא היתה כל־כך מנוקה, לא היה אחר בנו יכול לינצל.
ואף גם תורתו, שהיתה עד בלי די, כי הלא די לנו שהיה רבו של התנא הגדול רבי מאיר, לא היתה מועילה לו תורתו להצילו ממחשבה של כבוד, אף כי לא היתה המחשבה שלו, אלא של אביו.
חזינן מזה, עד כמה פועלת מחשבה־רעה ונגיעת־הטבע.
הרי מחשבה־אחת של כבוד, הכריעה את כל תורתו של אחר, וזה נורא־נוראות בסוד כח הטבע, של "ובנה עלי' מצודים גדולים".
כי ממש אין דבר שיוכל להזיז טבעים!
"בן סורר ומורה נידון על שם סופו, ירדה תורה לסוף דעתו... אמרה תורה מוטב שימות זכאי ואל ימות חייב" )סנהדרין עא:(, - כל־כך ודאי הוא לתורה כי לא יעשה תשובה! "מופרך" הוא מתשובה - ולכאורה מה עשה? "אכל תרטימר בשר ושתה לוג יין", ואמר הרמב"ן כי "בן סורר לא ידע דרך ה'", וראב"ע מבאר שהוא נידון כאפיקורס שעושה העולם־הזה עיקר.
מכאן אנו למדים איזה ענין נורא הוא הנאה, ואיזה כח מונח בטבעים.
הוא אכל וליקק שפתיו היטב, ומלקיקה־אחת כבר נהי' עולם־הזה עיקר ועוה"ב טפל, - וה"עיקר" הוא עיקר כדבעי, אשר כל חכמה והתבוננות שוב לא יעזרו לו!
סוד־גדול־כזה מונח בהנאת־הגוף, מבהיל הרעיון, כי מפני אשר פעם־אחת "אכל תרטימר בשר ושתה חצי לוג יין", נעשה אצלו עולם־הזה עיקר, - וחייב מיתה!
מפני שלא יתכן שמהנאה לא יתהוה אצל אדם עולם־הזה עיקר, ולכן נידון על־שם סופו.
מה הפלא בזה, - בני גד ובני ראובן היו מדור המדבר, דור דעה, שנא' עליהם )תהלים עח, כה( "לחם אבירים אכל איש", ועליהם אחז"ל )במד"ר כב, ט( "עשו את העיקר טפל ואת הטפל עיקר", שהיו מחבבים את ממונם, באמרם גדרות צאן נבנה למקננו, ואחר־כך ערים לטפנו, שאמרו )במדבר לב, טז( "גדרות צאן כו' לצאננו וערים לטפנו"! - איך נהי' מנפשות טפל, הלא "עור בעד עור וכל אשר לו יתן בעד נפשו"?
והגם שמשה־רבינו הוכיח אותם על־זאת, ואמר להם "בנו לכם ערים לטפכם", ואחר־כך "גדרות צאן למקניכם", והרי הם עשו תשובה, ואמרו "עבדיך יעשו כאשר אדוני דובר", וגם נעבור חלוצים לפני אחינו, ועשו יותר מאשר ציוום, מפני שהרי הוסיפו גם שבע שנים שחלקו, כמו שכתוב )שם לב, יח( לא נשוב אל בתינו עד התנחל בני־ישראל איש נחלתו.
מכל־מקום הגידו לנו חז"ל שהרושם של חביבת־ממון לא היה יכול ליפרד.
סוד־כזה מונח בהנאת הגוף, בנגיעה קלה של הגוף; היתה אצלם נגיעה קלה של חמדת הממון, ולכן כבר לא עזרו כל החכמות, "עשו העיקר טפל". ונתברר בזה מהו כח הטבע, איזה סוד גדול הוא "ובנה עלי' מצודים גדולים". כי ממש אי אפשר להזיז טבע ממקומו.
ויש לדעת זאת היטב, כי אי אפשר להזיז טבע ממקומו, - אולם, חז"ל הקדושים מגלים לנו סוד גדול, שישנו ענין "באים בכח התורה" - זהו הסוד שלא לנגוע בדברים בכחות הגופניות.
הרמב"ן )דברים כב, ו( אומר על מצות שחיטה: "וכי מה איכפת לו להקב"ה לשוחט מן הצואר לשוחט מן העורף. אלא לא ניתנו המצוות אלא לצרף בהן את הבריות, שנא' )משלי ל, ה( כל אמרת אלוק צרופה וכו', - כי האכזריות תתפשט בנפש האדם, כידוע בטבחים שוחטי השוורים הגדולים והחמורים, שהם אנשי דמים זובחי אדם אכזרים מאד, ומפני זה אמרו )קידושין פב.( טוב שבטבחים שותפו של עמלק" כו'.
אף כי הושיטה לנו התורה את השחיטה הראוי', על־דרך "באים בכח התורה", שהוא עוסק דווקא ברחמנות בשעת השחיטה, ושוב לא יגע בגופו אל השחיטה, שכן עצה־אחרת חוץ מ־"ובאים בכח התורה" לא תתכן בשום אופן!
אחרי כל־זאת, אמרו חז"ל "טוב שבטבחים שותפו של עמלק", מפני שסו"ס נוגעים בטבעים.
הרי נורא נוראות איזה סוד מונח בטבעים, והעצה היא אך ורק "ובאים בכח התורה".
ומעתה נדע מהו ענין הנאת עולם־הזה, ומהו זה שאדם ניגש פעם־אחת 'לאכול היטב' עם גופו, ובכלל מהו מעשה הגוף, ששוב אי אפשר למחוק את רושמו, וזה מבהיל מאד.
צט
רטיה על־גבי המכה
 ד' תבא, ט"ו אלול
ביררנו את היסוד הגדול של "ובנה עלי' מצודים גדולים", נוראותיו של טבע, והבריאה הגדולה של הצד הרע - "זה לעומת זה עשה האלקים", ואי־אפשר להטות טבעים, ואף השראת־השכינה אינה יכולה להציל במקום שהיתה רק נגיעה מטבעים, "ויחזו את האלקים ויאכלו וישתו" )שמות כד, יא(, - כי תיכף נתהווה "כחי ועוצם ידי". כח אדיר כזה הוא כח הטבע.
והנה יש לשאול: כי לכאורה הלא אין מפלט לאדם איך לינצל, ומה עלינו לעשות? האם ח"ו אפסה תקוה לאדם, ויפול ביאוש?
אך נראה שעל־כל־פנים אל יאמר האדם נואש, - ובכלל ענין היאוש באדם הוא מדרכי היצר, שאם יתייאש, מה ייטב בזה?
בחובות־הלבבות )יחוד־המעשה פ"ה( אנו רואים, איך הוא מצד אחד מבאר כח היצר, וכמה הנהו אורב לאדם, ושומר כל פסיעותיו, מבהיל מאד, "כי השונא הגדול שיש לך בעולם, הוא יצרך, הנמסך בכחות נפשך, והמעורב במזג רוחך כו'; ואתה ישן לו, והוא ער לך; ואתה מתעלם ממנו, והוא אינו מתעלם ממך כו', במחשבות כזבים וטענות שקרים וכו', על־כן אל תטרידך מלחמת־זולתו ממלחמתו כו', ואמרו על חסיד אחד כו', אמר להם, שבתם מן המלחמה הקטנה, התעתדו למלחמה הגדולה, )זוהי( מלחמת היצר וחייליו כו', ומה שאמר )קהלת ט, טו( "ומצא בה איש מסכן חכם", רצה־לומר על השכל כו', שאנשיו ועוזריו מעטים כו', וחכמת המסכן בזויה".
הרי מצד־זה הוא פחד ממש, שאי אפשר לכבוש בשום־אופן.
ופלא הדבר, אשר בצד־השני רואים שהחובת־ הלבבות מבטל את היצר במחי־יד, שאם רק תעמוד כנגדו, לא יעמוד לפניך, ותנצחהו, כי "קרובה היא מפלתו ואיבודו מהר".
"ועם חולשתו" של השכל, אף־על־פי־כן: "הזקתו )של היצר( מסתלקת מעל האדם בנקלה, כי המעט מן האמת ינצח הרבה מן השקר, כאשר המעט מן האור דוחה הרבה מן החושך".
ואיך הוא כזאת ה־'אף־על־פי־כן' הזה, איך מתאימים הדברים, איה המלחמה החזקה?
והנה צריך לדעת ומרגלא בפומן תמיד, כי הכל מה שנמצא בהבריאה, הוא בגדר "טבע", "ולא ישנו את תפקידם", - ואף בהצמח־הקטן יש טבעים־נוראים.
ויש לדעת, כי גם האדם, תנועותיו, ודיבורו, וכל מעשיו, כולם המה טבעים; אין תנועה, אין זיז־כל־דהו, אין מבט, אין מעשה שאינו נובע מטבע, כי לא יהא האדם גרוע ממין ירק או צמח.
לו חכמו ישכילו זאת, והיו יודעים כיצד להתנהג בכל הענינים, והיו יודעים מהי תנועה, מהו זיז.
בפני טבע, יש לכל אחד יראת־הכבוד, בידענו היטב שאין זה מהדברים הפורחים באויר.
והנה אילו ידעו כי גם אצל האדם הכל - טבעים, היו יודעים שלא תתכן קפיצה, ריצה, רקידה, דיבור בעלמא, אפי' בלי ענין 'רוח ממללא', וכבר היו יודעים כמה עולמות דיבור־אחד בכחו להפוך. כבר היו יודעים מהי הבטה־אחת!
בעלי־המחקר שאינם יודעים מרוחניות, כבר עמדו אף הם על כך, ומצאו והכירו זאת על־ידי הכלים החדשים, איזה טבעי דברים ישנם במבט־עין, שעושה רושם למרחוק, עד שהם אומרים כי עין־הרע היא תכונה של רע־עין, מין רעל שמדביק על־ידי הבטה ומחריב ממש, ועל־זה הם עמדו בלי תורה! ודברי חז"ל מלאים מענין עין־הרע.
מזה אנחנו מבינים מהי "עין־טובה", איזה שפע של ברכה היא מפיקה! הלא מבט־ עין יוצר התדבקות חזקה.
וכשאנו יודעים כי אלה הם טבעים, שוב אין כל צורך להבין כיצד הטבעים פועלים.
ולפי־זה נכיר גם־כן עניני הרחניות הסגולות, שהמה גם־כן טבעים.
וכמו שחז"ל )ב"ב י.( אומרים "גדולה צדקה שמקרבת את הגאולה", נבין גם־כן על דרך־זה, ובידענו כי כל אלה הם טבעים, שוב איננו צריכים לדעת מה הקשר בין צדקה וגאולה, רק חז"ל מגלים שטבע הצדקה לקרב את הגאולה.
איתא בבבא־בתרא )דף י.( "עשרה דברים קשין נבראו בעולם: הר קשה, ברזל מחתכו; ברזל קשה, אש מפעפעו; אש קשה, מים מכבין אותו כו'; גוף קשה, פחד שוברו".
ולכאורה קשה לאיזה צורך סיפרו לנו חז"ל האגרת הזאת?
אכן מגלים לנו חז"ל סוד גדול, כי כח־היצר הוא ממש כמו כח־הטבע, - והרי כל מציאות־ הבריאה היא בטבעים מוצגים, ורק על־ידיהם יתנהג, וחוץ מהטבעים בשום־אופן לא ינצח:
"אש קשה" - איזה מחבל, איזה מזיק הוא האש, הרי הוא מבהיל הרעיון, כי ממש מחריב עולמות, ובאמת אי־אפשר לבטלו בשום אופן, כי הוא מנצח כל־דבר, ואם יעשה כל התחבולות־שבעולם לא יועיל לו.
אולם, כך מסודר הוא בטבע, שכאשר אש נפגש עם מים, היא נעשית כל־כך אוהבת שלום, שהיא תיכף מפנה את מקומה מפני המים - "מים מכבים אותה".
ונבין באופן־זה, כי רק בטבעו שנברא עמו, היינו בהמים, אז לא היה ולא נברא האש, והס!
"ברזל קשה" - זה פשוט קשה, עד אשר בשום־עצה אי אפשר לשבור ברזל, לא לחתכו ולא לשברו ולא לנטותו, - אולם, כך הוא מסודר בטבע, שאחר כל גבורתו של הברזל, כאשר הברזל נפגש עם אש, הוא נמוג כדונג ממש, ואין רך כמותו, - "אש מפעפעו".
ולכאורה איך ובמה נפלו כחותיו, אלא מפני שלכל דבר־טבעי ברא הקב"ה את הדבר שינצחהו על נקל, ואם עושים את העצה שמוכן לו, אזי לא בכובד גדול, רק בנקל, ינצחהו.
וההיפך, אם לא יעשה את העצה שניתן לנצח את הדבר־הזה, אזי אף אם יעשה כל התחבולות שבעולם, לא יועיל לו כלום.
סגולות־כאלו מונחות בטבע! הטבע באמת חזק מאד, והרי ביארנו את כח הטבעים, ואי־אפשר לבטל טבעים בשום־אופן.
עד אשר מן השראת־השכינה יכל לצאת "ויאכלו וישתו", כאשר יד הטבעים באמצע.
אך זה הוא רק כל עוד שלא מצאו את הדבר המתאים, כי אז באמת "גוף קשה", ועוד איך "קשה"! אולם אם מוצאים את הדבר המתאים, נהי' הגוף רך כדייסה - "פחד שוברו".
"מיתה קשה, צדקה תציל ממות", גם־כן על דרך־זה, "מיתה קשה", איום ונורא! - ובצדקה נעשה בשלום... וכך הוא מהטבע, ולא בדרך סגולית.
כמו־כן נבין בענינינו, ענין "מצודים וחרמים", אין־הכי־נמי לפי הנראה נצרך ליפול ביאוש, יען שמצד־הטבע קשה מאד הטבעים, ואי־אפשר לנצח בשום־אופן, ואפילו יקחו כל מיני הכלי־זיין שבעולם, היינו כל החכמות שבעולם והפילוסופיא, לנצח את המצודים וחרמים, לא יצליח בזה כלל, ורק אם ישתמש בטבעו שמכבה אותו.
חז"ל )קידושין ל:( אומרים, "ושמתם - סם תם, ופירש"י, שלם, שאינו חסר שום הצלה, סם שלם; נמשלה תורה כסם־חיים, משל לאדם שהכה את בנו מכה־גדולה.
)מאמר־המוסגר: אגב אורחא נתבונן בהמשל, כל ענין הרע הוא רק בבחינת "מכה גדולה".
העולם תמהים: הלא מן הראוי הי' כי פעולותיו של הבורא־עולם, השלם שבשלמים, גם כן תהיינה בתכלית השלימות, ואיך זה נמצא חסרון־והעדר בבריאה? - ]ולא יספיקו תירוצים על־זה, כי אפילו אם נאמר כי כך חפץ, אבל מפני מה, ואף שיכול, אבל יותר־טוב הרי לכאורה היה, אם היה בורא בריאה־שלמה[.
שאלה־זו הביאה אחרים להאמין בשתי רשויות, חלילה, אחד בורא רע, ואחד בורא טוב. אנחנו מאמינים כי "יוצר אור ובורא חושך, עושה שלום ובורא את הכל" )ברכת ק"ש דשחרית(.
אכן התירוץ הוא, כי האמת היא שהבריאה בתכונתה וביצירתה בתכלית השלמות, ומה שנמצא רע וחסרון, אינו מצד טבע הבריאה, רק בבחינת "והכה את בנו מכה גדולה"(.
"ואמר לו, כל זמן שהרטי' על מכתך, אכול מה שהנאתך, ושתה מה שהנאתך, ורחוץ בין בחמין בין בצונן וכו', כך אמר הקב"ה לישראל, בראתי יצר־הרע, בראתי לו תורה תבלין".
הנה הראונו לדעת מהי הנאת הגוף, האכילה היא איומה ונוראה, "מלא כריסא זיני בישי", ונקרא בזה עושה עולם־הזה לעיקר.
"בן סורר ומורה נידון על שם סופו" )סנהדרין עא:(, ואין שום עצה לכך, איזה עיקר גדול נהי' העוה"ז ע"י הנאת הגוף, שאם נהנה מן עולם־הזה, אם רק מרגיש הנאה, בזה לבד נקרא שעושה עולם־הזה לעיקר, וכל החכמות אינן יכולות לעזור לו.
"עד שיתפלל אדם שיכנסו דברי־תורה לתוך מעיו, יתפלל על אכילה ושתי' שלא יכנסו לתוך מעיו" )תדא"ר פכ"ו; מובא בתוס' בכתובות קד.(.
איננו יודעים כלל מה גורמת אכילה־אחת של תאוה, אשר כל התורות לא תעזורנה לו עוד, הכפירה שנוצרה על ידי אכילה אחת, ואיזה עיקר נעשה עולם־הזה, - כי "עיקר" הוא סוד ההנאה. - אותו דבר שנהנים ממנו הוא ה"עיקר".
אולם, יש בזה סוד, כי אף שהטבע הוא כח אדיר, עם־כל־זאת, "כל זמן שהרטי' על גבי מכתך, אכול מה שהנאתך, ואין אתה מתיירא", - האין זה מהפלאים?
אלא שנבין זה בהנ"ל, כי מהטבע הוא, שאם רק נתחברו המכה והרטיה, נעשו בשלום ושלוה.
הרואה את החפץ חיים שליט"א )זללה"ה( רואה פלאים, הוא דורש כמה דרשות על עניני אכילה, על שינה; הלא הוא חיבר את "שמירת הלשון" - ומדבר כל היום, וגם על בני־אדם הוא מדבר, על דבר המחוייב, ואיך לא ידבר, כי האם הוא יעבור על )תהלים קלט, כב( "תכלית שנאה שנאתים"? הוא גם כועס כמה פעמים; וכשאחז"ל )סוטה יב. חולין צא.( "צדיקים ממונם חביב עליהם יותר מגופם", הוא גם־כן מתנהג ככה, הוא מדבר על כסף.
והפלא־לראות הוא, כי הדברים אין נוגעים אליו כלל, שום־דבר אינו מזיז אותו ממקומו, לו אין זה שייך, ולא מזיק לו כלום, הוא אותו קדוש, אחר המעשה כלפני המעשה!
כל־אחד מאתנו יודע היטב מהו כעס, שאם יכעוס פעם־אחת, לא יבוא למנוחתו זמן־רב, וכל אחד יכול להרגיש בעצמו איך "כל מיני גיהנום שולטים בו" אם רק כועסים פעם־אחת, כי מבעיר הוא את כל המצודים, וכולם בוערים אז כאש, "הקנאה התאוה והכבוד".
אבל להאיש הבעל־תורה, לזה שהרטיה מונחת על מכתו, "אוכל ושותה, ורוחץ בין בחמין בין בצונן, ואין מתיירא".
סוד־הדברים הוא: צריך באמת לדעת "קשה יצה"ר שאפילו הקב"ה קראו רע" )קידושין ל:(, והוא בלתי תכלית, וזה כח הטבע, וטבע אי אפשר להזיז מהמקום, וכמעט אין עצה נגד טבע.
ואולם יש כאן סוד גדול - וגם זה בטבע - "בראתי יצה"ר בראתי לו תורה תבלין", "כל זמן שהרטי' על־גבי מכתך, אכול מה שתרצה", ואם אבן הוא נימוח, ואם ברזל הוא מתפוצץ; ישנם מדריגות שהנהו "כאבן", או "כברזל", אבל עכ"פ "משכהו לבית־המדרש" וכו', זה מהפלאים הגדולים, אבל אפשר לראות זאת בחוש.
כאשר האש מלהטת, כל הטורח הוא להביא את המים, - אך אם רק ישנם המים, אין כבר כל סכנה, - "מים מכבים אותו".
"ושמתם את דברי אלה על לבבכם" )דברים יא, יח(, - לשים את התחבושת על המכה אינה מהדברים הקלים, ועל־זה יסובב כל העבודה, אך לא יותר, כי אם היא חבושה, כבר אין המכה ולא כלום, שעוה ממש!
ראש־השנה ממשמש ובא, יום הדין הגדול והנורא, אשר מי יכילנו, והמתבונן קצת בדברינו, יודע היטב איזו שייכות יש לו אל ראש־השנה, "כי מי יצדק לפניך בדין".
הלא מבהיל הוא לדעת כח הטבע לפי דברינו, אשר אי־אפשר בשום אופן לנצח ולזכות במלחמה חזקה־כזו, אם רק נסמוך על עבודתינו.
ומגלים לנו חז"ל טבעים כאלה, שאיננו צריכים לדעת כלל כיצד "מים מכבים את האש", רק שסגולה־זו טמונה בטבע; אש הוא כח עצום, אבל מים מכבים אש.
חז"ל )שבת קיט:( אומרים: "כל העונה אמן בכל כחו, מוחלין לו על כל עוונותיו", וכן אמרו )שבת קיח:( "כל השומר שבת כהלכתו, אפילו עובד ע"ז כדור אנוש, מוחלין לו", וכן אמרו )ר"ה יז. יומא כג. פז: מגילה כח.( "כל המעביר על מדותיו, מעבירין לו על כל פשעיו".
מהו המהלך בזה? באמת איננו יודעים את המהלך, אבל כך הם טבעי הדברים, "כל השומר שבת מוחלין לו", "כל המעביר מעבירין לו", - זהו פתח תקוה לאדם, כי דרכים־אחרות נגד טבע אין לנו.
ק
"תכון תבל בל תמוט"
 ב' תבא, י"ג אלול
כאשר בונים בנין, ישנם לכל בנין כמה פרטים המוכרחים לאותו־הבנין, וצריכים לאומן חכם לחשוב בראשונה כל תכניתו של הבנין, אך עכ"ז בראשו של המהנדס עדיין יוכל לתפוס־מקום גם יופי הבנין וכדומה, - אבל כאשר ניגשים לבנות גשר על הנהר, אשר זהו בנין העומד בתוך המים, וכל המקום שרוצים להעמידו הוא מתנגד לכל קיומו, הרי בהיות אשר יודעים עד כמה המים עלולים לשטפו ולעקרו, ובהיות יודעים ג"כ את צרכו של הגשר, ואשר הוא מוכרח להיות קיים, - ודאי הוא שראשית־כל חושבים תיכף איך להעמיד הבנין בתוקף ועוז שיוכל להתקיים במים, וצריכים לבנותו בחשבונות רבים מקודם, ומוכרחים בעיקר להתחשב בכח המים לשפשף ולשטוף ולעקור את העמודים, ולהפוך כל הבנין, ומתכננים שיוכל לעמוד לפני כל המנגדים והמחריבים, ושום דבר לא ינדנדהו ולא יקלקלהו בשום־אופן, - ומשימים עין בעיקר לשמור מאד על חוזק החומר, ושיהי' הבנין מוצק היטב, עד ששוכחים לגמרי להשים־לב אל ענין יופיו של הגשר.
וזהו מה שכתוב )תהלים קיט, צ( "לדור ודור אמונתך, כוננת ארץ ותעמוד", וכן )שם צג, א( "עוז התאזר אף תכון תבל בל תמוט".
כאשר ברא הקב"ה את הבריאה, תכן אותה ובראה באופן אשר היא שמורה ומובטחת לבל תמוט ממקומה, ונתן בה כח וגבורה אשר אין שום דבר בעולם אשר יוכל להזיזה ולהפילה ולהרסה. - ומאחר שרצה הקב"ה בקיומה של הבריאה, יכולים אנו כבר להבין חזקה ותקפה של הבריאה, שדבר חזק מזה כבר אינו במציאות, עד אשר היא "בל תמוט".
הלא אמרו )ספרי ר"פ האזינו; רש"י נצבים ל, יט( על הבריאה "לא שינתה מדתה", וכן אומרים )בקידוש לבנה( ש"לא ישנו את תפקידם".
זהו מפני שהוא "תכון תבל בל תמוט", שהרבש"ע כוננהו לעמוד בנאמנות, בלי שום השתנות.
חז"ל )ב"ר ג, ט( אומרים שהקב"ה "הי' בונה עולמות ומחריבן", עד )בראשית א, לא( "וירא אלקים את כל אשר עשה והנה טוב מאד, - אמר דין הניין לי", - בריאה־זו היא כבר מוצקת היטב, שתעמוד ותתקיים היטב עד סוף כל הדורות!
כי סוד הדבר הוא שהבריאה בנוי' בתוך מים, כי הוא על ימים יסדה, ועל נהרות יכוננה, ובהיות שזהו מצב הבריאה, לכן היא מוכרחה להיות באופן ש"בל תמוט".
ונבין אופן "בל תמוט", שהוא מצד עצמו, מצד הטבע, הבריאה מחוזקת, עד שלא נצרכה סיוע מצד אחר, היינו שלא היו מוכרחים אף לקבלת־התורה על קיום הבריאה.
וכן באדם־הראשון היתה הבריאה מושלמת, ובמחשבתו כך יכול היה להשלים אותה כולה.
ונבין ג"כ ענין החטאים. חז"ל )נדרים כב:( אומרים: אלמלא חטאו ישראל, לא ניתן להם אלא חמשה חומשי תורה וכו' בלבד וכו', מאי טעמא )קהלת א, יח( "כי ברוב חכמה רוב כעס", - רוב החכמה שיש לנו, נובעת מרוב כעס שהכעיסו להקב"ה.
ואילולא חטאו, היו לנו רק חמשה חומשי תורה לבד, בלי נביאים וכתובים.
והנה הלא מצינו כי האבות הקדושים, וכן אדם־הראשון, לא היתה להם תורה כלל, - זהו מהיסוד של "בל תמוט" של הטבע, בלי כל סעד, וללא זיקה למורה דרך.
כי היה שכלם זך, ויצרם חלש, ונפשותם היו נמשכות אחר שכלם, והמעט מן המצות היה מספיק להם בהשלמת עבודת האלקים וכו', ולא היו צריכים אל הפרישות היוצאת מהדרך השוה התוריה )לשון חוה"ל פרישות פ"ז(.
ואין לנו מושג עד כמה הטבע־לבד הנהו באופן אשר בלתי־אפשרי לצאת חוצה, עד היכן הוא ה"לא שינו את מדתם" של הטבע.
והלא הערבון החזק ביותר עבור הגוף, המבטיח קיומו של הגוף, הרי הוא פשוט שטבעי הגוף־עצמו הם המבטיחים את קיומו של הגוף.
וצריכים לדעת, כי כדוגמת־זאת הוא גם ברוחניות, הבטחון החזק ביותר הוא מצד הטבע עצמו, ואין לנו דבר יותר חזק ממנו. הבטחת קיומה של הנפש היא טבעי הנפש.
ואך כי איננו מכירים את מהות טיבם של טבעי החכמה; לו הי' לנו מושג מהו שכל חזק, היינו מבינים בפשטות כי חוזק השכל הוא כל־כך, אשר מצד השכל לבד, כאשר טבעי השכל בשלימותם, יכולים בני־אדם להשליך עצמם לאש בעד שכל לחוד, וזה עוד יותר פשוט ממה שאנחנו מבינים שבעד הרבש"ע יכולים להשליך את עצמם באש.
אברהם־אבינו עליו־השלום, עוד לפני שזכה למעלותיו, הלך לכבשן האש, עדיין לא הי' לו כל גילוי, רק אשר אמנם שכל־חזק הי' לו.
זהו החוזק של טבעי החכמה, בנין מוצק, לבלי להשבר ולצאת חוצה.
בענין אדה"ר, מבאר הרמב"ן )בראשית ב, ט; דברים ל, ו( כי כל עניניו הלכו מצד הטבע, שהיה עושה בטבעו מה שראוי לעשות, כאשר יעשו השמים וכל צבאם, "פועלי אמת שפעולתם אמת ולא ישנו את תפקידם", - "ולא ישנו", לבלי לסטות מהגדרים.
יען שמטעם ה"בל תמוט" אופן בנינה של הבריאה מחוזקת, עד שאי־אפשריים חטאים.
ואיך הוא אי־אפשר, איך זה לא יוכלו לצאת מהגדרים? הלא אפשר לחטוא?!
הענין הוא בדיוק על־דרך שאנחנו אומרים כי מלאכים אינם יכולים לחטוא - מהו זה ש"אינם יכולים"? ולמה, מפני מה לא? - אכן מתוך טבעי החכמה וההכרה אינם "יכולים"!, - וזה נקרא "אינם יכולים".
"לא תוכל לאכול, יכול אתה אבל אינך רשאי" )דברים יב, יז ברש"י(! - והנה סוף־סוף כתוב "לא תוכל", המקרא קורא זאת בשם "לא תוכל"?!
הביאור הוא, כי ה"אינך רשאי" הוא באמת "לא תוכל", כי אי־אפשר לצאת מהגדרים.
הסבא ז"ל היה אומר בציור, שאי־אפשר ללכת ערום ברחוב בשום־אופן, ובאופן שאף בעת־הדליקה רח"ל הנהו מוסר נפשו לחטוף משהו על גופו.
והאם גם־כן אי־אפשר לו? - והלא ישנה הבחירה, ואפשר ואפשר?! - התשובה היא: אי אפשר לצאת מהטבעים.
וכן מהו "לא תוכל", וכי אמנם אי־אפשר לו?! - אלא שמצד טבעיו הוא שאי־אפשר לו, וזה נקרא ש"אינו יכול".
וכמו שהמלאכים אמנם יכולים לחטוא, הרי כי ישנם אופנים כיצד יכולים לצאת מהגדר.
וכמו שמצינו שאמרו )בראשית יט, יג( "כי משחיתים אנחנו" וכו', - וכן הארץ חטאה ב"עץ עושה פרי" )בראשית א, יב(, ולא הוציאה "עץ פרי", כמאמרם ז"ל )ב"ר ה, ט; רש"י א, יא(, - הרי יכולים לחטוא!
כך גם אדה"ר הי' יכול, ובסוף באמת יצא מגדריו.
סוד הדבר הוא, כי אין לצאת מהגדרים, ובנין האדם צריך להיות מוצק.
ואלמלא חטא, לא היתה נצרכת התורה למען שמירת כחותיו, יען שמטעם "בל תמוט" מוצגת הבריאה, ובכללה אברי האדם, עד שאינו־יכול בשום־אופן לצאת מגבוליו, וכל אבריו הנם קשורים בחבלים חזקים, עד שהנהו משומר מכל הצדדים.
אלא שמצד החטא, היינו היות שאפשר לו עכ"פ ליצא מגבולי הטבע, ולהיות ניתר מהחבלים, על־זה ניתנה התורה והמצות, למען הביא אותו שוב לגבוליו, שלא יהיה חוצה.
כאן הוא סוד התורה; סוד התורה הוא לגדור ולבנות היטב, ולהקים משמרות מסביב.
חז"ל )מכות כג: זוהר ח"א קע( אומרים "רמ"ח מצות־עשה ושס"ה מצות לא־תעשה, כנגד רמ"ח אברים ושס"ה גידים".
ויש לדעת את האמת, כי הבטחון האמיתי מונח באברים וגידים עצמם; מצד טבעי הגידים צריך להיות "לא תלך רכיל", "לא תגזול" וכדומה, ולא לצאת מגדרי הטבעים בשום־אופן.
ואם אמנם היתה איזו יציאה, כבר נתנה על־ זה התורה אזהרה, כלומר: שיהיו מוסיפים לגדור ולבנות מסביב עוד, שיהי' מבוצר היטב בבנין מוצק כחומה, אשר עומד לפיקוח ולמשמר.
כך צריך להבין "לאוין": לא־תעשה הוא הקמת משמר־פיקוח שלא יגנבו.
אם נרצה לקבל ציור מכחו של "משמר" זה, שמצוה נקראת שומר גדול, שאינו מניח אותו ליצא חוצה:
נראה נא מה שחכמינו ז"ל )מנחות מד.( מספרים, מעשה באדם אחד שהי' זהיר במצות ציצית, שמע שיש זונה בכרכי הים כו', באו ציציותיו וטפחו לו על פניו וכו', אמרה לו כו' שתאמר לי מה מום ראית בי כו', אמר לה, העבודה כו', מצוה אחת ציונו ד' אלקינו וציצית שמה" כו'.
וזה מבהיל, במצב כזה, שיצא מגבוליו עד שבא למעשה כזו, - אפילו־הכי, ציצית, ענין "וראיתם אותו וזכרתם", העדות על המצות, זה הביא אותו שוב לגבוליו; הקיפה אותו מצות ציצית, לבלי לצאת מהגדר בשום אופן!
האמת הוא: מצד הגיד לבד, גם־כן לא תתכן זנות, רק מן הסתם ישנה דרך שיוכלו לצאת מהגדר, ואז בונה מצות ציצית גדר סביב, אשר שוב לא יוכלו לצאת.
וזהו הסוד של "לעבור עליו בשני לאוין" שאנו מוצאים כמה פעמים, - ולכאורה אין מובן למאי נפקא־מינה.
אכן זהו ג"כ על דרך זה: ישנם מקומות שהתורה לא סמכה על משמר־פיקוח אחד, וידעה כי לאו אחד עדיין אינו בנין מוצק, כי אפשר לו להאדם לבוא למצב כזה, אשר גם לאו אינו שומרו ומצילו, - נתנה התורה עוד לאו, "לעבור עליו בשני לאוין", ב' שומרים.
הרמב"ן )במדבר לו, ז; דברים יז, א; כד, ח( כותב, כי ספר משנה־תורה חזר על כל המצוות, מלבד הלכות עבודה במעשה הקרבנות, וטהרת הכהנים ומעשיהם, מפני ש"כהנים זריזים, ומוזהרים הם, ודים בהתראה אחת, לא יצטרכו לאזהרה אחר אזהרה".
אין להבין שבמשנה־תורה חזרו עוד הפעם, אלא הכוונה היא ששם הקימו עוד משמר־פיקוח, ואילו "כהנים זריזים הם", ואינם זקוקים למשמר־פיקוח נוסף, להם מספיקה "תורת־כהנים" בלי "משנה_תורה".
בכלל יש להתבונן: כשהתורה הצריכה תרי"ג משמרות־פיקוח על האדם, יכולים להתבונן מזה איזה 'גנב' הוא האדם, מבהיל!
ונצייר ... באופן אשר אדם־אחד עומד עליו שומר מזויין, ומשגיח עליו, ואינו מניחו ליצא, ואם נראה כי את אדם־אחד שומרים עשרה שומרים, אז נאמר שבודאי הנהו אסיר גדול, שמוכרח לשמירה כזו.
ונתבונן כי את האדם שומרים עליו תרי"ג שומרים מזויינים; רמ"ח מצות־עשה ושס"ה מצות־לא־תעשה; שומר אחד בעד כל אבר ואבר, ובעד כל גיד וגיד קשור בו לא־תעשה ששומרו כראוי, - שנצטרך לומר על־זה, שהיות שמקודם, מצד טבעי הדברים, האבר אינו מוכרח להמצות־לא־תעשה, מטעם שנברא בה"בל תמוט", שאי־אפשר לו ליצא מטבעיו בשום־אופן, ואם עכ"פ יוצא באיזה אמצעי, אזי מיד ניתנה לו הלאו, - שנצרך להבין שהלאו אינו חוצה מן האבר, אלא שמיניה וביה הוא, - זהו ענין המצות!
וזה )דברים כג, י( "כי תצא מחנה על אויביך, ונשמרת מכל דבר רע", - וכי בעת שיושב בביתו אינו מצווה על "ונשמרת"? - וביארו ז"ל )ספרי, מובא8 ברמב"ן( שכלול בלאו־זה עוד אזהרות כפילות על ציווים ידועים, ואחד מהם לשון־הרע, אף שגם בביתו מצווה בלא תלך רכיל )עי' כתובות מו.(.
והביאור הוא, שישנו אבר אחד שנקרא כזאת, וטבעיו "לא תלך רכיל", ועכ"פ מוכרח לקיים הלאו, - אבל בעת המלחמה אז לא די בלאו היחידי, ומוכרח ללאוין כפולין, מטעם שאז לא נמצא במצבו השקט.
ולנו נצרך להבין, שהלואי נמצאים אנו בהיותנו יושבים ועוסקים בתורה, וגם בהיותנו מתפללים שמונה־עשרה, במצב שקט כזה שנמצאים דור המדבר בהמלחמות, וכידוע התרגום יונתן במלחמת מדין )במדבר לא, נ(.
ושוב רואים אנו שעכ"פ צוה הרבש"ע וחפש עצות לזה שעכ"פ בשום מצב בעולם לא יצא מטבעיו, ויהיה שמור ובל תמוט.
וכמו־כן לנו, עיקר מצבינו יהיה להשגיח על עצמינו שעכ"פ יהיה משומר, ולא יהיה פרוץ, ולא יצא חוצה.
ובפרט בדברים שמרגישים אנו שפרוצים בזה, להשתדל ולעשות סייגים וגדרים, וכל מה שפרוץ בזה, יעמיד עוד שומרים על־זה.
וכמו שרואים אנו, שחז"ל )ספרי ראה פכ"ד( אומרים, שעל הדם נתנה התורה כמה לאוין, רק חזק לבלתי אכול הדם, מפני שהיו שטופים בדם קודם מתן־תורה.
נראה מזה, כי איפה שהאדם שטוף, אי־אפשר לסמוך על נקלה, צריך כבר להקים כמה משמרות.
ונבין בציור, כי בעת שיושב אדם בבנין על היבשה, אז אינו מוכרח להשגיח על בדקי הבית, אבל אם נוסע בספינה על הים, אז משים־עין בזהירות יתרה על סדק־קטן, ומבין הסכנה בזה, ותיכף, מחזק זאת ומטיח זאת.
כן בנידון דידן, באותו פרט שאנו פרוצים בזה, נצרך שימת עין והתבוננות במדה מרובה, ויוסיף חיזוק עוד ועוד.
במצבנו אנו יודעים היטב איפה אנחנו עומדים, כי איפה איננו פרוצים ושטופים! מבהיל איזו עבודה מוטלת עלינו, לעשות לעצמנו גדר על־גבי גדר!
קא
זכרוניכם לטובה
 ערב ראש־השנה
מ"ר פ' אמור )כז, ג( ר' יעקב בר זבדי פתח )יחזקאל כט, טז( ולא יהי' עוד לבית־ישראל למבטח מזכיר עוון, וכתיב )ישעיה ו, ב( שרפים עומדים ממעל לו שש כנפים שש כנפים לאחד, בשתים יכסה פניו, ובשתים יכסה רגליו. ...ובשתים יכסה רגליו - שלא יראו פני השכינה, דכתיב )יחזקאל א, ז( וכף רגליהם ככף רגל עגל, וכתיב )שמות לב, ח( עשו להם עגל מסכה", על שם )שם( ולא יהי' לבית־ישראל למבטח מזכיר עון.
תמן )ראש־השנה כו.( תנינא, כל השופרות כשרות, חוץ משל פרה, ולמה חוץ משל פרה, אלא מפני שהוא קרן של עגל, וכתיב )שם( "עשו להם עגל מסכה", על שם )שם( "ולא יהי' לבית־ישראל למבטח מזכיר עוון".
תנינן )סנהדרין נד.( ואיש אשר וגו' מות יומת ואת הבהמה תהרוגו. ואשה אשר וגו' והרגת את האשה ואת הבהמה )ויקרא כ, טו־ז(, אם אדם חטא, בהמה מה חטאה - אלא מפני שבאת תקלה על ידה לאדם, אמרה תורה תסקל, שלא תהא בהמה עוברת בשוק, ויהיו אומרים זו בהמה שנסקל פלוני על ידה, על שום: ולא יהי' עוד לבית־ישראל למבטח מזכיר עוון.
"שור או כשב או עז כי יולד" )ויקרא כב, כז(, וכי שור נולד, והלא עגל נולד, אלא משום שעשו להם עגל מסכה, לפיכך קראו הכתוב שור ולא עגל".
יסוד גדול כל כך הוא ענין "מזכיר עוון", התוה"ק נזהרה שלא יהי' בשום אופן איזה מזכיר עוון, מפני שהתוה"ק יודעת היטב מהו להזכיר עוון.
כבר הזכרנו )ש"ק שופטים( ענין )מיכה ו, ה( "עמי, זכר נא מה יעץ עליך בלק בן צפור, ומה ענה אותו בלעם בן בעור כו', למען דעת צדקות ה'", - ומה רצה? לא בקש לקלל כפי מה שנשים קוראות "לקלל"; ממה שכתוב "ויהפך ה' א' לך את הקללה לברכה", נראה כי הברכה היתה רק - לספר שבחי הכלל־ישראל, ומזה מובן ההיפך, שהקללה פירושה - להזכיר עון.
סוד־גדול־כזה טמון בהזכרת עוון, וסובב הקב"ה שלא תהי' ח"ו שום הזכרת עוון, כי הזכרת עוון סכנה גדולה היא.
זוהי הכוונה בכל הפרטים שחז"ל מונים במדרש הנ"ל.
כל־כך מסתעף היסוד של הזכרת עוון, עד שהוא מסוכן להזכיר שם "עגל". להעיף מבט על "רגליהם ככף רגל עגל" - סכנה היא.
מצינו בחז"ל )ראש־השנה כו.( שמפני מה הכה"ג נכנס לפני־ולפנים לעבוד עבודה בבגדי־לבן, ולא בבגדי־זהב, לפי ש"אין קטיגור נעשה סניגור" - גם בזה המכוון למנוע הזכרת עוון, שלא לעורר זכירת חטא העגל.
על־כן מצינו בהלכה )תקפ"ד( שאסור להזכיר בר"ה את המלה "חטא". ר"ה הוא יום הזכרון, כל הסוד של ר"ה הוא "שיעלה זכרונכם לפני לטובה", ובזה כל הזכרה היא סכנה.
לכן אין אומרים וידוי בר"ה, אף שהוידוי הוא מעיקרי התשובה, כדי לא להזכיר חטאים.
והרמ"א )תקפ"ג ס"ב( מביא, שאין לאכול אגוז בר"ה, מפני שאגוז בגמטריא חטא, הרי גם גמטריא של חטא היא מסוכנת!!
מזה יוצאת הערה נוראה: אחרי שהסוד של הזכרת עוון הוא כל כך מקיף עד שאין להזכיר אפילו גמטריא של "חטא" מחמת הסכנה הכרוכה בזה, - מי יוכל להתבונן איזו הזכרת עוון הוא ח"ו עוון עצמו!!
אם־כן עד כמה חייב אדם לחגור שארית כחו, שלכל־הפחות בראש־השנה לא יהי' לו ח"ו שום מכשול עוון, ראשית - בגלל העוון עצמו, ושניה - מפני שעוון בר"ה מזכיר העוונות של כל השנה. אם ח"ו נכשלים בר"ה בביטול תורה, בהקפדה, ובשאר מידות ועוונות - הרי מלבד הזכרת העוון שבאותו חטא, הרי ביטול־תורה־זה מזכיר כל ביטולי־התורה ממשך כל ימות השנה, וכן הקפדה, מזכירה ההקפדות מכל השנה... הרי נורא נוראות חלילה, חטא אחד בימי ראש השנה...
עד כמה שאפשר, על האדם להזהר שלא ייראה אצלו שום חטא ועוון, לא במעשים ולא במידות, ועד כמה שאפשר יש לכסות ולהטמין כאילו אין שום חטא, אין שום מדה רעה, המבין יבין עד כמה ענין זה בנפשו ממש!
קב
הרשעים אינם רעים בטבעם
 ב' וזאת הברכה, ה' עשי"ת תרפ"ז
הגר"א )בסידור אשי ישראל, בפירוש אבני אליהו(, בברכת ולמלשינים, וז"ל, היא ברכת המינים, ונתקנה על סדר הכתוב שאמר שלמה־ המלך ע"ה במשלי )משלי ו, יב־ד( "אדם בליעל איש און, הולך עקשות פה, קורץ בעיניו, מולל ברגליו, מורה באצבעותיו, תהפוכות בלבו, חורש רע, בכל עת מדנים ישלח" וגו'. - 'וכל הרשעה', כלל מה שחשב בפסוק שני "קורץ בעיניו, מולל ברגליו, מורה באצבעותיו", כי שורש רשע הוא מי שהשקט לא יוכל, כמש"כ )ישעיה נז, כ( "והרשעים כים נגרש, השקט לא יוכל, ויגרשו מימיו רפש וטיט", כוונתו כי הרשעים אינם רעים בטבעם, רק שתכונתם שהשקט לא יוכלו, כים נגרש מרוח מצויה, יעוררם מחמת קנאתם וכו'.
אדם כזה, אשר לכאורה הרי צריכים לשוטט בכמה־מדינות כדי להגיע אל כזה אדם, הלא כל הרשעות שבעולם נאמרו עליו, ובכל־ זאת אומר הגאון אפילו על אדם כזה, כי "הרשעים אינם רעים בטבעם, רק שתכונתם שהשקט לא יוכלו", היינו שהולך כסוס במלחמה, בלי חשבון, - ואילו היה עושה חשבון בנפשו, אזי היה מתהפך האיש הבליעל הזה לאיש טוב, ואור גדול היה בא בו.
רק שעיקר אבדון של רשעים מפני שאין היצר מניחם לחשוב עם נפשם, - ואם היה מניח מעט רגע, אזי היה יוצא מאפילה לאור גדול, מפני שבאמת הרשעים טובים המה בטבעם.
סוד גדול כזה מגלים לנו ברוממותו של האדם, שסוף כל סוף "אינם רעים בטבעם".
מוצאים אנו בחז"ל, שמספרים לנו כמה מעשיות, הסיפור של נבוזראדן )גיטין נז: סנהדרין צו: איכ"ר פתי' כג; קינה לד( שנכנס לבית־המקדש ומצא דמו של זכריה הנביא, וביקש להשקיט הדם, וחז"ל הרי מספרים איזה מעשים שפעל ועשה, עד שהרי כבר אחז אצל "הכלה אתה עושה לשארית יהודה".
מה היה רצונו? איזה מהלך יש לכל הדבר? ... ממש הרי אי־אפשר כלל להיות מחשב רשעות כל־כך מרובה, כזה ים של אכזריות!
ובסוף אומרים חז"ל, "נשא עיניו לשמים, מה על נפש־אחת כך, אני שהרגתי כמה־ נפשות על אחת כמה וכמה, ונתגייר".
איך מבינים זאת? איך יש בכח חשבון־זה להיות מהפך נבוזראדן כזה?
רואים הרי בעליל, כי "הרשעים אינם רעים בטבעם", - והיאך יתכן אחרת? - אילו היו רעים בטבעם, הרי לא יכול להיות זאת בשום אופן; האם היתה בעולם התהפכות־כזו, מרוצח גדול כזה, לבעל־תשובה, אם היה הרע שלו בטבע, אלא לאו כהנ"ל.
וכזה מצינו הרבה מעשיות בדברי חז"ל, כמו )ברכות י.( בהנהו בריוני שציערו מאד את רבי מאיר, שמתחילה רצה ר"מ לקללם, עד שאמרה לו אשתו מי כתיב )תהלים קד, לה( יתמו חוטאים, "יתמו חטאים" כתיב ]א"ה כנראה צריך תיקון להביא המעשה בסנהדרין דף לז.[, - ומסתמא כיון שרצה ר"מ לקללם, היו רשעים עד בלי די, ומ"מ חזינן כי אחרי מותו של ר"מ עשו חשבון, ואמרו עד עכשיו ר"מ הגין בעדנו, מי יגן עכשיו, - חזינן כי מרשעות כל־כך, בחשבון קטן נתהפכו לאנשים צדיקים וישרים.
עוד מצינו באלעזר בן דורדיא, שהרי מספרים עליו חז"ל )ע"ז יז.( "לא הניח זונה", ולבסוף כאשר אמרה לו "אף אלעזר אינו חוזר", כתוב כי "הניח ראשו בין ברכיו, וגעה בבכיה, עד שיצאה נשמתו, - ויצאה בת־קול ואמרה: רבי אלעזר בן דורדיא מזומן לחיי העולם־הבא".
ומבהיל הרעיון, כי הנה במצב כזה, של "לא הניח זונה", רשעות כל־כך שפילה ונבזית, מתפעלים על־ידי איזה דיבור, להיות מתהפכים כל־כך עד "געה בבכיה"?
ולכאורה איך הוא מהלך זה הדבר, אשר מאפילה כל־כך גדולה, יצא אדם ברגע כל־כך קטנה, לכל־כך אור גדול?
הרי בעל־כרחינו עלינו לומר, כי "הרשעים אינם רעים בטבעם", יען כי מן רע ממש, אי אפשר בשום־אופן התהפכות כזו, - ואך כי זהו סוד של "והרשעים כים נגרש, השקט לא יוכל", זהו "ים זועף", סערה ממש, אשר בזה מונח כל סוד הרשע, שאינו עומד כרגע, וכסוס שוטף במלחמה, בלא לעצור את־עצמו להיות הולך הלאה והלאה מדחי אל דחי, - ואם אירע לו איזו סיבה של השקט, אז בטל כל הרע.
וכזה מצינו בפתגם העולם שאומרים על אחד שאינו רע בטבע, והראיה שהרי אילו מרצים ומפייסים אותו, אז הנהו טוב ממש, אלא כי כל האכזריות שלו מאיזו סיבה של "כים נגרש".
האבן־עזרא מבאר הפסוק )תהלים א, ג( "והיה כעץ שתול על פלגי מים" וגו', כי זהו סודו של הצדיק, "נצר מטעי", וההיפך הוא "כמוץ אשר תדפנו רוח", "כים נגרש מרוח מצויה", "יעוררם מחמת קנאתם".
והלא רואים אנו איזה מעשים־רעים נובעים ויוצאים מן "כים נגרש", אצל נבוזראדן הרי היה לא יותר מן "כים נגרש, השקט לא יוכל", והלא ... מעשה תעתועים.
על־דרך־זה צריך להבין, מאמר חז"ל שזהו יסוד לתשובה, )ילקוט יחזקאל שנ"ח ועוד( שאלו לחכמה 'נפש החוטאת מה תהא עליה', היינו אם יש עוד תקוה לאחר החטא שעכ"פ ישאר מה מאנושיותו, והיתה תשובה של החכמה 'חטאים תרדף רעה', נבואה אמרה 'תמות', היינו שהשיבו כי אחר החטא אין תקוה, שהחטא לקח והוציא את כל חייו, ולא נשאר כלום, תורה אמרה 'יביא קרבן ויתכפר', שבאיזו דרך יש עוד תקוה להשיב כמקדם, אבל בלאו־הכי המציאות שהחטא לקח את הכל, עד הרבש"ע עצמו שאמר 'יעשה תשובה ויתכפר'.
וצריכים להבין זאת כן, - חכמה, נבואה, תורה, הם יש להם את המקום שלהם, שורש שלהם, - כאשר הם ראו 'נפש החוטאת', בשום־אופן לא היו משיגים שעוד ישנה עצה ותיקון לזה, שהחטא הביא עליו את כל הרע, ונעשה לו זאת לטבע, ומשום־הכי אבדה תקותו, ובשום־אופן לא היו עומדים על רוממות האדם, על שורש האדם.
עד שאמר הרבש"ע 'יעשה תשובה ויתכפר', דבר זה גילה, שסוף כל סוף עדיין אין האדם מגורש.
סוד החטא הוא אמנם 'ריחוק', ואף כי לאחר שחטא הרי כתוב )בראשית ג, כד( "ויגרש את האדם", אך מונח כזה סוד ברוממות האדם, שלאחר כל ההתגרשויות הריהו סוף כל סוף איננו מגורש, כי מכל־מקום לא סגר בעדו הדלתות.
אבל אילו היה מגורש לגמרי, שהיה סוגר את הדלתות, וגם היו ניתקים כל מוסרות ההתקשרות, הרי שום עצה לא היתה, ולא היה יכול בשום־אופן ליכנס חזרה, כי איך חוזרים ליכנס אילו היו מגורשים לגמרי.
הסוד הוא, שלגרשו לגמרי אין ביכולת, והיה לא תהיה כזאת במציאות האדם, להיות ח"ו נפסק וניתק לגמרי מן ההתקשרות בהקב"ה שהיה לו קודם החטא, - אלא אף שגירשו, מכל־מקום מוסרות ההתקשרות עדיין נשארו, ועודנו תפוס ותלוי )אנגיצ'עפעט(, וסוף כל סוף אחוזים די חזק, - ובכל זמן, ובאיזה מצב שאין נמצאים, אינו נעשה הרע לטבע, אלא שזה ענין של התבוללות ומבוכה, - וכיון שכן, בנקל יתכן להיות חוזרים ושבים, ובמחשבה אחת יכול להגיע למקומו הראשון, מפני שהרי כל מוסרות ההתקשרות עדיין קיימים.
וזהו פירושה של "תשובה", כמשמעו, להיות חוזר ושב, לחזור שוב אל מקומו הקודם.
ו"אם יהיה נדחך בקצה השמים", צריכים לדעת שבכל־זאת עדיין מחוברים ואחוזים, "משם יקבצך ה' א'להיך ומשם יקחך" )דברים ל, ד(, משם אפשר גם־כן לחזור ולשוב.
כזה סוד הוא רוממות האדם, שלהיות מגרש את האדם לגמרי, זהו מן הנמנע.
וזה לא ידע שום־אחד, לא חכמה לא נבואה וכו', אלא הקב"ה שאמר יעשה תשובה ויתכפר.
ואילו לא היו מגלים את סוד התשובה, שלאחר ה'ויגרש', - ולאחר הכל הרי עוד איזה "ויגרש", בכל הקיפו! - ובכל־זאת יכולים להיות חוזרים ושבים! אילו לא גילו זאת, אכן לא היה שום־אחד עומד על כזה סוד נורא, כי אכן תשובה היא למעלה מן הטבע.
זאת הרי רואים גם אנחנו, שבשביל תשובה אין צריכים להיות עושים שום־דבר, לא שום תעניתים ולא סיגופים, רק פשוט רגע מחשבה, חשבון כל דהו - "נשא קל־וחומר בעצמו", ומחשבה כזאת בכחה להפוך את האדם לגמרי, ולהחזירו אל מקומו.
איננו יודעים כמה כחה של מחשבה, - תשובה היא למעלה מן הטבע, ומחשבה היא גם־כן למעלה מן הטבע, זהו סוד "אינם רעים בטבעם". כל הקושי הוא לעצור ב"ים הזועף", לעצור רגע ולומר: "עד כאן, ויותר לא אלך"! אין צריך יותר - לעצור, זהו הגמר!
בזה מחולקים הדורות הראשונים מן דורותינו, להם היה יותר קל לעצור בכל עת, ואצלינו אי אפשר לפעול זאת, מרוצת־המדות דוהרת במהירות עצומה ואיננו עוצרים.
ועל־זה צוח ירמיה )ירמיה ח, ו( "אין איש ניחם על רעתו לאמר מה עשיתי", זאת היא התביעה, על שלא עצרו לרגע־קט, לחשוב "מה עשיתי", ומה יש לי, כל ה־"תיסרך רעתך", כל ה־"אתך תלין משוגתך", ועוד כהנה.
עתה נבין מה שהמסלת־ישרים )פרק ג'( מרעיש ועושה כזה־עסק מן חשבון, - "על כן יאמרו המושלים באו חשבון".
הרי כבר שומעים אנחנו מהו זאת חשבון! כל היסוד הרי הוא לא יותר מאשר רגע־אחת להתעצר ולעמוד, לא לרוץ בכל חוזק הזרם, "כסוס שוטף במלחמה".
וזה כל יסוד הדברים, יסוד התשובה הוא להיות מתעצר לעמוד, לא להיות בבחינה של "והרשעים כים נגרש".
לתשובה אין צורך בשום דבר, כל אחד באשר הוא שם, איפה שהוא, יכול הוא בזוית אחרת להיות יושב ומתבונן בהעבר שלו, כל ה"מה עשיתי", ושם יכול הוא להיות גומר עם הכל.
רבי אלעזר בן דורדיא לא הזדקק לשום אמצעי מבחוץ, אלא עם עצמו ובתוך עצמו גמר.
כל הדברים אינם אלא עצות לתשובה, אך חוץ מתשובה אין כלום. המפתח לתשובה הוא - חשבון, מחשבה, "נשא קל־וחומר בעצמו".
קג
בקשו חשבונות רבים - להיות חותך וגוזם את הקמשונים
כל המצב שלנו, כל הטעותים אשר לנו, יסודם הוא לא יותר מאשר בעבור שהלכנו וסרנו מן עצמינו, ולכן אכן אין יודעים שום דבר.
לספר מהקוטב־הצפוני, יכולים רק אלו שהיו שם, ועד כמה שראו שם, יודעים לספר, ותו לא.
אילו אדם היה יודע מן עצמו, והיה עומד בסמוך אל עצמו, לא ידוע לנו כלל מה היתה נצרכת עוד כל התורה כולה.
כל הלימודים הם לא יותר מאשר איך לדעת את עצמו, אבל אילו היתה ידועה לנו עצמותינו, כבר אין לנו כל השגה במה שלא היה ידוע לנו.
מבקשים אנו לומר כאן דבר, אשר לכאורה אין זה כל חידוש, אולם אין כל העולם כולו כדאי לקבל יסוד גדול כזה, אילו יסוד זה היה מתברר כצהרים אצל האדם.
ראשית, מה שאמר הכתוב )קהלת ז, כט( "והא'להים עשה את האדם ישר", ואחר־כך אמרם ז"ל )ב"ר כא, ב( על הפסוק )משלי כד, ל( על שדה איש עצל עברתי, זה אדם הראשון, והנה עלה כולו קמשונים כסו פניו חרולים.
החובת־הלבבות בשער הפרישות )פ"ב( מבאר, איך הסתבכו הדברים ונתכסו בגידולים מגידולים שונים, עד אשר אין להכיר כלל וכלל היכן כאן האדם.
כאשר יתבונן האדם, ויתן איזו הבטה על עצמו, הלא מבהיל הוא לראות את הפראות, מבהילה השובבות וחוסר היציבות שבו, מדה של כעס איזו פראות היא, שום חיה פראית יותר מזה איננו בנמצא, וכן הקרנים של תאוה, ובכלל כל המציאות של "עיר פרא אדם יולד" )איוב יא, יב(, הלא זוהי הפראות בעצמה, - כל־זה מהיסוד של "עלה כולו קמשונים".
וכאשר ייעשה זה מבורר לאדם, עליו הרי תיכף להבין, כי הלא מוכרח הדבר בתכלית ההכרח שיהיו נמצאים כאלו כלים אשר יהיו חותכים וגוזמים את הקמשונים, כי מבלי כלים הרי לא ילך הדבר בשום אופן, מעתה מהו הכלי להיות מחתך את הקמשונים?
וזהו מה שאנו רוצים לגלות עתה, "חשבון"!
והחשבון אין להבינו כאיזה חכמות, רק פשוט כפשוטו, החשבון היא פשוט מכונת חיתוך להיות מחתך את הקמשונים, החשבון חותך תיכף קמשון אחד, ועוד חשבון נוסף חותך עוד קמשון.
וזהו )קהלת ז, כט( "והא'להים עשה את האדם ישר, והמה בקשו חשבונות רבים".
לאחר־החטא אשר החטא הוא הסוד של "עלה כולו קמשונים", הלא עומד האדם על "והמה בקשו חשבונות רבים", כי חשבון היא מכונת חיתוך מיוחדת, ובלי חשבונות לא ילך הדבר בשום אופן, וזהו סוד גדול.
מעתה כבר נבין, מה שהרמ"ח לוצאטו ז"ל )מס"י פ"ג( היתה לו כזו התפעלות מזאת, באמרו: "וחכמינו ז"ל הורונו בפירוש צורך החשבון הזה, והוא מה שאמרו ז"ל )ב"ב עח:( על כן יאמרו המושלים באו חשבון, המושלים אלו המושלים ביצרם, באו ונחשוב חשבונו של עולם וכו', וזה כי העצה האמיתית הזאת לא יוכל לתת אותה, ולא לראות אמיתתה, אלא אותם שכבר יצאו מתחת יד יצרם, ומשלו בו וכו', ואמנם מהי העצה שהם נותנים לנו, - באו חשבון"!
זהו אמנם סוד גדול, אשר שום אחד אינו יודע מזאת; המכונה הלזו, הכלי המיוחד להיות מחתך את הקמשונים, זהו חשבון, זהו סוד גדול.
קד
לכל תשובה תמצא סליחה
 יום ג', ו' דעשי"ת
לפי דברינו נבין נפלאות מאמרם ז"ל )קידושין מט:( שמנו שם "עשרה־קבין ירדו לעולם", אשר לכאורה אין קשר להמאמר עם סוגית הגמ' שם, אין בעלי המימרא אותם של הסוגיא ואין הענין מתיחס אלי', - אולם במאמר זה ישנו חידוש גדול והילכתא גמירתא להלכה.
לפני־כן מביאה הגמ' הלכה: "המקדש אשה ע"מ שאני חכם, אין אומרים כחכמי יבנה, כר"ע וחבריו, אלא כל ששואלים אותו דבר־ חכמה בכל־מקום ואומרה", די בזה להקרא חכם.
וצריך להבין, כי הלא הוא אמר בהדיא: "על־מנת שאני חכם", ו'חכם' אפשר לקרות רק את חכמי יבנה, ואת ר"ע וחבריו?
התירוץ הוא: "כל ששואלים אותו דבר חכמה ואומרה" - די בזה להקרא 'חכם'. ומהו רבי־עקיבא וחבריו? גם־כן רק חכם, אלא הוא "החכם של תשעה קבין".
ועל־זה מביאה הגמ' "עשרה־קבין חכמה ירדו לעולם, תשעה נטלה ארץ־ישראל, ואחד כל העולם כולו", - וכונתם בזה, כמו שפשוט לנו שיש חכמה בעולם, כי הלא אנו רואים בעולם חכמה למכביר, אריסטו הלא הי' אדם גדול, הרי הרמב"ם )באגרת לר"ש אבן־תבון( אומר עליו, כי דעתו היא תכלית דעת האדם, מלבד מי שנשפע עליהם השפע האלקי, עד שישיגו אל מעלת הנבואה, - והיינו כי עד כמה שניתן להשיג בכח אנוש, השיג! סוקרטס הלא הי' חכם, אפלטון הלא הי' חכם, - וכמוהם היו להם לאלפים ולרבבות!
התירוץ הוא, כי כל־זה הוא מן קב־אחד, - אנו איננו יודעים, כמה חכמה אפשר להשביע בקב אחד! כי קב־אחד הנהו לאין־ שיעור, עד שיספיק לכל העולם כולו!
ואע"פ ש"ארץ־ישראל נטלה תשעה קבין", אין אומרים שחכמה נמצאת רק בא"י, אלא שאפילו־הכי נמצאת חכמה בכל העולם, ואף שמקב־אחד.
וכן עשרה קבין יופי ירדו לעולם, תשעה נטלה ירושלים, ואחד כל העולם כולו.
אף שאם ישאלו היכן נמצא היופי שבעולם, אז נשיב כי היא בירושלים, אבל אם יקדש אשה על־מנת שאני יפה־תאר גדול, ודאי כי בכל העולם יש יפ"ת, ואף שמקב־אחד.
וכן הוא בשאר הפרטים המנויים שם: "עשרה־ קבין גסות ירדו לעולם, תשעה נטלה עילם ואחד כל העולם כולו". הרי אם אחד יקדש אשה "ע"מ שאני בעל־גאוה, ובעל גאוה גדול עד מאד", וניתן לומר שהחפץ־חיים שליט"א )זללה"ה( יקדש "ע"מ שאני בעל־גאוה גדול" - תהי' מקודשת בלי ספק, כי סו"ס אין הח"ח משה־רבינו ע"ה.
ואף כי הלא בעילם ישנה יותר גאוה, כי שם ישנם ט' קבין? - התירוץ הוא, קב אחד גם־כן יכול להספיק לכל העולם כולו, וכל אחד יכול ליטול חלק גדול של גאוה מתוך אותו קב.
"עשרה־קבין שיחה ירדו לעולם, תשעה נטלו נשים, ואחד כל העולם כולו". אם אדם יקדש אשה "ע"מ שאני דברן גדול", כלומר פטפטן עצום - תהי' מקודשת בלי ספק, כי הקב־האחד מספיק להזין את כל העולם כלו.
ונפלא לראות היאך מן קב־אחד ישנו הכח הגדול של הדברנות, - המתבונן קצת בדיבור, רואה היטב את הפטפטנות. כאשר שמים לב לשיחה־אחת - ממש ביזויי־בזיונות הוא! אין התחלה, אין המשך, אין סוף!
אנו רואים איך חז"ל )עירובין נג:( הבינו "תרבה" - )במשנה )אבות א, ה( ואל תרבה שיחה עם האשה(: אם אפשר לשאול "באיזה ללוד", ושואלים "באיזה 'דרך' נלך ללוד" - זהו כבר ריבוי. - אצלנו כששואלים על הדרך, מסוגלים לספר תיכף את היחוס של אבי הסבא.
וכל־זה מטעם הקב־אחד של שיחה שנטלה העולם.
והנה אם יקדש "ע"מ שאני דברן גדול", בודאי תהי' מקודשת, - ואף שיש הבדל בין אנשים ונשים, שהדברנות של האנשים אינה דוגמא להתשעה קבין של נשים, שבהם רואים בהדיא שיש איזה כח, - אעפ"כ הקב־ האחד די בו ג"כ להיות דברן גדול, רק אצל נשים הדברנות היא במידה של ט' קבין.
"עשרה־קבין שינה ירדו לעולם, תשעה נטלו עבדים, ואחד כל העולם כלו", - אם מישהו יקדש אשה "ע"מ שאני נחרן גדול" - בודאי תהי' מקודשת, ואף שהעבדים הם הם שנטלו תשעה הקבין, מספיק גם הקב האחד.
הגר"א ז"ל הספיק לו שינה של ב' שעות, שהיה ישן כל שש שעות חצי שעה, דוד־המלך ע"ה ישן רק שיתין נשמין בסך הכל.
ומסופר ג"כ על איזה מלך אשכנזי, שמטעם שחס על שעה מלכות, לא היה ישן הרבה.
ואנחנו שישנים כשמונה שעות, הרי בודאי ישננים גדולים אנחנו!
מישהו העיר יפה: אם ישנים שמונה שעות בנשימה אחת, אין מרגישים בזה כלל, וזה נחשב כתנומה־קלה, - אבל אם מישהו ער, ולומד כל הלילה, ובצדו ישן מישהו אחר, ישתומם לראות כי כל הלילה שהוא הנהו הופך עולמות, הנה חבירו ישן וישן, ואז מרגיש היטב מהן שמונה שעות, ושזוהי שינה כדבעי, - האין זה מכח השינה שנמצאת בו, ואפשר שאפילו־הכי אחרי שינת כל הלילה, עוד רדומים למחצה, וכל־זה מן הקב האחד, ואפ"ה אין זה דוגמא לעבדים שנטלו ט' קבין.
)והסיבה לכך, מפני שהעבד אינו בעל־בית, אינו עוסק עבור עצמו, - העוסק בעיסקו, אינו ישן הרבה! - עבד העוסק במלאכה אשר לא לו, רק עבור האדון, הוא ישן! - מאחר כי כל מלאכתו היא לצאת ידי חובתו, ובכמה שהוא עושה, הוא יוצא. - וגם העבד אם ישתחרר, שוב נעשה ככל אדם, ואינו מרבה לישון!
ויראה האדם בעת שיושב אצל הגמ' ולומד, האם הנהו נעור כל־כך כמו בעת הליכתו בשוק.
והוא מטעם שאיננו כבעל־הבית בזה(.
עתה נבוא אל הענין אשר אנו עסקנו בו.
"ע"מ שאני צדיק - אעפ"י שהוא רשע גמור - מקודשת, שמא הרהר תשובה בדעתו".
והנה כשאומר 'ע"מ שאני צדיק' הלא המשמעות בלי חכמות - צדיק גמור"! והלא הוא רשע גמור? על זה אמרינן: 'שמא הרהר', ומשמע שאם היה ודאי הרהור - היתה ודאי־מקודשת?
התירוץ הוא: "הרהר בתשובה" - מספיק כבר להיקרא צדיק גמור, ואף שישנם צדיקים אחרים יותר גדולים - נח נקרא צדיק, יוסף נקרא צדיק? אלה הם "צדיקי תשעה קבין", אולם "קב אחד", כלשהו צדקות, גם־כן די בו להקרא 'צדיק'. - עד אשר בהרהור תשובה גם־כן כבר נקרא "צדיק גמור" ממש.
ויוכל היות, כי מה שחז"ל שיערו ש"קב־אחד חכמה נטלה כל העולם", היה זה דוקא בדור שלהם, אך בדור זה, אין אף שמץ חכמה, יען שאילו היה שמץ חכמה, הספיק זאת על כל העולם, והיו מחוכמים מאד, ולא כדחזינן.
זוהי ראי' על היסוד שדיברנו עליו אתמול, מהי מחשבה אחת; תשובה אינה צריכה מאומה, הרהור תשובה אחד, מחשבה אחת, הופכים את האדם לגמרי, עד שבהרהור אחד נקרא האדם צדיק גמור, - כך נפסק להלכה.
הרי לנו ראי' מהלכה־פסוקה ליסוד הנ"ל.
ובמה נערך "הרהור תשובה" לחשיבות כל־כך? מטעם ש"הרשעים אינם רעים בטבעם, אלא כים נגרש, השקט לא יוכל", - ויוכל היות שברגע־כמימריה יעמוד ויחשוב "מה הנני עושה"? ודי! ושאינו כדאי לי לילך לדרכי הלאה, ובזה נעשה לצדיק גמור.
רבינו־יונה )שע"ת א, ט( הרי כותב להלכה, ואפשר לסמוך עליו, כי 'מדרגות רבות לתשובה, ואמנם לכל תשובה תמצא סליחה', - במדרגה הנמוכה־ביותר ישנה גם־כן סליחה.
עד כי ישנו מצב אשר התשובה היא עוד קודם החרטה, "האיש המתיצב על־דרך לא־טוב תמיד, וגבר על חטאיו דורך בכל יום, ושונה באולתו" וכו', - היינו שאצלו לא יצוייר ענין הרהור תשובה, והוא החרטה, שזהו הרהור, אז מה יעשה הוא?
גם בעדו יש עצה, "לעזוב דרכו ומחשבתו הרעה, ולהסכים לקיים ולקבל עליו בל יוסיף לחטוא".
זאת לו העצה, לעמוד ולומר די, ולעזוב דרכיו, יען שדבר־זה, אפילו בלי הרהור תשובה אפשר לו, בלי שום חשבונות, לעמוד ולומר די, האם אינו רואה העול שיש בהרע, וכמאמרם )שבת לא:( "יודעים רשעים שדרכם שאולה", וכיון שכן, בנקל לו יעשה תיכף התעוררות ותנועה, ויעזוב דרכיו פעם אחת )אינמאל פאר אלע מאל(.
ובזה סיים הרבינו־יונה )א, יא( "שמוע שמעתי אפרים מתנודד" )ירמיה לא, יז(, - היינו לא יותר רק שהנהו מתנודד ומתנועע, וזה די.
כל־כך נורא הוא סוד התשובה, ממש למעלה מן הטבע.
ואמנם "לא תטהר הנפש טוהר שלם, להיות העונות כלא היו, זולתי כאשר יטהר האדם את לבו, ויכין את רוחו וכו', - וכענין הבגד הצריך כבוס, כי המעט מן הכבוס יועיל בו להעביר הגועל ממנו, אך לפי רוב הכבוס יתלבן".
נמצא כי בנקל הוא להאדם לעשות תשובה, ואם יש עיכובים, אינם מובנים העיכובים.
הרמב"ן הרי כותב, כי הפסוק )דברים ל, יד( "כי קרוב אליך הדבר מאד, בפיך ובלבבך לעשותו" - הולך הוא על תשובה, כל־ כך קלה היא התשובה, "בפיך ובלבבך" ממש.
וחז"ל )דב"ר ח, ו( אמרו, כי שבעה דברים אמר שלמה בעצל, מתחילה אומר שלא ילך ללמוד חכמה כי שחל בדרך, אחר־כך נדמה לו כי ארי נמצא בין הרחובות וכו', עד שהמדה־האחרונה היא )משלי כו, טו( "טמן עצל ידו בצלחת, נלאה להשיבה אל פיו", - שקשה לו להוציא ידו מצלחתו! - )ומובן לנו העצלות הזה, שאם מתפלל מתוך הסידור, ואירע לו שפתוח באשרי, ועוד הנהו אוחז במזמור לתודה, יניח ויאמר בע"פ, כדי שיהי' מוכן לו לאמר אשרי(.
אך אין מגיע זה אל העצל אשר עליו מדבר משה־רבינו ע"ה, כאן זהו "בפיך ובלבבך לעשותו", כזה סוד הוא הדבר.
תשובה אין נדרש לה להיות הולך לאיזשהו מקום, אין נדרש לה להיות עושה שום־דבר, לתשובה אין נדרש יותר מן אשר תשובה עצמה, עם עצמו להיות סוקר וחושב את העבר ואת העתיד, וזה הכל!
ולכאורה הרי דבר־זה בעצמו, הלא קשה הוא?
ואיך הוא כזאת, וכי נעכב בעדנו התשובה ח"ו?
צריכים להיות יודעים, שאין הקושי מצד הדבר עצמו, הקושי נובע מעמנו עצמינו, אנחנו עצמינו עשינו לנו את הקושי.
עה"פ )שמות י, א( "כי אני הכבדתי את לבו", אומרים חז"ל )שמו"ר יג, ג( "אמר ריו"ח, מכאן פתחון־פה למינין לומר: לא היתה ממנו שיעשה תשובה וכו', א"ל רשב"ל, יסתם פיהם של מינים, אלא )משלי ג, לד( אם ללצים הוא יליץ", שהקב"ה מתרה בו באדם פעם ראשונה שניה ושלישית, ואינו חוזר בו, והוא נועל לבו מהתשובה.
מתחילה נקל לו מאד, בפיו ובצלחתו, אבל אם לא ישגיח ע"ז, אז יליץ ח"ו, ותהיה התשובה מעוכבת ח"ו, וירא? מתשובה כמו מן שחל או מן ארי ממש.
במצב אשר היה נקל־לו, אז לא הטה עצמו להיות שב, עושים לו יותר קשה, ואז מוכרחים להיות מתעצר ומתעמד, ולהיות חוזר ושב.
נמצא שעיקר הסיבה שלא יהי' בנו מעכובי התשובה, יען שעצם התשובה בנקל, וכנ"ל.
ועל־זה עבודתינו בעשי"ת "דרשו ד' בהמצאו" וגו', מעיקר עבודתינו לשטוח ולהשקיע הרבה־תפלות ברחמים ובתחנונים, ולשפוך שיח בעת הרצון, לא להיות חלילה מודח מן התשובה, שלא ימנעו מאתנו התשובה ח"ו, שיהיו מניחים ומשאירים לנו איזו־דרך אל תשובה, להיות עושים לנו מעט נקל־יותר, להיות מורידים מעט את ה'ויכבד'.
וראיה להנ"ל על ענין התשובה שהוא בנקל, דאיתא בחז"ל )יומא פו: ילקוט הושע( שלא כמדת הקב"ה מדת בשר־ודם, מדת בשר־ודם מקניט את חבירו וכו', ספק אין מתפייס בדברים, - אבל הקב"ה מתפייס ממנו בדברים, שנאמר )הושע יד, ג( קחו עמכם דברים ושובו וגו', וכו', - ולא עוד אלא שמעלה עליו כאילו הקריב פרים, שנאמר )שם( ונשלמה פרים שפתינו, שמא תאמר פרי חובה, ת"ל )שם( ארפא משובתם אוהבם נדבה, - 'דברים' ותו לא, וזהו כמו שביארנו.
קה
דרך היציאה והחטא, היא דרך הכניסה והתשובה
 יום ה', ח' דעשי"ת
דוד־המלך ע"ה אומר בתפלתו )תהלים קמב, ד( "באורח זו אהלך, טמנו פח לי".
הלא זהו אמנם מהפלאים, הרי דוד־המלך ע"ה אומר זאת על האורח שלו, ובאורח של דוד־המלך, איפה יכול להיות שם פח?
כי הארחות אשר בהם היה דוד־המלך ע"ה הולך, הרי לא יעלה על דעתינו שהיו כמו איזה שביל־סתר בתוך עצי־היער, כי הלא ארחותיו נדמים לנו כדרך סלולה, דרך המלך, אורח בהיר ונהיר במאורי־אור־גדולים, - ואפילו־הכי, שם בדרך־זו, טמנו פח בעדו!
והרי נשאלת על־זה שאלה גדולה, איפה יכול להיות מתחבא־וטמון שם פח? - באורח של "שבתי בבית השם כל ימי חיי", של "לחזות בנועם השם" וגו', איזה פח יכול להיות שם? - מן מצב של השראת־השכינה, להיכן כבר תתכן אפשרות להיות נופלים משם, אתמהה?
ואולם, מסתמא הרי יכולים גם מאותו־מצב להיות נופלים בפח, ואדרבה דוקא אותו מצב גורם, עד כי הרי מקרא כתוב על דור־ המדבר )במדבר יא, כ( "יען כי מאסתם את השם אשר בקרבכם, ותבכו לפניו לאמר, למה זה יצאנו ממצרים", ואומרים חז"ל )ספרי, מובא ברש"י( כי "אמר להם המקום, מי גרם לכם לומר דברים־ הללו, שנתתי שכינתי ביניכם, שאם לא שנטעתי שכינתי ביניכם, ]אילו סילקתי שכינתי מביניכם[, לא גבה לבכם ליכנס לכל הדברים־הללו", - היינו כי מה שהתרעמתם על השם־יתברך, זהו מפני שנתתי לכם נבואה, זאת הזיק לכם, ואלמלא לא נתתי לכם נבואה, לא בא לכם כלל ההיזק, ולא הייתם מתרעמים למה זה יצאנו ממצרים.
הלא זה מבהיל הרעיון, כי רואים אנו, כי דוקא מן השראת השכינה, מדריגה רמה כזו, כמו נבואה, שאין מדריגה גבוהה הימנה, בתוך אורח אשר כזה, דוקא שם הוא אשר "טמנו פח לי", ומן מצב של השראת־השכינה, משם נפלו אל תוך "כי מאסתם את השם", - לא רק שהשראת השכינה לא היתה הרחקה ושמירה, אלא להיפך, שהמדריגה־הזו היתה להם לפוקה ולמכשול־חטא, והיתה הגורם שממנו יצא ה"גבה לבבכם", והיאך הוא מהלך הדברים?
עוד מצינו בבלעם, שהרי אמרו עליו חז"ל )ספרי ברכה( על הפסוק )דברים לד, י( ולא קם נביא עוד בישראל כמשה, אבל קם הוא באומות, ומנו בלעם, וגם ראה את כל האחרית של כלל־ ישראל, מה שאין שום בריה רואה, כמו שאמר )במדבר כד, יז( אראנו ולא עתה, אשורנו ולא קרוב.
ומכל־מקום חזינן מה שרכש מנבואה־זו, הרי על הפסוק )במדבר לא, ח( "ואת בלעם בן בעור הרגו בחרב", אמרו חז"ל )סנהדרין קו. במד"ר כב, ד; מובא ברש"י( "מה בקש שם, שהלך ליטול שכר עשרים וארבעה אלף שהפיל מישראל בעצתו", - שביקש שכר על־זה, ועשה זה לחנות־מסחר.
עוד הננו מוצאים במלאכי־מעלה, קדושי עליון, שבודאי לכאורה אין שייך אצלם חושך השכל כלל, ובעת שהולכים לקיים שליחות השם־יתברך, בכל־זאת הרי אמרו חז"ל )ב"ר נ, ט; מובא ברש"י יט, כב( על המלאכים שנשתלחו להפוך את סדום, כי ממצב שלהם, משם הם גם־כן נכשלו ונפלו, שאמרו )בראשית יט, יג( "כי משחיתים אנחנו את המקום הזה", והיו צריכים תיכף לתקן המעוות, ולפיכך לא זזו משם עד שהוזקקו לומר שאין הדבר ברשותן )שם פסוק כ"ב( "כי לא אוכל לעשות דבר", ואמרו חז"ל )ב"ר נ, ט; סח, יב; ילקוט בראשית רמז פ"ד ורמז קי"ט( שבעבור חטא־זה נדחו ממחיצתן מאה ושלשים ושמונה שנה.
וצריכים להבין, איך זה אמנם יש מקום בקדושי־עליון־כאלו, לחטא?
וכן הרי מצינו )שמות כד, יא( כי מן "ויחזו את הא'להים" יתכן להיות נכנס לידי "ויאכלו וישתו".
*
סוד גדול כזה, מונח בהענין של "אין בין גיהנם לגן־עדן אלא כחוט־השערה" )עי' ילקוט קהלת תתקע"ו(, אשר אין הפסק־גדול בין זה־לזה, כי ליד גבול הגן־עדן נמצא תיכף הגיהנם, רק חוט־השערה מפסיק!
ואף בעת המצאו במדריגות הנשגבות ביותר, בפסגת הקדושה, בהמצב הגדול־והרם־ ביותר של גן־עדן, לפני ולפנים, בדרגה הכי קרובה לאלקים, גם שם אין בינו לגיהנם אלא רק כחוט־השערה, - ועל חוט־השערה הדבר תלוי! - כי גם משם, מתוך המעלה־עצמה, מתוך הקודש־קדשים גופא, עוד יש לו דרך לילך משם בן־רגע תיכף־ישר אל תוך הגיהנם.
כי אף שהרי הגן־עדן הוא כולו "גן־עדן", ולכאורה אינו נראה בו שום פתחים לגיהנם, סוף־כל־סוף רצה הקב"ה שיהיה בבריאה מקום חלות לחטא, כי על כן בריאה ברא ד', שבכל־מקום ובכל־מצב תהיה אפשרות אשר יכול־יוכל אדם לצאת משם לתחתיות.
ואיך הוא, הלא בעת שנמצא בגן־עדן, אין שום איש הולך־ויוצא משם לגיהנם?
אלא שמוכרחים אנו לומר, כי אכן באמת כל ענין היציאה היא פליאה גדולה, כי הוא מסודות היצירה ופלאיה, שהטביע הקב"ה שבכל־מקום ובכל־מצב ישנם שם דלתות־סתר, אשר שום מלאך ושום שרף אין ביכלתו להיות עומד עליהם לדעת מהן, שום־בריה אין לה כל ידיעה מן דלתות אלו, והאדם איננו סבור כלל להיות נשמר מהם, ומבלי כל ידיעה יכול פתאום להיות נוטה מן הדרך, לפתוח אותן, ולצאת מעולמו, עד אשר יתכן ליפול ישר מן הגן־עדן בעצמו אל תוכו של שאול־הגיהנם.
היינו, כי אף שיהיה האדם באיזו מדריגה שהיא, בגבהות גדולה שאין לשער, בכל־זאת הטביע הבורא ברע כל־כך כח, עד אשר אף בקדושה כזו, יהיה שם לאדם מקום לחטא, לגיהנם, - כי "פושעים יכשלו בם", ואם "לא זכה, נעשית לו סם המות".
ובאופן־אחר הרי אי־אפשר אמנם להבין את חטאיהם של גדולי־עולם, אשר מן מדריגתם הרמה שאין לשער ואין להעריך, משם נכשלו בחטא, - כי הם הלא נפלו־ונכשלו במקומות אשר הם־עצמם לא היו עומדים על־זאת.
זהו הסוד הגדול של "אין בין גיהנם לגן־עדן אלא כחוט־השערה", וכאן הוא הענין של "באורח זו אהלך טמנו פח לי", כי ישנם דלתות־ סתר אשר ישנה יכולת מתוך הגן־עדן להיות נכנס תיכף אל הגיהנם.
*
ונגלה כאן חידוש, סוד גדול ונורא, אשר לזה שמנו המטרה בכל דברינו עתה, והוא:
כי בדיוק כאשר נתבאר הענין של "אין בין גיהנם לגן־עדן אלא כחוט־השערה", אשר ברור לנו מהרבה פסוקים ומאמרי חז"ל, כי ליד גבול הגן־עדן נמצא תיכף הגיהנם, ובתוך הגן־עדן גופא ישנם דרכים, דלתות, פתחים נסתרים, אשר דרך־שם ישנה יכולת להיות נכנס בלא־ראות תיכף אל תוך הגיהנם, - צריכים לדעת כי גם לאידך גיסא, להיפך, גם־כן כך הוא; אם ישנה יכולת להיות הולך מן הגן־עדן אל תוך הגיהנם, יכולים הרי גם־כן להיות הולך להיפך, כי ליד גבול הגיהנם נמצא תיכף הגן־עדן, ובאותו־הפתח אפשר לילך מכאן לכאן משני הצדדים.
ואמנם כן, כי היא פליאה גדולה, איך זה יתכן כי דרך של יציאה יהיה דרך של כניסה?!
אבל כן הוא סוד הדבר, כי באמצעות אותה־ דרך־ממש אשר בה יוצאים, באמצעות דרך־זו יכולים לחזור ולהכנס.
]וזהו יסוד אמונתינו ביציאת־מצרים, כי שם הכרנו כי כל הבריאה היא אחדות גמורה, וכל פרטי הבריאה המה רק באשר רחוקים הם מהכלל, ולכן נתהוו לפרטים, ולכן נשתנו בתמונתם, כמעט לבלי הכר אותם.
ולכן אין זו פלא כי נהפכו כל יסודות הטבע, ממים לדם ומדם למים, הנחש למטה והמטה לנחש, ועוד ועוד, כי באמת האחדות האמיתי מאחד אותם, ולכן תתהפך כחומר חותם )איוב לח, יד(, כי באמת הנחש והמטה, המים והדם, ממקור אחד יצאו, ומה זו פלא כי יתהפכו מזה לזה.
וזהו יסוד פנת תורתינו־הקדושה, כי האדם יוכל לשנות טבעיו מרע לטוב ומטוב לרע.
ועל־זה נבנו יסודות התשובה, שאף אם יחטא האדם, ואף לאשר העמיקו סרה, יוכלו לשנות את עצמם, כי כן הוא טבעי הדברים, להשתנות כחומר חותם )מדחו"מ ח"ג מאמר קי"ב([.
וצריכים להיות יודעים זאת, כי אכן כן הוא, כי באמת ישנה גם־כן דרך הפוכה.
כי קצהו של גיהנם הוא על־יד גן־עדן, ומשם, מן בצעי הרפש והטיט, מן קצה הרע, מן עמקי־שחת של חטא, מעיצומו של גיהנם, מן המדרגה האחרונה והשפילה־ביותר של גיהנם, ישנם סוף־כל־סוף דלתות, דרכים ושבילים, אשר דרך־שם ישנה יכולת כשירצה, להיות חוזר ונכנס תיכף־ישר אל תוך הגן־עדן.
וזהו סודה של התשובה, תשובה היא אמצעי־מיוחד להיות יכולים דרך הגיהנם להיות נכנס אל הגן־עדן, אשר אף האדם שהוא בעמקי־שאול של חטאים, והוא הגיהנם, יוכל לצאת משם על־ידי תשובה.
וכמו שסיפרו חז"ל )ע"ז יז.( על רבי אלעזר בן דורדיא, שלא הניח זונה־אחת בעולם שלא בא עליה, פעם אחת וכו', ובשעת־המעשה הפיחה, אמרה לו, כשם שהפיחה־זו אינה חוזרת למקומה, כך אלעזר בו דורדיא אין מקבלין אותו בתשובה, מיד הלך וגו', וגעה בבכיה, עד שיצתה נשמתו, יצתה בת־קול ואמרה רבי אלעזר בן דורדיא מזומן לחיי העולם־הבא.
ומבהיל הרעיון, שמגיהנם עמוק כזה, להיות שקוע כל־כך בתאותיו, עד שסיפרו חז"ל "שלא הניח זונה־אחת בעולם שלא בא עליה", אף־על־פי־כן מצא דרך משם לגן־עדן, שגעה בבכיה והבטיחו אותו שמוכן־ומזומן הוא לעולם־הבא, ועליו בכה רבי, ואמר: "יש קונה עולמו בשעה־אחת".
וזהו )דברים ל, יד( "כי קרוב אליך הדבר מאד, בפיך ובלבבך לעשותו", והרמב"ן כתב כי זה נאמר על התשובה, "כי אין הדבר נפלא ורחוק ממך, אבל קרוב אליך מאד לעשותו, בכל עת ובכל מקום", - כי אמנם כן כי תשובה היא קרובה מאד להאדם, ועוד איזו קריבות, באופן נפלא, קירוב מאין כמוהו, - הלא כבר מבינים אנחנו כי במצב הסופי, בשיא קצהו של הגיהנם, בדיוטא התחתונה, אין צריכים להיות הולכים לשום־מקום, להרחיק לכת, רק משם ישנה דרך, המובילה־ומכניסה ישר אל תוך הגן־עדן, וזהו אמנם סוד גדול.
"רבי אלעזר בן דורדיא" זכה והשיג עולם־הבא דוקא דרך עבירותיו הנשחתות שלו, משם, מן היותו בתוך הגיהנם שלו, נכנס תיכף אל תוך הגן־עדן, ובכה רבי "יש קונה עולמו בשעה־אחת, ויש קונה עולמו בכמה־שנים".
ואף כי הלא חסרה לרבי אלעזר בן דורדיא את תורתו של רבינו־הקדוש? ואיך היה רבינו־הקדוש מתקנא בו, על מה שהוא־עצמו לא הגיע לאותה־המדריגה להיות "קונה עולמו בשעה־אחת", אלא קנה עולמו בשנים־רבות, וכי אמנם היה זה לשוא? הלא למד תורה, וקידש שמו־יתברך!
אלא שרבינו־הקדוש מתקנא היה, שר"א בא לתשובה והשיג שלימות כזאת אשר הוא לא ישיג בשום־אופן, - ורק הוא, אחרי הרע שהיה נמצא בו, ומתוך הגיהנם, משם בא לגן־עדן, במה שאין שום איש צדיק־גדול יכול להשיג שלימות באופן זה, יען שזה דרך אחר.
רואים הרי ברור את זה־היסוד, כי ישנה דרך אשר אפשר לדלג על תורה; תורה היא דרך לגן־עדן, דרך תורה אפשר להגיע, וישנה עוד דרך, דוקא מן חטא, דרכו של הגיהנם ישנה שם דרך־מיוחדת.
וזוהי מהותה של תשובה, התשובה היא הדרך מן תוכו של הגיהנם אל תוך הגן־עדן.
נמצא לפי־זה, שמצות התשובה היא מצוה בפני־עצמה, שאיתא )עדיין לא מצאנו היכן( ששום־אחד לא יבוא לשלימות אם לא יקיים אותה, וכמו שיחסר לו משלמותו כאשר לא יקיים מצות לולב וכדומה, - יען כי את מה שישיג מתשובה, ומשלימות אשר בא רק על־ידה, לא יבוא בשום־אופן בלתי תשובה, ואף לא על־ידי מצות אחרות, וכנ"ל.
ורבינו־יונה )שע"ת א, כב( מביא, מה שאמרו חז"ל )ברכות יב:( "כל העושה עבירה ומתבייש בה, מוחלין לו על כל עונותיו".
ולמדו זאת חז"ל )ברכות שם( משאול־המלך ע"ה, שהיה חטאו על שהרג את נוב עיר הכהנים, ועל־זה הרי מצינו שתבעו אותו מאד, מכל־מקום אמרו חז"ל )שם בברכות( שאמר לשמואל )שמו"א כח, טו( "והשם סר מעלי, ולא ענני עוד גם ביד הנביאים גם בחלומות", - ולא הזכיר אורים ותומים, כי נתבייש להזכירם מפני שהרג נוב עיר הכהנים, - ו]על־זה זכה ש[אמר לו שמואל )שם פסוק י"ט( "ומחר אתה ובניך עמי", ואמר ר' יוחנן "עמי במחיצתי", - מעל כל חטא! - שמחלו לו מן שמיא.
רואים הרי כי דוקא מן "העושה עבירה", אשר מן העבירה הרי יוצאת בושה, מזה הוא משיג־ומוציא מחילה על כל עונותיו.
ובאופן שאחד הנהו חוטא ופושע, ונמצא כולו בגיהנם, ואחר־כך עושה עבירה ומתבייש, לא די שמוחלין לו עבירה־זו, אלא שמוחלין לו על כל העונות שיש לו, ויוצא מגיהנם לגן־עדן.
נמצא שפעל אצלו רק החטא, ורק הגיהנם, שבלתי הגיהנם לא בא בשום־אופן להגן־עדן, יען שבלתי החטא לא בא לבושה.
אחר־כך )א, כג( מבאר הרבינו־יונה, "העיקר השביעי: הכניעה בכל־לב והשפלות, כי המכיר את בוראו, ידע כמה העובר על דבריו שח ושפל ונגרע מערכו, כענין שנאמר )תהלים טו, ד( נבזה בעיניו נמאס, ונאמר )איוב טו, טז( אף כי נתעב ונאלח איש שותה כמים עולה, ונאמר )ירמיה ו, ל( כסף נמאס קראו להם, על־כן - בסיבת כל זאת, - יכנע ויהיה שפל בעיניו", - שהחטא צריך להביאו לידי כניעה.
]ובחוה"ל )תשובה פ"ח( שאמר אחד החסידים לתלמידיו: אילו לא היה לכם עון, הייתי מפחד עליכם ממה שהוא גדול מן העון[.
"ודוד עליו־השלום וכו', אמר )תהלים נא, יח( זבחי אלקים רוח נשברה וגו', היא רוח נמוכה.
כי מהחטא שהיה לו, מזה בא לכלל כניעה, ולכלל רוח נשברה, ולכן זה "זבחי אלקים", כאילו הקריב כמה קרבנות.
כאשר הוא מתבונן בתוך־עצמו "כמה רבה רעת הממרה את יוצרו, וכמה נתעב ונאלח איש שותה כמים עולה", בסיבת־זאת מתהוה הוא להיות "שפל רוח", הנה כי מן "שותה כמים עולה" הוא מוציא ומפיק ומשיג כל טוב סלה, כי מי גרם לו המדריגה־העליונה הזו, האין זה הגיהנם שנמצא בו מטעם חטאיו, שזולת רוח־נשברה לא הי' בא בשום־אופן לזה.
ולא די בזה, אלא ש"בהכנעה יתרצה האדם אל השם, שנאמר )ישעיה סו, ב( ואל זה אביט, אל עני ונכה רוח", - היינו רצון השם.
ולא עוד, אלא "כי כה אמר רם ונשא, שוכן עד וקדוש שמו, מרום וקדוש אשכון" )ישעיה נז, טו(, - הרבש"ע אומר שהנהו כביכול שוכן ונמצא יחד עם "מרום וקדוש", במרומים ובשמי השמים ובקדושה העליונה, וגם עם עוד־אחד הנני גם־כן נמצא, והוא, "את דכא ושפל רוח", וכל־זה מאומת בביאורינו.
וכתיב )תהלים קל, ד( "כי עמך הסליחה למען תורא", - ואיך הוא שמסליחה בא "למען תורא", הלא יראה נצרכת לימוד, כנאמר )דברים ד, י( "אשר ילמדון ליראה אותי", ונאמר )שם יד, כג( למען תלמד ליראה, וכיוצא בזה?
אלא לפי דברינו הנ"ל, שמגיהנם יש לו מבוא לגן־עדן, לפי זה, אחרי הסליחה, אחרי שמאומת אצלו מהו "נושא עון" )שמות לד, ז(, שאחז"ל )ב"ר כב, יא; ד"ר ח, א; תנחומא בראשית ט'( על מה שאמר קין אל השם )בראשית ד, יג( גדול עוני מנשוא, עליונים ותחתונים אתה סובל, ועוני אינך יכול לסבול, יען כי כן הוא במציאות, כי החטא אי־אפשר לסבלו, - ואפילו־הכי אם חנן אותו בסליחותו, נמצא שמזה יכיר יכולת השם וגבורתו יותר מלסבול עליונים ותחתונים, ואם יכיר כחותיו וגבורותיו יתברך, פשוט שבא ב"למען תורא", - מי גרם לו זאת, אם לא הנ"ל!
חזינן מכל אלו, כי מן עצם החטא, ממנו אדרבה הגיעו למדריגתם, והיאך הוא מהלך הדברים?
זהו שאמרו חז"ל )ירושלמי מכות פ"ב ה"ו; ילקוט יחזקאל שנח; תהלים תשב( ששאלו לחכמה חוטא מהו עונשו, נפש החוטאת מה תהא עליה, - היינו שגם לחכמה יש דרך אל הגן־עדן, - אמרה להן )משלי יג, כא( "חטאים תרדף רעה", - שאמרה כי לגן־עדן יש דרכים וטבעים, וכדי לילך לגן־עדן ישנם אופנים ודרכים אשר צריכים לילך בדוקא בדרך־זו ובדרך־זו, ואחר־כך בא לגן־עדן, - שאלו לנבואה וכו', אמרה להן )יחזקאל יח, ד( "הנפש החוטאת היא תמות", שאלו לתורה וכו', - כי החכמה והנבואה והתורה, לכל־אחד מהן יש דרכים, ואם הולך בדרך־חטא, בהכרח נמצא הוא שם, ולא בדרך שלהם, - עד ששאלו להקב"ה בעצמו, אמר להם: יעשה תשובה ויתכפר לו.
והביאור כהנ"ל, שישנם פתחים־נחבאים אל הגן־עדן, אשר רק יחידו של עולם, יחיד בשליטתו, הוא מכיר ומגלה את זאת, אף כי הוא בלתי־מובן להחכמה ולהנבואה וכו', אשר יש פתחים ומבואות מן הרע בעצמו, עד שמגיע אל הגן־עדן בעצמו.
חכמה ונבואה וגם תורה־הקדושה, הם לא היתה להם ידיעה מן כזה סוד גדול, בהיות יודעים את כחו ומהותו של חטא, אשר אחר שעסק אדם־הראשון בפרישות ק"ל שנה, כאמרם ז"ל )עירובין יח:(, סוף־כל־סוף היה המצב שעדיין חטאו לא תיקן, ואדרבה, "הוסיף תאוה על תאותו", כאמרם ז"ל )ב"ר כג, ו(, - והנה לא עלה על דעתן כי מן החטא עצמו, יהיו שם דלתות אל תוך הגן־עדן!
אך הבורא־עולם עצמו גילה סוד גדול זה, כי "יעשה תשובה", אשר התשובה היא הדרך אשר באמצעותה ישנה היכולת מן החטא עצמו להיות נכנס אל תוך הגן־עדן, להגיע אל השם־ יתברך, ועד כמה שהאדם יהיה שקוע בחטא, ובאיזו רחקות שלא יהיה, אין בנמצא כל מצב של להיות אבוד לגמרי, "אם יהיה נדחך בקצה השמים, משם יקבצך השם אלקיך ומשם יקחך" )דברים ל, ד(, ישנם שם פתחים ודלתות להיות נכנס תיכף־ומיד אל תוך הגן־עדן.
ואדרבה מחטאו יוכל להגיע אל כל מדריגה הרמה, מה שאין כל הנ"ל יכולים להשיג זה, לא החכמה ולא הנבואה, ואף גם לא התורה־הקדושה, שהרי התורה־הקדושה אמרה שיביא קרבן, אבל בידים ריקניות אין כלום.
ועל תגלית־זו שיכול האדם לשוב בידים ריקניות, רק במחשבה לחוד, תגלית־כזו לא גילה אלא הבורא־יתברך, אשר גילה שיש דרך להגיע אל השם־יתברך על־ידי החטא.
וגם בזה נבין מאמרם ז"ל )סנהדרין צח.( "אין בן־דוד בא אלא בדור שכולו זכאי או כולו חייב", - ו"בדור שכולו זכאי" הרי מבינים את אשר בו "בן־דוד בא", אבל בואו ב"דור שכולו חייב", היאך הוא זה? וביאר הרמ"ח לוצאטו ז"ל, כי כמו אשר מן "כולו זכאי" יבוא השלימות, כמו־כן יבוא מ"כולו חייב".
והוא כהנ"ל, אשר מן ה"כולו חייב", מן הרע הגמור, מזה תבוא הבריאה לשלימות כזה, עד שיהא "בן־דוד בא"!
זהו סוד הדבר אשר הננו מאמינים בשליטת יחודו, אשר סוף־כל־סוף זוהי האחדות, "אני אני הוא, אני אמית ואחיה" וגו' )דברים לב, לט(, לכן בדיוק כאשר יכולה להיות גאולה מן "דור זכאי", כן ישנם דרכים אשר דוקא מן "דור חייב" יכולה להיות יוצאת גאולה. מן שיא־הגיהנם ישנם פתחים־ודלתות אל הגן־עדן.
וכן איתא בדברי חז"ל )ילקוט תהלים תתלג( שכמו שמגן־עדן נתקלס שמו יתברך, כמו כן קלוסו של הקב"ה עולה מהגיהנם, שהרשעים גם הם מקלסים שמו )עי' עירובין יט.(.
ומבואר כהנ"ל, יען שהגיהנם אינו ענין של עונש לבד, אלא שהוא ענין לצרף ולזכך את הרשעים עד שיבואו לשלימות.
ולפי־זה כמה פשוטים ומדוקדקים דברי הרבינו־ יונה ז"ל, בהקדמתו ופתיחתו לשע"ת, "מן הטובות אשר הטיב השם־יתברך עם ברואיו, כי הכין להם הדרך לעלות מתוך פחת מעשיהם, ולנוס מפח פשעיהם וכו', ולימדם והזהירם לשוב אליו כי יחטאו לו", - זאת היא הדרך! - שנאמר )תהלים כה, ח( "...יורה חטאים בדרך".
"וגם אם הרבו לפשוע ולמרוד, ובגד בוגדים בגדו, - בכל־זאת יש דרך, - לא סגר בעדם דלתי תשובה, שנאמר )ישעיה לא, ו( שובו לאשר העמיקו סרה", - באיזה עומק שלא יהיו טבועים ושקועים, ישנה שם דלת, אף שאתם בעמק־שאול יש לכם דרך, ואיזו, היא התשובה.
וכמעשה דמנשה, שכתוב )דהי"ב לג, יג( "ויתפלל אליו, ויעתר לו וישמע תחינתו", קרי ויחתר, אמרו חז"ל )סנהדרין קג. ד"ר ב, כ( שהקב"ה חתר את הרקיע כמין חתירה מתחת כסא־הכבוד וקיבל את תפלתו, - ואף שהיה במדריגה שלא היה עבורו פתח־ומבוא מהגיהנם שלו, כמאמרם ז"ל, אבל הקב"ה בחסדו ברא בעדו פתח, עד שחתר מחתרת, ונתן לו דרך מהגיהנם־שלו לכסא־הכבוד.
הרי שומעים אנחנו מהי מהותה של התשובה, זאת היא תורה חדשה, דרך היאך לצאת מן החטא, מן הגיהנם, אל תוך הגן־עדן.
ועתה הרי זכינו לדין, כי כמו שיכולים להגיע אל השם־יתברך על־ידי תורה ומצות, כך הטביע הבורא, שיש דרך להגיע אל ד' אף מן חטא, וכמו מצות לולב וציצית ועוד ועוד, כך יש דרך להגיע על־ידי חטא, ובאיזה דרך, הלא היא החרטה והקבלה. לכן כמה צריך האדם להדר את המצוה הזאת.
וצריכים להיות מבינים לפי־זה, כי כמו שלכל המצות ישנם גדרים והלכות באופני־ קיומם, כמו־כן במצות התשובה, והיא רק בהלכותיה שביארו הפוסקים, - כל העיקרים של רבינו־יונה, הנם בתכלית ההכרח, לא ניתן לעבור ולדלג עליהם בשום־אופן, בדיוק כמו כאשר הולכים באורחותיה של דרך התורה, אי־אפשר להיות עוברים ומדלגים על איזה פרט מהלכות לולב ותפילין, כן הדבר גם בדרך התשובה לא ניתן להיות עובר ופוסח על שום עיקר.
וכעת אם ילמוד האדם העיקר של חרטה, צריכים ללמוד בעין־פקוחה, וכמו שנוגע לו למעשה אופן קיומה, ללמדה כמו מצות לולב, ע"מ לקיימה בכל פרטיה ודקדוקיה, מבלי שום טעמים, כמו שאיני מבקש שום טעם על מצות לולב, עזיבת החטא היא גם־כן מצוה דאורייתא.
ולא כאשר חושבים תמיד: "הלא ישנה בקרבי איזו חרטה מועטת", או כי "הרי כבר הבטחתי לא להיות עושה עוד", - רק הכל מוכרח בדוקא ובדוקא, בהכרח שתהיה חרטה ממש, עם כל השלימות של "ודעי וראי כי רע ומר עזבך את השם", עזיבת החטא ממש, מבלי כל חכמות היתולים ודמיונות, וידוי ממש, לא סתם לומר וידוי, - וכל המרבה הרי זה משובח, בדיוק כמו שבלולב כל המרבה הרי זה משובח.
*
עתה יכול האדם להיות מתבונן בעצמו, האם אמנם אוחז הוא באמת בדרכי התשובה.
הרי שומעים אנחנו, כי מן דרכי־התשובה לא יתכן להיות סר ועובר־ועוקף בשום־אופן.
"זכור אל תשכח את אשר הקצפת את השם א'להיך במדבר' )דברים ט, ז( פירש הספורנו ז"ל, "ויעיד על היותך עם קשה עורף, כי הנה חזרתם להקציף פעם אחר פעם וכו', ובחורב הקצפתם, ויעיד על מדת קושי העורף, כי אמנם כשהקצפתם את השם בחורב, לא היה אומר להשמידכם אלא בשביל שאתם עם קשה עורף".
ושם )בפסוק ו'( כתב, "כי אמנם קשה עורף הוא ההולך אחר שרירות לבו ומחשבתו, אע"פ שיודיעוהו איזה מורה צדק בראיה־ברורה שמחשבתו היא בלתי טובה".
זהו הסוד של "קשה עורף", אשר הוא חפץ ורוצה בהחטא בדוקא.
הלא נורא נוראות הדבר, כי הדור המדבר, עם כל מדרגותיו, אחר הכל, אחר מתן תורה, עוד מגלים להם "כי עם קשה עורף אתה", הלא עשית את העגל, הנה אין זה מקרה בעלמא, רק זה נובע והולך מן "קשה עורף", הלא ראית עבודה־זרה במצרים, וגם עכשיו אתה רוצה בה, ואתה רוצה אותה בדוקא, ולא אחרת!
"והיה בשמעו את דברי האלה־הזאת, והתברך בלבבו שלום יהיה לי, כי בשרירות־לבי אלך, למען ספות הרוה את הצמאה" )דברים כט, יח(, - מבאר הרמב"ן ז"ל: "למען ספות, להוסיף השבעה עם המתאוה"; כאשר ישמע את האלה ואת כל התוכחה, ואינו ירא, - למה אינו ירא? זהו סימן כי הנהו רוצה את החטא בדוקא, וממילא אינו ירא. מה שאינו ירא נובע ממה שהוא רוצה את החטא.
הרי מגלים כאן סוד גדול: אין זה שהוא רוצה גם את 'הרוה', לא כי אם את השיא האחרון של חטא שישנו במציאות, עד שהוא רוצה שיהיה אצלו בגדר 'צמאה', וגם זה הוא רוצה!
המתבונן רואה זאת בגלוי, כי לא את החטא לבדו הוא רוצה, אלא את "הרוה" הוא גם־כן רוצה, את הדיוטא התחתונה של תאוה היה רוצה להשיג.
"ומכשול־עונו ישים לנגד פניו, רצה לומר התאוה והיצר", כלומר את "הרוה" הוא מבקש בשארית כחותיו!
אם־כן, איך יכולים להיות במצב של עזיבת־ החטא, ושל כל דרכי־התשובה? - הלא רוצים דוקא את החטא, ובלי כל דרכי־ התשובה הלא בשום־אופן לא יגיע לתשובה!
אי לזאת, חייב אדם לחגור שארית־כחותיו לנקוט בדרכי־התשובה, ראשית־כל עזיבת החטא, אף שהוא רוצה אותו בדוקא, - ולעצור, לגעור בים הזועף!
ולעצור בעד הים־הזועף, אין שום עצה־אחרת מלבד חשבון. הרמ"ח לוצאטו מרעיש כל־כך בדבר החשבון, זהו מתוך הידיעה כי אין שום עצה־אחרת לעצור בים־הזועף.
וחשבון בכחו לעצור, החשבון של "נשא קל־ וחומר בעצמו" עצר גם בעד הים של נבוזרדאן )גיטין נז: סנהדרין צו: איכ"ר פתי' כג; קינה לד; מובא לעיל מ' ק"ב(, כי זהו הכח של חשבון, - "על כן יאמרו המושלים בואו חשבון".
קו
לסלק הגרמא לחטאיו
 )ועד( ג' ברכה
אנו רגילים בהכלל שגרמא בנזקין פטור, לכן נדמה לנו כי גרמא אינו נחשב למעשה כלל.
זוהי טעות. יש לדעת כי גרמא הוא עיקר, רק ישנם דרכים שהוא פטור בדיני־אדם, אולם בדיני שמים ודאי אינו פטור, וכפי הנראה תשעים ותשעה אחוז נוטל גרמא, כי בגרמא כבר הכל.
חז"ל אומרים בברכות )לב:( "ודי זהב )דברים א, א( - מאי ודי זהב, אמרי דבי ר' ינאי, כך אמר משה לפני הקב"ה, רבש"ע, בשביל כסף וזהב שהשפעת להם לישראל עד שאמרו די הוא שגרם שעשו את העגל, אמר ר' הושעיא, משל לאדם שהי' לו בן, הרחיצו וסכו והאכילו והשקהו ותלה לו כיס על צוארו והושיבו על פתח בית זונות, מה יעשה הבן שלא יחטא".
הרינו שומעים מהמשל, שמתעוררת שאלה: "מה יעשה הבן שלא יחטא", כאילו החטא מוכרח להיות.
"ומנין שחזר הקב"ה והודה למשה, שנא' )הושע ב, י( "וכסף הרביתי לה, וזהב עשו לבעל", ומזה מבינים אנו כמה זה הוריד מהעונש.
כי יש לדעת, שבגרמא החטא כבר נגמר כמעט, החטא עצמו הוא טפל, בבחינת "מה יעשה הבן שלא יחטא", כל התביעה הוא עבור הגרמא. התחלת החטא הוא ג"כ מגרמא.
"הרואה סוטה בקלקולה, יזיר עצמו מן היין" )ברכות סג. נזיר ב.(, - הרואה סוטה בקלקולה, וינסה סתם לשמור עצמו מן הקלקול, - לא יצליח בשום אופן, הקלקול הוא בגדר "מה יעשה הבן שלא יחטא".
אלא הוא צריך לשמור את עצמו מהגרמא - "יזיר עצמו מן היין", כי הלא החטא עצמו מתחיל מהיין, היא נענשה עבור היין, כפי שחז"ל )סוטה ט.( מבארים, "היא השקתהו יין משובח בכוסות משובחים, לפיכך כהן משקה מים־המרים במקידה של חרס", כי בגרמא כבר החטא מוגמר.
"אמר ר' חמא בר חנינא, אלמלא שלש מקראות אלו, נתמוטטו רגליהם של שונאי ישראל, דכתיב )מיכה ד, ו( ואשר הרעותי", ופירש"י ז"ל: "אבל עתה יש לנו פתחון פה, שהוא גרם לנו שברא יצר הרע" )ברכות לב.(.
הרי מצטדקים בבריאת היצר־הרע עצמו! יסוד גדול כל כך הוא גרמא!
אצל מרע"ה כתוב )דברים לב, נא( "על אשר מעלתם בי", וכ' רש"י ז"ל: "אשר מעלתם - אשר גרמתם", הרי בעד "אשר גרמתם" לא הועיל להם מאומה, כל תפלותיו של מרע"ה, כי ב"אשר גרמתם" כבר נגמר כל הדבר.
הר"י ז"ל על משלי )יא, א( מבאר: "מאזני מרמה תועבת ה' וגו' - צריך אתה לבקש על מה נזקק שלמה המלך ע"ה לחזור ולכתוב זה בלא תוספת ביאור והבנת טעם, כי גם המקראות אלו סדורים בעניני המדות, ולא בפרט מעשה ממעשי העבירות. ועתה תראה כי נסב גדול הענין הזה לענין )שם י, לב( פי רשעים תהפוכות, ובא שלמה המע"ה להראות ולתת מופת למדה ההיא כי גם שנואה היא וכו'. ואם 'מאזני מרמה', יען היותם מוכנים להפריע במרמה, הם תועבת ה', אעפ"י שלא הנו בעליהם".
רואים מכאן מהו להיות מוכן לרע, עד ש"מאזני מרמה", עוד לפני שהשתמשו בהם לרעה, היא כבר תועבת ה', כש"כ המרגיל עצמו בהרגל רע, הרי בודאי הוא מוכן לרע.
מזה אנו לומדים את היסוד הגדול מהו גרמא.
לפי חשבון־זה - מה הן מידות רעות! איזה "מוכן לרע" הוא אדם שיש לו מידה רעה!
ומוכרח מזה, שצריך לעשות תשובה על מידות רעות, בדיוק כמו על חטאים.
'מאזני מרמה' עצמה אינו חטא, רק שהוא מוכן לחטא, ומובן ההבדל בין 'מאזני מרמה' ובין 'מידה רעה'.
בצד הטוב הוא ג"כ על דרך זה: כשיש "מוכן לטוב", מידה טובה, - גם־כן כבר הכל נגמר, ועוד מרובה מידה טובה.
היוצא מזה הוא: אם אדם חושב על תשובה - טעות גדולה היא אם הוא חושב על עבירות.
ראשית, כי הלא מעשה־העבירה הוא טפל לעומת ה"מוכן לרע" שהוא נוטל תשעים ותשעה אחוז מהחטא, הגרמא.
שנית, יש לדעת כי המחשבה על עצם־ העבירה לא תועיל לו, כי העבירה היא כבר בבחינת "מה יעשה הבן שלא יחטא".
נמצא שהאדם חייב לחשב על ה"גרמות", לסלק הגרמא לחטאיו, ואז ממילא יהי' מתוקן.
קיא
יסוד המשפט - להעמיד הדברים על תיקונם כחוט־השערה
"והיה עקב תשמעון את המשפטים האלה" )דברים ז, יב(, פירש"י ז"ל: "אם המצות הקלות שאדם דש בעקביו תשמעון, ושמר ה' וגו', ישמור לך הבטחתו".
זהו חידוש גדול, כי כל הברכות באות דוקא עבור שמירת דברים־קלים, וכל מה שיותר קלים - "המצות שאדם דש בעקביו". ומובן כי ההיפך הוא עבור הזנחת המצות הקלות.
איך נוכל להבין זאת? למה זה באמת ככה?
ואגלה לכם סוד גדול בזה: מעולם לא עמדנו על כך, איזה יסוד גדול הוא זה.
הרמ"ח־לוצטו ז"ל מבאר כל יסוד הזהירות )מס"י פ"ד( "הנה מה שמביא את האדם על־דרך־כלל אל הזהירות, הוא לימוד התורה, והוא מה שאמר ר' פינחס בתחילת הברייתא )ע"ז כ:( "תורה מביאה לידי זהירות", אמנם על־דרך פרט, המביא לזה הוא, ההתבוננות על חומר העבודה אשר חייב בה האדם ועומק הדין עלי' וכו'.
"אך הערה לכל ההמון כולו, הנה הוא בענין השכר והעונש עצמם, בראות עומק הדין עד היכן מגיע וכו', באשר השקפתו מדקדקת על כל דבר קטון וגדול, וכן אמרו רבותינו ז"ל )חגיגה ה:( "ומגיד לאדם מה שיחו )עמוס ד, יג( אפילו שיחה קלה שבין איש לאשתו, מגידים לו לאדם בשעת־הדין".
"עוד אמרו )יבמות קכא:( "וסביביו נשערה מאוד )תהלים נ, ג(, מלמד שמדקדק עם חסידיו כחוט השערה"; אברהם הוא אברהם האהוב לקונו, עד שהכתוב )ישעיה מא, ח( אומר עליו "אברהם אוהבי", לא פלט מן הדין מפני דברים־קלים שלא דקדק בהם" - דוקא רק עבור דברים קלים!
"רבי כד הוי מטי להאי קרא, הוי בכי וגו', עבד ששוקלים לו קלות כחמורות, כלום תקנה יש לו" )חגיגה ה.(, ובודאי שאין כוונת המאמר שיהיה העונש על שתיהן אחד וכו', אמנם הענין הוא, שלענין משקל־המעשים, כך עולות בכף הקלות כמו החמורות, כי לא ישכיחו החמורות את הקלות, ולא יעלים הדיין עינו מהם כאשר לא יעלים מן החמורות וכו', והוא ששהע"ה אומר )קהלת יב, יד( "כי את כל מעשה האלקים יביא במשפט" וגו'.
וזה דבר פשוט ומבואר, כי הנה א' אמת ה', והוא מה שאמר מרע"ה )דברים לב, ד( "הצור תמים פעלו כי כל דבריו משפט" וגו', כי כיון שהקב"ה רוצה במשפט, הנה כך הוא עובר על המשפט העלים עין מן הזכות כמו מן החובה, על־כן אם משפט הוא רוצה, צריך שיתן לכל איש ואיש כדרכיו וכפרי מעלליו בתכלית הדקדוק בין לטוב בין למוטב" וכו'.
הרי מבאר רמח"ל, כי כל יסוד הזהירות הוא ענין "שוקלים לו קלות כחמורות": "לא ישכיחו החמורות את הקלות", "וסביביו נשערה מאוד, מלמד שמדקדק עם חסידיו כחוט השערה".
כי היסוד הגדול הוא כי כל התורה, מציאות התורה, וקיום התורה, נבנה על חוטי־שערות.
כי ישנו הכלל, וממנו באים הפרטים ופרטי פרטים עד הסוף, ועיקר התורה הוא בחוטי־השערות.
זהו יסוד המשפט - "הצור תמים פעלו כי כל דרכיו משפט", "תמים פעלו" יוצא מ"כל דרכיו משפט".
יסוד המשפט הוא, שהדבר במשפט כתיקונו על חוט־השערה, בתכלית הדקדוק על חוט־השערה, מיסוד זה מסתעף כל ענין "שוקלים לו קלות כחמורות", כי אם היסוד הוא "משפט", הרי בהכרח שיהי' כחוט־ השערה - "מלמד שהקב"ה מדקדק עם חסידיו כחוט־השערה", כי כל סוד התורה הוא רק בהבחנה הדקה של חוטי־השערות.
זהו הסוד הגדול של "תורה מביאה לידי זהירות", הלומד תורה נוכח לדעת כי הענינים בנויים דוקא על חוטי־שערות, וכפי שהמס"י מבאר, לולא־זה אי אפשר להבין החטאים של הקדמונים. מוכרחים להבין כי נכשלו בכחוט־ השערה, אאע"ה היה חייב לומר "במה אדע", ודברו היה קודש קדשים, רק באיזה חוט־ השערה נכשל. וכן כל החטאים שלהם.
האדם הרואה זאת, נוכח לראות שצריך להיזהר, כי הרי הענינים בנויים על חוטי שערות. הרי "תורה מביאה לידי זהירות" הוא סוד הזהירות, להיות זהיר על כחוט־ השערה ממש, בתכלית הדקדוק!
לפי־זה פשוט "והיה עקב תשמעון, את המצות הקלות שאדם דש בעקביו תשמעון", כי מה שתשמרו הקלות - סימן הוא שהנכם בעלי חוט־השערה, בעלי משפט, וזוהי ראיה שיש לכם שייכות לתורה, כי סוד התורה הוא דוקא בדקות של חוט־השערה.
ואם אין כאן שמירה של ה"קלות" - אין כאן שייכות אל התורה חלילה.
"ועוז מלך משפט אהב, אתה כוננת מישרים, משפט וצדקה ביעקב אתה עשית גו', משה ואהרן בכהניו וגו', קוראים אל ה' והוא יענם. בעמוד ענן ידבר אליהם, שמרו עדותיו וחוק נתן למו. ה' אלוקינו אתה עניתם, א' נושא היית להם ונוקם על עלילותם" )תהלים צט, ד־ח(.
אם אפשר להעניש את משרע"ה על חטא קל שבקלים, חוט־השערה ממש, ולא הועילו לו כל התחנונים, אין זה כי אם "ועוז מלך משפט אהב", ובמשפט הרי מובן שלא שייך בו ויתור בשום־אופן.
יסוד המשפט הוא, שהדבר צריך להיות בתיקונו בתכלית הדקדוק, מדוד ושקול על חוט השערה.
"כל האומר הקב"ה ותרן יוותרו מעוהי" )ב"ר סז, ד(, ב"מעוהי" מבין כל אחד שצריך להיות בהן דקדוק על חוט־השערה, ולא שייך שם ויתור בשום־אופן )כגון חומר האיסורים של גזל(.
עד"ז נבין מה שאמרו חז"ל )שמו"ר ב, ג( "ומשה היה רועה, הדא הוא דכתיב )משלי ל, ה( כל אמרת אלוק צרופה, אין הקב"ה נותן גדולה לאדם עד שבודקהו בדבר קטן ואח"כ מעלהו לגדולה, הרי לך שני גדולי־עולם שבדקן הקב"ה בדבר קטן, נמצאו נאמנים והעלן לגדולה".
למה הבחינה היא דוקא בדבר קטן? הרי הקב"ה רצה לבדוק אותם אם הם בעלי משפט, ויסוד המשפט הוא להעמיד הדברים על תיקונם כחוט־השערה, נמצא שגם הבחינה צריכה להיות דוקא בכחוט־השערה, בדבר קטן.
וכאשר "נמצאו מתוקנים" - ראי' היא שהם בעלי משפט - "והעלן לגדולה", אפשר למסור בידיהם את הכלל־ישראל, כי יתקנוהו על חוט־השערה.
וזהו "כל אמרת אלוק צרופה": סודם של "כל אמרות אלוק" הוא שהן "צרופה", )שמו"ר ו, א( שכל דבר ודבר שיוצא מלפניו טרם הוא נמלך בפמליא של מעלה ומודיע להם הדבר, כדי שידעו ויעידו כולם כי דינו דין אמת וגזרותיו אמת וכל דבריו בהשכל.
סוד־התורה שהיא "צרופה" בתכלית, במשפט על כחוט־השערה, ו"תורה מביאה לידי זהירות".
כאשר לומדים תורה, רואים שהענינים מדוקדקים על חוט־השערה, השקפתו מדקדקת על כל דבר קטון וגדול, וזה מחייב זהירות, להיות זהיר ע"י כחוט־השערה!
קיב
בואו חשבון - לחלק ולחלק הענינים
נורא הוא כשאין האדם מכיר חסרון בעצמו: עוד יותר מלפפת את האדם אי הכרתו את מעלתו.
כאשר הגלים מטביעים אותו בתהום, הרי הוא נמצא בתהום בעצמותו, ואינו מכיר שם את חסרנותיו )כי רק כשאדם מסתכל על עצמו מלמעלה, יכול הוא להבחין בחסרונות, משא"כ כשהוא נמצא בתחתית שפל המצב(. וכשהגלים נושאים אותו למצב של הצלחה - אינו מכיר שם שום מעלה, ועל כגון דא נאמר )תהלים מט, כא( "אדם ביקר ולא יבין, נמשל כבהמות נדמו". זה נאמר על דברינו:
בן־תורה השקוע כל היום בתורה, הי' צריך להכיר תיכף את ה"ונפלינו אני ועמך", את ה"מה ביני לבין חמי".
כאשר מסתכלים במשפטי אומות־העולם, רואים איך שהם מכניסים כמה ענינים במדור אחד; מפני שדבר־אחד דומה במדת־מה לדבר־ שני, אין מחלקים ביניהם ודנים אותם כאחת.
לא שייך כלל לטעון עליהם שאין מחלקים בכחוטי שערות, - קרשים עבים אפשר להכניס בין שני דברים, ואצלם שניהם נחשבים כדין אחד.
במשפטי־התורה רואים בבירור, כי הדברים מתחלקים כחוט־השערה; דבר זה אינו דומה לזה, וזה אינו דומה לזה, אף שהחילוקים אינם אלא בחוטי־שערות.
כי סוד התורה הוא, שיתפרדו ויתחלקו הדברים כחוט־השערה, פרטים ופרטי פרטים עד אין שיעור, "וכפטיש יפוצץ סלע" )ירמיה כג, כט(, מה פטיש זה מתחלק לכמה נצוצות, אף דברי תורה מתחלקים )עי' סנהדרין לד. ובדעה"ח לרמח"ל(.
תורה מחלקת. בול עץ עקום, אינו מתחלק; קרש ישר מאוד, נחלק ונחלק! - בעקשות לא שייך לחלק בשום אופן.
סוד התורה היא ישרות, ובישרות שייך לחלק על כחוט־השערה. כמובן צריכים הכלים הראויים לזה, וצריכים לדעת את מלאכת ההפרדה והחילוק באופן דק מן הדק עד אין נבדק.
זהו הסוד של "צלם אלוקים", לדעת כיצד מחלקים גם בדקות.
זהו הסוד של "תורה מביאה לידי זהירות", מהתורה לומדים כי הענינים מתחלקים כחוט השערה, הרי באמת היא "מביאה לידי זהירות", כי סוד הזהירות הוא גם־כן דקדוק על חוט שערה, לבל יתחלפו חוטי־שערות.
מעתה נבין מה שהרמח"ל בפרק הזהירות )מס"י פ"ג( מדגיש כל־כך את ענין "על כן יאמרו המושלים בואו חשבון".
כי "חשבון" הוא יסוד היסודות של זהירות, ובלי חשבון לא תתכן זהירות.
סוד־הזהירות הרי הוא דקדוק בתכלית, לא להחליף הדברים, אלא להפריד ולחלק ביניהם.
והסוד הגדול הוא, כי מהו הסכין, מי מחלק ומי בכלל יכול לחלק! - הוא חשבון! חשבון גוזר הדברים הדקים ביותר! וכשלא מפרידים נהיה משתי שערות שערה אחת, ומעשר שערות שערה אחת!
זהו הסוד של )תהלים קד, כ( "תשת חושך ויהי לילה", אשר בחושך אינם מכירים ומחליפים את הדברים.
מובא בספר־יצירה כי העולם נברא "בספר וספר וספור", ומבארים כל המפרשים כי זהו "חשבון", - סוד גדול כזה הוא חשבון!
הפרדת־הענינים היא באמת בכחוטי שערות, ואם לא יחלקו באופן דק מן הדק, הרי באמת גם ענינים שונים נראים כענין אחד, והסכין הוא חשבון, "בספר וספור".
ומתלמדים חשבון דוקא מהתורה, "ועל דרך־ כלל המביא אל הזהירות הוא לימוד התורה", תורה מלמדת כיצד לחלק הענינים.
מה היו החטאים של הקדמונים, גדולי העולם?
רק זאת נוכל לומר: כי במקום שנכשלו, בחוטי השערות לא עלה בידם לחלק; משתי שערות עשו אחת, - ועל־זה יצאה עליהם כל הריתחא! ועונשים חמורים כאלה - אכן, זהו "מביאה לידי זהירות"!
הר"י על אבות )א, א( מבאר "והיו מתונים בדין" - למורי הוראות ולפוסקים הדין אמרו, לבל יסמכו במחשבה הראשונה, אך בהמתנה גדולה "ובעיון הדק לבל יטעו בשיקול הדעת".
אם הענינים מתחלקים על חוט־השערה, מהיכן לוקחים את הסכין לזה? הרי מגלה לנו הר"י כי "עיון הדק" הוא הוא הסכין, ואם רק הסכין אינו כל־כך חד, או הוא עבה מדי, שוב לא יוכל לחתוך בשום אופן!
"כי האדם הממהר להורות נקרא פושע, שאע"פ שחשב לומר האמת, אין זה שוגג, אך קרוב למזיד הוא, אשר לא נתן בלבבו לומר: לבב הנמהרים לא יבין לדעת, כי הטעות בכל אדם מצוי הוא, וזהו שאמרו )אבות ד, יג( "הוי זהיר בתלמוד ששגגת תלמוד עולה זדון" וגו'.
סוד גדול הוא, כי כל הענינים ניתנים לחלק והם מתחלקים, וכל עבודת האדם היא רק לחלק ולחלק, ואין כאן שוגג! שגגת תלמוד עולה זדון! - הוא נקרא מזיד: הרי יכלת לחלק הענינים והיית חייב לחלק!
"והטעם על שאמר היו מתונים "בדין", כדי להזהיר יותר על הדינים משאר הוראות שהם עיקר גדול בידיעת השי"ת, כמו שאמר הנביא )ירמיה ט, כג( השכל וידוע אותי כי אני ה' עושה חסד משפט וצדקה כי באלה חפצתי נאום ה', ואיך ישכיל האדם לדעת את ה' והוא דבר נמנע, אך בזאת ידענו לעשות דין ומשפט מה' עושה את אלה, ומה שאמר )ירמיה כב, טז( דן דין עני ואביון אז טוב, הלא היא הדעת אותי נאום ה', וכתיב במקום־אחר )מיכה ו, ח( מה ה' דורש מעמך כי אם עשות משפט ואהבת חסד, כי הדינים הם שורש גדול בתורה, ומהם נשתת העולם" - סוד גדול כזה הוא משפט!
קיג
ברעות נפשא לקטלא נפיק
ברכות )לד:( "ת"ר העובר לפני התיבה צריך לסרב, ואם אינו מסרב דומה לתבשיל שאין בו מלח" - רש"י: "יסרב, כשאומרים לו לך, יעשה עצמו כלא רוצה, כלומר איני כדאי".
"ואם אינו מסרב דומה לתבשיל שאין בו מלח" - משמע שהתפלה עצמה "בלי מלח", אלה שטעמו טעם תפלה, היו טועמים בתפלה זו שאין בה מלח, "ואם מסרב יותר מדאי דומה לתבשיל שהקדיחתו מלח" - גם זה קאי על התפלה שלו, ומשמע ש"הקדיחתו מלח" הוא יותר גרוע ממי שאינו מסרב.
ולהלן שם: "ת"ר, שלשה רובן קשה, ואלו הן, שאור מלח וסרבנות" - משמע כי סרבנות היא בחינה של "מלח", אשר על כן מדמים חז"ל זה לזה.
בלמדי סוגיא זאת נתעוררתי על הערה נוראה.
ברכות )כח:( "ר' נחוניא בן הקנה היה מתפלל תפלה בכניסתו לבית המדרש כו', אמרו לו מה מקום לתפילה זו" - רש"י: "מה טיבה"? באמת מוזר הדבר: לנו נדמה כי כל התפלות והתחנונים צריכות לנו עד הבית־המדרש, אבל מי שזה כבר נמצא בביהמ"ד - מה הוא צריך עוד? עכשיו הלא כבר ישנה הילולא וחינגא! ואין זה עולה על דעת אדם להתפלל דוקא בהכנסו לביהמ"ד, ועל מה התפללו? נדמה כי תפלתו מתאימה לאנשי השוק בתוך השוק! והרי הוא התפלל ככה בכניסתו לביהמ"ד.
"אמר להם בכניסתי אני מתפלל שלא יארע תקלה על ידי. ת"ר בכניסתו מה הוא אומר יהי רצון מלפניך ה' אלוקי שלא יארע דבר תקלה על ידי ולא אכשל בדבר הלכה וישמחו בי חברי ולא אומר על טמא טהור, ולא על טהור טמא, ולא יכשלו חברי בדבר הלכה ואשמח בהם".
הרי בכניסתו לביהמ"ד מתפלל שלא יהי' הוא לתקלה, לא יהי' "בור", מזיק פשוט המכשיל את אחרים, יסוד התקלה והמכשול מגיע עד "שלא אכשל בדבר הלכה וישמחו בי חברי", - ופירש"י: "הרי רעות שתיים שיבואו על־ידי שאגרום להם שייענשו".
לכאורה במה אני אשם? הלא אם הם שמחים בכשלון שלי, הלא הם עצמם אשמים בכך!
ונראה מכאן, שאם הדבר יצא בגרמא שלי, אני נקרא המזיק והתקלה, זהו חידוש אחד.
וההערה השני', מה שהם התפללו "שלא אכשל בדבר הלכה וישמחו בי חברי" - הלא זוהי תפילה המתאימה לשוק! אצל חנונים תתכן הרגשה כזו, מתי הם מאושרים ממש, כשמישהו פותח חנות חדשה ואינו מרויח כלום, זוהי "שמחה לאיד".
"ולא יכשלו חברי בדבר הלכה ואשמח בהם" - יש להבין זאת בבחינת "הרחק מן הכיעור והדומה לו" )חולין מד:(, חז"ל ברחו תשעים שערים מן העבירה, והטיבו לדעת שאם "יכשלו חברי בדבר הלכה" יותר קרובים ל"ואשמח בהם" מאשר במצב אחר, ולכן כבר הרבו בתפלות ובתחנונים להנצל מזה.
משמע שאילו היו שואלים את ר' נחוניא בן הקנה, אם כדאי שלא להכנס לביהמ"ד כלל, הי' בודאי אומר שכדאי היה לא ללכת, אך מה לעשות, הלא מוכרחים ללכת!
כעין־זה מצינו אצל רב )סנהדרין ז:( "כי הוה נפיק לבי דינא אמר הכי, ברעות נפשא לקטלא נפיק, וצבי ביתיה לית הוא עביד, ולואי שתהא ביאה כיציאה".
הרי ההליכה לביהמ"ד או בית־הדין היתה אצלם בגדר בע"כ, "ברעות נפשא לקטלא נפיק".
הם ידעו היטב מי מקדים ללכת לפני האדם תמיד, ובמצבים הנעלים ביותר, אפילו בבית־המדרש עצמו! - ובידעם זאת, הבינו היטב כי כש"הוא", היצר, מקדים ללכת לפני האדם, יכול הבית־המדרש בעצמו ליהפך לשוק, - ואכן התפללו תפילות המתאימות לשוק ממש, כמו חנונים פשוטים.
הסיבה החזקה ביותר שבית־המדרש יכול ליהפך לשוק, היא הריצה לבית־ המדרש עצמו, גדולים לא רצו, הם סרבו למדי.
משרע"ה לא הסכים בשום אופן ללכת )שמות ג, יא - ד, יג(, עד )ד, יד( "ויחר אף ה' במשה", למה לא הלך? שאמר "איני כדאי", ולא אמר כך כדי לצאת חובת הנימוס, אלא "איני כדאי ואיני כדאי".
ירא־שמים היודע מי "מקדים ללכת" בכל הענינים, הרואה בחוש "ברעות נפשא לקטלא נפק" - בשום אופן אינו רוצה ללכת; מי שאינו מטורף, אינו רץ לתוך אש.
ומי שהולך בכל זאת: רואה "עמוד" ורץ להיות ש"ץ, או שומע שבעיר נדרש בעל־תפילה, והולך תיכף לשם, - הרי זה סימן שאינו אומר "איני כדאי", אלא אדרבה, "אני כדאי וכדאי"! אינו עולה על דעתו לחשוב "אולי אני תקלה, ומזיק את הרבים ולא מזכה את הרבים"?! וכאשר אדם נגש באופן זה, מבלי להרהר, הרינו מבינים לאיזה תקלות יכול לגרום באמת, - ויהפך את ביהמ"ד לשוק פשוט!
הננו שומעים איזה יסוד גדול נורא הענין!
על מצוות אחז"ל )שמות יב, יז במכילתא( "מצוה הבאה לידך", - אבל אם לא "באה לידך", אין כאן חיוב לחפש מצות, "בקש" לא נאמר על שום מצוה, רק על שלום נאמר )תהלים לד, טו( "בקש שלום ורדפהו".
ויש לדעת, בכל ענין הנוגע לרבים, מוכרח הדבר להיות בבחינת "בע"כ אתה חי": אם זה להוציא הרבים ידי חובתם, או להיות מורה דרך לרבים, או דיין או יועץ לרבים, - בלי "ויחר אף" אסור לקבל על עצמו דבר נאה בשום אופן, "ברעות נפשי לקטלא נפיק".
"ולואי שתהא ביאה כיציאה", - אם העבודה הזאת אצל האדם בגדר "בע"כ", הוא מוכרח להכנס לזה, באין עצה, אז יוכל להצליח.
אבל לא על דרך זה, אי־אפשר לדעת מה תהיינה התוצאות, ואולי מוטב לו להיות חנוני!
מבהיל הדבר למתבונן.
קיד
אני יחיד בעולמי, והוא יחיד בעולמו
רבינו־יונה בשע"ת בסוף שער השני )אות כ"ו( - שדבריו שם מכוונים לאדם שכבר למד ועבר כל הענינים שמדבר עליהם בשני־השערים עד שם, - זה לשונו: "והנה נחתום את הענין במאמר־נכבד אשר לחכמי־ ישראל ז"ל, הי' הלל ע"ה אומר )אבות א, יד(: "אם אין אני לי מי לי, וכשאני לעצמי מה אני" וכו', - ביאור הדבר, אם האדם לא יעורר נפשו, מה יועילוהו המוסרים, כי אע"פ שנכנסים בלבו ביום־שמעו, ישכחם היצר ויעבירם מלבו וכו', כענין שנאמר )הושע ו, ד( וחסדכם כענן בוקר וכו', אכן צריך האדם בשמעו המוסר, לעורר נפשו ולשום הדברים אל לבו, ולחשוב בהם תמיד, ועליהם יוסיף לקח, ומלבו יוציא מלין וכו', ע"כ.
ולכאורה אם אמנם "נכנסים הדברים בלבו", מעתה מה עדיין חסר, מה צריך עוד?
הנה השמיענו, כי אף אם אמנם בשמעו את הדברים, "נכנסו בלבו", עם־כל־זאת כל חסדו כענן בוקר, פירוש, כי לא רק שאין די במה ש"בשמעו את הדברים, נכנסו בלבו", ונדרש ממנו להוסיף על־זה עוד דבר־מה, - אלא שעדיין אין בזה כל ממש, ובתחילת־ עבודתו עודנו עומד, ורק אך זה־עתה מתחיל העסק של "לעורר נפשו, ולשום הדברים אל לבו".
הרי כי באמרם ז"ל "אם אין אני לי, מי לי", - גילו לנו כאן סוד גדול ונורא!
כי הנה אנו מדמים תמיד לחשוב בענין חיותו של האדם, כי מי הוא זה אשר הוא הנהו החי, מהו הדבר הנותן את החיים, ומהיכן מקור החיים, הכל בא מחוצה לו; מן האכילה שהנהו אוכל, ומן השתיה שהנהו שותה, ומן האויר שהנהו נושם, וכל כדומה לזה; כי כשאנו רואים כי בלי אכילה ושתי' וכדומה, האדם מת, מחליטים אנו בדעתינו כי מהם חיותו; וכשבלתי אויר לנשימתו, אי־אפשר לו להתקיים אפי' שעה־אחת, סבורים אנו לראות מזה בעליל כי השפעת כל חיותו, הכל רק מחוצה לו.
וכל מהות נפשו־החיונית שלו, נדמה לנו כאילו אינה אלא בגדר כלי־קיבול, להכיל בקרבו את החיים הנאספים אל תוכו מן החוץ, - אבל החיים עצמם אינם באים־והווים ממנה.
אולם לאחר ההתבוננות נמצא כי זהו אמנם טעות גדול, - כי מה שלכאורה נדמה לנו להבין איזה־מהלך באשר מוכרחים לאכול כדי לחיות, וסבורים אנו כי בעצמו של הלחם בו נמצא שורש החיים, וכתוצאה מן האכילה, מזה רוכש האדם את חיותו, - אין זה אלא דמיון, למראית עינים בלבד, - אבל האמת־לאמיתו היא, כי זה אשר הוא הנהו החי, והוא הנהו מקור החיים, זהו אמנם נפשו־החיונית עצמה.
כי לא על הלחם יחיה האדם, והאכילה עם החיים אין להם כל שייכות זה־עם־זה, - ואף כי מבלי לאכול הרי אמנם אי־אפשר לחיות, אין בזה כל סתירה, - ואמנם כי זה באמת מהנפלאות הגדולות, אשר כך הותקן־ והועמד הדבר, שאם לא יאכל האדם, אמנם ימות, - אבל סוף־כל־סוף מי הוא זה אשר הוא הנהו החי? - החי האמיתי, הלא זהו הוא־עצמו! - כי בהיותו מקיים את חוק האכילה והשתיה, וכדו', הרי אז החיים מפנימיותו יבואו, כי מתוך עצמיותו תהא שלהבת־החיים עולה מאליה.
כי חיות האדם נמצא בעצמו ובתוכיותו; הוא חי לגמרי מעצמו, מכח ה"חי" האמיתי אשר בו, ואין חסר בו כלום; יש בו די חיות בו ובעצמו, מבלי שיהא לו צורך לכלום.
ואכן חכמי הטבע, חכמי הרופאים, הם ג"כ אומרים, כי האכילה והשתי' והאויר וכדומה, לא חיים הם נותנים לו, אלא משמשים רק כממלאים את מה שנחסר לו ע"י תנועתו ועבודתו; מה שהשימוש היום־יומי גוזל מחייו, הנה דברים החיצונים משלימים לו, אבל לא מהם נקודת חיותו.
כי בפנימיותו ובעצמיותו יש כח כזה הנקרא "חיים", והוא "העצמו" שבאדם, אשר הוא החי שבאדם, והוא באמת חי לעולם.
כך הוא האדם בכח החיים שבו, וכן היא גם האדמה בכח הצמיחה שבה, - אשר אף כי ללא הגשם הרי לא יצמח מאומה בשום־אופן, בכל־זאת לא יעלה על דעת אף־אחד לומר שהמטר הוא מקור הצמיחה, והוא הנהו זה אשר צומח, אלא הצומח הוא האדמה עצמה, אשר כח הצמיחה בתוכה וממנה, - ואף כי ללא מטר הרי אמנם אין כל צמיחה, אין בזאת כל סתירה, כי כך הועמד־והותקן הדבר, אבל זה אשר הוא הנהו הצומח, והוא הנהו מקור הצמיחה, הלא זהו האדמה־עצמה.
בדיוק כן ממש הוא הענין ברוחניות: "אם אין אני לי - מי לי?! וכשאני לעצמי - מה אני"?!
מצד־אחד "כשאני לעצמי, מה אני", - סוף־סוף ללא מזון מתים מאפיסת הכחות, כמו"כ מבלי המזון־הרוחני שמחוץ לאדם, בלי קבלת־התורה, מבלי לימוד מפי מורים־והורים - באמת אין לאדם כלום. "הרבה למדתי מרבותי, ומחברי יותר מהם, ומתלמידי יותר מכולם" )תענית ז.(, בודאי חייבים לקבל ולבקש לקבל.
אבל צריכים לדעת שכל המקורות החיצונים האלה, כל־זמן אשר הנם כאיזו ממשיות שאדם רוכש אותה, ועדיין בחוץ הנם עומדים, ואל עצמו לא הגיעו, להיות עצם מעצמיותו ובשר מבשרו, אף כי יהיו גדולים ורמים ככל אשר יהיו, הם עדיין כאין וכאפס, כלא ממש.
כי כמו בעצם חיות האדם, מי הוא אמנם זה אשר הוא הנהו החי שבאדם, היכן מקור חיותו של האדם? - הלא מקור־חיותו הוא בו בעצמו, בו בנפשו!
כי אך במהותם של החיים בעצמם, בהם, ורק בהם, שם נמצא המקור אשר ממנו הנם נובעים־והווים, הכל נמצא אתם ובהם בעצמם, ואין כלל במציאותם כל ענין של חוץ־מהם, אין להם זולת כי אם עצמם, ויותר מעצמם ובעצמם אין להם אמנם כלום.
וכמו בגופניות, במציאות החומרי של הגוף, עם מי הגוף נמצא, ומאין הוא חי? הנה כל חיותו בעצמו ומעצמו כולנה! - ככה הוא גם־כן בענין הנשמה הקדושה, כל סוד הנשמה והוויתה הנה בעצמה היא; מאין היא חיה - מעצמה, מאין ידיעותיה - מעצמה, על מה כל מעמדה - על עצמה; מה שאין בה - אין!
"אם אין אני לי מי לי". אף־על־פי שנכנסים הדברים בלבו ביום־שמעו, ולמרות אשר בשמיעתו אמנם השיג ורכש את הדברים, עם כל גדולתם ורוממותם, זה הכל עדיין אינו ולא כלום, כי זה עדיין כאיזו יתרת מעל האדם, ואיננו "עצמו", - והרי לא מן החוץ ירכוש את החיים, כי לחיות, האדם חי מעצמו, ורק מעצמו.
מעתה הרי מתבאר, כי אמנם כן, כי לאחר כל התורה והחכמה שלמד, לאחר כל השגותיו ורכושיו, אחר־הכל עדיין בתחילתו הוא עומד, - כי אך רק זה־עתה מתחיל העסק של לעבד את ה"עצמו", אשר הוא מקור הכל.
"יערף כמטר לקחי תזל כטל אמרתי" )דברים לב, ב(. צאו וראו כי כל התורה כולה אשר "משה קיבל תורה מסיני", אם כי מבלתי־זאת הרי אמנם אין כל, אבל סוף־סוף עדיין אינה אלא בבחינת "מטר" ו"טל", אשר כמו ששם הלא העיקר הוא אמנם כח הצומח אשר בעצמו, האדמה עצמה, כמו"כ באדם, העיקר הוא העצמו של האדם, אשר מכח התורה שהיא בעבורו "כמטר וכטל", סוף־כל־סוף הוא־ עצמו הוא הצומח, - כי אם בחוקותיה של התורה הולכים, ואת מצותיה שומרים, הרי היוצא מזה הוא: כאילו עשיתם עצמכם )עי' ויק"ר לה, ז(, כי אז מבצבצת ועולה־מאליה עצמיותו של האדם, - ו"אם אין אני לי, מי לי".
כי גם החיים־הרוחניים, אינם איזה רכוש שהאדם מכיל בקרבו את אשר נאסף אל תוכו מן החוץ, ואף גם היסוד־והשורש אשר מכחו החיים־הרוחניים הנם נולדים־ומתהוים, אינו איזה־מקור אשר מחוץ להאדם, אף גם לא מכח היותו שומע את התורה בהר־סיני, אלא הוא חי אך־ורק מכח עצמו, בעצמו ולעצמו.
כה גדול ועצום הוא כח עצמיותו של האדם, כי אם "עצמו" כאן, הכל כאן! - ובבואו בסוד העצמו באמת, אז כבר יודע הכל בעצמו.
זהו אשר אמרו ז"ל במדרש )בראשית־רבה צה, ג( מהיכן למד אברהם־אבינו את התורה וכו', ר' לוי אמר מעצמו למד תורה, - ואיך זה אמנם למד מעצמו? - אכן אמנם כן הדבר, כי אי־אפשר לנו לתאר כלל איזה סוד הוא ה'עצמו'.
הוא אשר אמרו ז"ל )פסחים קיח. מדרש תהלים קיז( על אברהם־אבינו ע"ה, כשהפילו נמרוד־הרשע לתוך כבשן־האש, אמר הקב"ה אני אלך ואצילהו, כי אני יחיד בעולמי והוא יחיד בעולמו, נאה ליחיד להציל את היחיד.
כי זוהי דרגתו של אברהם־אבינו ע"ה, אשר הגיע אל הסוד של מ"עצמו", 'יחיד' בתכלית, שמציאותו והוייתו מיוחדת לו לבדו, והנהו תלוי בו ובעצמו לבד, מבלי כל סיועים מבחוץ, כי הלא "אחד היה אברהם" )יחזקאל לג, כד(, "אחד קראתיו" )ישעיה נא, ב(, - הכל הרי היה הפכיי לו, ומהיכן אמנם היתה התהוותו? - התירוץ הוא, שאברהם־אבינו ע"ה הגיע למצב של "יחיד", מצב של לעצמו, מקור חיותו היה מעצמו; אינו תלוי בכלום, ואינו נצרך לשום זולת; יש לו, בו, ועמו, בכל מכל כל, מבלי כל מחסור; ולכן "נאה ליחיד להציל את היחיד".
כי באמת הלא זוהי מדתו של הרבש"ע שהנהו "יחיד" לעצמו, לבדו, "המלך המרומם לבדו"; לבדו הוא, ללא כל זולת, לעצמו ולעצמו ולעצמו, לאחר חידוש־הבריאה בדיוק כמו קודם הבריאה - בטרם כל יציר נברא, אשר אז הלא פשוט שהיה "יחידי" בתכלית; הוא סוד הגדול של אמונתינו, כי אתה הוא משנברא העולם ממש כמו שהיה עד שלא נברא, כי אין כל מציאות זולתו יתברך, ממש אין כלום, גם לא כל מציאות הבריאה, כי אין בה כל ממש, - ]וכן גם "אחרי ככלות הכל, לבדו ימלוך נורא", וכלום לא חסר[, - "יחיד שאין יחידות כמוהו".
אך כפי־הנראה שישנם עוד אשר מדתם היא שהנם "יחידים", - "אני יחיד בעולמי, והוא יחיד בעולמו", - אברהם־אבינו הרי גם־כן היתה לו מדה־זו של "יחיד".
הן סוד אמונתינו היא, שהרבש"ע הנהו "יחיד שאין יחידות כמוהו", "אין סוף לאחדותו", אשר הביאור בזה הוא שהנהו אין־סוף במדת יחידות והיותו לעצמו.
חכמי־הסוד מגדירים את האדם לחמש דרגות, זו למעלה מזו: נפש, רוח, נשמה, חיה, יחידה.
הן אנחנו איננו יודעים כלל איזה סודות גדולים, וחכמות נצורות, אשר מונחים אפילו בהחוט־ השערה של המדרגה־הראשונה של הנפש, - אילו היה לו לאדם איזה־מגע אל עצמיות הנפש, איזה סוד של "עצמו", "לבדו", הוא הנפש!
אבל כאן בענין־זה כבר ישנם מדריגות וחילוקים, זה למעלה מזה, עד אשר אמנם ישנו מצב של "יחידה", אשר סוד היחידה זהו אמיתת הסוד של ה"מעצמו", - לעצמו בתכלית! - אשר שום־אדם מלבד אברהם־אבינו לא זכה למדריגה־זו; "נאה ליחיד להציל את היחיד" לא מצינו אלא על אברהם־אבינו.
וזהו הענין של "אם אין אני לי מי לי". הסוד של "מעצמו למד תורה", הדרגה הכי גבוהה של יחידות האדם, ה"אני" בתכלית, ומשם למד אברהם־אבינו תורה, ומשם דוקא עיקר חיות האדם, כי שם החיים לעולם, זהו מדריגת אחדותו של האדם. חלק אלוק ממעל.
מעתה מה רבה הביקורת על אותם אשר בנסעם מן הישיבה, סבורים הם כי שם מחוץ לישיבה, אינם יכולים להיות כאשר הם, - כי כפי המבואר, הלא זהו סימן כי בהיותם בישיבה גם־כן לא היתה להם כל שייכות עם העצמו, - הבחינה על "עצמו" הלא היא, בהיות בו יכולת לחיות לגמרי מעצמו, ולעצמו, - ומבלתי־זאת, הלא חלילה מופרכים מן הכל.
אמנם אמת כי "כשאני לעצמי, מה אני", מבלי רבים אין מתחיל כלום, כפי שמבלי לאכול וכו' בודאי כי מתים, אבל צריכים לדעת, כי לחיות, האדם חי דוקא מעצמו, מן העצמו שלו, "אם אין אני לי מי לי", "אכן צריך האדם בשמעו המוסר לעורר נפשו, ולשום הדברים על לבו, ולחשוב בהם תמיד, ועליהם יוסיף לקח, ומלבו יוציא מילין", אלו הנם הבחינות של "עצמו", אם אמנם "עליהם יוסיף לקח, ומלבו יוציא מילין", זהו סימן של "עצמו".
אמרו חז"ל )ספרי דברים א, יג; ילקוט תת"ב; רש"י שם( מה בין נבונים לחכמים, חכם דומה לשולחני עשיר, כשמביאין לו דינרין לראות, רואה, וכשאין מביאין לו, יושב ותוהא. נבון דומה לשולחני תגר, כשמביאין לו מעות לראות, רואה, וכשאין מביאין לו, הוא מחזר ומביא משלו.
"נבון" זהו כבר מדריגה של "עצמו", הוא יכול כבר לחיות מן עצמו שלו! - גם כשאין מביאין לו דינרים, גם כשאין לו סיוע מבחוץ.
קטו
לעורר נפשו
הרי ביארנו את היסוד של "עצמו", שלחיות האדם חי מן עצמו, עיקר העיקרים הוא העצמו, - וכמו שהי' הלל ע"ה אומר )אבות א, יד( "אם אין אני לי, מי לי", - עד אשר אמרו ז"ל )בראשית־רבה צה, ג( מהיכן למד אברהם־אבינו את התורה, ר' שמעון אומר נעשו שתי כליותיו כשתי מעינות, ר' לוי אמר מעצמו למד תורה.
עד כדי־כך עמוק עמוק הוא הסוד של 'עצמו', עד כי גם "שתי מעינות" - אשר לכאורה מה אפשר להיות יותר ממעין, הרי מעין הלא זהו הענין של "עצמו"! - ואף־על־פי־כן עדיין אין זה מספיק, אלא עוד יש סוד ענין של "מעצמו למד תורה", לגמרי מעצמו, אשר לא נצרך לכלום וכלום, כי הכל בו ובקרבו, עד הסוד של "יחיד בעולמו", מדריגת אחדותו של האדם.
הן "מעצמו" זוהי המדרגה היותר־גדולה של הנפש, שכן חכמי הסוד מגדירים את האדם לחמש דרגות, זו למעלה מזו: נפש, רוח, נשמה, חיה, יחידה.
אנחנו הרי איננו יודעים איזה סוד של "יחיד" הנם אפילו: הנפש, והרוח, והנשמה, - אבל עוד ישנם בזה מדריגות עד אין סוף, עד סוד ה"יחידה", אשר זהו הסוד של המ"עצמו".
ולמדריגה־זו זכה אברהם־אבינו ע"ה, אל המדריגה של "יחידה", לגמרי לעצמו, "אני יחיד בעולמי, והוא יחיד בעולמו".
מה צריכים אנו יותר! - כי נח, אשר התורה־ הקדושה עצמה מעידה עליו )בראשית ו, ט( "צדיק תמים היה בדורותיו, את האלקים התהלך נח", אומרים חז"ל )ב"ר ל, י; מובא ברש"י( שזהו אמנם תביעה־וביקורת על נח, "נח היה צריך סעד לתמכו, את האלקים התהלך נח", אבל באברהם הוא אומר )כד, מ( "אשר התהלכתי לפניו", שהיה מתחזק ומהלך בצדקו מאליו.
הלא נורא הדבר, מה כבר צריך יותר, "את האלקים התהלך נח", היה מחקה את הרבש"ע עצמו, בהיותו מתהלך אתו בדרכיו, והיה מקיים את ה"והלכת בדרכיו, מה הוא רחום, אף אתה רחום" )עי' שבת קלג: סופרים פ"ג(, - מעתה מה כבר יכול להיות יותר?
ועדיין מבקרים את זאת! "נח היה צריך סעד לתמכו", עדיין לא מעצמו! - גם לחקות את הרבש"ע, גם־זאת עדיין אינו מעצמו!
אברהם־אבינו ע"ה, הוא זה אשר היה מעצמו, "מתחזק ומהלך בצדקו מאליו, אשר התהלכתי לפניו".
כאלו נוראות מונחים בענין־זה, שהנה מוכרח להיות מעצמו עד מצבים־כאלו! - גם מצב של "את האלקים התהלך", יתכן כי האדם־עצמו אין לו בזה כל שייכות!
ויסוד דברים־אלה מצאנו בפירוש, במהר"ל מפראג ז"ל )בדרשתו לשבת הגדול(: "ויש שואלים, אחרי שהשם ית' שעה אל הבל ואל מנחתו, אם־כן איך לא היה נשמר מקין, כי "שומר מצוה לא ידע דבר רע" )קהלת ח, ה(, וכל־שכן דבר כמו זה, שהרי הקב"ה שעה אל מנחתו וכו', - כי לפי מה שאמרנו, לא היה שורש אל מעשה הבל.
ואל יקשה לך הרי הבל הביא קרבן לפני השי"ת, ועשה מעשה טוב?
כי מה שהיה מקריב קרבן, לא היה זה מצד עצמו, רק כאשר ראה הבל שקין היה מקריב קרבן, ואז נתעורר ג"כ הבל להקריב, ולא היה מתעורר ומתאמץ מעצמו, שלא היה הבל פונה אל המעשים הטובים מצד עצמו, ובלא כוונה עשה זה...
אבל ...אע"ג שלא היה עושה בכוונה, מ"מ ראוי לקרבן הבל להתקבל, אבל שיהיה נקרא בכלל "שומר מצוה לא ידע דבר רע" - דבר זה אינו, כי אין יסוד למעשה זה, כי כל יסוד נבנה על עצמו, ולא נבנה על זולתו וכו'. והכל נרמז בכתוב שאמר )בראשית ד, ד( "והבל הביא גם הוא" וכו', - מעשה־כזה בא מן מי שמעשיו אין בהם ממש, ואין להם יסוד בעצמם.
ועל־זה אמר שלמה בחכמתו )קהלת ד, ד( וראיתי אני את כל עמל ואת כל כשרון המעשה כי היא קנאת איש מרעהו - גם זה הבל וכו', עכ"ל.
הרי אנו למדים מדבריו יסוד מבהיל זה, כי גם על מעשה של הבל, אשר אין לנו אף שמץ־השגה על רום מעלתו וכל מה שהי' כלול בו, כי הרי השי"ת "שעה אל הבל ואל מנחתו", ועל מעשה גדול כזה אומרים "כי אין יסוד למעשה זה, כי כל יסוד נבנה על עצמו ולא על זולתו", לפי גודל מדרגתו של הבל לא נבעה פעולתו מעצמיותו, לא מהתעוררות עצמו, אלא מצד קנאת איש מרעהו, דבר שהוא כשר בתכלית, אבל בכל זאת חסר כאן ה"מעצמו", אין זה מבחינת "יחידה", ועל כן כבר אומרים על זה ש"אין יסוד למעשה זה", ועל זה כבר נאמר "כי גם זה הבל", מבהיל הדבר!
אמנם הדברים עדיין צריכים לפנים, אחרי שמצד־אחד הרי "כשאני לעצמי מה אני", סוף סוף אין קיום בלי מה שמקבלים מן החוץ, וכמו בגשמיות כן ברוחניות מתים ואין חיות ללא סיוע מן החוץ. ומצד שני הרי "אם אין אני לי מי לי", ואע"פ ש"יכנסו הדברים בלבו ביום שמעו", עדיין אין זה כלום, אם לא יתאחדו הדברים עם ה"עצמו" של האדם.
אם־כן כיצד משיגים את האיחוד הזה ]בין החוץ לפנים[, כיצד עושים שהכל, מה שמקבל מהחוץ, יכנס לתוך עצמו?
באדם ישנה נקודה העוקצת, כח התאב ורעב לאכילה, וזהו המחבר את המזון שבמאכל לנפש־החיוני שלו, בעזרתו דוקא המזון נבלע באבריו ובדמיו.
אנו חושבים כי מפני שצריכים לאכול, לכן ממילא תאבים לאכול, אך האמת היא כי התאבון אל האכילה הוא אמנם כח לגמרי בפני־ עצמו, נוסף על עצם צורך האכילה, והחולים יודעים מזה די היטב, כי החולה שמתקלקל אצלו כח תאבונו - כל אוכל תתעב נפשו, ויגיע עד שערי מות, כל אשר יכניסו בו, לא יחייהו ולא כלום, טרם יבריאו את זה הכח התאבוני.
ככה עלינו לדעת שגם ברוחניות ישנו באדם כח מיוחד לזה, לחבר את הזולת עם העצמו, לאחד את כל המתקבל והנכנס בו לעצמו הוא. כאן לנו סוד גדול, חידוש גדול שלמדונו רבותינו חכמי המוסר, שבא גלוי בדברי רבינו יונה ז"ל - כח המעורר! - הכח המאחד את מה שבא מבחוץ עם האדם החי, עם ה"עצמו" של האדם, הוא ההתעוררות!
כי מצד־אחר הרי "אם אין אני לי, מי לי", וכמו שנתבאר בדברינו שעיקר העיקרים הוא "עצמו", ומעצמו, - אך מצד־שני "כשאני לעצמי, מה אני", - מוכרחים להיות מקבלים מן החוץ, ומוכרח הכל ליכנס אל עצמו!
ועל־זה הוא הסוד של התעוררות, - אם האדם שומע והוא "מעורר" את עצמו, נוצרת על־ידי־כך התאחדות של הדברים־שמבחוץ עם חייו, אז נכנסים הדברים אל "עצמו".
וכלשון ר"י "אכן צריך האדם בשמעו המוסר לעורר נפשו ולחשוב בהם תמיד". - זהו הסוד היאך שיהיו הדברים נכנסים אל עצמו.
על רבי עקיבא אמרו )עי' ספרי וילקוט סו"פ ברכה; מובא בתוס' ב"ב קיג.(: "מ' שנה עסק בפרקמטיא, מ' שנה למד, מ' שנה לימד".
והנה ודאי כי בתוכיותו ובפנימיותו של ר"ע, בעצמו, לא היה חסר כלום גם בהארבעים־שנה הראשונים. - כי מה שלא נברא בראשיתו, הרי לא יוצר באחריתו. - אך בפועל הרי אמנם לא היה מקודם שום "רבי עקיבא".
אשר על־כן שאלו חז"ל )אדר"נ פ"ו(: מה היה תחילתו של רבי עקיבא, ובמה כח התהוותו?
ומתארים חז"ל, כיצד פעם־אחת היה רבי־ עקיבא עומד על פי־הבאר, וראה אבן שנוקבה על ידי טיפטוף מים, שתדיר נופלים עליה בכל־יום, ומזה התעורר שאם "אבנים שחקו מים", רך פסל את הקשה, דברי־תורה שקשה כברזל, על אחת כמה־וכמה שיחקקו את לבי, שהוא בשר־ודם. - הוא אז אך התעורר, ובכח התעוררות־זה נולד ה"רבי עקיבא".
זהו גודל כח של סוד מעורר נפשו, כח מיוחד המוביל הכל אל העצמו של האדם.
הרבינו־יונה )שע"ת ב, יג( כותב, "הדרך הרביעי, בעת אשר יהגה האדם בתורת השם, ויקרא בדברי הנביאים והכתובים, ויבין בנועם המוסרים, ויראה האזהרות והעונשים, - יחרד לדברים, ויכין לבו להטיב דרכיו ומעלליו".
"יחרד לדברים" - זהו סוד נוסף, כאשר הנהו שומע, והנהו רואה האזהרות והעונשים, נוסף לזה הוא מעורר את נפשו שהדברים נוגעים לו אל עצמו, - "יחרד לדברים", זהו הסוד היאך שהדברים נכנסים אל עצמו, ומתהוים להיות "עצמו".
וזהו מאמר הסבא ז"ל, כי אם אמנם יתכן להיות מתפלל על דרך־האמונה, אבל התפלה על פי דרך־המוסר הנה בדרגה אחרת־לגמרי.
כי יש אדם אומר: "אתה חונן לאדם דעת", וגם מרבה לבכות על זה, ויתכן שהכל כולו ענין של חיקוי לבד, ולא מעצמו הוא. כי יתכן וגם נחלי־בכיות ממקור החיקוי יהלכון! וריק יהיו מכל שום "עצמיות".
]וזוהי אימרתו של הגרי"ס זצ"ל כי מוסר לא רק שאינו "מכשיר" "ריקודים", אלא שגם "דמעות" הוא "פוסל"! - כי למוסר, חוש חזק לו להבחין כל מעשה ומעשה; להעביר כל מעשה תחת כור־המבחן! - בלי מוסר אין רואים כלל טעותי המעשה, ושמים חושך לאור יומם, ועוד מבקשים שכר כפנחס[.
אבל המתפלל על פי דרך־המוסר, עם סוד "מעורר נפשו", ועל כל דבור ומלה לנוכח עצמו יביט, ואת עצמו בלי הרף יבקר ויתבע, כאן כבר לא שייך כל ענין חיקוי.
כאשר יאמר "אתה חונן לאדם דעת" - יפשפש בו ובמעשיו, ויבקר את עצמו ויחשוב תיכף: האם באמת אני מאמין כי השם הוא הנותן החכמה, מפיו דעת ותבונה? והאם באמת אני מבקש את הדעת? ולמה צריך לי זו־הדעת? ומה אעשה אז כשכבר אשיג את הדעת? ומה אני עושה עכשיו עם זאת־הדעת שכבר חוננתי בה? וכן בכל ברכה וברכה של התפלה.
]ועי' חכמה־ומוסר ח"ב מא' שנ"ז, ד"ה "והנה יש"[.
קטז
כלל־ישראל מרגיש אחדותו־ית' גם בדברים־גשמיים
 יום ה', צום־גדליה תרפ"ח
"כשחלה ר' אליעזר נכנסו תלמידיו לבקרו וכו', אמר להן חמה עזה יש בעולם, התחילו הן בוכין, ורבי עקיבא משחק, אמרו לו למה את משחק? וכו', אמר להן לכך אני משחק, כל־זמן שאני רואה רבי שאין יינו מחמיץ, ואין פשתנו לוקה, ואין שמנו מבאיש, ואין דובשנו מדביש, אמרתי שמא חס־ושלום קיבל רבי עולמו, )פירש"י: כל שכרו, והיינו שלא נשאר לו מאומה(, ועכשיו שאני רואה רבי בצער, אני שמח כו' )סנהדרין קא.(.
וקשה היאך היה חושש שמא ח"ו קיבל עולמו, היכן הוא מה שאמר הפסוק )ויקרא כו, ג( "אם בחקתי תלכו", שבעד זה זוכים לכל הברכות?
האם אמנם כל ה"רבי אליעזר" לא הספיק בכדי שישיג בעבור־זאת שיהא אין יינו מחמיץ, ואין פשתנו לוקה?
ונבאר כי על־פי הקדם דברינו )חבל על דאבדין( בארוכה, כי צריכים להביט ולראות מציאותו יתברך כאן בעולמנו, - והיינו שאין עוד כל מציאות מלבדו ית', ממש אין כלום.
כי הרי "עד שלא נברא העולם" הלא היה ית' יחידי בתכלית, ולא היה מאומה בלבדו ית', כך ממש הוא גם משנברא, לא השתנה שום השתנות, שגם עתה אין כל מאומה, וגם מה שאנו קוראים "בריאה", באמת אין בזה כל ממש, רק "הוא היה והוא הוה והוא יהיה".
ועפי"ז נמצא, שענין אמרם ז"ל )ראש־השנה טז. לד:( "אמרו לפני מלכיות, שתמליכוני עליכם", הכונה בזה, שתמליכוני כאן, שכבודו יתברך יהיה מלך פה בארץ, היינו שירד משמים לארץ, ויהיה פה למלך, ושמציאותו יתברך יימצא בקרבנו.
ולהבין זאת יכולים רק בני־תורה, אלו שיש להם תורה, ולא בחקירות ופילוסופיות, שהפילוסופים אחרי חקירתם יולד להם לכל־ היותר זאת, כי "על איזה מקום שהוא בשמים, שם, יש אלקים", - לא כן אנחנו, שענין אלקות מבינים אנו למציאות שנמצאת בתוכנו.
והוא סוד המלכות, מלכות כאן אצלנו אתנו.
וכל עבודתינו ותהלתינו אליו, שהוא גלוי ומוחש לפנינו, ואם ח"ו אינו כמו חוש לפנינו, אינו חלקנו, ולא נוכל לעבוד אותו, כענין )יומא סט:( עובדי כוכבים מקרקרין בהיכלו, איה נוראותיו, לא אמר 'נורא' וכו'.
ומזה יצא, כי כל עבודתו של האדם היא, להכירו וליראה מלפניו, שהוא גלוי ומוחש לפנינו.
ועל־זה סובב הולך כל תורתינו ועבודתינו ותפלתינו. וזהו סוד מלכות שמים, היינו שהוא גלוי לפנינו.
וחז"ל )כתובות קי:( אמרו, בריחוק של דוד־ המלך ע"ה מארץ ישראל לחוץ לארץ, כי דומה הוא למי שאין לו אלוק, כי אף בריחוק כלשהו, נקרא המרחק בגדר אין לו אלוק.
ועל־פי־זה מבינים אנו בפשיטות אמרינו )במוסף( "ומפני חטאינו גלינו מארצנו", פשוט ענין גלות וגירוש מאתו יתברך, כי ענין הגלות הוא מסוד )דברים ל, א( אשר הדיחך השם אלקיך שמה", נדח מן השם יתברך, וכמו )בראשית ד, יד( הן גרשת אותי וגו', ומפניך אסתר, שגם־כן בהבנה זאת.
ואיתא )סנהדרין קה. ספרי סו"פ שלח טו, מא; ילקוט שם תש"נ; ישעיה תע"ג; ירמיה רע"ט( גם־כן, כי בדור יחזקאל־הנביא באו אנשים מזקני ישראל, וטענו שמצב הכלל־ישראל בגדר "עבד שמכרו רבו, ואשה שגירשה בעלה, כלום יש לזה על זה כלום", )וכי עדיין מחוייב לעבוד את מי שכבר יצא ממנו(, ופירש"י: ומאחר שמכרנו הקב"ה לנבוכדנצר, וגרשנו מעליו, יש לו עלינו כלום?!
היינו לפי אמונתינו החזקה שהוא נמצא בקרבנו, שמטעם זה מחוייב ענין העבדות, הרי כיון שמכרו רבו כביכול שאינו אדוננו, מובן השאלה.
והתירוץ על־זאת היה )יחזקאל כ, לב־ג( "והעולה על רוחכם היו לא תהיה וגו'. חי אני וגו', אם לא ביד חזקה וגו' אמלוך עליכם".
היינו אינו סותר כלום לשאלתם האמיתית, שיש כאן מכירה וגירוש, - אלא שהתשובה היא שעל־כל־פנים ביד חזקה אמלוך, שאפילו אחרי המכירה והגירוש, המציאות של הכלל־ישראל הוא שאפילו־הכי נמצא בקרבנו.
ולא כאומות־העולם שלא נמצא כלל בקרבם.
אשר על־זה מתפללים אנו )בימים הנוראים( "מלוך על כל העולם כולו בכבודך וכו', וידע כל פעול וכו', ויאמר כל אשר נשמה באפו ד' אלקי 'ישראל' מלך, ומלכותו 'בכל' משלה", הנהו נקרא "אלקי ישראל", שאפילו בעת־הזאת נמצא בקרבנו, ואי־אפשר בשום־אופן להפריד בינינו, כי אני ד' השוכן אתם בתוך טומאותם )ויקרא טז, טז(, ולכן נקרא רק "אלקי ישראל", ולא יותר, - ומתפללים אנו שיבוא העת אשר "ומלכותו בכל משלה".
ואף שאנו מתפללים גם־כן על עצמינו ]הכלל־ישראל[, אבל זהו אחרת, כי על עצמינו מתפללים שהמדריגה תהא נשתנית, ונהיה במדריגת "ובכן צדיקים יראו וישמחו, וישרים יעלוזו" וכו', והיינו שיוקל עלינו כובד משא עול מלכותו, - אם כי בכל יצירת העולם־הזה עיקר המכוון שהאדם ישא את עול המשא של הקב"ה, כאילו לכאורה בלי שום תכלית, כי אם שמכוון כל היצירה הוא רק לעול, - אך כפי מדרגת האדם בנשיאת עול מלכותו של הקב"ה, כן הוא זוכה להקל עליו עול העבודה.
משא"כ על כל העמים, אין עליהם כל עול מלכות.
נמצא מאומת אצלינו היסוד של "אחד ואין בלתו" )כמו שמדובר בהקדם מזה(.
ועיקר השלימות שאחדותו יהיה פה על הארץ, ואשר רק בזה נחיה, - ולא בהרגשים אחרים של "כחי ועוצם ידי", והטבעים אשר אומות־העולם חיים בזה, - כי הם אמנם מציאות אחרת בתכלית, מציאות של עולם אחר לגמרי.
ואנו לא כן מציאותינו, שאפילו בהדברים הגשמיים מרגישים אנו אחדותו ומציאותו.
וכמו שנתבאר )חבל על דאבדין( ענין אמרם ז"ל )במד"ר כב, ו( שלש מתנות וכו', זכה בחכמה זכה בכל, זכה בגבורה וכו', זכה בעושר זכה בכל, אימתי, בזמן שהן מתנות שמים, ובאות בכח התורה, ]ואז סופן להתקיים[. - אבל גבורתו ועשרו של בשר־ודם, אינו כלום וכו', בזמן שאינן באין מן הקב"ה, אלא חוטפין אותה להם, סופן להפסק, - היינו שחסר שמה ענין האחדות, רק ההיפך נמצא שם, אין זה התכלית.
ובהבנה־זו נבין ענין כללי שנתקשו בזה הראשונים, והוא, מפני מה לא נמצא בתורה בפירוש השכר ועונש יעודים של רוחניים, זולתי של גשמיים, ופירשו מה שפירשו בזה.
ונאמר על־זה בהבנה של אמרם ז"ל )קידושין לט:( "שכר מצוה בהאי עלמא ליכא", שהפירוש היותר טוב מכולן הוא, שאין בזה־ העולם במה לשלם שכר מצוה.
]כי מצוה הריהי הולכת מעולם של פנימיות, מעולם של הסתר, אשר עין לא ראתה, ושכרה גם־כן עין לא ראתה, כידוע.
אבל האי־עלמא, אין לו שום שייכות לעולם המצות, כי עוה"ז הריהו נגלה ושטחי, ובשטחיות הרי אי־אפשר לשלם בעד פנימיות, שהם עולמות אחרים, בלתי נמדדות זו עם זו[.
אבל בהנ"ל נאמר בפשיטות, כי לשלם שכר בעד המצוה עם עניני עולם־הזה, באופן שאין בזה תכליתים אחרים, רק עולם־הזה יבש, זאת ליכא, מטעם שאין זה שכר.
ואמנם באמת גם בזה־העולם שייך שכר, אבל זה כבר במהלך אחר, במציאות אחרת לגמרי, השכר מצוה הוא מצוה, זהו השכר האמיתי, ואין לך שכר גדול מזה.
נמצא כי גם בעולם־הזה שייך שכר מצוה, אבל לא מעניני עולם־הזה, אם־כן לפי־ זה איך נבין "אם בחקותי תלכו ונתתי גשמיכם בעתו" וגו', שהמה ענינים גשמיים, איך שייך להיות זאת שכר חלף "בחקותי תלכו"? אלא התירוץ כי אין־הכי־נמי ש"ונתתי גשמיכם בעתם" אין זה השכר, אלא שמזה יבוא אצלו ההתעלות והתהלות מה שיוצא ממתנות שמים.
והוא כדיבורינו הקודמים "בזמן שהם באים בכח התורה", היינו שענינים הגשמיים שיש אצלו, מזה יכיר ענין האחדות וענין מציאות אלקות וכהנה, נמצא שענינים הגשמיים גרמו אותו אל זה־ההתעלות.
וגם שהגשמיות בעצמם לא גשמיים, רק רוחניים, יען כי שמה בגשמיות הנהו מכיר אלקות, ששמה בתוך גשמיותו נמצא אלקות, נמצא שגשמיותו איננה גשמיות, יען שמציאותו הנהו רוחני, רק הנהו לוקח את הגשמיות שמזה יצא אצלו הרוחניות, וגם שזה בעצמו הוא רוחניות וכנ"ל.
וגם בזה נבין ההסתפקות במועט שנמצא בראשונים, וכמו יעקב־אבינו )בראשית כח, כ( בקש רק "ונתן לי לחם לאכול ובגד ללבוש", ולא יותר, וגם מאמר הכתוב )דברים י, יח( "ואוהב גר לתת לו לחם ושמלה", - אשר לכאורה אין מובן, מאחר כי 'אוהב גר', מדוע נותנים לו לחם ושמלה, למה לא נותנים לו "כסף וזהב"?
אכן מטעם כי מה אחרת יתנו לו, האם יתנו לו עוה"ז? הלא אין לו שום שייכות לזה, שעיקר הצורך של עניני גשמיות בזה־העולם, הוא רק שזה סיבה להרוחניות אשר בזה, ובאופן שהן באין ממתנת שמים, ולא שהגשמיות האלו המה אצלו איזו שכר בעד מה.
נמצא ...שאם יבקש יותר מלחם ושמלה, אלו המותריות ישארו אצלו לשכר מצוה, וזה ליכא, שאין זה שכר, ועל־כן הסתפקו במועט.
והנה עה"פ )במדבר כג, ט( הן עם לבדד ישכון, ובגוים לא יתחשב, הביא רש"י מחז"ל )במד"ר כ, יט( כשהן שמחין, אין אומה שמחה עמהן, וכשהאומות בטובה, הן אוכלים עם כל אחד ואחד, ואין עולה להם מן החשבון.
וכמעט שלזה כיון הגרי"ס זצ"ל, באמרו שהאדם צריך לחיות צרכי גבוה דוקא, ואז כל פעולותיו נחשבות לצרכי גבוה, והמשל בזה, כי כשלוקחים פועל או משרת בבית־ המסחר, אין הבעה"ב מתחשב עמו במאכלו.
והביאור לכל־זה הוא, כיון שמציאות האדם שהנהו צרכי גבוה, היינו שאלקיו נמצא בקרבו, אזי כל מעשיו מתוקנים המה.
וזה מובן עם כל הביאור הנ"ל, שגם עניני הגשמיות נחשבים למציאות של רוחני, בזמן שהמה מתנות שמים.
נמצא מובן הפחד הגדול אשר היה לחז"ל, בעת שראו אצלם איזה ענינים המורים על המצאם בעולם־הזה, היינו שחסר שם ענין הרוחניות בתוך הגשמיות, ורק גשמיות ועולם־ הזה פשוט, אזי פחדו ע"ז.
עתה נבין מה שחשש ר"ע שמא קיבל רבי עולמו, כי אולי חלילה הלך משהו מן העוה"ז לעצמו ולהנאתו של רבי אליעזר, ובזה כבר יש לו שייכות עם העוה"ז, וממילא שייך כבר להיות נפרע שכר מצותיו עם עניני עוה"ז.
ונמצא כעת מובן שחששו של ר"ע על ר"א איננו סתירה ל"ונתתי גשמיכם בעתם" וגו'.
נמצא למעשה בעשי"ת עיקר עבודת האדם שימצא במציאות של רוחניות, ולפחד עליו אם נמצא במציאות של עוה"ז, - כמה עבירות נחשבים לכלום לגבי ענין כזה שרואה על עצמו שהנהו נמצא במציאות של עוה"ז...!
קיז
תשובה אינה תלויה אלא ב"עצמו"
 ש"ק שובה, ה' דעשי"ת
"כי המצוה הזאת וגו' לא נפלאת היא ממך, ולא רחוקה היא. וגו'. כי קרוב אליך הדבר מאד, בפיך ובלבבך לעשותו" )דברים ל, יא־ד(, ומפרש הרמב"ן, כי "המצוה הזאת" מוסב על מצות תשובה, הנזכרת בפסוקים שלמעלה )שם ל, א־ב( "והשבות אל לבבך וגו'. ושבת עד ד' אלקיך".
"והטעם לאמר כי... תוכל לשוב אל השם וכו', כי אין הדבר נפלא ורחוק ממך, אבל קרוב אליך מאד לעשותו בכל־עת ובכל־מקום וכו', וזה טעם "בפיך ובלבבך לעשותו", שיתודו את עונם ואת עון־אבותם בפיהם, וישובו בלבם אל השם, ויקבלו עליהם היום התורה לעשותה וכו'.
דיבורים־פשוטים, כי מצות־התשובה קלה היא מאד לקיימה, כי מאד קרובה היא להאדם לעשותה, כי עשייתה היא רק "בפיך" זהו וידוי, "ובלבבך" זה קבלה.
ולכן, כל מצוות־התורה הרי ישנם זמנים וישנם מקומות שאינם נוהגים, מיוחדת היא מצות־ התשובה שיתכן לקיימה "בכל עת ובכל מקום".
ונפרש ענין הקריבות של מצות־התשובה.
ובכלל צריך להבין שמצות תשובה הוזהרנו עליה בכמה־מקומות בתורה, והנביאים והכתובים דיברו בה, ומצינו בדברי חז"ל שגידלו עד מאד את מצותה על כל המצות, שאפילו מצוות אחרות אשר הנם גם־כן כלליים, כמו ציצית ושבת, אין בענינם כזו תהלוכה )עסק ורעש, "פאראד"( כמו בענין תשובה, ונראה מחז"ל כי היא ממש גבוהה מהכל.
והבנת־הדברים היא בגדר מה שאמרו חז"ל )ראש־השנה יז.( על מה שנאמר )מיכה ז, יח( נושא עון ועובר על פשע, - למי נושא עון, למי שעובר על פשע, ואמרו )שם( כי זו אליה שמינה, אבל קוץ בה, כלומר יש בתוכה דבר־קשה, שאינו שוה לכל, כי זהו רק "לשארית נחלתו, ולא לכל נחלתו, למי שמשים עצמו כשירים", )כמו אדם נופל, ולא כעיקר, פיר"ח(.
ולהבין ענין ה"אליה וקוץ בה" שבתשובה:
הנה מצינו הרבה מדריגות בעבודת השם, כדאיתא בחז"ל )ב"ר ל, י( משל לשר שהיו לו שני בנים, אחד גדול ואחד קטן, אמר לקטן הלך 'עמי', ואמר לגדול בא והלך 'לפני', - כך אברהם )בראשית יז, א( התהלך 'לפני' והיה תמים, אבל נח )שם ו, ט( 'את' האלקים התהלך נח.
וברש"י )שם( "נח היה צריך סעד לתמכו", היינו שגם בהיותו "צדיק תמים" כו', בכל־זאת מעצמו לא היה יכול להלך בדרכיו יתברך, אלא היה נצרך עוד לסיועים לסעדו ולתמכו בהילוכו, ואילו היו נוטלים את הסעד, היה נופל.
"אבל באברהם הוא אומר )בראשית כד, מ( "אשר התהלכתי לפניו", שהיה מתחזק ומהלך בצדקו מאליו", - בלי שום סיוע ממנו ית'.
וכן אחז"ל )ב"ר צה, ג( כי מעצמו למד תורה, ומעצמו קיימה, כאמרם ז"ל )עי' יומא כח:( שקיים אברהם־אבינו את התורה עד שלא ניתנה.
ובודאי שזוהי המדריגה היותר־גבוהה באדם, שלא נצרך כלל וכלל שיסייעו אותו בשום סעד, לא מן הרבש"ע, ולא מן קבלת־התורה, אלא בעצמו יש ביכלתו להשיג את התורה ולקיימה.
אכן מצינו שהשי"ת בחסדו נתן לנו דברים וענינים אשר הם מסייעים גדולים לעבודת השם, ועל־ידם יתקרב האדם לד' ביותר נקל.
חז"ל אומרים על תורה )עי' ב"ר יט, יב( "בא משה והורידה לארץ", - ומי יכול להשיג הסיועים הרבים שהתורה מסייעת ותומכת לאדם.
וכפי הנראה הרי קודם שבא משה והורידה, לא היה ביכלתו של שום ילוד־אשה להורידה, והראיה שהרי אמרו חז"ל )מסתמא הכונה ליוצר ב' דשבועות ד"ה זך( שהאבות־הקדושים ביקשו להורידה לארץ, ולא היה ביכלתם, - ורצונם להורידה היה לצורך בניהם אחריהם, כי להם לעצמם, הרי אדרבה, לא היה חפצם בשום סיוע.
והבריאה הריהי גם־כן סיוע לאדם באורח חייו.
וככתוב )במשלי א, כ( בענינה של התורה: "חכמות בחוץ תרונה, ברחובות תתן קולה".
כל אלו הנם מסייעים לאדם היאך שתהיה לו היכולת ללכת אחרי הרבש"ע.
ולאחר קבלת־התורה, אם כי עוד ישנם )אבות פ"ו( "ארבעים־ושמונה דברים שהתורה נקנית בהן", כי אמנם רק במחיר היא נקנית, - אבל בזה כבר ישנם חילוקי מדריגות, כי סוף־כל־סוף התורה ירודה בארץ, ואף גם התינוק הרי גם־כן לומד תורה, והנהו גם־כן קונה תורה לפי ערכו.
העיקר הוא אמנם, כי הכל, בכל מכל כל, כולם הנם מסייעים.
זה הוא המדריגות־הרבות במצות אחרות.
ונאמר על התשובה שהיא משונה מן כל המצות, אשר מציאותה רק "מעצמו", להלוך מאליו, ובלא סיועים כלל וכלל.
והטעם בזה, כיון שהרי את החטא עשה בעצמו, ובלא סיועים, ממילא תיכף עם החטא הרי החטא לוקח ממנו את המסייעים, והוא נשאר לבדו, ללא סיועים, "נמסר ביד יצרו" )שע"ת א, כז(, לכן אין לו עצה לתקן החטא, רק שבעצמו יתקנה, ללא כל מסייעים, היינו שיבא בעצמו למדריגות התשובה, אשר אמנם רק זה הוא תשובה, וסוגה הוא כמו אברהם־אבינו שמעצמו קיים כל התורה.
ומטעם־זה נבין את אשר על התשובה יתכן לומר כי היא "אליה, וקוץ בה", - כי אין־הכי־נמי שהוא "אליה שמינה", וככתוב "בפיך ובלבבך", בוידוי ובקבלה שאינו תלוי בידי אחרים, ורק בידי עצמו, וגם שאינו נצרך לסיועים, ומעצמו בלא סיועים יוכל לקיימה, להיות "מהלך מאליו", - והאבות־הקדושים אכן היה חפצם רק "מעצמם", ורק בזה בחרו, - אבל "וקוץ בה", זה גופא מה שנצרך לתשובה את העצמי הזה, אפשר לקרוא לזה "קוץ", בהיות אשר עכ"פ כבר אין שום מסייעים, ובשום דרך־סלולה כבר אי־אפשר להגיע אל תשובה, ותלוי זה אך־ורק בעצמו, להיות הוא־עצמו חוצב, וענין העצמי הוא מדריגה יותר גבוהה אשר קשה להשיגה.
כמה רחמי־שמים נצרך להאדם שיבוא למדריגה אשר מעצמו יתעורר, ומעצמו בלא סיועים ייאמר אצלו: "איני חפץ עוד לחיות כמו שחייתי עד עתה, וצריך אני להחליף את חיי", ועוד כאלה, שזו היא מדריגה־גבוהה שהאדם יאמר זאת.
איתא בחז"ל )ירושלמי מכות ב, ו; ילקוט יחזקאל שנח; תהלים תש"ב; ועוד( "שאלו לחכמה, הנפש החוטאת מה תהא עליה, אמרה להם )משלי יג, כא( חטאים תרדף רעה", אין נפקא־מינה אם התשובה של החכמה היא בגדר עונש, ושאמנם אין לה עצה כלל לתיקון החטא, או שזו העצה, אבל עכ"פ השיבה שמצד החכמה "חטא הנהו חטא", ושזה מציאות שנמסר ביד יצרו.
"שאלו לנבואה אמרה להן )יחזקאל יח, ד( הנפש החוטאת היא תמות, ומסתמא זה אינו מיתה בעלמא, אלא שהשיבה שזוהי עצה בתיקון החטא, ושום אמצעי־אחר אין בנמצא, רק אמצעי־זה.
"שאלו לתורה, אמרה להן: יביא קרבן ויתכפר לו", - ואף כי התורה כבר השיבה שבאיזו־דרך יש עוד תקוה להשיב כמקדם, אך הלא למזיד אין לתורה עצה כלל, וגם שוגג הלא צריך קרבן, והרי לא בכל־פעם אפשר להביא קרבן.
אבל "שאלו להקב"ה, אמר להם: יעשה תשובה ויתכפר לו, הדא הוא דכתיב )תהלים כה, ח( טוב וישר השם, על־כן יורה חטאים בדרך".
והיינו, כי כל המדריגות שהוזכרו בזה, כולם אין בהם שום דרך לתיקון החטא, - ואף גם על־ידי דרכה של התורה־הקדושה, גם־כן אין עצה, - על־ידי דרכם של מסייעים כבר אינו־יכול לעבור, - האמצעי היחידי הוא רק "יעשה תשובה", שיהיה הוא עצמו חוצב.
כי ענין התשובה, מצד גבהותה, כמו שביארנו שהוא ענין של עצמי, היינו שבלא סיועים, ואפילו־הכי מעצמו נעשית אצלו ההתעוררות, זוהי מדריגה גבוהה למדי, אשר כולם לא עמדו על סודה, ורק "שאלו להקב"ה", על שאלה־כזו יכול לענות רק הקב"ה.
ומטעם ביאורינו־זה, אמרו )יומא פו. ילקוט הושע יד( "גדולה תשובה שמגעת עד כסא־הכבוד".
ולא כמו שמבינים גדלות התשובה, שמתחלת מן הארץ, היינו שסוגה כמו שאר מצות, ואך כי מגעת והולכת עד כסא־הכבוד.
אלא שהפירוש "מגעת עד כסא־הכבוד", שהתחלתה הוא מכסא־הכבוד, ששם היא נמצאת, והוא מטעם גבהות ענין העצמי, שהעצמי נמצא בכסא־הכבוד.
וביסוד־זה יאומת מאמרם ז"ל )ע"ז יז.( ברבי אלעזר בן דורדיא, אחרי אשר בא לאיזו התעוררות לשוב מחטאיו, צעק "שמים בקשו עלי רחמים", וכן אצל עוד נבראים נתחנן לבקש עליו רחמים, - וענו אותו כולם שאין ביכלתם, פשוט אין ביכלתם לסייע אותו.
אמר, כיון ש"אין הדבר תלוי אלא בי", מיד הניח ראשו בין ברכיו, וגעה בבכיה וכו', עד שיצתה נשמתו, יצאה בת־קול ואמרה: רבי אלעזר בן דורדיא מזומן לחיי העולם־הבא וזכה לשלימות.
מאומת מזה, כי כך הוא אמנם ענין החטא, בהיותו מסיר את כל המסייעים, ורק בו בעצמו תלוי הדבר, אין צורך לשום ספרים, ורק בזה זכה, יען שזכה להתשובה האמיתית.
ונבין את דברי הרבינו־יונה )שע"ת א, ב( כי החוטא כאשר יתאחר לשוב מחטאתו, יכבד מאד עליו ענשו בכל־יום.
כיון שאחר החטא נמסר ביד יצרו, למדריגת "אליין", אשר רק בעצמו יבוא למדריגתו אשר מקודם, ואם הוא מאחר, נמסר עוד ביד יצרו, ובא למדריגה יותר "אליין", ויותר נצרך לו העצמו, עד שאפשר לו לבוא למדריגת "אין מספיקין בידו לעשות תשובה" )יומא פז. סנהדרין קז:(, היינו כל כמה שחוטא עוד יותר, נתרחק מסיועים, ועוד יותר נצרך לו העצמו.
מה גודל הרחמנות אשר כבר צריך לילך בעצמו, לבדו! - אשר זהו "אין מספיקין בידו לעשות תשובה", אשר זהו מתחיל בתחילת ה"אלף" של החטא, ורק כי מדריגות הן ב"אין מספיקין".
ומטעם־זה כתב הרבינו־יונה )שע"ת א, ג( "לא ימצא איחור התשובה זולתי בעמי־ הארץ, אשר הם ישנים שוכבים, ולא ישיבו אל לבבם", - שחסר להם לגמרי ההתעוררות העצמית, - והרי על־זאת היא הזעקה־הגדולה, אשר מתגדל ה"אין מספיקין".
ולהיפך )ברכות יט.( "אם ראית תלמיד־חכם שעבר עבירה וכו', אל תהרהר אחריו וכו', כי באמת עשה תשובה", - אם הנהו תלמיד־חכם, בודאי נתעורר בעצמו ועשה תשובה, אמנם "אין צדיק בארץ אשר יעשה טוב ולא יחטא", אבל תיכף אחר החטא הנהו חוצב לחזור, בהיותו יודע היאך שהוא 'נמסר ביד יצרו'.
קיח
יסוד התשובה - תיקון החסרון שבעצם הבריאה
 יום ב', ז' דעשי"ת
ענין התשובה שהיא מצות־עשה ככל מצוות־ עשה, ואפילו־הכי משמע שהיא כוללת מצוות רבות, היינו כנראה ענין קיומה ואי־ קיומה אינו תלוי זולתי בהמצות־עשה האחת, אלא שבה תלוי מצות רבות.
וצריך להבין הטעם, שלכאורה מה רעש בזה אם לא יקיים המצות־עשה הזו, הלא אם קיים כל התורה, אפשר לו להיות צדיק זולתה.
והאמת אינו כן, כנ"ל, וכדמשמע שתלויה המצות־עשה הזו לעצם מציאות החיות, כמו שנאמר )יחזקאל יח, לב( "והשיבו וחיו", משמע כי רק עמה אפשר לחיות, וכן כתוב )שם יח, כג( "החפץ אחפוץ במות רשע, הלא בשובו מדרכו וחיה", וכן אחרי התשובה נאמר )שם לג, יא( "חי אני נאום השם, אם אחפוץ במות הרשע, כי אם בשוב רשע מדרכו וחיה" וגו', שמשמע בלשון שבועה, שכביכול נצרך לו לישבע שאמת הוא שאפשר לו לשוב.
איתא בגמ' )ברכות יז.( "מרגלא בפומיה דרבא: תכלית חכמה, תשובה ומעשים־טובים", - שמכל החכמה רק המה התכלית, שלכאורה היאך היא מוכרחת התשובה, הלא מטעם החכמה אין כלל חטא, ואם אין חטא לא שייך תשובה, שמציאות התשובה הוא רק מטעם החטא, ובפומיה דרבא היה מרגלא שמוכרחת התשובה.
עוד איתא )פסחים נד. נדרים לט:( שהתשובה היא מהדברים שנבראו קודם בריאת־העולם.
וקשה אם מציאות התשובה היא מטעם החטא, הלא אפשר היה להמתין אחר הבריאה, עד זמן שהיה מציאות החטא, ולמה הוא מן ההכרח שתהא נבראת קודם זמן חלות החטא? שלפי־זה נמצא שהחטא הוא מן ההכרח, והראיה שגם התשובה מוכרחת.
ונחדש בזה יסוד חדש, הנה הרמ"ח לוצאטו )( מבאר חטאו של אדם־הראשון, שלכאורה מצד בריאתו הלא היה מושלם בתכלית השלימות, באופן אשר ביקשו מלאכי־ השרת וכו', - אבל על־כל־פנים היה בו איזה חלות של חטא.
היינו הוא־בעצמו נברא בלי חסרון, וגם בלי שום רע כלל, אלא שנברא באופן ששייך בו חלות של חטא, באופן שבאדם יש מקום שהרע אפשר לו ליגע בו )זיך אנרייבען(.
ואף שאם אומרים אנו שיש בו מקום וחלות של "אנרייבן" של חטא, בעל־כרחך הוא שיש בו מה, אבל עכ"פ הוא ענין של רחוקות.
ובאופן שהרע לא נמצא כלל וכלל באדם־ הראשון, אלא בקצה תבל היה איזה רע, שאפשר היה באיזה אופן שיהא נוגע בו, אבל הוא־בעצמו כלל לא היה בו רע, והראיה שטעו בו מלאכי־השרת וכו', - אלא כיון שעכ"פ בתבל היה ענין של רע, ואע"פ שהרע רחוק ממנו, שהנהו באספמיא, מ"מ מצוה היה לבטל את הרע מן העולם, וכדמבאר הרמ"ח לוצאטו )מ'( שבמחשבה היה אפשר לו לבטל את הרע.
נמצא כעת שהתשובה שדיברנו עבורו שהוא ענין תיקון והשלמה של החסרון, נמצא שאינו מן ההכרח שנצרך לו להאדם לתקן רק מה שהוא בעצמו, - אלא אפילו מה שהקב"ה בעצמו כביכול פגם וחיסר מה בעולם, את זה מצווה האדם להשלים את החסרון הזה, ולחזור ולהשיב אותו כתיקונו, ועל־זה נברא אדם־הראשון, ומצווה היה לתקן ולהשלים.
נמצא שאחרי שזה היה תפקידו, ובאיזה אופן שהיה לא מילא תפקידו, ולא ביטל את הרע הזה שהיה בקצה תבל, - לכן בסיבת זאת, אף שמתחילה לא היה שום ענין של רע בו בעצמו, רק איזו אפשרות שהרע הרחוק אפשר שיהא נוגע בו, אך כיון שלא מילא תפקידו־זה, ולא ביטל את הרע הרחוק, לכן לבסוף היה שהרע הזה נתקרב בו, ונהיה למציאות אחרת, ויצא מה שיצא.
נמצא כי מן ההכרח היה לברוא את העולם במדת התשובה, שהיא מדה שאפשר לתקן את הנחסר ]בבריאת העולם[, שזולת הבריאה הזו לא היה כלל במציאות ענין תשובה, וגם קודם הבריאה הכללית נבראה התשובה, אשר רק עם המדה הזאת נבראת הבריאה הכללית, כדי שעם המדה הזאת תשלם.
וגם מובן בזה שגם אברהם־אבינו היה מצווה להשלים ולתקן חטאו של אדם־הראשון, שלכאורה איך הוא ענין כזה של לבטל הרע והחסרון שהוא לא חיסרו, - ובזה מובן לנו, כיון שעכ"פ בתבל היה ונמצא חסרונו של אדם־הראשון, מחייבת מצות התשובה שיתקנה.
ובהסבר הזה יובן אצלינו זה שמצינו בכמה־ מקומות )סוטה מח: סנהדרין יא.( "ראוי היה שתשרה עליו שכינה, אלא שאין דורו ראוי לכך", וכדאיתא על הלל הזקן ושמאל הקטן.
כי עד עתה הבננו, כי מצדו אין שום עיכוב כלל, והנהו ראוי לגמרי מצדו, אלא מטעם שאין הדור ראוי, גם הוא סובל בעון הדור.
וכעת נבין אחרת, כי אם אין הדור ראוי, גם עליו יש הביקורת הזה, יען שהוא מצווה לבער ולבטל לגמרי את הרע, לא רק הרע שנמצא בו, אלא זה שנמצא בכל העולם כולו.
ומטעם שביארנו, כיון שמציאות הרע שהנהו כל־כך למציאות חזק, שאם נמצא רק בקצה תבל, המציאות הוא שגם אצלו כבר נמצא חלות של רע, ומצווה מטעם העצמו לבטל כל הרע שנמצא בכל העולם.
וכמו אצל אדם־הראשון שהיה מצווה לבטל הרע שנמצא בהעולם, ומה היה הרע בהעולם, שהיה איזה חסרון בהיחוד, וכדביארנו כי אף אשר בו בעצמו לא נמצא שום סתירה להיחוד, ולה"אין בלתו", אבל כיון שעכ"פ בהתבל היה איזה חסרון, שנבראו איזו טבעים שלכאורה יש בה סתירה ל"אין עוד", את זה מצווה לבטל.
והפירוש "ראוי שתשרה עליו שכינה", הוא, שמצד עצמו, מצד מעשיו, ... כל מה שעשה עבור עצמו, אה"נ כי ראוי שתשרה, אבל כיון שאין הדור ראוי, נחשב שגם מצד עצמו אין ראוי, יען שאין זה ב' דברים, האדם והבריאה, אלא אחת היא.
ובכלל מאומת היסוד הזה של התאחדות האדם עם הסביבה, שאמרו )סוכה נו:( "אוי לרשע ואוי לשכנו", ה'אוי' וה'ווי' הזה כמו שהוא נצעק על הרשע, כמו־כן הוא נצעק גם לשכנו.
ומזה ביקורת גדולה על אותם שבוטחים על עצמם, וטוענים שאין נוגע להם כלל מהנעשה בעולם ובסביבה שלהם, וכאילו הוא בעצמו יעשה מה שלבו חפץ בצדקות, והסביבה לא תהא מזקת לו כלל, ומובן שאינם יודעים מהאמת כלל.
נמצא מבואר, שענין התשובה שייך גם קודם החטא, וכדמצינו באדם־הראשון.
ואם יאמר האדם, שאין חילוק בין ענין התשובה של קודם החטא ואחריו, וזה וגם זה נקרא בשם מילוי החסרון, - נבאר שאין זה בסוג.
אלא שאם קודם־החטא, נצטוה למלאות ולהשלים החסרון של זולתו, - אבל לאחר־ החטא, ידע שהחטא נעשית לו למציאות כזה, עד אשר מינה לא תזוע, והרבה כבדות יעלה בידו, עד אשר יחזיר עטרה ליושנה, ויתקן החטא.
קיט
כח־הצמיחה שברוחניות
"ויצא יעקב מבאר שבע, וילך חרנה. ויפגע במקום" וגו' )בראשית כח, י־יא( איתא בחז"ל )חולין צא: מובא ברש"י שם כח, יז( "איהו עד חרן אזל, כי מטא לחרן, אמר, אפשר שעברתי על מקום שהתפללו אבותי ולא התפללתי בו, יהיב דעתי' למהדר, וחזר עד בית־אל, וקפצה לו הארץ".
ושואלים שם חז"ל "וא"ת וכשעבר יעקב על בית המקדש, מדוע לא עכבו שם"? ותירצו: "איהו לא יהיב דעתי', ומן השמים יעכבוהו".
והנה מאותה לילה שלן יעקב־אבינו בהר המוריה, זכה ל"והנה ד' נצב עליו" )שם כח, יג( הבטחה לדורי דורות להכלל־ישאל, לכל האחרית והנצח, את הכל זכה מכאן.
רואים שהכל היה תלוי באיהו "יהיב דעתיה", או "לא יהיב דעתיה", וכיון שיהיב, אזי "והנה ה' ניצב עליו והי' זרעך וכו' ופרצת וכו' ונברכו" וכו' )שם יג־יד(.
והנה מהי מדת ה"יהיב דעתיה", מה מדתה בכמות, ומה מדתה באיכות? ומה בכלל ערכה של מחשבה?! ומכח־זה זכה לכל הפרשה, ובלא זה כל הפרשה לא היתה, - ולדורי דורות נשאר, שאנו כולנו, צאצאיו, חיים וקיימים רק משום האיהו־יהיב־דעתיה, כל־כך רחוק מגיעים הדברים.
ואיך זה מובן, שענין כזה שתלוי בו כל זכותה וקיומה של האומה הישראלית, יהא תלוי בהתעוררות קלה של "יהיב דעתיה להתפלל", שממחשבה כל־דהו יחיה הכלל־ ישראל לנצח נצחים?
וכן ברבקה־אמנו, במעשה חסד שלה, כמה ששייך לומר, וכמה שכבר נאמר, לבאר את המונח ב"גם לגמליך אשקה" )שם כד, יט(, הלא סוף־סוף זה דבר מועט מאד בכמות, ועבור־זה זכתה לכל מה שזכתה.
ואיך אפשר לזכות ממעשה כל־דהו לכל האחרית?
איתא בחז"ל )אבות ד, טז( "העולם־הזה דומה לפרוזדור בפני העולם־הבא", או )קה"ר א, טו( "העוה"ז דומה ליבשה, והעוה"ב לים", וכן )ע"ז ג.( "מי שטרח בערב־שבת יאכל בשבת".
ואל לנו להבין זאת כאיזה שכר שהבורא נותן, ותלוי אם יחפוץ ליתן, ]אשר למי שלא טרח, אינו חפץ ליתן לו[.
אמנם כן, אמת הדבר, כי הכל תלוי בבורא, אך צריכים אנו לצייר זה לעצמינו בציור של אילן, שיש עצים שמצמיחים פירות עשרות או אפי' מאות שנים, ומנין צומחים? מכח־הצמיחה!
ואם כי אין אנו רואים את הכח־הלזה, ואין אנו יכולים לראות אותו, אבל ידוע לכל בר דעת, שהעץ אינו צומח ומצמיח מעצמו, אלא בהכרח שיש כח־הצמיחה, - שכשהגרעין נרקב באדמה, מושך הוא מהמקור עם כח־הצמיחה.
ומי עשה כל זה? האדם שלפני רבות בשנים השליך הגרעין לאדמה ונרקב שם הגרעין לפני יותר ממאה שנה, מונח בו כח להצמיח עץ המצמיח פירות זמן רב מאד, אשר כשנשאל מנין מצמיח העץ פירות, נאמר שזהו מכח־הצמיחה, דהיינו מה שהשליך האדם גרעין לארץ לפני זמן רב.
וכן צריכים אנו להבין שכך הוא ברוחניות, - שכמו שבאילן יש כח של מחיה מתים, ע"י שמי שרעב אוכל מפירותיו ומחיה נפשו ממש, והכל הוא מכח־הצמיחה, וברגע שנעקר ממקור צמיחתו, מיד בטל אצלו כח־הצמיחה, - כך צריכים אנו להבין לגבי עולם־הזה ביחס לעולם־הבא, שיש בו כח־הצמיחה.
כי בעבור מעשים טובים או מעשים רעים בעולם־הזה, אין הפירוש שבעולם־הבא מקבלים עליהם שכר או עונש בעוה"ב, אלא זהו הפירות של הצמיחה, והיינו שהעוה"ז הוא השורש, ובו הכח־הצמיחה לעוה"ב, ובעוה"ב אוכלים הפירות שהצמיחו בעוה"ז, והיינו שאוכל שם גם עוה"ז, וע"כ מובן לנו שאם בעוה"ז נפסק כח־הצמיחה אזי בעוה"ב אין כלום.
וזהו ביאור אמרם ז"ל )אבות ד, יז( "יפה שעה אחת בתשובה ומע"ט בעוה"ז מכל חיי העוה"ב, ויפה שעה אחת של קורת רוח בעוה"ב מכל חיי העוה"ז".
והנה לכאורה נסתר מיניה וביה, כי מה שייך ששעה של קורת רוח בעוה"ב יפה מכל חיי עוה"ז, אם יפה שעה אחת של תשובה ומעשים־טובים בעוה"ז מכל החיי עוה"ב.
ולדברינו הנ"ל מבואר היטב, כי כח־הצמיחה אין לו שום סיום, ויפה שעה אחת של תשובה ומעשים־טובים בעוה"ז, הוא משום שמשהו של תשובה בעוה"ז מצמיח עד בלי סוף.
ויוצא שעוה"ב אינו שום "תשלומים" או "תנאי", אלא פשוט מכח_הצמיחה.
ועפ"י הנ"ל, אפשר להבין, כי אם מה"איהו יהיב", ניתנו לו דברים רבים כ"כ, הרי מובן מה כוחו של "כח־הצמיחה".
והנה יש מינים שונים של צמיחות, יש מינים שצומחים על גגות, ויש שצומחים אפי' על עפרוריות כמו העשבים בצידי הכתלים, ואפי' יש מינים שצומחים על אבנים, אבל אין זו צמיחה שצומחת תיכף ומיד, כמו כשמצמיחים בקרקע חרושה ומעובדת, ויש גם חלוקים בזמנים, ולא כל הזמנים שוים לגבי מהירות הצמיחה, אבל דבר זה עלינו לדעת ש... יש בכוחו להצמיח ולחיות מתים, ... של "איהו־ יהיב־דעתיה" או מחשבה כל דהו בכמות, יכול כבר ליתן חיים, ואנו הרי חיים מזה כמו שאנו אומרים זכור לנו וכו' ועקדת יצחק תזכור וכו'.
וכן )במדבר כא, לג־לד( "ויצא עוג וגו' ויאמר ה' אל משה אל תירא אותו", משום שפחד משה מעוג מלך הבשן שלא יועיל לו ה"ויבא הפליט" )בראשית יד, יג(.
ואע"ג שכוונת עוג היתה שיהרג אברהם ויקח הוא את שרה, כ"כ שלא לשמה, ורק משה שידע הסוד של כח־הצמיחה, פחד מאות שנה אחר אותו מעשה, שמא שמץ של כח הצמיחה יסייע לו במלחמה, עד שהבטיחו הקב"ה שינצח.
וכן מעשה של ר"א בן דורדיא )ע"ז יז.( יוכיח, שיצאה בת קול ואמרה ר"א בן דורדיא מזומן לחיי העוה"ב.
כי הסוד הוא, שעוה"ז יש בו כח־הצמיחה, ואפילו בשעה אחת בלבד יכול להצמיח זימון לחיי העוה"ב, רק תלוי באיזה אדמה או באיזה זמן יוכל לקנות עולמו בשעה וכו', והיינו דתלוי באיזה מצב הוא כדי שיצמח טוב יותר ומהר יותר.
והנה צריכים אנו לידע כי כמו"כ הוא כח הצמיחה הרוחנית, "וחיי עולם נטע בתוכינו", הרי הוא ממש כמו כשאנו אוכלים מקיימים נפשינו עי"ז, אבל אין גורם שנהיה כאילו גופינו מושפע בקביעות מכח האכילה ההיא, אלא לאחר זמן רעבים אנו, ושוב צריכים לאכול, כך ממש הוא ב"חיי־עולם", וממה החיות?! מ"כח היניקה" ממש כך, וצריך כל אחד לדעת שמזה חיים, וכל מה שטורח ומכין הוא מרויח שיוכל לינק מזה, ממילא צריכים לדעת להכין להבא משום שלא כל העיתים ולא כל המקומות שוים לכח וגודל ה"מניק".
במד' )ב"ר ע, ח( איתא "ד"א והנה באר בשדה, זו ציון; והנה שלשה עדרי צאן, אלו שלושה רגלים; כי מן הבאר ההוא ישקו, שמשם היו שואבים רוח הקודש; והאבן גדולה, זו שמחת בית־השואבה. אמר רבא למה היו קוראין אותו בית־השואבה, שמשם היו שואבין רוח הקודש; ונאספו שמה כל העדרים, באים מלבא חמת עד נחל מצרים; וגללו את האבן, שמשם היו שואבים רוח הקודש; והשיבו את האבן, מונח לרגל הבא".
זהו הביאור שהגיעו מכל המקומות, כי לא כל המקומות שוים, רק ציון הוא המקום המסוגל להעמיד טוב את הכח־הצמיחה שיוכלו להמשיך להניק ולברא על ידו.
"מונח לרגל הבא", - לכאורה מדוע מן הצורך להשיב בכל־פעם את האבן ולסתום את המעין.
אכן כך הוא, צריכים להתמלאות כח מניק שיוכל להשפיע עד לרגל הבא.
איתא בחז"ל )ספרי; רש"י דברים א, יג( "מה בין חכמים לנבונים, חכם דומה לשולחני עשיר, כשמביאין לו דינרים לראות, רואה, וכשאין מביאין לו, יושב ותוהא, נבון דומה לשולחני תגר, כשמביאין לו מעות לראות, רואה, וכשאין מביאין לו, הוא מחזר ומביא משלו", - אם אין לו מה לפרוט פורט הוא לעצמו.
זהו הביאור, כי לנבון יש בו מילוי של כח יניקה, ומרבה חכמתו עוד ועוד, ואינו מתעסק רק עם מה שיש בידו להשיג עכשיו.
בכוזרי )ג'( מאריך לבאר ענין ג' תפלות ביום, שתפילת שחרית ממשיכה להניק עד מנחה, ובצהרי היום כאשר כח היניקה פג, צריכים להתפלל מנחה, וכאשר גם זה עובר צריכים להתפלל ערבית, ומה שלא נתמלא משלים השבת־קודש, ומה שעדיין חסר משלים ר"ח, יו"כ, שמיטה, וכן הלאה והלאה.
קכ
לחבר את העתיד אל כל מעשה־טוב שעושה
בגופו־של־אדם רואים, כי כל המון האברים שבו, אין הם בודדים ונפרדים, אלא כולם הנם יחד מכונה אחת, ורואים בכל אבר־ואבר שפעולתו היא לא רק בשבילו עצמו, אלא כמו־כן הוא פועל ועובד בשביל שאר האיברים, עד שאי־אפשר לדעת בשביל מי הוא פועל יותר, כי יתכן שפעולותיו משמשים בשביל שאר־האברים יותר מאשר בשביל עצמו; הלב כמעט כולו משמש בשביל שאר האברים, אם כי גם הוא עצמו חי, אך החלק היותר־גדול של פעולתו הוא בשביל שאר האברים, - וכמו"כ הוא בשרשרת של טבעות, כל טבעת משמשת לעצמה, ומשמשת את כל השרשרת; מחרוזת של פנינים, כל פנינה ופנינה קיימת בשביל יופיה, אבל לא פחות מכן בשביל יופי המחרוזת כולה.
וצריכים לדעת כי גם ברוחניות כך הוא, המחשבה הכי־קטנה, יותר ממה שהיא משמשת בשביל עצמה, בשביל ההוה, משמשת היא בעיקר בשביל העתיד.
כן ממש הוא בפעולות בשנות־האדם, כל מעשה ביומו פועל ליום זה, ופועל לימים הבאים, יום הראשון פועל ליום השני והשלישי, עד שאין ידוע לאיזה ימים פעל יותר, כל כך רחוק הוא, עד שבשנים הצעירות צריך לדאוג שהשנים המאוחרות יתאימו לשנים הצעירות, כי הרי בשנים המאוחרות מונחים השנים הראשונות ממילא צריך הוא להתאים את תחילת השנים עם אחריתם.
האבות־הקדושים הכינו לדרי דרין לכל הכלל ישראל, אצל אבימלך כתיב )בראשית כא, כג( "אם תשקור לי ולניני ולנכדי", וביארו חז"ל )רש"י; ב"ר נד, ב( כי עד ג' דורות רחמי האב על צאצאיו, אך לא כן הם האבות־ הקדושים, כי הם זרעו והכינו לבניהם עד אחרית כל תולדותיהם, לעולמי עד.
זהו הביאור )ברכות כו:( תפילות אבות תיקנום, כי הם חקקו וחצבו ופעלו שאלו הזמנים יהיה בהם הסתגלות להתמלאות בכח־יניקה, ולעשות שהתפילה תהא מתקיימת כל היום.
הלא יש עוד מה לעשות, וכבר מוכרחים לחיות וליזון מן מה שהכין לעצמו במה שהתמלא.
ויוצא שכדי להתקיים מוכרחים לה"כח היניקה".
אבל צריכים לדעת שהסוד הוא שכל הקיום הוא ע"י היניקה מהתפילה.
זהו שאמרו )שם כא.( "ולואי שיתפלל אדם כל היום", צריך שלא תיפסק השפעת התפילה כלל, ואם נפסק ואין זה תפילה לכל היום, הרי פירושו של דבר שאין היא מצמיחה את ה'לאחר התפילה', וה"היום" אין לו שום שייכות עם ה"מחר" ולא עם האחרית, הרי חלילה נפסק כח־הצמיחה, ואין לו שייכות ח"ו עם האחרית.
אם אדם אחד מחבר את כל חייו ל"אחד", מיום זה ליום שלאחריו, ומיום בריאתו עד יום מותו, אזי כח־הצמיחה שלו הוא לשנים רבות, והעוה"ב הוא הפירות שצמחו, אבל אם קוטע באמצע, הרי הוא מפסיק את הכח־הצמיחה, ואיזו אחרית תוכל לצמוח לו?!
הראשית־חכמה בשער הקדושה )פ"ב( בבואו לבאר ענין סוד הקדושה, כותב שאם רוצים לדעת מקדושה, צריכים להתבונן במקור ושורש הקדושה, ומקור הקדושה הלא הוא "שבת קודש"; וכאשר נדע קדושת־השבת מה ענינה, נדע שהוא ענין הקדושה.
ואחר שקדושת־שבת הוא שורש כל הקדושות, ]ויום־השבת הוזהרנו בפירוש לקדשו, וקדושתו בקדושת עצמינו[, הרי מובן כי מה שציותה תורה )ויקרא יט, ב( קדושים תהיו וגו' על קדושת כל הימים, הוא שנתקדש ונמשיך על עצמינו בכל יום־ויום מן אור קדושת שבת, לקדש ששת־ימים מקדושת יום־שבת.
ולכן בכל יום־ויום מכל ששת ימי־החול, חייב לחשוב ולזכור קדושת־השבת, ולתקן נפשו שתשרה עליה קדושת־שבת, להשפיע מקדושת יום־שבת לכל יום־ויום.
, שתשרה על נפשו קדושת־שבת, לקדש ששת־ימים מקדושת יום־שבת, ולהמשיך על עצמו מאור קדושת־שבת, להשפיע מקדושת יום־שבת לכל יום־ויום, שתשרה על נפשו קדושת־שבת.
והביא זה, ממה שאמרו ז"ל )שבת סט:( היה מהלך במדבר, ואינו יודע מתי חל יום השבת, מונה ו' ימים מיום שנתן אל לבו שכחתו, ומקדש שביעי, ו]אף שכל יום הוא ספק שבת, וצריך להתנהג בכל יום כאילו הוא שבת, ואינו עושה מלאכה יותר מכדי פרנסתו )משום פקוח נפש(, אעפ"כ ביום־שביעי־למנינו[ עושה קידוש והבדלה, והיינו מטעם כי אף אם יום־זה אינו שבת, אעפ"כ בכל יום ויום יש בו מקצת שבת.
ולא כמו שמבינים שהשבת הוא רק איזה ציור לשביתתו ית' מכל מלאכתו אשר ברא, אלא שהרי שבת־קודש הוא מקור הקדושה, כמו שאנו אומרים "יום קדושה ומנוחה לעמך נתת", לכן בבוא האדם ליכנס להשיג את סוד הקדושה, באופן־טבעי שבת מסוגל לזה יותר, ולא כל העיתים שוות, ולכן צריך שישים מבטו ומגמתו לקדש את שבת־קודש, ואז יהיו כל ששת־ימי־החול מקבלים חיותם משבת־קודש, עד שניתן לומר ששבת־קודש הוא בשביל כל־ימי־השבוע יותר ממה שהוא לעצמו.
והיינו כי כל ימי החול יש להם שבת־קודש, ורק כי השבת הוא הזמן שבו האדם מתמלא שפע קדושה וחיות על כל השבוע.
באע"ז )במדבר טו, לט( כתב, "שיתכסה ]בציצית[ ביום תמיד, ולא יסירנו מעליו, למען יזכרו, - והמתפללים בציצית בשעת התפילה, יעשו זה בעבור שיקרא בק"ש "והי' לכם לציצית, ועשו להם ציצית", רק לפי דעתי יותר הוא חייב להתעטף בציצית בשאר השעות משעת התפילה, למען יזכור ולא ישגה, ולא יעשה עבירה בכל שעה, כי בשעת התפילה לא יעשה עבירה".
הנה הלא פשוט כי הציצית הנם בשביל כל־ היום, יותר מאשר הנם בשביל זמן התפלה, - אם כי אמנם אמת שהוא נצרך גם בשביל ההוה, אבל יכולים וצריך שישמש גם בשביל העתיד.
כי הלא ישנם אנשים, אשר בשעת תפלתם, עד "עלינו", הנם במצב הראוי לציון לשבח, אך 'לאחר עלינו' כבר מתלבשת בהם כל הגסות!
וזהו יסוד הדבר, כי צריך לדעת, כי ההוה, כל רגע, יותר ממה שהנהו בשביל עצמו, הנהו בשביל העתיד בגדר זריעה, וכח־הצמיחה הוא ב"אי־היסח־הדעת", לחבר את כל־היום אל הלימוד, אל השמו"ע והיציאת מצרים, לחבר את העתיד אל כל מעשה־טוב שעושה, ואם לאו, אזי חלילה נפסק המצמיח והמניק.
ובאמת כך הוא מצד טבע־הדברים, שיהיה כל־היום מחובר ומדובק עם התפלה, רק האדם הוא המנתק בכונה, וכל מגמתו עד כמה אפשר להפריד את התפלה ולימוד־התורה מן כל־היום.
ג' בדקן הקב"ה, ומצאן קיתון של מי רגלים, קין חזקי' בלעם )במד"ר כ, ו(.
ופליאה נשגבה היא, איך נפלו בדברים כאלה?!
קין בשעה שאמר הקב"ה )בראשית ד, טט( אי הבל אחיך וכו', היה צריך לומר, רבש"ע, הנסתרות והנגלות לפניך גלויות, ואת שואלני בשביל אחי וכו'.
אכן ודאי כי קין ב"שעת תפלתו" היה טוב מאוד, הוא הרי השני מיציר כפיו של רבש"ע, אך כשבדקוהו "שלא בשעת תפילה", כבר היתה נראית ממנו כזו גסות.
חזקי' כשעמד מחליו שלח לו מרודך־בלאדן דורון וכו', בא ישעיה אמר לו )מל"ב כ, יד; ישעיה לט, ג( 'מה אמרו האנשים האלה, ומאין יבואו אליך', היה צריך לומר: את נביא של מקום, ולי את שואל, אלא התחיל מתגאה ואמר 'מארץ רחוקה באו אלי מבבל'.
והנה אילו היה חזקיה־המלך יודע, שהנביא בא אליו בדבר ד', והיה מתבונן אפי' רגע־אחד, מובן בודאי שהיה עונה לנביא באופן אחר לגמרי: הלא אתה הרי יודע בלא שאומר לך, כי כשנביא בא לומר לו נבואה, הוא כמו מלאך, אך כאשר בדקו, ובא אליו פתאום, כשאינו ב"שעת תפילה", אז כבר אמרו ז"ל ש"מצאן קיתון" וכו'.
הטענה היא, מה שלא נתחבר אצלם כל־היום אל שעת־נבואה, בשעת־נבואה הנהו לגמרי אחר, אז דיבורו הוא בשפה אחרת לגמרי.
האדם בעת־תפלתו הוא אמנם די טוב, בעת לימוד־תורה הוא די טוב, אך כאשר רואים כי רגע לאחר־התפלה, לאחר לימוד־ התורה, הנהו מדבר כאיש פשוט מן השוק, תיכף הוא נעשה ממש חולין, חולין בתכלית, הרי זוהי ראיה ברורה שאיננו מדבק־ומחבר רגע אחת עם חבירתה, הרי כבר פשוט שאיננו מדבק־ומאחד את כל היום עם האחרית, הרי שוכח הוא מן האחרית, וכאשר האחרית שכוחה, הרי בודאי כי אין לו אחרית, הרי הוא חלילה מופרך לגמרי, הרי דברים־בטלים כל מעשיו.
בלעם שאמרו עליו חז"ל )דברים לד, י בספרי( ולא קם נביא עוד בישראל כמשה, אבל באוה"ע קם, ואיזהו, זה בלעם, בשעת נבואתו אמר )במדבר כד, יז( "דרך כוכב מיעקב" - ודיבר כאן כ"כ ברחבות על ישראל, ואעפ"כ מיד אח"כ נתגאה לומר )כב, י( "בלק בן ציפור מלך מואב שלח אלי".
אדם יכול לראות על עצמו, כי יתכן שישוחח עם מישהו ומתגוללים בשיחתו אבנים טובות ומרגליות, ובשיחה־אחרת, כמה רגעים בלבד לאחר זאת, יכולים להיות אצלו כל הזוהמות והסרחונות: שקר, חנופה, ליצנות, תאוה, גאוה.
אם כי תפילתו היתה נעלה מאוד, אבל אינה מחוברת ומשפיעה להזמן שאח"כ, שבפועל אינו מתפלל בו, חסר בכח־הצמיחה ואין מועיל.
וכך היה אצל בלעם, כל מעשיו היו נפרדים, ולא היתה להם שייכות עם ההמשך, - והיה ביכלתו להתגאות, ובתוך־כדי־דיבור גם לשבח את ישראל.
יום־הכפורים הלא הוא בודאי לא בשביל היום עצמו, יום־הכפורים הנהו בשביל כל השנה יותר מאשר בשביל היום עצמו, הרי צריך שבכל־עת לא יהיה באדם היסח הדעת מן יוהכ"פ, צריך כל השנה לחיות עם יום־הכפורים.
הסבא ז"ל בכל השנה היה לו לימוד יומי המשך מיוה"כ, להמשיך את יום־ הכפורים לכל השנה, משום שיוה"כ הרי צריך לתת ולהשפיע לכל השנה.
יכול להיות "לאכול לחם לפני אלקים" )שמות יח, יב(, ומאידך יכול להיות "כי כל שולחנות מלאו קיא" )ישעיה כח, ח(, - אם ממשיכה השייכות לתפילה, אזי יכול זה להשפיע להיות גם אח"כ במצב של "לפני אלקים".
קכא
בנים למקומו של עולם
 ג' כי תבא, י"ב אלול תרפ"ח
הרמב"ן הקשה על־הפסוק )דברים ז, ז־ח( "לא מרובכם מכל העמים חשק ה' בכם ויבחר בכם וגו'. כי מאהבת ד' אתכם" וגו', - כי לא הזכיר בזה טעם מן הבחירה, וסוף־כל־סוף מהו הטעם אשר בסיבתו היא אהבת ה' אתכם?
אכן אם היינו אומרים כי הקב"ה אוהב כביכול את־עצמו, וכי צריכים לטעם וסיבה?
והנה הכלל־ישראל הנם מחוברים ודבוקים בו ית' בקשר אמיץ וחזק, עד שאמרו חז"ל )זח"ג עג.( "ישראל ואורייתא וקוב"ה חד הוא", לכך אין שייך שיהא טעם על אהבתו אותנו.
ואכן באהבה לא שייך שום טעם, ואהבה אשר מחמת טעם לאו אהבה היא, כי אם אחד יאהב עבדו מחמת איזה טעם, הלא אוהבו משום טעם, ולא משום שאוהב את העבד עצמו, וכן בכל דבר שאוהבו מחמת טעם, הלא משום שיש בדבר אחוזים )פראצענטין( של אותו הדבר שעליו מוסב אהבתו, אך על הדבר בעצמו, לא שייך שום טעמים על אהבתו אותו.
ואיתא בחסיד יעב"ץ על פרקי אבות )ג, יח( כי המעלה של "צלם א'לקים" נמצאת גם בשאר האומות, ובזו־המעלה יוכלו להיות מכלל חסידי אומות־העולם, שאמרו ז"ל )תוספתא סנהדרין פי"ג( עליהם, שיש להם חלק לעוה"ב.
אבל לקהל־ישראל מעלה מיוחדת, שנתייחדנו מהם בזכות אאע"ה בענין אחד גדול יותר מאד, והוא הענין־אלקי אשר חל עלינו, כאומרו )בראשית יז, ז( להיות לך לאלקים ולזרעך אחריך, ושם בריתו בבשרינו להורות הענין־אלקי אשר חל עלינו, - ובזה כל המון ישראל מוכנים לזכות לחיי העוה"ב בלא טורח ועמל.
והענין־האלקי הדבק בנו, הוא אמרם ז"ל )שם( חביבין ישראל שנקראו בנים למקום חיבה יתירה נודעת להם שנקראו בנים למקום.
וענין אמרם ז"ל "בנים למקום", אשר לכאורה היה להם לומר בנים להשם, ולא למקום.
אכן חז"ל גילו לנו בזה כי בנים אנו ל'מקום', דהיינו ל"מקומו של עולם" )שמות לג, כא ברש"י; ב"ר סח, ט(, ואיננו נמשכים לשום זולת.
הוא סוד הגדול של אמונתינו הקדושה, שהבסיס לכל מעמדינו הוא "מקומו של עולם", ומדלגים לגמרי את כל מהלכי הבריאה.
"אתה הוא משנברא העולם" ממש כמו שהיה "עד שלא נברא העולם", וכמו ש"בטרם כל יציר נברא", אז ודאי היה יחידי בתכלית, ללא כל זולת, כן גם עתה אחרי שנברא העולם, אין כל מציאות זולתו יתברך, ממש אין כלום, לא כלום אחרת מקודם, לא השתנה שום השתנות, כי כל־הבריאה־כולה אינה כלום, בטלה בתכלית, ואין כל דבר יותר מאשר קודם שנברא העולם.
כי כל־הבריאה־כולה אין בה כל ממשות, ואין כל דבר יותר מאשר קודם שנברא העולם.
אף כי אמנם ישנה בריאה, אשר כל כולה, מראשית עד סופה, הלא הוא הסוד של "יוצר משרתים" )סידור(, שהקב"ה בטובו הגדול סידר את כל ההנהגה באופן של יצירת משרתים, אשר כח וגבורה נתן בהם להיות מושלים בקרב תבל, ועומדים לצורך נתינת עוז, סעד ותמיכה, לסמוך ולהשען עליהם, - אבל יש הסוד הגדול של "השם אחד", קל עליון, גבוה מעל גבוה, למעלה מן הכחות היותר גבוהות, אשר מעת הבריאה הנם המושלים והמנהיגים הקבועים העומדים ושומרים את פקודתם לעולמי עד, - ולמעלה־מכולם הוא האחד הגמור והיחידות המוחלטת, שלא נתגלה עדיין, והוא נסתר ונעלם מכל מושג, וכאילו הוא עצמיותו של הקב"ה, - ובסוד־זה, הרי כמו שרצונו יתברך הוא זה שברא את העולם מן אין, אשר הוא אמר ויהי, כן לאחר הבריאה הוא לבדו המחיה והמקיים, הוא ית' יחיד ושליט בעולמו, ואין עוד מלבדו, וכל הכחות הנם כאין וכאפס, - שם אין כבר "משרתים", שם כל המעשים אינם בשום סיבה וממוצע, כי לא עזב ד' את הארץ, והכל נעשה מהקב"ה בעצמו, ואין שום צורך ולא הזדקקות לעזר וסיוע כלשהו מזולתו, שם לבדו הוא, ללא כל זולת, טמיר ונעלם לבדו ולבדו.
ובסוד־זה היא נטיעתם של הכלל־ישראל, ושם היא דירתם, דוקא בסתר, שאינם נמצאים בטבע, כי אם למעלה מהטבע.
וזהו )תהלים צא, ט( עליון שמת מעונך, שמצאו שכל הטוב האמיתי יושב בסתר.
לא כאומות־העולם שדירתם וכל ענינם הוא בעולם־הזה, היינו במקום גלוי, וזהו כל הטבע.
וזהו מה שנתבאר כי הכלל־ישראל אין שייך שום טעם על אהבת השם־יתברך אותנו, כי אין לנו כל קיום אחר, כי אם קיום של הקב"ה, הוא מקומו של עולם.
כי מקומו של עולם הוא הזן והמפרנס לכל, וכולם מקבלים השפעה ממקומו של עולם.
אך ההשפעה אליהם הולכת מהבריאה עצמה, היינו מהטבע, אשר מלמעלה כקליפה דקה.
וזהו )דברים ד, יט( אשר חלק ד"א אותם לכל העמים, ולעומקן של דברים ולסתרן של הענינים לא ירדו.
אלא כידוע משל הרמב"ם בספר מורה־ הנבוכים )ג, נא(, כאילו אדם דר בכפר, רחוק מארמון המלך, שעליו לעבור כמה מדינות עד שיגיע אליו, ואינו יודע מהמלך כי אם את אשר שמע לפעמים, - ויש אחד דר יותר קרוב במדינה, והוא שמע יותר מהמלך, ובכל־זאת אינו יודעו גם־כן.
עד אחד שדר בעיר המלוכה, וגם בחצר המלוכה, ובכל־זאת אינו יודעו היטב, כי אם משמועות וגם מהשערות רחוקות, ומעולם לא ראה את המלך, - עד אחד שהוא נמצא אתו יחד, ורואהו פנים אל פנים, ומכירו.
בני־המדינה הקרובים, מיד פוגשים במלך.
וזהו תכלית הכל, אשר ברוב התבוננות בהעולם, יכיר את מי שאמר והיה העולם, העומד פה לפניו.
ועל־זה אנו מתפללים )בימים הנוראים( וידע כל 'פעול' כי אתה פעלתו, ויבין כל 'יצור' כי אתה יצרתו, - שבהפעולה ידע את פועלה, ובהיצירה יבין את יוצרה, ויירא מלפניו.
לכן אומות־העולם ע"י שנמכרים אל הטבע אשר לאחר הבריאה, משם הנהגתם.
אבל הכלל־ישראל אין להם שום שייכות אלא עם מקומו של עולם לבד, וכמקודם בריאת העולם.
ואחרי כי כל טוב ועונג ונעימות העולם נמצאים המה שמה, ושם כלולים כל העונגים ביחד, מי לא יחפוץ להתקרב ולהתדבק שמה, למוץ ולינוק ממדושני הטעמים אשר שם.
ולכן מאסו בחמדת העולם, כי בעולם־הזה נמצאים רק עונגי הפרטים אשר נובעים משם, ומה להם לעסוק בפרטים.
ועיקר כל אכילתם אינה אלא טעימא בעלמא, שעי"ז נזונים ומתפרנסים ע"י האור הכלול בתוכם, שהוא ההשפעה היוצאת אל כל הנבראים מן המקור שהוציא אותם ובראם, והמזון אינו אלא לבוש, - ובאמת ראיתי פרי שאין אוכלים אותה, אלא רק מוצצים )סמאצקען( אותה, נמצא שכל האכילות אינם אלא על דרך זו, שהיא רק טעימא מ"מקומו של עולם" גופא.
"חביבין ישראל שניתן להם כלי חמדה", שהיא התורה, "שבו נברא העולם", כי התורה גם־כן קודם בריאת העולם, כאמרם )זח"ב קסא.( אסתכל באורייתא וברא עלמא.
ובחסיד־יעב"ץ )באבות שם( משל לאדם שיש לו נכסים רבים שקנה בעולמו, וחלק נכסיו לבניו, ולבנו האהוב מכולם נתן לו הכלים אשר בהם קנה כל נכסיו.
וכן עשה השם־יתברך, שהורישנו תורתו שברא בה עולמו, ובה נוכל לחדש אותות ומופתים ולברוא חדשה בארץ, עכ"ד.
והם הם הדברים שנתבארו, כי הכלל ישראל אין להם כל שייכות אלא רק עם מקומו של עולם.
והנה בשלמה־המלך, כשאמר לו ה' שיבקש דבר־מה )מל"א ג, ה־ט; דהי"ב א, ז( שאל מה אתן לך, ויאמר שלמה וגו'. ונתת לעבדך לב שומע גו', ואחז"ל )שהש"ר א, ט( המשל, בלבליוטוס )משרת( שהיה גדל בביתו של מלך, וא"ל המלך שאל מה אתן לך, אמר, אם שואל אני כסף וזהב, הוא נותן לי )דבר זה לבד(, ]אם שואל אני[ אבנים טובות ומרגליות, הוא נותן לי )דבר זה לבד, ועדיין אין הכל בידי(, אמר, הריני שואל בתו של מלך, וממילא יהיה לי הכל בכלל, - כך אמר שלמה, אם אשאל כסף וזהב וכו', הלא לא יהיה לי אלא זאת, אלא הריני שואל את החכמה, והכל בכלל.
והגם שמעלת כסף וזהב מרובה ביותר, וכדאיתא )חגי ב, ח( "לי הכסף ולי הזהב", כי על הלווים נאמר נמי "לי", כדאיתא )במדבר ג, יב־מה; ה, יד( "והיו לי הלויים".
אך כי מעלתם היא רק אחר בריאת־העולם, - לכן נמנע מלבקש כסף וזהב וכו', - ובקש מה' על הדעת, שהיא קודם בריאת־העולם, והיא הכלל והשורש אשר ממנה נברא העולם, וכל טוב־העולם כלול בה, ועי"ז ממילא יהי' לו כל.
ואף שנאמר )ירמיה ט, כב( "אל יתהלל חכם וגו', ואל יתהלל הגבור וכו', ואל יתהלל עשיר בעשרו, כי בזאת יתהלל המתהלל, השכל" וגו'.
הרי שיש בעשירות מעלה רבה, - בכל־זאת בקש רק חכמה, אשר היא קודם בריאת העולם.
והנה כל התורה בכלל, וכן כל מצוה ומצוה בפרט, הכל על דרך־זה, שאינם מעולם־ הזה, אלא מעולם־הבא, וכמש"כ הרמב"ם בפיה"מ )סוף מכות( כי כשיקיים אדם מצוה־אחת מתרי"ג מצוות וכו', זכה בה לחיי העוה"ב, עכ"ל.
ומי יוכל לשער רוב טוב הצפון בהתדבקות המצוה, עד שאחז"ל )קידושין לט: חולין קמב.( אין לך מצוה־קלה שאין תחיית המתים תלויה בה, - ותחיית־המתים הרי היא קודם בריאת־העולם, וכל מצוה ומצוה דבוקה שם במקור החיים.
ומזה נוכל להתבונן מהותה של מצות תשובה, על דרך שאמרו חכמינו ז"ל )ברכות יז.( "תכלית חכמה - תשובה", הרי שהיא שקולה כנגד כל התורה, וזהו סוד גדול בתשובה.
ומקודם צריכים לדעת, כי תשובה היא מצות ה', ועל האדם לקיימה כמו אכילת פסח, והמצוה הזאת מחזירתו למוטב, כי כל חרטתו וכיו"ב, כל ערכה אינו אלא קיום המצוה.
לכן הוא ממש "מן הטובות אשר הטיב השם־ יתברך עם ברואיו, שהכין להם הדרך" )שע"ת שם(, כי לולא טובו וישרו יתברך, ודאי לא היתה תשובה מועלת כלל, ועל־ידי התשובה נעשית מהפכה, שיוצא מתחת פחת מעשיו.
והנה בתשובה מצינו עוד יותר מבמצוות אחרות.
כי בכל־המצוות אחז"ל )עירובין כב. ע"ז ג. ד: מובא ברש"י( עה"פ )דברים ז, יא( אשר אנכי מצוה אתכם היום לעשותם, - היום לעשותם ומחר לקבל שכרם.
ובתשובה מצינו שהיום ג"כ מקבלים שכרם, וכדאיתא בשע"ת להר"י )א, א( כי הכין להם הדרך לעלות מתוך פחת מעשיהם כו'.
והנה המשל של חז"ל )קה"ר ז, טו( שמביא הר"י )שע"ת א, ב( מכת של לסטים שחבשן המלך בבית־האסורים, וחתרו מחתרת, פרצו ויעבורו, ונשאר אחד מהם וכו', הלא המחתרת חתורה לפניך, ואיך לא מהרת להמלט על נפשך.
ולכאורה קשה להבין דמיון המשל להנמשל.
כי במשל הלא אע"פ שאחרים חתרו המחתרת, הרי גם בעבורו היא חתורה, אבל בנמשל, אם אחרים חתרוה ע"י תשובתם, מאי שייך אליו.
ובע"כ כמו שנתבאר לנו )דחו"מ ח"ב מ' ע"ג( ענין ה"זמן", כאמרם ז"ל )קה"ר ג, א( על־הפסוק )קהלת ג, א( לכל זמן.
כי נעשה ל"זמן" של סליחה ומחילה, וע"י תשובת אחרים נעשה הזמן חתורה גם לדידי'.
נמצא דאם ח"ו לא יעשה תשובה בימים המסוגלים לזה, הרי מגרע א"ע יותר מכל השנה.
קכב
וסורי, בארץ יכתבו
 ד' כי תבא, י"ג אלול
תנן )סנהדרין צ.( ואלו שאין להם חלק לעוה"ב וכו', אף הקורא בספרים החיצונים.
ובגמ' )ק:( בספר בן סירא נמי אסור למיקרי, ואף דמסיק בגמ' שם, דמילי מעלייתא דאית ביה דרשינן להו, הרי שיש בו גם לדרוש, בכ"ז, מה שאין בו לדרוש, הוי ספר חיצון, ואי קורא בו, ג"ז הוי מאלו שאין לו חלק לעוה"ב.
"האומר אין תחיית המתים מן התורה", חושבתו גם־כן מתניתין מאלו שאין להם חלק לעוה"ב, ופירש"י, מאחר שעוקר שיש תחית־המתים מן התורה, מה לנו ולאמונתו, ע"ש.
הנה אף שהוא מאמין גמור בתחיית־המתים, אלא רק שלפי־סברתו אינה כתובה בתורה, הריהו בכלל אלו שאין להם חלק לעוה"ב.
וצריך להבין מאי כולי האי, והלא מאחר שמכיר תחיית־המתים תכלית הכרה, ודאי שמכיר הוא כל וכל, - כי אם לא כן, הלא אין לו עדיין מקום להכיר בתחיית־המתים.
ומה שאומר שאין כתוב בתורה, הוי על־דרך מה שמקשים הראשונים ז"ל היכן יעודי קיום הנפש בעולם הנשמות ובעוה"ב מן התורה.
והרמב"ן )שמות ו, ב; ויקרא כו, יב( מסיק שקיום הנפש ודבקה באלקים הוא פשוט מחוייב בדרך היצירה, כי הנפש אין מקומה אלא לעוה"ב, שהיא תשוב אל האלקים אשר נתנה, ולא הוצרכה התורה לכתבו, - ורק מה שהנפש נכרתת אם תאכל חלב וכדומה, זהו חידוש שהוצרכה התורה לכתבו, - נמצא שיעודי העוה"ז הוי חידוש, ואכן מביאים הראשונים ז"ל כמה ראיות על יעודי עוה"ב.
וזה שסבור שאין תחיית המתים מן התורה, על־זה שנינו במשנתינו שהוא בכלל אלו שאין להם חלק לעוה"ב.
ואמנם כיון שסוף־כל־סוף מאמין הוא בתחיית־המתים, מה באמת איכפת לן אם אינו מכיר תחיית־המתים מן התורה?
והנה הרמב"ן )דברים ד, ט( כתב שהזהיר במצות לא־תעשה שלא נשכח דבר מן מעמד הר־סיני, ולא נסירהו מלבנו לעולם, וצוה במצות־עשה שנודיע בו לכל זרענו מדור לדור, כל מה שהיה שם בראיה ובשמיעה.
ולכאורה למה־לן זכירת מעמד הר סיני, מדוע לא די במה שזוכר את כל התורה כולה, ולמה לו עוד לזכור מעמד הר סיני.
ומבאר הרמב"ן, כי התועלת במצוה־הזאת גדולה מאד, כי אם יקום בקרבנו נביא או חולם חלום, ויצונו בהיפך מן התורה, ונתן אלינו אות או מופת, אם יבוא האות והמופת, יכנס ספק בלב האנשים, - ועם־כל־זאת הדין שהורגים אותו, - ואיך נוכל להכיר אם הוא שקר, אחרי שסוכ"ס הרי נתקיים האות והמופת, וגם בנביא האמת נמי ע"י אות ומופת בדקינן אותו, וכדאיתא ברמב"ם )עי' פ"י מיסוה"ת(.
אלא שעל־ידי זכירת מעמד הר סיני, שהגיעה אלינו התורה מפי הגבורה לאזנינו, ועינינו הרואות, אין שם אמצעי, יוכל להכיר בטוב שאין זו האות והמופת כלום, ונכחיש כל חולק וכל מספק, ונשקר אותו, לא יועילהו אות, ולא יצילהו מופת - מן המיתה בידינו, כי אנחנו היודעים בשקרותו.
וכמש"כ הרס"ג ז"ל )מסתמא המכוון לספורנו( שאע"פ שחרטומי מצרים גם־כן עשו אותות, בכל־זאת אפשר להכיר ולחלק בין מעשה־כשפים למעשה השם־ית', וכמש"כ )שמות ז, יב( "ויבלע מטה אהרן את מטותם".
ומעתה נבין, שאם אינו מכיר תחיית־המתים מן התורה, הרי אמונתו בתחיית־ המתים איננה מיוסדת אצלו מן המעמד הר סיני, ואין אמונתו בזה אלא כאמונת הכישוף שהיא על אות ומופת יסודה.
ורואים אנו שאע"פ שלכאורה כל האמונות שוות, בכ"ז יש חילוק מכח מה הוא מאמין.
כי הלא יתכן שמאמין בתחה"מ, ובכ"ז אינו מאמין שהיא מן התורה, וע"ז כתב רש"י )הנ"ל( כי הואיל ועוקר שיש תחה"מ מן התורה, מה לנו ולאמונתו, וכי מהיכן הוא יודע שכן הוא, מאחר שאינו כתוב בתורה.
ועוד למדנו, שאפשר להיות מאמין בכל וכל, ובחוט־השערה, או עוד יותר, בחצי חוט־השערה להיות מאמין, ובאידך חצי־ השערה אין להאמין כלל וכלל.
וכי אפשר שיאמינו בתורה בכתב, ובתורה שבע"פ לא, כי אם רק מאמינים בתורה שבכתב, ממילא מוכרחים להאמין בתושבע"פ, כי אם לא כן, אין לתורה שבכתב שום ביאור.
בכ"ז חזינן בגמ' )יומא יט:( מעשה בצדוקי שהתקין מבחוץ והכניס וכו', פגע בו אביו )והזהירו שלא יעבוד עבודתו כדרך הצדוקים, פן יהרגוהו(, אמר לו, בני, אע"פ שצדוקין אנו, מתיראין אנו מן הפרושים, - אמר לו, כל ימי הייתי מצטער וכו' מתי יבוא לידי ואקיימנו, עכשיו שבא לידי, לא אקיימנו.
הרי ממש הלך על מסירת־נפש לקיים תורה שבכתב, וכ"כ האמין בה, וסכ"ס מה שנוגע לתושבע"פ היה צדוקי, ובשבכתב הרי האמין כ"כ עד שאמר מתי יבא לידי וכו', ומסירת־נפש כזה לא מצינו כי אם בר"ע )ברכות סא:( בעת שמסר־נפשו לד', שאמר כן.
ולהלן שם במתני', "האומר אין תורה מן השמים", וע"ש בגמ' הטעם משום "דבר ה' בזה".
וצ"ע הא הוי אפיקורס פשוט, ומה לי משום זה.
אלא על־כרחך החידוש בזה, משום כי מה שאמר שהתורה אינה מן השמים, אין זה אלא משום שמרומם בלבו מעלת התורה, וסבור שאינה ניאותה להיות על הארץ, שאין כדאי הארץ לתורה ח"ו.
אך מ"מ נמצא, כי "את דבר ה' בזה", שאילו היה מאמין שכל העולם בדבר ה' נעשה, הי' מבין היטב שראויה הארץ שתהיה עליה התורה.
נמצא שבכפרו משהו ברוחניות, הריהו עי"ז אפיקורס, - ומשום שגם אומות־העולם מאמינים ג"כ ברוחניות, אלא שמאמינים רק בהשגחה כללית, ועם ישראל מאמין בהשגחה פרטית, שד' אחד, ורק על תורה ומצוות סובבת העולם, )רק כשחטאו ישראל היה העונש שמלאך ינהגם(.
וכן המבזה תלמיד־חכם, ע"ש בגמרא )צט: ק.(, כגון שאומר "מאי אהני לן, לדידהו קרו, לדידהו תנו", או אומר "הנו רבנן", ולא "רבותינו שבמקום פלוני" וכו'.
ואין הכוונה מי שאומר דרך כעס מאי אהנו, אלא למי שאומר בניחותא מאי אהנו לן, לדידהו תנו, ואינו מכיר שנשמתו וחיותו תלוי רק בתורתם, משום שחסר לו האמונה ברוחניות העולם, אשר רק בתורה תלוי קיומה.
ועד"ז יש להבין מחלל קדשים, מבזה מועדות, ומלבין פני חברו, שאין להם חלק לעוה"ב )עי' חסיד יעב"ץ אבות ג, טו(.
כי אילו היה מבין בטוב, שאם אמר אדם הוי זו עולה, שנעשה מהפיכה ונתקדש הקרבן, לא היה אומר עוד מאי נשתנה מעיקרא חולין והשתא הקדש, כי כח האדם לנתוש ולנתוץ להרס ולפעול כל, עד שבדיבור־הקל יקדיש הקרבן, וחל שם־שמים עליו, צא ולמד להאדם גופא, רק מה שאינו מכיר קדושת הקרבן, הוי מפאת שאינו מכיר רוחניות האדם המקדיש הקרבן.
וכן המבזה מועדות - משום שנקבעו ע"י בי"ד, ואינו מכיר כח האדם כ"כ גדול ע"י רוחניות שבידו כ"כ, עד שלענין בתולה שעד ג' שנים בתולותי' חוזרין, אם נבעלה כשהיא בת ג' שנים ויום־אחד, ונמלכו ב"ד לעבר את החודש הנוסף, בתוליה חוזרין, ואם לא יעברו, תהיה נדונה כבעולה, ומשום שאין בתולותיה חוזרין עוד, וכדאיתא בירושלמי )סנהדרין א, ב(, הרי שגם טבעי העולם מסורין ביד בי"ד.
וכן המלבין פני חבירו, הוא גם־כן בסיבת זאת, כי אילו היה מכיר ברוחניותיו, היה מבין שאדם אינו מוט־עץ )פלאקען( בעלמא, ומלך מפני רוב חשיבותו ודאי שאין מביישים אותו, כמו"כ לא היה בשום אופן מבייש חבירו, ואם מביישו הוא מפני שאינו חשוב בעיניו, והוי ג"כ מפאת אי הכרתו ברוחניות.
היוצא מזה, שאם לא יאמין כראוי ברוחניות, הוי בכלל אפיקורס, ושהאמונה שהיא בלתי סוף, מתחלקת, ויכולים להאמין בכל, ובחוט־השערה להיות אפיקורס גמור.
"וסורי בארץ יכתבו" )ירמיה יז, יג( אומר הסבא מקעלם ז"ל, כי באיזו מחלקה )???( אשר נכתבים, לשם באמת שייכים, ואם כופר ברוחניות, אזי אין לו שייכות אלא עם הארץ.
וזהו ביאור המקרא וסורי בארץ יכתבו, דהיינו לא משום עונש, אלא משום ששייך לארץ ע"י כפירתו ברוחניות, וזה הוי מדה כנגד מדה.
ואיתא )ב"ב עה. סנהדרין ק.( גבי הא דיתיב ר' יוחנן וקא דריש עתיד הקב"ה וכו', לגלג עליו אותו תלמיד כו', לימים הפליגה ספינתו בים, חזינהו למלאכי־השרת דקא מנסרי אבנים־טובות ומרגליות וכו', אתא לקמיה דר' יוחנן, אמר לו, דרוש רבי, לך נאה לדרוש, כאשר אמרת כן ראיתי, אמר לו, ריקא, אלמלי לא ראית לא האמנת וכו'.
הרי שהיה תובעו שהיה לו להאמין בריו"ח רבו בלא ראי', ואף שראית מלאכי־השרת מנסרים מרגליות כו' הריהי ראיה נבואית, בכל־ זאת היה עליו להאמין בדברי־חכמים עוד יותר גם מהראי' כזו.
הרי שאמונה היא בלי גבול, שאין להאמונה גבול, ולכן אף תלמיד כזה שהיתה לו ראיה כזו, שייך שתהיה עליו תביעה על אמונה.
ובשעה שאמר אלישע )מל"ב ז, א( כעת מחר סאה־סלת בשקל וגו', והשליש לא האמין, ואמר: "היעשה ד' ארובות בשמים"?! - בודאי לא כפר ח"ו בפשיטות, אלא דהוי ע"ד שאמר משרע"ה )במדבר יא, כב( אם את כל דגי הים יאסף להם ומצא להם, וסוכ"ס נידון מדה כנגד מדה, ולא זכה ליהנות, וכמו שאמר לו הנביא, והיינו משום דזה הוי כפירה, ומדה כנגד מדה, הוא לא האמין לכן לא נהנה מזה, וכמו שנאמר )שם ז, יז( וירמסוהו בשער וימות.
ובגמ' הביאו זאת על מה שפירשו שאין לו חלק לעוה"ב משום שהוא כופר לכן אין לו חלק.
וזהו מאמר הסבא מקעלם כי באיזו מחלקה )???( שנכתבים אלי' שם, דהיינו במקום שנמצא ששייך, שם הוא נכתב, ולכן סורי בארץ יכתבו, ששם מקומם לכן נכתבים שמה, דהיינו בארץ, ולא הוי מטעם עונש אלא משום הנ"ל, לכן א"ש קו' המהרש"א.
לכן אמרו ז"ל )גיטין נז.( כל המלעיג על דברי חכמים, נידון בצואה רותחת.
ומשום דידוע שפילוסוף אחד נתבייש לאכול בפני בני־אדם, ומשום שמביא צואה לתוכו.
והיינו כי אם נסלק הרוחניות, נשארת רק צואה.
לכן מי שמלגלג, וכמשנ"ת דהוי מפאת שאינו מאמין ברוחניות, שהוא נשרש בחלק השפל שבעולם, ולא רצה לדעת מחלק העליון שבאדם, ועשה לו מטעמים רק מיגיעת בשר, וזה היה כל חפצו וחשקו ועינוגו רק מעניני פחיתות האדם.
לכן נידון )מען שטאפט אים מיט( צואה רותחת, כי אין לו שייכות עם רוחניות כלל.
נמצא שהיוצא מזה שבכפירה משהו ברוחניות, הוי אפיקורס שאין לו חלק לעוה"ב, ושנחלקה האמונה והכפירה בחוט השערה ממש, וכפירה ברוחניות הוי אפיקורס, יען כי כפר בצלם א', אשר אם היה מאמין בזה ובדבר ה', היה מאמין גמור ברוחניות בשלימותם.
והנה באמת רואים אנו שכפירה יוצא מגאוה, כמש"כ )דברים ח, יד( ורם לבבך וגו' ואמרת כחי ועוצם ידי עשה לי וגו'.
והעצה בשביל־זה, שתהיה נזכר ביציאתך מארץ מצרים מבית עבדים, והיינו על־ידי ענוה.
נמצא שלא כמו שסבורים העולם, שעל הכפירה נכתבו כמה ספרים, וכן על האמונה, אלא דהוי שניהן ממהלך אחד, וכהנ"ל.
אבל ע"י פילוסופיה להכיר אמונה, הריהו כמו ששופך גאזע לאש, - כי אין לנו אלא המהלך שניתן לנו ע"י התורה וכמש"כ.
קכג
יום אחד בשנה, חשוב שנה
 ו' נצבים־וילך, כ"ב אלול
מצינו מחלוקת בגמ' )ראש־השנה י: יא.( אם בתשרי נברא העולם, או בניסן נברא העולם.
ובכלל מצינו )ריש מסכת ראש־השנה( שעושים עסק מן ענין־השנה וראש־השנה, - יום־זה ראש־השנה על ענין־זה, ועל ענין־אחר בזמן־אחר הוא הראש־השנה.
"יודע ד' ימי תמימים" )תהלים לז, יח(, "בן מאה ועשרים שנה אנכי היום" )דברים לא, ב(, פרש"י ז"ל, "היום מלאו ימי ושנותי, ביום־זה נולדתי, וביום־זה אמות, - מלמד ]ללמדך[ שהקב"ה יושב וממלא ]משלים[ שנותיהם של צדיקים מיום ליום ומחודש לחודש" )סוטה יג: קידושין לח.(.
עתה היאך אנחנו סבורים לחשוב, כי הרבש"ע נותן ופורע אל הצדיקים את כל אשר מגיע להם, ומי שאינם־צדיקים אינו נותן ופורע להם את שלהם?
כאן מגלים לנו חכמינו ז"ל, כי ישנו סוד של זמן, - שנה, חודש, יום.
אצלינו הרי ענין הזמן הוא ... בדעתינו הלא סבורים אנחנו כי אין כל חילוק באיזה זמן הננו חיים, העיקר הוא הרי אצלינו החיים עצמם, והזמן הוא איזה דבר צדדי, אשר היה אפשר שלא ליכנס לזה כלל.
אולם זוהי עם־הארצות גדולה! אנחנו אין אנו יודעים כלל את סוד הזמן.
צריכים להיות יודעים, כי יתכן מאד שעצם הזמן בהחיים, הנהו תופס יותר מקום מן אשר החיים עצמם.
וחילוק גדול הוא אכן באיזה זמן הנהו חי, בזמן זה, או בזמן אחר, לא מחמת שום דבר, רק פשוט מחמת הזמן.
"מלמד שהקב"ה יושב וממלא את שנותיהם של צדיקים מיום ליום".
כי ישנו סוד של "שנה", וזהו סוד אחר לגמרי.
ואם לא "מיום ליום", יתכן להיות מי יודע מה, אבל הסוד של "שנה" יהיה חסר.
"בתשרי נברא העולם, או בניסן נברא", - בזה אכן חילוקים גדולים, כי זהו סוד הזמן.
"בשנת שש מאות לחיי נח, בחדש השני בשבעה עשר יום לחודש, נבקעו כל מעינות תהום רבה" וגו' )בראשית ז, יא(.
הלא חלילה וחלילה להיות חושבים כי הוא ענין־מקרי, מה שהיה בזמן־זה, והיה יכול זה להיות בזמן אחר גם־כן.
תורה הקדושה איננה מספרת הסתוריה, באיזה זמן קרה זאת, - מאחר שהתורה מספרת את זמן־המבול, הלא סוד הדבר הוא כאשר אמרו חז"ל )קה"ר ג, א; ילקוט יתרו רע"א בסוף( עה"פ )קהלת שם( "לכל זמן ועת לכל חפץ", "זמן היה לו לנח שיכנס בתיבה", זהו סוד הגדול של זמן, כאשר דיברנו זה לא מכבר )דחו"מ ח"ב מ' ע"ג(, זהו הזמן שיהא יורד המבול לעולם, ובזמן אחר הרי מאותם־החטאים־עצמם, לא היה מתהוה להיות מזה מבול בשום־אופן.
"זמן היה שתנתן התורה לישראל" )חז"ל שם(, - לא מספרים בזה חלילה הסטוריה, זהו הסוד הגדול של זמן, היה זה זמן של נתינת תורה, ודור המדבר עם כל ההכנה הגדולה שהכינו את־עצמם לתורה, אילו היה מאחרים את הזמן, בשום אופן לא היו מקבלים תורה.
זמן הוא סוד גדול מסודות הבריאה, כמה אשר חיים, לא מחמת החיים, רק פשוט מחמת הזמן, כמה ובאיזה זמן אשר חיים, הכל הם חילוקים גדולים, כי 'הזמן' בהחיים הנהו תופס לא־פחות־מקום מאשר החיים עצמם.
הן לא יכנסו הדברים באזנינו בשום־אופן, כי מורגלים עם השיבושים הנושנים!
חגיגה דף ה' ע"ב, רב אידי אבוה דרבי יעקב בר אידי, הוה רגיל דהוה אזיל תלתא ירחא באורחא, וחד יומא בבי רב, והוו קרו ליה רבנן בר בי רב דחד יומא, חלש דעתיה וכו', נפק ר' יוחנן לבי מדרשא ודרש )ישעיה נח, ב( "ואותי יום יום ידרושון, ודעת דרכי יחפצון", וכי ביום דורשין אותו, ובלילה אין דורשין אותו, אלא לומר לך, כל העוסק בתורה אפילו יום־אחד בשנה, מעלה עליו הכתוב כאילו עסק כל השנה.
"וכן במדת פורענות, דכתיב )במדבר יד, לד( "במספר הימים אשר תרתם את הארץ" וגו', וכי ארבעים שנה חטאו, והלא ארבעים יום חטאו, אלא לומר לך, כל העובר עבירה אפילו יום־אחד בשנה, מעלה עליו הכתוב כאילו עבר כל השנה כולה.
עתה היאך מבינים זאת? - מהי השייכות של זאת אל השנה? - אשר עבר עבירה, עבר עבירה! אשר קיים מצוה, קיים מצוה! אם גדולה ואם קטנה! - אבל איזה שייכות יש לזה עם שנה?
רואים הרי מזאת לא כן, זאת אומרים לנו חז"ל ידיעה גדולה, ובדברינו יבואר זאת.
"שנה" הוא לא דבר צדדי, "שנה" הוא חלק מן הדבר עצמו, - ישנו הרי סוד של "שנה", וישנו עוד סוד, מסתמא זהו "בזעיר אנפין", אשר סוד זה הוא כי "יום אחד בשנה חשוב שנה", יום אחד מחזיק וכולל בקרבו את התמצית של "שנה".
זוהי ידיעה אשר חז"ל הקדושים מגלים לנו, "העובר עבירה יום־אחד בשנה, כאילו עבר כל השנה, שנאמר כמספר הימים אשר תרתם".
והרי מרובה מדה טובה, - הלא ודאי כי "כל העוסק בתורה יום־אחד בשנה, כאילו עסק כל השנה".
יוצא הלא לפי זה, כי האדם צריך להיות שומר על הזמן, לא מחמת בטלה לבד, כאשר מורגלים תמיד מפני שיכולים להיות פועלים משהו, - זהו גם־כן אמת, - רק עוד־יותר צריך להיות שומר את הזמן מחמת הזמן עצמו, כי ישנו סוד של זמן, "הקב"ה ממלא שנותיהם של צדיקים מיום ליום ומשעה לשעה", הלא נפקא־מינה גדולה היא אם גם עם שעה־נוספת, או עם שעה פחות!
על־דרך־זה צריכים להבין כל הסוגיא במסכת ראש־השנה, אשר הגמ' מתפלפלת סביב הזמן, אשר אין זה פשוט כאשר סבורים לחשוב, אך זהו בידיעת סודו של הזמן, ישנו סוד של "שנה", "חודש", "יום", ובסוד־זה כבר עושה הגמ' חילוקים בין "תחילת השנה", "סוף שנה", עיין ראש־השנה י' ע"א, וענין "מקצת היום ככולו" אשר אנחנו מוצאים בחז"ל, הוא גם־כן על־דרך־זה.
בספרים־הקדושים אנחנו מוצאים, אשר הם עושים עסק מן תחילת היום, מן סוף היום, - ובדברינו מבואר הדבר.
מדברים אנו על־זאת עכשיו, מפני שהיום מתחיל שבוע־האחרון של השנה, כל יום הנהו האחרון בשנה־זו, ובידיעת הסוד של "יום אחד בשנה חשוב שנה", הרי יכול האדם פשוט עם ימים־אחדים לתקן את כל השנה, אחר־כך לשמור את הראש־השנה גם־ כן מכח "יום־אחד בשנה"! - הלא ריוח גדול הוא עבור האדם!
אנחנו איננו יודעים מזאת כלל, - כאשר אצל אחד לא הולך לו הלימוד בתחילת היום, חושב הוא מיד "מילא, היום כבר יהיה היאך שהוא, מה אחזק את עצמי בסופו של יום"? - וכך גם־כן עם שבוע, יהיה כבר בשבוע אחר, ויתכן עם זמן־שלם יעשה כן, "זמן־זה יהיה כבר כאשר הוא, בזמן הבא כבר אחזק את עצמי".
זהו מן אי־ידיעת ענין הזמן! - אילו היו יודעים מענין זמן, היו שומרים מלבד הבטלה, רק פשוט מחמת זמן, כי זוהי אבידה נפרדת לגמרי!
קכד
מ"עצמו" למד תורה
 מוצאי שבת־קודש תצא תרפ"ט
אמרו חז"ל )נדרים כב:( אלמלא לא חטאו ישראל, לא ניתן להם אלא חמשה־חומשי־ תורה וספר יהושע בלבד, שערכה של ארץ־ ישראל הוא, מאי טעמא, "כי ברוב חכמה רב כעס, ]ויוסיף דעת, יוסיף מכאוב"[ )קהלת א, יח(, ]ברוב דברי חכמות הנביאים, יש סימן לרוב כעס שהכעיסו ישראל להקב"ה )ר"ן([.
ופירש"י ולפי שבעטו וחטאו, נוסף להם רוב חכמה, שאר הספרים, להטריחן יותר, - ]והיינו, שלכן ניתנה להם ריבוי חכמה ותוספת דעת, כדי להרבות להם טירחה ולהוסיף להם מכאוב, - אשר אלמלא חטאו, לא היו צריכים להטריח כל־כך[.
ונפלאות קא חזינן כאן ביסוד החכמה וסודה, כי לכאורה הדברים תמוהים ונפלאים מלהבינם.
ואלא מה, וכי אמנם אין צריכים לרוב חכמה? וכל החכמה אך למותר היא, אשר אינה אלא טירחה ומכאוב שניתן כעונש על החטא?
אכן יבואר על־פי־מה שאמרו חז"ל )ב"ר סא, א( גבי אברהם־אבינו, אב לא לימדו, ורב לא היה לו, ומהיכן למד את התורה? - אלא זימן לו הקב"ה שתי כליותיו כמין שני רבנים, והיו נובעות ומלמדות אותו תורה וחכמה, - ולהלן )ב"ר צה, ג( ר' שמעון אומר נעשו שתי כליותיו כשתי כדים של מים, והיו נובעות תורה וכו', ר' לוי אמר מעצמו למד תורה )ועי' במד"ר יד, ב(.
איש משכיל עליו להתבונן בזה, להכיר הענין בבחינה ברורה, והוא באמת גילוי עצום, כי רואים אנחנו כאן, שתכלית הלימוד הוא מעצמו לחוד, עד אפילו לא מן כליותיו שלו.
כי גם כליותיו של האדם, עדיין אין זה עצמות האדם, כי הלא עדיין נזקק הוא למחשבה, להיות דולה את החכמה מתוך כליותיו שלו, וממילא הרי גם זה עדיין בחינת "ברוב חכמה רב כעס", אשר הוצרך מפני שהחטא הוא החרב "המפריד אלוף", החותך ומפריד בין חיבורים, מפריד בין הדבקים, וחולק את לבבו מן עצמיותו, - עד מצבים שיתכן שנעקר האדם לגמרי מן עצמו, עד השורש ועד בכלל.
כי החטא מסלק את אמיתת מציאות עצמו, ומכסהו ומטמינו, ומחביאו ומסתירו בעמקי עמקים, ומבליעו בתהום רבה, עד שכמעט כבר לא נשאר ממנו ממש אף כל זכר.
]כי אמיתתו של האדם, הוא פנימיותו הנסתרת, שהוא עצמותו, הוא מחייהו, והוא הכל, וכל אשר סביביו, בחיצוניותו, בגלוי, אין זאת עצם המציאות־האמיתית של האדם, ואינו אלא בית־אחיזה לאמיתת מציאותו, ולמהותו במקורו.
אך כל עצמיותה של החיצוניות אין היא דבר הקיים במציאותו לעצמו, נוסף על הפנימיות, אלא הפנימיות היא הכל, ואין עוד מלבדה, וכל החיצוניות היא רק בגדר צל, ולא ממשית, )כי כל הויית החיצוניות־הנראית, היא רק נאצלת ומשתלשלת ומתגלמת מן הפנימיות־הנסתרת, באופן שהפנימי הוא כל קיומו של החיצון, שאם נפסדה הפנימיות, תיכף אין החיצוניות מתקיימת, ואף אם אין ניכר עדיין, יוכר במשך זמן, ולהיפך, אם נפסד החיצון, אין דבר, כי הפנימיות אשר עומדת לעצמה, בלעדו, היא תצמיח אותו שוב(.
ועל־ידי החטא, מתהוה בקרבו כמין "שתי רשויות" נפרדות, אשר "רשות לבו" אינה כבולה ואסורה במושכלו, אלא רואה את עצמה כמו באכסדרה פתוחה, שיש בידה וביכלתה לצאת מן מה שמתחייב־בהכרח מעצם מהותה של עצמיותו; להעלים עיניו מזאת, ו"לפרוח באויר", לילך שובב חפשי בשטף מרוצת דמיונו, "לבקש לו מעשים משתנים בבחירה ממנו", הכל לפי רצונו־וחפצו[.
וככל אשר נפרד ורחק מן עצמיותו, התאבכה האפילה עליו, והושם חושך כל סביבותיו, מבלי כל זהרורית של אור, ונחשכו עיניו כעיור ממש, כי נאבדות ממנו כל המושכלות־ הראשונות הפשוטות; כל הכחות המוטבעות בעצמיותו, המגבילות ומגדירות וחוסמות אותו למונעו מעבור על גדרי קיום־עצמיותו, - ולא יכיר ולא ידע כלום מעצמו, ]עד שיתכן שתהא נכנסת בו רוח־שטות לחשוב שהכל מופקר לגמרי, ממש כמו עיר פרוצה אין חומה, ויש אפשרות ויכולת לילך בשרירות לב, לנטות לכל צד ולעשות דבר והיפוכו, מבלי להכיר בו בעצמו כל מכריח להיות "דורש לנפשו", להשגיח ולפקח על עצמו מליפול באבדון עצמיותו[.
ואם־כן הלא "אבד מנוס ממנו", ומה תקוה לו, - ואז נצרך לסיוע לסעד ולמורה־דרך, להארת החכמה.
ואלא איך היה צריך להיות? - לא ליזקק ללמוד ולדלות את החכמה־והדעת אפי' לא מן מעיינות כליותיו־שלו, אלא מ"עצמו" למד תורה, והיינו שלא יהיה כל צורך בשום התבוננות, אלא תיכף ע"י ההבטה הראשונה, הכי שטחית, הפשוטה והפחותה שאין למטה הימנה; תיכף אשר אך יפקח את עיניו, מיד בזיז־הראשון יפגוש ויראה וירגיש וילמד את הכל־בכל־מכל בתכלית הבהירות, באופן גלוי ומוחש, בגדר של ראיה לנגד עיניו, "רואה ומראה באצבע".
והענין נפלא כל־כך, עד כי לא יאומן כי יאמר, כי לא נצרך האדם לכלום וכלום, - כי לולא חטאים, כל החכמות אמנם למותר הם, כי גם בלעדי כל חכמה, וללא כל מחשבות ועיונים ומחקרים, הכל ידוע פשוט בתכלית, באין שום ספק, כי אם אך ורק מעצמו!
כי התורה איננה איזו חכמה ממרחק, אלא התורה היא עצמיות האדם, ]כי אם לא היתה עצמיותו, לא היה יכול לקיים ולשמור אותה, כי איך יוכל האדם לקיים דבר שאינו מכחותיו ועצמיותו, וידוע מאמרם )מנחות לז.( הקטע שאין לו זרוע, פטור מן התפילין, אין דורשים מן האדם מה שאין בכחו, - ואם אין בו כחות התורה, איך יוכל לקיימה, הרי מוכרח שהתורה היא עצמיותו של אדם[, חלק מהאדם.
אדם־הראשון קודם החטא, הלא תורה לא ניתנה לו, וכי יאמר מי שהוא שאדם־הראשון היה קטן ממקבלי התורה?! - שהרי תכלית כל האחרית הוא להגיע למצבו ודרגתו של אדם־הראשון קודם החטא, הנה כי בעיקר יצירתו של אדם־הראשון לא היה חסר לו כל התורה! - מפני כי הסוד האמיתי הוא, כי ה"עצמו" לא יחסר כל בו, ויתר מ"עצמו", אין בכלל, ואם "עצמו" כאן, הכל כאן!
קכה
הגוף באמיתת־מציאותו - לא יחסר כל בו
 המשך
לולא החטא, לא היו זקוקים לצינור מיוחד אליו ית', שדרך שם ימשך מעין־הברכה, אלא בכל מקום אשר נגעו באדם־הראשון, לא רק בשכל שבמוחו, אלא גם באבריו הבשריים, גם משם היו מתחברים ונדבקים בו יתברך; שהגוף עצמו בכל רמ"ח אבריו הי' דבק בו ית', כולו היה ראוי־ומוכן לשרות שם שכינתו ית'.
כי בהיות האדם בטוהר יצירתו, באופן תיקונו הראוי, טרם כל חטא, לא רק שהגוף עם השכל־והנשמה אינם שני הפכים, אלא שניהם מאוחדים הם, אחד ממש, כי לשניהם רק רצון אחד להם, שניהם יחד חשוקים וחבוקים ודבוקים ונקשרים בחפץ הבורא־יתברך ורצונו; הגוף עם כל אביזרייהו, אכילה, שתיה, וכדומה, כולם עומדים ממש־שוה עם הנשמה־הקדושה עצמה.
ואמנם ודאי כי גם טרם כל חטא, גם אז היתה באדם מציאות של שכל־ונשמה, ומציאות של גוף, אשר הנם באמת מציאויות שונות לגמרי זו מזו, ואין אורו של הגוף כאור הנשמה, עד אשר אי־אפשר בשום־אופן לקבל איזה מושג על הנשמה ממציאות הגוף.
אמנם כן כי שני הדברים אמת, הגוף והנשמה שתים הן, וגם אחת הן; אמנם הנם מציאויות שונות במראיהן וגוניהן, ובכל־זאת הם מציאות אחת ממש, אחד בתכלית, כשני חציים מגוף אחד, אשר הכל יחד מהוה גוף אחד שלם, ובשום־אופן לא תפריד אחד מן רעהו, כי אם נוגעים אף רק בחלק האחד, בהכרח נוגעים ומושכים בכל־כולו, אף גם בחלק השני.
כי ב"איתכסיין" הנם אחד ממש, חטיבה אחת, ]לא כמו קיבוץ וחיבור של דברים בודדים ונפרדים, אלא מציאות־כזו אשר חלקיה־ופרטיה־ כולם הנם בעצם מציאותו של כל חלק וחלק[, אלא שישנה בחינה של "איתגליין", ובבחינה־זו הנם ודאי שני דברים שונים והפוכים זה מזה.
כי אל לנו לדמות בנין קומתו של האדם, כהקמת בנין חומרי, שלוקחים לבנים וקורות שלמים ומתוקנים, ומניחים לבנה על־גבי לבנה, קורה על־גבי קורה, וצריך להתאימם יחד ולחזקם היטב על־ידי מלט וכדומה, אבל סוכ"ס נשאר כל־אחד במציאותו לעצמו, וכן מורגלים לחשוב ביצירתו של האדם, שתיקנו גולם גדול וגמור, ועל־גביו העמידו את השכל־והנשמה, באופן אשר רק נאחזו ככה אחד ברעהו, - לא כן הדבר, אלא הכל אחד, מציאות אחת ממש.
כי באמת גשמיות ורוחניות חדא מילתא הם, כי הרוחניות עצמה, ]בהשתלשלותה[, בגשם תתגשם, ובלבוש תתלבש, בלי שיהיה מעורב בהגשם שום דבר־אחר נוסף, אלא כל מציאות הגשמיות כולה, גם היא רק עצם הרוחניות עצמה היא, ואין בה עוד מלבדה.
כי הגוף באמיתתו הנהו אמנם עצם רוחנית, עצם חכמה, כמו הנפש; כל הרוממות הכי־גבוהות אינם דוקא בגבהותה של הנשמה, אלא הנם גם בגוף כמו בנשמה; הגוף לא נגרע בערכו מן הנשמה; הגוף גם־כן טמונים וגנוזים בו כל המעלות והכחות אשר ישנם בהנשמה, לא יחסר כל בו, הכל בכל מכל בו ובעצמו.
ואף שהרי לא מתראה זאת בגוף כלל, הלא זהו רק בסיבת מה שיצירתו של הגוף היא כזאת, שאמיתת־מציאותו הוא דבר פנימי, דבר בלתי נראה, יושב בסתר ובהצנע, טמיר ונעלם, ונחבא לגמרי, - שביצירתו של הגוף גדרוהו וסתמוהו באופן שהיותו בגילוי־ובפועל הוא רק בגדר שגדר אותו הבורא־יתברך, עד שלמראה־עין הנהו מציאות מיוחדה בפני־עצמה, תמונה אחרת לגמרי מן הנשמה, - אך זהו רק במדת בחינתה ודרגתה, שבאותו־דבר־עצמו ישנם בחינות בחינות, ומדרגות על־גבי מדרגות, והתמונה הגלויה של הגוף הוא בבחינה ובדרגה אחרת מן השכל־והנשמה, אבל באמת שאין כאן שני דברים, אלא הכל ענין אחד ממש, בלי עירוב שום דבר־אחר נוסף.
כי אע"פ שנגנזה ונסתרה ונחבאה הבחינה הרוממה של הגוף, אעפ"כ איננה בטילת המציאות, כי מה שחסר הוא רק כי אם ההתגלות, אבל סוכ"ס מחוברים המה הנשמה והגוף בתכלית החיבור, והכל אחד, במציאות אחת, ממש אותו דבר עצמו; גם מציאותו של הגוף כמו שהוא, אפילו בבחינה ובדרגה הנמוכה ביותר, תכלית הגופניות, גם היא באיחוד גמור עם הבחינה והדרגה היותר־גבוהה של הנשמה, בסוד נעוץ סופו בתחילתו; אין אף כל חוט־ השערה בגוף אשר לא יהיה חדור בכל המעלות והכחות שישנם בהנשמה, לית אתר פנוי מיניה.
אלא שבעולמה של הנשמה הכל מצוייר בגוון ובתמונה של הנשמה, ובעולמו של הגוף הכל מצוייר בגוון ובתמונה של הגוף.
אבל לפי מצבו של הגוף, הרי גם הוא יודע הוא מעצמו, בכל רמ"ח אבריו וכל שס"ה גידיו, על־פי הדרכים והאופנים אשר לו, את כל מה שהשכל־והנשמה יודעים, ולא חסר לו מאומה.
קכו
בסיבת החטא, עליו לחזר בחוצות לרכוש ידיעה הנמצאת בקרבו
 המשך
ומה שאנחנו סוכ"ס הרי צריכים אנו ללימוד חכמה, הנה זוהי באמת פליאה גדולה ונשגבה, היכן תמצא סתימה־כזו שיהיה בכחה לאטום ולכסות את כל הנמצא בו בעצמיותו?
כי מאחר שמצד היצירה של האדם, בטבעו מוכרח שיהיו בו כל הידיעות, והנן עצם מעצמיו, היאך יתכן שעדיין מציאות בהן להיות בטלין ומבוטלין כלא היו, כי אף עם היותם בקרבו, אעפ"כ אותו עזבו, וכמו זר נחשבו לו?
ולהשתומם על הנפלאות שבדבר, מה המה הקלקולים המהוים פירוד בין הדבקים, עד אשר נצרכת לו טירחא ומכאוב, כאילו שהוא צריך לחזר בחוצות, בעולמות אחרים, לדלותן ולהביאן, לרכוש אותן ולהשיגן?
על־זה בא הביאור "כי ברוב חכמה רב כעס", כי מצד המציאות עצמה אמנם כי זה לא יצוייר בשום־אופן, כי "אין הקב"ה בא בטרחות עם בריותיו", להשיג דברים וענינים חדשים שאינם נמצאים בו בעצמו; כל הבריות נבראו באין כל קושי בכל ענינם ומציאותם; וכל מה שהאדם כל־כך תועה בחיים, הכל סתום לפניו, ואין יודע מעצמו כלום, אין זה כי אם מאשמתינו אנו, כי זהו כבר אך ורק מצד הסוד־הגדול של העונש־והכעס הבא בתולדה מן אשר בעטו וחטאו, שעל־ידי החטא יתכן שיהיה מתהוה דבר נפלא־ונשגב שכזה, אשר יוצאים חוץ לעצמו, ומתרחקים מהעצמו.
כי מכל חטא וקלקול האדם, תהיה התוצאה, שהוא נפרד ו"יוצא", ותהיה נאבדת ונסתרת העצמיות, ולכן כבר נזקקים לטרוח בזעת־אפים לבקש חשבונות רבים ברוב שרעפים, למען להגיע אל המצב הראשון שמקודם החטא, שהיה הכל ידוע מעצמו, בבהירות ובברירות בתכלית הפשטות, בלתי כל מחשבות.
וההתרחקות מן עצמו, הולכת היא דרגא אחר דרגא, עד אשר נצרכים לדלות חכמה מן הכליות, ועד שנצרכים למתן־תורה, אשר "הרבה להם תורה ומצות" )מכות כג:(, ועד שנצרכים לריבוי גדול של נביאים־וכתובים; ולזאת אין שיעור, כי יכול הוא לילך חוץ מעצמו עד אין שיעור, עד שיאבד כל עצמו.
והכלל הוא, כי כל מה שמוסיף דעת, מוסיף מכאוב, כי כל עוד שהדעת הנהו דבר בודד ונפרד, וכמו רשות בפני־עצמה בקרב האדם, שאין חיבור בין השכל־והנשמה עם הגוף, ומנותקים זה מזה, כל אחד לעצמו, הלא נמצא כי הגוף עדיין ישנה בו כבידות מכח עפריות החמריות אשר בו, ותכבד עליו התנועה שוה בשוה עם השכל, כי עדיין רק את ממשלת השכל הוא מהלך, אשר השכל יסעדהו ויתמכהו להיות נגרר ונמשך אחריו, אבל הגוף עדיין אינו מהלך מאליו, הגוף עדיין אינו נושא את עצמו, וממילא הרי ודאי מובן כי כל אשר יוסיף דעת, מוסיף מכאוב.
]ואמנם באמת, גם בעיקר יצירתו של האדם, גם אז היה הגוף מוצאו מהנשמה, וכל מה שיש להגוף בא לו מהנשמה, וכולו תלוי בהאור של השכל־והנשמה אשר מאיר עליו.
אך צריכים להבין זאת בגדר "מעבר", כי השכל הוא הנהו באמת המעבר לכל הגוף כולו, אשר במסלולו דורך כל הגוף, ואכן יתכן שיתהוה שם איזה קלקול לסתום את המעבר, ולעכב את כל ההילוך, אבל אם רק אין עיכוב בדרך, והמעבר פתוח, כי אז אמנם הגוף בעצמו, בעולמו שלו, בדרכים ובאופנים אשר לו, הנהו ממש כמו הנשמה בעולמה שלה, כי בעולמו שלו יש לו הכל, ולא חסר לו כלום.
ואף כי הגוף הוא אמנם עפר ממש, גוש חושך בתכלית, ללא כל נצנוץ של אור, אבל כשקרני אור־הנפש מושמים על הגוף, ומחושקים עמו, באין כל הפסק ופירוד, כי אז הגוף בעצמו מתעבד ונהיה לאור גדול ונורא.
)ועלינו לחשוב ולהתבונן מזה, גדולת נפלאותיו יתברך, כי הכין ופעל זהרי הנפש, איך להאיר וליתן אורה בהגוף, חומר גס ועכור, שגם הגוף עצמו יכיר בחכמה, והמתבונן עד כמה הם רחוקים זה מזה; היודע מהו "גוף" ואיך שהוא בהתנגדות וסתירה לחכמה, ישתומם מיכלתו יתברך, אשר הטביע שיהיו זהרי הנפש מאירים בהגוף לא לפי ערכו וכחו של הנפש, כי אם בכחו הקטן של הגוף, כפי מדת יכלתו לקבל, דהיינו כפי היותו חומר מוכן לקבל, שאצלו החכמה היא בגוון ותמונה אחרת(.
והמבין יבין, כי מה שהגוף קל מאד להיות נפתה, ]לשון הרמב"ם )דעות פ"ו ה"א( "דרך ברייתו של אדם להיות נמשך"[, חסרונו מעיד על גדולתו, כי פלג גופא הוא, והוא בעצמו אינו נשלם, והנפש הוא המשלים אותו, והוא והנפש דבר שלם, משולבים אחד לרעהו כאחד, ולכן באמת הגוף עם כל כחותיו נכונים המה דוקא להיות סרים למשמעת הנפש, נתונים תחתיה לשרתה ולעשות כל רצונה, ובטבעם הוא זה, - )אכן רק אם אנו יודעים איך להנהיגו ולישא וליתן עמו, איך להתנהג עם זה הכח, אחרי מי להטותו להימשך, - ובזה אמנם אנחנו אשמים, כי לא הורגלנו בזה([.
קכז
כל מה שבראתי, בראתי זוגות
 המשך
ונקודה־זו של אי־התפרדות התחתון מן העליון, המקבל מן הנותן, המסובב מן הסיבה, משתלשלת ועוברת בכל הבריאה; שהתחתון והעליון, המקבל והנותן, המסובב והסיבה, כולם שלובים ואחוזים תמיד יחד.
כי לא שהסיבה היא משהו חוציי להמסובב, כפי אשר האדם יראה לעינים בענין הדוחף את האופן־של־העגלה לגלגלו, שהדוחף והאופן שנים נפרדים הם.
לא כן הדבר, - כי אין להמסובב שום מציאות עצמית נפרדת, אשר מתחדשת בה יצירה־ חדשה כתוצאה מ'כחה ועוצם ידה' של הסיבה.
כי באמת הרי לא נראית בהסיבה כל שייכות להמסובב; אדם זורע סאה וקוצר ג' מאות סאין, איזה שייכות יש להסיבה בתולדה־זו?
ואם־כן לכאורה מה שייך לקרוא לזה בשם "סיבה", ולזה "מסובב" מן הסיבה?
אך בכל־זאת, כך הטביע הקב"ה בהבריאה, אשר בכל קיום־הבריאה־וסדרה נראה ענין ההכנה; הכל בנוי ומיוסד באופן תולדיי, כל דבר יש לו שורש אשר ממנו תולדתו, בדרך סיבה ומסובב, זריעה וצמיחה; שהזרע הוא המצמיח והמוליד, וכל התולדות היוצאות עד אין סוף, כולם כבר נכללו ונגמרו בתוך הגרעין הנזרע; דבר־אחד מכריח ומצמיח־ומוליד לשני, שני לשלישי, הכל משתלשל מזה לזה, וממנו לשני לו, וכן הלאה והלאה, על־פי סדר ההכנה; שכאשר תהיה הסיבה, וההכנה, כאילו שהסיבה מכרחת את המסובב והנולד ממנה, שבהכרח ישיג האדם את התולדה, ]ושלא יתכן בשום־פנים־ואופן להשיג שום־דבר־שבעולם כי אם בדרך תולדה מן סיבה־שקדמתה[.
ובהכרח שאע"פ שלכאורה המסובב אין לו שום שייכות אל הסיבה, ואין ערוך ודמיון כלל מהסיבה למסובב, ואשר מהבנה־זו באים ודאי למסקנא־ברורה להכיר הסיבה־הראשונה, היינו רצונו הפשוט, - אין זה אומר שיש לדלג על כל, להביט על כל המהלך של "סיבה ומסובב" כדבר ריק, בלי כל ערך, ולילך לגבוהות, לטפס לעולמות העליונים, - טעות גדולה מונחת בזו־ההשקפה.
אלא צריך לידע אמת ודאי יסוד הדבר, כי כן אמר ויהי, כן גזר השי"ת, כי פה בעולמינו, כאן ודוקא כאן, נמצא הכל מכל כל, ואין לנו צורך להביא כלום מעולמות אחרות.
ולא כפי שאנו סוברים שהסיבה היא רק סגולה בעלמא, בלי כל מהלך, ויכול המסובב לצאת גם־כן מן סיבה אחרת, - טעות היא.
צריכים לדעת יסוד הדבר, כי כך הטביע הקב"ה ברצונו בעיקר הבריאה והיצירה, שאמנם הסיבה היא המסבבת את המסובב, ובהעדר גרעין, אין צומח, - כי "כל הנעשה, אינו הוה־ונברא מן האין - התחלה־ראשונה".
אך כל מה שהסיבה פועלת ומצמחת־ומולדת בהמסובב, וכל אשר נצמח־ונולד ונפעל־ ויוצא ומסתבב ומתגלגל מהסיבה, אין זה דבר נפרד מן המסובב, שנתחדש בו מכחה של הסיבה, - כי אין כל חדש כלל, אלא הכל היה טמיר ונעלם בהמסובב גם מקודם, ואך שהיה בלתי־אפשר כלל לראותו, כאילו ממש אין כלום, אבל אמיתת־הדבר הוא, כי כל מה שהיה חסר בהמסובב, הוא רק ההתגלות, וכל המתהוה באמצעות פעולתה־של־הסיבה, הכל רק ענין של "גילוי", ש"הטמיר ונעלם" נתגלה לראותו.
כי הסיבה והמסובב שניהם הנם אחד ממש, כי גם הסיבה־של־המסובב, במסובב הוא נמצא; בציור, כמו שגם בתוך עלה, הרי נמצא כח השורש, ואמנם עמוק עמוק הוא, מי ידענו!
כי כל המתהוה בפועל בהמסובב, הלא היא היא ההוצאה־לגילוי של האחדות־הנעלמה אשר בין עצמיות־הסיבה עם עצמיות־המסובב, - כי באמצעות פעולת־הסיבה, מתהוית בהמסובב הכנה שהאחדות־הנעלמה תתגלה בו ממחבואה, - וכאשר המסובב־המקבל מתעוררת בו הכנה לקבל את הגילוי, הרי האתערותא שעולה מן המקבל, כבר כאילו שהיא מכרחת שיהיו נולדות ממנה המון תולדות־וגידולים לאין תכלית.
אדם מניח גרעין בארץ, אם רק נקלטה הזריעה בארץ, נתחבר כהוגן עם כחות הארץ, עם כח־הצמיחה, מאז כבר אינו תלוי שוב ברצונו, כי בלא דעתו יפרה וירבה גידולים למדי, למאות ולאלפים, עד אין שיעור ממש.
ומשום שבאמת הכל כבר נמצא בארץ עצמה, וכל העבודה היא רק ענין של "הכנה", להתוות את השבילים של ההוצאה־לפועל.
אם יורד הגשם מן השמים, ומרוה את הארץ, והולידה והצמיחה, סימן כי השמים והארץ חד נינהו, וכמאמרם ז"ל )ד"ר ב, כב; עי' ב"ב עד:( בני, כל מה שבראתי, בראתי זוגות, שמים וארץ זוגות וכו', )ובפי' מהרז"ו, וכמ"ש )הושע ב, כג( "אענה את השמים והם יענו את הארץ", ולהיפך )דברים יא, יז( "ועצר את השמים וגו', והאדמה לא תתן את יבולה"; השמים משפיעים והארץ מקבלת(, - השמים והארץ מתחברים ומתקשרים יחד, ומשניהם ביחד יוצאים ונבראים התולדות.
ולכאורה איך מתאימים המקבל עם המשפיע, להתחבר ולהתקשר כל־כך זה בזה, עד שמשניהם־יחד נולדת מציאות אחת ממש?
בעל־כרחך צריכים להבין, כי שניהם הם מסוג אחד, שגם המקבל עצמו ישנם בו כל הענינים אשר בנותן, אך אינו ניכר זה לעין כלל, רק למבינים, לאחר התבוננות, ולפי ראות־ עין המה נפרדים זה מזה בפירוד גמור, ובעת שיתחברו ויתאמו יחד, אז הדבר יצא לפועל.
כי כן רצה הקב"ה, ויהי כן, וכאילו א"א אחרת, אשר הפנימיות־הנעלמת מתנהגת את־ עצמה להיות מתגלית בדרך "צל" של ההכנה שיש בהחיצוניות־הנראית המקבלת את הגילוי; "כשם שהחיצון־המקבל הוה עם הטמיר־ונעלם, כך הטמיר־ונעלם הוה עמו", - ]"לפי הכנת התחתונים, כן חשק העליונים לדבק בהם; והמשכן מפני היותו רומז אל העליונים, לכן העליונים שופעים בו, והשכינה שורה בתוכו"[.
כי כאשר המקבל הכין את־עצמו לפי כחו ומושגיו וסממניו שלו, ונתהוית בו בחיצוניותו־הנראית איזה "דמיון בצד מה", "כתבניתה", של הפנימיות־הבלתי־נראית, "כשם שהוא רואה למעלה, כך יעשה למטה", אחד המרבה ואחד הממעיט, ובלבד שיהיו עיניו ולבו ואזניו מכוונים להיות מרכבה ובית ודירה אל הגילוי של הפנימיות־הנעלמת, שיהיו כל הנהגותיו־ופועל־ידיו רומזות עליה, שבהם יהיה נודע וניכר גלוי־וברור כי הפנימיות־הנעלמת "היא לבדה עיקר הנמצא", ]עד שיאמר עליו "ברוך אלקי שמעון בן שטח"[, ולא תיראה ממנו שום תנועה־קלה אשר עלולה להתפרש כי "שורש־דבר נמצא בלתה" של הפנימיות־הנעלמת, - אז כאילו בהכרח כבר תהא יורדת מן נעלמותה "ושכנה בתוכו", ויהא נראה ונגלה כבודה אל כל העם.
]וכמה יש להאדם להתעורר עצמו בזה, כי הוא אין צריך רק להכין, וגם זאת אינו עושה! )מחכו"מ([.
]וכאשר הפנימיות־הנעלמת תהא יוצאת־לגילוי; "בכל מקום אשר )אפילו רק( אזכיר את שמי, אבוא אליך וברכתיך", - כבר יהיה הגילוי כלל לא לפי ערך ההכנה של המקבל, אלא באופן של צמיחה לאין־ערוך, כי "כאשר יהיה שורש דבר, תחול עליו הברכה ותוסיף בו", לפרות־ולרבות להוליד־ולהצמיח אורים־גדולים אשר בהם לא תהא המציאות האמיתית כסויה, לראות רק את זיו האור, אבל לא את האור בעצם, רק את הזהרורית, אבל לא את העצמיות; רק את המאורות, את נרתיק האור, אבל לא את האור בטהרתו, - אלא יתחזק האור עד שיהיו נבקעים כל המחיצות וכל אוטם וכסוי, ויהיו נפקחים העינים, שראייתם לא תהיה בעיני־בשר, כבעל חי, אלא תהא נגלית לעין־כל הסיבה־ הראשונה השופעת והנותנת, ותאיר פניה להמצא עמנו תמיד, עד אשר לא נראה אור־ אחר זולתי אורו יתברך, ולא יהיה לנו עוד השמש והירח לאור, אלא יכירו וידעו ויראו כולם את "המאיר לעולם כולו בכבודו"[.
שהגם שהגילוי הוא עיקר המכוון והתכלית של הבריאה, ואין לנו מושג בגודל ההשתוקקות והרצון לזה, - ]"מן היום־הראשון שברא הקב"ה את העולם, נתאוה לדור עם בריותיו בתחתונים"[, - אעפ"כ כן הוחקקה הבריאה מעיקר יצירתה, שהכל תלוי ועומד על אתערותא דלתתא, - כי כל היום וכל הלילה תמיד לא יחשה הקול של הפנימיות־הנעלמת־ והנסתרת, להיות דופק אל החיצוניות־הנראית: "פתחי לי", "הראיני את מראיך" ופנייתך אלי, לתלות עיניך בי, ולהיות מצפה ומיחלת אלי, לקבל אותי לשכון בתוכך וכבודי עליך יזרח.
כי כן סוד הבריאה כולה, שהגם שהגודל והחוזק של השטף־והזרם של מעיינות־ ההשפעה, הוא באופן שאין לנו כל ציור, אעפ"כ ההשפעה זקוקה לכלי קיבול, כלי מוכן, - ואם אך יש כלי מוכשר לקבל, כי אז מבלי כל פעולה, מאליה יורדת־ובאה ההשפעה תיכף ומיד; תיכף בהמול את הערלה, בהפתח הנקב, ישטוף ויבוא השפע כמו "מערה הנתונה לשפת הים", אשר מובן מאליו שבהכרח הוא שכל הים יפול למערה, - אבל אם אין כלי מוכן לקבל, לא רוכשים כלום בשום פנים־ואופן.
]וזהו עיקר הקלקול שנתקלקלה הבריאה על ידי החטא, - שמתחילה ברא הקב"ה את כל־הבריאה בכל ההכנה הנדרשת; כלי מוכנת בתכלית השלימות, מדרך ההכנה, שתוכל לקבל בקרבה השפעת טובו ית"ש, בדרך כלי קיבול, שתוכל עוד לקבל מעלה מעלה, - ולאחר החטא, שנתקלקלה הבריאה, עיקר הקלקול היה, שנתקלקלו ונסתתמו הכנתה ודרך קיבולה, שלא תוכל לקבל עוד שפע טובו ית'.
וזה היה כל ענינו של המשכן והמקדש, להעמיד פנה־אחת שתהיה מוכנת־וראויה מוכשרת־ומסוגלת להשרות בה שכינתו ית', ודרך שם תרד ההשפעה, ותהא הברכה מצויה ותדירה שם תמיד, - וזהו ענין כל המצוות, כולם מכוונים כלפי ה"למעלה"; בהניחו תפילין, הוא מכוון עצמו בדמות ענין ה"תפילין שלמעלה", וכן בכל מצוה ומצוה[.
קכח
העולם־הבא והעולם־הזה זוגות נבראו
 המשך
וכדוגמת האחדות של העליונים עם התחתונים, המשפיע עם המקבל, והסיבה עם המסובב, - כדרך־זה היא הנשמה עם הגוף.
כי הגוף הגס והעכור, עם הנשמה הטהורה, איך זה אמנם מישך שייכי אחד לרעהו? איך זה באמת פועלת התנועה־החיצונית לעורר עצמיותה של הנפש, להיות מתגברת והולכת?
אמנם כן כי זהו סוד גדול באמת, בלי כל ביאור, "מפלאי החכמה האלקית"!
ובהכרח כי הגוף יש בו הכנה לקבל אור הנפש, וזוגות נבראו, כאמרם ז"ל )מדרש הנ"ל( "העולם־הבא והעולם־הזה זוגות נבראו".
וכל עבודת האדם ופעולתו היא, רק לשמור להחזיק את הגוף נקי ופנוי מן האוטם והכסוי הסותם על פתחו, המכסה את היותו כלי העומד מוכן ומכוון לקבל אור הנפש.
סוכ"ס הלא מעשיו־של־הגוף בזה־העולם, הם הם הקונים נצח נצחים; - ולא כמו שמורגלים לחשוב שהעולם־הזה והעולם־הבא הנם ח"ו שני עולמות נפרדות, אשר בעולם־ הזה עובדים, והעולם־הבא הוא שכר שמקבלים בעד מעשי־עולם־הזה, - טעות גדולה היא מחשבה־זו, - אלא סוד הדבר הוא, כי כל מהות העולם־הבא מתהוה ונוצר מעולם־הזה; מעשי־הגוף הלא משתלשלים ומתהוים לחפצא של נצח נצחים.
ואיך זה, איך הוא שמתהוה מן מציאות של "כלה ונפסד" למציאות של "לא כלה ונפסד"?
הלא תדע ודאי, כי העולם־הזה הוא הנצח נצחים באמת; העולם־הזה בפנימיותו ותוכיותו הנהו באמת מציאות של קיים לעד.
)חסר מעט מן הדברים(.
קכט
בחטאו קוצץ עצמו מנטיעתו, לישב בדד ברשות־לבו
 המשך
כל־אלה בהיות היכל־הגוף על יסודותיו, ומקדש־השכל על מכונותיו, - אבל העונות החריבו נוה, ונותץ בנין האדם, ונפוצו כל חלקיו, כי מעת חטאו והדחו, הרי הותרו הקשרים, ונפרדו החיבורים, ותחת היות הגוף עם השכל־והנשמה פניהם איש אל אחיו, מעורים זה בזה כאחד, כבר נתפצל הגוף מן השכל־והנשמה, והסיעו עצמן מן האחוה והשלום והריעות, ונתהוו להיות שנים נפרדים.
ולא שהיה כאן פירוד בין שני דברים בודדים שנתחברו, ופיזור של דברים שונים שנקבצו ונאספו ונתקשרו יחד בקשרים־חיצוניים, - אלא )כמו שנתבאר( היתה כאן התפצלות של הגוף להפרד ולהתרוקן מן עצם אמיתת־מציאותו, היושבת בסתרו, ובצל שלה יתלונן, ותחת כנפיה יחסה, - וכאשר ממנה יסור לבו, וישים את גופניות־בשרו זרועו, הרי קוצץ וגודע ועוקר את עצמו ממקום מטעו, ומעצם הויתו, והיה כערער בערבה, ולא יראה כי יבוא טוב.
כי תיכף כאשר עלה במחשבתו "לנטות אל תאוותיו הדמיוניות, והנאות חושיו הגשמיות", כמו שנאמר )בראשית ג, ו( "כי טוב העץ למאכל, וכי תאוה הוא לעינים", תיכף־ומיד החכמה כבר נדדה מן קנה, ויצאה חוצה מן הגוף, ונסתלקה ועלתה למרום, "מקפצת ועולה עד לרקיע השביעי", - וכן מאידך־גיסא גם הגוף, כאשר נשללה ממנו החכמה, ומרה באשר צווה, הנה ברגע־קטן יצא לאפילה גדולה, ונתהפך למציאות אחרת־לגמרי משהיה.
כי כאשר פנה־עורף אל כל מאורי אורות החכמה, ולקח את עצמו לצד־אחר, להיות נחלק לרשות נפרדת מן עצמיותו, ונתהותה בו 'נטיה בלב' להלוך ולשקוד אחרי שרירות לבו, בזה נקצצה נטיעתו ונבדלה משרשיה אשר היו שופעים בקרבו זהרי־אורה של רוח חכמה בינה ודעת, ]ואשר ממילא היה "לבו ברשותו", נתון תחת עצמיותו לשרתה ולעשות רצונה[, - וכאשר נחלק לבו ונקצץ, מאז כבר יבשה כל לחלוחיתו, והוקשה לבו, ונאטם ונסתם, ונעשה 'ערל לב', כי נשחתה מקרבו כל ההכנה שהיתה בו להיות מקבל בקרבו זהרי אורה־וחכמה.
ומאז נהפכה הקערה על פיה, כי השפחה ירשה את גבירתה, וכל מה שהיה בקדושה יש גם בטומאה, וגם שרירות־הלב נתהותה להיות "שורש": "שורש רע, שיפרה וישגה להוציא פרחים רעים, ולהצמיח מרורות", עשבים־רעים־ומרים הממיתים כל חכמה־ ותבונה מקרבו, בהיותם מטילים ארסן בכח השכל, להדעיך ולהכהות ולכבות את אורו, ומטמטמים לבבו בשטף כחות התאוה החפשית לפי נטית הרצון, עד שאין כבר עם מי להדבר.
]כי "משביעו רעב", ונפשו לא תמלא, אלא אדרבה, "יוסיף בנפשו תאוה יותר מבראשונה"; בכל יום־ויום קללתו מרובה משל חבירו, ואותו "אל־זר שבלבו" הולך הוא ומתגבר בו ושולט עליו, עד אשר כל־האדם־ כולו מסור ל"רשות לבו", כי נתהוה להיות "בעל הבית", המושל בסודות נפשו, ואוטם את אזנו ומעצים את עיניו, והולך ומשליך את אמיתת־עצמיותו לחוץ, ומתרוקן ממנה.
כי מאחר ש"התאוה הנתונה בלב־האדם, היא שורש כל הפעולות" )בין לטוב ובין למוטב(, ממילא הרי מעת נהפכה הקערה על פיה, מאז כבר מבלי־משים, כל מחשבות־לבו וכל פעולותיו־ומעשיו כולם פונים והולכים ונוסעים תמיד הלאה והלאה, על אותה הדרך אשר עליה התיצב, להוביל אותו להעלים־עין ולהסיח־דעת ולשכוח יותר־ויותר מן אמיתת עצמיותו, עד הובישו את לחלוחית לבבו להיות כאבן קשה כצור החלמיש, אשר לא ידע ולא ירגיש מאומה.
ומאז כבר בשקוציו נפשו חפצה, וכל זממיו להתהלך באשמיו, ואליהם ישים כל יסוד מבטו ושורש מגמתו, רק להיות יושב בדד, בגופניותו לבדה, ערום לגמרי מכל חכמה.
ואשר על־כן מובן, שכאשר עבר אדם־ הראשון על הציווי, והכיר וידע את אשר קרהו, ודאי התבושש בגופניותו הבודדה והערומה )לפי רום ערכו(, ויחבא, ובהכרח כבר הוצרך לבגד חיצוני, להסתיר פחיתות הגוף[.
קל
למיהב לביה למיהדר להרטיב יבושת־עצמותו בשמנונית החכמה
 המשך
ומן אויבי תחכמני, כי הכל בדרך "זה לעומת זה", - כדרך אשר מעת שלבו הפך פניו להפנות עורף אל מאורי החכמה, מאז נתפרדה החבילה, והלב־הגופני עם השכל־הרוחני כבר שנים נפרדים המה, וכבר נוסעים זה מזה.
כי הלב נקצץ מן שרשי־חיותו השופעים בו זהרי־אורה, ויבשה לחלוחיתו, ונתקשה־ ערפו, עד שנתהפכה הקערה על פיה, כי הקשיות הולכת ומתגברת בקרבו מעט מעט, מדרגה אחר מדרגה, עד שאפילו לא יהיו עולים־על־ לבו שום הרהורי מחשבות ישרות ועיוניות.
כן גם להיפך, אף בזה־המצב, הנה בהיותו טורח ועוסק עסק־רב בריבוי החכמה ובהוספת הדעת, ללמוד בעוז ועיון עמוק, הדק היטב, - להתגולל בנחת, ברוב זמן ועידן, לפי כחות תבונתו, טיף טיף, פעמים הרבה, - על־ידי־זה יהיו מאורי־החכמה מפלחים את קשיות־לבבו, לפתח שדמת לב האבן, לחזור להיות כלי־קבול המוכן ומוכשר להתגלות בקרבו זהרי־חכמה.
כי אף שכבר יבשה עצמיותינו, כמעט אבדה תקותינו, כי כמעט נכבה לגמרי ההרגש מנפשינו, בכל־זאת כחות נפשינו בקרבנו המה, נחבאים במצפוני הלב, וכאשר יהיה טורח בעסק החכמה, להרחיבה ולקרבה בדמיונות קרובים אל מצפוני לבבו, על־ידי־זה עדיין יש לפניו תקוה טובה שיהיה רב חילו להיות "מחזיר נשמות לפגרים מתים", לעורר כח הרגשו להתגלות ממחבואו, לצאת החוצה.
והיינו שהאופן אשר יתעסק בהשגת החכמה, ואשר יחזה את האלקים, לא יהיה בגדר של זן את עיניו "כאילו אוכל ושותה" ונהנה מיגיע כפו, אשר בסיבת "כחו ועוצם ידו" ליקט־וקיבץ ואסף־וצבר אל עצמו ריבוי־חכמה ותוספת־דעת, בהשגת ענינים אשר מחוצה לו, שאין בקרבו הכנה־והסתגלות שיהיו מתגלים בו מתוך עצמיותו, - אלא כל עסק החכמה יהיה באופן של "מילת ערלת־הלב", להסיר אוטם הלב וכיסויו, עד שלבסוף "מבשרו יחזה אלוק".
כי על־ידי טירחתו יהיה בוקע ב"רשות לבו" איזה פתח כחודו של מחט סדקית, מפולש עד מורשי הלב הטהורים מכל טמטום וזוהמה, לשפוך שם מי תבונתו, להרטיב את יבושת עצמיותו, לסוך אותה ולדשנה בשמנונית החכמה, לרכך את קשיותה, להפיח בה רוח התעוררות להקיצה, להנטותה לתחיה, - וכל אשר יחובר אל החיים יש בטחון, כי זאת תתן פריה לאט לאט להכות שורש במחבואי־הלב, ליתן לו תוקף עוז ותעצומות להוציא פרי צדק; לחזור ולהחיות בלבבו "שרשים טובים, שיפרו וישגו להוציא פרחים טובים, ולהצמיח מתוקות".
והיינו כי כמו שכאשר ירד הגשם, יהיה מרוה את הארץ, והולידה והצמיחה, כן יהיה דבר החכמה, שכאשר תבוא על האדם לפי כחו לקבל אותה, כנשר יעיר קנו, ותשלח את ידה מן החור, ממילא מעיו יהמו אליה, ואף שמתחילה צריך לסיוע גדול, ל"משכני" בחזקה, "השיבנו" אתה, אבל אחר־כך, "אחריך נרוצה", כבר מעצמנו "ונשובה", עד מצב של "מים רבים לא יוכלו לכבות את האהבה", כי "אין לך טפח )טפה( יורד מלמעלה, שאין הארץ )התהום( מעלה כנגדו שני טפחים" )טפיים, ב' טפות(, - והיינו שיתהוה בקרבו 'אתערותא דלתתא' להיות "יהיב לביה למיהדר"; לחזור ולהשיב את 'הנטיה בלבבו' להיות פנייתו אל מול פני אמיתת־עצמיותו.
כי בראותו דרכי החכמה, צווייה ואזהרותיה, הנה סוף סוף מאליו יתחדש בו התעוררות שיביאהו אל הדרך הטוב, כי בהראות לו נועם זיו החכמה, אז יתחזק ויתרפא על־ידי־זה, ויפקחו עיניו ויתעורר חפצו־ורצונו לצאת מאפילה לאורה, ותולד בו החמדה־בטבע לחזור ולהטות פניו אל מול פני־החכמה, להחזיר שוב את הקערה על עמדה, להדבק ולהתחבר שוב אל שרשי אמיתת־עצמיותו, לחזור למשוך מהם יניקה וחיות; לעזוב דרכו ומחשבתו אשר בה הוא הולך־ויוצא מן אמיתת־עולמו, ולהעתיק את־עצמו אל אותם הדרכים אשר בהם יהיה הולך ונוסע תמיד לחזור להגיע שוב לידי הדרגה של עצמו, - למשוך ולהוציא את העצמו מבלועת תהום־ רבה, להמציאו כבראשונה, - שהחכמה תהיה נודעת לו שלא רק בגדר מחשבה־בעלמא, אשר כל הידיעה היא רק דמיון שכלי כחלום יעוף ואין בו כל ממשות, כי "אותה הבינה־ והדעת, של הוללות־וסכלות הם", עד אשר "מוטב שלא העלית", - אלא אחר התפשטותו מן העולם התחתון, והיותו מעתיק עצמו להיות בוקע ומעפיל לשמי־מרום, ועלותו מעלה מעלה עד שאין למעלה הימנה, לדלות וללמוד את ריבוי החכמה, ולהשיג את תוספת הדעת; אחרי אשר שבה שבי, אל ישאר להיות עומד ומתעצר שמה, אלא את כל השגתו יורידה לארץ, אל קרקעית לבבו, ואת כל ה"חיי־עולם", כל סוד הנצח, יהיה נוטע זאת בתוכו למטה, עד אשר "בתורתו )של עצמו( יהגה", - והיינו שלאחר כל ערמתו בדעת, יהיה "משים עצמו כבהמה", ותחזור כל חכמתו וידיעתו לבסוף להיות ידיעה פשוטה, שטחית שבשטחית, שאינה שייכת כלל לחכמה, מבלי שום התבוננות ועיון, בלי כל הרהורים ומחשבות, כי אם ידיעה ברורה בהחלט גמור, כאילו לא היו בו אודותיה שום מחשבות, אלא כמו יתר כחות גוף האדם; כמו ראיה פשוטה שרואה בעיניו, וכשמיעה פשוטה ששומע באזניו.
קלא
תכלית חכמה תומעש"ט - סוד ה"עצמו"
 המשך
ואלו הם דברי הרבינו־יונה, בחתימת עיקרי ודרכי התשובה )שע"ת ב, כו(: ונחתום הענין במאמר )אבות א, יד( אם אין אני לי, מי לי, וכשאני לעצמי מה אני, ... שהעיקר הוא העצמו, - שהאדם ישנם בו כמה מדות, חכמות וידיעות, מדרגות גבוהות ורמות, ואף בכל גודל דרגתן, עדיין אינם מדת עצמיותו, והעצמו הוא המעלה היותר גבוהה־ורמה מכל מעלות האדם, גבוה מעל גבוה; כל החכמות, כל הידיעות, הנם "כלא" ממש, לעומת האדם "עצמו", כי בחוסר ה"עצמו" חוסר הכל, וכל עבודתו של אדם היא באמת בזה שיגיע לדרגת "עצמו".
והר"י מבאר שם הדרכים המביאים לדרגת עצמו, והם: "אכן צריך האדם בשמעו המוסר: "לעורר נפשו", ו"לשום הדברים אל לבו", ו"לחשוב בהם תמיד", ו"עליהם יוסיף לקח", ו"מלבו יוציא מלין", וכו' וכו'.
ובזה מבואר היטב המשל הידוע שהר"י מביא שם: וגם כשאני לי )לעצמי(, להשתדל בכל כחי, מה אני, כי השגת האדם קצרה ודלה, ועם הטורח ישיג )רק( מעט, והמשל בזה מן השדה שהיא זיבורית, כי עם רוב הטורח תוציא זרע מעט ... וארז"ל )אדר"נ פט"ז( משל למלך שנתן שדה לעבדיו, והזהירם לעבדה וכו', אמרו לו, אדוננו המלך, שדה שנתת לנו זיבורית היא, ועם כל הטורח לא עשתה יותר מזה־השיעור.
כי ]באמרם "שדה שנתת לנו זיבורית היא", הרי לא טענו סתם טענת "אונסא כמאן דעביד", או "רחמנא פטריה", אלא כי הלא כל מה שנצטוינו הוא רק לעבד את זאת־השדה אשר היא נמסרה בידינו, - וזהו המשל להבין כי כדוגמת־זאת[ כל תכלית עבודת האדם הוא אך ורק העצמו, לסקל ולעבד את שדהו שלו!
ואברהם־אבינו כי היה "ממרמר ומסגף עצמו", וסיקל את "שדהו" מכל קוצים, ועיבדה לעידי עידית, ודאי מ"עצמו" למד תורה, כי הכל, בכל מכל כל, ישנו בהאדם עצמו.
ולכן יראה כל אדם, להמשיך כל מה שהוא רואה, וכל מה שהוא חושב, כי אם לעצמיותו.
וזהו )ברכות יז.( תכלית חכמה )תורה(, תשובה ומעשים־טובים, רצה לומר, לתקן את הגוף, ותיקון הגוף תלוי דוקא במעשה, ולא בשום דבר אחר, אף לא החכמות היותר גדולות.
ובזה מבואר הענין של הלומד על־מנת לעשות, אשר חז"ל )אבות ד, ה( הגדילו כל־כך ענינו.
ולכאורה מה ענין כונה "על מנת לעשות" ללימוד התורה.
ולפי המתבאר הרי הדבר פשוט הוא, כי עצמיות אינה כי אם "לעשות", ובכדי להיות "חש לתורתו", להמשיך תלמודו לעצמיותו, לכן צריך להכניס הכל במעשה, להיות כל עיקר מחשבתו כי אם אל המעשה.
והיינו כי לא שהחכמה והמעשה ישארו כל־ אחד כדבר בודד במציאותו לעצמו, ורק כי יחד עם לימודו תהיה בו גם מחשבה לעשות, שהחכמה תנהיג את המעשה, לא כן הדבר, אלא שהחכמה תתערב־ותתמזג ותתקשר־ ותתחבר עם המעשה, להיות הכל מקשה אחת.
והיינו שהחכמה לא תהיה אצלו בגדר ידיעה והבנה, אלא תהיה תיכף הולכת־ וחודרת ומרעידה את תוך־תוכה של עצמיותו, והיתה בלבו כאש בוערת, עד שמזדעזעים כל אבריו וגידיו, להיות תיכף נעשה חרד לשמור ולעשות, והיינו שתהיה החכמה בטלה־לגמרי לגבי המעשה, עד שתהיה בלתי ניכרת כלל, כאילו אין כלל כל חכמה בעולם, וכאילו הכל רק מעשה, אין כל חוץ ממנו.
קלב
תוכו רצוף אהבה־פשוטה
 המשך
ומצינו בחז"ל )ב"ר כ, ז( ארבע תשוקות הן וכו', ואין תשוקתו של הקב"ה אלא על ישראל, שנאמר )שיר ז, יא( ועלי תשוקתו, - )אף כי לכאורה לשפלות לפניו להביט על זוחלי ארץ, יפ"ת(.
וזהו ענין )דברים ז, ח( "כי מאהבת ד' אתכם", וענין )איוב יד, טו( "למעשה ידיך תכסוף".
כי בבריאתה של הבריאה גזרה רצונו יתברך שתהא התחברותו יתברך אל הנבראים להשפיע עליהם - כביכול מתענגת ומתדשנת ומתעדנת ונהנית וניזונית ומתפרנסת מן ישראל, להתחזק ולהתרפא ולהתמלא מן אשר כביכול נכספה ונשתוקקה, עד כי יערב לה ידידותינו מנופת צוף וכל טעם, - ובזה הננו נותנים לו כביכול כח ועוז להיות עמנו ולהשפיע בנו.
כי הקב"ה סידר ההנהגה, כאילו כביכול באמת צריך לנו, שכאשר זכו התחתונים, נעשים לו כביכול עזר, בבחינת )תהלים סח, לה( "תנו עוז לאלקים", ולהיפך, "כביכול מתישין כח גדול של מעלה", כענין )ישעיה סג, ה( "ואביט ואין עוזר".
וזהו מה שנתבאר, כי חשקו של הקב"ה ליכנס "לדור עם בריותיו בתחתונים" - עז הוא מאד, "שראשי נמלא טל וגו' רסיסי לילה", - ואעפ"כ, כן היא מדתו ית"ש, כי "דלתות" אינו פורץ, וכביכול בחוץ יעמוד, עד שתהיה באדם "הכנה והזמנה" להיות "מכון לשבתו"!
כי לא מצינו כח גבורתו של הקב"ה עם בריותיו, אלא לא בא אליהם אלא לפי כחם.
וזהו מה שמצינו כתוב )משלי ג, כ( על הקב"ה, שכביכול עושה בדעת, - כי הדעת היא עומדת כמו כתר על ראשו של כל כח וכח, שלא יהיה מתנהג "בחוזק כחו", באופן אשר מה לו ולמצבו־וכחו של מי שהוא בא אליו.
אלא הדעת מושלת בכל כח וכח, שלא יהיה מוגבל וגדור בעצמיותו הפרטית, אלא להתנשא למעלה מן עצמו, להיות לו התייחסות ושייכות לזולת עצמיותו הפרטית, ולהתנהל לפי צרכו ומצבו־וכחו של מי שדעתו עליו.
ומה שההשפעה היוצאת אל הנבראים - תלויה לפי צרכם וכחם ומצבם של התחתונים, זהו הפירוש שכביכול היא ניזונית ומתפרנסת מן הכח והעוז אשר נותנים לה התחתונים.
ומזה נבין כי "עיקר שכינה בתחתונים" - אין הפירוש כפי שמורגלים להבין, שבמקרה השכינה נמצאת כאן, אבל היא יכולה גם־כן להסתלק מכאן, או שהיא נמצאת באמת גם־כן במקום אחר, אלא שכאן היא נמצאת ביותר.
כל־זה טעות הוא, - צריך להבין כי "העיקר" הוא כאן, כאן מקומה, ואם לא כאן, אין לה מקום כלל; אין לה דירה אם לא בתחתונים.
כי העולם־העליון הוא עקר, שאינו מוליד; ארץ־מלחה, שאין בה כל גידול־וצמיחה, - בבחינת "בור", שאינו נובע מעצמו, רק מתמלא מאחרים, - וכל חרושת היצירה היא בהתחתונים; בהם הבור מתהוה להיות "מעין", המתגבר ונובע מעצמו; ובהם כל סוד הגידול־ והצמיחה, וההולדה של הכל־בכל־מכל; בהם נמצא ה"כח", אשר פרה ורבה, ותמיד מתברך ומתגדל, ומתגבר והולך, תגבורת אחר תגבורת, ללא כל גבול, נצח ממש, - עד כי מכאן יהיה נולד ויוצא־לפועל כל "העתיד הודאי", עד אין־סוף; דוקא מחושך של העולם־הזה, ממנו יוצא האור; כל הזיו, בא מהחושך, מתוך ריבוי האפילה, ואין לו מוצא אחר; דוקא מן הזריעה בדמעה, מזה ברנה יקצור וישא אלומותיו.
ואמנם זוהי באמת מן התמיהה, למה לא תהיה נביעה וגידול־וצמיחה וברכה גם למעלה, ואף עוד יותר מבתחתונים למטה?
אכן כך רצה הקב"ה, שכל הנביעה והגידול־ והצמיחה והברכה, הכל תלוי ב"חפץ", ]וכאשר יגיעו שנים אשר אין בהם "חפץ", אכן לא יהיה בהם לא זכות ולא תוספת־ברכה[.
כי מקומה של השכינה; האפריון אשר בו תופיע ותבוא אלינו לברכינו, תוכו רצוף "אהבה"; התעוררות של "תשוקה ורצון" שאינה באה מצד רום־מעלת הנשמה־והשכל, אשר הם יסעדו־ויתמכו את הגוף להיות נגרר ונמשך אחריהם לקבל מהם זהרי־אורה, - ]ואשר הגוף־עצמו עדיין תתכן בו גם אפשרות לבלי להיות עומד תמיד סר למשמעת השכל, ולא להיות נגרר־ונסרך להלך אחר אור תבונתו[.
אלא 'אתערותא דלתתא'; כח פשוט של אהבה, של דביקות, של "נמשך אחרי", הבא מן הגוף עצמו, מעצמיותו הפשוטה, - שבטבעו, מצד עצם מציאותו החסרה, והנעדרת מכל אורה, תעיר ותתעורר בו האהבה עד שתחפץ.
*
כי יצירתו של הגוף היא באופן שבגילויו תחסרהו מעט מעצמיותו, - שגילויו הנהו כמין מסך־דק של חושך, והסתר, אשר אוטם ומעטה־ומכסה על זהרה של אמיתת־עצמיותו, עד אשר יתכן להיות עולה־על־הדעת שגילויו הנהו מציאות חלוקה, ורשות לעצמה, נפרדת מן אמיתת־עצמיותו, אשר היא חפשית לצאת מן הטבעים־והתכונות של עצמיותה, ולהתחלף על תמונה אחרת, ולקבל צורה אחרת, עד שיש בה יכולת להיות עושה את כל אשר תחפוץ.
ועצם החושך וההעדר־והחסרון הלזה, היא היא עצמיות פליאת־הבריאה של האדם, אשר בעיקר בריאתו הוטבע־והותקן להיות "רוח בני־האדם הולכת ועולה היא למעלה"; ]ואשר זהו עצמיות מציאותו של האדם, ובלעדי־זאת, איננו כלל בסוג יצירתו[.
והיינו שישים כל מבטו ומגמתו בכל אשר הוא עמל, להיות הולך ומוציא ממסגר נפשו, ומגולל את האבן אשר מבדיל ואוטם ומחשיך.
ולא יהיה לו שום תכלית־אחר בכל מעשה שיעשה כל ימי־חייו, אם קטן ואם גדול, כי אם להיות הולך־ונוסע לנקות ולטהר ולפנות את גופו מן ה"אל זר" שבקרבו, יותר ויותר.
עד שבסופו של דבר, יתבטל בלבו כל החושך־ וההעדר, ויתבער מקרבו, להיות נקי וזך ממנו, שכבר לא יהיה בו שום מחיצה מבדילה, וימצא עצמו דבוק אל מקורו, ונמשך אחריו כברזל אחר אבן־השואבת, ואז לא תהא המציאות־האמיתית כסויה ונעלמת בו, אלא תהיה נגלית בכל זהרה.
קלג
קודם־החטא היתה הדעת כבולה תחת עול־היושר
 המשך
וטרם־כל־חטא היה זה אמנם טבע־פשוט, להיות "אורח חייו למעלה", ללא כל מחקרים ומחשבות והרהורים, אלא תמימות־ישרותו תנחהו ותנהלהו בזה, עד אפילו לבלי להיות לו כל־ידיעה מן מציאות אחרת.
כי היה "המדבר" - אדם בטבע, כמו שהבעל־ חי הנהו בעל־חי בטבע; כמו שגידול הפרי הוא בטבע, כן ה"להבין ולהשכיל" הוא בטבע, שטבעו מכריחו וכופהו לזה, באופן שלא יהיה עולה־על־הדעת אפילו הרהור־כלשהו למנוע עצמו מזאת, עד שאין לקרוא זה בשם "חפץ עצמי", שהאדם הוא הנהו זה אשר יחפוץ וירצה ויבחור בזה, - ובמצב־זה לא היה בו שום פתח פתוח, ומקום פנוי, אשר באפשרות להתהוות שם איזו רשות נפרדת, אשר מכהה ומאפיל ודוחק את רגלי המציאות־האמיתית.
והאומנם כי גם בעיקר בריאת־האדם היה המכוון להיותו גבוה־יותר מן הדומם והצומח והבעל־חי, אשר כל דרכיהם ומהלכיהם בכל משך־קיומם, נמצאים הם בהם בטבעיהם־הנמוכים, - לא כן האדם, אשר בעצם־בריאתו הותקן, שבטבע־הנמוך־של־גופו אין בו שום דרך־ומהלך להמשיך קיומו, והוא צריך להתנשא־ולהתרומם ולהגביה את־עצמו להיות עומד תמיד סר למשמעת השכל, להמשילו על הגוף וכל תולדותיו, ולהיות עושה כל מעשיו בדעת־ובבחירה ובחפץ־ורצון.
אך שטרם־כל־חטא, היתה התגבהותו־למעלה במדה כה־ראויה־והגונה, שלא היה בה כל סכנה.
כיון שבעיקר בריאת־האדם, "עשה האלקים את שכל־האדם ישר", וכמו אבר־גשמי שעושה תפקידו, ואינו משנה את מדתו לעולם, לצאת מחוקו הקבוע לו, כן אף גם הדעת־ והמחשבה היתה כבולה־ואסורה וכפופה־ונכנעת תחת עול־פשוט־וטבעי של יושר, עד שלא היו מחשבותיו חפשיות לחשוב כל מה שרוצה.
כי היתה המחשבה הולכת־ונמשכת אל מקורה כברזל אחר אבן־השואבת, עד שלא היה עולה־על־הדעת להיות פורצת ובוקעת־ומשברת את העול, לפתוח ולהתיר ולנתק את מוסרותיו, ולהשליך את עבותותיו, להשקיף ולהציץ אל אשר חוצה לו, עד שכבר יהיה נצרך לו להיות עומד לעיין־ולחקור ולבחון־ולסקור, אם אמנם ישנה אפשרות לפרוק מעליו את עול־היושר, ולסור ולצאת אל צד הסילוף־והבגידה.
כי ההכרה באמיתת היושר־והטוב, היתה כל־כך חזקה ומוסכמת, עד שלא היה שייך שיהיה עולה־על־דעתו שום צד אפשרות אחרת, ]אף כי בודאי הי' ידוע לו שישנה היכי־תימצי כזאת, אך רב כחה־וחילה של ההכרה־באמיתת־הטוב, למלאות את כל בתי־נפשו, ולדחות מלפניה, ולהדעיך את כחה, של כל ידיעה מהיכי־תימצי אחרת, ולכבותה כליל מהרגש נפשו[.
וממילא היתה הכרתו־וידיעתו מכריחה אותו באופן חזק כל־כך, עד שהחפץ־והרצון לא נגעו ולא נשתייכו ל"עצמו" כלום, ולא היה שייך שתהא נכנסת בקרבו איזו־הרגשה ש"הוא" הנהו זה אשר רוצה־וחפץ־ובוחר.
אלא אדרבה, הריהו פשוט מוכרח להיות "עושה בטבעו מה שראוי לעשות, כאשר יעשו השמים וכל צבאם, פועלי אמת שפעולתם אמת, ואין להם במעשיהם אהבה".
קלד
בהוספת דעת, מתעוררת בו תשוקה־עצמית להתמלאות מחסרונו
 המשך
ואולם אף־על־פי שהותקן האדם בבריאתו, שתמימות־ישרותו היא תנחהו ותנהלהו בכל עניניו, מבלי כל מחקרים ומחשבות והרהורים, - בכל־זאת ניתנה באדם מקום ואפשרות, להיות "מרבה חכמה ומוסיף דעת", ולהגדיל את הידיעה שהוא "יודע את עצמו", שלא תהא ידיעתו כבולה ואסורה במושכלותיו, להיות נדחה ונדעך־ונכבה בקרבה כל ידיעה של היכי־תימצי שהיא מנגד אל הטוב־האמיתי.
אלא להתנשא־ולהתרומם ולהגביה את־עצמו, להיות עומד למעלה מן העול־הפשוט־ והטבעי של הטוב־והיושר, ]הנולד־ויוצא מכח ההכרה החזקה והמוסכמת בארחות־הצדק, אשר בזה הותקנה והוטבעה בריאתו, שמכח הכרה־זו יהיה עושה בתומו מה שראוי לעשות[.
וכאשר יתרומם לצאת ממסגרות־העול־הטבעי, כבר יהיה משים־לבו להשקיף ולהסתכל ולפקח ולהעביר בכור־הבחינה את העול־הטבעי־ הלזה, לחקור ולסקור את תכונת דרכיו־ועניניו.
וממילא, כי כל מה שהותקן בו להיות עושה בטבעו, מכח העול־הפשוט של הטוב־ והיושר, מעתה הלא רוב־החכמה ותוספת־ הדעת, היא תהיה השולטת והמושלת בכל, והיא המנהגת את כל, - ואף גם מה שהותקנה עצמיות־בריאתו, אשר "רוח בני־האדם הולכת ועולה היא למעלה", כבר לא תהיה אצלו זאת־ התנועה־לצד־מעלה באופן של הולך בתומו וביושר־לבבו, ו'פועל אמת' בטבעו.
כי כאשר "יוסיף דעת", הלא הדעת כבר תהא מנהלת חשבון מה לעשות וממה לחדול, והיא כבר תהא משקיפה־וחוקרת ומבקרת־ ובוחנת את ההיקף של כל צדי־הצדדים, ותהא מכניסה בחשבונה־וסקירתה גם את ההיכי־תימצי של צד־ההיפך, של אי־התנועה לצד מעלה.
ובהיותו נותן־דעתו לבחון את אשר ביצירתו תחסרהו מן אורה־וזהרה־של־עצמיותו, ואשר טובו בידו, ולו משפט הבחירה, אם להתחזק להיות מנשב ומפיח בגחלת־עצמיותו אשר כמעט־עמומה, ללהטה וללהבותה, להיות הולכת־ונוסעת לצאת מתוך עמימותה, או להיות נשאר בחושך, ללכת בדרכי ההבל, - בזה כבר תהיה מתעוררת בעצמיותה של זאת־הגחלת־ הכמעט־עמומה, נטיה של חפץ ורצון ותשוקה, להתמלא מחסרונה, ויהי' "נחמד העץ להשכיל".
ובנטיה־ותשוקה־זו, כאן הוא מקום־האפריון של "עיקר שכינה", כי בהיותו מגביה ומנשא את־עצמו מלהיות מוטבע באיזושהי־הגבלה, הרי לפי כחו ומושגיו יש בו איזה "דמיון בצד מה" אל אי־ההגבלה שלמעלה, אשר "כל אשר חפץ עשה".
ובזה מעמיד את־עצמו מכוון אל פתיחת הידים שלמעלה, להשביע לכל חי רצונו וחסרונו, אשר בהרחיבו את פיו, מלמעלה ימלאוהו.
וכאן הוא כל סוד הנביעה־והברכה, להפרות ולהרבות גידולים־וצמיחות עד אין שיעור.
כי בהיות פתיחת נקב כמחט־סדקית מצד האדם מלמטה, זאת תהיה סיבה אשר ההכרח לבוא לפתיחת פתחי־אולם מלמעלה.
קלה
השי"ת אין העולם מקומו )להכיל אותו(, וכמוהו כן יהיו מעשיו
 המשך
אמנם הנה הוא עומד בשיקול גדול, אף כי ודאי אמנם כן, שזאת־הדעת היא 'מדת אלקים מצד אחד', כי בזה מונח ענין רצון ובחירה, מבלי להיות מוטבע בשום מציאות־מוגבלת, - אשר זהו "צלם אלקים" ודמותו כביכול, אפשפיגלונג מן אלקים, בהיותו בגדר 'עצמו' כמו הבורא הפועל בבחירה )עי' ספורנו בראשית א, כו; ה, א(.
אך בכל־זאת "רעה היא לאדם", בהיות כי האדם אינו דומה אל הבורא ית', אשר מדתו כביכול שהוא "הוה תמיד על ענין אחד", ש"הרצון־והחפץ להטיב"; האוצר של ההטבה־האין־סופית והחסד, אשר ממנו ובו העולם יבנה, נשאר עומד קיים כמו שהוא, לעד ולעולמי עולמים, מבלי שינוי כלל וכלל.
כי כבודו־ית' כביכול במקומו מונח, לפני ולפנים מכל מושג ומכל מחקר, טהור ונקי מלהיות בו כל ממשות נגלית חוצה; נסתר ונעלם ובלתי נראה בשום־אופן אף להברואים היותר־עליונים, - ובמציאותו־יתברך הטמירה והנעלמה, הרי גם משנבראה הבריאה הנגלית חוצה, הכל כאפס ותהו נחשב לו, ובשום־אופן אין שום בחינה שאיזו ממשות־נגלית־חוצה תהא נמצאת ח"ו עמו־במחיצתו־יתברך, אשר יהיה שייך להעלות־על־הדעת שיהא העולם מקומו, שאותה הממשות־הנגלית־חוצה תהיה כלי ומקום להכיל את רוממותו, אלא אדרבה הוא מקומו של עולם, ש"הרצון להטיב" נושא את נושאיו, - ]ואפי' בחללו של עולם, מבלי שיש שם כל ממש, להיות מכון לשבת, גם שם הנהו, ותולה ארץ על בלי־מה[.
וכיון שהוא־יתברך מגביה לשבת, צפון וטמון ומוצנע, עליון על כל בריותיו, יחיד בעולמו, ונשגב שמו לבדו, "משנברא העולם" בדיוק כמו "עד שלא נברא העולם", - ואינו כח הנמצא בגשם וגוף, כמו נפש הנתון בגוף האדם, - ממילא לא שייך שיהיה נפעל כפי פעולותיו, ונמשך אחר מעשיו, שבסיבתם יתהוה בו ח"ו איזה שינוי, - אלא אדרבה כמוהו כן יהיה מעשהו, וכמו שהוא ית' הנהו "יושב סתר", מציאות פנימית נסתרת, טמירה ונעלמת, טהורה ונקיה מכל גשם נראה ונגלה חוצה, כן גם פעולותיו ומעשיו בדומה־לו, - ]אף שהרי כל עצמותם ומהותם של מפעלותיו היא בגופים גשמיים מוחשים ונגלים, הנתונים לכאורה תחת חוקות הטבע וגבוליו, אעפ"כ כיון ש"בדבר השי"ת נעשו, וברוח פיו", הרי כמו ש"דברו ית' ורוח־פיו" הנם דבר הסמוי מן העין, מבלי כל ממשות נגלית חוצה, כן גם תולדותיהם כיוצא־בהם[, שגם הם הנם מובדלים ומופרשים ומוגבהים ומנושאים למעלה מן כיפת־הרקיע של נגלותם הטבעיית, מופשטים מכל הגדרים והגבולים והמהלכים של העולם המוחשי הנגלה חוצה.
ואין בהגילוי שום אוטם וכסוי וגדר־וגבול על הנסתר והנעלם, אשר כל אשר חפץ עשה, ללא שום גדר־וגבול, - כי כל מוחשיותם ונגלותם וחיצוניותם, ועפריות חומריותם העבה והגסה, אשר לכאורה זאת היא עצמיותה ומהותה של הפעולה, הכל אין ואפס, אין בו כל ממש.
כי לא שהטבע הנהו איזושהי מציאות מוחשית מוגדרת־ומוגבלת, ורק שניתנה להשתנות על־ידי המציאות הבלתי־מוגבלת, - אלא אין כלל כל מציאות מוחשית מוגבלת, - כי כל מוחשיותו של הטבע, וכל גדריו והגבלותיו, הכל גם־כן רק מאשר כן חפץ הוא־יתברך, להיות מצטייר באלו־הציורים הנראים לפנינו, אבל לאמיתו־של־דבר, גם הטבע עצמו הנהו למעלה מכל גדר־וגבול, וכל הגלוי והמוחש, גם הוא רק עצמיות הפנים שבפנים, רק "הרצון להטיב", שעצמיות "הרצון" ית"ש הונח ונצטייר בהציור של הבריאה שאנו רואים, ואין בו עוד מלבד אשר בסתר ובמוצנע, לפני ולפנים; העושה והמעשה והנעשה הכל אחד.
עד כי בכל מקום שאתה מוצא שמתנהג במדת גדולתו, - ]אף כי גם מדות הגדולה השמימיים, הלא הנם נבראים, אשר "הוא צוה ונבראו", אעפ"כ[ אין במדת־גדולתו־ית' שום פירוד ושינוי מן הסיבה־הראשונה הפועלת־ ויוצרת את זאת־הגדולה, היא סיבת כל הסיבות, אשר "יושב בסתר", עליון על כל בריותיו, - ומן רום גבהו לשבת, משם משפילי לראות בשמים ובקרב הארץ, מבלי כל הבדל ביניהם.
כי לא כמו שאנו מורגלים, שמדת הגדולה ומדת ההטבה־עם־השפלים, הנן שתי מדות הפוכות וסותרות זו את זו, ורק שמנפלאותיו יתברך, שאע"פ שהוא גדול ורם, אעפ"כ הוא מניח את רום גדולתו, ופועל טוב עם השפלים, לא כן הוא.
אלא אדרבה, כמו שהסיבה־הראשונה, היחידה בעולמה, שאין עמה־במחיצתה שום ממשות־נגלית־חוצה, הרי )משנבראה הבריאה ואילך, מאז הרי( לא שייך שיהיה בה ח"ו העכבה בהוצאת פעולותיה, להגבילם רק לעצמה, או לאיזו קצבה וגבול, - כי הרי לא שייך שיהיה במציאותה כל ענין של להשביע את עצמה ולמלא את נפשה כביכול בכל ממשות־חיצונה שבעולם, כי אינם כלום אצלה, וממילא הרי לא שייך שיהיה בה כל הבדל בין ההשקפה על דרי־מעלה, החשובים ביותר, לבין ההשפלה לראות בדרי־מטה, הפחותים ביותר.
כן גם עצמותה של מדת־גדולתו־יתברך, אף כי ברום עולם מושבה, אינה ככל הגדולות שבעולם, המוטבעות בגשם ובגוף, וממילא יש בהם מושגים של שיעור וקצבה, וכל גדולתם היא רק ככל מה ששיעורם וקצבתם יותר גדולה ורבה, )וממילא כל גדולותם נחלקות לחלקים וקצוות, אשר גם אם א"א לראות את סוף כל הגדולה, בכל־זאת רואים מן הגדולה עד כמה שאפשר לראות, - לא כן גדולתו יתברך, שאין לה חקר להשיג אפילו את תחילתה, בהיות כל עצמותה ומהותה מסוג אחר לגמרי, שלא ישיגוה מושגי הגוף המוחשי והנגלה, שמעצם מציאותו יש בו שיעור וקצבה(, - כי כל עצם גדולתו־יתברך וכל חיותה היא, אדרבה, דוקא כי אם מה שאינה מוטבעת באיזו ממשות מוגדרת ומוגבלת, אשר רק בה היא נמצאת, ולא יותר, אלא בעצמותה של מדת־גדולתו, שם אתה מוצא את מדת טובו הגדול, המתחדש תמיד, בלי שום הפסקה והעכבה.
כמו מעין ומקור אשר מעצם מציאותו ומהותו הוא, מה שהוא נובע ושופע ופרה ורבה ומתברך עד בלי די, - כן הוא סוד מדת טובו, אשר כל עצמות־גדלו זוהי מדת־טובו.
ולכן לא יתכן שיהא טובו נפסק ונגמר ונעצר אצל איזו מדה מוגבלת, אשר זהו השיעור והמדה לשטף־השפעתו, לבלי להיות הולך ונמשך ומתברך ומתרבה עוד ועוד, ואלא מעולם ועד עולם תמיד ותמיד שוקק להיטיב ולהיטיב, ללא כל הפסקה, ומבלי כל קצבה, וממילא מגעת צדקתו עד אפסי הארץ מתחת, עד להיות מקים מעפר דל, ומאשפות להרים אביון, ולהיות עורך שולחן לפני כל דכא־ושפל־רוח.
]כי לא כמדות בשר־ודם, אשר כל המדות הנן שונות זו מזו, וכשנתמלא הכלי במדה־אחת, שוב אינו מחזיק מדה אחרת, - כי מכיון שכל מדה־ומדה הריהי מוגבלת במציאותה, ואינן נמתחות והולכות עד בלי די, ממילא קצר המצע מהשתרע עליו שנים כאחד, - לא כן הדבר במדותיו יתברך הנאצלות מאתו ית', אשר אין להבין שישנם ח"ו הרבה מדות פרטיות, נפרדות זו מזו, וריבוי כל הפרטים זוהי השלימות, אלא כל מדה־ומדה אחודה לגמרי, מבלי שום פירוד, עם סיבת־כל־הסיבות המחיה ומקיים אותה, הנמצא אפילו בחללו של עולם, מבלי שיש שם כל נברא, וממילא כי כן גם כל מדה־ומדה היא בעצמה עליונה מכל גבולי הנבראים, ויש בה בקרבה רב־חלל להכיל ולהחזיק את כל תכלית השלימות, מבלי כל חסרון, ובה בעצמה נמצאות כל המדות־הטובות וכל השלמויות כולם.
)וכמבואר בדע"ת )פ'( על ענין הנשמה והגוף, שהגוף יש בו חילוקי אברים פרטיים; העין רואה ולא שומעת, והאוזן שומעת ולא רואה, משא"כ הנשמה, כל הכחות יש בה, אבל בלא חילוק אברים, אלא כולה בכל חלק([.
קלו
האדם נמשך אחר פעולותיו, ועלול שגדולתם יקשה לו לכד
 המשך
אכן האדם, אמנם כן שניתנה בו יכולת להתנשא ולהגביה את־עצמו מלהיות מוטבע בעצמיותו המוגבלת, אולם התגבהות זו־גופא כרוכה בה סכנה, - כי בנטיה־ותשוקה־זו, הבאה מכח הדעת המתנשאת ועומדת בגבהי מרומים, למעלה מן כל הגבלה, - כאן הוא המקום־לטעות.
כי כל יקרת ערכה של התנשאותו והתגבהותו מעצמיותו הפרטית, היא דוקא כאשר איננו חוטף ונוטל את הגדולה לעצמו, להתהלל בה, אלא כל גדולתו היא אצלו "מתנת שמים", אשר לא שייך שתהא בו שום שייכות והתייחסות לאיזו גיאות והתפארות כלשהי, - אלא אדרבה בהתבוננו בעצמה־של־גדולתו, בזה־גופא הוא משכיל ויודע אותו יתברך, ובסיבת־זאת יהיה "ממעט את עצמו", עד כענין "ונחנו מה".
וכאשר ממעטין את עצם הגדולה לפני יוצרה, אז זכו ששכינה ביניהם, ותהא "רצונה־ וחפצה־של־שכינה מדברת מתוך גרונה של רצונו־וחפצו־שלו", ובזה הנהו מתרומם ומרחיב את פיו, להיות בקרבו "הכנה והזמנה", להיות כ"מערה הנתונה לשפת הים", ולהכיל מעיינות־ של־נביעה אשר אין יד הטבע־הפשוט משגת.
לא־כן אם חוטף ונוטל הגדולה לעצמו, דהיינו שהתגבהותו מן עצמיותו־הפרטית - איננה מבצבצת־ועולה ופורחת־וצומחת מכח היות כל קרקעיתה־של־מציאותו מאוחדת עם הסיבה־הראשונה, סיבת כל הסיבות, אשר היא פעלתו ויצרתו, ]ומכח־זה הריהי נתונה תחת העול שהוחקק בה ביצירתה, שתמימות־ישרותו תנחהו ותנהלהו להיות אורח־חייו למעלה[, - אלא עדיין לא 'מיעט את עצמיותו' לפני יוצרו, וגדולתו־ומעלתו נובעת רק מן הדעת המתנשאת לחפוץ ולרצות ולבחור ברכישת זאת־המעלה־ והגדולה, - הרי עצם גדולתו יקשה לו לכד.
כי כפי מדת התגבהותו מן עצמיותו, וכפי יתרון גדולת המעלה, כן יותר יתהוה בו פירוד וניתוק מן היסוד־והשורש של עצם מציאותו.
מאחר כי זאת־הגדולה הוא נוטה בה מנתיבתה, להיות נפרדת ונקצצת מנטיעתה, ונבדלת משרשיה, להגיע ראשה השמימה מבלי שתהיה מוצבת ארצה; לפרוח כמו עשב, הממהר לפרוח מבלי להשריש בארץ גזעו, ובזה נעשית לו סם המות, להשמדו עדי עד.
כי ככל מעשה תקפו וגדולתו, כמוהו יהיה עושהו, כענין "וילכו אחרי ההבל, ויהבלו", כי גם הוא־עצמו נמשך אחר פעולותיו, ונשמטת קרקעיתו מתחתיו, ונשאר תלוי באויר.
כי עצם־גדולתו מתהוית כמו ערלה על לבו, לחצוץ ולהפסיק ולאטום ולכסות על עצמיותו, עד שיתהוה להיות "חפשי בדמיונו", לחשוב שהכל תלוי ברצונו, כאילו שנפתחו לפניו פתחים ופרצות, להיות בלתי־נתון תחת העול־הפשוט־והטבעי של היושר־והטוב, אלא לילך שובב ולצאת ולהתרחק, לבקש חשבונות רבים, לעשות מעשים משתנים בבחירה ממנו.
קלז
למעט את עצמו לפניו ית', או ח"ו לדחוק את רגליו
 המשך
קיצור הדברים, כי החושך־והחסרון אשר בעצם הבריאה של האדם, ניתנה בו יכולת להשתדל להגיע למצב שכבר לא תשכון על־גביו שום עננה וחשיכה, ויתגלה בכל זהרו.
ואמנם שני אופנים ישנם בזה, - כי אמנם מצד־אחד ישנה אפשרות שהרגשתו באשר תחסרהו מן זהרה־של־עצמיותו, והתעוררותו ונטיתו־ופניתו להתמלא תהי' על־ידי השתדלותו בפינוי הגוף מן כל מסך־של־חושך, והיינו על־ידי ש'ימעט את עצמו' לפני המציאות־ האמיתית, להכין לה בקרבו מקום ודירה, אשר שם תוכל להאיר פניה ולשכנה בתוכו.
וכאשר הכח־הפשוט־הלזה של החפץ־והרצון, יהיה מתעורר להיות "יהיב לביה" לבער מקרבו את ההיכי־תימצי של ה"אל־זר" שבגופו, הרי ככל אשר יותר יסיר מעליו את כל המסכים המפרידים, הלא מאליו תהיה בו תשוקה־עזה להיות "אורח חייו למעלה", יותר ויותר, באין הפסק, להלך בדרכיו, ולדבקה בו.
ואף שהכח־הלזה של החפץ־והרצון והתשוקה, הרי לכאורה הלא הוא הנהו "השונא הגדול שיש בעולם", גם אויב־זה ישלים עמו, עד שאדרבה האויב לאוהב יתחלף לו, והיו לבשר אחד, בתכלית האחדות והשלום, כי זהו סוד השלום, שההפכים הכי־גדולים נעשים אוהבים־גמורים, מבלי להגדיר ולחלק ביניהם.
)חסר מעט מן הדברים(.
אך מצד־שני, ישנה גם־כן היכי־תימצי אחרת, שההרגשה באשר תחסרהו־משלימותו והתעוררותו ונטיתו־ופניתו להתמלא תהי' על־ידי שיהא הופך־פניו מן המציאות־האמיתית להטעות עצמו לראות את־עצמו כמציאות נפרדת, ולהשלים את־עצמו במילוי דברי הבל, - וגם שם ישנם כמין מעיינות ו"בארות )בורות( נשברים", להיות מתגדל־ומתגבר והולך, שככל שמשביעו, רעב, ומוסיף בנפשו תאוה־יתרה, להפרות ולהרבות חטאים למעלה ראש.
]כי אע"פ שזה־החושך, באמיתתו אינו אלא העדר־וחסרון, אעפ"כ הנה הוא עומד בשיקול גדול, כי מכח נטייתו־וחפצו להתמלאות מחסרונו, תחת שיהיה כל כשרון־ מעשהו בכל אשר הוא עמל, להשתדל להעביר את מסך־החושך האוטם ומעטה־ומכסה את עצמיותו, ומעלים אותה ממנו, - תחת זאת, עלול ההעדר־וההעלם־הלזה ליקח עצמו לצד־אחר, להיות נחלק לישב בדד ונפרד מן עצמיותו, ולהתהוות לרשות עצמית, החלוקה ונפרדת מן אמיתת עצמיותו, כאילו שאינו נזקק לה כלל[.
)חסר מעט מן הדברים(.
וזהו מה שנתבאר לנו, כי מהותו של חטא, הוא, שהגוף לקח עצמו לצד אחר, להיות נחלק ויושב בדד ונפרד מן אמיתת־עצמיותו, וממילא "רשות לבו" וזוהמתו מכסה להסתיר ולהאפיל על־גבי עצמיותו, והודחה והושלכה עצמיותו, ונבלעה בתהום רבה, - "ויגרש את האדם" )בראשית ג, כד(, גירשהו מן "עצמו"!
אברהם־אבינו חפר בעומק־נפשו לסתת מעל־ גבי עצמו את כל רגבי העפר והאדמה החוצצים ומבדילים, והסיר כל תיעוב וטינוף, וכל אבק של עפרוריות וזוהמא, המכסה ומסתיר ומאפיל על־גבי עצמיותו, והגיע עד ל"עצמו", עד אשר "מעצמו למד תורה"! - ומאידך, אדם־הראשון בחטאו נתגרש מעצמו, ויצא חוצה, והלך ונתרחק ונסתתר, עד שכבר שואלים אותו "איכה", להיכן הלכת!
כי סוד החטא הוא, שבו מתגרש ויוצא האדם מעולמו, בו נעזב האדם מ"עצמו", ויכול הוא האדם לחוש זאת, כי עם כל חטא וחטא נתגרש הוא מ"עצמו", שמכאן ואילך כבר אינו הוא.
קלח
כל העבודה היא רק לשוב אל "עצמו"
 המשך
ואמנם גם כעת לאחר החטא, שניתנה רוב חכמה לטרוח בה, ומבלי יגיעה וטירחא לא ימצא כלום, - הנה בעצמן של הדברים אין חילוק בין לפני לבין אחרי החטא, כי הטירחא אין בכחה לחדש יצירה חדשה, אלא רק לגלות ולהמציא את אשר כבר נמצא, וכל העבודה והטירחא היא רק להסיר המחיצות המבדילות, ולחזור וליכנס לאותו המצב של קודם החטא.
כי מרוב החכמה צריך אך להעשות עצמיות, להגיע שוב לעצמו, ובבוא בסוד העצמו באמת, כי אז כבר יודע הכל בעצמו.
כי גם לאחר החטא, הוא "עצמו" הנהו אותו זה שהיה מלפנים, כי עצמיותו לא היה בה כל שינוי מעולם, ואת עצמו לא נגע החטא כלל, וכל העבודה היא רק לשוב אל "עצמו", - וזהו כל )חסר מעט( לעשות עצמו.
כי כשמתבוננים בכל הבריאה, רואים כי כל נברא, כל מה שיש לו הנה זה כי אם את עצמו, - וכל מחשבותיו אין הולכים חוצה לו, כי אם אליו ובו בעצמו, - מפני שאמנם אין לו אלא עצמיותו, ואין לו כל הויה עם זולתו.
כל "דומם" הוא אך עצמיותו, וכן ה"צומח", אין לו כלום מאשר חוץ ממנו, כל מהותו, כל מציאותו, הנה זה אך עצמו, וחוץ ממציאות עצמו אין לו כלום; כל הנמצא בו, מן לב־האילן עד קליפתו הכי־דקה, וגם כל האזובים והטחב שעל־גבי הקליפה, הרי כולם צומחים, וכולם הם הם עצמו של הגידול, ממנו יצאו, והוא המגדלם.
]ואמנם ודאי, כי כל הרחוק־יותר מפנימיותו, לו כח־צמיחה פחותה מאשר הלפנים, אבל כולם הנם חלקים בעצמו של האילן[.
וכן ה"בעלי־חיים" אין להם אלא עצמיותם, אין להם עולם חוצה להם, כי הם, ומחשבותיהם, ומעשיהם, תנועותיהם ונטיותיהם, אחד הם; וכל מה שאינו עצמיותו אין לו כל שייכות אליו, ואף לא יודעהו.
ורק האדם, נפלאות אנו רואים בו, שהוא מתנהג בהיפוך, אך חוצי, כי יתפרדו מחשבותיו מעצמיותו, והכל מחוצה לו, כל חכמתו וכל ידיעותיו הנם רק מחשבות השכל, ולא מעצמו ומעולמו שלו.
איזה שייכות יש לו לאדם להרגשה אחרי צדקות, מתייחס )חסר מעט(, זהו כבר יבלת כזאת מעל האדם, ולא עצמו של האדם, הנה זוהי יציאה מכל מציאותו, יציאה מכל בריאתו ועולמו, ניתוק ממקורו ועיקרו.
כי אמנם לא ככל הברואים הוא האדם, - כי כל הברואים לא ניתנה להם יכולת לבטל את מסך־החושך הגודר וסותם אותם מיצירתם.
לא כן הוא האדם, שניתנה לו היכולת לפעול על מסך־החושך, שהוא עצמו יתהפך למאור־גדול, כי על־כן נפשו לא תמלא באשר גלוי בו בעצמיותו; הנפש בטבעה מצד עצם מציאותה וכחה היא שאינה מתמלאת לעולם, וכל מבטה ומגמתה רק לרוץ ולהקדים עצמה אף למצוה־קלה, כי תאותה לחכמה, גדולה מן חכמתה, עד אשר יהיו מעשיו מרובין מחכמתו, בהיותו מקבל על־נפשו בלב־נאמן לשמור ולעשות גם דברים אשר לא גלו אזנו עליהם עדנה, אשר נראה כאילו הנם מחוצה לו.
אך אין לו לישאר בזה, - כי כמו שכל הנבראים אין להם כל צורך ל"חוץ מהם", כי ביצירתם כל שלימותם, - כך גם־כן האדם, כל שלימותו נמצאת אתו בעצם יצירתו; האדם גם־כן צריך להיות לו אך עצמיותו, להיות כל מעשיו יוצאים אך ורק מן עצמיותו.
קלט
טוב לגבר כי ישא עול
 המשך
וזהו ראש־השנה, שאז האדם צריך ליכנס למעשה 'שלו'; הנולד מעולמו שלו, ומעצמיותו; גם התורה והמצות שרוכש צריכין להיות יוצאין מן הסוד של עצמיותו.
כי סודו של ראש־השנה הלא הוא "היום הרת עולם"; כל אשר בעולם, הכל בכל מכל, נולד־וצומח מן ההריון אשר בזה־היום של ראש־השנה, - "מי לא נפקד כהיום הזה", - סוד הפקידה משיגים אך־ורק מראש־השנה.
וכדי שאכן יזכה שבראש־השנה יתן ד' לו הריון־ ופקידה אשר תסבב ותצמיח־ותוליד שתהא השנה מתברכת ו"מתעשרת בסופה", בהכרח צריכה להתעורר בו בעצמיותו ההכנה הנדרשת להיות בית ודירה לשכון שם הטמיר ונעלם, וכפי מה שיכין עצמו, כן תיכף ידור בו.
אבל אם לא יכין האדם בקרבו מכון לשבתו, להמצא בקרבו ממש, הרי הוא כביכול חוץ ממנו, כאילו שאין שייכות זה לזה, ואף לא ידיעה זה מזה, ולא ירכוש כלום בשום פנים ואופן.
ובמה יכין האדם לפניו־יתברך דירה בקרבו, הלא בפינוי הבית מן "אל־זר שבגופו", אשר אף שבבחינה של "איתגליין" הרי לכאורה יתכן ח"ו להעלות על הדעת, שיש בו איזו מציאות עצמית, אעפ"כ יהיה גלוי־וניכר בו, לפי כחו ומושגיו שלו, שהאמת הטמירה־ והנעלמה היא, שאין בעצמיותו שום נפרדות בודדה וחלוקה לעצמה, אלא כל עצמיותה־ של־מציאותו היא מאוחדת לגמרי עם "המגביה לשבת", אשר שופע עליו מלמעלה.
כי מלכותו־ית' היא לא רק בגבהות השמימיים, אלא הנהו משפילי גם בארץ למטה, בתוכנו, לית אתר פנוי מיניה, ואין בעצמיותינו עוד כל־מציאות נוספת מלבדו, - וכל עצמיותינו, מעצמה ובטבעה, מבלי כל מחשבות, תהיה כל פנייתה, ותליית עיניה, ונתינת לבבה, אך־ורק אל מול פני סיבתה השופעת לה שפע קיומה, לדבקה בה, ולהטות שכמה תחתיה, להשפיל עצמה לסבול עולה, ולסור למשמעתה, מבלי שיהיה עולה־על־דעתו שום הרהור כלשהו.
ואז, כשם שתהיה עצמיותו הוה־ומתנהגת עם סיבתה, כך תהיה סיבתה הוה־ומתנהגת עמה, שאמנם תזכה שיושפע עליה שפע רב.
וזהו אמרם ז"ל )ראש־השנה טז.( אמר הקב"ה, אמרו לפני מלכיות, שתמליכוני עליכם, דהיינו לקרב הדברים אל עצמו, להמליך אותו על עצמינו, שהוא מלך עלינו ושוכן בקרבנו, ]כי מלכות הוא ענין מצורף, המלך עם העבדים המשרתים, חבוקים וקשורים זה בזה[.
כי "מלכותו עלינו" אינו ענין של חקירה וידיעה בעלמא, אלא שהוא ענין השראת אור־ כבודו־ית' בעצמו של האדם, ע"י הכרתו וידיעתו, והיינו שיהיה לו קישור וחיבור להבורא־יתברך, עד שיעשה עצמיותו, חלק מהאדם עצמו.
וכיון שנעשה אצלו גלוי־ופשוט שהוא־יתברך עצמיותו, כי בו הוא דבוק, והשייכות עמו חדורה בכל כולו, מובלעת בכל אבריו, באין כל הפסק ופירוד בינו להשי"ת, כי אז הוא מכריחו ואוגדו וקושרו כבר על כל הנהגתו ועל כל מפעליו, להיותם נכונים, ללא כל נטיה אף לא כחוט־השערה, עד אשר כבר אין לו כל צורך בשום מחשבות ועיונים ומחקרים, אלא מאליו, כמעט בלא שום מחשבה, אין לו אלא רצון מלכו, ללא כל אפשרות אחרת, כי בעל־כרחו הנהו מוכרח בתכלית ההכרח, באין כל ברירה, להיות הולך אחריו ומסור אליו בכל לבבו נפשו ומאדו, עד אשר אף אינו מכיר ואינו יודע כל מציאות של חפץ־עצמי; אדם־ הראשון כי היה בדביקות לד' בתכלית האחדות, ודאי כי היה בסוד העול, מוכרח בתכלית ההכרח.
ויצא מזה, לבל ילך האדם בפריקת עול, להיות בועט ומורד בידיעתו והכרתו ומושכלותיו האמיתיות, ולהרחיקם מעצמו, להסיח־דעתו מהם, להניחם ולעזבם להיות שכוחים מקרבו, ולהשליך מעל עצמו את עבותותיהם ומוסרותיהם, להתנתק מן החיבור, להפוך את פניו לצד אחר, ולישב בדד לעצמו, ולהטעות את־עצמו לדמות כי הרשות בידו לעשות ככל הטוב בעיניו, ויהיה חפשי בהנהגתו, כאילו שהוא בעל־יכולת להביט ולדבר ולעשות מה שלבו חפץ, ומי ימחה בידו, כאילו אין לו חיבור ושייכות עם הבורא־יתברך.
וזהו ביאור הפסוק )איכה ג, כז( טוב לגבר כי ישא עול בנעוריו, זהו התכלית האמיתי, תכלית הטוב והאושר של האדם, פשוט להטות את שכמו ליכנס תחת משא עולו של הקב"ה, עול בתכלית ההכרח, שלא תהא לו כל אפשרות לצאת מתחת כובד המשא, והיינו שיתאימו מעשיו עם ידיעתו והכרתו, וגם גופו של האדם יהיו עיניו פקוחות, לראות לנגד עיניו אדון מושל ומנהיג, ולידע ולהבין כי אינו לא יותר מאשר משמש ועבד, וכל המשא־ומתן רק עמו, ויש עליו דינים ותביעות, ויכיר שאין לו חפשיות ויכולת לעשות כרצונו, כי יש לו אדון ופטרון גדול ונורא, ולו השליטה להכריח ולהלקות לבל לסור מעבודתו, והוא צריך ליתן דין וחשבון על מעשיו לפני ממהקב"ה, ובזה יהיה מוכרח במעשיו.
כי מאחר שהגוף הוא קשה, ורק הפחד שוברו, הרי עד שלא הגיעו להאדם מחשבות שכר ועונש, אין לו שום התחלה בהאדם עצמו, כי מבלעדי זה, אין מבוא לחשכת גופו של האדם להבין ולהכיר שיש לו אדון ופטרון.
ופריקת־עול הוא אף ברוב החכמה, אם אך לגוף אין שם עצמיותו, שעדיין לא הגיע למצב שהגוף יהיה "עושה בטבעו )מעצמו( מה שראוי לעשות" לפי החכמה, ממילא עדיין "אינו חש לחכמתו", ואין עול.
קמא
יום הדין
 שלהי תרפ"ט, ערב ראש־השנה תר"צ
מצינו )ראש־השנה טז.( מחלוקת, האם בראש־ השנה לבדו הוא המשפט, או אדם נידון בכל יום, או אדם נידון בכל שעה, או בכל שנה.
ומה לכאורה הנפקא־מינה, והרי מעשיו של האדם הנם נשפטים בין כך ובין כך, מעתה מהו החילוק אימתי הוא המשפט, אם פעם־אחת, או הרבה פעמים.
רואים מגמ'־זו יסוד גדול בענין יום־הדין, בענין יום המשפט, - לא כאשר אנחנו חושבים כי יום־הדין הוא דבר־צדדי, כי שופטים את האדם על מעשיו אשר עשה, ועל אשר יעשה, - ומהו הפירוש יום־הדין? - שמתיישבים אל המשפט, כאשר יש לנו ציור בישיבת הדיינים.
אילו היה כך, אכן אין כל מקום לכזו מחלוקת, אם אדם נידון בכל יום, אם לאו, כי מהו החילוק בזה, כיון שהרי שופטים את כל המעשים, מעתה מהו החילוק אימתי שופטים!
הסוד הגדול הוא, כי יום־הדין בפני־עצמו הוא עיקר גדול.
זה אשר כולם היו מתייראים, היו מתייראים מפני יום־הדין, מפני הנקודה של יום־ הדין, אשר היום־הדין מי יכילנו, איום ונורא!
חז"ל )בראש־השנה טז:( הרי אומרים כי שופטים "באשר הוא שם"! - ולכאורה קשה היכן הוא העתיד? - אין מביטים על העתיד!
רבינו־חננאל )שם טז:( מביא ירושלמי )ראש־ השנה פ"א ה"ג( כי על העבר גם־כן אין מביטים.
"אם זך וישר אתה" )איוב ח, ו(, - "אם זך וישר היית, אין כתיב כאן, אלא 'אם זך וישר אתה' עכשיו", - מביטים היאך אתה עכשיו!
הלא משונה הוא, על העבר אין מביטים, ועל העתיד גם־כן לא, - רק על מה? - באשר הוא שם! - היאך שהנהו בנקודה זו של המשפט, של המדת־הדין!
ואילו יצוייר אשר ברגע־זה של יום־הדין היה מתהוה להיות טוב, מתבטל העבר עם העתיד! - באשר הוא שם! - אמנם לא יתכן להיות דבר־כזה, אך אילו יצוייר, היה הדבר כך.
הרי רואים כי יום־הדין הנהו דבר אחר לגמרי, אין המבט על האתמול, ועל המחר, אך ההבטה היא על מצב האדם בנקודה זו של יום־הדין.
הלא אכן נקודה זו היא נורא נוראות!
הנה אכן נפקא־מינה גדולה האם האדם נידון בכל יום, או בכל שעה, או פעם־אחת!
כי ראש־השנה הוא דבר בפני־עצמו, אשר צריך להבין בזה בחינה של יומא קגרים, היום הנקודה היא דין.
הנה זה מבהיל מאד! - אתמול מעשה־זה־ עצמו לא כל־כך מבהיל, מפני שאתמול אינו יום־הדין.
זהו יסוד חדש ביום־הדין, יום־הדין פירושו: היום הוא דין, יומא קגרים, והאדם יש לו לעבור בנקודה זו של דין! - המבט אכן איננו על האתמול, ועל המחר, המבט הוא היאך הוא האדם היום בהנקודה של דין.
חז"ל )ירושלמי ראש־השנה פ"א ה"ג; ב"ר נ, ג( אומרים, כי הקב"ה דן את ישראל ביום, בשעה שהן עסוקין במצות )ומעשים־טובים(, ואת האומות )דנין( בלילה, בשעה שהן בטלין מן המצות, ]שהן ישנים[.
הלא כל־כך מבהיל היסוד של יום־הדין, אשר אפילו מביטים על המעשים הנעשים ברגע־זו, - פשוט את אשר עושה ברגע־זו!
ולפי מה־שנתבאר הלא מבוארים הדברים, כי יום־הדין אין המבט על האתמול, ועל המחר, רק באשר הוא שם, אשר ישנו עוד סוד, כי חוץ מן "באשר הוא שם", היאך אשר כל מצבו, רק אפילו את אשר תופסים אותו ברגע־זו, מן אשר הוא עושה בשעת הדין.
הלא יוצאת הערה נוראה, מה רבה הזהירות אשר יש לו לאדם ליזהר בראש־השנה, להיות עוסק בתורה ומצות, אשר חלילה לא יתפסוהו אצל עבירה בראש־השנה, שימצאוהו אצל מצוה.
קמב
"ירא מלפני אלקים"- "הלא כה דברי כאש"
 מוצאי ראש־השנה תר"צ
יסוד־גדול רוכשים אנחנו מן התפלות של ראש־השנה, כי התפלות כולן הנן מלאות אשר אנחנו מתפללים "ובכן תן פחדך ד"א על כל מעשיך, ואימתך על כל מה שבראת, ויראוך כל המעשים, וישתחוו לפניך כל הברואים וכו', - כמו שידענו ד"א שהשלטן לפניך, עוז בידך וגבורה בימינך, ושמך נורא על כל מה שבראת.
הן כל זאת ידענו מכבר, אנחנו, הכלל־ישראל, זהו שורש האומה! - ]אשר מציאותו־יתברך פשוט נמצאת אצלינו, ממש כאן בעולמינו[.
אבל כך מבקשים אנחנו, כי הלא התכלית הוא הרי "יכירו וידעו כל יושבי תבל", מבקשים אנחנו שהבורא יתן את פחדו על כל הנבראים, ואת יראתו על כל אשר נעשה בבריאה!
הלא זהו דבר מבהיל! - כי מבקשים פשוט אשר כולם ישיגו יראת־שמים!
והלא הנם כל־כך־הרבה דעות, כל־כך־הרבה שיטות ישנם בבריאה, ובכלל הלא ישנם כל־כך־הרבה תאות, - ומה מבקשים מן הכל? - שיהיו משיגים יראת שמים! - שיהיו מתפחדים!
ולכאורה הלא אין להבין זאת, כי הלא יראה ופחד הריהי דרגה גבוהה, מעתה היאך מגיע הדבר להיות מתפללים "תן פחדך על כל מעשיך"? - "כל מעשיך" הלא כולל את הרשעים גם־כן, מדרגות הפחותות ביותר, - היאך מגיעים הם ליראה?
"ואימתך על כל מה שבראת, ויראוך כל המעשים", - כולם, ללא יוצא מן הכלל, שיהי' להם יראת־שמים, אימה ופחד מן הרבש"ע?
ובכלל הלא ישנו פסוק )קהלת ח, יג( אשר שלמה־המלך אומר, "וטוב לא יהיה לרשע, אשר איננו ירא מלפני אלקים", - תובעים את הרשע אשר עומד במדרגות האחרונות ביותר, והתביעה עליו היא לא על שום־דבר, רק "אשר איננו ירא"! - הלא דבר מבהיל הוא! - היאך מבינים זאת?
רואים מזה יסוד גדול, אשר הבריאה כולה, מהחל ועד כלה, עד הדרגה האחרונה, הפחותה ביותר, שם עומדת ממש קרובה יראת־שמים.
ובמצבים הגרועים ביותר, במצבו של הרשע היותר־גדול, שם התביעה היא מדוע אינך מתיירא ומתפחד?! - שם גם־כן ישנה תביעה על כי "ולא ירא אלקים"!
ואילו לא היה חסר לו זאת, אילו לא היתה חסרה לו יראה, עומד הוא קרוב עד מאד אל הכל.
כי כאשר עובר עבירה, הלא הנהו מתהוה להיות נלקה ומוכה היטב, עד כי כל אבריו מתרסקים ומשתברים, ]במדת הכעס הלא כל־ אחד־ואחד יראה זאת, וכן הוא באמת בכל עבירה ועבירה, והכל מכירים זאת די היטב[, - והנהו מתיירא ומתפחד.
ואם אינו מעמיד ועוצר את־עצמו לבלי להמשיך להלוך עוד, הרי הנהו נופל שוב להיות נלקה ומוכה עוד, להיות אבריו מתרסקים ומשתברים יותר.
אך כאשר הנהו מתיירא ומתפחד, והנהו מעמיד ועוצר את־עצמו לבלי להמשיך להלוך עוד, - הלא אחר־כך הנהו הופך את־ עצמו להיות הולך וחוזר מן הדרך אשר הלך, וכן הולך וחוזר הלאה והלאה, עד אשר הנהו בא וחוזר שוב אל מקומו הראשון.
אבל לא נכון הדבר אשר סבורים לחשוב כי חסר לו "דעת", או חסרה לו "אמונה", ומדמים לחשוב כי זוהי הסיבה אשר הנהו הולך ונופל יותר ויותר, ואינו הופך את־עצמו להיות הולך וחוזר מן הדרך אשר הלך.
- לא כן הדבר!
וישנו ציור לזה, כי בעל־חי כאשר הולך על )דרך?( צרה, )אשר כמעט־קט יכול ליפול אנה ואנה(, אף כי בעל־חי הנהו, בכל־זאת אין־צורך להזהירו שום־דבר, כי כאשר הנהו מתיירא ומתפחד, כבר אין חסר על־זה שכל.
נמצא כי הטענה היא, אך ורק, מדוע אינך מתיירא ומתפחד!
"וטוב לא יהיה לרשע", - סבורים לחשוב, כי הלא הנהו רשע, עושה כל דבר־אסור, ומדברים עמו מדוע "איננו ירא מלפני אלקים"!
אכן כל־אחד־ואחד יש לו את המסגרות שלו, אשר בתוכם הוא הנהו קשור ואסור, - וכאשר איננו מתיירא ומתפחד, הנהו יוצא מן המסגרות שלו, הנהו מתהוה להיות חפשי.
זהו הפירוש באשר הנהו מתהוה חפשי! - כי "איננו ירא מלפני אלקים"!, - כי על־כן אין לו מה שיגדור אותו להעמידו ולעצרו מלהיות יוצא מן המסגרות שלו.
אבל וכי חסר לו אמונה? - דעות? - הלא ישנה אימרה של רבי ישראל, המשוגע אשר יאמר על דבר־מה כי זהו סם של מות, כבר לא תהא שום הוי־אמינא לאכול את הדבר, לא יפול ספק על־זה אצל שום־אחד, כי מה שייך לדבר בזה, תיכף הנהו מתיירא ומתפחד.
אם־כן הרי כל הטענה היא רק, - מדוע אינך מתיירא ומתפחד!
הסבא ז"ל היה אומר, בפסוק )שמות יד, לא( "וייראו העם את ד', ויאמינו בד' ובמשה עבדו", - כי ענין "וייראו" זו עצה ל"ויאמינו".
הכלל־ישראל במצבם, ]אף אחר שראו כל הניסים והנפלאות[, אילו לא היה "וייראו", לא היה "ויאמינו", - ותיכף כאשר היה "וייראו", תיכף ומיד עמדו אצל ה"ויאמינו", - ]תיכף אחר היראה, אז השיגו אמונה[.
על עמלק, אשר אותו הרי היה מה לתבוע, עליו גם־כן אין כתוב שום־דבר, זולת "ויזנב בך כל הנחשלים אחריך, ולא ירא אלקים" )דברים כה, יח(, - תביעה על עמלק אשר איננו "ירא אלקים"! - את מקור הרע, את הרע עצמו בעירומו, אותו תובעים - היאך הוא זה אשר אינך "ירא אלקים", - אין לך יראת־שמים!
מפני שזהו סוד גדול, - אשר במצב הגרוע־ ביותר, תובעים רק בעבור יראה, - ואף גם במצב הגדול־ביותר, שם גם־כן הכל רק יראה.
"ויראו העם את השם ויאמינו", - עד קצה ה'ויאמינו' עומד הוא גם־כן רק אצל יראה, ואילו לא יראה, לא יתכן להיות "ויאמינו".
אברהם־אבינו, אשר אנחנו הרי אין יכול להיות לנו שום ציור במדת אהבה שלו, - הנה על העקידה הלא סבורים אנחנו כי מה שייך לומר על־זאת, הלא כאשר ציווהו כן עשה, - וחז"ל )בראשית כב, ג ברש"י; ב"ר נה, ח( הרי אומרים על מעשה עקידה, כי "אהבה מקלקלת את השורה", ודורשים דרשות מענין "וישכם אברהם בבוקר".
בכל־זאת מגלה לנו תורתינו־הקדושה )בראשית כב, יב( "עתה ידעתי כי ירא אלקים אתה", - דוקא על־ידי יראת־אלקים, על־ידי־זה לא עבר אברהם־אבינו על אשר נצטוה! - ]כי למען היות נמנע מלעבור על ציווי ד', למען היות נמלט מן חטא, צריכים בזה דוקא ליראה[.
ואילו לא "ירא אלקים", הנה אברהם־אבינו, את העקידה לא היה בוקע ועובר, - זוהי יראה מאהבה.
הרי כי בהדרגה האחרונה של אהבה אשר הגיע אברהם־אבינו, הנה אילו לא היראה, היתה האהבה של אברהם־אבינו גם־ כן לא בוקעת ועוברת.
כי בסופו־של־דבר עומדת היראה, בדרגה הגדולה ביותר היא רק היראה, להיות מתפחד!
אנחנו רואים זאת בברכות קריאת־שמע, אומרים "והאר עינינו בתורתך, ודבק לבנו במצותיך, ויחד לבבנו לאהבה וליראה את שמך", - 'יחוד הלב' הלא פירושו לב אחד, מבלי שום התחלקות, - ]כי בלבבו לא יהיו שם שני דרכים, כח של טוב, וכח הפרוץ ופתוח לרע, להיות בוחר ביניהם כפי חפצו, אלא כי לבבו־ כולו יהא כי אם רק טוב לבד, וכל הכחות אשר בו, כולם יבטלו לגמרי מהיות פתוחים ופרוצים אל הרע, אלא יהפכו גם הם להיות ממש מציאות של טוב־גמור[, - אחד בתכלית, לבלי אפשרות של התבדלות ופירוד לצד־שני.
אחר־כך אנחנו אומרים, "שמע ישראל ד' אחד", הלא הפירוש הוא "אחד", "ואין עוד", - ואחרי־זאת אנחנו אומרים עוד "ברוך שם כבוד מלכותו לעולם ועד".
ואומרים אותו בחשאי, - וכמו שאומרים חז"ל )פסחים נו.( הציור, משל לבת מלך שהריחה ציקי קדרה, - אם תאמר, יש לה גנאי, לא תאמר, יש לה צער )מחמת התאווה, רש"י(, התחילו עבדיה להביא ]לה[ בחשאי.
הנה באמרינו "אחד", אשר זהו שיא הדרגה, אחד לגמרי, - אומרים אנו באמצע "כבוד מלכותו", שליטת מלך ואימתו! - אשר זהו השם של א"ד, אשר מקובל אצלינו )כמבואר בספה"ק( כי המדה של שם־זה הוא "דין", - פשוט עונשים!
זהו סוד הדבר, כי במצבים הגדולים ביותר, מוכרחים לעמוד אצל יראה, ואילו לא יראה, הכל אינו כלום.
האהבה של אברהם־אבינו, אשר נאמר עליו )ישעיה מא, ח( "אברהם אוהבי", הוא אברהם האהוב לקונו )מס"י(, - על אהבה שלו גם־כן אי־אפשר לסמוך, ואילו לא יראה, הנה את העקידה לא היה בוקע ועובר.
על תורה־הקדושה אנחנו אומרים )באמת ויציב( "וחביב, ונחמד, ונעים, - ונורא"!
זהו הסוד של תורה־הקדושה, - מתוקה מדבש, אבל בה־בשעה הריהי גם חתיכת אש.
ומהו הפירוש חתיכת אש? - כי מי שמסיר עצמו מן התורה־הקדושה, מי שפוגע בכבוד התורה, הנהו נשרף מיד.
הלא כך הם דברי חז"ל )ב"ב עט.( כל הפורש מדברי־תורה, אש אוכלתו, שנ' )יחזקאל טו, ז( "ונתתי את פני בהם, מהאש יצאו והאש תאכלם", וברש"י )ב"ב שם( מהאש יצאו, מן התורה פירשו, דכתיב )ירמיה כג, כט( "הלא כה דברי כאש", וכתיב )דברים לג, ב( "מימינו אש דת למו".
כי תורה־הקדושה מהותה ומציאותה היא חתיכת אש, - ואך כי אנחנו מוציאים ממנה לא יותר מן אשר את מתיקותה מדבש, את נופת צופה, אבל לאמיתו של דבר, אותה המתיקות עצמה, מעורבת וממוזגת היא יחד עם יראה, נורא!
אילו היו לועסים את התורה, למוצצה ולטעום את טעמה, היה רואה כי כל עצמה הנה אש.
הרמב"ן כותב בפרשת ואתחנן )דברים ה, ה( בעשרת הדברות, בענין מאמר רבותינו )שבועות כ:( "זכור ושמור בדיבור אחד נאמרו", - כי רק משה־רבינו הוא השומע גם "זכור", והכלל־ישראל שמע לא־יותר מן "שמור".
והרי זכור הלא היא מצות־עשה, "והוא היוצא ממדת האהבה" )רמב"ן יתרו כ, ח(, ושמור זהו לא־תעשה, "והוא יוצא ממדת היראה" )רמב"ן יתרו שם(.
ועוד מביא שם )ה, טו( הרמב"ן, על־דרך האמת וכו' כי הדיבור בזה ב'שמור', ]בעבור[ ליראה את השם הנכבד והנורא, ועל־כן יצונו שנזכור את היד־החזקה והזרוע־הנטויה שראינו ביציאת מצרים, וממנו לנו היראה, עכ"ד.
והיינו כי הכלל־ישראל היה במצב של "יראה", והם היו שומעים לא־יותר מן "שמור", - ומשה־רבינו שמע "זכור ושמור" גם יחד.
כי הלא־תעשה אשר היא היראה, הריהי אחד־ממש עם המצות־עשה אשר היא האהבה, - היראה הריהי ארוגה וממש תקועה בתוך עצם מציאותה של האהבה.
הרמב"ן אומר על פסוק )דברים ד, ט( "רק השמר לך ושמור נפשך מאד פן תשכח את הדברים אשר ראו עיניך" וגו', - כי זהו ציוי מיוחד, לבלי לשכוח את מעמד הר־סיני, שם הרי היו קולות וברקים וקול השופר, מזהירים אותם לבל יהיו שוכחים זאת.
"ופירש ]הפסוק[ הטעם, כי ד' עשה המעמד־ ההוא, כדי שתלמד ליראה אותו כל הימים וכו', ואל תשכח אותו" וכו' )לשון הרמב"ן(.
]כי התורה צריכה למעמד הר־סיני, דהיינו לכל הענין שהיה שם, כמו "וינועו" שאמרו ז"ל )רש"י שמות כ, טו( כי נזדעזעו והיו נרתעין לאחוריהם י"ב מיל מרוב אימה ופחד[.
ובאמת הרי פליאה היא, היאך יתכן להיות שוכחים זאת, האיך זה אפשר להפריד זה מזה, היאך יתכן להיות לומדים תורה, ובו־בעת להיות להיות שוכחים את מעמד הר־סיני? - והלא כל המעמד הר־סיני, כל המעמד הגדול הזה, אינו דבר צדדי שהיה בשעת קבלת התורה, אלא כי כל המעמד הגדול הזה, הכל נתהוה מן עצמה וגופה של הקבלת־התורה! - ניתנו דברי־תורה מתוך האש, מפני שזהו הסוד של דברי־תורה, שהם מתוך האש, כל אות ותג של תורה הוא "אש ממש"!
אך אם כי אמנם מן הפלאים היותר־גדולים הוא, היאך יתכן להיות שוכחים זאת, אבל סוף־כל־סוף אנו רואים כי יתכן להתהוות בזה פירוד, להיות התורה מתחלקת מן מעמד הר־סיני.
לאמיתו של דבר הנהו אחד, כי סודה של כל התורה אשר היא מעורבת וממוזגת יחד עם אש, אכן מתוק, אבל נורא!
וכמו שאנו רואים באיזה־פירות, אשר הגרעין שלהם מר מאד, ובשר הפרי מתוק מאד, ופירות־אחרים אשר בבשר הפרי עצמו ישנם כמה־וכמה טעמים וכמה גוונין.
על־דרך־זה צריך להבין תורה־הקדושה, ... מעורבת וממוזגת היא יחד עם אש.
"הסייף והספר ירדו כרוכין מן השמים" )ד"ר ד, ב(, - תורה ירדה מן השמים יחד עם החרב.
פירוש שאינו כמו שרגילים להבין, שהעונש הוא דבר צדדי הניתן בעד העבירה, - אלא כי עצמה של התורה־הקדושה מהותה ומציאותה היא "להבת אש", "חרב" !
כי דבר ד', בחיצוניותו לכאורה הוא מתוק, ויש לו טעם מתיקות, אכן כשנלעס אותו היטב היטב, נמצא בו טעם מרירות, אחר הליעוס נראה כי "נורא" הוא מאד.
וזהו תכלית דבר, שמצווים אנו לטעום את התורה, עד שנרגיש שדברי־תורה הם כדברי אש, ו"אש אוכלה הוא" )דברים ד, כד(.
]אדמו"ר ז"ל היה אומר בענין חכמה ויראה, שהחכמה היא דבר תפל, ואחרי הבישול והעיכול יוצא מזה יראה. גם בשר־חי יוכל האדם לאכול, אך כשמבשלים אותו מתקבלים כמה־וכמה טעמים.
ומספרים על רבי ישראל ז"ל, שבלמדו הסוגיא )גיטין מה.( ד"אין פודין את השבויין יתר על כדי דמיהן, מפני תיקון העולם", פרץ פתאום בבכי, משום שבחינתו של הר"י היתה שהתורה היתה מבושלה ומעוכלה אצלו, ולכן יצא לו מכל הלכה והלכה יראה[.
כי הסוד המקיף את כל, היא היא אמנם היראה.
]ובאמת איש משכיל ומתבונן יוכל להכיר ולמשש־בחוש את הסוד הלזה של דברי־תורה.
כי כשאדם מכניס לתוך לבו מה מדברי־תורה, מיד הוא מרגיש כי השיג בקרבו איזה כבידות, כובד ראש, - הרי להכיר מזה בחוש, שדברי־תורה יש להם סוד, שכשמכניס דבר־ תורה לתוכו, מכניס הוא בקרבו מיד יראה[.
זאת מבקשים אנחנו "ובכן תן פחדך ד"א על כל מעשיך, כמו שידענו", - הלא יודעים אנחנו כי היסוד הוא "ושמך נורא על כל מה שבראת", - הבה תן פחדך על כולם.
זהו אשר חז"ל אומרים )ר"ה טז.( "אמרו לפני מלכיות, - שתמליכוני עליכם ! - זכרונות, - כדי שיעלה זכרוניכם לפני לטובה !, - ובמה? - כי השופרות אינם דבר נפרד לעצמו, רק השופרות מקיים את המלכיות ואת הזכרונות, - ובמה? - בשופר!
קמג
שמא נתלכלך בחטא
 ה' האזינו, ו' דעשי"ת
אנחנו אומרים על מלאכים "וכולם מקבלים עליהם עול־מלכות־שמים זה מזה".
היאך מבינים אצל מלאכים "עול ומשא", - אצל מלאכים "עול", אתמהה? - היאך יתכן זאת במצב של מלאכים, אשר כולם רצים לתפוס מרגליות דלית בהו טימא )שומא(, אשר אצלם כל התאוות והרצונות עם ענין־האהבה הריהי על עשיית עבודתם! - היאומן כי נעימות ומתיקות באמת, אשר לא תמצא תענוג ועידון יותר גדול מהם, המה יהיו מציאות של עול?
דוד־המלך הרי אומר )תהלים סג, ב( "צמאה לך נפשי", - נפשו של דוד־המלך היה לה ממש צמאון לד', ממש תאוה וכלות־הנפש לד', כמו מי שנמצא "בארץ ציה ועיף בלי מים".
ומאחר כי דוד־המלך נכספה וגם כלתה נפשו לד', הרי ודאי כי אצל מלאכים, אשר כחותיהם נצחיים, הרי אין מה להרהר שהאהבה היא עד אין סוף ואין קץ ואין תכלית, - ומה שייך לומר אצלם עול?
בכלל צריך להבין אצל אנשי מעלה, על האבות־הקדושים, כתוב על אברהם־ אבינו )שהש"ר א, נח( שהיה ממרמר ומסגף עצמו.
היאך מבינים את אשר היה ממרמר ומסגף עצמו, כי לא היה מסיים את אכילתו? לא סיים את שתייתו? ולא השלים את שינתו?
הלא צריכים להבין באופן־אחר לגמרי את אשר היה ממרמר ומסגף עצמו.
הרמ"ח לוצאטו ז"ל )במס"י פכ"ד( מדבר מענין יראת חטא, וכותב, וכבר מצאנו שהמלאכים הגדולים והרמים חרדים ורועשים תמיד וכו', עד שאמרו חז"ל )חגיגה יג: ב"ר עח, א( נהר־דינור מהיכן יוצא ? - מזיעתן של שרפים ואופנים וחיות הקודש, והוא מפני האימה אשר עליהם תמיד מרוממותו יתברך, - מן גודל יראת הרוממות, ומזיעה זו מתהוה הנהר־ דינור! - אשר הנם מתפחדים ורועשים - פן יעדרו דבר־קטן מן הכבוד והקדושה הראוי לפניו, - מן הפחדים הללו, מזה הוא הנהר־דינור.
הנה אצל מלאכים, אשר הנם המוכרחים היותר גדולים, כי הם הרי אין להם כל מציאות של יצר־הרע השולט בהם )רש"י בראשית יח, ה; ב"ר מח, יא(, והם הרי אינם בני בחירה, והרי במצבם לא יתכן כלל כל המושג של מכשול.
ולכאורה איזו אימה יש להם, וכי יוכל היות שיחטאו ויגרעו מאומה ח"ו מכבוד השי"ת.
ואך כי חז"ל )במדבר יג, לג ברש"י, ועי' יומא סז:( הרי אומרים משהו מענין הנפילים, - אשר חז"ל הרי הנם מונים את שמות המלאכים אשר היתה להם איזו־מפלה, שנכשלו וירדו מגדולתם, - אך בדרך־כלל לא ימצא אצלם דבר־כזה בשום־פעם.
רק מפני שבכל־זאת ישנו איזשהו בכח, אשר יתכן להמצא מצב של "נפילים", באיזה אופן רחוק, אם אף שאולי רק פעם־אחת מיום בריאת כל המלאכים קרה זאת, הנה מפני־זאת אשר יתכן לקרות כזאת, הרי כל ימי קיומם לעד ולנצח נצחים של כל מלאכי־מעלה, האימה והפחדים שלהם הנם כל־כך גדולים, עד כי חז"ל אומרים כי נהר־דינור הנהו מן הזיעה של השרפים ואופנים וחיות הקודש, ואנחנו אומרים "וכולם מקבלים עליהם עול מלכות־שמים זה מזה", מלאכים נושאים פשוט משא ועול של מלכות.
מה מתפלאים אנחנו כל־כך על מלאכים, אדם־הראשון יוכיח!
אדם־הראשון הלא היה גדול מן מלאכים, הרי "בקשו מלאכי־השרת לומר לפניו שירה" )עי' ב"ר ח, ט(, ובמצבו הרי כלל לא היה יכול להיות אצלו חטא, כי קודם החטא הרי היה בגדר "פועל אמת שפעולתו אמת" )כמבואר ברמב"ן בראשית ב, ט(, וכל מה שראוי לעשות, היה עושה זאת בטבעו, ממש כדוגמת כל הדברים אשר נפעלים ונעשים בטבע.
בכל־זאת, תיכף כאשר במצבו היה רק ... איזה חוט־השערה של חסרון יראה, הרי נכשל ונפל.
רואים יסוד, כי כל הבריאה, מן המצבים הגדולים־ביותר, עד המצבים הקטנים־ ביותר, לא נמצאת שום נקודה בבריאה, אף גם נקודה קטנה, אשר לא יהיה "אין בין גיהנם לגן־עדן אלא כחוט־השערה" )עי' ילקוט קהלת תתקעו(.
ומאחר כי במצב הגדול־ביותר, הריהו לא־יותר מן חוט־השערה אל הגיהנם, הלא ממילא ודאי כי הפחדים הנם גדולים עד מאד, שהרי יותר מן חוט־השערה באמת אין ביניהם.
על־דרך־זה צריכים להבין מה שאמרו חז"ל )ב"ר עו, א( שני בני־אדם הבטיחן הקב"ה, ונתייראו, הבחור שבאבות, והבחור שבנביאים, הבחור שבאבות זה יעקב וכו'.
"ויירא יעקב מאד" )בראשית לב, ח(, - אומרים חז"ל )ברכות ד. מובא ברש"י שם לב, יא( כי היה יעקב־אבינו מתיירא "שמא יגרום החטא".
ולכאורה הרי היה מן הראוי להיות מרגיעים אותו?! - אך מה שייך להרגיעו, הבורא הרי אמר לו )בראשית כח, טו( "והנה אנכי עמך", והוא היה מתיירא ומתפחד שמא נתלכלך בחטא, כי ... אם יהא אחד נכנס אל תוך ארובת־עשן, אף אם יכסוהו וילפפוהו היטב, ובהמצאו בתוך ארובת־העשן יתן־דעתו ליזהר בזהירות הכי־גדולה, בכל־זאת הרי יהי' מתלכלך.
יעקב־אבינו יודע היה מן הסוד של "אין בין גיהנם לגן־עדן אלא כחוט־השערה", - לכן גם כשאמרו לו "והנה אנכי עמך", אשר כמדומה שהנהו כבר מכוסה ומלופף די־טוב, - אך מה שייך כאן לומר מכוסה היטב? - אם יקיפו ויסבבו אדם כולו במסמרים, ויאמר אחד: שכב אתה במנוחה, אני אהיה שומר אותך! - הרי מבינים כי מה שייך שם שיהיו שומרים אותו! - היה יעקב־אבינו אכן מתיירא ומתפחד פן נתלכלך בחטא )חסר(.
קמד
חמלה גדולה ויתרה חמלת עלינו

מן היסודות אשר צריכים לדעת, לא כאשר מורגלים לחשוב בענין קבלת התורה, כי אנחנו הרי סבורים כי התורה ניתנה אל הכלל־ ישראל בשביל עונג, לוקסוס כזה, מפני כי "אתה בחרתנו מכל העמים, אהבת אותנו ורצית בנו" )תפלת יו"ט(, ומחמת־זאת נתת לנו תורה, - אסור לחשוב כזאת! - כי כל מה שניתן לאדם, אין בזה שמץ של מותרות, כי אם מחמת ההכרח הגדול.
אנחנו אומרים )בברכות ק"ש( "אהבה רבה אהבתנו ד"א, חמלה גדולה ויתרה חמלת עלינו".
זהו יסוד הענין, "חמלה גדולה ויתרה חמלת עלינו", קבלת־התורה הוא מחמת גודל רחמים, מחמת ההכרח הכי־גדול, שאי־אפשר להתקיים לחיות מבלעדי זה.
אכן נכון "אהבה רבה אהבתנו", "מאהבת ד' אתכם", - אבל "חמלה גדולה ויתרה חמלת עלינו".
בקצרה, יסוד התורה היא, כפי שחז"ל )קידושין ל: ב"ב טז.( אומרים, "ברא הקב"ה יצר־הרע, וברא לו תורה תבלין", וכדברי הגמ' בקידושין )ל:( משל לאחד שהכה את בנו מכה גדולה, והניח לו רטיה על מכתו, ואמר לו, בני, כל זמן שרטיה זו על מכתך, אכול מה שהנאתך, ושתה מה שהנאתך וכו', ואי אתה מתיירא, וברש"י כל מה שדעתך נוחה הימנו, ואפילו דבש וכל מיני מתוקין שקשים למכה, - זהו סוד התורה!
הנה מבואר כי מצד רחמים נתנו אל הכלל־ ישראל תורה, אשר "רחבה מצותך מאד" )תהלים קיט, צו(, אשר עוד טרם החטא, רק כדי שלא יהיו מגיעים אל חטא, נתנו אל הכלל־ ישראל תורה ומצות.
תורה־הקדושה הרי זהו "והנה אנכי עמך", "תורה הריהי מגנא ומצלא" )סוטה כא:(.
הנה קודם הכל, טרם חטא, היו צריכים כזו תורה ומצות, עוד טרם החטא, רק כדי שלא יהיו חוטאים.
זהו הסוד של קבלת התורה, כי טרם כל, הרי היראה והפחדים הנם גדולים עד מאד, אשר "חמלה גדולה ויתרה חמלת עלינו", ותתן לנו תורה ומצות להציל מן יראה זו.
אבל לא כי תורה ניתנה בשביל עונג, בשביל מעשה לוקסוס, - חלילה מלחשוב כן.
"ד' ד' א'ל רחום וחנון" )שמות לד, ו(, אומרים חז"ל )ר"ה יז:( אני הוא קודם שיחטא האדם, ואני הוא לאחר שיחטא האדם ויעשה תשובה.
כי הנם ב' מדות, ד' קודם שיחטא, וד' לאחר שיחטא.
ישנם ראשונים השואלים מהו הצורך ברחמים קודם שיחטא, הרי עדיין לא עשה שום דבר.
זהו סוד הענין! - עבור קודם שיחטא צריך גם־כן מדה זו של רחמים!
כי מאחר שנאמר "ד' קודם שיחטא", כי גם על קודם שיחטא נאמר שם מיוחד, הרי זוהי מדה ממדותיו של הרבש"ע, והרי זו מדת רחמים ללא קץ ועד אין סוף.
כי אכן כן הוא, עבור קודם שיחטא צריכים רחמים עד אין סוף.
קבלת התורה, הארת־פנים אשר היתה אצל תורה־הקדושה, הלא "באור פניך נתת לנו ד"א תורת חיים" )ברכת שים־שלום(, - עוד טרם ה'לא תרצח', טרם ה'לא תנגוב', טרם ה'לא תנאף', לא לאחר הירצח לאחר היגנוב וינאף.
"רצה הקב"ה לזכות את ישראל, לפיכך הרבה להם תורה ומצות" )מכות כג: במתני'(, - כי תורה ומצות "מרחקתו מן החטא" )אבות ו, א(, אינה מניחה אותו להיות חוטא, "כל־זמן שהרטיה על מכתך אכול מה שהנאתך ושתה מה שהנאתך", - זהו הסוד של קבלת התורה.
"ד' לאחר שיחטא", - אחר החטא, כאן היא המדה של תשובה, לאחר החטא היא הארת פנים מחודשת, "שובה אלי כי גאלתיך" )ישעיה מד, כב(, תשובה היא קבלת התורה חדשה, קבלת התורה יותר גבוהה, כי צריכים להיות רוכשים הארת־פנים שונה לגמרי, הארת־פנים גדולה יותר, כי הרי זה לאחר שיחטא.
"דרשו ד' בהמצאו קראוהו בהיותו קרוב" )ישעיה נה, ו(, אומרים חז"ל )ר"ה יח.( כי אלו עשרה ימים שבין ראש־השנה ליום־ הכפורים, - עשרת ימי־תשובה! - כי אז היא ההארת־פנים הזו, "מחיתי כעב פשעיך" )ישעיה מד, כב(, "אם יהיו חטאיכם כשנים, כשלג ילבינו" )ישעיה א, יח(, הרי זוהי הארת־פנים יותר גדולה מן ההארת פנים אצל קבלת התורה.
ההארת־פנים אצל קבלת־התורה הרי היא מחמת יראה, חז"ל אומרים )ברכות כב.( כי התורה ניתנה באימה וביראה ברתת ובזיעה, "לבעבור תהיה יראתו על פניכם לבלתי תחטאו" )שמות כ, יז(, עוד טרם החטא, טרם המכשול, על־זה הוא לבעבור תהיה יראתו על פניכם.
ולאחר החטא הרי כבר אין מה לחשוב, אשר בודאי כי הנהו צריך להיות מתיירא ומתפחד, אשר המורא והפחדים הנם נוראים, וא"כ הלא בודאי כי "ד' לאחר שיחטא" הוא הארת־פנים יותר גדולה ויותר גבוהה.
"חכם ירא וסר מרע" )משלי יד, טז(, מפרש רבינו יונה )שע"ת א, טז( החכם אף־על־פי שהוא סר מרע בכל מאמצי כחו, - עוד טרם החטא, - ירא ויזחל !, - כי זהו אמנם אחד, המדה של יראה טרם החטא, אכן היא עבור חכם.
אך "וכסיל מתעבר ובוטח" )המשך פסוק הנ"ל(, - המתעבר הרי בודאי צריך להיות מתיירא, אך אינו כן, אלא "ובוטח".
מי אינו רואה את תמונת "רשע ליום רעה", מי הולך לתליות, - וכי חכמה שולחת לתליות? - הרי כי "רבים חללים הפילה, ועצומים כל הרוגיה", - ובכל־זאת "ובוטח".
אלו הם דברינו )במוצאי ראש־השנה( על הפסוק )קהלת ח, יג( "וטוב לא יהיה לרשע, אשר איננו ירא מלפני האלקים", - הטענה היא מדוע אינך מתפחד ומתיירא, היראה הרי כל־כך קרובה היא, ובכל־זאת "איננו ירא מלפני האלקים".
זהו סוד התשובה! - ממילא הרי צריכים להיות משגיחים בימי התשובה, לא להניח ולעזוב אפילו רגע־אחד.
קמה
הסייעתא־דשמיא היא דוקא להיות בבחינת מוכרח
 ליל ש"ק האזינו, שבת תשובה
ביאור על של אתמול, הגדנו כי תשובה היא קבלת־התורה חדשה, אשר מדת הרחמים, ההארת־פנים, של "לאחר שיחטא", הריהי יותר גדולה מן ההארת־פנים של תורה־ הקדושה, ומן "קודם שיחטא".
הרמב"ן אומר על פסוק )דברים ל, ו( "ומל ד"א את לבבך ואת לבב זרעך", - שזה הולך על אחרית הימים, אשר יהיה ביטול הרע בתכלית, כמו אדם־הראשון קודם החטא, אשר שם היא כל הסייעתא דשמיא.
ומדוע הסייעתא־דשמיא היא רק במצב של "קודם החטא", - הרי לכאורה יכולים להיות עוזרים אותו גם במצב של "לאחר החטא"?
אכן כך הם הדברים, כי "לאחר החטא", אז כבר אין סייעתא־דשמיא זו, כן הרי מבואר בדברי הרמב"ן, כי הסייעתא־דשמיא היא לא־יותר מן אשר בבחינה זו, במצב של מוכרחים, אשר אי־אפשר לו כלל־וכלל להיות עושה אחרת, כמו אדם־הראשון קודם החטא, "פועל אמת שפעולתו אמת", אשר הנהו מוכרח, שם נמצאת הסייעתא־דשמיא, אשר זהו בגדר של באין כאחד, ענין ההכרח והסייעתא־דשמיא.
ואחר־כך, כאשר אדם־הראשון פגם איזה פגם כלדהו, אשר אנחנו אין־יכול להיות לנו בזה כל הבנה, במצב־זה של חטא דק מן הדק, במצב־זה שיתנו לו עוד רחמים, ... כיון שעד פגם־זה הרי ישנם רחמים עד אין־קץ, מדת "ד' קודם שיחטא", ותיכף אשר יש אך פגם כלדהו, כבר מתהוה להיות אבוד.
מוכרחים להוציא מדברי רמב"ן אלו יסוד, כי כל הסייעתא־דשמיא היא לא יותר מן עד הבחינה של מוכרח, - שם היא כל הסייעתא־דשמיא! - ותיכף אשר אך יוצא מן גדר מוכרח, שם כבר אין שום סייעתא־דשמיא, שם כבר אין עוזרים כלל, כאילו אשר הבורא כבר אין ביכלתו לעזור כלום.
אנחנו הרי מוצאים בחינה כזו, "צור ילדך תשי" )דברים לב, יח(, "מתישין כחה של מעלה" )עי' רש"י(.
המכוון הוא, הרי כי בסדר־העמדתה של הבריאה כך רצה הבוי"ת שתהא מסודרת באופן־זה, אשר במצב של מוכרח יהא סייעתא־דשמיא, והאיך אשר רק יוצא מן מצב של מוכרח, כבר אין־יכולת להיות עוזר אותו.
בחובת־הלבבות )שער הפרישות פ"ב( ב"הגברת התאוה על השכל וכו', והעולם מושל בהם וכו', ויושיבו אותו בהיחרב שכלם.
והאיך מתהוה זה להיות כן, והלא לכאורה היה מן הראוי שיהיו עוזרים אותו.
"ומבקשים גמול העובדים במעשי העוברים, כמו שאמרו חז"ל )סוטה כב:( עושים מעשה זמרי, ומבקשים שכר כפנחס".
עד מצב־כזה, להיות מבקש שכר עולם־הבא, האיך מגיע זה למצב־כזה, - ולכאורה היה מן הראוי שיהיו מיד עוזרים אותו.
רואים הרי מזה, כי אחר שיוצאים מן מצב של הכרח, אחר־כך כבר אין יכולת להיות עוזרים אותו.
הפליאה אשר עליה אנחנו מדברים, באמת הרי כתובה היא בפסוק:
קין אמר )בראשית ד, יג( "גדול עוני מנשוא", ופירש"י "בתמיה, אתה טוען ]סובל[ עליונים ותחתונים", - יש בכחה של מדת־רחמים שלך לסבול, "אתה סובל" אין צריך להבין כי הנך נושאם על כתפך, אך הפירוש הוא כי זהו מתאים עם כל הבריאה, עם מדת הרחמים, - "ועוני אי־אפשר לך לטעון ]לסבול"[ )ב"ר כב, יא(, - מדת־הרחמים כבר אין בכחה להיות סובלת חטא.
כי קין יודע היה את הסוד של גודל החטא, מהו זאת חטא, אשר מדת־הרחמים האין־ סופית אין ביכלתה להסיר חטא.
כי כל הסייעתא־דשמיא היא רק עד חטא, ולאחר החטא כאילו אשר הבורא כביכול אין ביכלתו להיות עוזר.
זהו אשר כתב הרמב"ן )בראשית ב, ט( שנתכוון הכתוב לענין הזה, כשאמר )קהלת ז, כט( "והאלקים עשה את האדם ישר, והמה בקשו חשבונות רבים".
החשבונות־רבים הנם להיות חושב כמה סייעתא־דשמיא צריכה להיות לפי החשבון, באיזה מצב הוא נמצא, עד אשר הוא מגיע אל מצב־כזה, אשר כבר לא נמצאת עמו שום סייעתא־דשמיא.
זהו הפירוש באמרם ז"ל )סנהדרין צח.( "אין בן־דוד בא אלא או בדור שכולו זכאי, או בדור שכולו חייב", - אם הנהו כולו חייב, כאשר כבר אין שום סייעתא־דשמיא, אז מוכרחת להיות סייעתא־דשמיא )הביאור במקו"א(.
רואים מזאת, כי במצב של קבלת־התורה, בהארת־פנים זו, מצב של "פסקה זוהמתן" )שבת קמו.(, כמו אדם־הראשון קודם החטא, ההארת־פנים היא רק קודם שיחטא, עד חטא, ועבור חטא הרי ההארת־פנים איננה מועלת.
לוחות־האחרונות הרי היו חמורות־הרבה מן הלוחות הראשונות, הרי היה "ואיש לא יעלה עמך, גם הצאן והבקר אל ירעו אל מול ההר ההוא" )שמות לד, ג(.
וקודם הרי היה "ויחל משה" )לב, יא(, ולאחר־כן הזכיר את האבות־הקדושים, "זכור לעבדיך, לאברהם ליצחק וליעקב" )לב, יג(, אחר־ כך "אולי אכפרה בעד חטאתכם" )לב, ל(, "אכפרה" עושה איזו מחיצה בין החטאים לבין הרבש"ע, ולאחר־כך להיות שם "ארבעים יום וארבעים לילה" שלש פעמים, אחר־כך י"ג מדות, ד' ד', ד' קודם שיחטא, וד' לאחר שיחטא.
ובזה השיג והוציא משה־רבינו את המדת־ הרחמים על "לאחר שיחטא", אשר עד לוחות האחרונות עדיין לא היה זאת, היתה מדת רחמים עד חטא, ובלוחות־אחרונות השיג והוציא שגם על חטא תהא מדת־רחמים, שיהא עליונים ותחתונים אתה סובל, וגם עוני אתה סובל.
הרי זהו באמת רחמים היותר־עליונים, ההארת־פנים יותר־גדולה, אשר ההארת־ פנים של קבלת־התורה, של לוחות־הראשונות, לא היה מועיל להיות סובל עון, הרי אחר־כך היתה הארת־פנים יותר־גדולה.
בעת אשר משה־רבינו השיג והוציא את ה"סלחתי כדבריך" )במדבר יד, כ(, פירש"י לפיכך הוקבע יום־הכפורים ליום מחילה וסליחה.
צריכים לדעת, לא להבין זאת כי יום־הכפורים הוא איזו מזכרת, רק כאשר משה־רבינו השיג והוציא את ה"סלחתי כדבריך", את המחילה על עון, לפיכך הוקבע יום־הכפורים, מתהוה יום־הכפורים להיות יום מחילה וסליחה וכפרה, - מפני מה? - מפני הרחמים היותר־גדולים, ומחמת ההארת־פנים היותר־גדולה אשר השיג שיהא מדת־רחמים לאחר שיחטא.
קמו
קחו עמכם דברים, ושובו
 ש"ק האזינו, שבת תשובה בבוקר
הגדנו אתמול, כי ההארת־פנים של תורה אין־יכולה להיות מועילה על חטא, רק על חטא צריכים הארת־פנים יותר־גדולה.
הרי זהו אכן דבר מבהיל, תורה הרי היא אמת, והרי "המעט מן האמת ינצח הרבה מן השקר", תורה הרי היא אור, והרי "המעט מן האור דוחה הרבה מן החושך" )חוה"ל יחוה"מ רפ"ה(, ואת החטא הרי התורה אין־יכולה להסיר.
תורה הרי היא יחד עם הרבש"ע, שיא הדביקות־בד' הרי זהו על־ידי תורה, "שמע ישראל ד' אלקינו ד' אחד, ואהבת את ד' אלקיך בכל לבבך ובכל נפשך ובכל מאדך" )דברים ו, ד־ה(, איתא )שם( בספרי, )אימתי?( - "איני יודע באיזה־צד אוהבים את הקב"ה, תלמוד־לומר 'והיו הדברים האלה אשר אנכי מצוך היום על לבבך', - שמתוך־כך אתה מכיר את הקב"ה ומדבק בדרכיו".
הרי תורה־הקדושה היא שיא דביקות בד', ואת החטא אין־יכולה התורה להוריד.
כנראה כי תורה עדיין אינה כל־כך קרובה, ועדיין יכולה להיות איזו חציצה, עדיין יכול להיות חטא אשר התורה איננה מסירה אותו.
רק המדה של תשובה היא יותר־קרובה, זוהי מן הסתם עצמותו יתברך, אשר שם כל חוצץ אינו בנמצא, אשר זה מוריד חטא גם־כן.
על־הפסוק )דברים ל, יא־יד( "כי המצוה הזאת וגו', לא נפלאת היא ממך, ולא רחוקה היא. לא בשמים היא וגו'. ולא מעבר לים היא וגו'. כי קרוב אליך הדבר מאד, בפיך ובלבבך לעשותו", - מפרש הרמב"ן, כי לא נאמר זה על כל התורה, כי על כל התורה יאמר )לעיל ח, א( 'כל המצוה אשר אנכי מצוך היום', אך כאן כתוב 'המצוה הזאת', זה נאמר על תשובה.
תשובה אין צורך להיות מחפש אותה, "לא בשמים היא, ולא מעבר לים היא", רק אצל עצמו, ועם עצמו, היכן שהולכים והיכן שעומדים, "כי קרוב אליך הדבר מאד", קרוב בתכלית, שום חוצץ אין, ואין נצרך לו להיות נעזר על־ידי שום דבר.
הרי איתא בחז"ל )ירושלמי מכות פ"ב ה"ו; ילקוט יחזקאל שנח; תהלים כה( "שאלו לחכמה, נפש החוטאת מה תהא עליה, אמרה להן )משלי יג, כא( "חטאים תרדף רעה", שאלו לנבואה, אמרה להן )יחזקאל יח, ד־כ( "הנפש החוטאת היא תמות", - לא נמצאת כל עצה, - "שאלו לתורה", אמרה להן, "יביא קרבן ויתכפר", צריכים הרי להגיע לאיזה דבר מן החוץ, קרבן הריהו איזשהו דבר־צדדי.
עד "שאלו להקב"ה", והשיב כי אין נצרך לו שום דבר, להיות נעזר בכלום, רק "יעשה תשובה ויתכפר".
רואים הרי איזו מדה היא התשובה, תשובה הריהי כל־כך קרובה, אשר יכול זאת בכל אשר הוא.
"בפיך", - ישנם דברים רבים אשר הנם סודות, רק מן צד־שני )מן צד־הרע( יכולים להיות משיגים זאת קצת, - בצד־שני רואים הרי איזה )מדבר?( הוא האדם, אילו לא היה כן, הרי הרי תלוי מנעול על הפה, רק כאן )בצד־הטוב( הנהו )מדבר?(, אשר אין להיות מבחין מן המחשבה־ שלו עד אשר הוא כבר מוציאו בדיבור.
"נשמת כל חי תברך את שמך ד"א, ורוח כל בשר תפאר ותרומם זכרך מלכנו תמיד".
"זה שמי לעלם וזה זכרי לדור דור" )שמות ג, טו(, - אמר הקב"ה, לא כשאני נכתב אני נקרא, נכתב אני בי"ה, ונקרא אני באל"ף דל"ת )פסחים נ.(.
במחשבה הוא שם "י", ובדיבור אנחנו אומרים שם א"ד, - הרי רואים מהו זאת דיבור.
"ויהי האדם לנפש חיה" )בראשית ב, ז(, "לרוח ממללא" )תרגום(, - דבר קטן־וקל נחשב אצל האדם כח הדיבור שלו, ... באשר אנחנו מורגלים עם זאת, אבל אין זה דבר־קטן כלל.
על־הפסוק )דברים א, א( "אלה הדברים אשר דיבר משה אל כל ישראל", מתפלאים חז"ל )תנחומא דברים ב', ועי' ד"ר א, ז( הלא משה־רבינו אמר )שמות ד, ט( "לא איש דברים אנכי", וראו את אשר דיבר, "אלה הדברים אשר דיבר משה אל כל ישראל".
כי תורה עושה את האדם )מדבר?(, - כאשר אנו רואים בצד־שני )בצד־הרע(, היאך שהוא מתהוה להיות )מדבר?(.
"בפיך" פירושו, כי תשובה צריכה להיות עושה את האדם ל'דברן', צריך להתחיל להיות מדבר.
"שובה ישראל עד ד"א כי כשלת בעונך, קחו עמכם דברים" )הושע יד, ב(, - היו מתהווים להיות דברנים, קחו דברים ודברו - "אשור לא יושיענו, על סוס לא נרכב", רק "אשר 'בך' ירוחם יתום", דברן צריך האדם להיות מתהוה על־ידי תשובה, זהו "בפיך ובלבבך לעשותו".
זוהי המדה של תשובה, המדה של תשובה היא כל־כך קרובה, אשר אין כל חוצץ, אשר זהו רחמים היותר־עליונים, הארת־פנים יותר־גדולה, אשר שם לא שייך כל חוצץ, והכל נאבד ואיננו.
איתא בחז"ל )ב"ר כב, יג( כי כאשר פגשו את קין, ושאלוהו "מה נעשה בדינך", השיב כי שום דבר לא, "עשיתי תשובה ונתפשרתי".
על חטא אשר קין טען קודם )בראשית ד, יג( "גדול עוני מנשוא", ופירשו חז"ל )ב"ר כב, יא; רש"י( "עליונים ותחתונים אתה סובל, ועוני אי־אפשר לך לסבול", אשר רחמי שמים אין בהם יכולת להועיל לפעול שיהיו נושאים את עונו, - הנה עם תשובה בקע ועבר את זאת!
רואים מכאן שני הדברים, ראשית, מהו זאת גודל החטא, ושנית, איזו הארת־פנים מונחת בתוכיותו של האדם, גדלו של האדם, אשר מונח בקרבו כח של להיות מוחה חטאים, כי זהו רחמים היותר־גדולים.
קנא
ארחות חיים
 פתיחה לחודש אלול תרצ"ב
הרמב"ם )מו"נ א, לד( מבאר מדוע יש בעולם רק חכמים מועטים, ולא רבים יחכמו, - מה הנם הסיבות אשר מונעים את הסכלים לאחוז בדרכי־החכמה.
כי אין זה מפני שאינם חפצים בחכמה, להיפך, כולם רוצים בחכמה, אפילו הפתי־שבאנשים יכסוף אל ידיעות־האמיתיות כוסף־טבעי, וימצא בהם נועם!
ואחת מן הסיבות המונעות את השגת־החכמה מן ההמון, הוא, מפני שהכסילים אוהבים רק דברים עיקרים, ורוצים להגיע תיכף ישר אל התכלית, - ומואסים ושונאים את ההקדמות המגיעות לתכליות ההם, אשר בהם לא ימצאו עדיין שום נועם, ויכבדו עליהם, - ויניחו אותם, ויתרשלו מלבקשם.
וכאשר מדלגים על ההצעות וההקדמות הצריכות להשגת החכמה, ואין להם הקדמה, הרי ברור שלא תתכן בשום־אופן השגת החכמה, - שההקדמה היא עיקר להשיג חכמה אמיתית, והכל תלוי לפי מדת ההכנה של כל חכם וחכם.
וכשיודעים כן סוד החכמה, כבר מבינים היטב מה שאמרו חכמינו ז"ל )אבות ו, ז( "במ"ח דברים התורה נקנית", הם הקדמות לקניית התורה; ההכנה השלמה הצריכה לקנייתה.
ובאמת צריכים אנו לדעת, כי כל תורתינו־ הקדושה היא רק דרך לעולם־הבא; כל התורה והמצות נקראים דרך, דרכים להגיע אל התכלית, כמו שנאמר )בראשית יח, יט( "ושמרו דרך השם", - הדרך המוליכה ומובילה את האדם להגיע עד חצרות השם.
ובחז"ל )ברכות כח:( ברבי אליעזר, שנכנסו תלמידיו לבקרו, ואמרו לו, "רבינו, למדנו אורחות־חיים, ונזכה בהן לחיי עולם־הבא".
הפירוש של "אורחות חיים", הוא העמדת פסיעותיו של האדם על הדרך האמיתי, אשר על הדרך־ההיא בטוח יהיה כי תביאנו אל התכלית הנרצה, - ששאלו וביקשו שיורה להם מהן ההקדמות שזוכין בעבורן לחיי עולם־הבא, הקדמות אשר משימים ומעמידים את רגליו של האדם בדרך הישר, שהדרך־הישר הזה מוליך את האדם להכניסו לחיי העולם־הבא.
"חיי־העולם־הבא" זה התורה, שבעבורה זוכין לעולם־הבא, - ולא כשני דברים בודדים ונפרדים, אשר מסבבים ומגלגלים ודוחפים וגוררים זה את זה, - אלא שהתורה היא ממש עולם־הבא, אשר בהניח לו מן שונאו הגדול, הוא יצרו הנמסך בכחות נפשו, להיות משים מתוק למר, הרי בין יבין ודאי להיות שובע ומתענג מטובה עד אין קץ ותכלית.
וכמו שאמר החסיד יעב"ץ )אבות ד, ב( על אמרם "שכר מצוה, מצוה", - כי המצות לפי האמת אינם כי אם תוספת דביקות בחי העולמים, וכל שיוסיף במצות, יוסיף דביקות, - ואם־כן המצוה היא ]גופא[ שכרה ]של המצוה[...
"כל התורה אינה אלא דרך ליכנס לעולם־הבא..., והנכנס לתוכה נכנס לעולם־הבא וכו', כי זאת התורה היא עצמה החיים וכו', כי זו היא חיי הנפש.
וזהו מה ששאלו לר' אליעזר, במה זוכין, באיזו הקדמות זוכין לתורה, שהיא חיי עולם־הבא.
והנה ענינו של אלול הוא הקדמה ליום־הדין, וצריך הכנה גדולה, כי זה הוא העיקר, כי עיקר כל הראש־השנה זוכים על־ידי אלול.
ואמנם הכסיל לא יתקבל זה על לבו, אבל החכם מבין זה פשוט, שבימים־אלו באמת קונים הכל.
בקצרה: הקדמה הוא העיקר של כל דבר.
קנב
בזכות המצות הקלות
 אלול )בחסרון רב(
הבאנו דברי החסיד־יעב"ץ )אבות ד, ב( שהתורה היא חיי עולם־הבא, כי זאת התורה היא עצמה החיים, כמו שאמרו חז"ל )אבות ג, יד )כ(( "חביבין ישראל שניתן להם כלי חמדה, שבה נברא העולם, שהתורה היתה כלי שבו נברא העולם, וכמו שאמרו חז"ל )מנחות כט:( ביו"ד נברא העולם־הבא, ובה"י נברא עולם־הזה.
כמו שאין מבינים אפילו העולם־הזה, מדוע הצומח ... איך יוצא מגרעין־קטן אילן גדול, כן אין אנו מבינים איך נברא העולם באותיות, - באות־אחת של ה"י נברא העולם, ומה כבר מצוה שלמה, ודאי כי בוראת ומקיימת כל עולמות!
והנה כל הגדולה של האדם היא שמירת מצות קלות, כמו שאמרו חז"ל )תנחומא, מובא ברש"י( על הפסוק )דברים ז, יב( והיה עקב תשמעון, המצות הקלות שאדם דש בעקביו.
והחסיד־יעב"ץ )אבות ג, טו( על "המחלל את הקדשים וכו', אין לו חלק לעולם־הבא", מבאר, כי זה יסוד גדול, שעליו תסוב כל התורה, מה גדולה שיחה של האדם, עד שבדיבור־הקל יקדיש האדם אלף אלפי דינרי־ זהב, ואם יקח זהוב־אחד להנאתו, מעל.
ולזה אמר )שם( "המחלל את הקדשים", באומרו: חולין היו קודם לכן, כאילו עוקר זה היסוד, ולזה יהיה עונשו חמור כמי שכופר בכל התורה.
והחינוך )מצוה ט"ז( כתב בטעם האיסור שלא לשבור עצם מכל עצמות הפסח, מפני שאין כבוד לבני־מלכים לגרר העצמות ולשברם, לא יאות לעשות ככה כי אם לעניי־העם הרעבים.
ועל־כן בתחילת בואנו להיות סגולת כל העמים, ממלכת כהנים וגוי קדוש, ובכל שנה ושנה באותו הזמן, ראוי לנו לעשות מעשים המראים בנו המעלה הגדולה שעלינו לה באותה־שעה.
מצוה־קלה כזאת, להראות המעלה שעלינו לה, נאמרה עליה לאו.
אברהם־אבינו זכה לגדולתו, מפני שהיה נזהר בקלות, - אשר בהם היה מתחזק ומהלך בצדקו מאליו )לשון רש"י בראשית ו, ט(.
כי יסוד עבודת־האדם הוא דוקא בדברים הקלים לו ביותר, ובזה הוא סוד שלמותו.
ובענין־זה נותן הקב"ה לאדם נסיונות, וכמו שאחז"ל )ב"ר לב, ג; לד, ב; נה, ב( על הפסוק )תהלים יא, ה( "השם צדיק יבחן", משל ליוצר הזה, כשהוא בודק את הכבשן שלו, אינו בודק את הכלים )קנקנים( המרועעים, - למה, שאינו מספיק להקיש עליו אחת, עד שהוא שוברו, - ומה הוא בודק, בקנקנים ברורים )יפים(, שאפילו מקיש עליו כמה־פעמים, אינו שוברו, - כך, אין הקב"ה מנסה את הרשעים, אלא את הצדיקים, שנאמר "השם צדיק יבחן".
אברהם־אבינו נתנסה בנסיון של "אור כשדים", משום דהוא היה יכול בקל להתגבר ולעמוד בנסיון זה של "אור כשדים".
וברבינו־יונה )שע"ת ג, ט־י( הטעם על אשר מתן שכר כל מצות לא נתפרש בתורה, כדי שלא יחדלו לקיים המצות הקלות, ויתעסקו בחמורות לבדנה, והמשל )ד"ר ו, ב; תנחומא עקב ב( מענין המלך אשר אמר לעבדיו לנטוע בפרדסו כל עץ נחמד, כי חפץ המלך אשר לא יחסר כל בפרדסו וכו', ואילו ידעו עבדיו שכר נטיעת כל עץ מעצי הפרדס, יתנו את כל עמלם בנצרי־מטעיו אשר שכרם רב מן השאר.
והטעם כמבואר למעלה, שבעבור המצות־קלות זוכין לעולם־הבא, ואם־כן אין חילוק בין קלות לחמורות, ואדרבה, אם אין קלות, אין חמורות, וכל גדולת האדם להיות נזהר בקלות.
קנג
מן הזריעה באשפתות, מזה צמיחת חיי־נפש
 כ' אלול
"הוי רץ למצוה קלה" כו' )אבות ד, ב(, - ולעיל שם )ב, א( אמרו בטעם "והוי זהיר במצוה־ קלה כו', - שאין אתה יודע מתן־שכרן של מצות.
והרי כבר נתבאר בדברינו פעמים הרבה, כי כפי רוח חז"ל־הקדושים, אין הדבר כמו שמורגלים לחשוב, שעולם־הבא ועולם־הזה הנם כשני דברים לעצמם, ללא כל שייכות, ורק שעוה"ב הוא שכר שמקבלים בעד מעשי עוה"ז, ללא כל המשך וקשר למעשי עולם־הזה.
טעות גדולה היא מחשבה זו, - אלא כל השכר בעולם־הבא, מתהוה ונוצר אך ורק מעולם־הזה, ויותר מעולם־הזה אין לו בעולם־הבא כלום, שמזה יקבל חיותו לנצח נצחים.
הלא כי ממצוה־קלה זו, אשר היא סוף־סוף אך ורק מעשה פשוט, גרעין קטן וקל, מזה נצמח אילן יפה כזה, נהדר ונשגב למאד, בלי קץ ובלי גבול, - כי כל־כך גדול הוא כח הצמיחה בזה־העולם, עד אין־שיעור ממש; על־ידי מצוה־קלה שעושה בעולם־הזה, צומח וגדל עולם־הבא, חיות לנצח נצחים!
ונמצא כי העולם־הבא הוא בבחינת תפוח משובח וטוב, אשר נמצאים בו כל הטעמים, וגם מתיקות גדולה למאד, וכמו שאמרו חז"ל )אבות ד, יז( "יפה שעה־אחת של קורת־רוח בעולם־הבא, מכל חיי )תענוגי( העולם־הזה".
רק חסרון אחד יש בעולם־הבא, כי כל הנועם והזיו של עולם־הבא מתהוה ונוצר אך ורק מעולם־הזה, שם חיים רק מן המוכן, ממה שהכינו בעולם־הזה, שם "מריקים השק", - מה שהוכן מכח סוד הצמיחה של עולם־הזה, - אבל עולם־הבא הוא "עקר", אינו מוליד כלום, בו לא תצמיח בשום־אופן, כי שם חסר לגמרי כח הצמיחה, אשר זה הכח נמצא רק בעולם־הזה, ומבלי כח הצמיחה, הלא מן הנמנע שיגדל.
וכמו הגרעין, אף שהוא מר, ואין בו טעם וריח, ולפעמים הוא בבחינת אבן ממש - ממנו נצמח ה"אילן עושה פרי"! והגרעין הוא הוא מקור הצמיחה!, - כך העולם־הזה, הוא גרעין מקור הצמיחה לעולם־הבא!
*
וזהו שהפליאו על־זה במדרש )במד"ר יט, א( זשאה"כ )איוב יד, ד( מי יתן טהור מטמא, - כגון אברהם מתרח, ישראל מעובדי־כוכבים )אומות־העולם(, העולם־הבא מעולם־הזה.
)ואף שלכאורה "אברהם מתרח" כולל גם־כן מעלת "ישראל", כי מעלת אברהם נמסרה גם־כן לבניו, אבל "ישראל מאומות־העולם" היא מעלה מיוחדת לישראל, - ונמצא כי ממקום משוקץ ומתועב, משם נצמח אברהם וישראל(.
ואמנם ענין זה פלא הוא, איך זה משיגים חיים, חיות וכל טוב, דוקא מן זה־העולם, - עולם־הזה הוא כולו חושך, ועולם־הבא כולו אור, - ונפלא לראות, כי כל הנועם שלעתיד־לבא, כל הזיו, הכל יוצא ובא מן החושך, מתוך ריבוי האפלה; דוקא מחושך של העולם־הזה, ממנו יוצא האור, ואין לו מוצא אחר.
לו היו שואלים לנו, באיזה מקום יאות לזרוע, בודאי שהיינו משיבים כי הזרע אשר מצמיח פירות נותני חיים לנפשות, ראוי הוא להזרע בארמונות וטירות מלכים, - אך המציאות היא דוקא להיפך, הזריעה היא דוקא באשפתות, באדמת הביצה והרפש, אשר כל מיני חלאה וטינוף ישנם בה, נרקבת בארץ, ואך משם יוצאים הגידולים, ומשם משיגים חיי נפש.
וכדרך זה, העולם־הבא, כל חיותו של אדם, הרוחניות הכי גדולה, יוצאת ונצמחת דוקא מן האשפתות, מן העולם־הזה, עולם השפל, מן כל סוד הרע, משם גדל הטוב. ואלמלא הוא, אין לכל הטוב.
וכהיום הרופאים המציאו שעיקר כח־הצמיחה היא בהקארע והליסקע, ואם יסירוה, לא יהיה כח הצמיחה עוד בהאילן או בהפרי.
ומשום כי אף שהגרעין יש בו מוח ומינים שונים ערבים לחיך, וכיוצא־בזה, אמנם באלו־החלקים אין בהם כח הצמיחה, רק בהקליפה, שהיא סרת טעם ממש.
וכאשר זורעים בקרקע, ונרקבים אותם החלקים הערבים והמוטעמים אשר בהגרעין, אזי כח הצומח שבהרקב פועל ומצמיח.
ועל־דרך־זה היא כח הצמיחה של "עולם־הבא מעולם־הזה"! - דוקא מעולם־הזה, משם יוצא וצומח הטוב; כל החיות והיניקה הוא דוקא מעולם־הזה, וסוד העולם־הזה הרי הוא מדת־הדין, שהוא עמל, יגיעה, קושי, יסורין, נסיונות; דוקא מתוך כל המצבים הקשים והכבדים, מזה משיגים עולם־הבא.
כי על כן, כל סוד השכר הוא דוקא עבור 'טוב' שעבר דרך מצב של קושי ונסיון.
וכפי מה שהוא עובר יותר ויותר דרך הקושיים והנסיונות, כן משיג וקונה יותר עולם־הבא.
והיינו כי אף שהרי כל עניני זה־העולם, הנם מרחיקים אותו מן הטוב האמיתי שהוא העולם־הבא, אעפ"כ הנה אדרבה, המקום אשר בו רבים המרחיקים אותו ממנו יתברך, הוא הוא המקום להיות זוכה בו, - וכפי עוצם כל המרחיקים והמעכבים, וכפי מה שהיה צריך לעמול ולהשתדל ביגיעו לבקעם ולעברם, כפי־זה משיג וקונה יותר עולם־הבא.
כי כך גזר "יחידו של עולם", ליתן טהור דוקא מן טמא, אם רק יעמוד כנגדו, להתנשאות מעליו, - ובלעדו אין לו ממה להצמיח.
*
וזהו שאנחנו אומרים )בברכת יוצר־המאורות( "זורע צדקות מצמיח ישועות".
כי בצדקה יש זריעה, וכמו שאמרו חז"ל )ב"ק יז. ע"ז ה:( אין זריעה אלא צדקה, שנאמר )הושע י, יב( "זרעו לכם לצדקה".
]ואמרו )ילקוט בראשית פב( אבותינו־הראשונים מפני מה זכו בעולם־הזה, ולימות־המשיח, ולעולם־הבא? - מפני שנהגו עצמן בצדקה, ע"ש כל אריכות הדברים במעלת הצדקה[.
כי ענין הזריעה, שנותן מתחילה הגרעין בארץ, ולכאשר יתקלקל וירקב ויפסד ויהיה כאין, אז יתחיל לצמוח, ויעלה מעלה.
וזהו ענין צדקה, שמאמין בהשם, ומוסר כל אשר לו, גופו וממונו, להשם־יתברך.
ומזה יצמח כל הישועות, - כי בהנתן האדם להשם־יתברך, ובהמסרו אליו־יתברך כגרעין הניתן באדמה, יצמח מזה ישועות, היינו שהקב"ה יהא נותן מה שמוטל עליו.
וכל ענין הצדקה היא מדת־הדין, וכמו שנאמר )דברים טז, כ( צדק צדק תרדף, למען תחיה וגו', וברמב"ן שם מביא מדרשו של רבי נחוניא בן הקנה, צדק צדק תרדוף, זו מדת־דינו של עולם, )והיינו "עינוי"(, וכתיב בתריה "למען תחיה וירשת את הארץ", אם תדין עצמך, תחיה וכו' לעולם־הבא בצדק השני שהוא צדק עליון, והוא האור הגדול הצפון לצדיקים לעתיד־לבוא.
*
וכן הרי אין דברי־תורה מתקיימין באלו שלומדין מתוך עידון ומתוך אכילה ושתיה, ואין התורה נקנית אלא דוקא על־ידי יגיעה, וכאמרם ז"ל )מגילה ו:( יגעת ומצאת תאמין.
אבל אם הלימוד יהיה בריבוי תענוגים ועידונים, היא לא תצלח.
ולכאורה היה מן הראוי להיות, כי התורה, שהיא ממש מלאה מעדני מלכים ועונג, היתה ראויה להיות סמוכה אף בקנינה למעדני מלכים.
והרי אנו רואים בזה להיפך, כי היא אמנם נקנית בדוקא על־ידי יסורים ויגיעה רבה.
ואין זה מטעם שריבוי העידונים יהיו מונעים ומפריעים את שקידתו על תלמודו.
אלא שזהו עיקר ויסוד בהתהוותה של תורתו של האדם, אשר היא מבחינת עולם־הבא, שלא תתהוה ולא יזכה בה כי אם על־ידי יגיעה, שהוא עינוי גדול, יסורים, מדת הדין, שהוא סוד העולם־הזה, ומזה באה הצמיחה, ונצמח הפרי, - "מצמיח ישועות"!
וכמו שכתוב )תהלים קיח, כא( אודך כי עניתני )מלשון עינוי( ותהי לי לישועה.
קנד
הצמיחה אינה אלא מן הדברים הקלים לו לפי מצבו
 המשך
והנה מצינו אצל אברהם בהליכתו לעקידה, שהיתה אצלו מצוה קלה למאד, וכמש"כ )בראשית כב, ג( "וישכם אברהם בבקר ויחבש את חמורו", וחז"ל אמרו ע"ז )ב"ר נה, ח; מובא ברש"י( שחבש הוא בעצמו, ולא צוה לאחד מעבדיו, )אע"פ שהיה לו כמה משרתים(, שהאהבה מקלקלת את השורה, - כי משום השתוקקותו לקיים המצוה, רץ בעצמו וחבש את החמור.
ונמצא כי אצל אברהם־אבינו היתה העקידה קלה עוד יותר מן אשר אצלנו הקימה והעמידה לתפלה, שאין אנו משכימים לעמוד במרוצה, אלא עומדים רק בכבידות גדולה.
ומטעם שאברהם־אבינו נתגדל לא מהעקידה, כי אם ממצות הקלות אצלו מכבר.
וכבר אמר הרמ"ח לוצאטו )בדרך־עץ־החיים( כי חייבים להתבונן איך נתגדלו הראשונים, אבות העולם, שכך חשק השם בהם, מה עשה משה־רבינו ע"ה, מה עשה דוד משיח השם, וכל הגדולים אשר היו לפנינו, כדי שנדע גם לנפשינו לעשות כן כל־ימי־חיינו, ללכת בדרך אשר דרכו אנשי השם אלה אשר מעולם המה.
והנה אה"כ )תהלים יא, ה( "ה' צדיק יבחן", ופירשו במדרש )ב"ר לב, ג; לד, ב; נה, ב( משל ליוצר הזה, כשהוא בודק את הכבשן שלו, אינו בודק את הכלים )קנקנים( המרועעים, - למה, שאינו מספיק להקיש עליו אחת, עד שהוא שוברו, - ומה הוא בודק, בקנקנים ברורים )יפים(, שאפילו מקיש עליו כמה־פעמים, אינו שוברו, - כך, אין הקב"ה מנסה את הרשעים, אלא את הצדיקים, שנאמר "השם צדיק יבחן".
האדם אי־אפשר לו בשום־אופן להאמין כזאת, כי הרשעים הלא הם החוטאים ביותר, ולכאורה הרי נראה שנסיונותיהם גדולים למאד.
אבל אמיתן של דברים הוא, כמו שגילו לנו חז"ל הקדושים, כי לא הרשעים נסיונותיהם גדולים, אלא בהיפך, אך ורק הצדיקים מנסה אותם הקב"ה בנסיונות גדולים, וכפי מיעוט צדקתו של אדם, כן נסיונו קטן, עד כי הרשעים אין מעמידים להם כל נסיונות.
כי את כל־אחד־ואחד בוחנים רק בקלות אצלו.
והרשע כשאינו עומד בנסיונו, שוב אין בוחנים אותו עוד, כי הלא רק צדיק יבחן ה'.
אבל הצדיק כשעומד בנסיונו, בעשותו מצוה־ קלה פעם אחת, בהשליכו מעליו את הכבידות־המועטת אשר מעכבת עליו, שוב בוחנים אותו שנית בדבר שיש בו טורח וקושי יותר מבראשונה, אשר לאחר שכבר בקע ועבר את נסיונו־הראשון, מעתה כאשר יפגשהו יצרו שנית, ויזדמן נסיון לידו, הרי לפי מצבו עתה, כבר יקל עליו לאזור־חיל לעמוד בנסיונו, אע"פ שנסיונו־השני כבד יותר מן הראשון.
וכן הלאה, כאשר יעמוד בנסיון־השני, שוב בוחנים אותו בשלישית בדבר שיש בו טורח הרבה יותר מן הראשונות, אשר הוא לפי מצבו עכשיו, לאחר שכבר אזר חיל וגבורה לבקוע את הראשונות, וכבר שבר איזו מחיצה המפסיקה בינו לבין קונו, שוב כבר תרדוף נפשו אחר המצוה־הנוספת שנזדמנה לידו, למהר לרוץ להחיש מעשהו לאחוז בה ולעשותה, אף כי תהיה עליו לטורח רב, כי לפי מצבו עכשיו כבר קלה היא אצלו.
וכן הלאה והלאה, לאט לאט, יוקלו עליו נסיונות יותר כבדים ויותר קשים, - עד אשר אחריתו ישגה מאד, שהעקידה, שהיא בעצם מצוה כבדה עד מאד, נעשתה קלה אצל אברהם־אבינו ע"ה.
ולעולם בוחנים אותם בדבר שהוא קל אצלו, כי יותר מקלות אין.
והמצוה הכבידה והקלה - הכל לפי מצבו שלו.
כי אצל אברהם־אבינו, גם העקידה היתה קלה, עד אשר אחז"ל שבעצמו חבש את החמור מרוב השתוקקותו לקיים המצוה.
קנה
צדיקים נדמה להם כהר־גבוה
 המשך
והנה אף שמתבאר מדברי חז"ל שהעקידה היתה קלה אצל אברהם־אבינו ע"ה, כי מים רבים לא יוכלו לכבות את האהבה לבוראו, בכל־זאת מזכירים אנו את זכות העקידה.
ולכאורה הלא לנו בזה תמיהה גדולה, כי מאחר שהרי אברהם־אבינו ע"ה, הלא כבר הוקלה עליו כל עבודתו את בוראו, עד אשר העקידה היתה גם־כן קלה אצלו, אם־כן במה עדיפא העקידה משאר הקלות שקיים אברהם־אבינו?
אמנם אם כי אכן נכון שאצל אברהם־אבינו ע"ה היתה העקידה קלה, בכל־זאת הרי העקידה־עצמה הלא היא כבידה במציאותה, ורק אצל אברהם־אבינו היתה נחשבת לקלה מחמת שכבר קיים הקלות, מחמת הקלות שקיים עד למדריגה גדולה כזו, שגם העקידה קלה אצלו היתה.
אבל מה שנוגע להשכר, קיבל אברהם־אבינו שכרו לפי כבדות העקידה במציאותה.
כי מה שהיתה העקידה קלה אצלו, הלא הוא־עצמו הנהו זה אשר גרם זאת לעצמו במעשיו שמכבר, ומפרי מעלליו הראשונים הוא, באשר טרח ויגע לאזור חיל וגבורה לעמוד נגד יצרו ולמשול בו, ובזה הסיר כל הקושי והכבידות, עד אשר עתה הנהו כבר הולך על דרך־כבושה ומסילה־סלולה.
*
וזהו שאמרו חז"ל )סוכה נב.( לעתיד לבא מביאו הקב"ה ליצר־הרע כו', - צדיקים נדמה להם כהר־גבוה, ורשעים נדמה להם כחוט־ השערה וכו', צדיקים בוכין ואומרים היאך יכולנו לכבוש הר גבוה כזה, ורשעים בוכין ואומרים היאך לא יכולנו לכבוש את חוט־השערה הזה.
כי אצל אברהם־אבינו ע"ה, לפי מצבו אחרי כל הנסיונות שבקע ועבר, הלא היה יכול לעלות בדעתו לחשוב, כי העקידה קלה למאד, אבל לעתיד־לבא מראים האמת כמו שהיא.
וכאשר יראה הכבידות שבמציאותה, יהיה בוכה מתוך שמחה וגילה, ויפליא על עצמו, איך היה יכול לכבוש הר גבוה כזה, ואיך נעשה לו קל, - כי באמת הלא העקידה היא מהכבדות, ונעשית אצלו כקלה.
ועל־פי ההר־הגבוה אשר מראים להם באחרונה, על־פיו ודאי משלמים להם, כי פרי מעלליהם הראשונים יאכלו.
ורשעים יהיו בוכין איך לא יכולנו לכבוש את חוט־השערה הזה, - כי אף שלפי מצב הרשעים, אחר שכבר הרבו לפשוע ולמרוד, ידמה להם כי מה שהנם הולכים וחוטאים הוא מפני שעומדים לפניהם נסיונות קשים־וכבדים, עד אשר כמעט כבר נמנע מהם להלחם עם הרע, וכמעט אנוסים המה כבר בעשייתם את כל מעשיהם־הרעים, - אבל לעתיד־לבוא מראים להם האמת כמו שהיא, כי אין לפניהם שום כבדות אשר קשה לעמוד בה.
כי מאחר שמתחילה, הרי בדברים־קלים לא עמדו בנסיונם, להיות משליכים מעליהם את הכבדות המועטת־ביותר אשר מעכבת עליהם, הרי בכל־ימיהם נשארו רק עם אותה הכבדות המועטת־ביותר שעמדה לנגדם בשעת ההתחלה, ויותר מזה שוב לא נבחנו, לבחון אותם בדברים שיש בהם כבדות נוספת יותר מבראשונה, וכנ"ל.
ועל־זאת הנם ודאי מצטערין ובוכין, על אשר היצר־הרע שלהם הלא הוא־במציאותו הנהו קל למאד, חוט השערה, כל דהו ממש, עד כי כמעט שאין להם יצר כלל, ואיך לא כבשוהו.
*
וליום־הדין הבא־עלינו־לטובה, תרופה גדולה בעד מכתינו, להתעסק בקלות, שמזה יהיה לנו צמיחות גדולות ונוראות, שנושע בכל, - "זורע צדקות, מצמיח ישועות"!
קנו
אמונה, ואי־אמונה, - קירוב, וריחוק
 ליל ש"ק נצו"י, כ"ג אלול
כבר מדברים אנו זה תמיד, כי לא כמו שסוברים וכאשר מוסכם הוא בעולם, שמתוך ההבנה על־ידי חקירות אמיתיות, מזה נובעת האמונה, - וכשאינו מבין, מחמת חקירות כוזבות, אשר הם הובילוהו לטעויותיו, אזי אינו מאמין, וכופר, - אלא שסוד הכל הוא בקירוב וריחוק.
כי בהיותו קרוב, אשר לו אלקים קרובים אליו, בקרב הארץ, השוכן אתו בתוכו, ובהיותו משפילי לראות, יראהו עין בעין, וישר יחזה פנימו, מבלי כל כסוי המבדיל ומפריד מלהיות רואהו וממשש אותו בחושי הגוף הפשוטים, ולהיות דבק בו מבלי כל חוצץ ומפסיק, - אזי יש לו שייכות עמו, ומאמין בו, וממילא גם מבין היטב.
אבל כאשר ישורנו ולא קרוב, ונפלאת היא ממנו, ורחוקה היא, ובשמים היא, אזי אף אחרי ראותו הכל בהיר במו עיניו, ואף אחרי שמעו הכל ברור במו אזניו, אחר־כל־זאת, כיון שמרחוק השם יראה לו, כדיוטגמא ישנה, אשר אע"פ שהיא קרובה בפיו, אעפ"כ רחוקה היא מכליותיו, ממילא אף אחר הכל, עדיין אינו מאמין, ועדיין אינו מבין, כי הוא ראה יראה ולא דעת לו, שמוע ישמע ולא תבונה לו.
כי מן הנמנע הוא להיות יודע ומבין דברים אשר לא הווים בעולמו, ואשר אין כל שייכות אליהם, וכענין "אילו ידעתיו הייתיו", - כי הידיעה וההויה אחת הן, וכל אשר איננו בהויה, איננו בידיעה, וכל ידיעותיו והבנותיו אשר אינם לפי תומו, אלא כל השגתו בהם היא רק מצד מושכלותיו, על־ידי חשבונות וחקירות, כולם הנם רק דמיונות כוזבים אשר בהם מפתה שכלו אותו לחשוב עצמו למאמין, ולא דברים אמיתים אצלו כלל, כי רק בלשונו יכזב בהם, ולבו לא נכון עמהם.
וזוהי הסיבה שאין אנו מבינים ענינים גבוהים, שאין זה מצד גודל ההשגה, אלא העיקר הוא מצד שאיננו נמצאים והוים בענינים האלו.
*
והנה מצינו באברהם־אבינו ע"ה )בראשית טו, ו( שמשבח אותו הקב"ה על "והאמין בהשם", ואמר על־זה הפסוק )שם( "ויחשבה לו צדקה", "הקב"ה חשבה לאברהם לזכות ולצדקה על האמונה שהאמין בו" )רש"י(.
ומאידך, במשה־רבינו ע"ה מצינו, שנאמר עליו )במדבר כ, יב( "יען לא האמנתם בי" וכו'.
ולפי מה שאנחנו מורגלים להיות סבורים, שענין אמונה היינו ענין של בירורים, ענין של ידיעה בעלמא, לפי־זה אמנם מן הפליאה והתמיהה, איך אפשר להבין כזאת, מה שייך שם, במצב של האבות־הקדושים, ענין של אמונה, מאחר שהרי הם הלא היו "רגלי המרכבה", כמאמרם ז"ל )ב"ר פב, ז(, וראו הכל, ולא חסר להם כלל בבירור הידיעה.
וכן משה־רבינו ע"ה, מאחר שהרי נאמר עליו )במדבר יב, ז( "בכל ביתי נאמן הוא", - והלא "נאמן" נקרא מי שמכניסים אותו בכל האוצרות והסגולות, וכלום לא מעלימים ממנו, - אם־כן איך שייך לומר עליו "לא האמנתם בי"?
איך־זה סוף־כל־סוף מתאים "לא האמנתם" - עם "בכל ביתי נאמן הוא"?
אכן לפי דברינו יובן היטב, כי מאחר שלא בבירורי ספיקות ח"ו עסקינן, אלא הכל תלוי בקירוב וריחוק, ממילא כבר מובן כי אף שבודאי שהיה משה־רבינו מאמין גמור בתכלית, וכל רז לא אניס ליה, אעפ"כ עדיין שייך שבאיזו חוט־השערה תהא עליו תביעה "יען לא האמנתם בי", לומר שהיה חסר עדיין בקירוב האמיתי והשלם.
קנז
נס נגלה, ונסתר
 המשך
והרמב"ן )בראשית יז, א; שמות ו, ב( כתב, שהקב"ה נראה לאבות־הקדושים בשם ש־ד־י, אשר בו הוא מנצח מערכות מזלות השמים, ובו יעשו עמהם נסים גדולים, שלא מן הטבע, לעזור צדיק, להציל ממות נפשו, או להכרית רשע, ]שבעשותו המצות, יצליחנו שכרו, ואם יעבור עליהם, יכריתנו ענשו, הכל בגזירת עליון[, - כי כל אלה נסים שיעשה השם בשמים ובארץ, אלא שאין בהם שינוי מפורסם ממנהגו של עולם, והם נסים נסתרים, יחשב לרואים שהם מנהגו של עולם.
כי האבות, היה גלוי השכינה להם, והדיבור עמהם, במדת־הדין וכו', ונהג עמהם בה, - אבל עם משה־רבינו יתנהג ויודע במדת־הרחמים.
כי הנסים הגלויים שהיו נעשים על־ידי משה־ רבינו במצרים, בעשר המכות, ובקריעת ים־סוף, והמן, והבאר, וזולתם, שהם מופתים משנים הטבע בפירסום, הם שיעשו בשם המיוחד, מדת י'ד'ו'ד, אשר בו נהיה כל הוה.
וזוהי הנהגה אחרת, לגלות מסתריו שיהיו הכל בגלוי, באתגליא ולא באתכסיא.
וזהו סוד הנסים, לגלות מה שהיה בנסתר, בכח ולא בפועל, שיהיה בגילוי ובפועל גמור, שאין זולתו ובלתו, עד שכל הכחות כאין וכאפס, ולא יהיה שום צל וסתר, ממה לטעות. - ובזה בחינות הרבה. וזהו הכל מדריגות בקירוב עצמותו ית'.
הנה כי גם עם האבות־הקדושים, היתה כל ההנהגה נסית, אך לא גלויה, אלא הנהגה של הסתר־פנים; נסים נסתרים, טבע.
וזה הביאור בפסוק )שמות ו, ג( "וארא אל אברהם בא'ל ש'די", שאברהם־אבינו הכיר את הנסים נסתרים, וד' נהג עמו בדרך נסים נסתרים, ואף בהם ראה והכיר אברהם־אבינו את שליטתו ויחודו, כי לא עזב את הארץ, והוא אדון כל, ולו השליטה בעולמו.
אבל במצרים היה צריך להראות נסים גלויים.
והרמב"ן )שמות יג, טז בסוף פרשת בא( מבאר, כי האותות והמופתים הגדולים, בשינוי מנהגו של עולם וטבעו, הם עדים נאמנים באמונת הבורא, - ומן הנסים הגדולים המפורסמים אדם מודה בנסים הנסתרים.
והיינו שענין הנסים הגלויים שבמצרים, הוא להראות כי ד' משדד מערכות אפילו בטבע, - להכיר בנסים נסתרים.
ואין הכונה שבנסים־נסתרים חסר לנו הוכחה שאין עוד, והנסים־גלויים נצרכים המה בכדי לברר ולהוכיח על הנסים הנסתרים.
כי בעצמם של הנסים, אין שום הפרש וחילוק, ומי שהנהו זך, ויש לו עין רואה, הלא גם בנס־נסתר יראה נכון היטב את יחודו, - כי גם נס־נסתר הוא באמת כנגד טבעו ומנהגו של עולם, והרי נסים־נסתרים גם־כן מתהוים על־ידי שם ש־ד־י, וכמש"כ הרמב"ן )שם(.
אלא שמדידת ענין נגלה ונסתר הוא בזה, - אם הכרת הנס הוא גלוי לעין כל תיכף בהבטה ראשונה, מבלי שום עיון ומחשבה כלשהי, כי ברחובות יתן קולו, עד אשר מן הנמנע לתלותו במנהגו של עולם, לבלי לראות שם את הנהגת יחודו יתברך, - וזהו הנקרא התגלותו יתברך בהארת פנים.
או שבכדי לראות את הנס, צריך לזה קצת תשומת־לב והתבוננות ועיון, ומבלי עיון יש עדיין איזה מקום חלות של טעות, לתלות בטבעו ומנהגו של עולם.
דאם בכדי לראות את הנס, צריך לזה אפילו רק איזו ההתבוננות הכי פחותה, שימת לב הכי קטנה, הרי כבר יש מסך דק המסתיר וחוצץ בעד יחודו, והריהו כבר "נס נסתר", מצב של הסתר פנים, מצב של חושך.
קנח
ד' הוא האלקים
 המשך
ומש"כ הרמב"ן, כי "מן הנסים המפורסמים, אדם מודה בנסים־הנסתרים", היינו להורות ולהודיע על סוד הנהגת השי"ת בהעולם, שהיא בדרך שכר ועונש, משכיר ומעניש, שהוא מדת אלקים; השגחה ושכר ועונש על כל דבר־קטן.
ובשביל־זה היה כל יציאת־מצרים בדרך שכר ועונש, כי נענשו המצרים, ונתן שכר טוב לעמו ישראל, שזהו מדת אלקים.
וזהו כל הוראת יציאת־מצרים, לא לדעת ולהכיר את הנסים, כי אם להיפוך, שמהנסים, והיינו מדת "י'ד'ו'ד", שהיא בחינת נסים גלויים, מזה נכיר מדת "אלקים", היינו שהוא עשאנו, ולו אנחנו עמו, והוא מלכנו, ואנחנו עבדים לו.
ויש להבין הדברים רק בבחינת מה שנצטוינו לדעת ולהשיב אל לבבינו, כי "י'ד'ו'ד הוא האלקים" )דברים ד, לה־ט; עי' מ"א טו, לט(, והיינו כי י'ד'ו'ד שהיא מדת־הרחמים, היא היא עצמותה של מדת־הדין, כי שתי המדות אחת הן.
והיינו לומר כי אפילו "אלקים", הוא "י'ד'ו'ד", אפי' שהוא טבע ונסתר, אשר "יחשב בהם לרואים שהוא מנהגו של עולם", ולכאורה יש מקום לטעות שעזב י'ד'ו'ד את העולם ביד הטבע, אפילו זה הטבע, הכל מי'ד'ו'ד, אין עוד מלבדו.
ובניסים־גלויים הרי רואים הכל שה' הוא אחד, ואין בלתו, - ומכירים זאת בבחינת האור, שנראה לכל יחודו ושאין בלתו, מבלי כל שאלות וקושיות, אלא הכל חלק, באין אף כל מקום לטעות.
וגם בכל בריאת ההסתר־פנים, בחשך, שהקב"ה הסתיר עצמו שיהיה יכולת לאדם לטעות שהוא אינו נמצא שם, שם גם־כן צריכים לראות כך, להכיר שאין זולתו ואין בלתו.
והיינו כי מהסתר־פנים צריכים לבוא להארה, לא פחות מהארת־פנים עצמה; להשיג אמונה בלילות, בעת החושך, לא פחות מאשר מן החסד של בוקר, ואולי גם עוד יותר, כי יתכן מאד, שבמדת־החושך תמצא יותר הנהגה, יותר אור, מן אשר תמצא בעצמו־של־אור!
עד כי לא רק שהטבע לא יהיה אצלו כמחיצה המבדלת ומפסקת מלראות את יחודו, אלא להיפך, כי בראייתו את כחות הטבעיים עצמם, בהם יהיה רואה עין בעין את הלמעלה מן הטבע.
וכמו שאין חילוק בעצם הדבר, אם אור מאיר עליו, או חשך מחשיכו, כמו־כן אין שום חילוק ביחודו ית', וכמו שיחודו ניכר במדת י'ד'ו'ד, בנגלה, ובהארת־פנים, כמו־כן יחודו ניכר גם־כן במדת אלקים, הסתר־פנים.
וכל עבודת האדם היא, להכיר בנסים נסתרים, להכיר שאין מהלך בטבע.
וזהו ביאור "ה' הוא האלקים", - דהיינו, "י'ד'ו'ד" - שהוא הארת־פנים, מדת־הרחמים; - "הוא אלקים", - גם בהסתר־פנים, שם גם־כן הוא יחיד ומיוחד, אשר ניכר בחוש מפאת המדה של הסתר־פנים וכמש"נ.
וזהו רק בשם "מלכנו", היינו שנצא משבילי חכמותינו ורעיונינו אשר כבהמות נדמו, בהיותם הולכים וסובבים אך ורק על ידיעת עצמם, ]עם כל אשר שלוב וקשור עם הקיום והחיות שלהם[, אשר הם עם חכמתם אחד הם, והנם ככל כח הנמתח והולך ופועל ועושה את שלו, ללא כל ידיעה והשגה במישהו זולתו, ואף גם את עצמו אינו יודע, - לצאת מזה הלאה, לבוא לידי מדרגה האנושית, "להבין ולהשכיל", אשר נכיל בקרבנו איזושהי הכרה במציאות של נסתר ונעלם, אשר אין לנו שום דרך ואופן להיות באיזו בחינה עם מציאות עצמיותו, במקומו, לראותו ולהשכילו ולדעת אותו, - כי לא נוכל לדעת יותר מן השכלת ההכרה, אשר מתוך ההתבוננות ביצוריו ופעולותיו ומעשיו, נבוא לבקש ולחפש את בעל היצירה והפעולה, להכירו וליראה מלפניו, - להכיר ולידע כי יש אדון גדול ונורא, ואנחנו עבדים לו, באופן שאין לנו על עצמינו שום אדנות ובעלות, ואין לנו חפשיות ויכולת לעשות כרצונינו, אלא מוכרחים גדולים אנחנו במעשינו, ומחוייבים בעל־כרחינו, נגד רצונינו ודעתינו, לעבדו מפני מלכותו עלינו.
וכל עבודתינו אליו־יתברך היא רק בשם עבדות, דהיינו בקושי ובהסתר פנים, - ואם־כן אין זאת כי אם בגדר מלך ועבד.
קנט
ומלכותו בכל משלה
 המשך
כי כמו שיש שפה־ולשון למדת־הרחמים, - ש"האין עוד" בא לידי ביטוי על־ידי הארת־פנים, שרואים הכל על־ידי הכרה שעל־ ידי האור הלזה של הארת־פנים, - כמו־כן יש שפה־ולשון של מדת־הדין, שהביטוי של מדת־הדין היא הסתר־פנים.
והשפת־דיבור הזו, היא שפת־דיבור נפרדת ומיוחדת לעצמה, שהיא מדה־ כזו שגם חושך של האדם יכיר וילמוד דעת, גם גוף האדם יבין ויכיר שיש לו אדון ופטרון.
כי יסוד גדול הוא, שהחכמה אינה שפת־לשונו של הגוף, הגוף אינו מבין שום חכמה, ואליו צריך לדבר בשפה אחרת לגמרי.
ולא יכול להיות באופן־אחר, כי אם במדת אלקים, מדת המשפט, שכר ועונש, ולא במדת י'ד'ו'ד.
וכמו אמרינו )אחר קריאת־שמע, בעזרת אבותינו( "ברום עולם מושבך", ששם הארת־פנים, ומאידך, "ומשפטיך וצדקתך - עד אפסי ארץ".
כי כמו שיש מדה הנכללת בשם "מושבו", אשר זהו "ברום עולם", כן יש עוד מדה הנכללת בשם נפרד ומיוחד לעצמו, הלא הוא שם "משפטו", אשר המשפטים, מדת־הדין, העונשים, הם מורים ומראים, ומזכירים ומכריחים לקבל עליו עול מלכותו יתברך, ]בציור: אם רואים שעושים סדר ומשטר בבית, הרי זה מורה שבעל־הבית נמצא שם. כן סדרי הבריאה מורים על התקרבותו של הבוי"ת להבריאה[.
והוא מדת מלכות, ובמדה הזאת אנו מתנהגים, - פה־בעולם־הזה מקום השכינה הוא ה"משפטיך", ואין לנו כאן שום עסק עם ה"ברום עולם מושביך".
כי סוד הבריאה הוא סוד של מדת משפט, והוא השם שלה.
עה"פ )דברים ד, לט( "וידעת היום והשבות אל לבבך כי ד' הוא האלקים בשמים ממעל ועל הארץ מתחת אין עוד", תרגם אונקלוס: "ארי ד' הוא אלקא ד'שכינתיה' בשמיא מלעילא, ו'שליט' על ארעא מלרע", שני שמות מיוחדות, ב"שמים ממעל" שם אחד, ו"על הארץ מתחת" שם אחר, הוא סוד של 'שליט', מדת המשפט.
זהו )תהלים קג, ט( "ד' בשמים הכין כסאו, ומלכותו בכל משלה", יש ענין של 'בשמים הכין כסאו', ויש עוד ענין של 'ומלכותו בכל משלה', שליטת מלכותו, קדיש על ארעא עובד גבורתיה.
וזהו מדת ההשגחה, אשר רואים בעולם־הזה השגחה מכוונת, לתת לכל איש ואיש כדרכיו וכפרי מעלליו, זהו נקרא ממשלת מלכותו ית'.
וזהו סוד ההשגחה פרטית, וזהו סגולת ישראל על כל העמים, וזהו סוד כל התורה כולה.
*
ובאמת מתחילה עלה במחשבה הרצון "לברוא את העולם במדת־הדין" לחוד, וכמבואר ברש"י )בראשית א, א(, והיינו שהיה הרצון שיבינו על־ידי מדת־הדין את התכלית האמיתי, היינו מלכותו, שימליכוהו עליהם ע"י מדת־הדין.
אבל "ראה שאין העולם מתקיים במדת־הדין", מפני שיקשה מאד להבין זאת ע"י מדת־ הדין, ולכן "הקדים מדת־הרחמים", י'ד'ו'ד, נסים גלויים, "ושיתפה למדת־הדין", להורות שגם בניסים־נסתרים נמי הוא השליט הוא ואין עוד.
ומפאת השפת־דיבור והביטוי שהוא מדת־ הדין של הסתר־פנים, מזה צריכים לעמוד ולהתודע על כל זה.
*
בא וראה, פרעה מלך מצרים, בהתייצב יוסף־ הצדיק לפניו, אמר )בראשית מא, לט( "אחרי הודיע אלקים אותך" וכו', - הרי נראה בעליל כי גם פרעה־הרשע היה מבין את מדת "אלקים", ומודה בו.
ורק את "השם המיוחד" לא היה יודע, וכמש"כ )שמות ה, ב( שאמר "מי י'ד'ו'ד אשר אשמע בקולו", וכמבואר הכל ברמב"ן )שמות ה, ג(.
וממילא הסתעף מזה, כי היה חסר אצלו גם־כן בהבנת שם "אלקים", שלא היתה בהירה אצלו, רק באופן הטבעי, - יען שלא היתה לו ההכרה שהוא אין עוד, וממילא יש מקום לטעות שעזב ה' את הארץ, עד שהיה לו מקום־לטעות שאין עוד מקום לכל שכר ועונש וכדומה.
ועל־זה סובב יציאת מצרים בכלל ובפרט, שהראנו שאין עוד מלבדו, ואנחנו עבדים לו, מפני שאנו מוכרחים. וזהו סוד מדת אלקים, שהוא מכריחנו, והוא המלכות האמיתי.
קס
עומק סוד המלכות
 המשך
ומצינו אצל הכלל־ישראל במצרים, כאשר משה ואהרן אספו את זקני בני ישראל לאמר, כי פקד השם את בני־ישראל וכו', נאמר שם )שמות ד, ל־לא( "ויעש האותות לעיני העם. ויאמן העם וגו' ויקדו וישתחוו".
ואחרי־זה, בקריעת ים־סוף )שם יד, לא( נאמר עוד־פעם "וירא ישראל את היד הגדולה וגו' ויאמינו בהשם".
וכבר רבים שואלים, מה חידש כאן המקרא שעכשיו האמינו בהשם, והרי גם לפני כן, עוד במצרים, כבר זכו לדרגת הכרת האמונה, שנאמר עליהם "ויאמן העם", ומה גם כי הלא הקב"ה בעצמו משתבח עמהם, ואומר )ירמיה ב, ב( "זכרתי לך וגו' לכתך אחרי במדבר בארץ לא זרועה", - הרי היו מאמינים גדולים מאד.
ומה זה שבקריעת ים־סוף חזרה ונשנית ענין אמונתם בהשם?
ונתבאר בדברינו פעמים הרבה, כי לפי מה שאנו מורגלים להיות סבורים, שענין אמונה הוא ענין של בירור ידיעה, לפי־זה אכן אינו מובן מה שייך לומר עכשיו "ויאמינו", אחר שכבר לפני־כן לא חסר להם כלל בבירור הידיעה.
אכן מאחר שלא בבירורי ספיקות ח"ו עסקינן, כי אם להאמין בו להמסר אליו וליתן לו לפקדון כל מה שיש ביכלתו בגופו ונפשו, - מעתה הרי מובן כי הכרת האמונה יש בה בחינות ודרגות עד אין סוף, והכלל־ישראל היו הולכים ועולים בזה מדרגא לדרגא יותר עילאית, והוא אשר חזר הפסוק ושנה "ויאמינו בהשם".
והנה אף שכבר העיד עליהם הפסוק כי אמנם באו כבר לאמונה אחר אמונה, - עם־כל־זה, הנה ההכרה האחרונה, כשהגיעו על הים למדרגת שירה, היתה "מלכותך ראו בניך", שהכירו שיש כאן "מלך", וכאמרם )שמות טו, יח( "ד' ימלוך לעולם ועד", דהיינו שהבורא הוא בבחינת מלכות, וכל הנהגתו הוא על דרך־זה.
ובידענו שגם בתחילת התלמדותם, כבר נתנו מעצמם קרבנות גדולים, שלא אמרו האיך נצא למדבר בלא צדה, אלא האמינו והלכו כמש"נ )ירמיה שם( "זכרתי לך וגו' לכתך אחרי במדבר, בארץ לא זרועה", מזה נוכל להבין כמה גדולה היא בערכה ההכרה בבחינת 'מלכות'.
כי מלכות־שמים אין ענינה כי יש מלך בשמים, אלא שהוא־ית' בהתגלות לפנינו, המלך כאן אתנו ממש, "מתהלך בקרב מחנך" )דברים כג, טו(.
ומשמע כי זאת לא זכו ישראל במצרים, כי לפי רום ערכם, ולפי רוממות דרגת 'מלכות', עדיין לא הי' אצלם קבלת מלכות שמים בשלמות.
עד שבאו לקריעת ים־סוף, ואז אמרו )טו, ב( "זה א'לי ואנוהו", שהיו מראין אותו באצבע, ראתה שפחה על הים מה שלא ראה יחזקאל בן בוזי, - ורק מ"ההוראה באצבע", מזה יצא אשר "על שפת הים יחד כולם הודו והמליכו ואמרו )טו, יח( ה' ימלוך לעולם ועד", שזהו קבלת עול מלכות שמים.
אבל מקודם, ביציאת־מצרים, עם כל הנסים והנפלאות שהיו שם, עדיין לא היו יכולים להשיג זאת כל־כך במדת מלכותו.
הרי מכאן לראות נוראות הענין, שאמנם כן, עד כדי־כך עמוק הוא הסוד של מלכות שמים, כי אחרי כל הגדולות והנפלאות שהיו ביציאת־מצרים, עדיין אין זה מלכות.
ואחר כל־זאת, שכבר "מלכותו ברצון קיבלו עליהם", - עם־כל־זה, לא הגיעו עדיין בהשגה כל־כך עד ליחוד הגמור במלכותו יתברך טרם מתן־תורה.
כי ביציאת־מצרים הראה לנו השי"ת בחוש, שכל הכחות כאין וכאפס. וראינו שיש מושל על כל בעלי כח וגבורה המושלים בקרב תבל, וכולם סרים למשמעתו ועושים רצונו.
ובמתן־תורה נאמר )דברים ד, לה( "אתה הראית לדעת כי ה' הוא האלקים, אין עוד מלבדו"!
היינו כי ענין קבלת־התורה היה כל־כך גלוי, בלי שום מקום לטעות, שראינו בחושינו את המלך האמיתי, וכל הכחות אין להם כח כי אם ברשותו, ואין עוד מלבדו.
*
ובדברינו עתה, מבואר זה היטב, כי אמנם דרגות רבות בזה, - ומפני שכל־כך קשה להבין במדת־ההסתר־פנים, במקומות החושך והסבל והיסורים, שנראה ח"ו כאילו עזב את העולם, - ולהגיע לתכלית הגמור, להקירוב הגמור, עד שיוקבע היחוד הגמור, כי שם הוא גם־כן נמצא, ושם גם־כן הוא־ית', ואין עוד מלבדו.
עד כי גם בהתקרבותם ביציאת־מצרים ובקריעת־ים־סוף, לא היה סגי, ולא הגיעו עדיין לתכלית הגמור, וחסרו עוד בההתקרבות.
רק עד ההארת־פנים השלמה במתן־תורה דוקא, שזהו גם־כן סוד השגחה פרטית כל־כך, עד שהקב"ה "מלמד תורה לעמו ישראל".
ורק הודות לזה, בכחו של הכלל־ישראל לסבול כל הצרות והיסורים בתוככי כל ערפלי החושך.
כי אחרי אשר "אתה הראית לדעת", וידעו כי ד' הוא האלקים ואין עוד מלבדו, - הנה הם עומדים באמונתם.
*
וגדולת אבותינו־הקדושים היתה, שהמליכו את הקב"ה על עצמם, לימשך בכולם לדעתו ורצונו יתברך, לישא עולו, ולהיות עבד לו.
וכל העסק עמהם יצא מגדר אמונה, ומזה הוא שלא הרהרו אחר מדותיו )רש"י שמות ו(.
ותכלית כל הענינים הוא, לבוא למדרגת אמונה, היינו שאין להם טעמים אחרים בעניניהם, כי אם מאמינים בו, וזהו גדר עולו ית'.
ומדה־זאת מסתעפת עם מדת מלכות, כי נושאים רק עולו ית', וזהו ומלכותו ואמונתו לעד קימת.
וזה גם כוונת מה שאמרו חז"ל )נדרים לב:( באברהם־אבינו, מתחילה המליכו הקב"ה על מאתים ארבעים ושלשה )רמ"ג( אברים, ולבסוף המליכו הקב"ה על מאתים ארבעים ושמונה )רמ"ח( אברים, על כל אבר ואבר.
היינו שהיראה מפני מדת־הדין שהיא מדת מלכות, נכנסה וחדרה וחלחלה כל־כך, עד שכל אבר ואבר היה חדור )דורכנעדרונגען( במדת מלכותו; כל אבר ואבר הרגיש כי ד' לפניו בכל מקום ובכל דבר; אין נעשה מאבר־שלו דבר שהוא מתנגד לד', מפני כי ד' מלך עליו.
ומצינו בחז"ל )סנהדרין קז.( בדוד מלך־ישראל, שאמר לפניו, רבש"ע, מפני מה אומרים "א'לקי אברהם א'לקי יצחק וא'לקי יעקב", - ואין אומרים "א'לקי דוד", - אמר, אינהו מינסו לי, ואת לא מינסית לי, - אנסך אם מולך אתה על כל אבריך.
וזה מעלת אברהם־אבינו ע"ה, אשר על־ידי השפת־דיבור וביטויה של מדת הדין־ והמלכות בלבד, היה די לו להבין ולהאמין עד התכלית האמיתי, ולא היה צריך כלל להגיע לזה דוקא על־ידי השפת־דיבור של הארת־פנים, שאין זה מדת מלכות, וכמו שיתבאר להלן.
קסא
דברי הברית - פתגמי קיימא
 שבת נצו"י בצהרים
והנה בתוכחה ויקרא )( ובפ' תבא )דברים כח, סט( נקרא: "אלה דברי הברית" כו', וחז"ל )ברכות ה.( אומרים ע"ז, נאמר כאן ברית וכו' מה ברית האמור במלח, מלח ממתקת את הבשר, אף ברית האמור ביסורין, יסורין ממרקין כל עונותיו של אדם וכו'.
ובאונקלוס תרגם: "דברי הברית, פתגמי קיימא", - שהוא מקיים, וכמו שבועה.
והנה חז"ל אמרו )אבות ד, ט( כל המקיים את התורה מעוני, סופה לקיימה מעושר, - זאת־אומרת כי קיום התורה הוא דוקא בעוני, - ומדוע באמת צריכים לקיים דוקא מעוני.
וכמו־כן ידוע המאמר )שאמרו החוקרים( כי "בנין הגוף חורבן הנפש", - ]ומובן שאין הכונה על הבנין האמיתי של הגוף, כי בנין־ כזה לא יהיה לעולם חורבן על הנפש[, - ומדוע באמת חורבן הגוף יהיה עי"ז בנין הנפש?
רק שזה הוא היסוד, שהכל צריכים להכנס תחת התוכחה, עד שאמרו חז"ל )חגיגה ה.:( "כל שאינו ב"והי' לאכול" וכו', אינו מהם", אינו מכלל ישראל, - הרי שכולנו צריכים אנו להכנס תחת התוכחה, ולקבל היסורים שהיא מדת־הדין, והשפת־דיבור והביטוי של מדת־ הדין, ה"ברית" שמתקיים, כמו שתרגם אונקלוס, כי זהו היסוד האמיתי המקיים לעד.
וכמש"כ )תהלים יט, י( "יראת ה' טהורה עומדת לעד", - ה"עומדת לעד" יולד ויתהוה על־ידי "יראת השם", אבל בתורה אין זו המעלה של "עומדת לעד", רק ביראת ה', ביראה, שהיא מדת מלכות.
וכמו שהביא רש"י )דברים כט, יב( על הפסוק )שם כט, ט( "אתם נצבים היום כולכם", שהקללות והיסורין הם מקיימין אתכם, ומציבין אתכם לפניו, - זה השגחה ושכר ועונש; הכרת אדם בשכר ועונש זה עמלו של אדם.
ובא הכתוב בפרשת נצבים )כט, יח(, לומר, שאם יהיה אחד ש"יתברך בלבבו לאמר שלום יהיה לי" כו', - ולא ירא וחרד מפני האלות והברית, - "לא יאבה השם סלוח לו".
כי בזה שאינו נכנס בתוכחה ובברית, ובזה שאינו שומע ומאמין לשפת־דיבורה וביטויה של מלכות, בזה הריהו פורק עול מלכות.
ועל־זה יש עונש מיוחד "ורבצה בו" וכו' "הקללות של נצבים", - כי המה רק על מי שהתברך בלבבו לומר "שלום יהי' לי" כו'.
נמצא שבפחד כל שהוא, שאדם מתיירא מפני מדת־הדין, כבר הוא נכנס במדת־מלכות.
ולהיפוך, באי־שמעו למדת הדין, הוא בכלל זה שמתברך בלבבו ואומר "שלום יהיה לי", - "ורבצה בו" וגו'.
וכמה גדולים דברים חכמים, הלא זה מה שאמר הסבא ז"ל, כי מי שמתיירא על זה גופא שאומר "שלום יהיה לי", זה גופא הוי בכלל מתיירא, שאינו שייך עוד לכלל זה שמתברך בלבבו לומר "שלום יהיה לי", - כי בזה ישים שכמו לסבול מדת־הדין, ובכן: והיה שכרו כנ"ל.
קסב
אם אין הכרח, אין זה מלכות
 מוצש"ק נצו"י
והנה הנסים הגדולים, הגלוים ומפורסמים, מורים על הנסים הנסתרים, - שנאמין בכל דברינו ומקרינו שכולם נסים, אין בהם טבע ומנהגו של עולם, אלא הכל בגזרת עליון, וכמש"כ הרמב"ן )שמות יג, טז(.
וכן מבואר בדברי הרמ"ח לוצאטו )בדעת תבונות( שכל ההשתלשלות בבריאה, הכל הוא להראות את ה"אין עוד", - שגילוי יחודו, זהו מה שרצה בו הרצון העליון, ועל־פי כונה זאת חקק חוקות נבראיו; וכל המסיבות אשר גלגל וסיבב, הם מה שצריך כדי לבוא לתכלית הזה, לגלות יחודו בפועל לעיני הנבראים.
והנה מצד עצם היצירה של בורא ונברא, מבורר לנו בפשוט התכלית והמכוון הגדול.
כי אם יש נברא, מורה שיש לו שייכות לבורא, ונברא ובורא המה מהשמות המשותפים, וכמו אדון, עבד, וכמו שאמרו )רבינו־בחיי בראשית לח, ל; סה"י לר"ת ש"א( אין מלך בלא עם.
וזה נראה וניכר כשהנברא משועבד להבורא, ויט שכמו לישא עולו, עול מלכותו, ולהיות מוכרח בתכלית ההכרחות.
וכמו שמצינו באדם־הראשון קודם החטא, שהיה מוכרח בכל מעשיו, ואם היה מוכרח הא מצינו שלאחר החטא היה לו הבחירה.
אלא צריך להבין את בחינת מדרגתו קודם החטא באופן־זה, - כי אף שהרי "כל הרוצה לצאת" מרצונו יתברך, 'יצא', כי הבחירה בידו היא, ובודאי במציאות יכול ויכול הוא להיות הולך שובב בדרך לב־רצונו, - אעפ"כ, מפאת מלכותו יתברך, מכחה הנהו אסור ומוכרח לבלי לצאת, מוכרח בתכלית ההכרח, עד אשר ממש בטבע אי־אפשר לו בשום־אופן לעשות היפך רצונו יתברך.
והנה רואים אנו להיפך, במי שנקרא בפסוק )קהלת ד, ט( "מלך זקן וכסיל", אשר עד כמה שהאדם מוכרח לקיים רצונו של מלך, יציית לאשר יצוהו נגד רצון העצמי שלו, רק מפאת שיש כאן שליטת מלך זקן וכסיל עליו.
הרי רואים אנו מה נקרא מלכות, כי מלכות זוהי הכרחיות, שגורמת הכרח למשועבד לה, - ואם אין הכרח, אין זה מלכות.
ומכל־שכן שעבוד עול מלכות שמים, היינו שנושא משא של הקב"ה. וזהו שהוא בבחינת עבד, ושמו של הקב"ה הוא אדון עליו.
*
והתורה נתינתה היה בבחינת הכרח, - וכמו שאחז"ל )שבת פח.( על הנאמר )שמות יט, יז( ויתיצבו בתחתית ההר, מלמד שכפה עליהם הר כגיגית, ואמר להם, אם אתם מקבלים את התורה, מוטב, ואם לאו, שם תהא קבורתכם.
כי מציאות התורה ומעלתה השלמה, הוא בדוקא כשהיא בתכלית ההכרח, בבחינת "כפה עליהם הר כגיגית", עד אשר אי־אפשר כלל להיות אחרת, - ולכן ניתנה על־ידי הכרח, להיות תחת ההר בכפיה כה גדולה!
כי יותר מהכרח אין לנו בבריאה, אשר זה הוא יסוד המלכות, סוד ההכרח, - ובהתורה לבד עדיין אין הם בתכלית המדה של הכרחיות, והיו צריכים עדיין להציבם תחת ההר הכפויה עליהם כגיגית, בלי אפשרות של נטיה כל דהו.
*
מלכות הוא מבלי טעמים, - אם אדם עושה מצוה, לא מחמת שהיא טובה עבורו מפני שום טעם, אלא בכונה נקיה להשי"ת, שהשי"ת צוה אותו, וגזר עליו, זהו מלכות!
בקצרה מלכות זוהי הכרחיות מבלי שום סברא.
ולכן "מצות לאו ליהנות ניתנו" )עירובין לא. ר"ה כח. נדרים פג:(, - כי רק לעולו של מקום ניתנו, יען שאנו אין לנו אלא עולו של הקב"ה.
ולכן אמרו חז"ל )רש"י ויקרא כ, כו; ספרי קדושים ט; ילקוט תרכ"ו( מנין שלא יאמר אדם, נפשי קצה בבשר חזיר, אי־אפשי ללבוש כלאים, - אבל יאמר, אפשי, ומה אעשה ואבי שבשמים גזר עלי, - תלמוד לומר )שם( "ואבדיל אתכם מן העמים להיות לי", שתהא הבדלתכם מהם לשמי, פורש מן העבירה ומקבל עליו עול מלכות־שמים.
הלא נורא מאד מה שדורשין מן אדם, - כי הלא ודאי שהצדיק געלה נפשו מאכילת בשר חזיר ומלבישת כלאים, ומכל מיני איסור שבתורה, ובפרישתו מן העבירה הנהו ממש מדושן עונג, - והנה דורשים ממנו, כי אל יתחשב עם זאת כלל וכלל.
כי בקיימו איסור אכילת בשר חזיר מפני שקצה נפשו בהם, ולא מחמת גזירת השם־ יתברך, אין זה מפאת ההכרח של עול מלכות שמים, ואין זה תכליתו.
אלא תכלית המצות כולם היא ליכנס בקבלת מלכות שמים, "לשמי", שמקיים רק מטעם ההכרח לחוד, "אפשי" אבל הריני מוכרח, אבי גזר עלי, ומלכותו יתברך אני מקבל.
קסג
אדם לעמל יולד, - לסבול עול תורה ומצות, ועול יסורים
 המשך
ולכן יובן עוד מאמרם ז"ל )סנהדרין צט:( אמר רבי אלעזר, כל אדם לעמל נברא, שנאמר )איוב ה, ז( "אדם לעמל יולד" כו', ועדיין איני יודע אם לעמל תורה נברא כו', כשהוא אומר )יהושע א, ח( לא ימוש ספר התורה הזה מפיך, הוי אומר לעמל תורה נברא.
"והיינו דאמר רבא, כולהו גופי דרופתקי נינהו, טובי לדזכי דהוי דרופתקי דאורייתא, ופירש"י, כל הגופין לעמל נבראו, אשריו למי שזכה והיה עמלו וטרחו בתורה.
וכל המתבונן בדבריהם אלו, יראה שהם תמוהים וחתומים, שהוא כאילו ר"א מסתפק אם תכליתו של האדם הוא עמל תורה, או עמל מלאכה, ולולא הכתוב היה נכון בעיניו לומר שהוא עמל מלאכה.
וכן לשונו של רבא גם־כן תמוה, שאמר "טובי לדזכי" וכו', כאילו העסק והטיפול במלאכה זהו גם ענין ותכלית בעד האדם, ורק אשרי למי שזכה בחלקו לעמל יותר טוב, שהוא עמל תורה.
הרי כי גם למסקנא, שאמר ר"א כי "לעמל תורה נברא", אין הכונה כמו שמבינים תמיד, שצריכים לעמול כדי להשיג התכלית שהוא התורה, ואם היה ביכלתנו לקנות הכל בקל ובלי עמל, אזי היה מה טוב, אלא רק שעלינו לקנות זאת אפילו בעמל ובקושי רב, - כי זאת היא טעות בדעת העולם.
אלא "אדם לעמל יולד" פשוטו כמשמעו, כי כל המכוון והתכלית הוא עצם העמל והיגיעה והקושי, וכאילו לכאורה בלי שום תכלית, רק להטות שכמו לשאת עולו של מקום, ותו לא מידי.
וגם אחרי הגילוי שאדם "לעמל תורה נברא", דהיינו שאותו העמל שעל־ידו יזכה האדם לשלימותו, צריך להיות על־ידי תורה, אעפ"כ אין במשמע שעמל־מלאכה אינו חשוב כלל.
אלא שזהו בגדר מה שאמר רבא "טובי לדזכי דהוו דרופתקי דאורייתא", דמאושר הוא מי שזכה והיה עמלו וטרחו בעמל־תורה.
*
וזהו שאמרו )ברכות ה.( "יסורים של אהבה", שנאמר )משלי ג, יב( "כי את אשר יאהב ה' יוכיח" וכו', כל שהקב"ה חפץ בו מדכאו ביסורין, שנאמר )ישעיה נג, י( והשם חפץ דכאו החלי, ופירש"י, הקב"ה מייסרו בעולם־הזה בלא שום עון, כדי להרבות שכרו בעולם־הבא יותר מכדי זכיותיו.
ולכאורה איזה מכוון יש מיסורין של אהבה, מהו התכלית שלהם, ומה חפץ השם בם?
אל לנו להבין דאף שהרי מבלי עון הוא, אף־על־פי־כן הקב"ה מייסרו כדי שיזכור את בוראו, - אלא הביאור הנכון בזה הוא, שזה עצמו הוא המכוון והתכלית של כל יצירתו של האדם בעולם־הזה, - שהאדם ישא עול!
כי עיקר כל הענינים, כל התורה והמצות, הכל הוא להכניס את האדם למצב שיהיה מוכרח, ומוכרח בתכלית, - היינו שעיקרן של הענינים אינן כי אם עולו יתברך, עול תורה, עול מצות, - ובכלל זה גם עול יסורין, היינו שאין בהם רק עולו יתברך, שהרי יסורים הם המעמידים את האדם במצב של הכרח, לשאת עולו של הקב"ה, עול בתכלית ההכרח, וזה ודאי הוא התכלית האמיתי של האדם.
וכל מה שהעול גדול, ומוכרח גדול, לא מפני איזה טעם, אלא עול יבש, א־טרוקענעם יאך, הרי זה משובח, כי זה מכוון הבריאה.
ובזה נבין גם־כן, הך מ"ד )שם( שסובר, דגם אם היסורים יש בהם ביטול תורה, ותפלה, נמי נקראים יסורים של אהבה.
ומפני שתכלית יסורים אינם בשביל שבאים מחמת איזה עונש, שהרי כבר "פשפש ולא מצא".
וכן אין הכונה כמו שמורגלים ללמוד, שנותנים לו יסורים כדי שייטיב את דרכיו עוד יותר על־ידי־זה, כי הרי אף אם על־ידי יסורים יבטל מן תורה ותפלה, אשר הרי דרכיו לא יהיו מוטבין, אעפ"כ הקב"ה מדכאו ביסורין.
אלא כי תכליתם של היסורים הוא היסורים עצמם, להעמיד האדם במצב של הכרח.
והדבר באמת בהיפך, כי בגלל שהוא טוב, לכן זוכה ונותנים לו יסורים, וכמש"נ )משלי ג, יב( "את אשר יאהב ה' יוכיח", מי שאוהב השם ביותר, יתן עליו עול היותר גדול, אף יסורים, והם הם התכלית בעצם, מפני שמכוון כל היצירה הוא רק לעול.
ושם בגמ' אמרו על יסורים, דצריך לקבלם על עצמו באהבה, כי האהבה זהו פרט בקבלת מלכותו ועולו של מקום, כי כפי רצותו לקבל על עצמו כל היסורים שיטילו עליו, וככל יותר נועם ומתיקות שיש לו לאדם בנשיאת העול, כפי זה הוא נכנס עוד יותר בסוד קבלת עול מלכות שמים.
אבל אם לא קיבלם באהבה, הרי חסר כל העיקר, כי הלא עדיין חפשי הוא בדמיונו, ולא אסור, ולא זה ענין היסורים.
*
וזהו מדת־הדין, כי ענינה הוא לא רק לענוש בעד חטאים, אלא מציאותה ועצמותה היא סוד מכריח בלי סוף, והוא עול מלכות שמים.
ועל־כן צדיקים וקדושי־עליון כסוף נכספו תמיד קבל הדין, מצינו בחז"ל )ב"מ פד:( שהביאו את היסורים על עצמם, וקראום אחי ורעי בואו, וכן מצינו )תענית כא.( בנחום איש גמזו, שתבע יסורין על עצמו.
כי ידוע ידעו ודאי כי כל הטוב וכל הצלחת האדם במדת־הדין מצויה.
וכן האבות־הקדושים רצו לזכות למדת־הדין, יעקב־אבינו אמר )בראשית כח, כא( "אם יהיה אלקים עמדי וגו', והיה ה' לי לאלקים", היינו שיזכה שיהיה לו לאלקים, וכמבואר בספורנו, כלומר, הנני מקבל עלי מעתה, שהקל ית'־המרחם, יהיה לי לאלקים, ויתנהג עמי במדת־הדין.
וזהו שלא זכו האבות בחלקם עד שנתיחד עמם להקרא אלקי אברהם ואלקי יצחק.
*
וזהו שאמרו במכילתא )פ' החודש, ובספרא אח"מ פי"ג, מובא ברמב"ן שמות כ, ב( משל למלך שנכנס למדינה, אמרו לו עבדיו גזור עלינו גזירות, אמר להם לאו, כשתקבלו מלכותי )תחילה, אחר־כך( אגזור עליכם גזירות כו', - כך אמר המקום לישראל "אנכי ה' אלוקיך" וכו', כשקיבלתם מלכותי, )אח"כ( קבלו גזירותי, - קבלו כל מצותי.
ולכאורה מאי נפקא־מינה אם קודם יגזור עליהם הגזירות, ואחר־כך יקבלו מלכותו.
ואדרבה לכאורה הרי ראוי הדבר שקודם יהיו רואים את הטוב הכרוך במצותיו, וממילא יהיו מקבלים מלכותו ביותר רצון, להיות רצים אחריו מצד מצותיו הצרופות.
אכן לא כן הדבר, כי אם אך יהיו המצות לפי רצונם ודעתם, לקיימם מפני שהן מתוקין לנפש ויפים לגוף, - ויהיו בגדר בעלי בחירה, ולא מוכרחים מפני גזירת מלכות, - לא לזה נתנן לנו הבורא־יתברך.
אלא צריכים לקבל המצות משום קבלת גזירות מלכותו, בלי שום רצון, רק משום מוכרח בעלמא.
וזהו שאמרו "קבלו מלכותי תחלה", רצה לומר תכירו כי עבדים אתם לי, ומחוייבים אתם בעל־כרחכם לעבדני מפני מלכותי עליכם, וכיון שתכירו שאין עוד מלבדו כי אם שליטתו יתברך, ותוכלו לישא עול מלכות שמים, אז "אגזור עליכם גזירות".
ובדקדוק אמרו ז"ל בלשון "גזירות", כי מצותי עליכם אינם כי אם גזירות עליכם, בגזירת מלך, לא לטובתכם ולדעתכם, לא מפני שחפצים אתם בי ובגזירותי, אלא אחר שקבלתם מלכותי תחלה, אמלוך עליכם ביד חזקה, וזהו "גזירותי", מוכרח!
בקצרה, מלכות זה הכרח, בלי שום סברא וטעם, - וגודל ההכרח, מראה יותר מלכות.
זה הוא השפת־דיבור של מדת־הדין, שמדברת על־ידי הכרח, שמוכרחים אנחנו.
ועל־ידי־זה צריכים להתקרב עד לה"אין עוד", כמו על־ידי הארת־פנים.
כי האדם גדול כל־כך ברשעתו, עד בלי סוף, ונוכל לראות מזה שצריכים לו יראה בלי סוף, להמליכו על איבריו של האדם על־ידי היראה שהיא בלתי תכלית.
והאדם יתבונן מזה, עד היכן מגעת רשעתו, לא עד היכן על דרך עד כמה שיכול לחטוא, אלא עד היכן היינו עד היכן מגעת רשעתו, שבכדי לעצור בעד רשעתו, צריכים יראה בלי סוף, שהיא מדת־הדין, שהיא בלתי תכלית ובלתי סוף, כי דוקא במצב של אימה ופחד, רק בזה ינצל מחטא.
קסד
בין 'ושכחת', 'וזכרת' - כחוט־השערה
 ב' האזינו, כ"ה אלול
"השמר לך כו'. פן תאכל ושבעת כו'. ורם לבבך ושכחת את השם אלקיך וגו'. ואמרת בלבבך כחי ועוצם ידי עשה לי את החיל הזה. וזכרת את השם אלקיך כי הוא הנותן לך כח לעשות חיל" כו' )דברים ח, יא־ח(.
כן מבארת לנו התורה מה זה השתלשלות של כפירה, - כי כשיהיה שבע, ירום לבבו, וישכח, ויאמר "כחי ועוצם ידי עשה לי את החיל הזה".
הרי כדברינו תמיד, כי בכדי להעשות אפיקורס אין צריכים לרוב דברים, לדעות רעות, מצד חקירות כוזבות, אשר הם מובילים את הכופר לטעיותיו ולכפירתו, - אלא שבנקל מאד כופרים, - כפירה באה מצד מצב האדם, מתוך המצב של "ורם לבבך", מתוך גאוה, - גאוה משכחת את הבורא־עולם; בעל־גאוה שוכח את השם־ יתברך, לבו לאו עם השם־יתברך הוא.
והעצה לזה, אנו היינו לכאורה סבורים, שנשלח אותו ללמוד חקירה ופילוסופיה, שיתברר לו אמיתת הכרת השם.
ולבסוף מיעצים לו עצה פשוטה מאד, לא בחקירות וחכמות, כי אם פשוט - "וזכרת את השם אלקיך כי הוא הנותן לך כח לעשות חיל" וכו', - פשוט להשים את זהרי־ מחשבתו על אודות הידיעה כי ממנו הכל ומידו נתנו לו, והיינו שיהיה הבורא־יתברך נמצא אצלו במחשבתו, ולזוכרו תמיד, לתפוס מקום במחשבתו ולבו, - ובזה מסיר מעצמו כל מחשבות הכפירה; כל הרגשיו ומחשבותיו עליו מכל קניניו ורכושיו שהשיג, עם ה"וזכרת" לבד, הכל בטל ומתבטל!
ברגע־אחד הוא משליך אחריו כל הכפירה! - ובמה? - בחוט־השערה אחת של "וזכרת".
]אך לא כמו שאנו סוברים, לזוכרו בפיו, ובלבו שכוח הוא לגמרי, כי אם לזוכרו בלי שכחה כלל וכלל, ממש בלי היסח הדעת.
כי כשאמר הכתוב "ושכחת את השם אלקיך", לא בשכחת הידיעה הכתוב מדבר, כי האם אמנם אפשר לשכוח את השם, הלא בעיניו ראה, ובשכלו הכל הבין, ואיך פתאום ישכחהו? וכשאמנם תשאלהו על־זה, הלא ישוב ישיב לך: בודאי ידעתי כי יש השם!
אלא כי אף שבידיעותיו לא חסר לו כלום, אעפ"כ מלבו שכוח הוא, לבו לאו עם השם־יתברך הוא, כי רק מרחוק השם יראה לו, כדיוטגמא ישנה, אשר אע"פ שהיא קרובה בפיו, אעפ"כ רחוקה היא מכליותיו[.
*
הרי מעמדת לנו התורה את כל הענין על שתי חוטי־שערה, הפכיים זמ"ז, ממש חוט־השערה.
כי על־ידי אמצעים־קלים כופרים, ועל־ידי אמצעים־קלים מכירים, ותלוים כל־זה בחוט־השערה; "ורם לבבך" - היא כפירה, והעצה והתשובה - "וזכרת", גם־כן חוט־השערה.
ונלמוד מזה, כי באמת אין־צריך יותר מחוט־ השערה של "וזכרת", ויותר מזה אין, כי אם זכירה ואי־זכירה, אשר זוהי שכחה.
כי בזכירה כפשוטה לבד, ולא יותר, פשוט לזכור את הרבש"ע בזכרון כפשוטו, להיות זוכר את בוראו, בזה יבוא האדם לתכלית ההכרה.
קסה
בעצמה של היצירה, מבורר תכליתה
 המשך
וכן הוא ג"כ מצד מציאות הבריאה והנבראים.
הנה ידוע מה שהרמב"ם )שמונה פרקים פ"ה( מבאר הענין של )אבות ב, יד( "וכל מעשיך יהיו לשם שמים", וכותב, שצריך לאדם שישים הכונה באכילתו ובשתיתו, ומשגלו, ושנתו ויקיצתו, ותנועתו ומנוחתו, וכל פעולותיו ודבריו, - לשם בריאות גופו ושלימותו מהחליים, לבד.
ומתבאר שם בדבריו, כי מן האכילה הפשוטה, יכול לילך ממדרגה למדרגה, עד שיגיע לרום כל המדריגות, לההכרה האמיתית, שישיג וידע את אמיתת מציאות השם־יתברך כפי יכולת האדם לדעתו.
והנה כאשר ילך האדם מדרגא לדרגא, יבוא סוף־כל־סוף לההכרה של התכלית והמכוון הגדול של "לשם שמים".
כי כל הבריאה, מהחל ועד כלה, כאשר היא כמו שהוטבעה והותקנה להיות באמת, הרי הכל בתוך המהלך, כולם משולבים יחד, ס'קייטלט זיך; כשנעמיד כל דבר על מתכונתו כמו שהוא, מצד טבעי הדברים נראה בעליל איך שכל דבר הותקן והועמד, זה בשביל זה, וזה בשביל זה, וכן כסדר עד התכלית הנרצית.
כי הלא זה פשוט, מושכל ראשון, שהאכילה וכל ההנאות כולן, הנם לתכלית הבריאות, ולא לשם הנאה ועריבות, - כשרואים שאכילה מחזקת כחות־הגוף, הרי מובן מזה שאכילה היא בשביל בריאות הגוף, ואיך יכולים לומר אחרת.
וכשיעשה אדם כל פעולותיו לשם בריאות, - יתבונן הלאה, למה צריכים להבריאות?
והלא אי־אפשר לומר שהבריאות זהו התכלית מאדם, אשר הוא "אדם בעל שכל", - כי הלא הבהמות הרי גם־כן יש להם בריאות, ומה יתרון האדם והשכל מזולתו.
ומזה הוא בא לידי מסקנא, כי תכלית בריאות־הגוף היא רק כדי שיהיה לאדם השכל הנכון; תכלית של גוף־בריא אינו אלא רק בשביל הנפש, שתהיה בהירה־וזכה לקבל החכמות מבלי מונע.
וכן כשנתבונן הלאה כסדר הולכים הענינים למעלה למעלה, עד שהתכלית היא כדי לעשות רצונו, וזהו "כל מעשיך יהיו לשם שמים".
*
אך בל נאמר שזה גופא כל תכלית הבריאות, מה שנהיה בריאים, והאכילה אינה אלא אמצעי לזה, כי לפי"ז נמצא כי האכילה המביאה לתכלית הבריאות, היא דבר מן החוץ, שהרי אין הצורך אלא לתכליתה, היינו הבריאות.
אכן לא כן הדבר, - אלא כאשר האכילה והבריאות וכו' הנם כמו שהוטבעו והותקנו להיות באמת, הרי הנם לא רק אמצעים בעלמא, - אלא האכילה והבריאות וכו' הנם התכלית בעצמם, שכן הם עצמם מתעבדים מצורה לצורה, וממש מתהפכים מדבר־גופני לדבר־רוחני, ומתעלים התעלות אחר התעלות, עד רום כל המדריגות, - ואין כל חילוק אם יעלה בידו לבוא עד הסוף, או לא, - וזאת עיקר מה ששואלין מן האדם, והיתר בסייעתא דשמיא תליא.
*
ובאמת הרי כתוב במקרא )תהלים קמז, י( "לא בגבורת הסוס יחפץ, לא בשוקי האיש ירצה".
ולכאורה צריכים להבין, וכי לחידוש הכתוב אנו צריכין על־זה, ולולא הכתוב היינו סבורים לאמר כי חפצו של השם־יתברך הוא ב"גבורת הסוס", או ב"שוקי האיש"?
אכן הרי "גבורת הסוס" ו"שוקי האיש", הלא אם כי אמנם הנם ענינים של עזר וסעד, אשר הקב"ה בטובו הגדול נתנם לאדם, להיות לו לעזר בעבודתו הקדושה, ]וא"כ היה עולה על הדעת שהם תכלית בעצמם[, - אך אם כי אכן מעלות הן, ואכן רב התועלת בהן, אבל לא הם הגמר, לא הם התכלית, ולא לזאת הכונה.
ואולם האדם, מתוך כח הרגליו בהם, כבר חושב עליהם כי זה הגמר, וחסל! - כאילו אשר לזאת היא כל עצם הכונה.
ולזה הוא אשר בא דוד־המלך ע"ה, ומגלה לנו סוד זה, שנדע כי "לא בגבורת הסוס יחפץ, לא בשוקי האיש ירצה", - היינו לשון חפץ ורצון והתכלית המכוון מאתו יתברך.
כי מעיקרי הדברים, מעצם עצמותם, אין בהם כל חפץ ורצון, לא בהם הכונה, - כי אם, "רוצה השם את יראיו, את המיחלים לחסדו", - זאת היא כונת הכל.
וזה הוי התכלית וההשלמה של כל הבריאה, כדי שנכירו ונירא מלפניו, כמ"ש בזוה"ק )ח"ב מב:( דהאי עלמא בגין דישתמודעון ליה.
נמצא שמאכילתו יבין שתכליתה הבריאות, ומהבריאות יבין תכלית אחר, שהרי זה פשוט שבריאות הגוף אין זה הגמר, ובעל־ כרחך שהענין צריך להשתלשל הלאה והלאה, שדבר־אחד מחייב להשני, דרגא אחר דרגא, זה אחר זה, עד שיגיע לתכלית האמיתי, "לשם שמים", היינו "רוצה השם את יראיו", כי העיקר הוא "דישתמודעון ליה", ונכירו ונירא מלפניו.
*
ובאמת כתב הרמ"ח לוצאטו )בדעת תבונות( כי כל מה שיש בבריאה, וכל ההשתלשלות, הכל כדי שנכיר את ה"אין עוד".
ואין הקב"ה כונתו בבריאתו לטובת עצמו, כביכול, כי זה כלל גדול שהבורא אינו צריך כלל להבריאה, כמו שכתוב )תהלים נ, יב( "אם ארעב לא אומר לך", - נמצא שבעל־כרחך אי־אפשר שהתכלית של אכילה אינה אלא כדי שנהיה בריאים, וזה יהיה התכלית, כי אין הקב"ה צריך לזה שיהיה בריאות, ואם נבוא לומר שהתכלית הוא בריאות, הלא יש ח"ו דבר־מה חוצה לו, אלא בעל־כרחך שהתכלית הוא חזרה אל הבורא, "רוצה השם את יראיו, את המיחלים לחסדו", "כדי דנשתמודעון ליה".
]ובציור, אם נשאל לאחד, מה זאת עבודת מלכות בשר־ודם, - הנה אם יאמר כי עבודת־מלכות נקראת לשמור מצותיו, והיינו כי עיקר מלכות הוא שישמעוהו עבדיו לעשות רצונו, - אין תשובה זאת מדרכי החכמה, ולא יבין כלום ענין המלכות, ומה זו תועלת כל הענין, למה לנו המלכות ולמה לנו העבדות, האם בכדי שיתמלאו רצונותיו?
והמשכיל שיוכל ליתן השקפה כללית, יבין וידע כי העיקר מלכות ועבדות.
היינו כי כל מכוון של מלך, וכל הנימוסין, הנה העיקר שבעיקרים הוא כבוד מלכות, וזהו כל ענין המלוכה, היינו שיהיה כבוד מלכות, ומזה תסתעף כל העבודה וכל הפעולות וכל המשפטים, - אבל העיקר המכוון הוא לא העבודה והפעולות, כי אם כבוד מלכותו ותפארתו[.
ונמצא כי מצד היצירה של בורא ונברא, מבורר לנו בפשוט התכלית והמכוון הגדול.
קסו
אוי לי מן הטבע
 המשך
כשאדם זוכה לרגעים לאיזה אור ובהירות, הוא רואה כי הכל פשוט בתכלית, ללא כל מחקרים.
כשמתבוננים בכל משהו מהבריאה, תיכף רואים אנו את הבורא־עולם, בקצרה, מה שאמרו בזוהר כי כל הבריאה היא בגין דישתמודעון ליה, כי הבריאה מעידה על בוראה.
הרי כי כך צריך להיות, היינו שמהעולם הטבעי, ומההסתר־פנים, נכיר את התכלית הבלתי־סופי.
ולבסוף רואים אנו, כי מאכילה־זו, שהיא בבחינת )שמות יח, יב( "לאכול לחם לפני האלקים", וכמו שאמרו )יומא עא.( כל המנסך יין לתוך גרונם של תלמידי־חכמים, כאילו מנסכם על המזבח, - נאמר על־זה )משלי ל, ט( "פן אשבע וכחשתי".
ובפרט בשכל וחכמה, הלא שם הוא כבר הבורא־עולם בעצמו, שם הוא כבר האור עצמו, כי מה לנו אור יותר מבהיק מחכמה, ממנה להגיע לתכלית הכרת הבורא־יתברך.
האיש המתבונן ומסתכל בהשגות חכמתו, הלא כרגע יכיר את "כי השם יתן חכמה" )משלי ב, ו(, הלה תיכף יכיר ויראה ממש איך שנשפכת אליו חכמה טפה וטפה, "מפיו דעת ותבונה".
ובכל־זאת רואים שגם בעת היותו במצב החכמה, בכל־זאת יכולים גם שם להיות אובד, ולטעות.
וכמו־שנאמר )ירמיה ט, כב( "אל יתהלל חכם בחכמתו", שמתהוה בעל גאוה, ואומר חכם אני, ואין שום זכר מ"וזכרת", וצריכים להזהירו ש"אל יתהלל בחכמתו".
והרי חכמה זה האור עצמו, עד שכל הפילוסופים עבדו לחכמה עצמה, לחכמה בפועל, - ולבסוף, בחכמה גופא מתקלקלים וכופרים.
*
ועל־דרך־זה עבודה זרה, דהנה אחז"ל )שמו"ר מב, ה; מובא ברמב"ן לב, א( עה"פ )שמות ג, ז( "ראה ראיתי", אמר הקב"ה למשה, אתה רואה ראיה אחת, ואני רואה שתי ראיות, אתה רואה אותם באים לסיני ומקבלים תורתי, ואני רואה איך הם יעבדו את העגל.
כי במתן־תורה גופא, בראותם את פני השם, פני המרכבה, מתבוננין בטטראמילין שלי, ושומטין אחד מהן, היינו פני שור, אשר כתוב )יחזקאל א, י( "ופני שור מהשמאל", ויעבדו לו.
כאשר ישיגו ויראו דברים גדולים, וכחות גדולות, יתעמדו ויתעכבו באיזה כח שהוא...!
הרי שבשעת מעמד הר סיני, אשר זהו מצב יותר גבוה מן חכמה, אז כבר הסכימו על העגל.
וכבר ביאר הרמב"ן )שמות לב, א־ה( שבודאי היה אז כולם במחשבה לשם השם, שאחרי טעותם שהאיש משה נסתלק מהם, בקשו אלקים אשר ילכו לפנינו, לא שיהיו נותנין להם חיים, רק שיהיה להם במקום משה, שיורה הדרך לפנינו על־פי השם בידו, לכוין הכיון הראוי שילך על־ידו ההשפעה, )כי אל"כ מדוע לא מסר אהרן נפשו על־זאת, ועשאה להם בידיו( ע"ש, - ובכל־זאת נעשה עבודה־זרה גמורה.
יען שבהיותם עובדים את השם על־ידי טבע, כבר יש מקום ואפשרות לחלות הרע.
וזהו כל ענין עבודה־זרה, אשר זהו הרי כבר יותר גבוה מן חכמה, באצילות הכי קרובה, וגם בשעת מתן־תורה, לשם שמים.
והלא באמת הם מאמינים בהשם, היינו שהוא נותן הכח בהמזלות, ושהמה רק משמשים לו, - והנה השם־יתברך אסר לנו לעבוד להם, היינו לעשות עבודות להם, ושבזה יושפע הטוב מהשי"ת, - כיון שיש כאן פעולה המורה היפך, ידע השי"ת שלא יועיל כבר כל הכוונות שבעולם.
וכדאיתא בחינוך )מצוה טז, מ, צה( כי האדם נפעל לפי פעולותיו, כי אחרי הפעולות נמשכים הלבבות, - וברבות הפעולות־הטובות, ורוב התמדתן, מחשבות־הלב מטהרות מתלבנות מזדקקות, - וכן פעולה טבעית רעה.
כמו "כשר שבטבחים, שותפו של עמלק" )קידושין פב.(, כי אף שיכוין כונות הכי גדולות ורמות, עכ"פ עוסק במעשה אשר הוא בעצמו רע.
ומטעם־זה כתב, כי אפילו אם יהיה האדם צדיק־ גמור, ולבבו ישר ותמים, חפץ בתורה ובמצות, אם יעסוק תמיד בדברים של דופי, ויעשה פעולות רעות, לאונסו, בכל־זאת ישוב בזמן מן הזמנים מצדקת לבו, ויעשה לרשע גמור.
ומפני שטבע אין להזיזו ממקומו ולשנותו, ואין לצאת מתחת ידי הטבע בשום אופן שבעולם.
כי כך היה רצונו יתברך, שיהיה בבריאה מקום חלות לחטא, על־כן ברא הטבע, באיזושהי בחינה של הסתר פנים, אור כהה ולא בהירה, שבמציאותה יש אפשרות לטעיות, ויש מקום חלות לחטא.
ולא יועיל אפילו אם יפתחו לנו כל הרקיעים, ואפי' אילו היו מורידים לנו 'מן' מן־השמים, כבר היינו מוצאים ואומרים איזה מהלך בדבר, כמו שאנו אומרים מהלך בטבע.
ואם יעבוד עבודה־זרה, בבחינת כולו לשם שמים, ובזה שישתחוה להם, יכוין לשם השם, בכל־זאת הוא עבודה־זרה, - יען שאי־אפשר בשום־אופן לצאת נקי בהיותו במצב הטבע.
ולכן נתנו ממש בעבודה־זרה, יען שבעבדם להם, סרים מעל השם, - אף שלכאורה הם צריכים לקרב אל השם תכלית הקירוב.
ולכן אמרו )דב"ר ב, כח( יתרו נתן ממש בעבודה־זרה, שנאמר )שמות יח, יא( "עתה ידעתי כי גדול השם מכל הא'להים", רחב הזונה שמתהו בשמים ובארץ, שנא' )יהושע ב, יא( כי ד' אלקיכם הוא א' בשמים ממעל ועל הארץ מתחת.
ואיך אפשר להבין אמרם "יתרו נתן ממש", האם אמנם יתרו לא האמין בכל? האם רחב חסרה באמונה? אתמהה?
אכן הסוד של "אין עוד" הנהו מבהיל כל־כך, עד כי אין ממש בכלום, ועל כזאת לא עמדו, כי אצלם נשאר מה, אשר לא לגמרי חדר שם ה"אין עוד", נשאר משהו.
אבל משה־רבינו ע"ה שמו אף בחללו של עולם, שנאמר )דברים ד, לט( "כי השם הוא האלקים בשמים ממעל, ועל הארץ מתחת, אין עוד".
משה־רבינו אמר "אין עוד"; אין שום חילוק בין נס־נגלה לנס־נסתר, כי השם הוא האלקים.
וזה בחינה גדולה עד היכן מגיע כח הטבע, שבשום־אופן אי־אפשר לצאת ממנו, - אף שהיו צריכים להמליך ממדרגה למדרגה, עד ההכרחות הכי גדולות, וכפי מה שנתבאר, - בכל־זאת אנו רואים שלא די שאין משתמשים עם הטבע לתכליתה, להכיר, להשתמודע להקב"ה, אלא אדרבה כופרין עוד על־ידי הטבע, על־ידי ההסתר־פנים.
וכן מהחכמה, ומעבודה זרה, לפי משנ"ת שהיא עוד יותר צריכה לקרב את האדם לאלקים מן טבע, ומן ההנאה, - והיאך הוא זה אשר מחכמה יוצאת אדרבה גאוה, לסבור על עצמי כי אני הוא החכם, - והלא מחכמה צריכים תיכף להכיר את מי שאמר והיה העולם, - ועם־כל־זאת, מתרחקים עוד יותר!
ומטעם שקשה מאד לבקוע ולעבור, דורך זעצן, את מדת הדין, שהוא הסתר־פנים, טבע.
והנה חז"ל )חולין פט.( אמרו, אמר להם הקב"ה לישראל וכו', אתם ממעטין עצמכם לפני, נתתי גדולה לאברהם־אבינו, אמר לפני )בראשית יח, כז( "ואנכי עפר ואפר" כו', אבל עובדי־ כוכבים אינן כן וכו', נתתי גדולה לנבוכדנצר, אמר )ישעיה יד, יד( "אעלה על במתי עב".
הרי שנבוכדנצר מגדולתו נתקלקל עוד יותר, ואמר "אעלה" כו', ואברהם־אבינו שהיה במצב של "אין עוד", אצלו יצא מחכמה שמיעט את עצמו, "ואנכי עפר ואפר".
וכמו שמסופר על רבי ישראל סלנטר ז"ל, שאמר, יודע אני שיש לי ראש כנגד אלף בני־אדם, אבל לעומת־זאת הרי מוטלת עלי התחייבות של עבודה כנגד אלף בני־אדם.
הרי שמיעט את עצמו, - כי בידעו את גודל אחריותו המוטלת עליו, הרי מזה כבר לא יכולה לצאת גאוה.
ראו מה מסתבב ויוצא אצל הכלל־ישראל מן חכמה, - "ואנכי עפר ואפר".
נמצא כי מכל טבע החכמה, ועבודה־זרה, וכל אשר בהם, אף שמטרתם להוביל את האדם, ולהראותו ולהבינו את שליטת השם, שזהו סוד המלכיות, לא מפאת חכמה והכרה, אלא מפאת שליטה, שהוא שליט על כל, - ובכל־זאת מתקלקלים מזה, ועוד כופרים בשליטתו.
עד שאמרו חז"ל )עירובין יח.( "אוי לי מיצרי", שהיא מיצר ומעיק לי, כשאני שומע לו ונעשה מוכרח לצייתו, אבל "אוי לי מיוצרי", היראה מיוצרו נותנת עוז וכח, לשבור לעבור ולבקוע, דורך זעצן, את ה"אוי לי מיצרי", וכמש"א )בראשית ב, ז( וייצר את האדם, וביצר־ הרע יצרו, ורק בשליטה יכולים לעבור ולבקוע את הכל, את ה"אוי לי מיצרי".
והנה מצינו בנח שעשה את התיבה, ומסביר הרמב"ן )בראשית ו, יט( כי אף שהחיות רבות מאד, ומהן גדולות מאד, והרמש הרומש על הארץ רב מאד, גם מעוף השמים מינים רבים, אין להם מספר, ואם־כן הרי התיבה אין יכולה להקבל ולהחזיק בעצמה את כל היקום, עם המאכל שהיו צריכים להכין עבורם, - ובהכרח שלאחר־כל, התיבה היתה בנס, שהחזיק מועט את המרובה, - בכל־זאת אמר לו הקב"ה שיעשה את התיבה, ויעשנה גדולה, מטעם למעט בנס, והיינו כדי שנוכל לתלות בטבע, שעשה תיבה והציל עצמו, וכמו שדיברנו כבר על־זאת, - ואף שהרי נח בעצמו עשה את התיבה, וידע שכולו נס, מכל־מקום היה אצלו מיעוט בנס.
נמצא כי אף הנס עצמו, אשר ידוע במציאות שאין הצלתו על־ידי התיבה, בכל־זאת נתקטן הנס על־ידי התיבה, - זהו בחינה גדולה על חוזק הטבע. וזהו סוד הטבע והסתר פנים, הניתן לאדם כדי לבקוע את החושך ולגלות בו את יחודו ית'.
ונמצא כי באמת אין שום חילוק במציאות בין "י'ד'ו'ד" ל"אלקים", כי גם בטבע, הכל גלוי ומבורר, - רק שבמציאות הלזו של הסתר־פנים וחושך הגדול, נעשה מהכל טבע.
אך אצל הכלל־ישראל גם בטבע ההסתר־פנים אין עוד מלבדו, - וזאת היא ההכרה של "י'ד'ו'ד הוא האלקים".
קסז
ויהי חושך אפלה, ולכל בני־ישראל היה אור
 יום ג', כ"ו אלול
דיברנו שצריכים לדעת כי ככל אשר מרבה לקיים את ה"וזכרת את השם א'לקיך" )דברים ח, יח(, הרי הוא מתקרב להכירו.
ובאמת כי אין צריכים שום התעמקות לזה, ולא שום פילוסופיא, כי אם בפשטות יכולים להבין על־ידי ה"וזכרת", דאם לא כן הרי־זה דבר עמוק, אלא שבפשטות על־ידי ה"וזכרת" מבינים הכל, "כי הוא הנותן לך כח" גו'.
שנינו במשנתינו ברכות )נד.( חייב אדם לברך על הרעה, כשם שמברך על הטובה כו', והקשו בגמ' )ס:( שהלא הברכה על הטובה, והברכה על הרעה, הרי הנם ב' ברכות נפרדות, כי על זו הטוב והמטיב, ועל זו דיין האמת, אמר רבא לא נצרכה אלא לקבולינהו בשמחה, וברש"י לברך על מדת־פורענות בלבב שלם.
ולמדו בגמ' שם, מדכתיב )תהלים נו, יא( "באלקים אהלל דבר, בי'ד'ו'ד אהלל דבר".
"בי'ד'ו'ד אהלל דבר", זו מדה טובה, מדת הטוב והשכר, "באלקים אהלל דבר", זו מדת פורענות, מדת העונשים, ופירש"י אלקים לשון דיין.
ובאמת הרי בכל־מקום למדו שבמדת אלקים, היינו במדת־הדין, יש שכר ועונש, ואילו כאן מבואר ששכר שייך למדת־הרחמים, שזהו שם י'ד'ו'ד, דהיינו את י'ד'ו'ד מדת־ הרחמים אהלל על הטוב והמטיב, שזה הוא שכר, ואם־כן הרי נמצא שבמדת־הדין אין כי אם עונשים לחוד, ואיך מתקיימים שני הדברים יחד.
והנה יש שתי בריאות, של אור ושל חושך, ומדת־הרחמים היא אור.
ולכן בהיות ישראל במצרים "לכל בני ישראל היה אור במושבותם" )שמות י, כג(, - והכירו על־ידי הנסים גלוים את השם, לראות כבעיניהם הגשמיים את מציאותו־יתברך.
כי עם בני־ישראל היתה ההנהגה בהארת־פנים, הנהגה ברורה וגלויה לעין־הרואה, בלי שיהא עליה שום כיסוי של קרום־דק החוצץ.
אך על מצרים נאמר )י, כב( "ויהי חושך אפלה בכל ארץ מצרים", ואחז"ל )שמו"ר יד, ב( מהיכן היה החושך ההוא וכו', רבי נחמיה אמר מחושך של גיהנם וכו', במה הרשעים מתכסים בגיהנם, בחושך וכו', שנאמר )בראשית א, ב( וחושך על פני תהום, זה גיהנם.
כי למצרים שהיה עונש, היתה ההנהגה בהעדר הארה, בבחינת חושך, הסתר פנים, מדת־הדין, אשר הנהגתה בחושך, בסתר, הכל עוטה במסוה, כתהום רבה, - ולא נתהוה במצריים שינוי במציאותם, מכח כל הנסים אשר ראו, כמו השינוי שנתהוה מכח־זה במציאותם של הכלל־ישראל, - ומשום שאצלם היה חושך ממדת־הדין, בחינת הסתר פנים.
וכמו־כן בקריעת ים־סוף, - בני־ישראל הכירו את השם, והמליכו עליהם את השם, ואמרו )שמות טו, יח( "ד' ימלוך לעולם ועד".
ומצרים לא ראו כלום! - לפניהם לוטים הם כל הדברים בחושך! - האם ישנה הנהגה יותר גדולה וניכרת מאשר היתה על ים־סוף?! - וגם שם טעו המצרים וסברו כי הרוח־קדים עזה, אשר השיבה כל הלילה, היא השימה את הים לחרבה, ולא יד ד' עשתה זאת בעבור ישראל, כמבואר ברמב"ן )יד, כא(.
עד כדי כך הגיעה חשכותם של מצרים, כי בעצם גודל ההתגלות בקריעת ים־סוף, אור בהיר כזה, הם עדיין אומרים כי מקרה קרה כאן, רוח חזקה באה פתאום והיא המחרבת הים!
ומשום הנ"ל, כי לישראל היה נס גלוי, אור, מדת־הרחמים, - ולמצרים היה חושך, מדת־הדין, הסתר פנים, ולא היה להם היכולת להתבונן כל־כך בנקל, כמו לישראל.
ועוד אור גדול היה לישראל, במעמד הר סיני, שראו את ה"אין עוד", וכמש"כ )דברים ד, לה( "אתה הראית לדעת כו' אין עוד מלבדו".
*
והנה כתוב בארחות־חיים להרא"ש )ב, כז( גער ביצר־הרע המשיאך ללכת בדרכי לבך, ואל תשט אל דרכיו, כי דרכיך זך וישר, עכ"ל.
ומובן לפי המבואר, כי בהיותו במצב האור, במצב החכמה והתבוננות, אז מבין כי כל תענוגי הגוף שע"י התאוה, הוא בבחינת בהמה, ומתעב זאת, - וכן מביט על כל התענוגים הנבזים והפחותים, על הכבוד כעל שטות ושגעון, וכמש"כ הרמב"ם )פה"מ בהקדמה לסדר זרעים( לולא המשתגעים לא היה קיום לעולם, הרי שהרמב"ם מפאת השקפתו קראם למשוגעים, שלא היו פועלים לולא הכבוד וכיוב"ז.
ובכל־זאת כשנכנס במצב אחר, ונמשך לפתוי היצר, הוא נמשך היטב אחר התאוה וכיוב"ז.
וכשנבוא לחקור אימתי הצדק אתו, אם קודם בשעה שמאס כל זאת, והיתה לו לזרא, או כעת כאשר יחזק עליו יצרו ויתקפהו, ובהיות רוח היצר מבעתו, יגורהו בחרמו ויפול במכמורי התאוה.
הרי בודאי צריכים לומר שהיה הצדק אתו קודם, בשעה שהיתה נפשו רוה )ניכטער(, ולא עתה כאשר שיכור הוא המתאוה.
וזש"א הארחות־חיים "ואל תשט אל דרכיו".
אף שעכשיו יש לך טעם בדברי היצר־הרע, ללא כל אפשרות להחלץ ולצאת מן המבוכה הרבה אשר לפניך, ואז גם ידמה לך לבקר את עצמך כי באשתקד הייתי כסיל ושוטה, ולא הבנתי היטב את החיים.
אך ידוע תדע נא ברור ואמת, כי כל הסיבוכים והמבוכות לא באו לך מצד התהפכות חכמתך והבנתך, שהרי בהיותך במצבך הקודם, אז כבר נוכחת היטב כי כל־זה מאוס ומגונה.
ולכן "אל תשט אל דרכיו, כי דרכך זך וישר", שהרי כבר התבוננת עליהם, ואין לך לשנותם.
קסח
ואהבת, בשני יצריך
 המשך
והנה מורגלים להביט על אור וחושך כמו על שני דברים נפרדים, - אבל האמת, כי אור וחושך ודאי שיש להם שייכות, שהאור מאיר ודוחה את החושך, והחושך מחשיך לאור, הרי יש להם שייכות גדולה, ומשניהם יצא תולדה אחת, - ולא נמצא טוב בחושך בלא אור, וכמו־כן באור בלא חושך.
וכמו אמרינו )בברכות ק"ש דערבית( "גולל אור מפני חושך, וחושך מפני אור", הרי כי יש להם תכלית אחד, ומקורבים ביחד, שאין האור והחושך במקצעות שונים, אלא משולבים יחד.
וכמו־כן הסתר פנים והארת פנים, תכלית אחת להם, כי שניהם עושים רצון קונם, ושניהם עסק אחד להם, ואין לדעת מי הוא המניח קאפיטאל )הון( יותר גדול, אם האור, או ההסתר פנים, אשר לכאורה הוא מרחיק מעבודת השם.
וכמו שאומרים בשם הבעש"ט, כי עת בוא היצר־הרע לאדם להסיתו לאיזה חטא, צריכים להשיב אמרים לו: אתה מסיתני משום שאתה חפץ להיות עושה רצון קונך, הנח לי גם אני את חפצי לעשות רצון קוני.
כי בשעה שרואים אנו, ששכר הוא מהארת פנים, ועונש ופורענות הוא מהסתר פנים, ודאי כי שכר ועונש הנם על דבר אחד, ולתכלית אחת המה באים.
וכמו־כן כל הטוב וכל הרע, לתכלית אחת המה באים, וכמשנ"ת במאמר הקודם, הגם דטבע הסתר פנים והרע בגין להשתמודעון.
וכמ"ש )דברים ו, ה( ואהבת את ד' אלקיך בכל לבבך, ואחז"ל )ברכות נד.( בשני יצריך, ביצר־טוב וביצר־הרע, - הרי שגם ביצר־הרע, היינו הטבע והסתר פנים, גם־כן צריכים לעבוד את השם.
וזה לכאורה קשה, כי לכאורה הרי אדרבה, אנו סוברים כי אין צריכים להזהיר להיות עובד את השם ביצר־טוב, כי הלא פשיטא שהיצר־טוב יעשה טוב, ובודאי יעבוד את השם.
אבל לפי־מה־שנתבאר נראה שגם ביצר־טוב צריכים להזהיר על עבודה.
כי הרי כתב הרמב"ן )שמות יג, טז סו"פ בא( שהענין של הנסים הגדולים והמפורסמים של יציאת־מצרים היה כדי להבין נסים נסתרים.
וזה הענין כאן, כי בעת שרואה נסים גלוים, או שמבין טובת התורה, ומכיר שיש בורא, אז יזכור זאת ההכרה לימי החושך, בימי הנסים נסתרים, אשר הם ימי הרע, והיה לו זכרו למשיב נפש, לשמש לעבור בו כל דרכי החושך.
*
איתא ברבי עקיבא )ברכות ס:( שבא למקום אחד, ובקש לשכור מעון, ולא השכירו לו, אמר, כל דעביד רחמנא לטב עביד, הלך ולן במדבר, והיו עמו תרנגול וחמור ונר, בא רוח וכבה להנר, בא חתול ואכל התרנגול, בא ארי ואכל החמור, אמר, כל דעביד רחמנא לטב עביד, בו בלילה בא גייס ולקח בשבי את העיר, אמר להם, לא כך אמרתי לכם כל מה שעושה הקדוש ברוך הוא, הכל לטובה.
על כולם אמר כי הכל לטובה, על כל מקרה ומקרה, הרי שבשעתו היו הפורעניות הללו, מה שהוצרך ללון בשדה, ואבד את תרנגולו שהעירו בחצי הלילה, וגם את חמורו וכו', לרעה ולפורעניות, - ובכל־זאת נראה מסוף המעשה מה שניצול עי"ז מהגייס שנפל על הכפר, שאילו היו שומעים את קול התרנגול, או אילו היו רואים לשרגא, היו נופלים גם עליו.
הרי שבאמת הם לטובה, והיה צריך לברך ע"ז באמת הטוב והמטיב.
ובחובת־הלבבות )בחינה פ"ה( מביא מעשה שאירע, כי חבורה־אחת מעוברי דרכים לנה אצל כותל אחד, ובא כלב והשתין על אחד־ מהם, ונעור, וקם לרחוץ מעצמו השתן, - וכשהרחיק מחבריו, נפל הכותל עליהם, ומתו, וניצול הוא.
לכאורה הלא הוא יסורים, אבל הכל לטובה.
וכמו כן כל המאורעות רחמ"ל והפורעניות שסובלים כעת, כל היסורים, וההסתר פנים, וכל הטבע והחושך, הכל שלוחי השם, והנם לטובת האדם.
ולעתיד־לבוא עת תתגלה שלמות יחודו ית', תהיה ברכה אחת על טוב ועל רע בשוה, ברוך הטוב והמטיב לשניהם )פסחים נ.(, מפני כי ברע, בחושך והסתר, אין פחות טוב מאשר בעצמו של טוב, וכמו שכתוב )תהלים קכו, א( "בשוב השם את שיבת ציון, היינו כחולמים", ונראה שכל־זה היה לטובה.
כי השם־יתברך הוא ודאי הטוב הגמור, וממנו לא יצא רע, אלא הכל לטובת האדם.
ונמצא שגם הרע, באמיתת־מציאותו הוא טוב, ותכלית אחד להם.
*
ואפילו היצר־הרע, אין הוא מציאות של רע, אלא שליח השם־יתברך, וגם הוא טוב.
וכמו שאמרו בזוהר־הקדוש )ח"ב קסג. נזכר בדע"ת סי' קכ"ד, ובראש ספר רו"ח( משל נכבד על מש"כ )דברים ו, ה( בכל לבבך, דאינון תרין, יצר־הטוב ויצר־הרע וכו', ואי תימא וכו' דהא יצר־הרע וכו' איהו דלא יקרב בר־נש לפולחנא דקוב"ה, והיך ירחים ליה ביה וכו', אלא ודאי רעותיה דמאריה עביד, משל למלך שהיה לו בן יחיד, והיה אוהבו ביותר, וצוהו המלך באהבתו שלא יהיה לו עסק עם איתתא בישא, ובחוץ היתה שם אשה וכו', וברצות המלך לדעת עד היכן מגיע תוקף ציוויו על בנו, קרא המלך לאותה זונה ובקש ממנה שתלך ותפתה לבנו, ובנו לא שמע לה ודחה אותה מלפניו, והמלך היה שבע רצון מזה מאד, והכניס את בנו לתוך הפרגוד של היכלו ונתן לו מתנות ע"ש.
הרי כי על־ידי הזונה, שחפצה להסירו מדרכו, זכה בן המלך לגדולתו, - וגם הזונה שגרמה לבן־המלך לכל אותה־טובה, לכל זאת־האהבה של המלך אליו, זכתה לשבחה הרב.
כך היצר־הרע מפתה לאדם, כדי להראות אהבתו למקום, שעל־ידי־זה שלא יציית ולא ישמע לו, יתגדל האדם, כבן המלך הנ"ל.
הרי כי על־ידי־זה, על־ידי החושך והרע, זוכים יותר מן אשר על־ידי האור והטוב, רק שאין צריכים להיות שוטה, ואזי זוכים כל הגדלות דוקא על־ידי החושך והיצר־הרע.
וכמו שהזכרנו בשם הבעש"ט, אתה יצר־הרע עושה רצון השם, ואני צריך לעשות רצון קוני, שלא אשמע לך.
ומצינו ביעקב־אבינו, כי כאשר נאבק איש עמו )בראשית לב, כה(, ופירשו רז"ל )ב"ר עז, ג; מובא ברש"י( שהוא שרו של עשו, אמר לו יעקב־אבינו )לב, כז( "לא אשלחך כי אם ברכתני", ואכן באמת )שם לב, ל( "ויברך אותו שם".
והלא שרו־של־עשו הוא השטן הוא היצר־הרע, ולכאורה אם הוא רע, איך ברך ליעקב, ועוד מדוע בקש יעקב ברכה מעשו.
הרי שה"רע" אינו כפי סברת דעתנו ומחשבתנו.
אלא הביאור כענין שאמרו חז"ל )ב"ב טז.( שטן ופנינה לשם־שמים נתכוונו וכו', אמר ח"ו מינשי ליה לרחמנותיה דאברהם, - הנה דאג השטן למצבם של ישראל עד סוף כל הדורות.
*
והנה איתא בספרי )ואתחנן פיסקא ז'( על פסוק )דברים ו, ה( בכל לבבך ובכל נפשך, בענין איוב, שאשתו אומרת לו )איוב ב, ט( "עודך מחזיק בתומתך" וגו', אמר לה )שם י( "כדבר אחת הנבלות תדברי, גם את הטוב נקבל מאת האלקים, ואת הרע לא נקבל", - אנשי דור־המבול היו כעורים בטובה )שמרוב טובה כחשו בהשם(, בכל־זאת כשבאה עליהם פורענות, קיבלו ועמדו ביסורים, והרי דברים קל־וחומר, ומה אם מי שהוא כעור בטובה, נאה בפורענות, כל־שכן מי שהוא נאה בטובה, שיהא נאה בפורענות, )אני, שעמדתי בטובתי, לא־כל־שכן ביסורים שאעמוד בתומתי(.
וכן אמרו )בספרי שם, ובסנהדרין קא:( בענין מנשה בן חזקיה מלך יהודה, כי בהאור והטוב מחזקיה, אשר לכל העולם כולו לימד תורה, וכי עלתה על דעתך שלמנשה בנו לא לימד תורה, אלא כל תלמוד שלימדו וכו' לא הועיל לו, ומכל טורח שטרח בו )ללמדו(, ומכל עמל שעמל בו, לא העלהו למוטב, להטיב דרכיו, אלא יסורין, שכאשר נשבה ביד שרי הצבא אשר למלך אשור, ולכדוהו בחוחים, ויאסרוהו בנחשתים, ויוליכוהו בבלה, אז וכהצר לו חילה את פני השם אלקיו, ויכנע מאד מלפני אלקי אבותיו )דהי"ב לג, יב(, ושב בתשובה שלמה, וידע מנשה כי ד' הוא האלקים.
וכן איתא )במדבר יא, כ( "יען אשר מאסתם את השם אשר בקרבכם", ואמרו )ספרי פיסקא ל"ו; ילקוט רמז תשל"ו( מי גרם לכם שתכנסו לדברים הללו )שתמאסו את השם(, שכינתי שביניכם )יען ששרתה בקרבכם(, שאילו סילקתי שכינתי מביניכם, לא נכנסתם וכו'.
הרי שבהיותו קרוב כל־כך, הארת פנים, זה גרם להם שיחטאו, ובהסתר פנים לא היה זה הגרם, דהרי כתיב דהקרבכם גרם, היינו הקריבות הנגלה.
נמצא כי אדרבה, עיקר ההתעלות הוא רק במדת־הדין, בהסתר פנים.
ולזה יבואר הציווי של "ואהבת בכל לבבך", ביצר־טוב וביצר־הרע, - דיותר מסוגלים לעבוד את השם ביצר־הרע, שהיא מדת־הדין, מיצר־הטוב שהיא מדת־הרחמים, והנגלה, וכמשנ"ת מדור המדבר, וממנשה, ומקל־וחומר דאיוב מדור המבול.
והנה הרמב"ן בפסוק )דברים ו, טז( לא תנסו את השם" כו', כי אין רצון השם לעשות נסים לכל אדם ובכל עת כו', רק שנלך אחרי השם בלא נסים.
וכשנ"ת למעלה, כי רק בנסים נסתרים, בטבע, בחשך, שהיא מדת־הדין, בזה עיקר העבודה.
והנה האבות הלכו לפני השם במדת־הדין לבד, ולא היו צריכים למדת י'ד'ו'ד', הרחמים, שיגלה עליהם על הנסים נסתרים, וכשנ"ת מכבר.
והנה החובת־הלבבות )בשער יחוד־המעשה( מביא, כמה טענות של היצר־הרע, איך שסותר את עצמו, - יען כי כל כונתו אך להסית, וכמו הזונה במשל הנ"ל.
וזה גופא מורה כי כונת ותכלית הרע הוא תכליתו של הטוב, כדי שיתקרב האדם לעבודת השם, ולקבל מלכותו על עצמו על־ ידי מדת־הדין, הטבע, וההסתר פנים, וכמש"נ.
קסט
זכה, עזר - לא זכה, כנגדו
 יום ה', כ"ח אלול
איתא בגמ' )ב"ב יב:( קודם שיאכל אדם וישתה, יש לו שתי לבבות, לאחר שאוכל ושותה אין לו אלא לב אחד, שנאמר )איוב יא, יב( איש נבוב ילבב, וכתיב )שמות כז, ח( נבוב לוחות, ומתרגמינן חליל לוחין. - וברש"י, איש נבוב, כשהוא חלול בלא כרס מלאה. ילבב, כמה לבבות, שאינו מסכים לדעת שלמה.
]והגר"א )באדרת־אליהו דברים כ, יט, ליקוט; מובא בסידור הגר"א בק"ש( הביא בזה, מה שאמר הכתוב )משלי כה, כא( אם רעב שונאך, האכילהו לחם, ואמרו חז"ל )סוכה נב.( מלחמתה של תורה, - וזהו שאמרו )ב"ב יב:( קודם שיאכל אדם וישתה, יש לו שתי לבבות, לאחר שאוכל ושותה אין לו אלא לב אחד, - כי "טרם יאכל האדם" רצה־לומר מלחמתה של תורה, כנ"ל "האכילהו לחם", ]אז[ יש לו שני יצרים )שתי כליות(, אחד מיעצו לטובה, ]ואחת יועצתו לרעה )ברכות סא.(, - ואחר־כך משלים עמו היצר־הרע )ב"ר נד, א; מדרש תהלים לד(, ונעשה יצר־טוב, כמו שאמרו )ברכות נד.( "ואהבת וגו' בכל לבבך, בשני יצריך[.
)על קודם האכילה שיש לו ב' לבבות, ע"ז כבר נאמר )דברים ו, ה( ואהבת את ד' אלקיך בכל לבבך, היינו בשתי הלבבות, ביצ"ט וביצה"ר(.
והנה מה  שאדם כועס כשירעב, שאז עלול יותר לכעוס, סוברים שהוא התפרצות עצביו )נערווייאישקייט(, כי על־כן אנו מביטים על־ זאת כעל דבר הפורח באויר, ואיננו נותנים ממש בזה, וכשרואים דברי חז"ל אלו, נראים לנו כמליצה.
אך טעות גמורה היא, חז"ל הקדושים ראו את כל הדברים באמיתתם כמו שהם, וגילו לנו כי סיבת מה ש"קודם שיאכל וישתה, אינו מסכים לדעת שלמה", באמת הוא מפני שיש לו ב' לבבות.
והוא ממש כפשוטו, כי 'לב זר' נמסך בנפשו ונתערב במזג רוחו, ונשתתף עמו בהנהגת עצמו.
ואמנם יש להבין הדברים על נכונם, כי הלא ודאי כי לבו־של־אדם מקצהו עד קצהו אחד הוא, והלב־השני הנהו עצמו ובשרו של לבו־שלו, אך אעפ"כ יש שם איזו בחינה אשר יכולה להיות נקלפת ומתפצלת, ולהתהוות נפרדת כמו עוד רשות לעצמה, העומדת כנגד הלב, לסתור את דעתו, - אשר באמת היא פליאה גדולה איך יתכן להתהוות מציאות נפרדת־לעצמה מתוך עצם־מציאות־הלב, על מה הוטבע אדניה של מציאות נוספת זו, אבל כך הם הדברים.
ומאחר שיש בו עוד 'לב נפרד' העומד לעצמו, כי על־כן אין לו עצה בשום חכמות, כי אם להעמידו על מתכונתו ולחזור ולהעתיק אותו לתוך הלב, על־ידי שיאכילהו לחם וישקהו מים.
"לאחר שאוכל ושותה, אין לו אלא לב אחד", - אותו לב שני, אשר קודם כמו זר נחשב לו, הנה כאשר יאכל ויעמוד על בוריו ומתכונתו, אינו אלא אותו ה'לב האחד' אשר 'דעתו שלמה'.
ועל־דרך־זה צריכה להיות כל עבודתו של האדם, כי אם להעמיד את כל כחותיו על מתכונתם.
כי כאשר יעשה צרכי כל אחד מהם, ויתן לכל אחד מה שיספיק לו, אז כולם ישמשוהו בזריזות וחריצות ושמחה, ויעמדו כולם כנבהלים היראים לעשות מצות מנהיגם )כוזרי ג, ה(.
כי כשהנם במתכונתם, כי אז כולם אהובים, כולם ברורים, קדושה כולם כאחד עונים.
וזהו אמרינו )בברכת אהבה־רבה( "ויחד לבבינו", שלא יהיה לבו חלוק, ולא יהיו חילוקים ופירודים בין כח לכח, ובזה יוושע האדם.
*
והנה מצינו )ב"ר פט, ג; מובא ברש"י סוף וישב מ, כג( שיוסף־הצדיק הוזקק לישאר עוד ב'־שנים אסור בבית־האסורים, יען שאמר לשר־המשקים )בראשית מ, יד( "כי אם זכרתני וגו' והזכרתני", - ותלה בו יוסף לזכרו.
והיינו שתבעו ממנו, שהיה לו לעמוד במצב של 'למעלה מדרך הטבע', ולפי מדרגתו היתה כאן איזו נגיעה דקה מן הדקה אל הטבע.
אף שהרי רחל־אמנו השתמשה גם־כן בטבעים, וכמו שאמרה אל לאה )בראשית ל, יד( "תני נא לי מדודאי בנך", ופירש הספורנו )שם ובפסוק ט"ז( כי הדודאים מין עשב טוב־הריח, וטוב אל התולדה, - בכל־זאת נענש יוסף הצדיק.
ואף שגם מעשה זו, אמירה זו להזכירו לטובה לפני פרעה, היתר היא, ואין ספק שכולו קודש, מפני שמחוייב היה יוסף־הצדיק לעשות כל מה שהיה ביכלתו בכדי להנצל.
וא"כ מדוע רחל־אמנו זכתה עבור הדודאים לשבט בישראל, כמבואר בספורנו )שם(, ויוסף־הצדיק נענש ב' שנים בית האסורים.
האם יש איזו הוה־אמינא שיוסף אמנם בטח בשר־המשקים? - ואעפ"כ נענש בעונש כה חמור!
וכן יעקב לפי שסגר את דינה בתיבה, כדי שלא יקחנה עשו, אע"פ שכונתו היתה ודאי לטובה, אך לפי שמנע חסד מאחיו, נענש, כדאיתא במדרש )ב"ר עו, ט; פ, ד( אמר ליה הקב"ה )איוב ו, יד( "למס מרעהו חסד", לא בקשת להשיאה דרך היתר, הרי היא נשאת דרך איסור.
ואין ספק, שודאי עשה יעקב אבינו על־פי התורה והמשפט, שהיה לו לעשות כך כאשר עשה, - רק בכל־זאת יש כאן תביעה על אופן המעשה שלו, - והיכן חל כאן התביעה?
וכמו כן מצינו בחז"ל )סוטה מא:( שמבקרים את ירמיה־הנביא )עי' לעיל( שכשאמר חנניה בן עזור נבואת־שקר בשם השם )ירמיה כח, ג(: בעוד שנתים־ימים אני משיב אל המקום הזה את כל כלי בית השם וגו', ואת יכניה וגו' ואת כל גלות יהודה אני משיב אל המקום הזה, נאום השם וגו', ויאמר ירמיה־הנביא: "אמן כן יעשה השם, יקם השם את דבריך" וגו'.
כי אמרו על־זה חז"ל )שם( כל המחניף לרשע, סוף נופל בידו, ואם אינו נופל בידו, נופל ביד בניו וכו', ביד בן בנו, שנאמר )שם( ויאמר ירמיה־הנביא אל חנניה וגו': "אמן כן יעשה השם" וגו', וכתיב )שם לז, יג( ושם בעל פקידות, ושמו יראייה בן שלמיה בן חנניה, ויתפוש את ירמיהו הנביא וגו' בית האסור גו' לבית הכלא ע"ש.
ופירש"י שדברי ירמיה חנופה היא זו, שהיה לו לומר בהדיא שקר אתה ניבא ע"ש.
ואף שודאי היה מותאם על־פי דין מה שענה על נביא השקר אשר ניבא שעוד עתיד הקב"ה להחזיר את הכל ירושלימה, ובזה שענה "אמן כן יעשה" וגו', כונתו היתה הלואי שיהיה כך הרצון לפניו יתברך, והיתה אמירתו קדושה בתכלית הקדושה, שהרי ודאי שהיה צריך להתפלל "אמן כן יעשה השם", - בכל־זאת נענש בזה שבן בנו של חנניה בן עזור תפסו לירמיהו.
וצריכים להבין היכן חל כאן העבירה והרע, על דבר שכולו טוב למאד, וכמ"ש.
כללן של דברים, כי התביעות אשר נתבעו בהם גדולי־עולם, הנם על דברים אשר בעצמם טובים המה, - ועל אותם הדברים עצמם היו נתבעים עליהם, - וכיצד מתאימים שני הדברים.
*
סוד הדבר הוא זה, אחז"ל )ב"ר יז, ג; יבמות סג.( על מאי דכתיב )בראשית ב, יח( "לא טוב היות האדם לבדו, אעשה לו עזר כנגדו", - זכה עוזרתו, לא זכה כנגדו, - )להלחם; חלוקה עליו וסותרת דבריו(, - ואיכא דאמרי וכו' מנגדתו.
ואף כי עצם מציאותה הלא ודאי כי כולה עזר, אשר באמת היא משלמת את האדם, אף־על־פי־כן אם לא זכה, - כנגדו!
הלא נמצא, כי מן "עזר", אם לא יזכה, נעשה ל"נגדו", היינו כי העזר עצמו נעשה לו לרע.
ומה לנו יותר, אשר גם בענין התורה־הקדושה גופא, אשר הלא היא החיים בעצם, כנאמר )דברים לב, מז( כי היא חייכם, גם עליה אמרו חז"ל )יומא עב:( זכה נעשית לו סם־חיים, לא זכה נעשית לו סם־מיתה, - הנה יתכן כי תורה־הקדושה בעצמה יכולה להיות סם המות.
כי ענין "עזר כנגדו", זה כלל אשר אינו דוקא בענין איש ואשה, אלא כלל גדול הוא בכל כולה של הבריאה, מראשיתה עד סופה, אשר הלא הוא הסוד של "יוצר משרתים".
וכן הוא אמנם כל הטבע, מקצה ועד קצה, כולם שלוחים בעד האדם לסעדו ולתמכו, להגיע בהם לתכלית הכרת הבורא־יתברך, - וחלילה לחשוב כי מעצם הטבע מתקלקלים, אדרבה, נהפוך הוא, גם מהטבע, ודוקא על־ידי הטבע, בזה הוא אשר "את האלקים הולכים", כי מהטבע הלא מתגלה הרבש"ע, מטבע אנו רואים עצמותו ית"ש.
ואף גם כל מציאותו של הרע, אם האדם זכה, הרע לו לעזר וסיוע, ואם לא זכה נעשה לו כנגדו.
כי כל ענין הרע, בעצם־מציאותו טוב הוא, ותכליתו להוביל את האדם בהכנתו מעלה מעלה, עד שיגיע לתכלית הנכון, למלכותו יתברך.
אכן אם לא זכה, אזי לא די שעל־ידי הטבע, או התורה, אינו הולך לתכליתו הנכון, אלא אדרבה על־ידי־זה עוד נתקלקל.
וענין־זה הוא בכל פעולות אדם, כי באותה פעולה גופא, יש בה שתי בחינות, אחת רמה ונשאה, והאחרת רעה ושפלה.
והריהי תלויה אך ורק בנשיאתה והנהלתה, כי כשזכה, אוחז בבחינת הטוב שבפעולה, וכשלא זכה אוחז ועושה הפעולה בבחינתה הרעה.
ואמרו חז"ל )ב"ר סה, ד( "דרכו של איש להיות יוצא לדרך, ולומד בינה מבני־אדם".
בן־עליה אינו עובר על שום־דבר, מבלי שילמוד ממנו בינה, בכל דרכיו משכיל.
אך סוף־סוף הנסיון יורנו, שכשאדם יוצא לדרך, ורואה את הרחוב, יוצא מושחת ומקולקל.
ומצינו בגמ' )ברכות ט: יט: נח.( לעולם ישתדל אדם לרוץ וכו' אפילו לקראת מלכי עובדי־כוכבים, שאם יזכה יבחין בין מלכי ישראל למלכי עובדי־כוכבים, וברש"י, שאם יזכה לעולם־ הבא, לראות גדולתן של ישראל, ויראה בכבוד מלך המשיח, יבחין כמה הרבה גדולתן יותר על האומות עכשיו; כמה יתר כבוד נוטלי שכר מצות, ממה שהיה כבוד האומות בעולם־הזה.
אף שהרי מלכי עובדי־כוכבים המה תכלית העולם־הזה, אף־על־פי־כן ישתדל לרוץ לקראתם, מפני שעל־ידי־זה יזכה להבחין בראותו מלכי ישראל, - הרי שעל־ידי העולם־ הזה יכיר יותר את העולם־הבא, מלכי ישראל.
נמצא כי העולם־הזה, הטבע, וכל הרע, הכל נברא לתכלית זה, כמו הטוב ממש, - ורק האדם בורא יצר־הרע, ועושהו ליצר־הרע.
]א"ה, עי' תנחומא )בראשית ז( אמר הקב"ה, אתה עושה אותו רע[.
כי קודם החטא, גם היצר־הרע היה טוב, וכן אחז"ל )ב"ר ט, ז( על הפסוק )בראשית א, לא( והנה טוב מאד, זה יצר־רע.
טעות הוא לחשוב שהיצר נוצר לקלקול האדם, אלא כל השלמות יוצא אך ורק מהיצר.
וכמו שהתורה, שהיא סם חיים, ואם לא זכה, מלשון "זך", שלא זכה, שלא הגיע לזכות, אלא אינו זך, נעשית לו לסם המות, ותהיה בקרבו לארס, - כי בעזר התורה שלמד, עוד ירע במעשיו יותר ממי שלא למד כלל.
כמו־כן מן "טבע" עושה סם המות, ובורא יצר־הרע, אף כי כל מציאות הסתר הטבע, היא טובה לאדם, והיא סם חיים לאדם, כמו הטוב עצמו, - אך האדם בורא רע ממנו.
כי כשלא זכה, לוקח דרכי ד', אשר ניתנו לאשרו, להדריכו, לצרפו וללבנו, ושיוכל מזה להתקרב אל ד' ותורתו, והוא ברוב פשיעתו יקלקלם, ואדרבה הוא הולך מהם לדרכי שאול.
וזהו מש"כ בספרי קבלה )( שיצר־הרע "נורא" ממדת־הדין, ופחד יצחק היא מדת־הדין, זאת אומרת הסתר פנים, כי רק שם יסוד העבודה, ולולא ההסתר־פנים בטלה כל העבודה, כי על־כן מדת־הדין הוא כל סוד היצר, ורק יורד ומתעה.
אנו מורגלים תמיד לחשוב, שבכל־פעם כשאדם נשמע להסתת היצר ועובר עבירה, הנה יצרו מתבסם בה, אשר האדם עשה דבר כרצונו, ועשה לפניו נחת־רוח, - אולם האמת הוא, היפוך זה לגמרי, כי לא רק שאין לו נחת־רוח ממעשה העבירה, אלא גם כועס הוא בתכלית.
וכמו שאמרו )ב"ב טז.( במתניתא תנא, יורד ומתעה, ועולה ומרגיז, ופירשו בזה )עי' ראש ספר רוח־חיים( כי שורשו למעלה בראש, הוא בקדושה, ומשתלשל למטה בבחינת רע.
וזהו "יורד ומתעה", שיורד ממדרגתו, שבאמת אין מתעה כלל וכלל, אדרבה, מקרב האדם להשם, "עולה ומקטרג", שמדת קדושתו מקטרגת.
כי במציאות אין בנמצא בבריאה שום יצר־הרע, כי הטבע והסתר־פנים היא אחד עם הטוב והארת־פנים, רק אם האדם גיט א'בריק מעהר, אזי ההסתר פנים נעשה ליצר־הרע, ומתעהו, ובהסתר פנים יש מקום להולדת ב' לבבות.
קע
ויחד לבבינו
 המשך
וכן הוא הענין גם בכל יסוד הנשמה והגוף, שיש בגוף שני הענינים, אם זכה עזר, ואם לאו כנגדו.
וכן מצינו )עי' ביהגר"א( על הפסוק )משלי טז, ז( ברצות ד' דרכי איש, גם אויביו ישלים אתו, שנדרש על איש ואשה, וכן על הנשמה והגוף.
כי לא כפי שמורגלים, שהנשמה והגוף הנם שתי הפכים, אלא שניהם הנם אחד ממש, ואם כי הרי שונים הם בדרגותיהם, אעפ"כ שניהם אחודים ומיוחדים, דבוקים וחשוקים לרצונו ית'.
כי תכלית האדם כמ"ש הרמ"ח לוצאטו )בדע"ת סי' פ"ח( להתהוות כמו אדם־הראשון קודם החטא, שתהיה הנשמה היא לבדה שולטת ומושלת לגמרי, בלא שיהיה לגוף שום שליטה כלל, ויהיה כולו כרוך אחר הנשמה, בלתי מתפרד ממנה, - ולא יהיה ברצונו מה שלא יהיה ברצונה, - עד שכמעט לא יהיה נבחן לדבר בפני־עצמו, אלא כמו מובלע בין כחות הנשמה הטהורים.
כי הרי אין ענין הגופניות אלא הסתר הארה וכו', - אי־אפשר לשליטה אפילו קטנה לגוף, שלא יחסר כנגדה איזה אור וכח מן הנשמה.
על־כן הזמן שתהיה הנשמה בכל גבורתה, שלא יחסר כל בה, הוא הזמן שאין לגוף שום שליטה.
אך אדם־הראשון היה עינו מטעה אותו, ונתפתה, ולפי מצבו־הרם נשאר הגוף כחוט־השערה לבד, בלי נפש, בלתי מובלע בכחות הנשמה, - וכן קרה לבניו אחריו, שהלכו אחר המתראה לעיניהם, עד שבכל דוד ודור העולם חסר והולך.
ומבאר בענין־זה חמש מדרגות, - כי המדרגה הראשונה היא, כי רק נחלק הגוף, להיות נבחן לדבר בפני־עצמו, שיהיה לגוף מציאות.
ושוב נחלק הגוף יותר, וכבר היתה לו שליטה כלשהי, כללית, בלתי מובחנת בפרטות.
ושוב נחלק יותר, שנמצאו באדם פרטים גופניים.
ושוב נחלק יותר והיה הגוף שולט בכל פרטיו, אך היה כגר בארץ, והנשמה היא השולטת, ויצטרך הגוף ללכת בדרכיה, כענין )שמו"ר מז, ה( אזלת בקרתא הלך בנימוסא.
וכמשה־רבינו ע"ה, כשהלך לקבל תורה לישראל, שהיה גופו בבחינת אורח במקום הנשמות, ולכן שינה את טעמו לעשות כמעשי הנשמות, לבלי לאכול בהיותו בשמים.
עד שנתחלק הגוף יותר ויותר, והיה כאיש שורר בביתו, והגיע עד להסתר פנים כזה, שיש כאן ב' רשויות, ועיקר השליטה הוא החושך.
ומה חובת האדם בעולמו? - להחזיר הקשור ולהדבק החיבור; הגוף והנשמה לא יהיו שנים, אלא יתאחדו ויהיו לאחד, עכ"ד.
ולכן אמרו חז"ל )שבת קה:( לא יהיה בך אל זר, ולא תשתחוה לאל נכר )תהלים פא, י(, איזהו אל זר שיש בגופו של אדם, הוי אומר זה יצר־הרע, ]ופירש"י, 'בך' משמע בקרבך, שאם היה בך )'אל זר'(, תשתחוה ל'אל נכר' לבסוף[.
כי על־ידי היצר־הרע, נחלק הגוף מהנפש, ויש כאן כבר ב' רשויות על־ידי חילוק הגוף מהנפש, והיו ב' רשויות כאן, ח"ו.
ואין להבין זאת כפי שרגילים, כי אחרי שהגוף צריך להיות בטל בתכלית, ללא כל שליטה, כי אם רק ישות של מציאות, ולא יותר, אם־כן הרי זה חורבן והרס להגוף, - לא כן הוא כלל וכלל.
אלא אדרבה, מה שהגוף צריך להתהוות מובלע בכחות הנשמה, היינו שעצם מציאות הגוף יתהוה באמת חלק מן כחות הנשמה הקדושה, ו"לא יהיה ברצונו מה שלא יהיה ברצונה".
וזהו ביאור של קריאת־שמע, כי מקבלים אנו מלכות־שמים באהבה, מבלי שום פירוד.
ועל־זה נאמר בקריאת־שמע )דברים ו, ה( ואהבת את ד' אלקיך בכל לבבך כו', - כי על־ידי האהבה נדבק הגוף לנפש.
וזה אומרים אחר "שמע ישראל ד' אחד", - "ואהבת" כו', - אחר יסוד האחדות בא יסוד האהבה, כי על־ידי האהבה נעשים לאחדים.
וזהו סוד אמרינו )בברכת אהבה רבה( "ויחד לבבינו לאהבה וליראה", - היינו שבאהבה שהוא סוד היחידות, שמקבל אף הרע באהבה גמורה, שכשם שמברך על הטובה, כך מברך על הרעה, ולא יהא לבו חלוק, ולא יהיו חילוקים ופירודים, שזהו סוד היחידות, זהו יחוד הלב באהבה.
וגם יראה היא סוד היחידות, וביראה גם־כן מיחדים הלב, ואינו נוטה מהאחדות.
כי צריך להבין שאין זו יראה מחמת מכה בשוט ובאלה, - אלא יראה מחמת קריבות השם, שמתיירא לחטוא שלא יעוזב על־ידי החטאים.
וזו היראה, היא הרצון הכי גדול, כי יש כאן רצון גמור להמליך עליו את השם, שמתיחדים הגוף והנפש, ואין כאן עוד ב' רשויות.
וזהו שאמרו חז"ל )ברכות נד.( ואהבת את ד' א'לקיך בכל לבבך, בשני יצריך, ביצר־טוב וביצר־הרע, - שצריך האדם לקבל מלכות־שמים על הנסתר, היצר־הרע, באהבה, שלא יהי' פירוד.
קעא
השמרו לכם פן יפתה לבבכם וגו'
 המשך
ואחר־כך מודיעה לנו התורה־הקדושה איך יתהוה הפירוד מאחד.
וזהו )דברים יא, טז( השמרו לכם פן יפתה לבבכם, ומבואר בדברי הרמב"ן )שמות כב, טו( כי ענין הפתוי הוא ]להיות נמהר[, כלשון )משלי יד, טו( פתי יאמין לכל דבר, - כי האנשים אשר אין דעתם שלמה להשכיל, ויטעה לבם בדברים בתחילת ענינם, יקראו 'פתאים'.
זהו התחלתו וראשיתו של הפירוד לשתי רשויות, היינו שלבבם ימהר קודם השכל, אשר זהו קצת פירוד, שאין שם החיבור הגמור והשלם.
רצה־לומר, שהגוף ידמה לו כי הרשות בידו, ויכול לעשות מה שלבו חפץ, ומי ימחה לו, ואז הוא תיכף מתפתה בכל מיני פתוים, וכשהוא מתפתה, כבר כל החכמות שבעולם לא יעזרוהו, כי אז יש לו הבנות אחרות, ומכיר הכל לפי רצונו המטעה אותו, ואינו מבין אחרת, כי־אם רצונו הוא המשכיל לו.
ומן הפיתוי, יהיה הולך הלאה בדמיונו, עד 'וסרתם', - וכיון שאדם סר מדברי־תורה, מיד הולך ומדבק בעבודה־זרה )רש"י שם(, - והיינו איזהו אל זר שבאדם, הוי אומר זה יצר־הרע, וכנ"ל, ואזי כבר הולך כן הלאה, עד "ועבדתם אלהים אחרים", ואחר־כך "והשתחויתם".
רצה־לומר, הדבר שהיה מתחילה רק פיתוי, יתעבה כל־כך, עד שיעשנה לעבודה־ זרה ויעבוד אותה, ע"י שיש כאן כבר ב' רשויות.
מבהיל הוא הכח של פיתוי, - כי בסיבת הפיתוי חטאיו אינם לפי מצבו, עד כי יתכן שאפי' דברים שהיה נרתע מהם אף לשמע אזנו, סוף סוף יעבור עליהם וגם יצדיק עצמו.
היסוד הוא, כי אחרי שכבר נכנסים דברי פיתוי בלבו של אדם, כבר אין לפניו שום עצה ותחבולה להנצל מזה, וכמעט אין תקוה לו, כי כבר בטח יבוא ל"וסרתם ועבדתם".
אולם הרי נאמר "השמרו", ומה עליו לעשות? - להשמר ולהתעמד עוד לפני הפיתוי, לא לפגוש בו, ולא לבוא כלל לידי גבול פיתוי, להתרחק שבעים שערים... לפני כל נטית הלב, כי אז, ורק אז, ימלט.
ואין המדובר כאן על פיתוי של עבירה חלילה, אלא כמבואר שם ברש"י פיתוי של "ואכלת ושבעת", פיתוי שאין בו עדיין כלום איסור, כי אם פיתוי־לב לבד, וגם פיתוי כשר, וכל דהו כזה, ובכחו לעשות באדם מהפכה גדולה כזאת, - ככה הן טבעי הדברים!
כי כל העבודה של האדם היא, שהיצר־הרע לא יקדים, ולא יעשה רע מטוב.
וזהו שאמרו בגמ' )ברכות סא:( צדיקים יצר־טוב שופטן, רשעים יצר־הרע שופטן כו'.
וצריך להבין משפטים הללו מה הם, הלא המשפט לאלקים הוא? - ופירש הגאון זצ"ל )בביאורי אגדות; מובא במעלות־התורה קרוב לתחילתו( כי שופטן רצה־לומר מנהיגן, דמשפט הוא לשון הנהגה, והצדיקים יצר־טוב שופטם, הוא דיין שלהם, שכל הנהגותיהם על פיו.
כי על־ידי היראה ואהבה שיש להם ממלכות שמים, אז היצר־הרע לא נעשה רע.
*
ועיקר קבלת עול מלכות שמים, היא הקבלה בשמחה, וברצון, ולשמוח ביסורים שהוא העול מלכות שמים.
וזהו ענין שופר, שהוא ענין שמחה, )כמבואר בספורנו )ויקרא כג, כד( כי הוא זכרון תרועת מלך, בה יגילו במלכם, וזה מפני היותו יושב אז על כסא דין, וראוי לנו לשמוח אז יותר על שהוא מלכנו(, כמו )תהלים מז, ז( זמרו למלכנו זמרו, - ששמחים עם מלכנו, ומקבלים מלכות שמים על הנסתר והטבע בשמחה.
וזהו סוד )תהלים צח, ו( "בחצוצרות וקול שופר, הריעו לפני המלך השם", - "הריעו" היינו שמחה, כמו שמריעים לפני המלך בהמלכו על העם.
וזהו אמרם ז"ל )ראש־השנה טז.( אמר הקב"ה, אמרו לפני מלכיות, שתמליכוני עליכם, ובמה, בשופר, - היינו כי על־ידי השופר יבואו לסוד של "הריעו לפני המלך השם", כמש"כ "בחצוצרות וקול שופר הריעו לפני המלך השם".
קעב
צדיקים מהפכים הסתר־פנים להארת־פנים
 מוצאי ראש־השנה )המשך להנ"ל( תרצ"ג
הרמ"ח לוצאטו ז"ל, כותב, שהקב"ה ברא העולם בשתי מדות, אשר אלה מוסדות הנהגתו יתברך, ושרשה, עם ברואיו; מדת "הסתר פנים", שהוא מתעלם ומסתתר ואינו מגלה הדר כבודו, ומדת "הארת פנים".
והנה בגופו של אדם־הראשון, שהיה כולו כרוך אחר הנשמה, בלתי מתפרד ממנה, עד שכמעט לא יהיה נבחן לדבר בפני־עצמו, אלא כמו מובלע בין כחות הנשמה הטהורים, ושבתחילה קודם חטאו היה ערך הגופניות שלו, בבחינת הרוחניות )הנשמה( אשר לו עתה, אחר ההשפלה )לאחר החטא(.
ואע"פ שהיה במעלה גדולה, מעולה מאד מאד ממה שהמין־האנושי עכשיו, - עם־כל־זה הרי היה עלול ליפסד, לחטוא ולמות, כמו שהיה מעשה, - כי הגוף בכל־זאת כבר היה בבחינת "הסתר פנים".
וכמו־כן מצינו שהיתה בריאה של הסתר פנים, אף במצב של )שמות כה, ח( "ושכנתי בתוכם", כי סוכ"ס הגוף הנהו הסתר פנים.
וכמו אמרם ז"ל )ב"ב יב:( קודם שיאכל אדם וישתה, יש לו שתי לבבות, - הנה ב' לבבות אשר נעשים לו ע"י מה שהוא קודם שיאכל, איך יתכן לומר שהמה ב' דברים מיוחדים ונפרדים, ובעל־כרחינו צריכים לומר כי חלות אחד להם, ובמציאות חד המה וכמש"נ.
איך באמת ניתן להבין כל הענין של המרגלים, אשר הליכתם ארבעים־יום הלא היה בגלוי, ולא הוצרכו אפילו להתחבא משום איש.
ואם־כן איך זה לא עלה על דעתם לתרץ את אשר ראו כל הארבעים יום שהלכו שם, שבכל מקום שעברו מצאום קוברי מתים.
האם אין זה רעיון פשוט, לתרץ שהיה זאת מפני שהקב"ה עשה זאת למענם ולטובתם, כדי לטרוד את יושבי הארץ באבלם, ולא יתנו לב לראות איך שבאו אצלם מרגלים, - ולא לבוא ולהגיד כי "ארץ אוכלת יושביה היא", שמתים בה תדיר.
אכן ע"י שאמרו )דברים א, כב( "נשלחה אנשים לפנינו", חזינן בחז"ל )תנחומא שלח ה; רש"י יג, ב( שאמר להם הקב"ה: "חייכם שאני נותן להם מקום לטעות", ולכן נתהוה שם "הסתר פנים", ונתראה לפניהם הכל בסבכה גדולה, ואף שבאמת היה זה נס גדול, אעפ"כ היה מקום לטעות שארץ ישראל "ארץ אוכלת יושביה היא".
ויהושע וכלב, ע"י ששינה משה־רבינו את שמו של הושע, והוסיף בו יו"ד, וקראו יהושע, ובקש עליו רחמים והתפלל עליו: קה יושיעך מעצת מרגלים, וכלב שהלך ונשתטח על קברי אבות, ניצולו שלא יטעו ג"כ כשאר מרגלים.
נמצא שבאמת גם אצלם היה כאן חלות הסתר פנים, אלא שבזכות שקרעו קברים )זיי האבן קברים געריסן( - ניצולו.
ובאמת גם אילו לא היו גדולים, אנשי ה', הכי צריכים לטעות כל־כך בנקל?
א( הלא לכל־הפחות ספק השקול הוי מיהו.
ב( אחרי רואם הניסים מיציאת מצרים וכו', היו צריכים להבין כי זה הוא לא משום "ארץ אוכלת יושביה היא", אלא כדי שלא יתבוננו אנשי המקום בביאת המרגלים אצלם.
ג( בכלל צריכים לדון לכף זכות, ולא לדון לכף חובה, ולומר ש"ארץ אוכלת יושביה היא".
ואפילו הכי, כיון שהיו כאן עב קל של הסתר פנים, שוב לא היו בכחם שלא לטעות, אף שהיו "אנשי השם", כי יהושע נחשב שמה במקום הרביעי, כדאיתא בקרא.
והנה בזה שיהושע וכלב לא טעו, והבינו שלא מטעם "ארץ אוכלת יושביה היא", אלא זהו נס כדי שלא יתבוננו בהמרגלים, נעשה אצלם זה ההסתר־פנים, שמתו עם רב בעת שהלכו המרגלים בארץ־ישראל, לאור גדול ולהארת פנים, כיון שעל־ידי־זה היה להן האמצעים להתבונן בחסדי ובהשגחת ה'.
נמצא שצדיקים מהפכים מדת־הדין, והסתר פנים, למדת־הרחמים, שיהיה הארת פנים.
וזהו מה שאחז"ל )סוכה יד. יבמות סד. ב"ר לג, ד( שצדיקים מהפכים מדת־הדין למדת־הרחמים.
כי מן ההסתר־פנים לא די שאין הם טועים, אלא שממילא רואים את התכלית האמיתי שמורה ההסתר־פנים.
נמצא שההסתר־פנים גופא נעשה הארת־ פנים, ולמדת־הרחמים, וכמש"נ, כי שם הם רואים את כל הנהגתו יתברך הגדולה, כל האור הכי גדול!
קעג
יסורים, - ואתנם לו מורא, ויראני
 המשך
דהנה כל הקלקולים, המינות והאפיקורסות היא ע"י היסורין, ואין כונתינו אל מה שרואה "צדיק ורע לו, ורשע וטוב לו", אלא שבכלל יסורים מתקלקלים על־ידם, וכדאיתא בישעי' )א, ה( על מה תוכו עוד תוסיפו סרה, - הרי שע"י יסורים, עוד יוסיפו לסור מעל המקום.
ובאמת הלא היסורים שהמה מדת־הדין, "הסתר פנים", אם רואה על־ידם עונש, וכמש"כ לעיל שהמה מכריחים את האדם, ומביאים אותו לידי יראה, הרי המה אור גדול, ונעשים לו להארת פנים ולמדת־הרחמים, וכמו שאחז"ל )שם( שצדיקים מהפכים מדת־הדין למדת־הרחמים.
וזהו היסוד של )בראשית כז, כח( "ויתן לך אלקים", ופירש"י, מהו האלקים, בדין, אם ראוי לך יתן לך, ואם לאו לא יתן לך. אבל לעשו אמר )כז, לט( משמני הארץ יהיה מושביך, בין צדיק בין רשע יתן לך.
כי לישראל מברכים שיתן להם 'אלקים', אף שאלקים הוא מדת־הדין, - כי מה יהיה, שיסבלו ח"ו יסורים, הלא ישראל בכחם להפוך מדת־הדין למדת־הרחמים, ושוב יהיה מדה"ר.
וזהו מה שנאמר )מלאכי ב, ה( באהרן הכהן "ואתנם לו מורא ויראני".
כי באמת יראה נותנים לכולם, רק אין יוצא מהם התכלית, כי אדרבא סרים מאד ע"י היסורים, וכמו שנתבאר, שמתקלקלים עוד יותר!
אבל באהרן, נתתי לו יראה, והשיג מדת היראה.
וזה מה שמבקשים )בתפלות ימים־נוראים( "ובכן תן פחדך ד"א על כל מעשיך, ואימתך על כל מה שבראת", ואומרים תיכף "וייראוך כל המעשים, וישתחוו לפניך כל הברואים".
ואין הפירוש שזה כתולדה הכרחית מפעולת השם־יתברך המפחידם, אלא אף אחר שכבר יתן פחד על כל המעשים ואימה על כל הברואים, בכל־זאת עדיין יש מקום שלא יהיו יראים, וישארו ריקנים מכל יראת־השם, - ולכן מוסיפין להתפלל ולבקש ש"ייראוך כל המעשים", שיצא מזה התכלית, שיקנו היראה באמת, כמו דכתיב גבי אהרן "נתתי לו יראה ויראני".
)ובאמת שואלים איך משיגים את מדת היראה למדה, כי הלא צ"ט חלקים מישראל אינם יוצאים ח"ו מכלל ישראל, ויהיו בבחינת שכר ועונש, ובודאי רואים אצלם השכר ועונש ואינם יוצאים מגדר כלל ישראל, שלא יענשו על עבירותיהם(.
והנה העולם מלא מיראה, אימה ופחד מן מלכות־שמים! - וכדוגמת מה שנמצא בחז"ל )שבת קמט:( גבי נבוכדנצר, כי "כל ימיו של אותו רשע, לא נמצא שחוק בפי כל בריה", מחמת יראת מלכות, וכמו שאומרים )בתפלת ובכן תן פחדך( ושמך נורא על כל מה שבראת.
והנה הראשית חכמה )יראה פרק ב ג ד( מבאר, כי יראה צריכה להיות מחמת חשבון.
והרמב"ם )יסודי־התורה פ"ב ה"ב( כתב, כי בשעה שיתבונן במעשיו וברואיו הנפלאים הגדולים )בהביטו לצבא השמים( אזי ישפל בעיניו, - כי מיד הוא נרתע לאחוריו, ויפחד, ויודע שהוא בריה קטנה שפלה אפלה, עומדת בדעת קלה מעוטה, לפני תמים דעות, כמו שאמר דוד )תהלים ח, ד־ה( "כי אראה שמיך מעשי אצבעותיך, ירח וכוכבים אשר כוננת.
מה אנוש כי תזכרנו ובן אדם כי תפקדנו כו'.
ובכלל כשיש לפנינו גזלן־יער )וואלד־גזלן( היינו היצר־הרע, שרבים חללים הפיל, הלא זו היא האמצעי היותר גדול שישיג יראה.
ומצינו )בראשית לב, יא ברש"י( ביעקב־אבינו, שנתיירא שמא נתלכלך בחטא, אף שהבטיחו הקב"ה, עם־כל־זאת נתיירא שמא משהבטחתני נתלכלכתי בחטא.
ועכ"פ, אם ע"י היסורים משיגים יראת ה', אזי אילו היסורים שהמה מדת־הדין והסתר פנים, מהפכים למדת־הרחמים והארת פנים, - כי הארת פנים נקרא מה שאין שייך בם טעות, ושמורים לאדם את התכלית באר היטב, ואם אינו מהפך, אזי נשאר בהסתר פנים.
וזהו יסוד ראש־השנה, שהיא מדת־הדין, אשר צריכים להפוך אותה למדת־הרחמים.
וזהו מה שאחז"ל )ראש־השנה טז.( אמרו לפני מלכיות וכו', זכרונות כדי שיעלה זכרוניכם לפני לטובה, - והכונה, כי בזה שיאמר זכרונות, ויכנס במשפט, ויקבל על עצמו המשפט, ויתבונן במשפט, וישיג יראה מחמת המשפט, אזי נתהפך זה המשפט, שהוא מדת־הדין, למדת־ הרחמים, ועל־ידי־זה יעלה זכרוניכם לפני לטובה.
וזה שאחז"ל )ר"ה טז.( "אמרו לפני זכרונות", והתבוננו במשפטי, עד שתשיגו יראה ואימה מחמת הדין והמשפט, ועי"ז ממילא זו־המדה מתהפכת למדת־הרחמים, כי גרמה להם שישיגו יראת ה', וממילא יעלה זכרוניכם לפני לטובה.
וזהו יסוד הדבר, כי הר"י מלצאן )בסידור הגר"א( כותב, בשם הגאון ר' יונתן פרעגער זצ"ל, שלכן יעלה זכרוניכם לפני לטובה בשופר, כי היא כקבלת שמתא, שתוקעים בשופר שמקבלים על עצמם דין על חטאיהם, שמוסרין אנו דיננו לשמים לאמר דונו לי דינא, - ובזה גופא נשתק השטן, - כי על־ידי־זה שמקבלים עליהם את השופר, נתהפך זה הדין למדת־רחמים, עד שהשטן נשתק, ואין לו עוד מה להסטין על ישראל, לאחר שהפכו מדת־הדין למדת הרחמים, והבן.
קעד
כלל כל הבריאה - דין, עול
 ג' האזינו, ד' תשרי )המשך(
במסלת־ישרים בפרק קנית הזהירות )פ"ד( מביא, מה ששלמה־המלך עליו־ השלום אומר )קהלת יב, ד( "כי את כל מעשה, האלקים יביא במשפט, על כל נעלם, - אם טוב ואם רע", - כי הכל הוא דין, וחלילה להעלות־ על־הדעת לחשוב שחוננים ומוותרים ומוחלים.
"אלא כללא הוא )ב"ר סז, ד; וכעי"ז ב"ק נ. ירושלמי שקלים פ"ה ה"א( כל האומר הקדוש־ברוך־הוא ותרן הוא, - )שמוותר עונות בני־אדם, לעבור על כל פשעם, - ואני עושה רצון יצרי והוא מוחל(, יתותרו מעוהי )יופקרו חייו וגופו( וכו'.
והמסלת־ישרים מבאר שם, כי כל העולם כולו דין, כי כך היא המדה, ועל הכל הוא דן, ועל כל חטא הוא מעניש, ואין להמלט.
ואם־תאמר, אם־כן, מדת־הרחמים למה היא עומדת, כיון שעל־כל־פנים צריך לדקדק בדין על כל־דבר?
התשובה, ודאי מדת־הרחמים היא קיומו של עולם, שלא היה עומד זולתו כלל וכו'.
"כי לפי שורת־הדין ממש, היה ראוי: א( שהחוטא יענש מיד תיכף לחטאו, בלי המתנה כלל, - ב( וגם שהעונש עצמו יהיה בחרון אף, כראוי וכו', ג( ושלא יהיה תיקון לחטא כלל וכו', הרי שרצח האדם את חבירו, הרי שנאף, איך יוכל לתקן הדבר הזה, היכול להסיר המעשה העשוי מן המציאות?
אמנם מדת־הרחמים פועלת שלשה דברים: א( שיותן זמן לחוטא, ולא יכחד מן הארץ מיד כשחטא. ב( שאין העונש בחרון־אף כראוי לפי מדת החטא. ג( שהתשובה תנתן לחוטאים, שתחשב עקירת הרצון כעקירת המעשה, דהיינו, שבהיות השב מכיר את חטאו, ומודה בו, ומתבונן על רעתו, ושב ומתחרט עליו חרטה גמורה דמעיקרא וכו', העון סר ממש מהמציאות, ונעקר, במה שעכשיו מצטער ומתנחם על מה שהיה למפרע, עכ"ל ע"ש.
ולכאורה קשה טובא, איזה תירוץ הוא זה, והלא נשארת שוב אותה הקושיא, - אם מצד דין לא היתה צריכה להועיל שום תשובה, ומועילה רק מצד מדת־הרחמים, הלא חוזרת הקושיא כשהיתה, כי עתה לקתה מדת־הדין.
כי הרי נמצא שמעורב כאן גם־כן רחמים, ואם־כן הרי אין "כל דרכיו" משפט?!
והלא המסלת־ישרים בעצמו כתב למעלה, שאין בעולם כי אם דין, כמש"כ )דברים לב, ד( הצור תמים פעלו כי כל דרכיו משפט, - ליתן לכל איש כדרכיו וכפרי מעלליו, בתכלית הדקדוק, בין לטוב בין למוטב.
אכן לפי דברינו בכל תקופה זו, הרי הדברים הנם מבוארים.
כי הלא הגדנו, כי כל סוד היצירה הוא, כי "י'ה'ו'ה הוא האלקים".
וכמו שכתוב בתורה )דברים ד, לט( "וידעת היום וגו' כי י'ה'ו'ה הוא האלקים", ובכתובים )מל"א טז, לט( כתוב "ויפלו על פניהם ויאמרו י'ה'ו'ה הוא האלקים", - "שם הוי'ה" הלא זה מדת־הרחמים, ושם אלקים הוא מדת־הדין.
וא"כ מצווים אנו לדעת כי מדת־הרחמים היא מדת־הדין, כי שתי המדות אחת הן.
כי אין אלו שתי מדות חלוקות ונפרדות, כאשר חושבים פשוט, ועוד יותר, כי מורגלים להביט עליהם כשתי הנהגות הפכיות ומתנגדות.
אבל האמת כי אין כל נפרדות, אלא שתיהן אמנם אחד הם, כמו שכתוב )תהלים נו, יא( "ב־י'ה'ו'ה אהלל דבר, באלקים אהלל דבר", ושנינו במשנתינו )ברכות נד.( חייב אדם לברך על הרעה כשם שמברך על הטובה, ואמרו בגמ' )שם ס:( לא נצרכה אלא לקבולינהו בשמחה וכו', מאי קרא, )תהלים קא, א( "חסד ומשפט אשירה, לך ד' אזמרה", אם חסד אשירה, ואם משפט אשירה. רשב"נ אמר מהכא, "ב־י'ה'ו'ה אהלל דבר", זו מדה טובה, "באלקים אהלל דבר", זו מדת פורענות, )פירש"י, אלקים לשון דיין(, - אשר הלא נמצא כי מדת־הדין ומדת־הרחמים הנם אחד, מבלי כל פירוד ביניהם, כי אותה השירה־והזמרה עצמה, ואותו ההילול עצמו, הוא בין במדת־הרחמים ובין במדת־הדין.
על־דרך מה שהזכרנו )לעיל מאמר קסט( אמרם ז"ל )ב"ב יב:( קודם שיאכל אדם וישתה, יש לו שתי לבבות, )וברש"י שאינו מסכים לדעת שלמה(, - אשר מבינים כי שתי־הלבבות אין הם שנים במהותם, - כדוגמת־זה הוא הסוד של מדת־הרחמים ומדת־הדין, אשר הנם דבר אחד.
הלא כבר הזכרנו )לעיל מאמר קסח( כי רואים אנו שיש ציווי התורה )דברים ו, ה( "ואהבת את ה' בכל לבבך", - ופירשו חז"ל )ברכות נד.( דהיינו בשני לבבות, ביצר־טוב וביצר־הרע.
]"יצר־טוב" - זהו מצב של טובה, ומרחב, אשר יעשה בטבעו המעשה־הטוב, ועבודתו־יתברך קלה עליו, מבלי שיהיה לו בזה שום קושי, - וזהו מצב של הארת־פנים, בהיותו מכיר ורואה באור־בהיר כי ברע אין שום מציאות ממשית, עד אשר כבר אין בקרבו שום צד־ופתח להעלות־על־הדעת אפשריות לעשות הרע; ו"יצר־הרע" - זה מצב של רעה, ומיצר, מצב של הסתר־פנים, וחושך, אשר עבודתו־יתברך קשה וכבדה עליו )ממקו"א([.
והלא אין הכונה שהאזהרה הוצרכה רק על היצר־הרע, רק על מצב של חושך והסתר־פנים, - אלא כי אמנם הזהירנו לקיים את המצוה של אהבת־ה' גם ביצר־טוב.
ומה שייך להזהיר את היצר־טוב באותה הזהרה כמו שמזהירים את היצר־הרע.
ואם הוזהרנו לאהוב את ה' גם ביצר־טוב, הרי פשוט להבין מזה, שגם במצב של יצר־ טוב, כבר יש כאן הסתר־פנים ועול, כי בהארת־פנים הלא אין עול, ואין מקום לאזהרה.
ואכן הרי מצינו )סנהדרין קח. ובספרי ואתחנן ז'( בדור המבול, שנתקלקלו מהטוב, שלא נתגאו אלא בשביל טובה שהשפיע להם הקב"ה, וכן עוד כיוצא־בזה, וכמובא לעיל )מאמר קסח(.
ובעבור־כן הזהירנו ה' שנאהבהו גם ביצר־טוב.
והלא רואים אנו כי את היצר־טוב גם־כן צריכים להזהיר, כי מצינו באדם־הראשון, אשר גופו הלא היה בגן־עדן, וכן אמרו )תנחומא אחרי ב( כי תפוח עקבו היה מכהה גלגל חמה, - היינו שהאור היה בגילויו.
הלא היה אמנם הגוף ממש מאוחד עם הנשמה, כי גופו היה ממש נשמה קדושה.
ובכל־זאת כבר היה איזו בחינה של הסתר־פנים אצלו, וכבר היה עליו איזו בחינה של עול־ומשא, לישא עול גזירת מלכותו־יתברך, - וגם לא עמד בנסיונו, כי אדם־הראשון הלא אמנם נכשל וחטא, ואכל מעץ הדעת!
וכשנתבונן הלא באמת פליאה גדולה היא, איך שייך "עול" באדם־הראשון שכולו אור, אשר אין לנו אפילו רק מושג בהאור שהיה שם?
הרי כי בסיבת החוט־השערה האחת הלזו, שהתקין הרבש"ע בהיצירה, שבהאור עצמו יהיה מקום כחוט־השערה לחלות של חטא, חוט־השערה של הסתר, ]כי על אותו האור היה פרוש וילון )א־טוהל( של חושך, אף דק מן הדק[, - בסיבת־זאת, כל־כך מבהיל הוא הסוד של עול, הסוד של "אדם לעמל יולד" )איוב ה, ז(, - כי ברום המדרגה, בדרגה של אדם־הראשון, שם כבר ישנה המדת־הדין, וכבר נכשל ונפל.
ומה צריכים אנו יותר, כי הלא במלאכים ממש, הרי כתוב שהנם "מקבלים עליהם עול מלכות שמים זה־מזה", - ולכאורה מה שייך שם שיהיה עליהם איזה עול־ומשא?
והרי עליהם הלא כתוב "וכולם פותחים את פיהם וכו', בשירה ובזמרה וכו', להקדיש ליוצרם בנחת־רוח, בשפה ברורה, ובנעימה", - הארת־פנים ורצון וחפץ כזה לעבוד את ה'.
ואם־כן מה שייך שם איזה עול? והלא הוא "בשירה ובזמרה", רצון גמור בתכלית הרצון!
ובכל־זאת הלא כתוב עוד שהנם "מקבלים עליהם עול מלכות שמים זה־מזה".
הרי כי גם מלאכי־מעלה, אף שהרי אצלם הוא אור ממש, ובשירה ובזמרה מברכים ומשבחים וכו', בשמחה עצומה כזו, - בכל־זאת אצלם גם־כן שייך שיהיה להם לעול ולמשא.
והראיה שאמנם כן, כי אצלם גם־כן שייך עול־ומשא, - שהרי אנו רואים שהמלאכים מצד יכלתם, הנם יכולים גם־כן לשנות מעשיהם ולחטוא, כידוע )יומא סז: ברש"י; במדבר יג, לג ברש"י( מענין עוזא ועזאל, שנפלו מן השמים לארץ בדור־אנוש, וחטאו.
וכן מצינו )ב"ר נ, יג; סח, יב; רש"י יט, כב( במעשה סדום, שחטאו ושינו בדברים, באמרם )בראשית יט, יג( "כי משחיתים אנחנו", ונדחו ממחיצתן קל"ח שנה.
ולולי שהיה גם עליהם איזו בחינה של הסתר־ פנים, ואיזו בחינה של עול, איך יתכן שיוכלו גם הם לחטוא? - כי מקום־החטא הלא הוא טעות וחושך, אבל בהארת־פנים הרי אין כל מקום לחטא, ואין היכולת לזה כלל.
וצריכים להבין איה מקום ההסתר־פנים במלאכים, כיון שהוא כולו אור ממש.
ולכאורה הנה זאת דבר והיפוכו, - ואיך זה באמת אפשר להיות כן, מציאות של אור, עם הסתר־פנים כאחד; מציאות של "שירה וזמרה", "בנחת־רוח" ו"נעימות"־ומתיקות, יחד עם מציאות של"עול", - כי אם יש לו רצון וחפץ בדבר, הרי אין זה עול עליו.
אמנם כן הוא מציאות הדברים, - כי זהו היסוד בכלל הבריאה, כי כל הנמצא בה, אם קטן ואם גדול, מן הנברא בדרגה הכי־גבוהה, מן המלאכים אשר הנם נושאי הכסא, עד הדרגה האחרונה, כל הבריאה היא מדת־הדין, עול מלכות שמים; גם על מלאכי־מעלה נותנים עליהם עול כבד, שיעבדו בדרך עול.
והנה היסוד, כי מדת־רחמים אין הכונה שהיא מדה בפני־עצמה, חלוקה ונפרדת מן מדת־הדין, כי כמש"כ המס"י הנ"ל, כי על־זה אין כלל מה להרהר, "כי כל דרכיו משפט", אין בבריאה אף חוט־השערה אשר לא יהיה מדת־הדין, - אדם־הראשון במצבו ודאי היה מדת־הדין, והראיה שהרי אמנם יצא ממנו חטא.
אלא שאם כי ודאי שישנם חילוקים רבים, באמת כולו דין, - ואך כי בדין־עצמו ישנם דרגות ומצבים שונים.
כי במצב־אחד הרי המדת־הדין היא "דין גמור", - ובמצב־אחר הוא מהופך, מהיסוד של "מהפכים", והמדת־הדין מתהוית להיות מדת־ הרחמים, שההנהגה של מדת־הדין תמשך ותבוא ותופיע בדרך ההנהגה של מדת־הרחמים.
*
מעתה צריכים להבין, כי גם תשובה אין פירושה שכאשר עושה תשובה, מוותרים לו על חטאו.
חז"ל הרי אומרים )חגיגה טו.( שיצאה בת־קול ואמרה, "שובו בנים שובבים, חוץ מאחר".
הרי ישנם כאלו אשר תשובה גם־כן אינה מועלת עבורם.
אך הפירוש של תשובה הוא גם־כן מצד המדת־הדין, כי בדין כך הוא, שבמצב של תשובה מתהוה להיות מתהפך הדין לרחמים.
אבל הרחמים עם הדין הנם דבר־אחד, רק הפירוש כי המדת־הדין עצמה מתהוית להיות רחמים.
וכמו דאיתא )ר"ה יז. יומא כג. פז: מגילה כח.( "כל המעביר על מדותיו, מעבירין לו על פשעיו".
ואיך זה מתאים למדת־הדין, שיעבירו לו על פשעיו, והא בדין אין שייך ויתור.
אלא כי זהו מדת־הדין, שיהיו מעבירין על פשעיו של מי שמעביר על מדותיו, ולאו משום שיש כאן רחמים, אלא מפאת הדין גופא מותרים למי שמעביר על מדותיו.
וכמו שביאר הרמ"ח לוצאטו )בספרו דרך־השם, מובא בסידור הגר"א לפני התקיעות( כי מחוק המשפט עצמו הוא, במעשים מן המעשים שיעשו בני־האדם, בהגמלם הגמול הראוי להם לפי ענינם, שינוהג עמהם בכלל דינם ברחמים ובחמלה, ולא ידוקדק עליהם בדקדוק גמור, וכענין משאחז"ל "כל המעביר" כו', כי הרי זה מדה כנגד מדה, כמו שהוא מוותר כך יוותרו לו, ונמצא שמתנהגים עמו ברחמים, וזה עצמו מדת משפט.
*
ה"נ באדם־הראשון קודם החטא, שהיה כולו קדש, וכמעט רוחני, כי כבר היה זוך גופו כמציאות המלאכים ממש, עד שהגן־עדן, שהוא עתה מדור למלאכים ולרוחות ונשמות, היה מקום הגון לדירת גופו, והיה הגוף מתעדן על השם, כי היה כולו משועבד וכפוף לגמרי תחת הנשמה, בלתי מתפרד ממנה, כי לא יעשה דבר לבדו, ולא יהיה ברצונו מה שלא יהיה ברצונה, עד שכמעט לא היה נבחן לדבר בפני־עצמו, אלא כמו מובלע בין כחות הנשמה הטהורים.
רק כי עצם מציאות הגוף עדיין היה בו הסתר־פנים, כי הרי אין ענין הגופניות אלא הסתר הארה, - שהנשמה היא עצם נכבד, מאיר ובא מהארת פניו יתברך, שהוא מאיר לה בקדושתו בהארה רבה והשפעה מרווחת, מתולדות חק טובו, - והגוף אינו כן, אלא דבר מצד עצמו חומר עב וגס, חשוך ועכור, הבא מהסתר פני טובו יתברך, והעלם הארת קדושתו.
וזה ההסתר הוא מקור כל מציאות הרע, שאינו נולד אלא מעוצם הסתר־הפנים, כי החושך אשר מוטבע בחוקו של הגוף, הוא העושה אותו עלול לכל רע.
ואמנם אף־על־פי שבריאתו של הגוף היא בהסתר־פנים, ובנתינת מקום לחסרונות, אעפ"כ מתחילה לא היתה מציאות הגוף דבר רע ממש, וכנ"ל כי כבר היה זוך גופו כמציאות המלאכים ממש, ואף־על־פי שבבריאה כבר היה מציאות של יצר־הרע, עדיין לא היה על אדם־הראשון שליטה של היצר־הרע, אלא רק מה שעל־ידי חסרון שלימותו של הגוף ניתן בו מקום של אפשרות שיהיה היצר־הרע יכול לחול עליו, ויכולה להיות מדת־הדין למנוע את טובו ואור פני חסדו, להשיב אחור ימינו מהנהגת העולם, לנהגהו בכבדות, ויוכל הרע לימצא ולהתגבר ולשלוט, וכבר המחשבה יכולה לצייר אותו, - ורק בהשתלשל הענין הזה, ונוסף חסרון על חסרון, סוף־סוף גבר החסרון כל־כך, שנתהוה להיות רע ממש.
ובמצב ההארה שהיתה אצל אדם־הראשון, שבאמת חכם גדול היה, כבר היה צריך להכיר זאת, שהרע אינו אלא מה שברא בהסתר פני טובו, ואם היתה הידיעה מתחזקת בלבו, ונקבעת בנפשו, להיות מבטל את הרע מצד הידיעה לבדה, למאוס בתרמית־עינים זה, ולעזבו, ולברוח ממנו, באופן שיהיה במצב שכבר לא יהיה אפילו מקום אפשרות של רע, ולאחוז באמיתת היחוד, אזי היה תיכף מתהפך, וברגע־אחד היה מתהוה התיקון הגמור של הבריאה, והרע לא ימצא עוד.
וכמש"כ הרמ"ח לוצאטו )דעת־תבונות מ'( שזה התיקון שצריך להיות בביאת המשיח, היה יכול להיות אז, להתברר לו הכל בבת־אחת, שאז היה הקב"ה עושה ביום אחד, מה שהוא עושה עתה בשיתא אלפי שנין, והיה נשלם תיכף ומיד תיקון הבריאה בתיקון שלם.
וע"י מה שהיה צריך לפעול להגביר על גופו את כל רבויי ההארה והקדושה שיכולים לימצא בו, עד שיזככהו הזיכוך הגמור, ושב ורפא לו מן הרע אשר היה עלול לו בראשונה, בהיותו נעשה בלתי עלול לשום רע, ואז יהיה לו עילוי ממצבו, שיהיה מתעלה במציאותו מן החמריות אל המדרגה העליונה, להתעדן כל־ כך, להיות עצם נכבד ובהיר, כמו הנפש ממש, שיהיה ראוי לעמוד עמה יחדיו, לחזות בנועם השם ולבקר בהיכלו, ואזי היה ממש "ה' אחד ושמו אחד", כי אזי לא היה במציאות עוד שום הסתר־פנים בבריאה.
וכאשר אמנם לא הכיר אדם־הראשון את זאת, ולא ביטל זאת מצד הידיעה לבדה, מאז כבר לא בנקל הוא להשלים את התיקון הגמור, כי נתהוותה מציאות של כבידות, אשר אם לא ייגע לא ימצא כלום, - ומה שקודם החטא היה לו עונג גדול, והיה קל אצלו למאד, נתהוה הכל קשה יותר, ונתרבה הקושי עוד יותר יותר, כי נתגבר עוד ההסתר־פנים, הסתר אחר הסתר, ונוסף חסרון על חסרון, עד אשר הגן־עדן כבר היה קשה אצלו.
אבל יותר־מזה לא נתהוה שום דבר, בעצמן של הדברים לא נתהוה כל חילוק בין קודם החטא ובין לאחר החטא, כי אם מה שנתגבר החושך, המערבב השכל מידיעת האמת, - עד אשר בזיעת אפו יסיר כל אוטם וכל עיכוב, ונגלה שוב אחרית כראשית לעיני כל חי.
ואמנם, אם כי בסיבת חטאו של אדם־הראשון הרי עצם האור־בטהרתו כבר נגנז ונכסה, בכל־זאת עדיין היה לו אור־גדול, אשר זהר השמש בכל טהרתה הריהי ממש כחושך ואפלה לעומתה, - עד שהוסרה כל־כך ההארה, ונתגבר ההסתר־פנים למדה כזו, שכבר שלט היצר־הרע, וכל אלו הדברים שהיו מקודם קלים למאד, מחמת מדת הטוב והרחמים, היה עתה לקשים למאד, ולמשא גדולה וכבידה.
נמצא שמדת־הרחמים היא ממדת־הדין.
כי אצל אדם־הראשון היה לו אור שכולו רחמים, ולכן היה לו הכל קל למאד, עד שגופו היה בגן־עדן, והיה מתענג עונג גדול.
ובכל־זאת היה כולו מדת־הדין ועול והסתר־ פנים, כי עדיין לא נתקן גופו שיהיה לנפש ממש, כי זה היה צריך עדיין לתקן.
ובירדו מעלה לאחר החטא, כבר הגן־עדן היה קשה, יען שבהתגבר אצלו מדת־הדין והסתר־פנים ע"י חטאו, שוב במדה כזו ירד הקלות, ונתקשה אצלו.
עד אשר לנו נעשה כל־כך ההסתר־פנים, עד שאבדנו את הקלות ללמוד תורה, וקשה לנו ללמוד.
ואף שמספרים על הגאון זצ"ל, שהיה מאכלו כי אם לחם־צר כשיעור ב' זיתים, וכן ישן רק ב' שעות במעת־לעת, כמבואר בשנות אליהו )בהקדמת בניו לשו"ע או"ח(, - בכל־זאת הרי אומרים שהיה בריא וגיבור, וכמו שמספרים עליו שהיה מפונק למאד, עד שהיו לו ג' מארדעס! - ומה נאמר, שהיו חייו בעולם אשר למעלה מן הטבע, יהיה אשר יהיה, אך אמנם הרי כן היה.
הלא אצלו היה לימוד־התורה עונג גדול וחיות ממש, הרבה הרבה יותר באין כל דמיון להתענוגים של עולם־הזה, - יען שאצלו מדת־הדין והאור היו ברחמים, ועולו היה לימוד התורה שהיה מתענג עליו כל־כך.
ומצינו )נדרים מט: ירושלמי שקלים ג, ג; קה"ר ח, א( ברבי־יהודה שהיו פניו צהובין כל שעה, עד אשר התמיהה על־זה ההיא מטרוניתא, וכן אמר לו ההוא צדוקי, פניך דומים אי כמלוי רבית, אי כמגדלי חזירים, )שהן מרויחין ביותר, ופניהן צהובין ויפין(, והשיב לה רבי־יהודה לההיא מטרוניתא, כי )קהלת ח, א( "חכמת אדם תאיר פניו", אורייתי היא דמנהרא אפוי.
הרי שפניו של רבי־יהודה ממש רוו מתענוגי החכמה, עד אשר היו פניו צהובים, ובכל־זאת היה אצלו גם־כן הסתר־פנים, ואף שפניו האיר מזה, וכל־כך היה מתענג על זה.
וכן מצינו אצל אברהם־אבינו, שאמרו חז"ל על הפסוק )בראשית כב, ג( "וישכם אברהם בבקר, ויחבוש את חמורו", שהאהבה מקלקלת את השורה, - שכאשר נצטוה להוליך את בנו אל העקידה, היה רץ באהבה גדולה, עד שבעצמו חבש את החמור.
הלא היה אברהם־אבינו בשמחה, שמרוב השתוקקותו לעקידה, לא היה יכול להמתין אף רגע קט, וחבש בעצמו את החמור.
ואולם איך זה אמנם מהלך הדברים, איך אמנם לא בצבצה בקרבו שום התמהמהות־ מועטת בלכתו אל העקידה, אלא כל־כך התלהטה נפשו בשמחה ובחפץ־לב, עד אשר החיש מעשהו וגם רץ, ללא כל מחדל ומעצור כלשהו, - והלא סוכ"ס היה זה מדת־הדין?!
התירוץ הוא, כי אין כלל בנמצא מדת־הדין ומדת־הרחמים, כי דבר אחד הנם, - רק כי במצב־זה הרי מדת־הדין מתהפכת להיות מדת־הרחמים.
וכדוגמת־זה הוא גם־כן להיפך, רחמנא ליצלן.
וכמו כן שאל ממני בן־ישיבה א' קודם ר"ה העבר, האם עמל בתורה ליסורים נחשב, הלא זהו התענוג האמיתי, ובאמת שמחתי לזה מאד, בשמעי דברים כאלו מבן־ישיבה.
אך העולם הלא אינם מבינים זאת, לומר בעולם להתיישב ללמוד, הלא יבחרו יותר־טוב להיות בוקעים עצים כל היום כולו, מאשר להיות יושבים ולומדים.
ואנחנו מבינים אמנם, כי לא מתאים להתבטאות לומר להתייסר בלימוד.
הלא רואים אנו, שבאמת כל העולם רק מדת־ הדין, אלא שיש חילוקים במדת־הדין עצמה, שפעמים היא כמעט כולה אור, כמו באדם־הראשון ובאברהם, ומלא מתיקות גדולה מצד הרחמים והארת־פנים שיש ב'הדין'.
ונמצא, שאין צריכים לקרוא לזה רחמים ודין, אלא אור וחשך, וכל מה שיש יותר אור, יותר רחמים יש, ותענוגו גדול ביותר לפי ערך הרחמים שיש במדת־הדין, ואין מרגיש מרוב תענוגו שום עמל, שום יסורים.
כי במציאות אין בבריאה יסורים, כי רק תענוג יש, רק מחמת החשך שנתגבר בהתאם עם )ה"ניט דורכזעצן"( אי־בקיעת ההסתר־פנים, ושעל־ידי־זה עוד יותר נתחזק, ממילא בחשך מרגישים יסורים ועמל, עד אשר גם תענוג גדול כמו לימוד התורה, נעשה ליסורים ועמל וכיוב"ז.
ולכן אצל אברהם־אבינו היתה העקידה קלה למאד, מחמת האור שהיה לו, עד שרץ בשמחה גדולה להעקידה, כמש"כ )בראשית כב, ג( וישכם אברהם בבקר, וכו'.
ולכאורה אם רחמים הוא דין, א"כ אין שוב דין בעולם, כי הלא ודאי אצלנו דין ורחמים שני דברים נפרדים ורחוקים זה־מזה, וא"כ אם רחמים זה דין - איה הדין.
אלא שבאמת אין הבריאה זה דין שיש לנו וכמש"כ, רק ע"י מה שנתגדל החשך וחטא אדם־הראשון עד הנה, נתרוקן מדת־ הרחמים לפי ערך זה ממדת־הדין, ונעשה עול בלתי מתוק, שלא כמו שהיה לאברהם־אבינו או לאדם־הראשון, אלא עול מר וקשה, עד אשר גם התענוגים הכי גדולים, כמו לימוד ולהתענג על תורת ה', נעשה לנו לדבר קשה מאד.
וזהו הכונה במסלת־ישרים )הנ"ל( כי על־ידי הרחמים שהוא גם־כן דין, יותן זמן לחוטא, ואין העונש מיד תיכף לחטאו וכו', וגם תשובה מועלת לחוטאים.
כי הלא מצינו שאצל פרעה כתיב )שמות י, א( אני הכבדתי את לבו, שלא יועיל לו תשובה.
כי אצלו היה החשך גדול כל־כך, עד שהיו סתומים לפניו דרכי תשובה, - מה־שאין־כן אצלנו, מצד שעדיין יש אור רחמים במדת־ הדין, לגבי זה שיועיל תשובה.
ונמצא שמדת־הדין לא לקתה כלל על־ידי הצטרפות הרחמים לו, כיון שזה הרחמים, האור, גם־כן דין הוא וכמש"כ.
*
והנה איתא בתהלים )תהלים פ, ז( ואויבינו ילעגו למו, כי אומות־העולם אין מבינים בשום־אופן את הכלל־ישראל, מדוע כל־כך מסורים לתורה, ומדוע מתענגים עליה כל־כך, כי אפילו פושע ישראל - אם רק בכלל ישראל הוא - ימסור נפשו ולא יחליף דתו! - הפושע־ ישראל הכי גדול, הרי לא יסכים להחליף את עצמו עם הגוי בעל שררה הכי־גדולה!
אומות־העולם אומרים לכלל־ישראל )שה"ש ז, א( שובי שובי השולמית ונחזה בך, עד מתי אתם נהרגין עליו, שובי שובי אלינו, ונחזה בך, נציב ממך נציבים ושלטונים, לשון "נחזה" כמו )שמות יח, כא( ואתה תחזה מכל העם, שנעשה אתכם לשררות, וכלל ישראל משיבין להם "מה תחזו בשולמית כמחולת המחנים", מה גדולה אתם יכולים לפסוק לי, שתהא שוה לגדולתי, האם תתנו לי כמחולת המחנים, דגלי מחולת מחנות המדבר וכו', כדאיתא במדרש )וברש"י שם(.
ומסיק עוד המדרש )ויק"ר ג, ז; תדא"ר פ"ו( כי אפילו אומות־העולם, )אילו( היו מגיעים לגופה של תורתך, היו אוהבין אותך אהבה גמורה, בין כשהוא טוב להם, בין כשהוא רע להם, )היו ממיתים עצמם עליה(, לכך נאמר )שיר א, ג( עלמות אהבוך. קרא אדם וכו' ושמש תלמידי־חכמים, אפילו מת עליו, או נהרג על התורה, הרי הוא בשמחה לעולם ע"ש.
הרי אמנם כתוב כאן, ש"בשמחה" היו מוסרים־נפשם עבור התורה, - שליהרג על קידוש השם, שהוא דין, ואפילו הכי בשמחה ילכו למיתה, ו"בשמחה" הלא זוהי כבר דרגה אחרת לגמרי, שהרי זהו כבר אמנם היפוך גמור, שמתוק כל־כך הדין, עד שיש כאן שמחה.
כה"ג מצינו ברבי־עקיבא )ברכות סא:( שהיו סורקים את בשרו במסרקות של ברזל, והיה מקבל עליו עול מלכות־שמים )קורא ק"ש(, אמרו לו תלמידיו, רבינו, עד כאן, אמר להם, כל ימי הייתי מצטער על פסוק־זה וכו', מתי יבוא לידי ואקיימנו, ועכשיו שבא לידי, לא אקיימנו?! - הרי שב"דין" היה מלא שמחה!
ואיך זה באמת אפשר להבין זאת, לישא יסורים כאלו, וגם להיות בשמחה גדולה? - הלא צריכים להבין, כי אצל רבי־ עקיבא הרי באמת היתה השמחה הכי־גדולה כאשר סרקו את בשרו במסרקות הברזל, והיסורים היו לו ממש כמשיב נפש, כי זה היה משאת רצונו, ואלה חמדה לבו, והם יערבו לו מנופת־צוף וכל־טעם; כל חתיכה וחתיכה בבשרו ע"י המסרקות, היתה אצלו לתענוג־ גדול, מתוק מדבש, - כי אהוב ומתוק לו השם־יתברך עד כלות הנפש.
והאם אמנם לא היתה זו מדת־הדין?! - הלא בודאי היתה זו מדת־הדין, אך אצל רבי־עקיבא נתהוה זה לשיא של "רחמים", כי אמנם שתי המדות הנם אחד.
כי באור־פנים אין שייך יסורים!
כי באמת, יסורים הוא דבר בדוי )פאקוסט(, כי רק בהתגבר החשך, יש יסורים אפילו מלימוד התורה, מתענוג גדול כזה, כמש"כ.
ועל־דרך־זה הוי הביאור )יומא כג. גיטין לו:( הנעלבים ואינם עולבים וכו', שמחים ביסורים, עליהם הכתוב אומר וכו'.
ואין הכונה שבאמת סובלים יסורים, רק שמחים מפאת החשבון, אלא שבמציאות, להם היסורים הנם לתענוג גדול, וכמש"כ מחמת האור והרחמים שיש להם במדת־דינם.
ולכן רץ אברהם־אבינו באהבה גדולה אל העקידה, יען כי להעלות את בנו על המזבח לשחטו, שבעינינו זה נחשב ליסורים, אצלו היה זה מתוק מדבש.
וזהו אמרינו בפסוקי־דזמרה )תהלים קמד, טו( "אשרי העם שככה לו, אשרי העם שי'ד'ו'ד, - מדת־הרחמים, - אלקיו", - מדת הדין, - אשריו של העם אשר "מדת־הדין שלו" היא "רחמים", כי כל "העול" אשר להם, הוא י'ד'ו'ד, מדת־רחמים, כי תורה היא מדת־הדין, אשר הלא זוהי הנעימות עצמה, שלהגאון עולו היה לימוד התורה, ושהיה חי מזה ועדן גופו יותר מכל התענוגים שבעוה"ז.
ועד"ז )אבות ו, ד( כך היא דרכה של תורה, פת במלח תאכל וכו', וחיי צער תחיה, - אם אתה עושה כך, אשריך בעולם־הזה, - ממש אשריך! אלו היסורין שלכאורה, הלא אצלו לתענוג הכי גדול יחשבו.
אנחנו ודאי מחפשים פשטים וביאורים במאמר חז"ל שכזה, ואנחנו גם מתפחדים ממחשבת חיים שכזו, אך לו ידענו וראינו אף קצהו מזה החיים, כבר היינו לומדים כל הדברים בתכלית הפשטות.
כי אין הדבר כפי שאנחנו סבורים, שהמצב של לחיות במדת־הדין, זהו חיים של "חושך", חס וחלילה, אין לך עוד חיי תענוג ואושר כמו חיים אלו של לחיות במדת־הדין, לא מצד עולם־הבא, אלא גם מצד חיי עולם־ הזה לבד, עד שאין אנו יכולים להשיג ולצייר גודל התענוג והעידון מחיים כאלו.
כי רק ע"י החשך וההסתר־פנים שנעשה ע"י החטאים, בסיבת־זאת נעשו יסורים לסבל גדול, - אבל מי שזוכה למדת־הרחמים שבמדת־הדין, באמת כי אין לו כאן מאלו היסורים כל סבל וכל קושי, ואינו מרגיש במשא יסוריו כל הכבדה, אלא אדרבא, לעידון גדול יחשב, כי כל־כך ישבע ויתענג מטובה, עד אשר על־זה נאמר "אשריך בעולם־הזה" ממש, מאלו היסורים, מ"חיי צער" וכו'.
ועד"ז מבואר: "תשובה" בפשוטו, כי על־ידי מה שנתחרט על חטאו, שהוא מתנחם לגמרי, והיה חפץ ומשתוקק שמעולם לא נעשה הדבר־ההוא, ומצטער בלבו צער חזק על מה שכבר נעשה הדבר, וכמו שמבאר במס"י )פ"ד הנ"ל( ומחשב בדעתו שבאמת לא היה לו כדאי הדבר, "ולא שוה לנו", נמצא שמהפך את הדין, את החשך, למדת־הרחמים.
כי בהבינו שהחטא הוא "לא שוה לו", ומתחרט על מה שחטא, במילא נתהפך החשך־הזה אצלו לאור־גדול.
ועל־דרך־זה נתבאר היטב מה שהזכרנו המאמר הנ"ל )ב"ר לג, ד; עג, ג; וכעי"ז ויק"ר כט, ג־ד־ו־ט; סוכה יד. יבמות סד.( "צדיקים מהפכים מדת־הדין למדת־הרחמים"!
קעה
לא העבדתיך ולא הוגעתיך, וכמשא כבד יכבדו עליך
 יום ה', ו' תשרי )המשך(
השלמה לדברים הקודמים.
- כך הוא סדר הדברים והשתלשלותם:
גופו של אדם־הראשון הרי היה בגן־עדן, שהיה הגוף כמו נשמה, ובכל־זאת סוף סוף הלא עודנו היה "גוף", והיה הבדל בין גופו לנשמתו, כי עדיין לא הגיע גופו למדרגת נשמתו, שיהיה ממש חד, במדרגה אחת.
והיה עליו להגיע למצב שהגוף יתהוה להיות אצלו כמו נשמתו, ואין הכונה להיות כמו נשמותינו )הנמוכות( שלנו, כי על־זה אין כלל מה לחשוב, אלא שהיה גופו צריך להתהות להיות כדוגמת נשמתו שלו, נשמה כזו אשר עליה נאמר )תהלים כד, ד( לא נשא לשוא נפשו.
וזה אמנם לא נתהוה, והראיה, כי הרי היה שם חטא...
חז"ל אומרים )ב"ר יז, ד( שאמר להם הרבש"ע למלאכי־השרת, על אדם־הראשון, כי "חכמתו מרובה משלכם", ונאמר על שלמה־ המלך ע"ה )מל"א ה, יא( ויחכם מכל האדם, ואמרו חז"ל )קה"ר ז, לב( ]אפילו[ מאדם־ הראשון, מה היתה חכמתו של אדם־הראשון וכו', נמלך במלאכי־השרת וכו', אמר להם אדם שאני רוצה לבראתו, חכמתו מרובה משלכם.
ובמצב של אור־גדול, הרי הגוף הנהו כמו נשמה, - אך בכ"ז בעצם זה־החילוק אשר בין גופו לנשמתו, כבר היה חלות "הסתר פנים", אשר היה אדם־הראשון צריך לתקן.
ואמנם חוט־השערה־זה של חושך, אשר היה גופו של אדם־הראשון, הולך הוא ומשתלשל בהדרגה, עד אשר מתהוה להיות חתיכת ממשות של חושך )א־שטיק חושך(.
ולאמיתו של דבר, אמנם היא פליאה עצומה, איך יתכן שבגוף קדוש כזה, יהי' מקום להסתר־פנים, מה שייך לומר הסתר־ פנים באדם־הראשון, - הלא היה גופו בגן־עדן!
הנה בגן־עדן־זה כבר נמצא שם הקושי, ואף כי איך זה יכול להיות, בגן־עדן הלא כולו עונג ועידונים, אמנם כן הוא, כי כלפי הנשמה, רק לפי ערך זה, הריהו כבר הסתר־פנים.
וכמו שספרי־קבלה )עי' פרדס להרמ"ק י, ב( אומרים, שהכסא־הכבוד עצמו עודנו אוכם לגבי עצמותו יתברך, - כך מתחלקים הדרגות.
מכיון שהסתר־פנים היא מדה, ודאי שהיא בלי קץ ובלי תכלית, ואפילו גופו של אדם־הראשון קודם החטא, היה בו כבר מדה של הסתר־פנים, וכמש"נ.
ולכן באדם־הראשון אם נשמתו היה בפריחה א', וגופו היה למשל בח' פריחות, וכמו שחכמינו ז"ל מחלקים את מדריגתם של כמה מלאכים, שזה עובר דרך כל היצירה בפריחה א', וזה בח' פריחות וכו', וכאמרם ז"ל )ברכות ד:( מיכאל באחת, גבריאל בשתים, אליהו בארבע, ומלאך המות בשמונה, - ולעבור בשמונה־פריחות הלא יש בזה יותר קושי מאשר לעבור בפריחה אחת, ואף כי אמנם יותר קושי בזה, אבל הלא זה עונג ועידון.
וכדוגמת־זאת הלא היו החילוקים באדם־ הראשון בין גופו ונשמתו.
כי היה עליו להיות נשלם, עד שיהיה עובר עם גופו בפריחה אחת, - ולא נשלם, ועבר רק בשמונה פריחות את כל היצירה, וכבר יש כאן על הגוף "עול" בזה שצריך לעשות ח' פריחות, ולא מצי לבוא לתכליתו בפריחה א', ורק צריך לטרוח בח' פריחות מפאת ההסתר־ פנים, שאינו מניחו לבוא בפריחה אחת, אבל סוכ"ס )כשמגיע( מלא תענוגים בלתי תכלית.
על־דרך־זה צריך להבין זאת, וכי יכולים לקרוא לזה בשם טרחה ויגיעה, הלא זהו לגמרי בגן־עדן, אך שגרמנו שיבוא ע"י קושי.
ועד שמשתלשלים כל־כך, עד אשר גם "לימוד־התורה" נתהוה קשה אצלנו.
יען שה"עול" נתגבר מחמת ההסתר־פנים ומדת־ הדין שנתגדל, ע"י שנתהפך ממדת־הרחמים.
אבל אצל אדם־הראשון, היה קל הכל מאד, ובכל־זאת היה עול ממש וכמש"כ.
הלא נמצא כי אכן כדברינו, כי זהו אמרינו )תהלים קמד, טו( "אשרי העם שי'ד'ו'ד אלקיו", - ביאורו, כי "י'ד'ו'ד", מדת־הרחמים והטוב, תענוג עד אין סוף, זהו "אלקיו", זהו מדת־דינו, זהו עולו.
והנה החסיד יעב"ץ )אבות ג, יח( כותב )בשינוי לשון(: חביב אדם שנברא בצלם - אשר בזו־המעלה הוא יכול לבוא להשגת כל החכמות כולם, אלא שזה רחוק מאד, לא נמצא אחד מני אלף אשר יזכה להשיג זה השלימות באמת.
יען שעל־ידי זה הצלם א', אע"פ שהוא נושא כל החכמות, אעפ"כ מתקלקלים, כי החכמה אינה דרך סלולה, ובמקום לבוא על־ ידה לתכליתו, אדרבא נוטה האדם על־ידה מנתיבתו האמיתית.
ובזה הצלם נשתתפנו גם אנחנו, קהל־ישראל, עם שאר האומות, אבל "חביבים ישראל שנקראו בנים למקום, חיבה יתירה כו'. חביבין ישראל שניתן להם כלי חמדה" וכו', וע"י התורה שהיא אלקית, למעלה מן החקירה השכלית, נמצא כל המון־ישראל מוכנים לעולם־הבא בלא טורח ועמל, - גם העממים )המון העם( הישראלים, )אפילו גאר דער פשוט'ר ייד(, זוכים בנקל לכלל כל תכליתם.
כי ע"י התורה ודאי יזכה בנקל לתכליתו ולההכרה האמיתית מאשר על־ידי החכמה, שהיא דרך מלאה קוצים שמתנגפים בה, - אבל דרך התורה סלולה למאד, מביאה את האדם גם העממי למקום תכליתו.
זה אשר מורגל לטוס באוירון, הרי מובן ודאי כי די־קשה עליו להיות נגרר לאט־לאט ע"י נסיעה בעגלה, ולהגיע משובר בכל עצמותיו, כך הכלל־ישראל, אשר מורגל בתורה, אינם צריכים להיות נגררים לאט־לאט ע"י חכמות וחקירות, הבאים בעמל וטורח, ולא יתרצו בשום־אופן למדת צלם־אלקים, שהיא החכמה והחקירה אשר מובילה לאט לאט, לעומת התורה, וגם משברת כל עצמותיו, והא ראיה שא' מיני אלף זוכה ע"י החכמה לבא לידי הכרה.
ומי שרוצה להתבונן במהירות ההתעלות שע"י התוה"ק, יתבונן נא במאמר ה"סבא" ז"ל, שהיה מורגל תמיד לומר ציור זה, על אשר כתוב על הרבש"ע "מגביה שפלים", שכאשר רואים את העלעקטרי, מה רב הוא שם הדילוג והמרוצה אשר בפעם־אחת, שברגע־ אחת מסבבת את כל העולם, כבר מבינים מהו הפירוש של ההגבהה שהרבש"ע מגביה.
ואמנם שם בעלעקטרי, יש איזה שיהוי של רגע־אחת, מטעם שעדיין ישנם חוצצים, אבל בתורה שאין שום חציצה, ודאי שאין שם שום קושי וכבדות, אלא הכל בנקל כל־כך, עד שמהירות ההתעלות אינה שוהה גם רגע א', כי בטיסה אחת מתגבהים למרומים.
הלא נמצא כי כולנו אמנם בגן־עדן, כי כל הכלל־ ישראל אינו מונח תחת קושיים, רק יכולים כולם לזכות בעולם־הבא בלא טורח ועמל.
ובענין מתן־תורה נאמר בפסוק )שמות כ, יז( כי לבעבור נסות אתכם בא האלקים כו'.
וכבר נתקשו הרבה בענין הנסיון שבכאן, שהרי עדיין לא עמדו בכל נסיון, וישנם בזה פירושים שונים.
רש"י מפרש "לבעבור נסות אתכם, לגדל אתכם, נסות לשון הרמה וגדולה, כמו )ישעיה סב, י( הרימו נס".
והרמב"ן מפרש כפשוטו נסיון ממש, כי רצה האלקים לנסותכם התשמרו מצותיו, כי הוציא מלבכם כל ספק, ומעתה יראה הישכם אוהבים אותו, ואם תחפצו בו ובמצותיו.
"כי האדון פעם ינסה עבדו בעבודה־קשה, לדעת אם יסבלנה לאהבתו, ופעם ייטיב עמו, לדעת אם יגמול אותו בטובה אשר עשה עמו, להוסיף לאדוניו עבודה וכבוד, )לראות אם לא יהיו כפויי טובה, ואדרבא עוד יוסיפו אהבה לאדונם, על מה שמראה לעבדו חיבה כל־כך(.
"ולכך אמר הכתוב כי הטיב לכם האלקים להראותכם את כבודו, לנסותכם אם תגמלו לפניו בטובה אשר עשה עמכם ע"ש.
הרי מבאר הרמב"ן, כי דור המדבר, אשר ראו יציאת מצרים, ראו קריעת ים־סוף, ופתחו לפניהם כל הז' רקיעים, לאחר כל הדברים נתנו להם תורה, לראות אם יהיו מכירים מהי התורה.
והדברים מפליאים, שזהו נסיון שהעמידו לפניהם, שפתחו להם את הז' רקיעים, והראום ש"אין עוד מלבדו", עד שיצא כל ספק מלבם, ולאחר כל־זאת נתן להם התורה, לראות היכירו טובותם לד' ולהוסיף אמץ בתורה, או אדרבא יהיו כפויי טובה.
הרי כי יתכן לאחר תורה, עדיין לא להיות גומל טובה, באופן אשר מן התורה יכול לצאת ההיפך, והרי זהו מאמרם ז"ל )יומא עב:( בענין התורה, כי "זכה נעשית לו סם חיים, לא זכה נעשית לו סם המות".
וכמו שחז"ל )ע"ז ה:( אמרו באדם־הראשון, שכאשר הרבש"ע שאל אותו "המן העץ אשר צויתיך לבלתי אכל ממנו אכלת", היה כפוי טובה, ואמר )בראשית ג, יב( האשה אשר נתת עמדי היא נתנה לי מן העץ ואוכל, ופירש"י, אשר נתת עמדי, לשון גנאי, שתולה הקלקלה במתנתו של מקום, - והיינו שהאשים אדם־הראשון את ה' כביכול.
כאשר נתנו לו את חוה, אשר זה היה תכלית הטוב, לבסוף הוא אמנם אמר שאתה הוא האשם בחטאי, כי אם לא היית נותן לי את חוה, לא היה שום דבר, כי "האשה שנתת עמדי היא נתנה לי ואוכל".
הרי כי השיא של מדת־הרחמים יכול ליהפך להיות מדת־הדין.
וכמו"כ בתורה, אם לא יכירו את טובותם, ויקשה להם לקיים את התורה, ויתאוננו עוד על שנתנו להם תורה קשיות כזו - זהו נסיונם, אם יקבלו עליהם בשמחה, ויקיימוה בנקל, אם יהיה להם קלה למאד, או ח"ו עמל גדול ול"עול" מחמת ההסתר־פנים.
הרי יתכן כי גם התורה עצמה לא יהיו מכירים בטובתה, ושהתורה תהא נקראת הסתר־פנים.
וזהו הכוונה במה שאמר הפסוק )דברים לב, ו( "עם נבל ולא חכם", ופירש"י, עם נבל, ששכחו את העשוי להם, ולא חכם, להבין את הנולדות, שיש בידו להטיב ולהרע, ואונקלוס תרגם, עמא דקבילו אוריתא ולא חכימין, וברמב"ן מפרש שם, שלשון נבל לפי"ז כמו "נבל תבל" דיתרו )שמות יח, יח( שמתרגם לשון ליאות מלאה תלאה. יאמר, עם שנלאו בעשיית התורה, ולא יתחכמו שהיא לטוב להם כל הימים, וכן אמר )פסוק כ"א( בגוי נבל, בעמא טפשא, שנלאו להיות חכמים או בעלי דת.
הרי מדלג אונקלוס על הכל, ומפרש כן הפסוק, שאין שום תביעה נזכרת, רק מה שהתורה הקדושה שקבלוה, לעמל היא להם, ולא חכימין, שהיא צריכה להיות קלה למאד מחמת הארת־פנים, ורק ע"י המהפכין, רשעים מהפכין מדת־רחמים לדין - נעשה להם לעמל.
היאך מתהפכת מדת־הרחמים למדת־הדין, מפני היותם רשעים, ומן הרשעות העצמית, מזה מתהפכת מדת־הרחמים למדת־הדין.
וע"ז התורה תובעת מישראל, עמא דקבילו אורייתא, אמאי לא יבינו והיה להם לעמל, תורה לעמל, ותביעה זו מה ש"קל" נעשה לעמל, התביעה האחת והראשית.
שזה הוא אמנם מהלך האדם, אם מהפך מדת־הדין לרחמים, אזי הכל קל למאד אצלו, ואם להיפוך, הכל עמל ועול הכי גדול לו וכמש"כ, וע"ז סובל והולך כל האדם.
ומצינו במדרש )מובא בתוס' בשבת קטז.( על הפסוק )במדבר י, לג( ויסעו מהר ד', משל לתינוק היוצא מבית־הספר, שבורח והולך לו, כך היו בורחים מהר סיני.
וצריכים להתבונן שמדברים על דור המדבר כאן, ובודאי א"תשעה־באב" האבן זיי געפראוועט בהפרדם מהר ד', אשר לא רצו לילך משם, עד שאמר להם ה' )דברים א, ו( רב לכם שבת בהר הזה! - רב, הרבה נטלו כאן עמכם טובה ואושר, עד שדי ויותר לדור דורות.
ובכל־זאת יש תביעה, שסכ"ס היה אצלם כתינוק הבורח מבית־הספר, אשר לתינוק הבית־הספר הוא ממש כקאטארגע, שהכל יעשה ובלבד שלא ילך להחדר ללמוד.
כי הדברים צריכים להיות כל־כך בהארת־ פנים, בנקל למאד, עד שגם קלות ושמחת דור המדבר בה, אכתי אין די, ומונחים תחת התביעה כתינוק הבורח מבית הספר.
וכמו אדם־הראשון שגופו בגן־עדן, ובכל־זאת עדיין היה אצלו הסתר־פנים, וכמש"כ באות א' )לעיל(.
והנה רשעים מהפכין את מדת־הרחמים למדת־ הדין. הכוונה, שמדת־הרחמים באמת אינה מקום לטעות מצד עצמה, אלא רשעים מהפכין אותה לדין, ונעשה עמל להם, עד שנמצאים במצב "כתינוק הבורח מבית הספר", עד שעמל היא להם, וכיוב"ז, עם נבל דקבילו אורייתא וכמש"כ לעיל.
ובאמת מצינו שביקש איוב לפטור את כל העולם כולו מן הדין, וכמו שאמרו חז"ל )ב"ב טז.( שאמר לפניו, רבש"ע, בראת שור פרסותיו סדוקות, - האם יש לו להשור איזו שייכות אל הסימני־טהרה שלו, הלא אתה בראת אותו כן, - בראת חמור פרסותיו קלוטות, - האם יש לו איזו שייכות אל הסימני־טומאה שלו, - וכו', בראת צדיקים בראת רשעים, מי מעכב על ידך, - ואיזו תביעה יכולה להיות עליהם, - ומאי אהדרו ליה וכו', ברא הקב"ה יצר־הרע ברא לו תורה תבלין.
הרי שהקב"ה אמר שעליו כביכול אין שום תלונה, כי באמת אינו יכול להפוך עצמו, אבל "ברא תורה תבלין", תורה הרי יכולה להיות מהפכת את היצר־הרע, את המדת־הדין, למדת־הרחמים.
ומיהו זה אשר אמנם הוא האשם, רק הרשעות שלו העצמית, הרשעים מהפכין, וכל התביעה היא עליהם, על הרשעים.
והנה התשובה מהפכת מדת־הדין למדת־ הרחמים, עי"ז שמתחרט ומכיר את חטאו.
וזהו אמרינו )בתפלת נעילה( אין קץ לאישי חובותינו, ואין מספר לניחוחי אשמותינו, הרי כי אלו החטאים והאשמות מתהפכים לניחוחים ולאישים, יען שבהתהפך למדת־ הרחמים ע"י התשובה, נעשים לניחוחים ולאישים.
כי ע"י התשובה שמתחרט על החשך, ומצטער על שחטא, ורק משתוקק עתה לטוב, נמצא שכבר יש לו עמל בחטא, וקלות במצוה, ועי"ז נכנס להארת־פנים, ומהפך החשך להארת פנים, - דין - למדת־רחמים! ואזי נעשים האשמות לניחוחים, כי העבירות נעשים זכותים!
וזוהי הכונה באמרם ז"ל )ברכות יז.( "מרגלא בפומיה דרבא, תכלית חכמה, תשובה ומעשים טובים" - דהנה תכלית כל החכמות - תשובה ומעשים טובים, אשר צריכים תמיד להפך מדת־הדין למדת־הרחמים, שגם לאחר כל החכמות, ולאחר כל המדרגות, עד אדם הראשון קודם החטא - עדיין צריך לתכלית תשובה ומעשים טובים, להפך הרע והסתר־ פנים שיש בו עדיין, למדת־הרחמים והטוב.
קעו
מדת־הדין ומדת־הרחמים - אלו ואלו דברי אלקים חיים
 ליל ש"ק, ח' תשרי
איתא בחז"ל )במד"ר יט, ג; קה"ר ז, כג; ילקוט מלכים קעז( על מה שנאמר )מל"א ה, ט( ויתן אלקים חכמה לשלמה וגו' כחול אשר על שפת הים, - מה חול גדר לים, כך היתה חכמה גדורה לשלמה. מתלא אמרין, דעה חסרת מה קנית, דעה קנית מה חסרת. )משלי כה, כח( עיר פרוצה אין חומה, איש אשר אין מעצר לרוחו.
ואי־אפשר לומר שהכונה שהי' גדור על־ידי חכמתו, וכי קאתי לאשמועינן שלא היה שוטה.
והלא אם רק היה חכם, הרי ממילא שמעינן שהיה גדור, ולא יצא לחוץ מגדרי החכמה.
אלא הכונה כענין מה שאמרו חז"ל בברכות )סג.( "בשעת המכניסין - פזר, ובשעת המפזרים - כנס! - דאף שהיה כמו הים שבכחו לשטוף את העולם, ובכל־זאת )תלי' רבתי( חוט חול מעכבו שלא לשטוף הלאה, - כך חכמת שלמה המלך, אף שודאי היה בבחינת "ויתגעשו", שהיו צריכים ללכת ולשטוף בלי קץ ותכלית, וגם "בשעת פיזור" נמי.
וע"ז מספרים חז"ל מעלתו של שלמה המלך, שהיתה גדורה, ובמקום שלא היה צריכים לפזר - נעצר בגדרו, ולא יצא חוצה לגדרו.
והנה ודאי שהעיצור הזה לכאורה הוא רע, כי לולי־זה היה שוטף בלי קץ ותכלית חכמת שלמה בלי שום עיכוב ועיצור, ובכל־ זאת משבחים אותו במעלה זו.
וכמו־כן רואין אנו במעשה־בראשית, שאמרו חז"ל )חגיגה יב.( כי בשעה שברא הקב"ה את העולם, היה מרחיב והולך וכו' )להתפשט בלי קץ(, עד שגער בו הקב"ה והעמידו.
וכן אמרו )ב"ר ה, ח; מו, ב( בביאור השם ש־ד־י, על מה שנאמר )בראשית יז, א( אני קל ש־די, אני הוא שאמרתי לעולמי ולשמים די, לארץ די, שאילולי שאמרתי להם די, עד עכשיו היו נמתחים והולכים.
והרי "השם בחכמה יסד ארץ" )משלי ג, יט(, וכיון שמטעם החכמה היתה הבריאה נמתחת ומתרחבת והולכת לאין קץ, הרי ודאי כי התפשטותה והתרחבותה יותר, היה טוב.
ואם רואים אנו שגם על העיכוב שעכב את העולם להתפשט, הוא מדת שם ש־ד־י, ודאי דלא שייך לומר שההתפשטות להתרחב בלי גבול, עדיף מן העיכוב הנותן גבול ומדה ושיעור, כי הלא גם העיכוב הוא שם קדוש.
ועל־כרחך צ"ל דאותן העיכובים אשר לכאורה הם בבחינת רע, שמונע את הבריאה מלהתפשט, או גדר חכמת שלמה אשר זהו היפוך החסד, אלא מדת הדין, הסתר פנים, חשך, ובכל־זאת משבחים בזו המדה חז"ל את שלמה־המלך, ומכנים בזו המדה בשם ש־ד־י.
*
וכן מצינו בחז"ל )יומא כב: וברש"י שם( בענין שאול המלך, מפני מה נענש לבוא לידי דבר שעליו ניטל ממנו מלכות, מפני שמתחילת מלכותו מחל על כבודו, וגילה על עצמו שאינו כדאי למלוך, שנאמר )שמו"א י, כז( "ובני בליעל אמרו מה יושיענו זה, ויבזוהו, ולא הביאו לו מנחה, ויהי כמחריש" וכו', ומסקנא דמילתא, שאמרו ישראל "מי האומר שאול ימלוך עלינו", בתמיהה, "תנו האנשים ונמיתם", ויאמר שאול לא יומת איש ביום הזה.
והיינו כי בזה שמגודל צדקותו וחסידותו, כאשר שמע שמחרפים אותו, לא שת לבו למחות בהם, ומחל מבלי לחכות שיבקשו ממנו מחילה, וויתר על כבודו, ]ולא נהג במדת־ הדין[, בעבור זה נענש שניטלה ממנו מלכות, בהראותו שחסרה לו מדת הגבהות להיות שולט ומושל ]במדת־הדין[, ואינו כדאי למלוך.
ובדוד־המלך מצינו )מל"א ב, ח־ט( כי כאשר קרבו ימיו למות, קודם סילוקו, צוה את שלמה בנו, בענין שמעי בן גרא, שלא ינקהו מן העונש שנתחייב, ונקם כל־כך.
אף שאצל שאול הוי פעולה של חסד, ואצל דוד הוי פעולה של דין, - בכל־זאת זכה דוד יותר במדת־הדין, משאול בנוהגו במדת־החסד.
עד שחז"ל )יומא כג.( אומרים, כל תלמיד־חכם שאינו נוקם ונוטר כנחש, אינו תלמיד־חכם, - הרי שתואר תלמיד־חכם אובד אם אינו מתנהג במדת־הדין לנקום ולנטור.
אף שאם אינו נוקם ונוטר זהו חסד, ובכל־זאת זוכה התלמיד־חכם רק בהתנהגו במדת־ הדין לנקום ולנטור.
וכן מצינו בהלל, שוויתר, ונהג במדת החסד, כדאיתא )שבת לא.( גבי מי שבא אצלו )בע"ש( ואמר מפני מה עיניהן של תרמודיין טרוטות וכו', והלא עבר זה במה שקרא לנשיא בשמו: מי כאן הלל, ועוד כמה דברים שבודאי היה יכול להיות ששמאי היה דוחפו במקלו, והלל נהג עמו במדת החסד, ונטפל עמו, ולא כעס ולא הקפיד עליו.
ובאופן ששמאי נהג במדת־הדין, ולכן היה קפדן, כי דין אינו מוותר, והלל נהג במדת־החסד, ולכן ויתר.
נמצא שיש מחלוקת בין דין לחסד, וטענות גדולות יש לחסד על הדין, וכן להיפך.
אמנם באמת בית־שמאי ובית־הלל - אילו ואילו דברי א'לקים חיים המה )עירובין יג:(.
ומה שזכו בית־הלל שיופסק הדין על־פיהם, לא מטעם שנכונים יותר, וכמו שמורגלים לומר ולהבין שלפיכך הלכה כבית הלל משום שיותר אמיתיים, רק גם דברי בית שמאי - דברי אלקים חיים המה, שלענין אמיתתם גם בית־שמאי כל־כך אמת כמו בית־הלל.
ורק מה שההלכה כבית־הלל הוי כמו שמסיקים חז"ל )שם בעירובין( שזכו בית־ הלל לקבוע הלכה כמותן מפני שנוחין ועלובין היו, ושונין דבריהן ודברי בית־שמאי, ולא עוד אלא שמקדימין דברי בית־שמאי קודם לדבריהן.
וביאור הדבר שבית־שמאי מדת־הדין, כמו שביאר הגאון )מובא באבני־אליהו ביוצר אור( שבאמת לעתיד לבוא יהיה הלכה כבית שמאי, כי המה מדת־הדין, ורק כעת, שהעולם אינו יכול להתקיים במדת־הדין.
וכמו דאיתא בחז"ל )ר"ה יז:( על הכתוב )תהלים קמה, יז( "צדיק ה' בכל דרכיו, וחסיד בכל מעשיו", - "בתחילה צדיק, ולבסוף חסיד", ופירש"י, בתחילה צדיק במשפט אמת, ולבסוף כשרואה שאין העולם מתקיים בדין, חסיד, נכנס לפנים משורת הדין.
"צדיק" הוא מדת־הדין, שהקב"ה מתחילה עלה במחשבתו הרצון לברוא את העולם במדת־הדין, רק ראה שאין העולם יכול להתקיים בו, שיתף מדת־רחמים, וזהו וחסיד בכל מעשיו, היינו מדת־הרחמים.
ואין שום חילוק בין צדיק לחסיד, לומר שחסיד גדול, והלא בהקב"ה בו צדיק וחסיד.
וכל החילוק אינו אלא, דלבית־שמאי שהמה מדת־הדין - צריך אדם לטפל עם העבירה גופא, וכמש"כ היינו להיטפל עם החשך, ולקיים את רצון ה' מבלי לכת אחרי החושך.
אבל לבית־הלל, שהמה מדת־החסד, הוי בבחינת )אבות ד, ב( "והוי בורח מן העבירה", כדי שלא יכשל בה, ושלא יהיה שום שייכות עם ההסתר פנים, שהיא החשך ומדת־הדין.
ומכיון שבמדת־הדין אי־אפשר לעולם להתקיים כמש"כ, לכן שתף מדת־הרחמים, והיינו וחסיד בכל מעשיו, שאזי רחוקים מהעבירה, כיון שהוי אז בבחינת "ובורח מן העבירה" וכש"נ.
לכן נפסק כבית־הלל משום שהמה מדת־החסד שאין העולם יכול להתקיים זולתו, וכמש"נ.
אבל באמת לע"ל יהיה הדין כבית־שמאי, וכמדת־הדין, שמדת־הדין חולקת על מדת־החסד, ולא שמצד החסד והרחמים שהיא "לרעים ולטובים", רק הדין אינו מניח, אלא שדין חולק ואומר שלרעים במציאות אין טוב, שנהי שיש מדה של "טוב לרעים ולטובים", אך טוב יותר שיהיה רק לטובים.
והלא חזינן שאדרבא מדת־הדין צודקת טפי, דהא חז"ל משבחים את שלמה המלך במה שחכמתו גדורה היתה, והיינו מדת־הדין וכמ"ש, נמצא שהוא שם של ד' ש־ד־י לא הניח לעולם להתפשט.
וכמש"כ דמדת־הדין חולקת על מדת־החסד, ויש לה טענות גדולות על מדת־החסד, נמצא שלפי מדת־הדין אין למדת־החסד שום מקום, וכל העולם כולו הוי רק מדת־הדין, לפום מאי דחזינן דהעיקר הוא מדת־הדין.
ואם רואים שגם בית־שמאי, שהוא מדת־הדין, מקילים לפעמים, כמו דאיכא מקולי בית־ שמאי, ותמיהה גדולה איך יקילו בית־שמאי, הלא המה מדת־הדין, ואיך לדין שייכות עם החסד דהיינו להקל שהיא מדת בית־הלל.
וכן מצינו בפרשת כי תשא )שמות לב, ט( שאמר הקב"ה אל משה "ועתה הניחה לי", ע"ש ברש"י, שהודיעו שהדבר תלוי בו, שאם יתפלל עליהם לא יכלם )שמו"ר מב, ט(.
ואיך שייך רחום בדין, הלא דברים סותרים המה, אלא שזהו סוד היפוך מדה"ד למדה"ר.
*
ודע שבמס"י )פ"ב( כותב, כי ההולך בעולמו בלי התבוננות אם טובה דרכו, או רעה, הוא כהולך על שפת הנהר, שסכנתו עצומה! - ולכן, לההמון כולו, כותב שם, הוי הערה ליראה בראותם את העונש כו'.
נמצא ש"דין" מחייב זהירות, אשר במדת־החסד אין כל כך הכרח לזהירות, )לחסד( להתרחק מהעבירה, עד שכבר יש לו שייכות עם ההסתר פנים ועם החשך, דין הוי אכזריות, וכמו ת"ח שאינו נוקם כו', הלא כבר נקימה יש לה שייכות עם אכזריות, נמצא שצריך להזהר טובא לנקום כנחש, ושלא יהיה סוף סוף עצמו בנקימתו.
וכן מצינו )ב"מ פה.( ביסורין דרבי, כי על־ידי מעשה באו, שעגל שהיו מביאים אותו לשחיטה, נטמן תחת כנפיו, אמר לו: זיל, כי לכך נוצרת! - ובע"כ שהיה כאן תביעה מה שלא הרגיש כ"כ כדבעי בצערו של העגל, אף באמרו לו זיל לכך נוצרת.
וכמו שביארנו מכבר )( אמרם ז"ל )ב"ר עא, ז( שיעקב נענש על שהסגיר את התיבה בפני עשיו אחיו, - אף שהיה צריך לעשות כן, רק מה שאת המנעול סגר בחזקה...
הרי זהו המצב של "דין", - שאמירתו של רבי להעגל, כבר היה מקום שנכנס תחת תביעה אכזריות, שנענש כבר ע"ז י"ג שנים.
ורק כשראה כשכבדו את הבית וגם ברואים קטנים עמם, ואמר, ורחמיו על כל מעשיו - נתבטלו ממנו היסורים, שאזי נכנס במצב כזה שהדין נהפך לרחמים, כי אצל ורחמיו על כל מעשיו, גם דין מתהפך לרחמים.
ותשובה נמי מהפכת דין לרחמים, כמו דאיתא במדרש )( שתשובה הוי רחמים.
וגם תפלה, וכמו שאחז"ל )סוכה יד. יבמות סד. ילקוט בראשית קי; במד"ר י, ה( למה נמשלה תפלתן של צדיקים כעתר וכו', מה עתר זה מהפך את התבואה בגורן ממקום למקום, כך תפלתן של צדיקים מהפכת מדותיו )דעתו( של הקב"ה ממדת רגזנות )אכזריות( למדת רחמנות, - מדת־הדין למדת־הרחמים.
ובמהרש"א יבמות שם כותב, דנזכר זה גבי יצחק, טפי מבשאר אבות, לפי שהיתה מדתו מדת־הדין, כמ"ש )בראשית לא, מב( אלקי אברהם ופחד יצחק, וכן )שם לא, נג( וישבע יעקב בפחד אביו וגו', כידוע לחכמים, ואעפ"כ בתפלתו הפך מדת־הדין למדת־הרחמים, לשנות בהם טבע העקרות.
וזהו אמרינו )בפיוט ונתנה תוקף( ותשובה, ותפלה וצדקה, מעבירין את רע הגזירה, - כי תשובה תפלה וצדקה, אצלם גם הדין מתהפך לרחמים.
וכמו דאיתא )בראשית ח, א( ויזכר אלק' את נח, ופירש"י זה השם מדת־הדין הוא, ונהפכה למדת־רחמים על־ידי תפלת הצדיקים )ב"ר לג, ג(, - יען היותו שם משמש לחיות ולהבהמות ומטפל עמם - גם הדין הזכירו והפך לרחמים.
וכן ברחל )בראשית ל, כב( ויזכור אלק' את רחל, ופירש"י זכר לה שמסרה סימניה לאחותה לאה )מדרש אגדה(, - ולכן גם מדת־הדין הזכירה.
כי ישנם דרכים שדין נתהפך לרחמים, נמצא שכל העולם דין, אלא שנתהפך לרחמים הדין, בדברים שמהפכין אותו.
ולפום השערה י"ל דחז"ל )עירובין יג:( אומרים, כי ב' שנים ומחצה נחלקו ב"ש וב"ה, הללו )לא נתפרש מי בפרט, ומסתמא אין לנו לדעת זאת(, אומרים, נח לו לאדם שלא נברא יותר משנברא, והללו אומרים וכו', נמנו וגמרו נח לו לאדם שלא נברא יותר משנברא. - עכשיו שנברא, יפשפש במעשיו, ואמרי לה ימשמש במעשיו.
ומטעם שמכיון שכל העולם הוא מדת־הדין, אשר הזהירות בהן אין לשער, וכמש"כ ברבי עם העגל שסבל י"ג שנים יסורים מרים וקשים, עד ששמעו עוברי ים קולות רבי מיסוריו.
לכן נח לאדם שלא נברא, - ועכשיו שנברא, ימשמש במעשיו, כי אולי יש תקוה.
קעח
טמנו פח לי, - מי יעמוד
 שבת תשובה
החובת־הלבבות )בשער הפרישות( מבאר מה היא הפרישות, ולאחר־כך מבאר נחיצות מדת הפרישות, ע"ש באריכות, שכל העונות וכו' נקחה מתגבורת התאוה על השכל, שהיא ראש כל חטאת, וסיבת כל גנות וכו', - והשיאם היצר וכו' וחייבם היצר וכו', - והעולם מושל בהם וכו', עד אשר חשבו דרכו־ הרעה כי היא הטובה וכו', ושמוהו לחוק ולמוסר, ויורישו אותו האבות את בניהם וכו'.
ונזכרתי שבהיותי בטרוסקאוויעץ ראיתי איך שאב בן מ' שנה למד את בנו הקטן "פשמל", ומסתמא האב הוא גדול בחכמה זו עד שמלמד גם את בנו, והיינו "ויורישו אותו האבות את בניהם", את דרכי תאותם.
"וחייבם היצר", כי ממש כופם ומחייבם לעבור על שכלם ולהתדבק בתאותם, ושאין להשתמט ממנו, כי הלא מחייבו לאדם ללכת בדרכיו.
"ושב בהם הדבר הנכרי־בעולם - נודע, והדרך הנכונה־בו - נכריה", - כי למשל כעת מבקרים את החכמים גם בין אומות־העולם, ואומרים עליהם שהם בטלנים, לא היה להם מה לעשות, ובטלו ימיהם בדברים של מה־בכך, ובילו את ימיהם על חכמות.
ונמצא שחכמה, אשר היא דבר קרוב ונחוץ, נעשה רחוק )"פרעמד"(, ודברים שבאמת אין להם שייכות כלל, נעשים קרובים מאד לאנושיות.
והחובת־הלבבות כותב, כי יש להם תובעים מעוררים את ההמון עד הורדת דמעות, הלמאי אין הולכים בדרכי', - עד אשר נטבעים בים התאוות ובמצולות החטא.
ואם החובת־הלבבות כותב זאת מצד המחקר, כי אין להנצל מחטא בשום־אופן עד שנטבעים במצולתם, וכן הוא כל מהלך ההיסטורי', מתחילה נגבר התאוה על השכל, עד שכולו טובע במצולות התאוה.
והחובת־הלבבות מסיק, שנצטרך בעבור־זה למדת הפרישות מן התענוגים והמנוחות, - שימצאו בעולם אנשים פרושים גמורים, נבדלים ונגזרים מעסקי העולם, יפרשו מהתאוה גם ההיתר, עד שיהא כל וכל תחת השפעת השכל, וילמדו לעם, ולחכמים ולצדיקים, ישכילום ויזהירום, והם דומים לשמש שפושטת אורה בעולם.
וכמו השמש, מאירה למעלה ולמטה, כן הפרישות בהיותם רחוקים מהחטא יותר מצדיקתם, למען היותם מרוחקים ומופרשים מהתאוות, לכן מאירים גם לצדיקים, כי כולם צריכים לאורם.
ומזה נוכל להתבונן באהבת הבריות וחוה"ל, כמו שצריכים להתלמד חכמת הרפואה )אין מדברים מאותם שלומדים על מנת לקבל פרס( לרפא חולים, כך צריכים לפרושים, שירפאו את כל אלה שנטו מן השכל אחר תאוותיהן, הנה למען הצלת הבריות צריך להיות פרוש ומופרש מכל מה שלמטה מדרך השכל, אף שהיתר גמור הוא.
ואם־כן כשמביטים מצד המחקר ככה, כש"כ מצד התורה, והנה חז"ל אמרו )יומא לט.( ונטמאתם בם )ויקרא יא, מג(, אל תקרי ונטמאתם אלא ונטמתם, שאין להנצל מהחטא, והיא חומה גבוהה שאי־אפשר להשמט ממנה.
והנה זהו מה שאמר דוד־המלך ע"ה )תהלים קמב, א־ה( משכיל לדוד בהיותו במערה תפלה. קולי אל השם אזעק, קולי אל השם אתחנן. כי אין לי מושיע זולתי השם־יתברך.
"הבט ימין וראה ואין לי מכיר, אבד מנוס ממני וגו'. ולכן אין לי לפנות כי אם אל השם־יתברך.
וזהו רק הקדמה לאשר עומד לבקש.
ועיקר הפרק הוא: בהתעטף עלי רוחי וגו', באורח זו אהלך טמנו פח לי. היינו שאי־ אפשר לינצל מן הפח בשום־אופן, ושאין מושיע לינצל מהפח הזה זולת השם־יתברך.
ולכן "זעקתי אליך השם", וכל־זה נמי הוא בקשה, אבל על מה מבקש ועיקר הבקשה הוא "טמנו פח לי", - שאי־אפשר לצאת מהחטא.
וכן )תהלים קל( "שיר המעלות, ממעמקים קראתיך השם וגו'. אם עונות תשמור וגו', מי יעמוד", - היינו תוקף החטא.
ורק אחר־כך מוסיף עוד בקשות בזה, ואומר "כי עמך הסליחה", והיינו רק בקשה, אבל על מה הוא מבקש, על הצלה מהעון, שאי־ אפשר לעמוד, כמו שאמר "השם מי יעמוד".
והיינו כי תוקף החטא אי־אפשר לשער עד כמה הוא חזק ואמיץ, ושאי־אפשר כמעט לצאת ממנו ומפחו, ורק השם־יתברך לבדו הוא יכול להציל, וכמו שאמר "זעקתי אליך השם, אמרתי אתה מחסי" וגו'.
קפא
עולם הזה - הכנה לעוה"ב
 אלול תרצ"ג
בריש מסילת ישרים, יסוד החסידות וכו', שיתברר ויתאמת אצל האדם מה חובתו בעולמו וכו', והנה מה שהורונו חז"ל הוא שהאדם לא נברא אלא להתענג על ה' ולהנות מזיו שכינתו וכו', ומקום העידון הזה באמת הוא העולם הבא וכו', אך הדרך כדי להגיע אל מחוז חפצנו זה, הוא זה העולם וכו'.
והנה מה־שכתב להלן, שלא יוכל שום בעל־שכל להאמין שתכלית בריאת האדם הוא למצבו בעוה"ז וכו', כי מי הוא ששמח ושלו ממש בעוה"ז וכו', - דבר־זה לכאורה פשוט, וכל בעל־מחשבה ומתבונן יכיר זה.
אך זה עלינו להבין: מדוע משיב על השאלה "מה הוא חובת האדם" - שהוא קיום התורה והמצוות, שעל־ידי האמצעים האלה יוכל להגיע אל העולם־הבא, ]כי התכלית רק עוה"ב[.
והלא אף על עוה"ז של אדם־הראשון ומשה־ רבנו, אף על ענקי עולם האלו, דבוקים בה', ו"פה אל פה אדבר בו" כמותם, אף על עוה"ז שלהם, שהוא דביקות וקרבת אלוקים נורא, ע"ז ג"כ אינו אומר שהוא תכלית האדם, ותכלית האדם הוא אך ורק עוה"ב.
ומדוע לא יתכן באמת שעוה"ז של משה־ רבינו יהיה כבר תכלית, וכי צריך תכלית נעלה ונשגב כעוה"ז של משה־רבינו?
אלא סוד גדול מגלה לנו לוצאטו: שכן הוא - אף העוה"ז הנעלה ונפלא של משה־ רבינו; אף חיי משה־רבינו הקדושים ונשגבים בעוה"ז, אין הם תכלית!
ומהו העוה"ז? על זה מגלים לנו חז"ל )אבות ד, טז( העוה"ז דומה לפרוזדור בפני העולם־הבא, אין עוה"ז של משרע"ה אלא הכנה, כל התורה ומצוות, כל ההתדבקות והתקרבות האדם לה' בעוה"ז, אינם אלא הכנה לעוה"ב, שהוא: להתענג על ה' ולהנות מזיו שכינתו.
וכל חיי העוה"ז, אף הכי נעלים שיכולים להיות, אף קרבת אלוקים של משה־רבינו, הוא רק הכנה, והשם האמיתי וצורה הכוללת של עוה"ז הוא הכנה.
וזה נפלא, שאף עוה"ז של משרע"ה ושל אדם הראשון אינו תכלית.
ואמרו חז"ל )שבת קנג.( עה"פ )קהלת ט, ח( "בכל עת יהיו בגדיך לבנים, ושמן על ראשך אל יחסר, - אריב"ז משל למלך שזימן את עבדיו לסעודה, ולא קבע להם זמן, פיקחין שבהן קישטו עצמן וישבו על פתח בית המלך וכו', טיפשין שבהן הלכו למלאכתן וכו', בפתאום בקש המלך את עבדיו: פקחין שבהן נכנסו לפניו כשהן מקושטין, והטיפשים נכנסו לפניו כשהן מלוכלכין" וכו', ע"ש.
גם כאן מבארים לנו חז"ל מהותו של עוה"ז ועוה"ב, - התכלית האמיתי הוא העוה"ב, המקום של להתענג על ה' ולהנות מזיו שכינתו, אינו אלא שם בבית המלך, בחצרות ה'.
ועוה"ז הוא הפרוזדור אשר על הפיקח להתקין עצמו לקראת מלכו, וכל התורה והמצוות בעולם הזה אינם התכלית, רק קישוטים והכנות לקראת קריאת המלך לבית מלכותו פנימה, חצרות ה' - עוה"ב.
וכל בר־דעת יבין כי אל סעודת המלך וראיית פניו, צריך להכין ולתקן את עצמו.
ומי שלא יכין בעצמו חוש־הטעם של )תהלים פד, ג( "נכספה וגם כלתה נפשי", מובן שלא יטעום כל טעם בחצרות ה'.
ומצינו עוד שאמר ה' )דברים ח, ב( "התשמור מצוותיו אם לא", שביארה לנו תורתינו הק', כי כל ענין הנורא והנשגב של דור המדבר; קבלת התורה וכל הדברים, הוא רק דבר אחד הזה, לא תכלית לעצמו, אלא רק נסיון לכלל ישראל "התשמור מצוותיו אם לא".
על־כן עלינו לדעת, כי אנו מורגלים, שאין לנו רק הרגש בעשיית מצוה, או בהחדלה מעבירה, - וכאשר אין מזדמן לנו מצוה ממשית פשוטה, אין אנו מוצאים כבר במה להתעסק.
וכאשר נראה למי שמרגיל למצות ומעשים־ טובים, כל שאינו עושה מצוה פשוטה, או מתרחק מעבירה ממשית אשר באת לידו, אין אנו רואים בעינינו כלום, כי נשאל: מה עשה, האם עשה מצוה או התרחק מעבירה?
לא כן הוא, אנו רואים אשר כל ענין עולם־ הזה כולו, כל מעשיו ופעולותיו של משה־ רבינו ע"ה, אפילו כל התדבקותו בהשם, וקישור נפשו לאלקים בעולם־הזה, אינה אלא הכנה, וכל צורה האמיתית של עולם־הזה הוא אך ורק הכנה.
לכן כל משהו התעסקות בהכנה והתרגלות לדבר־מצוה, אף אם לא עסק בגוף המצוה, זהו באמת הדבר הכי נעלה, כי זהו כל ענין עולם־הזה, וכל חובת האדם עלי אדמות.
ואלול שהוא הכנה ליום־הדין, שהיה יכול לעלות בדעתו איזו קולא בחשיבותו, נבין ונכיר עכשיו היטב ענינו, עכשיו אנו מבינים שכל עולם־הזה הוא הכנה, אימון )"מאנעוורע"( כזה, אכן "מאנעוורע" של הבורא־עולם.
עכשיו נכיר נוראות של ההכנה של אלול, כי זהו כל ענין האדם בארץ, זה כל ענין מצות הבורא על ברואיו, וזהו עיקר העיקרים, וענין הכולל של העולם־הזה.
קפד
כל מעשיהם של צדיקים במהירות
 ד' תבא
תוספת ביאור לדברינו במוצש"ק. הגדנו בביאור הגמ' )ברכות לב:( "אם ראה אדם שהתפלל ולא נענה, יחזור ויתפלל, שנאמר )תהלים כז, יד( קוה אל השם, חזק ויאמץ לבך, וקוה אל השם", ופירש"י: "קוה, והתחזק ולא תמשוך ידך, אלא חזור וקוה", - כי חובה על האדם שלא ימשוך את ידיו, להתרפות ולהתרשל מלהתפלל, ולהתייאש מלהשיג בקשתו, אלא יתחזק בתפלתו, ובהכרח צריכים לענות אותו מן השמים, ותקובל תפלתו, - כי אין בזה שום דבר שיעכבהו וימנעהו מזה, וכל־כך ברור הוא, שאין בזה צד ספק והרהור כלל.
והבאנו דברי המכילתא )בשלח( על פסוק )שמות יד, י־יא( "וישאו בני־ישראל את עיניהם, והנה מצרים נוסע אחריהם, וייראו מאד, ויצעקו בני־ישראל אל השם. ויאמרו אל משה המבלי אין קברים במצרים" וגו', - "ויצעקו בני־ישראל אל השם, תפסו להם אומנות אבותם. ויאמרו אל משה המבלי אין קברים במצרים, מאחר שנתנו שאור בעיסה, באו להם אצל משה, אמרו לו )שם יד, יב(: הלא זה הדבר אשר דיברנו אליך במצרים לאמר, חדל ממנו" וגו'.
ומפרש הרמב"ן )שם יד, יא( דעת המכילתא, שמתחילה צעקו אל השם, לתת בלב־ פרעה לשוב מאחריהם, - וכאשר ראו שלא היה חוזר, אבל היה נוסע וקרב אליהם, - אז אמרו: לא נתקבלה תפילתינו, ונכנסה בלבם מחשבה־ רעה להרהר אחרי משה וכו'.
והיינו שהחטא שתבע הקב"ה מאת הכלל־ ישראל, היה, במה שאמרו: "לא נתקבלה תפלתינו", - שלא היה אצלם ה"יחזור ויתפלל", לא היה אצלם הענין בתכלית הברירות.
והיינו כי מתחילה החזיקו ב"אומנות אבותיהם" כראוי וכנכון, אך בהכירם שלא נענו, והבינו שאינם כדאי, רפו ידים, ויצא מה שיצא, הרהור אחרי רבם!
כי אחרי שהכירו היטב מהו "אומנות אבותיהם", אזי לא היה צריך להיות להם כל מקום חלות ועכוב והסגת־אחור; הברירות היתה צריכה לדחות אף את הרהור־הפחד ממצב הירוד שאינם כדאי ליענות, ואילו היתה הוודאות הגמורה, היה נדחה הכל.
וזהו "השאור שנתנו בעיסה", הוא היצר־הרע, שנכנס ספק בלבם אולי יוכל להיות שלא יהיו נענים מפני חטאם.
ולא יפה עשו, אלא אדרבה, אחרי אשר ראו שלא נענו, היה להם לחזור ולהתפלל שוב, בלי הפסק ובלי הרף, ובעל־כרחך היה הקב"ה שומע לתפלתם!
אבל המה לא כן עשו, ודומה בלבם כי לא נתקבלה תפלתם, ונפל בלבם הרהור על־זה, ומיד התחילו לדבר על משה־רבינו ע"ה )שם יד, יא( "ויאמרו אל משה המבלי אין קברים במצרים" וגו'.
והאמת הוא, שבטחון ואמונה הם כ"כ וודאים, ואינם נופלים כלל תחת סוג הספיקות, להכנס בלב איזה הרהור־ומחשבה בזה, ואם־כן כל הרהור וספק שיפול בלב האדם, זה מוציא את האדם מודאי לספק.
כי זהו אות ודבר המורגל בכל היצירה כולה, בדברים המוחלטים והוודאים הגמורים, אדם אינו מטיל בהם שום ספק; כשהאומן לוקח בידו איזה דבר לתקן או לעשות, לא יפלו ולא יבואו על מחשבתו שום ספיקות במלאכתו זו, ובטוח יהיה בכל מיני בטוחות כי בטח יצא הדבר לפועל מתחת־ידו! ואין לו שום ספקות בזה!
בדרך־זה עלינו להאמין ולהכיר כי מעשי ה' המה כל־כך בטוחים בנצחונם, שאין בהם שום צל של ספק, עד שאז"ל "לא נענה, יחזור ויתפלל"!, "ויילע די זאכען זיינען זיכער"!
עד היכן מגיע הבטוחות שיענוהו מן השמים, עד שעליו להתפלל, ואם לא נענה, יחזור שוב ויתפלל, ולהיות בטוח בהעתיד הודאי, שגם שום חטא לא יעכב את העתיד.
כי זהו יסוד גדול באמונה, כי כל מה שהוא מאמין ובטוח בהשם, בהכרח יענוהו מן השמים, והוא אמנם זוכה בו.
אחרי הצעה־זו, יובן לנו דברי המסלת־ישרים )פ"ז( שענין הזריזות קודם התחלת־ המעשה הוא, שבהגיע זמנה, או בהזדמנה לפניו, או בעלותה במחשבתו, ימהר יחיש מעשהו לאחוז בה ולעשות אותה, - והזריזות אחר התחלת־המעשה הוא, שכיון שאחז במצוה, ימהר להשלים אותה.
והמסלת־ישרים מסיים שם, כי כן תמצא כל מעשיהם של צדיקים תמיד במהירות, וכמו שאמרו במדרש )במד"ר י, ה(, - כלומר, כשהצדיק הולך לעשות דבר טוב, אין לשער גודל המהירות והחפזון שלו; כשאמרו לרבקה־אמנו ע"ה ליתן מעט מים )בראשית כד, יז( "הגמאיני נא מעט מים מכדך", מיד )שם פסוק כ'( "ותמהר ותער כדה אל השוקת", ובחפזון היותר־גדול מלאה את רצונו; כשהזמין אברהם־אבינו ע"ה את האורחים )בראשית יח, ו־ז(, "וימהר אברהם האהלה אל שרה, ויאמר מהרי וגו', ויתן אל הנער וימהר".
ובהשקפה־ראשונה אמנם יפלא הדבר, מדוע יחייב אותנו הרמ"ח לוצאטו למהר להחפז להחיש מעשינו, בבהילות נוראה, תיכף־ומיד בעלות הדבר במחשבה, בלי כל התחשבות כלדהי? מדוע נפנה תיכף אל מה שעולה על הדעת, בלי התחשבות ושימת־לב הראוי? והלא צריך ישוב הדעת, ואיך יכול להיות שיעשה מעשה בלי ישוב כלל?!
והלא לפי־דעתינו הננו מגנים מעשה הנעשית בלי ישוב־הדעת ובבהילות, ומרבים אנו לשבח יותר את מדת המתינות, והאיך יכול להיות שיעשו הצדיקים את מעשיהם מבלי התיישב כלל מראש, הלעשות או לחדול, הנכונה דרכו אם לא? הלא יותר נאה אם עושה האדם מעשה במתינות ובישוב־הדעת! וכאן משבחים חז"ל את מעשה הצדיקים שבמהירות המה עשויות, זוהי פליאה לכאורה.
אך אחר ההתבוננות בזה, נראה כי לימוד גדול יוצא לנו מזה, ותורה חדשה. וזהו פשר הדבר, זהו כללו של דבר; ישנם ב' מיני פעולות, ישנם דברים שעדיין הם אינם וודאים ואינם ברורים, אשר קודם עשייתן צריך אדם להתיישב בצרכן, אך ישנם ענינים שהם וודאים וברורים, אשר אין כל מקום מחשבה בהם מפני גודל ברירותם, כלומר, שאין שום ספק בצורך עשייתם, והם וודאים כל־כך, עד שאינם נופלים תחת סוג הספק לשום אדם ובכל מקום ובכל זמן.
למשל, אם יכסה האדם את־עצמו, זהו מהדברים המוחלטים והוודאים, מעולם לא ראינו שבהקיץ אדם משנתו, יפול בלבו ספק אם צריך ללבוש את מלבושיו, אם לא? ויצטרך לישוב־הדעת בזה בעומק המחשבה והעיון, ולהיפך אנו רואים, כי גם בעת מבוכה וחסרון המנוחה, ובלבול־גדול, בשריפה שנפלה בביתו, כל־זאת אינו מפריע לו לכסות את־ עצמו לבלי לצאת ערום לשוק, ואין מקום התחשבות אולי באמת אינו צריך ללבוש בגדיו, אולי אפשר לילך ערום, וגם אנחנו עושים זה במהירות היותר גדולה, ובלא ישוב הדעת כלל; מעולם לא נפל ספק בלב־אדם אם צריך הוא לאכול, כי בדברים המוחלטים אין שום ספק! וברירותו של הדבר, ופשטותו, ומוסכמותו, אינו מניח כל מקום חלות מחשבה, ובחפזון היותר־גדול יכול לעשות זאת.
וכלל־גדול הוא, כי הודאי הגמור, הוא נקי מכל ספק והרהור, ויוכל לעשות בחפזון ומהירות.
איתא בארחות־חיים להרא"ש )אות כ"ו( וגער ביצר־הרע, המשיאך ללכת בדרכי לבך, ואל תשט אל דרכיו, כי דרכיך זך וישר! - הלא מזהירנו הרא"ש, שלא לעשות שום חשבונות אתו, ולא לבוא בדברים אתו.
ואינו מדבר עכשיו, אם היצר־הרע מסיתו לחטא, אלא כאשר היצר מטיל ספקות במעשיו־ הטובים, ואומר לו שלא ימהר במלאכתו, אלא יעשה בישוב־הדעת, - ועל־זה מזהירנו הרא"ש, לגעור ביצר־הרע, ואין לך לבוא בדברים אתו.
כי ידיעה גדולה עליך לדעת, כי עניניך כל־כך וודאים, "דרכיך זך וישר", ואין בהם אף צל של ספק, ותיכף לעשות בבהילות ובחפזון, כי דברים המוחלטים אינם זקוקים לישוב על־זה.
נמצא לפי־זה ידיעה גדולה, כי ההרהור היותר גדול וקדוש, מוציא הדבר מגדר הודאי, כי בדבר הודאי לא יתכן שיפול בו ספק.
וממילא "מעשיהם של צדיקים תמיד במהירות", היינו כי כל מצות ה' הנם אצלם וודאים גמורים, פשוטים וברורים כל־כך, שלא ישאר כל מקום חלות מחשבה, כל מקום חלות התבוננות, וודאים בתכלית, עד שלא יהיה כל הפסק כלל־וכלל בין עלות הדבר במחשבה, להוצאת הדבר לפועל; עבודת השם־יתברך צריכה להיות מהדברים הוודאים והברורים, אשר אינם נכנסים תחת סוג ספק! ולכן, מעשיהם תמיד במהירות! וזוהי מעלתם, ובה נשתבחו.
כי "מהירות" היא אות שאינם נותנים שום שהות ליצר־הרע לבוא עמם בדברים, אינם עומדים אף רגע־קט לשמוע טענת היצר! וממהרים לעשות רצון הבורא־יתברך.
אך ה"אי מהירות", זה כבר ירידה מן וודאות, וזוהי כבר כניסה ליצר! אלא הדברים צריכים ליעשות במהירות היותר גדולה, ולא לבוא אתו כלל בדברים.
וזהו סיום המס"י, שהביא ראיה לזה ממה שאמר הכתוב )מל"א א, לג( בענין המלכת שלמה, שאמר דוד לבניהו: "והורדתם אותו אל גיחון" וכו', וענה בניהו )שם, לו(: "אמן כן יאמר ה'", ואמרו חז"ל )ב"ר עו, כ( מפני שהרבה קטגורין יעמדו מכאן ועד גיחון, ולפיכך נזדרז בדבר, כי בדבר־מצוה הרבה מונעים וקטגורים יעמדו לו, וממילא פשוט שאין בזה שום גנות במה שעושים בחפזון, כי אדרבה כך היא המדה, שלא ליתן ליצר כניסה כלל בענינם, - וזוהי מעלת וסגולת ישראל.
וזה ענין אמרם )שמות כד, ז( "נעשה ונשמע", - כי דבר השם היה להם כל־כך ברור ודאי ופשוט, שאין כל מקום התיישבות והתחשבות; כל מה שדרוש הוא רק שיעלה ויזדמן לפניו, ואז אין כל הפסק בעולם, ונעשה בתכלית התכיפות והמהירות, לא היה להם כל מקום חלות המחשבה.
"א"ל ]ההוא צדוקי לרבא[: עמא פזיזא, דקדמיתו פומייכו לאודנייכו, שאמרו בהר סיני; "נעשה" קודם ל"נשמע", כי לא הבין איך אפשר לומר נעשה קודם לנשמע, ואיך אפשר בלי ישוב הדעת, הלא מתחילה צריך לשמוע ולהתיישב אם לעשות או לא, אבל לעשות קודם שמיעה, אין לך פזיזות גדולה מזו!
אבל הסוד הגדול הי' נעלם מהצדוקי, כי באמת הלא זהו כליל תפארת של הכלל־ ישראל, מה שהקדימו נעשה לנשמע.
וזאת היתה תשובת רבא ]לההוא צדוקי[, אנן דסגינן בשלימותא, כתיב בן )משלי יא, ג( תומת ישרים תנחם, ואתון כתיב בכו )שם סוה"פ( וסלף בוגדים ישדם, - היינו כי אנחנו אין לנו עסק כלל בחשבונות וישוב הדעת, ויש לנו לקבל עשיית הדברים טרם אשר נשמע.
כי כל התורה כולה היא אצלנו ודאי הגמור, ובדבר שהוא בגדר הודאי הגמור, אין מקום כלל לישוב הדעת, ויש לו לעשות במהירות היותר גדולה, וימצא את דרכו לקיימה, כמו שבכל הדברים המוחלטים אין לו לאדם שום הרהורים וספיקות.
ואם האדם מהרהר, אע"פ שהרהורו נקי מכל שמץ חטא, אבל עצם ההרהור, בכל הרהור כל דהו, הוא מוציא הדבר מגדר ודאותו, ומחליף את הדבר מ"ודאי גמור" ל"ספק".
וזהו אמרם ז"ל )רש"י שמות ו, ט; ולעיל שם ו, א( שאמר הקב"ה, חבל על דאבדין ולא משתכחין, האבות לא הרהרו כלום אחר מדותי, אברהם־אבינו ע"ה אמרתי לו )בראשית כא, יב( כי ביצחק יקרא לך זרע, ואחר־כך )כב, ב( אמרתי לו: והעלהו לעולה, ולא הרהר אחר מדותי כלום, ואתה הנך מהרהר אחר מדותי.
ומובן כי כל מה שנאמר ונתרגם בהרהורו של משה־רבינו ע"ה, אין לנו שום מושג בזה, לא יעלה על הדעת שהיה בזה ח"ו איזה שמץ ריח כלשהו של מינות, אבל יש לנו לדרוש מה שאמרו חז"ל מפורש כי התביעה היתה על ההרהור.
כי מצא הקב"ה איזה חסרון כלשהו בעצם הברירות והפשטות של הדבר אצלו, שלא היה צריך להיות מקום אל האמירה של "למה הרעותה", כי בודאי־הגמור אין יסוד להרהורים, והרהור מוציא מכלל ודאי לכלל ספק.
יצא לנו מזה כלל גדול ויסוד חדש בענין האמונה, כי אל לו להטיל ספיקות, "התפלל ולא נענה, - יחזור ויתפלל".
וכמו שבעל־מלאכה לא יניח מלאכתו בשביל שבירת מחט, וכל אומן שלקח בידו כלי־אומנותו לתקן דבר־מה, ובאמצע עבודתו נשברו או נתקלקלו, לא יחשוב כי נשתנו סדרי בראשית, להיות עומד ומתעכב להתבונן ולהתחשב מה יעשה, הימשיך או יחדל?
כי פשטות וברירות הדבר אינו נותן כל מקום מחשבה, אלא תיכף־ומיד בלי כל הפסק מחשבה כלדהו, לוקח כלי־אומנות אחרות וגומר מלאכתו, - נשבר מחט־זה, לוקח מחט־ אחר וממשיך תפירתו, כאילו לא קרה שום דבר, מפני שברור אצלו מעשיו, ושבירת מחט אינו מטיל שום ספקות.
כמו־כן צריכים להיות בעבודת השם־יתברך; הבטיחו לנו חז"ל שההצלחה במעשה השם־יתברך כל־כך בטוחה וודאית היא, ש"אם התפלל ולא נענה, יחזור ויתפלל", - היינו, נשבר לך מחט, קח מחט אחרת...! הדבר צריך להיות בתכלית הפשטות, עוז בטחונו ודביקותו בהשם צריכה להיות בתכלית החוזק, הענינים המה וודאים, אשר כל דבר־שבעולם לא יחלישו.
"מעשיהם של צדיקים במהירות", כי עבודת־ השם להם בתכלית הפשטות, אין כל מקום חלות מחשבה, אין כל מצב שבעולם, אף המצב של הכרת ערכו־השפל, מחלישו, - כי לא ידע דבר, זולת דביקותו בהשם!
לא עלה בידו עד עכשיו, חוזר על מעשהו, כי ברור לו הדבר. מתחזק ומאמץ לבו ומקוה אל השם, ובעל־כרחך יענוהו מן השמים!
רא
בית־המדרש לשכר ועונש - דרך למלכיות
 ב' תצא, ט' אלול תרצ"ד
מהות המוסר הוא לומדות בעניני חיובי עבודת־ האדם, לדעת באופן 'לומדי'־ופרטי את חלקי חיובינו. - מוצאים אנו יראים חרדים ומתחסדים, אבל אנו פוגשים אותם לעתים קרובות שמשנים את חלקי העבודה. - כונתם אולי רצויה, אבל מתוך שיחסר להם הלומדות הפשוט בהבנת חלקי העבודה, לכן על־נקל אפשר לשנות ולהפך מ־אי־חסידות לחסידות, או מחסידות ועבודה לאי־חסידות.
הרוצה להנצל מגזל, מובן לכל שעליו ללמוד הלכות גזל, ואף שידענו שאף על־ידי לימודו הלכות גזילה, גם־כן אינו אלא סייעתא דשמיא ועזר השם גרידא, מכל־מקום הרי מובן ומבורר שזהו הדרך להנצל מגזילה, ואי־אפשר בשום דרך־אחר.
וכמו־כן בכללות חלקי עבודת האדם בעולם, גם־כן צריך ללמוד בכדי להבין ולדעת הענינים על בורים ככל האפשר, ובלעדי זאת, בלעדי לימוד, ובלי היות למדן בהם, אי־אפשר להנצל מלהפך ולשנות מעבודה רצויה לפני המקום, לאי רצויה, ולהיפך.
כן יראה ההתחזקות בהישיבה ב"ה, אי־אפשר לומר שלא נכנסו ביותר לעבודה, אך סתם חרדות אראה, שמתחזקים בדרך כלל, וחסידות פשוט כללי, בלי כניסה לומדית לחלקי העבודה הדרושה לפי שעה ולפי המצב, שלזה צריכה להיות מטרתינו, להיות לומדים בעבודה.
כי בסתם חסידות לא מוצאים עדיין דרך הישרה, אפשר בנקל להפך מן הקצה אל הקצה, לדרוס על רום מצוות השי"ת לבלי הכר כלל, וכן להתעסק בדברים שהם נגד רצון ד', ולחשוב עוד שממלאים בזה רצון ד'.
כבר הזכרנו פי' הגרי"ס )אור־ישראל מכתב ז( על אמרם ז"ל )קידושין ל:( אם פגע בך מנוול זה, משכהו לבית־המדרש, - כי בכל פרט אשר יפגע המנוול להאדם, ילך לבית־המדרש השייך לפרט הלזה.
פירוש גאוני הוא, דוקא בית־המדרש של כל דבר ודבר, בביהמ"ד כללי א"א עדיין להגיע אל השלימות כלל, דרוש דוקא בית־ המדרש של כל דבר המיוחד לו.
המסילת־ישרים בביאורו על מאמר רפב"י )ע"ז כ:( תורה מביאה לידי זהירות, והיינו הדרך שעל־ידה נכנס האדם לתוך עול העבודה, לתוך דרך עבודת ד', כתב )בפ"ד( בדרך קניית הזהירות לכל המון כולו, הוא ענין שכר ועונש וההתבוננות בעומק הדין עד היכן מגיע.
וזהו באמת גם העבודה הדרושה לנו כעת באלול, שהרי היסוד באלול הוא השגת מלכיות, להבין ולהכיר מלכותו יתברך, להמליך את השי"ת על עצמו, ולהכנס בכל מהותו תחת עול מלכותו, להיות ה' למלך על כל הארץ.
והרי דרך השגת מלכיות הוא להבין כי השם "במשפט יעמיד ארץ" )משלי כט, ד(, והנהגת המלכיות הוא במשפט חרוץ, ובדקדוק נורא, לא נאבד זיז כל שהוא, כל תנועה של האדם נרשמת, ויבא עליה למשפט לפני המלך.
ודרך השגת מלכיות הוא דוקא באופן זה, היינו בעבודה ישירה על הכרת שכר ועונש, ואי־אפשר בשום אופן בדרך־אחר.
רגילים אולי ללמוד הפשט במסלת־ישרים, שההתבוננות בשכר ועונש הוא רק דבר צדדי, כאשר יראה עומק הדין כי נורא הוא, ומשפט השי"ת פרוש על כל צעד, אזי ממילא יראה האדם שענין עבודת ד' הוא ענין גדול, וממילא יפנה אליה ברצינות. ולפי־זה ההתבוננות בשכר ועונש הוא דבר צדדי וחיצוני, רק שזה יוביל כן את האדם, שממילא יתבונן שעליו לפנות כראוי לעבודת ד'.
אך לא כן הוא, - כי הוא לא רק אמצעי צדדי וחיצוני, אלא הפשט הוא שזהו דרך השגת מלכותו יתברך, זהו הבית־המדרש והתורה של זהירות, וזהו הבית־המדרש והתורה של מלכיות, אשר היא מוכרחה בתכלית, ורק ע"י התורה הזאת, והעבודה בהתבוננות הזה של שכר ועונש, יצא השגת מלכיות, ולא יצא זה בעבודה אחרת.
כי על־כן, אין הכוונה בהתבוננות־זו רק לאמצעי צדדי, שע"י שיראה אדם עומק הדין, ממילא יבין שצריכים לפנות לעבודה, - אלא התבוננות ועבודה זו היא היא דרך השגת מלכות ד', ובלעדה אי־אפשר כלל.
וגם בעלי מדרגות האחרות, שכתב להם המס"י )שם( התבוננות אחרת לקניית הזהירות, ג"כ אינו אלא ענין זה, ואך שהוא בדקות הענינים, לשלמי־הדעת ישנה התבוננות שכר ועונש יותר דקה, אבל לכלם הוא על דרך זה.
כי לכל דבר מוכרח תורה שלו, ולהשגת מלכיות העבודה דוקא ההתבוננות במשפטי המלך ושכר ועונש, - וזוהי התורה של אלול.
בעל הראשית־חכמה )פרק דרך ארץ שער ב'( כתב דרך ארץ לזקנים, כשרואה אדם שנזרקה בו שיבה והזקין, יפשפש במעשיו ויעשה תשובה, ויעבור על מדותיו וכו'.
ויש להתפלאות וכי בחורים אינם מחויבים לעשות תשובה, או לעבור על המדות, וכל יתר הדברים שכתב שם, ובכלל מהו ענין דרך ארץ בדברים אלו, האם דרך ארץ הם מחלקי העבודה הרחבה של הבוי"ת.
אך הענין הוא כן, אחז"ל )פסחים קיג: מובא בשע"ת ב, ז( ג' הקב"ה שונאן, דל גאה, ועשיר מכחש וכו', - ומהו הכונה בדבר, וכי לבלתי־דל נכונה הגאוה, הלא על כל הגאים כתיב )משלי טז, ה( "תועבת ד' כל גבה לב", או האם שקר אסור לעשיר דוקא, ועניים אינם מצווים על "מדבר שקר תרחק" )שמות כג, ז(.
אך הענין הוא כן, ודאי שגאוה אסורה ומגונה לכל, אבל בשאר אנשים אינה עדיין אלא עבירה, אך לא פרצה עדיין את כל הגדרים, ודאי שעבירה מאוסה לפני המקום, אבל דל המתגאה, כבר פרץ כל גדר, ועבר כל גבול, אינה כבר עבירה גרידא רגילה, כבר פרץ כ"כ המחיצות, עד שהקב"ה שונאו, א"א לו כבר לסבול זה, בעשיר הוא ג"כ בלי ספק עבירה, אבל עדיין אפשר לסבול, עדיין היא תוך הגדר, משא"כ בדל המתגאה או בעשיר המכחש וכו', זה כבר חוץ לגדר.
וזהו הפשט 'דרך־ארץ לזקנים', ודאי שכל אחד מחויב לשוב אף בבחרותו, ואם אינו שב, ודאי שחוטא, אך זקן שאינו שב עדיין, הוא כבר עובר ד"א, כבר פורץ כל גדר, זקנה נזרקה בך, ואינך שב עדיין, כבר יצאת מדרך הארץ, כבר פרצת כל גבול, אין זה כבר עבירה ועוון לחוד, וכן שאר כל הענינים.
והרמב"ן )בראשית ו, יג( עתב, על אמרם ז"ל )סנהדרין קח.( לא נחתם גזר־דינם אלא על הגזל, כי הטעם מפני שהוא מצוה מושכלת.
רואים אנו, כי כל תוקף הדין על הפשוטות ועל המושכלות, לפי שבעל עבירה כזו כבר יצא מדרך־ארץ, כבר פורץ כל גדר.
ולכך עבירות שאדם דש בעקביו בעולם־הזה, מסובין לו )מסבבין אותו( בשעת הדין )ע"ז יח.(.
כי הן מושכלות ופשוטות, ועליהן קטרוג מדת־הדין בתכלית התוקף.
להיות מאחר לתפילה באלול, לישון באלול, לא להתבונן באלול, כבר יצא מדרך ארץ.
בכל־השנה הם אי־שלמות־גדולה ועבירות, - אבל באלול, שיראה דברים כאלו, הוא כבר חוץ לגדרי דרך־ארץ.
רב
החיים והמות ירדו כרוכים, ומכריחים להאדם
 ד' נצבים
עצה־נכונה לאדם, להסיר מעליו עול החשבונות־הרבים אשר יוקשו בהם בני־אדם, בזכרו ובידעו ידיעה־זו אשר על האדם לדעת כי הענין האמת והביאור הנכון בהיסוד כי "אין עוד מלבדו", הוא, כי אין דבר בכל היצירה־כולה זולתו יתברך, אין שום דבר מן החוץ, ואין הנחה־קודמת, לומר כי זה בא עבור זה, כי אם נאמר כן, הלא יש דבר מן החוץ, והרי אנו מאמינים כי "אין עוד מלבדו"; הכל, האדם וכל אשר בו, כל מחשבותיו, וכל אשר לו, הכל הוא מכלל הבריאה של הבוית"ש.
כשרואים אנו, לדוגמה, את האור ואת החשך, אל לנו להבין כי האור בא בעד זה, והחושך בעד זה, אלא האור והחושך שניהם כאחד נבראים ונמצאים מאתו יתברך; גם הטוב גם הרע, יצירות מיוחדות הנה. והעיקר המקיף את הכל הוא כי "אין עוד מלבדו", וזולתו ית' אין שום דבר בהבריאה, והכל נכנסים לפנים.
כשיעמוד אדם על זה, ויבין זאת, ממילא יפלו כל הקושיות שיש לו על היצירה. כי גם את שאלותיו עליו להכניס פנימה, כי אין שום דבר מן החוץ, והוא וכל תנועותיו, כל שאלותיו, וכל תמיהותיו, את הכל עליו להכניס לפנים.
כל הקושיות שיש לאדם על הבריאה, כל השגיאות, המינות והאפיקורסות, באות בתולדה מזה שנדמה לו להאדם כי יש הנחה קדומה, ואח"כ הוא שואל, זה לצורך מה וזה למה בא, למשל כאשר יש לו קושיא למה הבריאה כך, הלא צריך להיות כך וכך, זהו מפני שיש לו יסוד והנחה שצריך להיות כך וכך, ומזה מסתעפים קושיותיו.
אבל אילו ידע האדם את היסוד האמיתי, כי "אין עוד מלבדו" ביאורו שאין אף חוט־אחד בבריאה מזולת הבורא ית', וכי האדם וכל פליאותיו־ותמיהותיו המה כבר מבפנים, אזי אין מקום לכל הפליאות; אחרי הידיעה וההבנה כי הכל, האדם וכל אשר בו, ואף המחשבה הזאת עם הנחותיה, הוא גם־כן מהבריאה, אין מקום כלל לקושיות.
וצריך להביט על הכל מהבטה־זו, שהכל בכלל הבריאה, האדם וקושיותיו, ומחשבותיו, הטובים והרעים, השטות והטפשות שלו, התאוות והחמדות, היצר־הרע גם־כן צריך להכניסו בכלל הבריאה.
וכמו שמספרים על הבעש"ט, שכאשר בא אליו היצר לפתותו, היה אומר לו: ואתה אינך עושה רצון קונך? גם אני רוצה לעשות רצונו!
ביאור הדבר, כי הכל נברא, והכל בפנים, ואין חוצה לו, שגם היצר אינה הנחה קבועה שהוא רע, אלא כי כך רצה הקב"ה.
בקצרה, כל הדברים שאנחנו רואים בעולם, אין בהם שום הנחה כי כך הם, וכך צריכים להיות, - אלא כולם הם מכלל הבריאה, שכך רצה הקב"ה לברוא אותם ולעשותם במצב־כזה, ובמבט־כזה אנו צריכים להסתכל על כל הבריאה.
ובידיעה־זו מתפטר האדם ברגע־קטן מכל הקושיות והספיקות המעיקים עליו, כי ממבט־זה אין מקום כלל לקושיות, כנתבאר.
בכל־היצירה כולה, אנו רואים שתי מדות המקיפות את הבריאה, ואלו הן: גמול ועונש.
*
הלא אנו רואים חיים בבריאה, עונגי החיים אשר לא יספרו ולא ימנו מרוב, הלא האדם נהנה, ואין קץ לתענוגיו כאן בעולם.
ולעומת־זה אנו רואים עונש, הלא אנו רואים מות בהיצירה, גם אנו רואים המון יסורים ותלאות בהבריאה.
ומורגלים אנו להבין, כי יש מקום מיוחד ופנה מיוחדת בקרן־זוית, אשר שמה מונחות הצרות והתלאות, וביום פקוד ה' הוא מביא משם את היסורים על האדם.
את הטוב אנו מחזיקים לדבר־פשוט, בבחינת "כך צריך להיות", והרע דומה לנו שאינו יצוק בתוך החיים עצמו, אלא דבר בפני־עצמו הוא.
ברם זה טעות הוא, על כל אחד מישראל להאמין כי גם הטוב גם הרע, שניהם גם יחד, יצירה חדשה המה מאת הבורא ית', כמו שאנו אומרים )ברכת ק"ש( יוצר אור ובורא חשך עושה שלום ובורא רע, והיכן הוא מכרבל בתוך היצירה, ואחד מעיד על רעהו, החיים מעיד על המות, הטוב על הרע.
כי באמת, אילו לא ידענו כי יש חיים ועונג־ החיים בהבריאה, כי אז לא ידענו בשום־ אופן מה זה מות ומה המה יסורים, וכשיצא הדבר והענין מגדרו ומהרגלו, אז יופיע ההיפוך, נמצא מהיכן אנו עומדים על סוד התלאות, - העונגים מעידין עליהן.
חז"ל )ויק"ר לה, ה; ד"ר ד, ב( הסייף והספר ירדו כרוכים, ובאופן־זה עלינו להבין סוד החיים והמות, כי באמת מכורכים המה זה בזה, ושתי מדות אלו הנה השולטות בעולם.
"ראה נתתי לפניך היום את החיים ואת הטוב את המות ואת הרע" )דברים ל, טו(, - את שתיהן ברא הבורא יתברך.
ומי שיודע לצייר את גודל ענין הברכה, הוא יודע לצייר גם גודל העונש.
הכלל־ישראל אשר יודע למדי ויש לו מושג בברכת ה', לעומת זה יודע ג"כ מהו עונש.
אמרו חז"ל )כתובות סו: אדר"נ פי"ז( על ר"י בן זכאי, שראה את בתו של נקדימון בן גוריון, שהיתה מאספת השעורים מתוך גלל החמורים, הי' אומר: עם זה שעליו נאמרו יעודים כאלה, הרי מאידך, עונשו, עד שהיא מאספת שעורים מתוך גללי החמורים.
כי לפי יסוד זה, אשר העונש מכורך בתוך הגמול עצמו, נמצא כי כל מה שהברכה יותר מבלי־קצבה, אזי כשהסתלקה הברכה, העונש יותר גדול ומקיף, - אם בהארת פניו של הקב"ה זוכים לכל טוב, "כי באור פניך נתת לנו" וגו', אזי בהסתר פנים - כל התוכחה.
וזהו שאמר ריב"ז: אשריכם ישראל, בזמן שאתם עושים רצונו של מקום וכו', ובזמן וכו' ביד בהמתן של אומה־שפלה, - שמזה גופא ראה היסוד של )שמות כה, ח( "ושכנתי בתוכם".
הלא אמרנו כי אין ענין העונשין הצרות והתלאות, שהקב"ה מביא מאיזה פינה שהיא, ולדוגמה, אנו רואים לפעמים כי חמאה מבאשת, הלא פשוט הוא כי לא בא זה ממקום אחר, אלא מתוך החמאה עצמה, אלא כשהדברים כתקונם ובמתכונתם אז הי' בסדר הראוי והרגיל, וכשיצא מהסדר, התחיל הסרחון, - כן הוא ענין השכר והעונש, והעונג והתלאות בכל היצירה כולה, שהבריאות מורה על החולי, כשם שהחולי מורה על הבריאות, וכן החיים על המות...
"בצאתי מירושלים" מורה על "בצאתי ממצרים", "איכה" זה תורת החושך והצרות, שהיא בריאה כמו בריאת האור, ואחד בא מכח השני.
נמצא כי מראשית היצירה עד אחריתה, חוט אחד מקיף, יסוד הבריאה שכר ועונש, והלא זה דבר פשוט הוא כי התלאות והעונש המה מהמכריחים היותר גדולים לאדם בכל תהלוכות עניניו, מות הוא מכריח גדול, - כן הוא ענין החיים, הוא מכריח היותר גדול, הלא מי הוא שרוצה להפרד מהחיים ולהבדל מתוך העונג, ורצה הקב"ה שענין ההכרח יהא משתקף בבריאה, ולזאת ברא את היצירה באופן זה, שיהא מוכרח בע"כ.
"גדולה הסרת טבעת יותר ממ"ח נביאים" )מגילה יד. איכ"ר ד, כז(, שזה מכריח יותר־גדול מנבואה, שהיא אור.
ואמרו באבות )ד, כב( "הוא הי' אומר: הילודים למות", וגילו לנו חז"ל שבתחילת הלידה מכורכת המיתה, ועומד כבר למות, כי אין אלה ענינים נפרדים.
וכשמבין האדם את זאת, יבין כי "המתים - לחיות", וסוד התחי' ג"כ כרוך זה־ בזה, אלא כי ממות יוצא סוד החיים, סוד תחיית־המתים "ממכה־עצמה מתקן רטיה" )שמו"ר כג, ג; סליחות(.
"והחיים לדון, - לידע להודיע ולהודע שהוא קל, הוא היוצר, הוא הבורא, הוא בעל־דין, הוא עתיד לדון! - שכולו דין ודיין.
"ואל יבטיחך יצרך שהשאול בית מנוס לך", - לחשוב כי יש הפסקים בבריאה, - ולאחר מיתה, פסקה ההשתלשלות, - לא כן הדברים, שאין זה הפסק, אלא ש"בעל־כרחך אתה חי, ובעל־כרחך אתה מת, ובעל־כרחך אתה עתיד ליתן דין וחשבון לפני ממה"מ הקב"ה".
כי מתחילה ועד סוף סובב הולך על יסוד־זה; יסוד כל היצירה הוא ה"בעל־כרחך", שהאדם הוא מוכרח בתכלית, וכבר בתחילת הלידה משתלשל יסוד זה של דין.
רג
התפלות והדין על ה"כלל"
 מוצאי ראש־השנה תרצ"ה
המתבונן בהעולם, יראה כי חידוש־העולם הוא דבר פשוט ומושכל־ראשון, - חרושת העולם הריהי די־קטנה, וניכר בהבריאה שנתהוותה זה לא מכבר, וטרם ארכו ימיה.
ובכלל הרי לבר־דעת הדבר פשוט, שטוחים לפניו כל תולדות־עולם, בחשבון קצר ובהיר הוא חובק זרועות־עולם, באצבעות ידיו יספור וימנה כל סדר העולם, כי מושיטים את ידינו והולכים שלובי יד־ביד עם אדם־הראשון.
כי הלא בידינו היחס עד האבות: ראשונים, גאונים, תנאים, אנשי כנסת־הגדולה, עד משה־רבינו, ומשה־רבינו ראה את עמרם, ועמרם את יעקב, והאבות־הקדושים הרי הם כבר נפגשו עם נח, אברהם התראה עם נח, נח או למך אביו התראה עם אדם־הראשון, אשר העיד על־עצמו שהוא הוא "האדם הראשון", ובעיניו ראה בריאת העולם.
אם רואה אדם חרושת )ווירטשאפט(, מסתמא יש בעלים, מי אינו רואה בעלים של הבריאה.
ובחוש רואים כי הבריאה מחודשת, ואם היא מחודשת, מהו זאת חידוש העולם, הלא ז"א אלא גילוי כבוד מלכותו, זהו סוד הבריאה, אשר מלכותו יצאה לידי גילוי. )כמו מתן תורה שהוא גילוי אמיתתו, כמו"כ מעשה־ בראשית פשוט לכל בר דעת שאינו עצים ואבנים( עי' רמב"ן.
וא"כ כיון שזהו "כבוד מלכותו", ואנחנו רואים בחוש כי היא אינה מכבר, סך הכל אלפים שנים, אנחנו יודעים החשבון פשוט ופשוט, וכן גם מצבו של אדם־הראשון קודם החטא, א"כ הלא הוא שוב פשוט שהבריאה היא התגלות מלכות, וכמו שחז"ל נתבטאו בלשונם )ב"ר יט, ז; במד"ר יב, ו; יג, ב; תנחומא פקודי ו'(: "עיקר שכינה בתחתונים היתה", בתור הסטורי' הדבר פשוט אצלנו השלשלת, ומלכות שמים פשוטה, כי הוא מלך, והוא בעלים על הבריאה, והכל גלוי ומפורסם עד האבות, ששום יד לא הפסיק בינתים.
וזה שאנו רואים שהבריאה נתהוותה להיות "מוטות עצים", איננו יודעים אם הבריאה נתהוותה להיות "מוטות עצים", או שהאדם נתהוה להיות "מוט עץ"... ועכ"פ אם האדם היה יכול להתהוות להיות "מוט עץ", הרי כל הבריאה בודאי נתהוותה להיות "מוטות עצים".
ובראותינו את הבריאה במצבה הנוכחי, ורואים את העולם של רשעות, היאך שנתפתח ונבנה עולם אחר לגמרי, עם מושגיה שלה, - וכמו שהחובת־הלבבות הידוע )בשער הפרישות( מבאר מעט את העולם של האופל והחושך, - הרי עומדים ומשתוממים!
כי מצד־אחד הרי הנה זה לא מכבר היה אדם־הראשון, - והיאך זה נתפתח־ונבנה כאן עולם של רשעות?! - וכל־זאת הוא מן חטאו של אדם־הראשון!
בזה אנו מתבוננים בהענין של "ראו מה עבירה עושה" )קינות יד(, הנה אלו הם הנם פירותיו של החטא, קלקול הדורות, - עד חז"ל שכבר הם אמרו )עירובין נג.( "לבם של ראשונים כפתחו של אולם, ושל אחרונים כפתחו של היכל, ואנו כמלא נקב מחט סדקית", וכן כסדר.
אפי' אוה"ע מכירים בעלי כשרון בישראל, אך שנתקטנו הדורות, עד שאמר הגאון על עצמו "אולי כהרמב"ן", וכן הלאה חילוקים גדולים, רב ורבינו הקדוש חילוקים גדולים, וכן הלאה.
"ראו מה עברה עושה", מזה מתהו' קלקול הדורות, עד אשר בעבור־זאת הוא מה־ שאמרו חז"ל את כל אשר אמרו )סוטה מט:( בענין "עיקבות משיחא", זה הכל קלקול הדורות.
עד שבאנו למצב כזה שהעולם אחר לגמרי, "עקבתא דמשיחא בת קמה באמה, כלה בחמותה", - ]יכולים ללמוד זה בתור הסטורי' להבדיל[.
כי דבר פשוט הוא, כי הנה זאת היא ההשתלשלות מן החטא.
והכל רואה כי זה מעשה בגו אנשיקעניש.
כל החובות הלבבות בשער הפרישות, כל העולם נתהו' הפוך הכל הכל, מוכיחים על רע, "עושים מעשה זמרי ומבקשים שכר כפנחס" )סוטה כב:(, - איך זה?
בר־דעת רואה פשוט כי הלא דברים בגו, "וכל הרשעה כולה כרגע תאבד וכו', ועולתה תקפץ פיה", גזל ניאוף תקפץ פיה, ותעמוד מלכות שמים כבראשונה.
ופשוט שכן צריך להיות, "ה' מלך ירגזו עמים כי בא לשפוט הארץ", איך שיהי', אבל מצב הדבר כך הוא ויבוער ותקום מלכות שמים.
תמיד הננו רגילים להביא החוה"ל )שער הפרישות( "עושים בטניהם אלקיהם", ע"ש כל הפלפול, - ראה נא מהו זה אשר נבנה במשך זמן קצר כל־כך, עד "עושים מעשה זמרי ומבקשים שכר כפנחס", ורואים שבאה פה ממשלה חדשה, ]ממשלת הרע[.
הרי מבורר כל האחרית, שפתאום יבא האדון לביתו, והאלילים כליל יחלוף )ישעיה ב, יח(, והממשלה הזדונית תעבור מן הארץ, - והכל מצפים מתי יהי' כבר, - מכיון שהרי באה איזה ממשלה פה, הרי מוכרח לפנות, ומתי כבר יהי' זה?
)אצלינו מאברהם אבינו מתגלה לנו מלכותו, זהו בחינת אלקינו, בחינת מלכותו זה אברהם(.
חז"ל )ב"ר יט, ז; במד"ר יג, ב; שהש"ר ח, א; תנחומא פקודי ו'( חושבים באמת, איך השכינה נסתלקה מן הארץ, ואחר כך באו והורידהו לארץ, אברהם, אבות הקדושים.
אנחנו לאברהם, זהו כבר בחינת "להיות לך לאלקים", "אלקינו", ואח"כ יצי"מ שזכו ל"זה קלי", התגלות שכינתו בעינינו, עד מתן תורה, "בא משה והורידה לארץ", - ומזה הי' אצלינו סוד הנבואה.
גם הבריאה היא גילוי מלכותו, וכאמרינו "אלקינו מלך העולם", זהו מה שאנחנו משתתפים עמהם, אך אצלנו נתגלה מאאע"ה.
והנה לכאורה אצלינו גם עתה הריהו מלך, ולא יתחדש לעת"ל, אך מתפללים על כל העולם עכו"ם: "כמו שידענו שהשלטון לפניך", אצלינו כבר ידוע זה, אבל מה יהי' עם העכו"ם, "גלה כבוד מלכותך", מתי יהי' "יום הדין הגדול והנורא" אשר גם הגוים ידעו, "ה' מלך ירגזו עמים כי בא לשפוט הארץ", א"י איך יהי' משפט, אבל כשיבא לשפוט, אז "יהי' למלך על כל הארץ".
ולכאורה מה חסר, אחר שאנו כבר תחת מלכותו.
ביסוד־ושורש־העבודה )שער האיתון פ"א( אחי ורעי, ראוי לידע שכמעט כל נוסח התפלות של ראש־השנה ויום־ הכפורים, הוא רק שיתקדש שמו הגדול בכל האומות ובכל העולם, - כי זה עיקר התפלות עתה בימים־הנוראים האלה וכו'.
ר'־יעקב עמדין, על אמרינו )במוסף ראש־השנה( "וגם את נח באהבה זכרת וכו', על־כן זכרונו בא לפניך להרבות זרעו כעפרות תבל", כתב, כי בכאן נראה בעליל מדת חסידות רבותינו ז"ל, לבקש טובת כלל העולם וכו', - אנחנו מתפללים עליהם, והם חושבים עלינו רעה.
"ובכן צדיקים יראו וישמחו" וכו' וכו', אבל עתה, עוד "רבות רעות צדיק" )תהלים לד, כ(, הוא כואב ביסורי' עד נצחו, אם איז א ארט ששם הגוים, עוד יש רע.
מבהיל מאוד, כל־כך נוגע לנו הגוים, סוכ"ס מתן תורה חזרה? זוהמתן, וגלינו בין האומות, כל־כך מפילים תחינתינו, ודופקים שערי השמים, "אב הרחמן" הגוים מה יהי' עמהם, רחם נא, עד מתי, "אז אהפוך אל עמים שפה ברורה, לקרוא כולם בשם השם, לעבדו שכם אחד" )צפניה ג, ט(.
הערה נוראה למאוד, שכל־כך ממש נוגע לנו לנפשנו.
ובפרשת "והיה אם שמוע" )דברים יא, יג( "בכל לבבכם ובכל נפשכם", ברש"י )מספרי( והלא כבר הזהיר "בכל לבבך ובכל נפשך", אלא אזהרה ליחיד, ואזהרה לציבור.
וברמב"ן )שם( ביאור הענין, כי השם לא יעשה הנסים תמיד וכו', רק על מעשה רוב העם, אבל היחיד, הוא בזכותו יחיה, והוא בעונו ימות, )יצליחנו שכרו, או יכריתנו ענשו, אבל רבים הם רק הנהגת הכלל(.
התבוננתי כי באמת כל מו"מ תורתנו הק', היא רק הצבור, כל התוכחה והברכה נתקיימו הכל בכלל ובציבור, בפרט הוא חשבון אחר, אך בהציבור תמיד החשבון מכוון.
כאשר נתבונן בכל חיי העם הישראלי, וגם באומות־העולם, נראה כי בכל־מקום נידון הכלל, "היוסר גוים הלא יוכיח", דור המבול, סדום, עמים לא נוכל, וכל ההנהגה היא כלל, פרט הוא כבר חשבונות אחרים.
הלא רואים אנו, אם כל־כך נוגע לנו גוים, לעתיד לבא יהי' כל העונג והנועם, הכל בטבע, מה יהי' שם, "ומל ד"א את לבבך" וגו' )דברים ל, ו(, שיהי' בטול הרע מן הגוים, שמחה כל־כך גדולה, עתה אינו כל־כך נגלה.
"אם ראית את הבריות שנתייאשו ידיהן מן התורה מאד )דור שמתרפה(, עמוד והתחזק בה" )ירושלמי סוף ברכות פ"ט ה"ה(, אדרבה כיון שהדור־הכלל מתרפה, עתה קשה, צריך להיות אברהם־אבינו, שהוא הי' בעל כלל, אז יכולים לזכות, אבל פרט אי־אפשר בשום־אופן, - כשיש הכלל, עושים חלוקת הש"ס, וכשאין הכלל, גם משנה לא תוכל ללמד, אף משנה אחת.
הסבא אמר )עי' חכו"מ ח"א מאמר פ"ה( על הסתירה של הגמ' )ראש־השנה טז:( ג' ספרים נפתחים בראש־השנה וכו', - הכל בדין, ולא נזכרו נסים בזה!
והרא"ש )סוף ר"ה; וכן בטאו"ח סי' תקפ"א( מביא ירושלמי, כי מי גוי גדול וכו', אדם יש לו דין, לובש שחורים וכו', אבל ישראל לובשים לבנים וכו', ושמחים בראש־השנה, לפי שיודעין שהקב"ה יעשה להם נס, - ואם הם בטוחים, מה הפחד?
והיה הסבא ז"ל אומר בזה, שאמנם אין כאן כל סתירה, כי הכלל מובטח לו שיהא לטובה, הוא ודאי בטוח בטוב החתימה, אבל כל יחיד ויחיד, כל פרט ופרט של הכלל, להם כבר חשבון אחר לגמרי, הפרט ודאי עליו להתיירא מיום־הדין!
"פורש מדרכי ציבור אין לו חלק לעוה"ב" )עי' ר"ה יז.(, משום שעוה"ב רק ציבור, פרט ישנם חשבונות אחרים.
העצה לאדם־הפרטי, אמר גם הוא )הסבא( ז"ל, להכניס עצמו להיות כאחד עם הכלל, למען יזכה להחשב בכלל הכנסיה, ואז ראוי לנס מהקב"ה שיעשה עמו בימי־הדין, ובתוך הכלל כמוהם יזכה בדין ודאי.
ר'־ישראל אמר, כי מי שצריכים לו לעסק, אינם מחשבים עמו למאכלו, חיים ופרנסה הם הדברים הקשים, שלא כל־כך בנקל משיגים אותם, אבל אם צריכים לו לעסק, אז נותנים.
א"כ זוהי העצה היעוצה לאדם, שכל ענינו רק כלל כלל, מכיון שנתבאר כי אין זה מדת חסידות, רק ממש תלוי בנפשו, כלל נוגע לו בנפש, מה מאוד צריך לדאוג רק בעד הכלל, אפי' בעד גוים, וכש"כ בעד ישראלים, כי רק בזה ובזה כל הצלחתו, ואין שום עצה אחרת.
רד
הדברים המותרים, והמצות
בתחילה היה כל־העולם־כולו מוכן לקירוב השם, וכמו־שנאמר )שמות כ, כא( "בכל מקום אשר אזכיר את שמי אבא אליך וברכתיך", בכל מקום ראו את קדושת הדברים ואת יוצרם, ובנקל התקרבו אליו יתברך.
אבל אחר־כך, כשנתקלקלו, היו צריכים למקום מיוחד, אשר שם תהי' מרכז הקדושה, אשר שם קל ביותר להתקרב להקב"ה )כ"כ הספורנו(.
כי בכל העולם כבר גדל כח יצר־הרע, וקשה הי' להתקרב אל ה', - אך במקדש לא שלט היצר, ושם כשהתפללו מיד נענו, וכל אחד הרגיש שם קרבת אלקים.
כמו־כן צריך להבין יחס "הדברים־המותרים" אל המצות. - תכלית כל האדם רק להזדכך בזיכוך דק, כדי שיהי' מדובק בו ית', ולא תסור מחשבתו ממנו. - בתחילה הי' זה גם בדברים־המותרים במילי־דעלמא. האבות הרבו להם כסף וזהב, ולא חסרו בזה כלל. במרעה הצאן היו מדובקים ב"השם".
אני בתכונה אוהב מחשבה, עסקן בדברים מנעורי, פעמים רבות אני מסתכל בבהמה, ולא אוכל להפרד ממנה, בראותי את הבהמה עושה כל מעשי' בקדושה ובטהרה; בבקר סעודת הקש, בצהרים קש, ובערב עוד הפעם, ולעולם אינה מבקשת חילוף, לעולם אינה חפצה בבשר צלי, אדרבה אם יתנו לה בשר צלי - לא תאכלנו, לעולם אין בהמה דואגת, אינה מכינה אוצרות למחר, לעולם אין בהמה מקבצת כסף, די לה במצאה די ספוקה לשעה.
"הכפירים שואגים לטרף ולבקש מקל אכלם" )תהלים קד, כא(, אמר הסבא ז"ל )עי' חכמה־ומוסר ח"א מאמר ל"ה(: כי אפי' בעלי חיים מאמינים בבורא עולם, ]כי הוא דבר פשוט, עד שגם בעלי־חיים יבינו זאת[.
בהמה אינה רואה קרי, רק עושה צרכה בקדושה, וכל זאת מפני שטבע שלה לעשות טוב.
כך הי' עבודת ה' ודבקות בו ית' אצל האבות, בטבע היו מחוברים אליו, ועל כן לא יראו.
שלמה־המלך הרבה נשים, כי אמר "אני ארבה ולא אסור" )סנהדרין כא: תנחומא וארא ח'; שמו"ר ו, א(, מפני שטעם מה־שנאמר )דברים יז, יז( "ולא ירבה לו נשים", הוא משום "לא יסור לבבו", ומי שאינו בעל הסרה, יכול להרבות.
אבל אחרי כן, כבר גבר כח יצר־הרע ב"דברים־המותרים", ולא הי' עוד בידי האנשים להיות דבקים בו, ולחיות חיי קדושה בעשותם דברים המותרים.
על־כן היה צריך הקב"ה לתת להם מצות, - כי שם החיבור יותר קל! - אע"פ שכל הפעולות כולם מלאים קדושה, וע"י כולם יכול האדם להדבק בבורא עולם, - אך המצות מסוגלות יותר להתקרבות בו ית', מפני שאין בהם שליטת היצר כבדברים המותרים.
הרמב"ם )במורה־נבוכים ג, נא( כתב, שהאדם הרוצה להגיע למדרגת )אבות ב, יב( "כל מעשיך יהיו לשם־שמים", ר"ל לתכלית הדיבוק אשר בינינו ובינו יתברך, ירגיל עצמו בתחילה לפנות מחשבתו מכל־דבר מעסקי־ העולם: בקריאת פסוקי־התורה, והתפלה, ועשות שאר המצות, דברים שקל בהם לכוין; תחילה מה שתתחיל לעשות, שתפנה מחשבתך מכל־ דבר כשתקרא קריאת־שמע ותתפלל וכו', עד הברכות כולם תכוין בהם וכו', תשים מחשבתך במילי־דעלמא בעת אכלך וכו' או בעת ספרך עם אשתך ועם בניך הקטנים וכו', אבל בעת שתהיה לבדך בפני־עצמך, מבלתי אחר וכו', הזהר מאד מלשום מחשבתך בעתים הנכבדים־ההם בדבר אחר, אלא וכו' להתקרב אל השם וכו'.
והיינו שיש לו לאדם "רגעים טובים", שהוא פנוי מעסקיו, וכמו בעת שנמצא בהתבודדותו, ואין בני־אדם מצוין בביתו, או בעת שמונח על מטתו, והנהו חפשי מטרדי המחשבה, שיזהר ביותר בעיתים־אלו, וישתדל שלא לאבד אותם לריק, אלא ישתמש עמם לתועלת נפשו, ויחשוב בהרהורי תורה ועיון הרבה, וגם יזהר מאד שלא יהרהר בהם הרהור של חול, כי אז נקל הדבר ביותר.
והביאור, אע"פ שכל המצוות מחברים האדם לבוראו, המחשבה בתורה גדולה על כולנה, כי המחשבה היא היא דבק עצמו, ובחשבו בתורה הדבוק אליו קל בתכלית הקלות הנמצא בעולם, ועל־כן צריך להזדהר ביותר בהרהורים בטלים, כי הוא המקום הכי קל, וע"ד סוד )אבות ד, ב( "הוי רץ למצוה קלה".
הוא־הדבר בכל החכמות כולן, יען כי כל החכמות אינו דבק בהשם ממש, אך התורה לבדה, בהתענין בה בעומק הרבה, מונח בה טוב החיבור, והוא השלמות האמיתי.
ואמנם באמת הי' צריך שכל היום יהי' אדם מדובק בו ית', אך מפני ששם גבר מאד שליטת היצר, קשה שם הרבה, - אבל בעיון, החיבור עודנו קל מאד, ועל־כן יזדרז בו.
באמת אין חילוק בדברים מצד עצמן, כי כולם מדביקים האדם בו ית', אך דרגות יש בקלות החיבור, בדברים המותרים גדלה שליטת היצר מאד, פחות מהם במצות, ופחות שבכולם בעיון בתורה, ע"ד משל אם לומדים תורה בשוק, גם־כן תורה היא, אך אינו דומה הלומד בשוק ללומד בבית המדרש, יען שגברו שם המטרידים מאד.
וזה טעם )פאה א, א( "תלמוד תורה כנגד כולם", כי אין בכל המצות מקום קל להתקרב להשם כבתלמוד התורה, באמת היו צריכים להתנהג גם בחנות כמו בהישיבה, אך לכל־ הפחות, ח"ו, לא ינהגו בישיבה כמו בחנות.
רה
מדוה הנפש
אמרנו אתמול, כי החטאים של הראשונים היו במצב שלמצבינו אין אנו מוצאים בו עון כלל.
לשון־הרע של מרים - הי' כולו לשון טוב, מלא אהבה ורחמים, ובכלל אנו מוצאים שאהרן קרא תמיד למשה "אדוני", ואם כ"כ, כבר נוכל להבין מה הי' )במדבר יב, א( "ותדבר מרים ואהרן במשה", - חטאים של הראשונים - הלואי שיזכה אדם גדול בדורותינו, שיהי' הם המצות שלו, הי' יכול להניחם בתור תפלין בראשו, כי לתהלה היו לו.
חטאו של אדה"ר אמרו חז"ל )דב"ר ד, ה( שהיתה כונתו: "איך אתן למלך תבשיל ולא טעמתי ובחנתי תחלה", - היש לך לש"ש גדול מזה, הלא מונח כאן כל האמונה והקדושה.
מכאן אמרו חז"ל )עי' רש"י ויקרא ה, יז( ק"ו, ומה חטאו של אדה"ר )הלזה( נקנסה מיתה לו ולדורי דורות, - חטאים שלנו, על אחת כמה־וכמה.
ומה הורונו חז"ל בזה? הורונו כי עבירה אין לה רפואה, יש מחלות שונות, יש אדם שחש בלבו, או בריאה, במחלה כזו יכול אדם לחיות כל ימיו, יש לך מחלות אחרות כמו קרעבס שאין לה רפואה ר"ל, חותכין אותו כאן - חוזר וצומח, שורפין אותו בראדיום ואין מועיל, ואם נרפא באמת במקום אחד, לאחר זמן פורח ברגל או בשאר מקומות הגוף, חטא היא מחלה שאין לה רפואה, חטא הוא קרעבס.
אחז"ל )עירובין יח:( שאדם־הראשון כיון שראה שנקנסה מיתה על־ידו, ישב בתענית מאה ושלשים שנה וכו', - עשה תשובה ק"ל שנה, ולבסוף )רש"י בראשית ד, כה( ניתוספה תאוה על תאותו.
חטא־העגל אחז"ל )עי' רש"י שמות לב, ד( שבאמת לא חטאו ישראל, רק הערב רב, וישראל הי' להם למחות ולא מיחו, ואף הערב רב חזרו בתשובה, ומשה מצא עת רצון והקב"ה הראה לו פנים, והבטיח לו לעלות בתוכם, ושמונים יום התפלל משה, ולבסוף נתכפר להם עד שמשם זכינו ליוהכ"פ, ולאחר כל המעשים כתוב )שמות לב, לד( "וביום פקדי ופקדתי עליהם חטאתם", והוא לדורי דורות, והלא היתה תשובה וכפרה?
אלא צריך לומר, כי תשובה וכפרה הם רק להקטין חטא, אך למחוק החטא כאילו לא הי', אי־אפשר, ותמיד ישאר ממנו.
וכן מצינו באחי יוסף, שחזרו בתשובה, ונכנעו מפניו מפני הבושה, וכן כ' )בראשית מב, כא( "אבל אשמים אנחנו על אחינו", ובכל־זאת אחז"ל )תנחומא ויגש ה'( שבקשו להרגו עוד הפעם בהכירם אותו, ואלמלא בא מלאך, ועכבם ומנעם, הרגוהו, - כי חטא אין לו רפואה לעולם.
הסבא ז"ל הי' אומר, כי לדעת גודל המחלה צריך רק להסתכל בכלי רפואה שמביאין לרפאות החולה, מי שנקף אצבעו, אין מביאין לו כלים גדולים, רק מלוג מלוגמא קטנה, ואם רואים שהרופא מכניס להילד המכונות החדשות הגדולות, כידוע כי חולה מסוכן הוא.
כ' )ויקרא יד, ב( זאת תהיה תורת המצורע ביום טהרתו, והוא אחר תשובה שכבר עבר הנגע, ואז עוד צריך כל הקרבנות וטבילות הנזכרות בפרשה ההיא, ומזה נוכל להבין גודל חטא לשה"ר.
רו
על שתי הסעיפים
נחלקו חז"ל במדרש )שמו"ר מב, ז( כמה זמן עבר ממתן־תורה עד מעשה העגל, יש מי שאומר שעברו איזה ימים, ויש מי שאומר שרק שעה היתה בינתים.
בין־כך ובין־כך פליאה עצומה היא, איך נשתנו כל־כך מהר, מקבלת התורה, לעבודת עבודה־זרה? כי עכ"פ עבודה־זרה הי', כמו שקראו הכ' )תהלים קו, כ( "תבנית שור", אע"פ שהיתה באופן קל, והכתוב צווח עליהם )שמות לב, ח; דברים ט, יב( "סרו מהר מן הדרך אשר צויתים", ועוד יותר נפלא מהירות עשיתם תשובה אחר שהוכיחם משה־רבינו, לכאורה סתירה גדולה היא זו.
וצריך להבין כי יתכן שיהי' מהלך הדברים כן בלי הפסק, היום יקבלו תורה, למחר יעבדו עבודה־זרה, אחר־כך יעשו תשובה, וברביעי שוב יעשו עגל שני, וישובו אחר־כך, ושוב יעבדו עבודה־זרה, וכן עד אין סוף, יכול אדם להשתנות משעה לשעה כל ימיו, אך האמת הוא כי לא היתה חזרה מעולם, ולא נתחרטו בעשאם העגל, על קבלתם את התורה.
רי"ס אומר )באגרת המוסר(: "האדם חפשי בדמיונו ואסור במושכלו", יש באדם כח אשר חפשי לסבול סתירות, תמיד למדתי זאת על הרצונות השונות הסותרות איש את רעהו, הוא יצר־הרע, היום נתחדש לי כי אפשר להכניס גם לצדקות לתוך הסתירות.
על הפסוק )שמות יד, י־יא( וישאו בני ישראל את עיניהם, והנה מצרים נוסע אחריהם, וייראו מאד ויצעקו בנ"י אל ה'. ויאמרו אל משה, המבלי אין קברים במצרים, לקחתנו למות במדבר, מה זאת עשית לנו להוציאנו ממצרים", - הקשו הראשונים, איך יתכן שבדבור־אחד כמעט, יתפללו, ואחר־כך יבעטו בישועת ה'.
אבל עתה הדבר מבואר, לא חזרו בהם, אלא גם בשעת התפלה הי' כן.
האדם צריך להבין דברי־תורה לפי עצמו, איך יתכן אצלנו שינוי וירידה ממדרגתו כל־כך במהירות? אין זה הביאור של ירידה זו שירד האדם ממדרגתו פתאום, כי אמנם לא ירד כלל, אלא קודם לכן בשעת מצבו הטוב גם־כן כך הי'.
יש בחורי' שלומדים בהישיבה בהתמדה רבה, כיון שעוזבים העיר - מיד נעשים פרוצים )ליונגאטשעס(, אין כונתי ח"ו לומר שיהיו חפשים ממש, אך פרוצים, ואחר־כך שבים לישיבה ולומדים בהתמדה, - כי אמנם לא ירד ממדרגתו, רק גם כאן בישיבה כך הוא באמת, וגם שם כמו כאן.
אלי'־הנביא אמר לישראל )מל"א יח, כא(: "עד מתי אתם פוסחים על שתי הסעיפים, אם ה' הוא האלוקים לכו אחריו, ואם הבעל לכו אחריו".
אין ביאור הפסוק כאשר נדמה לעולם, שבקש לברר להם הספק, כי הי' אצלם ספק מי הוא האלקי' האמיתי, וכמו נכרי נותן צדקה ליהודים ואומר בלב "אולי הם צדקו", כן בני ישראל עבדו את שניהם מספק, כדי לצאת ידי שניהם.
לא כן הדבר, אין אדם חי בספקות!, אלא כך אמר להם הנביא, אתם ישראל כולכם יראים ושלמים, עובדים את ה' באמת, וא"כ למה תעבדו הבעל, "הלא סתירה היא זו"! הראה להם שהם שני דברים שאי־אפשר לאחדם, אוה"ע אינם יודעים מסתירות, הכל נדמה להם מתאים, ויכולים להיות חיי סתירות נוראות, יכולים לדבר גבוהה גבוהה... ולהיות שונאי בריות ואכזרים.
רז
חשיבות הסיבה המכרחת
אחז"ל )שבת קנא: יומא פה:( שפקוח נפש דוחה שבת, מפני שאמרה תורה חלל עליו שבת אחת, כדי שישמור שבתות הרבה.
כי לכאורה מה חשיבות יש בחיים, הלא תכלית החיים הוא שמירת שבת, וא"כ הי' ראוי יותר שידחה החיים מפני השבת.
אלא הטעם שפקו"נ דוחה, מפני שאמרה תורה חלל שבת אחת וכו', כי החיים הם המולידים את השבת, חיים הוי הסיבה, ושבת הוי התולדה, ותמיד הסיבה חשובה מן התולדה.
אמת הוא כי חשיבות הסיבה היא, רק מפני שגורמת למסובב, אבל מ"מ היא חשובה ממנו הרבה, מפני שסיבה אחת מולדת כמה תולדות, וכל תולדה בפני עצמה היא רק פרט אחד מצאצאי הסיבה.
הר"י כתב )בפירושו לספר משלי יא, א( כי לכך נסמכו מדות הנפש למשקלות בתורה, להודיע כי לא גרעו מידות מגונות ממשקלות מזויפות, ומה משקלות שאפשר שיניחו בביתו כמה שנים, ולא ישתמש בהם במאזנים להונות חברו, כי טעם איסור משקלות רק משום שמא ישקול לחבירו בהם, ויגזול אותו, ואסרה זה התורה לעבור עליהן משעת המעשה, ואפילו לא שקלו בעליהן בהן עברו את פי השם, מפני החשש שמא ישתמש בם, - אדם שיש לו מדות מגונות, אשר קרוב לודאי שיחטא, על אחת כמה־וכמה שאסור להשהותם, אפי' אם ישמור עצמו מן החטא, - מדות רעות הם סיבה לחטאים, כאשר כתב שם: כי "הגאוה מסבבת כמה עבירות", וא"כ הם קשים מאד.
עוד כתב הרבינו־יונה )בשע"ת ובפירושו למס' אבות( בפירוש משנת )אבות ג. יז( "כל שמעשיו מרובין מחכמתו", שהביאור הוא: מי שמקבל על עצמו לעשות כל הדברים אשר יגידו לו חכמי־דורו וכו', מיד שיקבל על־עצמו זה בלב־ שלם ובנפש־חפצה, מעלה עליו שכר כאילו קיים כל המצוות, כי הוא יטול שכר אף על מה שלא עשה בפועל.
והביא ראי' לזה, ממה שמובא באדר"נ )כב, א( כל שמעשיו מרובים מחכמתו וכו', שנאמר )שמות כד, ז( "נעשה ונשמע", - ושם ה"נעשה" ע"כ הוי רק על הקבלה.
ותמיד ביקשתי לדעת מאין הוציא הרבינו־ יונה היסוד הגדול הזה? הוא מבאר רק ש"בענין־אחר לא־יתכן שיהי' מעשיו מרובין מחכמתו", אבל מה שאין לנו ביאור־אחר במשנה הנ"ל, אין זה ראי' שפירושו אמתי.
אבל לפי דברינו הדבר פשוט, ה"קבלה" היא סיבה למצות, ובזה חשובה יותר ממסובב.
אמרו קדושין )מ:( נמנו וגמרו תלמוד גדול, מפני שתלמוד מביא לידי מעשה.
ועדיין יקשה אם חשיבת התלמוד מפני מעשה לבד, הלא המעשה עצמה חשוב יותר.
אך לפי"ד זהו הביאור, באמת חשיבות התלמוד הוא שגורם לעשיית המצות, והתכלית הוי המצות, אך כיון שלימוד־התורה סיבה למעשים־ טובים, הרי הסיבה גדולה מן המסובב.
כל עבודת האדם היא לחזור למצבו של אדה"ר, להיות מוכרח לעבודת ה' מצד הסיבות הגורמות עבודה, על־כן העצה היעוצה לאדם לבקש תמיד לקנות סיבות הגורמות טוב, המצוה־עצמה טפלה היא נגד הסיבה המביאה את האדם לעשות המצוה, וכן ח"ו להיפך, סיבות־העבירות קשות מן העבירות־עצמן, על־ כן מה נואלו האנשים המבזין סיבות־המצות, ועוסקים במקומם במצות־עצמם.
שאלו לרי"ס, מי שיש לו פנאי חצי שעה ביום, מה ילמוד? - גמרא או מוסר? והשיב רי"ס מיד: ילמוד מוסר! - ואז יהי' לו כמה שעות ביום ללמוד גמרא.
לימוד־המוסר עושה את האדם מוכרח )לה'( לעבודת ה', כ"ז שאין אדם לומד מוסר - אינו מוצא פנאי הרבה....
שמעתי שיש בחורים בישיבה, שיושבים אצל בעה"ב לשחק עמהם ב"שאך", לכאורה איה נכתב אסור מפורש ע"ז? אף דבר זה הוא סיבה לכל החטאים ח"ו.
וכן חברים טובים, כיון שאני יודע בבחור שדר ואוכל עם חברים טובים, בטוח אני בו שלא יארע דבר רע.
בכלל ענין הישיבה הוא סיבה לכל טוב, ואם אחד אינו יכול לדור במלון עם חברים, אלא דוקא לבדו, אע"פ שהוא לרגלי בריאותו החלש, לא נוכל להניחו לעשות רצונו, רק צריך ליסע הביתה, כי קיום הישיבה חשובה ממה שהוא לומד, כי מציאות הישיבה היא סיבה, ואם אין ישיבה, לא יוכלו בני חו"ל לבוא כאן.
רח
מכריח לפי מצבו
כל העולם נברא בדרך סיבה ומסובב, ולמה? הלא הקב"ה יכול לבראו בלי סיבה, רק הטעם כי רצה שהכל יהיו מוכרחים ממנו, שהוא ית' הסיבה־הראשונה לכל המסובבים, וכיון שהתחיל הגלגל להסתובב, שוב לא יעמוד, אלא יוליד סיבות וסבי־סיבות כחפץ עושה הסיבה ית"ש.
והוא מה שפירש"י )עי' בראשית א, א; "ברא אלקים"( שהעולם נברא במדת אלקי', ופירש"י )שם ב, ה( שליט ושופט, שהוא שולט בכל, ומכריח הכל, סיבה ומסובב הוא מוכרח, כי אי־אפשר שלא תצא התולדה מן הסיבה.
כל היצורים מוכרחים ממנו ית', - וגם האדם נברא מוכרח, כמלאכים ושאר בעלי־חיים, - וגם לאחר החטא, שנעשה בוחר, גם־כן נשאר מוכרח באמת, ורק נראה כאילו יש בו בחירה.
ועל־כן צריך האדם להסיר רק המניעות המטעות אותו, ולדעת האמת, ויהי' מוכרח לעבודת ה'.
הר"י )שע"ת בפתיחה לשער השני( כי יש ששה סיבות המעוררות את האדם לשוב מדרכיו־הרעים, כגון זקנה, צרות, תוכחה, ועוד, אך טוב מכולם לאחוז בסיבה הראשונה, שהיא הכרת הבורא, וזאת תוליד ממילא יראה ואהבה, - וזו היתה מדרגת הקדמונים, - אך מי אשר לא השיג למדרגה־זאת, יכניע לבבו יתעורר ע"י ששה הסיבות.
ביאור דבריו, כי דעת ה' היא הסיבה הראשונה, והוא המכריח היותר גדול, אך לא כל אחד עומד במדרגא שיוכל להשיג סיבה זו; אדה"ר קודם שחטא, לא הי' צריך לשום מעורר, כי הי' מוכרח מצד הכרת ה', לא הי' צריך לצרות ולא למוסר, - בדורות שלאחריו כבר היו צריכים לשאר סיבות.
העולם תמהים עלינו למה לנו ללמוד מוסר, והלא הקדמונים גם־כן לא למדו מוסר על דרך שאנו לומדים, - ואומר אני, כי בדורות־שלפנינו לא היו צריכים ללימוד המוסר, כי היו להם מכריחים יותר חזקים ממוסר, אשר היו מוכרחים מהם.
באמת זה כתוב בדברי רי"ס )אור־ישראל ז'( שכתב, שלפנים, רבותינו הקדמונים, התקינו לאלול רק תקיעת שופר, וסיבה זו הספיקה להם לעורר האדם משנתו ומהבלי־ טרדותיו לתשובה, מפני קרבתם אל האלוקים, ומפני היותם שקועים מבית־ומחוץ ביראה.
אך אנחנו, שומעים קול שופר ואין אנו מתפעלים, מפני שאנו רחוקים מאוד, - ועל־כן צריכים אנו ללימוד המוסר.
*
הנה אהבה ויראה לכאורה סותרים זה־לזה, רק ה' יודע המזיגה הטובה בדקדוק, רק באופן שמזנם הוא, אפשר שלא יבטל אחד את חבירו.
חטאו של אדה"ר הי', שאמר )דב"ר ד, ה( "איך אתן למלך תבשיל שלא טעמתי בתחלה", זוהי אהבה, אך מפני שהוסיף אהבת ה', מעט, על המזיגה אשר מזג ה', יצא כבר מגדר מוכרח, ונעשה בוחר, ובטלה יראה.
לכאורה מוסר אינו מדגיש את האהבה כל צרכה, והיו חפצים יותר דבקות, מוסר הוא דבר בלי נעימות, - אך צריך לדעת, כי העיקר, להיות מוכרח לעבודת ה'!
ואפילו יעשה אדם כל התורה כולה, אך רק בתורת נדבה, ולא בתורת חוב, עדיין לא השלים חוקו, כי עודנו בוחר, מוסר עושה את האדם מוכרח לעבודה.
חסידים אמרו בזמניהם, שבלי חסידות אי־ אפשר להיות יהודי, וצדקו לפי שיטתם, - ואני אומר, שבלי מוסר אי־אפשר להיות יהודי בזמנינו.
רט
התורה והיראה ממלאה כל הגוף
על הפסוק )בראשית ב, ז( "ויפח באפיו נשמת חיים", כתב הרמב"ן, ירמוז לנו הכתוב־הזה מעלת הנפש יסודה וסודה, כי הזכיר בה "שם מלא", ואמר כי הוא נפח באפיו נשמת חיים, להודיע כי לא באה בו מן היסודות כאשר וכו', אבל היא רוח ה' הגדול, מפיו דעת ותבונה, כי הנופח באפי־אחר, מנשמתו יתן בו, וזהו שנאמר )איוב לב, ח( ונשמת ש'ד'י תבינם, כי היא מיסוד הבינה בדרך אמת ואמונה, והוא מאמרם בספרי )ריש מטות( נדרים כנשבע בחיי המלך, שבועות כנשבע במלך עצמו עכ"ל.
הנשמה נקראת נשמת חיים, היא מחי' ומהו' לכל הגוף, חודרת אל כל איבריו וגידיו, מהותה ומציאותה יסודה וסודה הוא סוד הבינה; "כי ה' יתן חכמה" זהו עוד גדר מן החוץ, אבל "מפיו דעת ותבונה" זהו עצמותו "כביכול" שאין לחלק "מפיו", וזהו סוד החיים שהיא מלאה את כל הגוף.
ובחובת־הלבבות )ג, ה( כתב, כי השכל הוא הזכרת אלקי' את האדם באמצעות שכלו, מציור זה יש לכולנו מושג בדבר, כי הלא רואים אנו מציאותו של חיים שהוא נוקב וחודר את הגוף עד התהום.
והרמב"ן מגלה לנו שכל סוד הנשמה הק', הוא סוד "מפיו דעת ותבונה", מזה יוכל האדם לקבל ציור ומושג של מהותו של דבר תורה, שהוא ממלא כל האדם.
והרמ"ח לוצאטו ז"ל )במאמר דרך עה"ח( כתב, כי שכל האדם והתורה המשכלת אותו שניהם בתכונה אחת נבראו - הנשמה נקראת נשמת חיים - שזהו מהותה ומציאותה שהיא סוד חיים חודרת כל הגוף בכל מקום שתיפגש היא מלאה את כולו - והתורה נקראת ג"כ "תורת חיים".
"הלא כה דברי כאש" )ירמיה כג, כט(, בדקדוק גדול נמשלה לאש ובהשואה מדוקדקת, כי הגחלת אינה מלהבה, והשלהבת היא בתוכה כמוסה וסגורה, אבל כאשר תתלבה ותתגלה הנה היא אש שמרתיע את האדם מסופו עד סופו, כן היא מציאותו של דבר תורה, כי כל מלותיה כמו גחלת הם, אשר בהניח אותם כן, כאשר הם, לא יראו כי אם גחלים, וגם כמעט עמומות, ומי שישתדל לעסוק בם, אז תתלהב מכל אות שלהבת גדולה.
אם הנשמה הק' סוד החיים, שבה סוד זה שמרתיעה ומזעזעת, והלא היא רק מסוד הבינה, א"כ הרי אני הרי דן ק"ו לתורה, מהו אות של תורה, עאכו"כ האימה הרתת והזיע שיוצא כשמקבל האדם דבר תורה, כי ה' יתן חכמה מפיו דעת ותבונה )משלי ב, ו(, זהו סוד דבר תורה, שזהו מפיו שחודר ונוקב את האדם מכף רגלו ועד קדקדו.
רגילים אנו להבין את כל ענין הרעש במעמד הר סיני, הקולות והברקים השופר והחרדה, כאילו היה זה דבר צדדי, והיה אפשר שיהיה מתן־תורה בלי קולות וברקים וקול שופר וענן כבד, אך אין הדבר כן, אלא שכל זה מציאותה של תורה, מהתקרבות כביכול.
ובאמת הנה זה מקרא מפורש )שמות יט, יח( "והר סיני עשן כולו" - ז"א שהי' האש בגילוי הגמור - מפני אשר ירד עליו ה' באש - שזהו מציאות של תורה - ומזה ויעל העשן כעשן הכבשן ויחרד כל ההר מאד, שכל הבריות נזדעזעו, - מפני מה, ולמה? - זהו סוד התורה, סוד התקרבותו ית'.
אחז"ל )סוכה כח.( אמרו עליו על יב"ע, בשעה שיושב ועוסק בתורה, כל עוף שפורח עליו מיד נשרף, - שיב"ע בלמודו תורה היתה התורה אצלו בלי שום עמימות, והיתה מסתגלת שלהבת קה בכל תקפה, עד שהיתה אש ממש.
אצלנו אין התורה כך מפני שהיא בבחינת גחלת, אבל כשהיא כולה בגלוי, הרי היא לבת אש מזדעזעת ומרתיעה כל הבריאה.
כל ה"פסקה זוהמתן" )(, הכל בא מסוד התורה, כשהאור בגלוי, הרי דבר ה' מרתעת את כל הגוף עד תוכו, וא"א ליצר וחשך כלל וכלל.
וזה סוד היראה, מצב היראה מורה על בחינת התורה, עד כמה שהתורה היא בגלוי, עד ככה היא סוד היראה, שזה סוד דבר ה', שבהכרח מוכרח הוא לחדור את כל הגוף.
הכ' )עמוס ג, ח( אומר "אריה שאג מי לא יירא, ד' א' דיבר מי לא ינבא", - שהאיך זה יתכן כמו שנתבאר שסוד דבר ה' מפיו שבהכרח לחדור ולנקוב כל חללים שבעולם עד התהום.
אומרים אנו בתפלת ראש־השנה "אתה נגלית בענן־כבודך על עם־קדשך לדבר עמם", בזה נכלל כל סוד קבלת התורה, מהו תורה, מטבע של ברכת שופרות שמיוסדת על קבלת תורה מתחלת "אתה נגלית", גילוי כביכול מלך עצמו זהו תורה - "מן השמים השמעתם קולך, נגלית עליהם בערפלי טוהר, גם כל העולם כולו חל מפניך, ובריות בראשית חרדו ממך בהגלותך מלכנו על הר סיני ללמד לעמך תורה ומצוות", זהו סוד תורה הקדושה, "בהגלותך מלכנו", ותשמיעם את הוד קולך ודברות קדשך בלהבות אש, בקולות וברקים עליהם נגלת ובקול שופר עליהם הופעת.
ובחז"ל )רש"י שמות כ, טו( רואים את הנשמע, ככתוב וכו' )יט, טז( "ויחרד כל העם אשר במחנה", להודיע ולהורות סוד דבר ה' דבר תורה שמחרדת כל הבריאה, ונא' "ויהי קול השופר" וכו', ונא' "וכל העם רואים את הקולות ואת הלפידים ואת כל השופר" - רואים את הנשמע - קול השופר אמרו חז"ל )( זה אילו של יצחק, "פחד יצחק" "יראה", היינו שדבר ה' עברה את כל גופם, זיעזעה אותו עד תוכו, שזה סוד של "יראה", שזהו מציאותה ומהותה של תורה, "וההר עשן" כשהוא בכל גילוי, בלי שום עמימות, זהו סוד דבר ה', "וירא העם וינועו ויעמדו מרחוק", זהו סוד דבר ה', סוד התורה הק', שמרתעת את כל האדם כולו עד תוכו, ומתוך כך פסקה זוהמתן.
)וזהו ביאור מה שאמרו בברכות )כב. וברש"י( בעל קרי אסור בת"ת מפני שהתורה נתנה באימה וביראה ברתת ובזיע, וקרי בא מקלות ראש לכן אסור בתורה שסוד התורה דוקא כשהיא עוברת כל גופו כל חללו(.
במאמר־הקודם הבאנו דברי הספרי "ואהבת את ה' א' בכל לבבך ובכל נפשך" - תמיד אנו מדגישים תיבת "בכל", ומתבוננים אנו איך שצריך למסור נפשו וליהרג על קדוש שמו ית', אבל אין אנו מתבונני' בפשטות הכתוב "בכל לבבך" שדבר תורה מניע את הלב, ובספרי )שם( כיצד האהבה, והיו הדברים האלה אשר אנכי מצוך היום על לבבך, כמו שכ' "ושמתם את דברי אלה על לבבכם".
ולמה לא נתבונן בזה שמקרא מפורש דיבר הכתוב, שדבר תורה צריך להניע את הלב, כיצד האהבה, ומהי מהותה של האהבה, כשהלב מתמלא כולו, כשהתורה נוקבת ועוברת הלב מתוכו עד תוכו, "והיו הדברים האלה" )(, מסיק בסיפרי )שם( שמתוך כך אתה מכיר את הקב"ה ומתדבק בדרכיו.
מכיון שדברי־תורה הם על לבבך, כמו שביארנו שכשהתורה היא כנתינתה מסיני, מעיד הרי כביכול עמך שזה סוד התורה הק', אתה נגלית ואיך אפשר מבלי הכרה, ואז כבר הוא מכיר ומכיר.
בשעת מתן־תורה, שהיה שם "פנים בפנים" )דברים ה, ד(, זה בא ממעמד הר סיני, מהאימה והיראה הרתת והזיע, וכשדבר־תורה הוא בדרגא ובבחינה זו, אז הוא פנים בפנים.
ומזה יתבונן האדם, איזה הכנה צריך האדם לתורה, להכשיר עצמו שדבר תורה תזעזע אותו כולו.
רי
יסוד התורה בקבלת־הלב
במאמר־הקודם בארנו שדבר־תורה הוא סוד חיים, וחודר ועובר את כל חלל הגוף עד תוכו, כל ענין תורה ומצוות, "והיו הדברים האלה אשר אני מצוך היום על לבבך" - שהדבר־תורה יניע את הלב, "ושמתם את דברי אלה על לבבכם", כפשוטו, שהדבר־ תורה יושם על הלב.
ובחז"ל )( רמ"ח אברים כנגד רמ"ח מצוות עשה ושס"ה ל"ת כנגד שס"ה גידים.
ומוני־המצוות מונים אצל כל מצוה האבר המסויים לקיימה )עי' ספר חרדים(.
משום זה היסוד של "דורכגעהמען", כל אבר יש לו מצוה, התורה דאגה בעד כל האברים וכל המצבים, אלע אומשטענדו, בעת הצורך כמה תילי דינים יש, )אוה"ע מתמיהים על התלמוד, הכל יש בו( גם בעד נטילת צפרנים, הכל, הכל משום דזה יסוד התורה תורת ה' תמימה, וכולה תמימה בלי כל כחשות וכיפוף )מאגערקייט, איינגעפלנקייט(, )שזה תמימה, וזה תמימה דוקא תמימה(, תמים תהי' עם ה' אלקיך.
ואמרו במדרש )עי' ילקוט בראשית רמז פ"א(, "יודע ה' ימי תמימים" )תהלים לז, יח(, זה אברהם שהי' צפורן של אצבע־קטנה גדולה קמעא, אמר לו העבר אותה ובטל המום, ועתה תהי' תמים, שהי' אברהם דואג א"ל נטול אותה שאין זה תמים, שזה יסוד תורה.
הרמב"ן )דברים כב, ו( במצות שילוח הקן, )ב"ר מד, א( וכי מה איכפת לו להקב"ה בין שוחט מן הצואר לשוחט מן העורף, אלא לצרף בהן את הבריות, שנאמר )משלי ל, ה( "אמרת אלוק צרופה", לצרף ולטהר, כמה מצות לצרף ולמנוע, משום דהיסוד הוא דעל האדם להיות תמים - דורכגענמען, עי' כל הרמב"ן, על כמה דברים כתב הרמב"ם )במו"נ( שהיסוד שלהן בעבו"ז למנוע, כל אבר ואבר להיות דורכגענומען ולמנוע.
וזה היסוד והיו הדברים האלה על לבבך יראה ואהבה, שזה יסוד לב, לב, הוא אם ירא, וכל הלבבות ייראוך, כבד לב פרעה - דבר ה' צריך להיות דורכגעהמען את הלב, לב של פרעה הי' כבד, לא לב, שזה יסוד לב, תנה בני לבך לי, כמו בצד הרע הכל תלוי בלב, ואם הלב מקולקל... אז כל האברים ישרתוהו )עי' שע"ת א, לא(, כמו"כ בצד הטוב, תנה בני לבך לי )משלי כג, כו(, רגלי מוליכות אותי לבית־ המדרש - בדוד המלך )ויק"ר לה, א(, לשון הרע "שלעכטער צונג", כן בצד הטוב מפני שהיסוד הוא על הלב.
וזה היסוד באמרם ז"ל )אבות ו, ה( מ"ח דברים שהתורה נקנית, בתלמוד, - זהו קבלת הלב, שסוד של תורה "משה קבל תורה", - לשון מקובל על לבו, אין כל ברי' יכולה להשיג תורה כי אם מקובל.
שלמה־המלך אמר )קהלת ז, כג( "אמרתי אחכמה", - אמרו במדרש )( אתה מחכים על גזירתו של מקום, קודם הוא נמלך עם כמה רבבות בפמליא של מעלה ואתה מחכים, אלא מקובל.
וזה ענין 'תלמוד' המוזכר במ"ח קנינים, שמקובל על לבו.
)וחוה"ל מבאר זה ביחוה"מ דור טהור בעיניו ומצואתו לא רוחץ מטונף ומלוכלך בצואה(.
"אמת ויציב" וכו', הכל דברים גדולים, אך "ומקובל", זה יסוד הכל.
ואח"כ שאר מ"ח הקנינים שהם הכנת הגוף לקבל, כמו שמיעת האוזן מלשון מאזנים, דקדוק, מדרש והאזנת למצותיו - דקדוק, וכן עריכת שפתים למוציאם בפה, קול זה אינסרומענט לא סתם קול.
זה יסוד כל הדברים, להתאים האדם עצמו לתורה, שיהא נקנית בהם התורה.
ולכן זה כל העבודה על יסוד זה, לחשוב ולקיים לקבל עלינו )ענין מלכות שמים( להיותנו מוכנים לקבל תורה, להיות הדברים האלה על הלב.
ריא
רמ"ח מ"ע כנגד רמ"ח אברים
רגילים אנו לייחס כל פעולות האדם אל השכל לבדו, ואנו מביטים על האברים כמו צבת או כף, כלומר דבר שאין בו רוח חיים, אנו אומרים: "אדם עושה בידו" כלומר; עושה הפעולה הוא האדם, והיד היא רק מתפעל ולא פועל.
אך מן כל התורה ראיות שאינו כן, גם נדמה לנו, שכל מה שהוא לאדם הוא רק מתפעל ולא פועל )חוץ מבע"ח שאנו רואים תנועתם( כגון, במה שהארץ מוציאה פירות אנו מבקשים להיות צדיקים ולייחס הכל להקב"ה, שהוא בכבודו ובעצמו נותן את התבואה והפירות.
אבל באמת זה טעות גדול, הארץ אינה דבר מת, מין יריעה שדוחקים עליה ברגליהם, אלא הארץ היא דבר חי העושה פעולות, כדאמרינן בתפלה: "ושבענו מטובה" - פירוש, ושבענו מחסדה, ממדת טוב שלה.
וכן מצינו שנענשה הארץ בחטאה של אדה"ר, כדכ' )בראשית ג, יז( "ארורה האדמה בעבורך. ואחז"ל )( משל לאדם שקלל מקללים אמו שילדתו, ואם היתה האדמה מין יריעה מתה, - איך שייך לקללה על דבר שהיא לא עשתה, אלא אחרים עשוה, אלא, ע"כ: הארץ היא פועל ולא מתפעל.
ואם כל הנבראים חוצה לנו כך, בודאי גופו של אדם לא גרע מהם, אלא ע"כ כל אבר ואבר כל גיד וגיד וכל עורק ועורק הוא פועל ולא מתפעל מן השכל.
וכן כתוב )( "לא תקפוץ את ידך", לפי הרגלנו הי' לו לומר "לא תקפוץ את לבבך", אלא ע"כ המצוה הוי על היד לתת צדקה, אין מצוות צדקה על הלב לחיות טוב, אלא המצוה שתהי' היד טובה.
וכמו ב"רגלים ממהרות לרוץ לרעה" )(, רגלים ממש, וכמוש"כ )ויק"ר לה, א( בדוד־ המלך, שהיה מבקש לילך לדרכו, והוליכוהו רגליו לביהמ"ד.
באמת דבר פשוט הוא, אם אין איברים מה יעשה השכל לבדו, היוכל הוא לעמוד במקום האיברים? היוכל הוא לילך בלי רגלים?
אחז"ל )סנהדרין צא( שלע"ל לבא כשיביאו את האדם לדין, יבקש הגוף לפטור עצמו מן הדין, באמרו אני לא אוכל לעשות מאומה לבדי, והנשמה כמותו תאמר אני לא אוכל לחטא לבדי, אלא הגוף הוא החוטא, ואז יתן ה' את הנשמה בגוף כמו שהיתה בעת שחטא, ויראם ששניהם חטאו, באמת אין יתרון לשכל משאר איברי האדם, גם הוא מכונה שעושה עבודתו כפי טבעו.
כל האיברים שוים כולם זל"ז לענין זה, שלפעמים א"א לפעולה שתעשה בלתי אם יעשו אותה כמה איברים, כמו השכל ואח"כ הפה ואח"כ הושט, אין זאת סתירה לדברינו, כאו"א נקרא עושה הפעולה ויש הרבה עושים, אבל חלילה לומר )שיש שם הרבה עושים(, שכולם אינם עושים כלום, רק השכל הוא העושה, אלא ודאי שכולם עושים ושוים זל"ז, רק שזה מוקדם וזה מאוחר.
ועוד ראי' לדברינו, מה שאנו מוצאים לפעמים האברים עושים פעולות, בלי ציווי השכל, כגון מה שאחז"ל )ירושלמי ברכות פ"ב ה"י; מובא בתוס' שבת קיח:( נחזיק טובה לראש שמשתחוה ב"מודים" אע"פ שלא נזכר האדם שבא זמן להשתחוות, וכן מה שאדם עוקר רגליו אחר התפלה, בלי שום מחשבה אלא ע"כ האברים הם עושי הפעולות, וצריך לייחס כל מעשיהם אליהם.
ואם בגשמיות כך, ברוחניות עאכו"כ, שאינו תלוי כלל לפעמים בממשלת השכל, מה שנפשו של אדם עושה, וכן מנו חז"ל )( כמה פעולות המיוחסות ללב כמו הגאוה, הרהור עברה, שמחה, ועוד רבות, הביאור בזה כי כל אלה עושה הלב לבדו.
הוא מה שאחז"ל )( רמ"ח מצ"ע יש בתורה כנגד רמ"ח איברים ושס"ה מל"ת כנגד שס"ה גידין, - אין זה על דרך רמז ומשל, כמו שמצינו לפעמים מספר חמש כנגד חמשה חומשי תורה, - רק דברים כפשטן, לכל אבר ואבר באדם ניתן לו מצוה, בפני עצמה, המצות לא ניתנו לשכל, רק הם חובות כל אבר ואבר, לא ראי זה כראי זה, מה שנצטוה לאזנים א"א לצוות לעינים.
מה שנאמר ללב - א"א לשכל, אמונה היא מצוה התלוי' בלב, כדכת' )נחמיה ט, ח( ומצאת את לבבו נאמן, וע"כ לא תוכל אמונה להיות באדם אלא באופן הצריך ללב, ואם יבקש להכין אמונה באופן שתהא מוכנת למות, לא תהי' זאת אמונה כי היא מצות הלב לבדה.
תכלית האדם הוא שיהיו האברים שלו בריאים ברוחניות, ובאיזה אופן יושג, זאת תהי' ע"י קיום המצות, כי התורה ניתנה להשיב את הנפש הממלא את כל הגוף, כדכ' )תהלים יט, ח( תורת ה' תמימה משיבת נפש, שלמות כל אברי האדם היא הנקרא "תמימות".
הוא מה שכ' בא"א )בראשית יז, א( התהלך לפני והי' תמים, שיהי' ע"י מצות מילה, אחז"ל )( שכבר משל א"א על רמ"ג אברים ורק חסרו לו ב' אזניו, ב' עיניו וראש הגוי' וע"י מצות מילה השיג מעלת התמימות שהי שיהיו כל האברים שלמים, ועושים רצון ה' בטבע כמו השמש והירח.
בספר־חרדים מובא מעשה עם האר"י זצ"ל שפ"א בא לפניו ת"ח אחד, אמר לו רואה אני בך שעברת על צער בע"ח, הלך הת"ח לביתו ביקר ומצא שאשתו בקומה בבקר הי' מנהגה להניח תרנגולין בחוץ כדי שיבקשו גרעינים ברחוב, ולא היתה היא נותנת לפניהם מאכל, כיון שהרגיש בזה גער בה אותו ת"ח, ושוב בא לפני האר"י ז"ל אמר לו הרי תיקנת החטא.
וכן אמרינן בגמ' )( גנב אדם, יודעו ומכיר בו; נאף, יודעו ומכיר בו; נחשד על הנדה, יודעו ומכיר בו.
טעמו של דבר כי התורה נעשה רפואה לאיברים, כל אבר יש כנגדו רוחניות אבר בנשמה, וכיון שחטא, נתקלקל אותו אבר שהמצוה שייכה אליו, וע"כ יודע ורואה הקלקול באבר, וממילא יודע באיזה דבר קלקל, ואם היו המצוות רק ללב לבדו, איך יתכן שיכירו בהאיברים החטאים כל חטא וחטא בפנ"ע באבר המיוחד לו שנתקלקל בחטא.
והנה באמת גם השכל צריך להיות כמו כל שאר אברי האדם, ר"ל שתצא ממנו האמת לאמיתו בלי התבוננות.
וכן יהי' לע"ל, כדכ' )ירמיה לא, לג( "ולא ילמדו עוד איש את רעהו ואיש את אחיו, לאמר, דעו את ה', כי כולם ידעו אותי מקטנם ועד גדולם.
מה שאדם צריך לחשוב ולעיין טרם יגיד השכל את האמת זהו כבר תולדת קלקול המח.
פ"א שאלני אדם, מהו לשה"ר, והשבתי לו "אשלעכטער צונג" לשון הרע, וכן עין רעה פירושו "אשלעכטער אויג", ע"כ מנו מוני המצוות את המצוות לפי האברים, כמו מצוות התלויות בושט, מצוות התלויות בפה וכו'.
ריב
מערכי־לב - להשכין בלבו אימה
 אלול תרצ"ה
לכאורה קשה להבין, איך יתכן ציווי לקיים בפועל מצות־עשה לירא מה', הלא יראת ה' היא מדת הנפש, ולא ענין של פעולה, והמצוות־עשה שבתורה הלא הם על המעשים, ולא על הכחות, - וכן הלא לכאורה יש לשאול, מי שהנהו ירא, על מה ולמה נותנין לו שכר, הלא מילתא דממילא היא יראתו? - וכן להיפך, מי שאינו מפחד, למה נפרעין ממנו?
וכן בכל המצוות אשר הנן חובות הלב, כמו אהבת ה' והדבק במדותיו, איך נמנו בין תרי"ג מצות, מאחר שאין קיומם תלוי לכאורה בפועל האדם; אם אכן יש לו אהבה, הרי שוב לא שייך בזה מצוה, ולהיפך, אם אינו אוהב, הרי לא שייך לצוות אותו לאהוב.
אלא ע"כ שהמצוה של היראה כל ענינה הוא קניית היראה, וכן בכל שאר חובות הלב, קיום העשה הוא ההשתדלות לקנות כח־הנפשי ההוא, והשכר על היראה והאהבה אינו על אשר הוא ירא ואוהב, כי זה אצלו טבע־שני, אלא על השתדלותו לקנות את היראה והאהבה.
זהו ביאור מה־שכתב הר"י בשע"ת )ג, קסד( כי האדם חייב להכין מערכי־לב בכל־עת להשכין בלבו אימה ויראה מלפני השם־יתברך.
ומאחר שכותב הר"י בסתמא "האדם חייב", מן־הסתם היא מצוה דאורייתא, ולכאורה מנין לו זאת שחייב לחשוב מחשבות לקנות יראת ה'?
אכן לפי דברינו מבואר, כי היא היא מצות־ עשה של )דברים י, כ( "את ה' א' תירא", דהיינו ההשתדלות והעסק בקניית המדה.
וכן מצות אהבה, שכתב הרמב"ם )יסוה"ת פ"ב ה"ב( היאך היא הדרך לאהבתו ויראתו, בשעה שיתבונן האדם במעשיו וברואיו הנפלאים הגדולים וכו', מיד הוא אוהב וכו'.
זהו המצות־עשה של האהבה, מה שהוא מטריח לקנות האהבה, והמצוה היא: תהא רוכש אהבה!
והר"י כתב שם עוד, כי על הרשעים נאמר )ירמיה ה, כד( "ולא אמרו בלבבם נירא נא את השם".
ואם היתה התביעה כאן על הרשעים מדוע אין בהם יראת ה', מה לו להביא פסוק זה, הלא יש פסוקים עד אין־מספר, שכתוב בם שהרשעים אין בהם פחד ה'.
אלא על־כרחך שהתביעה על הרשעים היא, שלא השתדלו לקנות יראה, כי זהו חיוב האדם.
וזהו מה שכתוב "ולא אמרו בלבבם נירא" וגו'.
כי על זה נתבעו, וזהו הרשעות שלהם, אבל לא עצם מה שאינם יראים, כי זה אינו בידם, רק בידם הוא להכין לבם, להשתדל לרכוש.
אחר דברים האלה, נבין פשוטו של מקרא בתורה.
"ותראינה המילדות את האלקים, ולא עשו כאשר דבר אליהן מלך מצרים, ותחיינה את הילדים" )שמות א, יז(, - ולכאורה למה לה לתורה לספר "ותראינה", והלא די לנו בעיקר המעשה שכתבה "ולא עשו וגו' ותחיינה".
ואם־תאמר שפירוש מלת "ותיראן" הכוונה לומר ולספר שזאת היתה הסיבה אשר מכחה עשו את מעשיהם, - כי יראת ה' הגדולה שהיתה בלבבם, היא הטעם מדוע שלא עשו כאשר דיבר אליהן מלך מצרים, - אין זה דרך התורה לספר על מי שעשה איזה מעשה־מצוה, שעשה כן מפני היותו צדיק.
אלא כך פירושו של "ותיראן", שהכינו לבם לירא את האלקים, - כי לא נעלם מהן מה שיוכל לקרות להן על מרדן בפרעה, והי' אמנם הדבר אצלן לנסיון קשה לעמוד בו, - ועל־כן הגדילו היראה על־ידי שהיו מתבוננים ביראת ה' ופחדו, לחשוב "שכר עבירה", דהיינו חייהן שהי' תלוי בזה, "נגד הפסדה" הנורא וכדו'.
"פן יש בכם וגו'. והיה בשמעו את דברי האלה הזאת, והתברך בלבבו לאמר שלום יהיה לי, כי בשרירות־לבי אלך" וגו' )דברים כט, יז־ח(.
ומהו מהלך הדברים, מהיכן יש בו כח כזה לומר "שלום יהיה לי"?
הלא זהו בסיבת אשר לא חושב ולא מתבונן, אשר התוצאה מזה, כי לא מתפעל מכלום, וגם בשמעו התוכחה האיומה, מתברך בלבבו ואומר לעצמו "לא אלי הדברים נוגעים".
ונמצינו למדים, כי מהו אמנם חטאו של זה? - מה שאינו משים לב, ואינו מתבונן על התוכחה!
ועל־זה נאמר "לא יאבה השם סלוח לו"!
כי זה יותר מכל חטא, היותו נשאר בקרירות, ואין בקרבו שום התענינות בהדבר, ע"ש כל הפרשה.
ולפי־זה מובן, שאין חילוק אם סוכ"ס יקנה אדם מתוך עמלו יראה, אם לא, העיקר שלא ישב בטל, ולא יהא בבחינת "שלום יהיה לי", אשר קללתו התורה קללה נמרצת.
והנה אמנם כי זה הלא חידוש גדול הוא, אבל כשמתבוננים בדבר, רואים שאמנם כן הוא, כי ההשתדלות עצמה היא כבר קיום המצוה, ובזה כבר נשלמה כל עבודתו של האדם, כי אין שייך מצוה על יותר מאשר להשתדל.
ולפי דברינו אלו, תתיישב לנו פליאה עצומה:
אברהם־אבינו ע"ה, אחר שלקח את המאכלת לשחוט את בנו, נאמר לו )בראשית כב, יב( "עתה ידעתי כי ירא אלקים אתה".
ואצל עמלק כתוב )דברים כה, יח( "ולא ירא אלקים".
ומהו הביאור, האיך תובעים את עמלק את זאת, הלא אינו־יכול להיות אברהם־אבינו!
אך הפירוש הוא כנ"ל, כי אין התביעה על עצם אי־היראה־שבנפש, אלא על חסרון ההשתדלות להכין מערכי־לב להשכין אותה בלבו.
כי אין היראה דבר הנקנה לו לאדם מחוצה לו, אלא הריהי טבועה באדם בטבעיו ובחושיו, כי הלב בטבעו נוגעים כל הענינים אל עצמו, ואם רק לא יהיה בו זוהמא ופסולת על פתחו, המטמטם וסותם את קבלתו של הלב, אלא יהיה נקי בתכלית עד פנימי פנימיותו, הרי בלי כל עבודה ופעולה מצד האדם, מאליו הדברים הולכים ויורדים וחודרים לתוך תוכו עד תכלית פנימיותו, והפחד שובר את כל גופו, להיות ירא ומזדעזע תמיד, עד שלא תסור יראה זו ממנו.
ואם מסיח דעתו, ולא יהיב־לביה לזה, בהכרח כי בקרבו יש בו התחזקות והתאמצות על טבעו, לקלקל ולהשחית את הכח המוטבע בו, אשר המוס ימס לבו כדונג מפני הפחד, כי מבלי העסק וההשתדלות לרכך הלב, הריהו משתדל לרכוש את כח ההפכי, אי־יראה, ומקשה את לבו, עד שלא נשאר בו כל רכות, להתפעל מכל זולת.
כי הוטלה בו זוהמא, המעכר ומטמטם ואוטם ומכסה וסותם את פתחי לבבו, וכמו המגן המשוח בשמן, אשר ישמיט ויפיל מעליו החצים, ולא יניח אותם שיגיעו אל גוף האדם, כן כמו חלב לו על כסלו, המכסה את הלב ופועל בו לשום לבו לאבן דומם, להוביש את כל לחלוחיתו, ולבטל את הרגשו, עד אשר לא יהיה ב'לוח לבו' שום 'נייר חלק', ליכתב ולהצטייר שם איזו ידיעה מזולת עצמיותו הפרטית, וכל דבר־ שבעולם לא יעשה בו רושם כלל, - כי מאחר שנקצצה נטיעתו, ונבדלה משרשיה, ולקח את עצמו להיות נחלק ונפרד ומבודד לעצמו, והכניס במסגר את נפשו, להיות כל מחשבתו רק בעצמו, הרי הבדיל והרחיק מלבו את כל, וכמו זר נחשבו לו, ואין בו שום פתיחת לב להרגיש שיש לשום־דבר שייכות אליו, להיות נוגע אליו.
והסימן לזה, שגם במקום שלא צריכים עבודה להשיג יראה, גם שם "לא ירא", - וזהו המדריגה היותר־גרועה, אשר תלהטהו מסביב ולא ידע, ותבער בו ולא ישים על לב.
"משל לאמבטי רותחת, שאין כל בריה יכולה לירד בתוכה, בא בן־בליעל אחד, קפץ וירד לתוכה וכו', כיון שיצאו ישראל ממצרים, נפל פחדן על כל האומות, שנאמר )שמות טו, יד־טז( שמעו עמים ירגזון, חיל אחז יושבי פלשת. אז נבהלו וגו', יאחזמו רעד, נמוגו וגו'. תפול עליהם אימתה ופחד" )רש"י, תנחומא(, שהיו ישראל כאמבטי רותחת, אין צריכים לשום התבוננות, ואף־על־פי־כן "לא ירא", טמטום כזה, אשר לא יתעורר לראות דבר גלוי ופשוט כזה.
ראש־השנה הוא "אמבטי רותחת", כולנו נידונים מקטן ועד גדול, כל מה שאירע בשנה־זו נגזר היה בראש־השנה שעבר, ואם אין ירא, הוא חשש "לא ירא" של עמלק.
כי איך זה באמת לא יירא וירעש ויפחד עד בלי די, הלא הכח של אי־היראה אין הוא אלא מסוד אוטם וטמטום הלב, שיודע, ואינו חש.
פותח ספר־מוסר, הוא כבר ניצול מבחינה־זו, כי הוא ההיפוך, ונכנס לבחינה היראה.
ולפי־זה נמצא, כי אם עוסק במוסר, אין הפשט שמכין עצמו למצוה, אלא שבזה־המוסר מקיים מצות־עשה של "את השם אלקיך תירא", שהכוונה להשתדל בהשגת היראה.
וזהו יסוד גדול בעבודת־האדם, כי למשל מדת "והלכת בדרכיו, מה הוא רחום ועניו, אף אתה תהא רחום", - לפי־זה הפירוש, לרכוש רחמים, כי אם רחמים אצלו טבע־שני, כמו אצל אברהם־אבינו ע"ה, לא שייך ציווי, כי ההיפך אצלו צער גדול, וכן להיפוך, אם הוא אכזר הרי אי־אפשר לצוותו להיות רחום, כי אין ביכלתו, רק להשתדל בקניית הרחמים, וזהו היסוד בכל מצות שבלב.
ריג
אף שהפרט יפה כחו מהכלל, הנהו כלול בכלל, והדין על הכלל
 מוצאי ראש־השנה תרצ"ו
בתורה וכן בבריאה יש כללים ויש פרטים.
"ואהבת לרעך כמוך - זה כלל גדול בתורה" )ב"ר כד, ז; ירושלמי נדרים פ"ט ה"ד(, הנה ה'ואהבת' - הוא כלל, וכל התורה הם פרטים.
ולכאורה הנה הכלל והפרט אחד הוא, והיו צריכים לדמות זה לזה, כי אין בכלל אלא מה שבפרט, - אבל באמת, הגם שהכלל הוא 'ואהבת', בכל־זאת הנה לכאורה אינו דומה כלל הפרטים להכלל, כגון למשל סוכה לולב ציצית וכדומה, אינם דומים כלל להכלל.
וכן רוב המצוות שבספר משנה־תורה, כתב הרמב"ן שהנם רק מצות מבוארות, שיחזור אותם לבאר אותם ולחדש בהם דברים, ובכמה־וכמה מצות שלכאורה נאמרו לראשונה במשנה־תורה, וכמעט שאין ניכר לנו איך תצא אזהרה זאת מדיבור הנזכר בספרים הקודמים, מבאר הרמב"ן שהיא כלולה במה שכבר נזכר, וכמו במצות שלוח הקן )דברים כב, ו( כתב הרמב"ן שגם זו מצוה מבוארת מן )ויקרא כב, כח( אותו ואת בנו לא תשחטו ביום־אחד, "ועשית מעקה לגגך" נכלל ב"לא תעמוד על דם רעך" ע"ש, וכן יתרם.
ומזה נראה עד כמה ישתנה הפרט מהכלל, עד שלכאורה אנו לא נכיר ונבין כלל שייכותם זה לזה.
והענין מבואר על־פי ציור זה: גרעין ואילן, אשר הגרעין הוא כלל, שממנו יצמח כל האילן, והאילן וכל ענפיו וכל מה שיצמח עליו - הכל כלול בהגרעין, שבשום־אופן לא יצמח מה שאינו כלול בהגרעין, הנה בכל־זאת הגרעין הוא מציאות בפנ"ע, והוא שיש מציאות של כלל, וממנו יתרבו הפרטים, אשר כמעט אין ניכר איך הנם שייכים להכלל שהולידם.
מקובל אצלנו ואומרים אנחנו תמיד: כלל־ ישראל היינו שיש מציאות של כלל־ישראל.
במד' שיר השירים איתא אמרה "כנסת ישראל".
נניח שהאבות הקדושים הם כלל כל האומה.
והכלל הוא ענין בפני־עצמו, מציאות לעצמו, שאינו דומה כמעט לפרטים, כי הוא מציאות לעצמו, מציאות של כלל.
וכן מבאר הרמב"ן )בראשית א, ב( על "תהו ובהו", שהוא כח מוכן לצאת מן הכח אל הפועל, והוא החומר הראשון, נקרא ליונים 'היולי', - שביום ראשון נברא כלל הבריאה, ואח"כ הפרטים, שאר ששת ימי המעשה, כל הויאמר.
היינו שהבריאה יש לה כלל, ומתחלה נברא הכלל, וממנו נבראו הפרטים אח"כ, והפרטים שיצאו אח"כ אינם דומים להכלל, והנם במראה ובדמות אחר, ומשונים לגמרי ממנו, שאין לדמותם ולהשוותם, - שבאמת כלל הוא מציאות לעצמו, מציאות של כלל, ודוק היטב בזה.
זו מחד גיסא, האומה הישראלית יש לה כלל, וה"כלל" הוא חשוב מצד שהוא "כלל", אברהם הוא כלל האומה, וחשיבותו הוא מצד הכלל, - אבל הכלל ישראל יש להם חשיבות מיוחדת מצד שהם פרטים. אם כי הגרעין הוא חשוב מצד שהוא כלל, אבל במה נחשב הוא בקטנותו וזעירותו, נגד הפרטים הרבים שנצמחו ממנו, וזהו חשיבות הפרט, שהכלל לגביו הוא כלא. אברהם אבינו הוא כלל, אבל הכלל־ ישראל חשובים בזה יותר, מצד שהם פרטים.
"זה קלי" נתהוה להיות בנוי על הכתפים שלנו )איז אויפגעבויט געווארן אויף אונזערע אקסלען(, - זה לא הי' אצל אברהם אבינו, "אלקי אבי" - מוחזקת מאבותי, אם כי אכן כל מה שזכינו הוא מהכלל, שאם לא היינו בהכלל, לא זכינו לזה, זה אמת בודאי, - אבל כמאן דליתא הוא הכלל לגבי הפרט, הפרט הוא גדול הרבה ברבוי כל־כך גדול ועצום, לעומת שהכלל הוא רק גרעין אחד, ובזו יפה כח הפרט.
ואע"פ שהפרטים במציאותם גדולים מהכלל שיצאו ממנו, בכל־זאת פשוט כי הכלל חשוב מהפרט, כי אם אין כלל, לא יהיו לעולם פרטים.
במקום־אחר ביארנו החילוק של מעשה טוב ללב טוב, מה הי' החילוק בין אברהם־אבינו של קודם העקידה, לאברהם־ אבינו של אחרי', - החילוק הוא רק מתחלה הי' לב טוב, ואח"כ הי' מעשה טוב, - וזהו חילוק של בכח ובפועל, לב טוב נקרא רק בכח, וכל הזכות זכו רק מבפועל, מה"עקידה".
"כלל" הוא רק בכח, - אברהם־אבינו הי' רק כלל, אבל זה הוא רק בכח, "מלכותו ברצון קבלו עליהם" - זה הי' בפועל, וכן "ה' ימלוך", מלכיות - זה בפועל, זה הי' רק אצל הכלל ישראל, שאצל א"א לא הי' עוד בחינה זו, ואנחנו בזה גדולים יותר מהאבות, מצד שאנחנו בפועל.
ראי'־לדבר: אחז"ל )ב"ר לט, ג; ועי' שהש"ר ח, ט( "אני חומה - זה אברהם, שהלך לאור כשדים. ושדי כמגדלות - זה חנני' מישאל ועזרי', - דומה שמגדלות הם חשובים יותר מחומה.
ובאמת הרי לכאורה מעיקרא דדינא פירכא, מה זה רבותא שאברהם מסר נפשו לאור, - הלא כמה וכמה מסרו נפשם על קדושת השם, הן אלפים ורבבות מסרו נפשם בכל דור ודור, אמת, ירושה להם מאבותיהם, שאם לא אברהם מסר נפשו, ז"א כל המסירת נפש של כל קדושי עליון הי' ממסירות־נפש של אברהם אבינו, - הכל נצמח ממנו, אבל מה דמיון זה לזה, הלא אצלנו הי' כל־כך רבוי עצום למאד, ושם הי' רק נפש אחת.
וזהו ביאור של המדרש )גיטין נז: איכ"ר א, נ; תדא"ר פ"ל( של חנה ושבעת בני', שהתפארה ושלחה את בנה לומר לא"א, אני חשוב ממך, שאתה עקדת מזבח אחד, ואני עקדתי שבעה מזבחות, - פשוט כפשוטו לפי דברינו.
וכן בבריאה יש כללים ופרטים, למשל נניח שחסד ואמת הם הכלל, או חסד לבד, וממנו נתהוה כל הבריאה, ויצאו ונבראו מעשים רבים והמון בריות לאין תכלית, פרטים רבים עד אין שיעור, שבהביט אל הפרטים הם חשובים הרבה מהכלל, שכן הוא באמת, שהגם שהכלל יש לו חשיבות מצד שהוא כלל, לעומת־זה חשיבות הפרט מצד שהוא בפועל, כמש"כ, - זאת ידיעה אחת שנתבאר.
*
ועוד ידיעה שנית, שמהפרטים נתהוה כלל יותר גדול, וחוזר חלילה.
בכתוב )משלי ל, לג( נאמר "כי מיץ חלב יוציא חמאה", - העושה חמאה, נותן החלב בכלי, ומערב בכלי המיוחד לכך, ומערב ומערב, עד שיתראה בכלי חתיכת חלב, ומערב שוב מתראה חתיכה יותר גדולה, וכן הלאה, בקצרה: "מיץ חלב יוציא חמאה"!
בציור: אילן ופרי, בתחילה יוצא פרי אחת, ואח"כ מתרבה עד לאין שיעור וערך, )ואח"כ - מכל פרי שוב אילן שלם, וחוזר חלילה, הכותב(, "חי העולמים" הוא הכלל של הבריאה, והיות כל הפרטים, הבריאה כולה, מהכלל היא נמצאת, שהכלל מהוה לכל הפרטים, והפרטים צריכים להיות נמשכים מהכלל וחוזרים אליו, ועל־ידיהם מתגדל הכלל עוד יותר!
וזהו "יתגדל ויתקדש שמי' רבא לעילא מכל ברכתא ושירתא", שעוד יותר יתגדל ויתרבה עד אין שיעור, ואם ח"ו לא יתרבה הכלל לפרטים, הריהו ח"ו כרת, שהכלל צריך להיות בהפרטים, וקיום הפרט כפי שהם מחוברים בהכלל, והכלל נמצא בהם.
וזהו ביאור הא דתנן )ר"ה טז.( "בראש־השנה כל באי־עולם עוברין לפניו כבני מרון", ובגמ' )יח.( אמר רבב"ח אמר ריו"ח ]אעפ"כ[ וכולן נסקרים בסקירה אחת, ע"ש ל' הגמ'.
ביאור הענין, שהדין הוא על הכלל, וכל דבר נידון לפי שייכותו להכלל, דהיינו שהפרט נידון עד כמה שיש לו - להפרט - שייכות להכלל.
ולפיכך הרא"ש מביא כאן הגמ' בקדושין )מ:(, שהעולם נדון אחר רובו היינו אפי' גוים, לפיכך צריך האדם וכו'.
כי הבריאה יש לה כלל, הכלל של הבריאה הוא "אלקי עולם", וכל תפלת האדם ובקשותיו צריכים להיות שהכלל יתקיים, כי אם חלילה בטל הכלל, בטלה הבריאה ח"ו.
ולכן נוסח "ובכן תן פחדך" הוא על הגוים ועוע"ז, ומתפללים שהוא יחזיר בתשובה אפי' את הגוים שבמדינת הודו, שאם לא כן בע"כ תבטל ח"ו הבריאה, אם לא שהוא יזכה להיות כלל )כמוש"כ ואעשך לגוי גדול(.
באמת צריך ומחוייב האדם להכיר שהוא סובל ברוחניות מזה שהגוים שבארץ הודו אינם טובים, וכל האדם המכיר עצמו, צריך להרגיש זאת בעצמו.
אחז"ל )מכות יא.( שהכהן־גדול נענש על שלא התפלל ובקש רחמים על דורו שלא תארע תקלה בימיו, ]וכן במעשה דריב"ל[.
וא"כ למה יגרעו הגוים שלא להתפלל עליהם, ובפרט על ישראל.
וזה ביאור של ערבות, שהכלל באמת נוגע לי ממש, ונוגע לי ממש עבירותיו של חברי.
הלא כל התפלות מיוסדים רק על הכלל, ומה נאה המשל מהמגיד מדובנא )מובא בסידור הגר"א, בפתיחה לתפלת ר"ה, מתחת לקו( כי אם נפלה שריפה בעיר, אם לא יפנה כל אחד להציל רכושו, רק יעסקו כולם לכבות השריפה, אז יכבו אותה ויצילו גם את כל העיר, אך אם כל אחד יתעסק להציל רק את שלו, הלא הדליקה מתרחבת ומתפשטת, וישרפו כולם, בציור זה ממש יתפלל רק על הכלל, ואז יכול להיות שגם הוא ישיג דבר מה, ואם לאו, הוא בסכנה גדולה.
ואמנם ר'־ישראל ז"ל אמר להיפוך, שכהיום צריכים להתפלל על הפרט, כי על הכלל אינו מתפלל, והוא שקר שדואג בעד הכלל, ולכל־הפחות יתפלל בעד עצמו.
אך גם לדברינו יש מקום.
ריד
תשובה - ענינה כללי, ולא פרטי
 יום ה' עשי"ת
במאמר הקודם נתבאר, כי כל עבודת האדם צריך להיות דוקא בעד הכלל, ובכאן נבאר זה ביתר ביאור: שאין הענין שהעבודה היא בעד הכלל, לא, רק העבודה היא באמת בהפרט ולעצמו, רק הענין הוא כך, שיש כלל, ועבודת הפרט צריכה להיות לקיום הכלל, דהיינו שעבודת הפרט צריכה להיות מכוונת להכלל שיתקיים, אך העבודה היא באמת לעצמו.
"ואהבת לרעך כמוך, זהו כלל גדול בתורה" )ב"ר כד, ז; ירושלמי נדרים פ"ט ה"ד(, זהו הכלל, וכל הבריאה כולה מוצאה מכלל זה, מלכות שמים הוא ג"כ כלל, והוא הכלל היותר גדול, בכלל זה כלול כל הכללים, והוא כולל יותר מכלל של "ואהבת לרעך".
כל דבר נמדד לפי הכלל, מדידת כל דבר בחומרה וקלותה היא לפי ערך שייכותה להכלל, וכל דבר יש לו כלל שלו שהוא הכלל - כמו נשמה שהיא כלל להגוף.
וזהו שמצינו בראשונים למשל על כל התפלה טעם אחד, וכן טעם אחד לכל המצות, והוא שזהו כלל של המצות או התפלה, שהנשמה של התפלה מתחלתה ועד סופה היא אחת, וזהו נקרא כלל, וכל הפרטים מסתעפים מכלל זה.
תורה, כ' הר"ח ויטל )שע"ק א, ב( שמדות הוא הכלל שלה, כי להיותם עיקרים ויסודות, לא נמנו בכלל תרי"ג המצות, וכן בתורה גופה כל תרי"ג מצות התורה כלולים בעשרת הדברות, וכל עשרת הדברות כלולים בדבור הראשון של אנכי, ז"א כי אמונה היא כלל של כל התורה.
וכל מדידת הדברים בעונש ובשכר, נמדד ערך יחוסם להכלל, וכל מה שנוגע להכלל ענשו חמור יותר, ולהיפך גודל שכרו.
והוא שמצינו בגמ' )ב"ק פג.( בכלב שנבח באשה מעוברת ]שהיתה ראויה להשלים שני אלפים ושני רבבות[, והפילה, שתבעו מבעל הכלב שנמצא זה גורם לשכינה שתסתלק מישראל, - ועיקר הטענה היא, בעד פגיעתו בהכלל, ולא בעד פרט שאבד ילד אחד.
וכמ"כ בעגלה ערופה )דברים כא, ד ברש"י( אמרו תבא עגלה זו שלא טענה פירות ותכפר על זה שלא הניחוהו לעשות פירות.
הרי שמדקדקים חז"ל בעבירת רציחה, שעיקר העבירה היא שלא הניחוהו לעשות פירות, שעונש העבירה נמדד לפי פגיעתה בהכלל.
וזהו שמצינו )עי' שבועות כט. חולין ה.( שאמרו על עבירה אחת שהיא שקולה כנגד כמה עברות חמורות, - למה, שהיא הכלל, ולכן היא שקולה.
"ואהבת לרעך כמוך, זהו כלל גדול בתורה, בצלם אלקים עשה את האדם זה יותר כלל גדול בתורה, שלא תאמר הואיל ונתבזיתי יתבזה חברי עמי, הואיל ונתקללתי יתקלל חברי עמי, ת"ל בצלם א' עשה את האדם, דע למי אתה מבזה.
כבוד־הבריות הוא כלל יותר גדול מאהבת הבריות, שמכלל של אהבת הבריות עדיין יכול לומר: אם נתקללתי יתקלל חברי עמי, ומכלל־זה של כבוד־הבריות יוצא חיובים יותר גדולים, ולכן הוא כלל יותר גדול.
כן הלא לכאורה הלבנת פנים הוא דבר קטן נגד רציחה, אך התורה אמרה לא כן, אלא שהלבנת פנים חמור מרציחה, כי השופך דמים יש לו חלק לעוה"ב, והמלבין את פני חבירו ברבים, אין לו חלק לעוה"ב )ב"מ נט.(.
וכל־כך למה? - מפני שרציחה היא רק עבירה של אהבת הבריות, בזיון היא עבירה של כבוד הבריות, והוא חמור יותר, מפני שכבוד הבריות הוא כלל יותר גדול, ולכן המלבין פני חבירו אין לו חלק לעולם הבא.
וכן אמרו )שבת קיח:( כל השומר שבת כהלכתו, אפי' עובד ע"ז כדור אנוש, מוחלין לו, למה, ששבת קודש היא כלל, ולכן היא שקולה כנגד כל התורה.
וכן מצינו )יומא ט:( שהבית־המקדש השני חרב מפני שהיתה בו שנאת חנם, ללמדך ששקולה שנאת חנם כנגד שלש עבירות, ע"ז ג"ע ושפ"ד, - כי שנאת חנם גרם לכל החורבן, ועוד חורבן יותר גדול מבעד ג' עברות, מפני ששנאת חנם הוא הכלל.
וזהו ראי' שאמרנו שמדות הם כלל התורה.
ויוצא לפי זה, שעיקר הוא הכלל, והוא הנקודה העיקרית שעליו סובבים כל הפרטים, וערכם וחשיבותם הן לטוב הן למוטב הוא לפי נגיעתם להכלל.
*
"שלשה ספרים נפתחים בראש־השנה, רשעים, צדיקים, בינונים וכו', בינונים תלויין ועומדין מר"ה ועד יוה"כ, זכו נכתבין לחיים )ר"ה טז:(, והרא"ש )ה( הביא מאמרם )קידושין מ:( שנידון אחר רובו, ומצוה אחת מכרעת.
והר"ח הוסיף זכו ועשו תשובה נכתבין לחיים, לא זכו לעשות תשובה נכתבים למיתה.
ותמוה מאד, למה זה נקט ר"ח דוקא תשובה, כיון שבינונים הם בני־אדם שמצותיהם ועונותיהם שקולים, היו לו לומר אם יעשו עוד איזו מצוה נכתבים לחיים, ואם יעברו עבירה, שיתרבו עונות על המצות, נכתבים למיתה.
רשב"י אומר, אפילו צדיק גמור כל ימיו, ומרד באחרונה, איבד את הראשונות וכו' )קידושין מ:(.
ומתמה הגמ' למה כשמרד איבד את הראשונות, אמר ריש לקיש, בתוהא על הראשונות, ולכאורה עדיין אין מובן, כי אמנם זה עבירה, ועבירה יותר גדולה, אבל מדוע איבד את הראשונות.
אך ביאור הדברים, לפי מה שכתב הרמב"ם )ה' תשובה פ"ג( כי החשבון של זכויות יתרות או עונות יתרות אינו לפי מנין הזכיות והעונות, אלא לפי גדלן, יש זכות שהיא כנגד כמה עונות, ויש עון שהוא כנגד כמה זכיות, שנא' )מ"א יד, ג( באחאב, יען נמצא בו דבר טוב, רצה לומר רק דבר טוב בלבד נמצא בו, ובזה זכה.
ומה חשובה מצוה היחידה מכל חטאותיו, ואיך יתכן זאת? זאת אפשר רק אם המצוה ההיא היא כלל, כי הכל תלוי בהעיקר בהכלל.
וכן אבדון מפני עבירה־אחת, מצוי רק בהיותו פוגע בכלל, כגון מדות רעות, כמבואר בשע"ק לרח"ו.
וכן צריך להבין כל המאמר מה שאמרו צדיקים גמורים נכתבין לאלתר לחיים, איך יתכן לקרוא צדיקים גמורים למי שרובו זכיות, הלא יש לו הרבה עבירות גם־כן.
וגם קשה למה רשעים נכתבים מיד למיתה, אולי יעשו תשובה כמו הבינונים?
אלא על־כרחך, רשעים גמורים אין הכונה על אנשים שיש להם רק הרבה חטאים, כי למה לא ימתינו להם עד יום־הכפורים, אלא הכונה על אנשים שגלוי לפני המקום שלא יעשו תשובה בודאי, מפני היותם רחוקים ממנה, וענינם כענין שאמרו בבן סורר ומורה, שנידון על שם סופו, שגלוי לפני המקום שסופו לגזול את הבריות, אמרה תורה ימות זכאי ואל ימות חייב.
וצדיקים שנזכרו כאן, הם אנשים שיש בהם מדת תשובה, רק לבינונים ממתינים, כי אצלם הבחירה להיות בעלי־תשובה, או לא.
הוא מה שאחז"ל )פסחים נד.( תשובה קדמה לבריאת העולם, - והעולם תמהים על־ זה, מה מקום לתשובה בזמן שעדיין לא נעשו העבירות.
אך מכאן ראיה שהתשובה היא מעלה גדולה מצד עצמה, הוא כדרך שאדם בונה בנין, בתחילה מניח יסוד חזק תחת הבנין, כדי שהוא יקוים בכל המצבים, שלא יפול אפילו בסער הכי גדול, ואח"כ בטוח הוא שיעמוד עליו הבית, כן הקב"ה, בטרם כל הקדים תשובה לבריאת העולם, כדי שיהא לעולם קיום, שאף אם יהי' חטאים עד לשמים, תשובה תציל, זהו המדה, ועיקר הכל תלוי במדת תשובה.
וכן מבואר גם מה שאמר רבא )ברכות יז.( תכלית חכמה תשובה ומע"ט, זה הכלל, המקיף הבריאה כולה.
ובאמת הדבר פשוט, שהרי המשכיל יבין כי אע"פ שישנם כמה מיני עבירות, כל העבירות המה שואפות למטרה אחת, והיא להרחיק את האדם מבורא עולם, כוונת היצר־ הרע אינה העבירות עצמם, כי הם רק האמצעיים להגיע לתכלית שיתרחק האדם מהשם־יתברך, - וכל המצות להיפוך.
ותשובה היא המגינה מפני התרחקות מהשם־ יתברך, ואע"פ שאינה מגינה מפני עבירה פרטית, האדם שיש בו מדת תשובה, הוא בטוח שאע"פ שיחטא, לא יתרחק, תשובה מונעת מהתרחקות מהשם־יתברך.
ועל־כן היא כלל גדול מאד, - ובזה מובנים דברי הר"ח הנזכרים לעיל, כי מצוה אחרת לא תכריעם לכף־זכות, רק תשובה בלבד, מפני היותה כלל.
וזהו ענין תשובה שהיא באמת עוד קודם החטא.
וזהו הרמב"ן )דברים ל, יא־ד( שהבאנו אתמול, שתשובה היא עוד יותר קרובה מתורה, וכל המדידות איך הוא במדת תשובה, מי ישנו במדה זו, בגד בוגדים בגדו לא סגר בעדם דלתי תשובה, וחלילה לא זהו רשעים, עיקר עבודה היא רק תשובה.
טבע האדם שעד ר"ה הוא מתוח )אנגעשטרענגט(, ור"ה כבר מתרפה, עיקר עיקר העבודה דוקא בעשי"ת, שזהו כל הצלחת האדם, עד כמה הוא זוכה במדת תשובה.
בעשי"ת צריך אדם לבדוק בעיקר, איך הוא בכללים, כי לפי גודל הכלל גודל החטא, אם חטא בפרט, זהו כקליפת השום נגד פגיעה כלדהו בכללים.
רטו
אמונה חושית - סוד הקירוב
 יום ג', ד' עשרת־ימי־תשובה
רציתי לגלות לכם ענין אשר מצד־אחד הוא ידוע לכל, וכמעט שאין אחד מאתנו שלא ידענו, אך מאידך־גיסא הנהו טמיר ונעלם, עד שאין אף אחד־מאלף שידעהו ויכירהו לאמתתו, כי כפי גודל הפרסום גודל ההעלם, - והוא ענין "קרוב ורחוק"!
כי מי מאתנו לא ידע שהכל תלוי על יסוד זה? ובכל־זאת הנהו כל־כך הרגש דק, וצריכים אנו לבעל מחשבה־דקה להכיר ביסוד זה, - רצוננו פה להציעו בענין מוחש, כדי שנקבל קצת מושג בענין זה.
כי מהו הפירוש "חוש"? - קרוב אל הבורא־ עולם! - כי במצב של קירבת־אלקים, ממילא הכל הוה בחוש.
כשמתבוננים בימי החורבן, בכל הקורות את עם ישראל בעת ההיא, שהיו מלאי צרות צרורות, שבר אחר שבר, הגויים דורסים אותם עד לעפר, גזרה אחר גזירה, רדיפות ללא הרף, ברבוי כל־כך צרות ועינוים, - אשר הלא היה אפשר לכאורה לחשוב, שבמצב־כזה ובתקופה־ההיא היו הכלל־ישראל מדוכאים, ונשברה רוחם בקרבם, שבאמת הרי מצב־זה גורם ל"דכדוכה של נפש" כפי ידיעתנו.
ומשתוממים אנו, שכפי שאנו רואים מדברי חז"ל, אין לנו כל חילוק בין בנין־הבית לחורבן בכלום! - ראה נא והתבונן בכל מדרש איכה, את חוזק לבם וחוזק אמונתם, תקיפות בטחונם, גבורתם, אומץ רוחם, ומסירת נפשם, כאילו הצרות לא נגעו ללבותם כלל.
כשמתבוננים אנו בדברי חז"ל וסיפוריהם, מקבלים אנו מחזה, ממש כאילו הי' הבית־המקדש עומד על מכונו.
כי חורבן־הבית עם כל האביזרייהו, כל הצרות, לא הזיזו אותם ממקומם כלל, אף זיז־קל מאמונתם הקדושה, ולא נפל רוחם בקרבם.
ולא עוד, אלא אדרבה, מוצאים אנו שאמונתם היתה כל־כך חזקה וחושית, באופן היותר־גדול.
חז"ל )גיטין נז: איכ"ר א, מה; קינה טז( סיפרו, מאותם ארבע־מאות ילדים וילדות, אשר שילחום בארץ עוץ בשלש ספינות, וכאשר הרגישו בעצמן שרוצים להעבירם על דתם, הנה הי' להם רק שאלה: אם משליכים אנו עצמינו לטבוע בים, אם אנו באין לחיי־העולם־ הבא? וכאשר האיר הקב"ה את עיניהם, ודרש להן הגדול שבהן הפסוק )תהלים סח, כג( "מבשן אשיב, אשיב ממצולות ים", הנה מיד שיתפו עצמם יחד, וקפצו כולן ונפלו לתוך הים; שיר ותשבחות שוררו כעל ים, ומסרו נפשם בשמחה.
כי לא הי' להם באמת שום חילוק, "אם חסד אשירה, ואם משפט אשירה" )ברכות ס:(, בעת בנין־הבית הכירו: חסדו וטובו! - ובחורבנו: משפטו! - אבל יותר מחילוק־זה, שום שינוי לא הי' אצל הכלל ישראל.
בעת בנין־הבית, במצב של הארת פנים, למדו ומששו ביד: שכר מצוה, "באור פני מלך חיים" )משלי טז, טו(, מהו קרבת ה'! - ובעת חורבנו למדו והתבוננו "ראו מה עבירה עושה" )קינות י"ד(, "חטא חטאה ירושלים, על כן לנדה היתה" )איכה א, ח(, - ויותר מזה אין שום חילוק בין בנין־הבית לחורבנו.
ובמקום־אחר )עי' מאמר ד' נצבים תרצ"ד( בארנו, שבאמת תשעה־באב הריהו שקול בענינו כמו פסח.
אם פסח ענינו: "קרבתנו מלכנו", - "בצאתי ממצרים משה ירענו ואהרן ינחנו, קדושה ונבואה וכבוד ד' נראה, כפרת דביר וארון" וכו', אשר בפסח ענינא־דיומא להתבונן בכל־זה.
בדומה־לזה כל ענין תשעה־באב: כשם ש"בצאתי ממצרים" מורה על קירבת ד' ושכר מצוה, כך "בצאתי מירושלים", להורות ההיפוך! - מה זה חטא, מה זה משפט, איך "רע ומר עזבו את ה'", ענינא דיומא מהו הסתרת פנים, מהו "הייתי נבהל", מכירים מהו "הסתרת פניך", איך כל־כך נעזב ונאלח התרחקו מה', מבלי תקוה, ואשר כל ההצלחה לאדם הוא רק קרבתו, ובהסתתרו כל השאול בלתי תכלית.
ומזה מתנפל ומתחנן בבכי' ודמעות: רק "אל תשליכנו מלפניך, ורוח קדשך אל תקח ממנו" )סליחות, וכעי"ז תהלים נא, יג(, - כי איך זה אפשר לחיות בריחוק ולא בקירבה?! - יותר מזה אין חילוק.
מקבלים אנו מזה מושג באמונה החושית שהיתה בהכלל־ישראל, שום דבר לא הי' בכח לעשות ביניהם פירוד, בכל המצבים ובכל האופנים בהגלגולים הרבים לא הזיזו אותם אף משהו ממש מאמונתם, וזה מופת־ חותך על אמונה־חושית שלהם.
ראה נא איך שספרו במדרש )איכ"ר א, נ; תדא"ר פ"ל; גיטין נז:( באשה ושבעה בני', אשר לא עלה בלבו של אחד מהם שום הרהור־כלשהו, אלא כולם־כאחד הסכימו למסור־נפשם לבלי להשתחוות לעבודה־זרה, ואפילו בנה הקטן, ילד בן "שתי שנים וששה חדשים ושש )שבע( שעות ומחצה" מסר נפשו על קדושת־השם כל־כך בלב שלם, בהכרה חושית עד כדי למשש בידים.
משתוממים אנו ומתפעלים בזה, בהתבונן במצבנו בדרגתנו.
אנו אין בידינו להבין מדריגה־זו, כי אפילו מדריגת "דור שהיה לפנינו" אין אנו מבינים.
מהו החילוק, החילוק הי' רק שאמונתם היתה חושית, כי טעם החילוק הוא לא החכמה שלהם, אלא הקריבות שלהם.
וכמו שמצינו בחז"ל )ב"ר לה, ד( ברבינו־הקדוש, ששלח לו הקיסר מתנה אבן־טובה, ואמר לו לשלוח לו דבר־טוב היפה כמותה, ושלח לו בחזרה מזוזה, שלח ואמר לו: אני שלחתי לך דבר שאין לו שומא, ואתה שלחת לי דבר שאינו יפה אלא איזה־מטבע, אמר לו: חפצי וחפציך לא ישוו בה, ולא עוד אלא אתה שלחת דבר שאני צריך לשמרו, ואני שלחתי לך דבר אשר אתה הנך ישן, והיא משמרת לך )ומשמע שנתפייס הקיסר וקיבל טענת רבינו הקדוש(.
הרי "כי היא חכמתכם ובינתכם לעיני העמים" כל־כך הי' הדבר גלוי בחוש, כמו חי, עד שהיו יכולים לשלוח לאחד־מהעמים מתנה מזוזה, ונתקבל לו על הלב היטב שכן יפה הדבר ונאות, כמו שאם הי' שולח לו חיל גדול של מאות איש לשמרו.
כל־כך בחוש הי' אצלם התורה והמצות, שממילא גם העמים היו מכירים דבר זה, והי' פשוט להם זה הענין היטב.
ובזמנינו אי־אפשר בשום־אופן שיקרה כזה!
ואמנם העולם סבורים לתלות זאת, בסיבת מה שרבינו־הקדוש היה ירא־אלקים וצדיק גדול מעמנו, - אך אילו היתה מחמת צדקתו של רבינו־הקדוש, עדיין קשה על הקיסר למה קיבל המזוזה, ולא כעס, ובודאי לא היה רבינו־הקדוש סומך על הנס.
אבל אינו מחמת צדקתו של רבינו־הקדוש, רק הטעם מפני שהדורות־ההם היתה אמונת־אלקים חדורה אצלם בתוך־תוכיותם, בחוש ממש, - וברירות־הדברים היתה נראית־ וניכרת עליהם כל־כך, עד שעל־ידי־זה אפילו עובד־כוכבים היה מאמין באמונה־שלמה שהמזוזה מגן לו כמו חיל גדול, ועל־כן קיבל המזוזה כתשלומין בעד האבן־יקרה.
אצל הכלל־ישראל לא היה שום חילוק בין מצב הבית למצב החורבן, קרבתם אל השם־יתברך לא נגרע בכלום, אם שם בבנין־ הבית ראו "אור פנים", ראו בחורבנו "משפטו", אבל סוף־כל־סוף הריהו אתם, לנגד עינם, תמיד.
כאשר פותחים גמרא, רואים היאך שחכמינו ז"ל היו קרובים!
ה"גלות" לא נגרע מכלום מעת "מתן תורה", אם שם קבלנו תורה מהר סיני על ידי משה, הנה ה"תלמוד בבלי", אע"פ שהוא פירושה של תורה, בכל־זאת הריהו תלמוד "בבלי", שקבלנו בגלות! - וחלילה חלילה לחשוב שיש איזה חילוק בין תורת משה לתורת רבינא ורב אשי, כמשפט אחד יהי' לנוגע בקוצו־של־יוד מתורת־משה, לתורת רבינו־הקדוש ואביי ורבא, אין לנו שום חילוק בין גזירותיו של משה־רבינו, לגזירות י"ח דבר שגזרו בעליית חנניה בן־חזקיה בן־גרון )שבת יג:(.
חז"ל )קה"ר ט; רו"ר ג( אמרו, שאמר ר' יהושע בן־חנניה לאנדריאנוס שחיק טמיא, וכי יכול אתה לגזור שלא ידליק אדם אש ג'־ימים וכו', עד דאת בחיים בטלה גזירתך, ומשה־רבינו בשעה שגזר עלינו )שמות לה, ג( לא תבערו אש בכל מושבותיכם ביום־השבת, לא מדליק יהודי אש בשבת מימיו, ועדיין לא נתבטלה גזירתו מכמה8־שנים; וכן אמרו )שבת ל.( שר בשר־ודם גוזר גזירה, ספק מקיימין אותה ספק אין מקיימין וכו', ואילו משה־רבינו גזר כמה־גזירות, ותיקן כמה־תקנות, וקיימות הם לעולם ולעולמי עולמים.
והאם שמאי והלל גזירותיהם אינם קיימים לעד, תקנותיהם וגדריהם כולם חביבים וקיימים לעולם ועד, ואינם בטלים, - "חביבים דברי־סופרים יותר מיינה של תורה" )שה"ר א, ב; מובא בשע"ת ג, ז(, - וממש קבלנו תורה פה בגלות, שאינו נופל כלום מתורת־משה.
אמרו במדרש )עי' שה"ר א, כ על פסוק "לריח שמניך טובים"( על בית־מדרשו של ר' אליעזר, כי אבן־אחת היתה שם, והיתה מיוחדת לו לישיבה, פעם־אחת נכנס רבי יהושע, התחיל ונושק אותה האבן, ואמר, האבן־זאת דומה להר־ סיני, וזה שישב עליו דומה לארון־הברית, - בכה עליו והספידו ואמר שהרי הוא לו הר סיני, שעליו ישב ר' אליעזר ונתן לנו תורה, - אכן זה הר סיני, ואין שום חילוק בין הר־סיני, לאבן שישב עליו רבי אליעזר.
היוצא מזה, שרואים אנו מזה את האמונה החושית שהיתה אצל הכלל ישראל.
מצינו שהתורה מדברת בעבודת־המקדש בלשון "לפני השם", "הבדיל ה' את שבט־הלוי ... לעמוד לפני ה' לשרתו" )דברים י, ח(, עבודה היא דוקא "לפני ה'", ופירש רש"י במקו"א - ]א"ה, אולי הכוונה להפסוק )דברים יט, יז( ועמדו שני האנשים אשר להם הריב לפני השם", ופירש"י, לפני השם, יהיה דומה לפניהם כאילו עומדין לפני המקום[, - כי פירוש מלת "לפני" היא ראיית חוש ממש, - חזינן מזה שעבודת־המקדש תלויה בראייה חושית.
אנו מתפללים )בשמונה־עשרה( "השיבנו אבינו לתורתך, וקרבנו מלכנו לעבודתך", - על עבודה מצינו תמיד לשון קירבה, "וקרבתנו מלכנו לעבודתך", וכן מצינו תמיד לשון "קרוב" בעבודת המקדש, ולשון זה בדקדוק כמו כל הלשונות שאמרו חז"ל שכולם בדקדוק גדול, - כי לעבודת־השם צריכים להיות "קרוב", ומבלי זאת, לא יתכן עבודה כלל, ואי אפשר.
טעם אמונה־חושית היא "קרבת השם", בזמן שהשם־יתברך מקרב את האדם אליו, אז כל האמונה אצלו בחוש.
גם "יראה" היא מלשון "ראיה", כשאדם רואה את הסכנה, אז נפחד ואי־אפשר שלא לירא.
]כי סוד היראה הוא ההתקרבות לד', ובהיותו קרוב אל המלך, ודאי כי הוא ירא ומפחד, ואי־היראה הוא פועל־יוצא מן ההתרחקות[.
על־כן אמרה תורה )דברים יא, כו( "ראה אנכי נותן לפניכם היום ברכה וקללה", - כי מחמת היותם קרובים אל השם־יתברך, ממילא בעיניהם־ממש היו רואים שכר־ועונש שבמצוות בטבע; בהמצוה ארוז־ומעוטף בה 'ברכת השם', וכן בהעבירה ארוזה־ומעוטפת 'קללת השם'.
הוא ענין אמרינו בתפלת־הרגלים )ב"אתה בחרתנו"( "וקרבתנו מלכנו לעבודתיך", וכן בכל־יום )ב"אהבה רבה אהבתנו"( אנו אומרים "וקרבתנו לשמך הגדול להודות לך", - צריך לידע זה, שהכלל־ישראל הוא "אתה בחרתנו", סיבת השתנותינו מכל עם, והצלחת היהודים בעולם, אין לתלות בשום סיבות, לא מפאת חכמתינו ותבונתינו המצויינת, או שאר מעלות טבעיות, אין לתלות בשום דבר, אין זאת כי אם מפני שאנחנו "ישראל עם קרובו" )תהלים קמח, יד(, אנו קרובים אליו יותר משאר האומות, הוא קרבנו! - אמת כי מזה כבר אנחנו "עם חכם ונבון", מזה אנו יודעים הכל ומבינים, שהוא קרוב אלינו, אמונתנו היא חושית.
בכוזרי )ב, ב( אמר החבר, החילוק בין אמונת הכלל־ישראל לאמונת אומות־העולם, לא יותר מאשר שאמונתינו חי, ואמונתם היא רק תמונת־אדם לגבי אדם חי.
וז"ל, כי מה שאומר הנביא "א'ל חי, א'להים חיים", הוא מדה כנגד מדת האלילים שהם 'אלהים מתים', לא יהיה מהם מעשה.
וזהו שרואים אנו בחזקיה המלך ע"ה )מלכים־ ב' יח, כ - יט, ד(, שכאשר גידף רבשקה "על מי בטחת", "ההצל הצילו אלהי־הגוים איש את ארצו מיד מלך אשור וכו', מי בכל אלהי־ הארצות אשר הצילו את ארצם מידי, כי יציל השם את ירושלים מידי", ויבא אליקים וגו' אל חזקיהו קרועי בגדים ויגידו לו דברי רבשקה, ויקרע את בגדיו ויתכס בשק ויבוא בית השם וכו', וישלח וגו' אל ישעיהו הנביא וגו' אולי ישמע השם א'להיך את כל דברי רבשקה אשר שלחו מלך אשור אדוניו לחרף א'להים חי וגו'.
ואחר־כך )שם יט, ט־יד(, וישלח מלאכים אל חזקיהו לאמר וגו', אל ישיאך א'להיך אשר אתה בוטח בו וגו', הנה אתה שמעת את אשר עשו מלכי אשור לכל הארצות וגו'. ההצילו אותם אלהי הגוים אשר שחתו אבותי וגו'. איו מלך חמת ומלך ארפד וגו'. ויקח חזקיהו את הספרים )מכתב רבשקה( מיד המלאכים ויקראם וגו'. ויתפלל חזקיהו לפני השם ויאמר וגו', הטה השם אזנך וגו', ושמע את דברי סנחריב אשר שלחו לחרף אלקים חי. אמנם השם, החריבו מלכי אשור את הגוים ואת ארצם, ונתנו את אלהיהם באש" - אין לבטל גבורתם כי גם להם גבורה, אבל הלא החילוק - "כי לא א'להים המה, כי אם מעשה ידי אדם עץ ואבן ויאבדום" וגו', - )ואתה, אבל, א'להים חי אתה(.
הלא אמנם אכן פלא הוא, כי שום דבר־אחר לא מצא חזקיהו לומר חילוק בין אלהי־ הגוים לאלקי־אמת, רק כי ד' הוא "א'להים חי".
אכן הם הם דברי החבר )הנ"ל( להכוזרי, כי אמנם כן, כי יותר־מזה אין לו לומר, וכמו שאמר "נתנו את אלהיהם באש", אכן קרא להם "אלהים", רק דבר־אחד, כי אלהיהם אינם "א'לקים חיים".
בקצרה, אמונתנו היא חיה, יותר מדיבור־זה אין אנו צריכין לומר.
ובכל דור ודור אנו רואים זה בישראל. הזוכר את החפץ־חיים זצ"ל, הנקודה שלו היתה, כי כל מה שהי' מדבר, הי' בחוש, כאילו לנגד עיניו! כפי שהיה דרכו להתבטא: "הרי לך כתוב מפורש" זה כבר הראיה־הגדולה שאין להשיב עלי'! - וכן לאין־מספר אנשים צדיקים מה עליהם - אמונה חושית.
ואמנם כי ההתקרבות וההתרחקות תלוי בנו, וזהו )תהלים מה, יח( קרוב השם לכל קוראיו, כי הוא קרוב אלינו בכל קראינו אליו )דברים ד, ז(, - וכל הריחוק הוא רק מצדנו, אשר "לא אותי קראת יעקב" )ישעיה מג, כב(.
"דרשו ה' בהמצאו קראוהו בהיותו קרוב" )ישעיה נה, ו(, הנה אחז"ל )ראש־השנה יח. יבמות מט: קה.( אלו י' ימים שבין ראש־השנה ליום־הכפורים, שבעשרת־ימי־תשובה הוא קרוב.
מי יכול לקבל מושג במה שאמר הכתוב 'קרוב', האם זה במדה של שנים ושלשה פרסאות?
הסבא זצ"ל הי' אומר, כי מן כח־האלקטרה יכול אדם לקבל מושג מענין קורבה, - ומה ענין אלקטרה, אשר סוף־סוף הנהו רק חומר גשמי, בכל־זאת, לקרבתו אל הרוחניות, הרי כח הדחיה שלו הנהו כל־כך גדול וחזק, שביכלתו לסבב כל כדור־הארץ במשך של רגעים־אחדים, וברגע הנך רואה ושומע על ידו מסוף־העולם עד סופו, מעתה, הי' הוא ז"ל אומר, מזה צריך אדם לדון ק"ו, ללמוד להבין מהו זאת מה שאומרים )ב"עזרת"( על הרבש"ע "משפיל גאים ומגביה שפלים", מי כבר יוכל לצייר מהו כח הדחיה, כשאדם ידחה ממנו כביכול, - ולהיפך, מהו ענין קורבה, איזה מצב של קורבה היא כשהוא מתקרב כביכול אלינו.
וצריך אדם לחשוב עם נפשו, בראותו שאין בו שום שינוי בימים אלו.
וכתב הרמב"ם )תשובה ב, ו( אע"פ שהתשובה והצעקה יפה לעולם, בעשרה הימים שבין ראש־השנה ויום־הכפורים היא יפה ביותר, ומתקבלת היא מיד, שנאמ' דרשו ה' בהמצאו כו', - שעשרת־ימי־תשובה מסוגלים יותר לתשובה.
ויש מתמיהים על שאין אנו רואים ומרגישים שינוי בימים־אלו כלל, לאחר יום־הכפורים האדם כמו קודם ראש־השנה! - ובאמת הוא דבר תמוה! - אבל חז"ל כבר ביארו הטעם.
אחז"ל )סנהדרין צה: חולין צא:( כי כאשר בא יעקב־אבינו ע"ה לחרן, נזכר שעבר על בית־אל, אמר, אפשר שעברתי על מקום שהתפללו אבותי, ואני לא התפללתי בו, נתן דעתו לחזור, וכיון שהרהר בדעתו לחזור, קפצה לו הארץ, מיד )בראשית כח, יא( ויפגע במקום.
ורש"י )שם כח, יז( מקשה, ואם תאמר, כשעבר יעקב על בית־המקדש בתחילה, מדוע לא עכבו שם, ותירץ, איהו לא יהיב לביה להתפלל..., ומן השמים יעכבוהו?!
חזינן מכאן כלל גדול, שאין נותנים מן השמים אא"כ עושה האדם פעולה בתחילה מצידו.
לו יהא שזה קל למצוא את הקב"ה בעשרת־ ימי־תשובה, אבל עדיין צריך לחשוב מחשבות, ולעשות פעולות להתקרב אליו.
הוא מה שהכתוב )הנ"ל( אומר: "דרשו ה' בהמצאו, קראוהו בהיותו קרוב" וגו', - אע"פ שהעת היא עת "המצאו והיותו קרוב", שהוא מצוי וקרוב לכל דורשיו ולכל קוראים אותו, - בכל־זאת צריך לדרשו ולקרוא אותו, ואם לאו, לא ירויחו מ"המצאו והיותו קרוב" כלום.
והרמב"ן )דברים יב, ה( מבואר מדבריו מהו הפירוש "דרישה", שכתב כי טעם "לשכנו תדרשו", שתלכו מארץ מרחקים ותשאלו אנה דרך בית־השם, ותאמרו איש אל רעהו: לכו ונעלה אל הר השם, אל בית אלקי־יעקב, כלשון )ירמיה ג, ד־ה( ]ד' אלקיהם יבקשו[. ציון ישאלו דרך הנה פניהם. ובספרי, תדרשו, דרוש על פי הנביא, יכול תמתין עד שיאמר לך נביא, תלמוד־ לומר לשכנו תדרשו ובאת שמה, דרוש ומצא ואחר־כך יאמר לך נביא, וכן אתה מוצא בדוד כו'.
אדם שנהג כל עשרת־ימי־תשובה כמקודם, ולא חשב אפי' מחשבה אחת - בודאי לא יעלה למעלה בימים אלו, "איהו לא יהיב דעתי', ומן השמים יעכבוהו"?!
כי הקירוב מחייב לאדם להכין לבו, ובזה זוכה, - אך בלי פעולת האדם, אין בא לידו כלום.
ולא זו בלבד אלא שמגדיל ענשו, על שינתו־ ותרדמתו בימים־אלו, יותר מבשאר ימות־השנה.
כי מה שאמר הנביא "דרשו השם בהמצאו" גו', הכונה היא לא רק להורות כי טוב ויפה לדרוש את השם בימים־אלו אשר הקב"ה מצוי וקרוב, - אולם הכונה כי בימים־האלה "בהמצאו ובהיותו קרוב", אז יגדל החוב על האדם לדרוש את השם וכו'.
כי אם אף כאשר הקב"ה ממציא־עצמו להיות "מצוי וקרוב" אצל האדם, בכל־זאת ימנע האדם מלשוב בתשובה, הרי מדת־חסידותו יתברך, היא־עצמה תוכל להתהפך על האדם לפוקה ולמכשול עון גדול.
וכאשר הביא ר' איצל )כוכבי־אור מאמר ה'( ראי' ממאמרם ז"ל )יומא פז.( ר' זירא כי הוה ליה מילתא בהדי אינש, הוה חליף ותני לקמיה וממציא ליה, כי היכי דניתי וניפוק ליה מדעתיה, ואמרו שם עוד, בענין אותו־טבח אשר חטא לרב, והי' לו לבקש מחילה מרב, ולא בא לפניו לבקש. בערב יום־הכפורים הלך רב לפתחו, כדי שיראנו ועי"ז יתעורר לפייסו, פגש בו רב הונא ואמר: הולך אבא )רביה( להרוג אדם, כי מגדיל ענשו כשלא יבקש מחילה אע"פ שקל יותר, ולא שמע רב לדבריו, והלך ועמד אצלו, היה יושב ומשבר עצמות ראש של בהמה, הרים הטבח עיניו וראה אותו וכו', בעודו שובר עצמות ראש־הבהמה נזרק עצם והכה את הטבח בגרגרתו, והרגו.
ויש להבין מאין נובע המקור והשורש לדרכי החסידות הזאת, שהיו ממציאים עצמם ומתקרבים אל החוטא שחטא כנגדם, אולי כאשר החוטא יראה אותם ולא יצטרך לטרוח, יתן החוטא אל לבו לבקש מחילה.
ואמר ע"ז ר' איצל, כי נראה שנהג רב כן מפני מצות )דברים י, כ( "ובו תדבק", - כי כן הקב"ה מתנהג בחסידות, ומקיל על ישראל התשובה, וממציא עצמו כביכול אל החוטא, להיות מצוי וקרוב אצל האדם, למען בהמצאו ובהיותו קרוב יתן החוטא אל לבו לשוב בתשובה, ולבקש מלפניו ית"ש מחילה וסליחה.
נמצא כי אם בכל־זאת יקשה האדם את לבו, ויאמץ את רוחו, וימנע מלשוב אליו יתברך־שמו, אפי' בזמן שקל עליו, הרי הוא עושה, חלילה, כמעשה הטבח לנגד רב, - ומה כבדה חטאתו, וכמה ענשו הולך וגדל ח"ו.
הרמב"ן אומר יסוד־נורא בכמה־מקומות, גם בסוף פרשת בא )שמות יג, טז; ועי' דברים ו, טז(, כי הקב"ה לא יעשה אות־ומופת בכל־דור לעיני כל רשע וכופר", - והיינו כי הבורא־עולם עושה נסים רק בעבור צדיקים, אשר אצלם זהו חוש וקרוב, נותנים להם שכר עוד־יותר חוש; מאמונה־חושית זוכים לחוש.
]ובמקו"א אמר המשגיח ז"ל, כי כן הדבר גם להיפוך, כי הכופר אשר חשוך לו, לעומת־זאת עושים לו עוד־יותר חשוך, "ואם תלכו עמי בקרי, והלכתי עמכם בחמת קרי" )ויקרא כו, כז־ח(, כמו שהאריך בזה בשע"ת )ב, ב(, והיסוד נורא ואיום, עכ"ד[.
ובזה נבין, מה שבאמת הלא תמוה מאד, מה שאמר ה' לישראל ע"י משה־רבינו ע"ה, בעת היותם עוד תחת השעבוד, שיוציא אותם ממצרים, כמו שנאמר )שמות ג, טז־יז( "לך ואספת את זקני ישראל ואמרת אליהם וגו', פקוד פקדתי אתכם ואת העשוי לכם במצרים. ואומר אעלה אתכם מעני מצרים" וגו', - אף כי מעת האמירה לישראל עד עת־היציאה לקח זמן־רב.
ויש להתבונן על מה זה ולמה זה הי' צריך לבשרם בשורה־כזאת בעודם עדיין תחת השעבוד, קודם כל ההתחלה של יציאת־ מצרים, בזמן אשר עוד לא עשה להם כלום?
וצ"ל הטעם, מפני שאין עושין לאדם נס, כלומר אין נותנים לו אמונה חושית, שיראה בעיניו הגשמיים מציאותו ית', אלא אם־כן השתדל האדם מקודם מעצמו, לקנות זאת.
כי על־כן הטיב הקב"ה לבשרם מקודם "בבשורת־הגאולה" - לנסיון! - אם ישתדלו להאמין באמיתת הפקידה, אם לאו.
והם אמנם עמדו בנסיון, כדכתיב בשמות )ד, לא( "ויאמן העם וישמעו כי פקד ה' את בני־ישראל, וכי ראה את ענים", - שמיד כאשר אמר להם משה־רבינו שזכר אותם השם־יתברך, ותהי' יציאת־מצרים, חשבו מחשבות שיתאמת אצלם דבר ה', ככל הדברים המצויים בבריאה, ובדברים־המצויים הנה בנקל האדם מאמין בהם, ומשום־זה אח"כ היתה אצלם במחשבתם הדבר מובן ומאומת, כי מדוע לא יאמינו? אחרי שזהו מן הדברים המצויים והפשוטים!
ולמשל כמו שיהיו מגידים לי שבשעה־מסויימת עבר אדם־פלוני ברחוב־פלוני, - יהי' הדבר מאומת אצלי ולא יפול בו שום ספק, - ומפני שיודע אני שישנו במציאות רחוב־ההוא, ואנשים עוברים בו כמה־פעמים, וממילא מדוע שלא אאמין ואסתפק אם עבר עתה שם.
כן היתה אצלם יציאת־מצרים! - ידעו מהי הבריאה, שכולה מעשה ה', והוא בעל הבירה, ועושה בה מה שרוצה, ומעתה אם אומרים שיעשה גם נסים של יציאת־מצרים, מדוע לא להאמין בזה, וכאמור, כי בדברים־ המצויים בנקל אדם נותן אמון בם.
ובהשתדלותם להאמין בזה, עי"ז הם אמנם היו ראוים לראות מעשה ה', וזכו לכל האותות והמופתים, - אך דבר ברור הוא, שאלמלא האמין העם, לא הי' הקב"ה עושה להם נסים הללו, ולא היתה יציאת־ מצרים נעשית.
וזהו מה־שכתוב באהרן )מלאכי ב, ה( "ואתנם לו מורא ויראני", פירוש, אני אמנם הקלתי לו לירא ממני, אבל בזה הי' עדיין נשאר אהרן בלי יראה, אלמלא הי' משתדל בעצמו לקנות יראה, וזהו "ויראני" מעצמו.
וזהו גם־כן הביאור באשר בראש־השנה, שהיום מסוגל מאד להפיל מורא על כל חי, על־כן אנו מתפללים "ובכן תן פחדך ה"א על כל מעשיך, ואימתך על כל מה שבראת".
ומה שאנו אומרים אחר־זה "ויראוך כל המעשים, וישתחוו לך כל הברואים", אין הפירוש שהיא תולדה הכרחית, הנולדת ממילא מפעולת השם־יתברך המפחידם, - אלא אדרבה, אף אחר שכבר יתן פחד על כל המעשים, ואימה על כל הברואים, בכל־זאת עדיין יש מקום שלא יהיו יראים, - ולכן אנו מוסיפים ומתפללים ומבקשים שיצא מזה התכלית, ש"ייראוך כל המעשים", שגם הבריאות מצד־עצמם יתעוררו לירא ממנו יתברך, כדי שלא ישארו ריקנים מיראת השם־ יתברך, אלא שיקנו היראה באמת, כמו שכתוב באהרן "ואתנם לו מורא, ויראני".
רטז
"התקן עצמך בפרוזדור"
במהות העוה"ז והעולם־הבא, העולם מורגלים להבין, שעולם־הזה הוא עולם־המעשה, ועולם־הבא אינו עולם של מעשה כלל, רק עולם השכר, וכענין מאמרם ז"ל )עירובין כב. ע"ז ג. ד: מובא ברש"י( על הפסוק )דברים ז, יא( "אשר אנכי מצוה אתכם היום לעשותם", - "היום לעשותם, למחר ]לעולם־הבא[ לקבל שכרם".
והוא טעות גדול, כי האמת הוא להיפך לגמרי, כי עולם־המעשה האמיתי הוא, אדרבה, דוקא העולם־הבא.
כל המצות בזה־העולם, הם רק מעין עולם־הבא, כל תבנית עשייתן וקיומן כאן בזה־העולם, הכל רק מעין עשייתן וקיומן בעולם־הבא, אך האופן האמיתי של קיום מצות הוא בעוה"ב בלבד.
*
איתא בחז"ל )ב"ר יז, ה; מד, יז; ילקוט בראשית כג; עז( "נובלת חכמה־של־מעלה, תורה", - שהתורה כאן היא דוגמא ודמיון מעין חכמה־ של־מעלה )של עולם־הבא(, מעין חכמה לעתיד.
וכן אמרו ז"ל )עי' ברכות נז: כוזרי ה, י( על שבת־ קודש כאן בעולם־הזה, שהיא מעין עולם־הבא.
והביאור בזה הוא, שמצות שבת בזה־העולם הוא רק מעין קיום מצות שבת בעולם־הבא.
וכן תורה בעוה"ז הוא רק מעין תורה בעוה"ב, - אפילו "תורתו של משה־רבינו" ע"ה, היא רק מעין של התורה בעולם־הבא.
ואמנם כי זה לאו דוקא בשבת ותורה, אלא כל המצות כולם, הנם לא מעולם־הזה, ואינם כי אם דוגמא ודמיון מעין עולם־הבא.
]וזהו ביאור קפיטל יט בתהלים, לבאר כי כל המצות הם מעין עולם־הבא )דחו"מ ח"ג מאמר ע"ו([.
כי עוה"ז אין לו שום שייכות לעולם המצות, והנם מעין עולם אשר אין לנו בו שום ציור ותאור, ובשום־דרך לא נוכל לתפוס ולהשיג בשכל האנושי, כי אם מה שגילה לנו השי"ת.
כי כמו שאין זולתו מלכנו לחיי העולם־הבא, וזהו העידון הגדול מכל העידונים שיכולים לימצא, כן הוא סוד התורה והמצוות, שעצם העסק בזה הוא התגדלות והתרוממות על כל המעשים, אשר כאן־בבריאה הוא כאילו "למעלה מכיפת הרקיע", בהיותו מפנה עצמו לתורה ולמצוות, וכאילו מתעסק בו־יתברך, ובטל מכל דבר זולתו, כי לבו איננו עם כל העולם, אבל הוא לפני השם; דבקות גמורה בבוי"ת, כאילו מסביב שממה וציה.
ולא שעל־ידי המצוה ובגללה באים לידי דבקות, אלא עצמה של המצוה היא היא הדבקות; בכל מעשה מצוה, קלה שתהי', הוא מדובק ממש.
ומה שאמרו כן חז"ל רק על שבת ותורה, שהם מעין עוה"ב, היינו מפני שבהם כבר מרגישים וטועמים בזה־העולם מעין עולם־הבא; בשבת ובתורה הטעימנו ה' מעין העוה"ב, אבל בתפילין אין הרגשה של מעין עולם־הבא.
וביאור ודאי אין לנו ע"ז בשום אופן, אלא כי כך רצה הקב"ה בטובו הגדול יתברך, - ואילו רצה הוא יתברך, הרי גם בתורה ושבת לא היו מרגישים מעין עוה"ב, והיו גם אלה כמו ציצית ותפילין, בלי התגלות אור גדול ותענוג מצויין, - אבל גם תורה ושבת אינם אלא מעין עולם־הבא, כי אין כאן מקום עשיית מצוות, כי אמיתת עשיית המצוות וענינם הוא רק בעוה"ב.
*
וכי הבנה־זאת אין היא מהפיכה גמורה באדם? - הלא זהו בדיוק היפוך מה שחושבים העולם!
*
וזהו הסוד הגדול של אמרם ז"ל )אבות ד, טז( "העוה"ז דומה לפרוזדור בפני העולם־הבא, התקן עצמך בפרוזדור, כדי שתכנס לטרקלין".
כי לכאורה קשה להבין, אם כפי שאנו מורגלים שמהותה של החסידות והעבודה־התמימה הוא עצם העסק בעמלה של לימוד־התורה, וקיום המצוות בכל דקדוקיהן, וסוכ"ס הנה זה אצלנו רק ענין של מעשים בעלמא, שפעולת המעשים לבד זה עצמו גמר כל מציאותם ותכלית השלמתם, - ואשר תיכף משעה שנעשתה הפעולה הרצויה, הרי עצם העיסוק־בהפעולה כבר עבר ואיננו, - וכל ענין העולם־הבא הוא רק עולם־השכר, כמו קבלת פרס על היותו "משמש את הרב", ועל אשר עשה את "המלאכה אשר עליו לגמור", - א"כ הלא תמוה מה שייך בזה "התקן", ומה שייכת הכנה.
אלא רואים מכאן, חידוש וגילוי גדול מאד, אשר יוצאת מזה תורה חדשה למעשה.
כי טועים אנו בעיקר הבנתינו, - כי גם כל־התורה־ כולה עדיין לא היא התכלית והסוף, וגם כל־המצות־כולן גם־כן עדיין לא הם הנם הגמר.
*
כי בעולם־הזה אין בשום־אופן דבר גמור, אשר הגיע ובא לסוף השלמתו־ההחלטית, - כי העולם־הזה כל עיקר מציאותו הוא כי־אם 'זרע לצמיחה', כח־צמיחה אשר הולך וגודל הלאה והלאה, עד אין סוף ותכלית; כל־דבר עדיין באמצע ה"עסק" הוא; עדיין טרם נגמר, ועוד עתיד ודאי לבוא המשך לו, - ואף גם כל־התורה־כולה רק כלי־מוביל ובית־אחיזה היא.
התורה והמצות הנם דרכים להגיע אל התכלית, כמ"ש )בראשית יח, יט( "ושמרו 'דרך' השם", ]וכן בצד השני מצינו גם־כן נקראים 'דרך', כאמרם ז"ל )ב"ר ע, ד( אם יהיה אלקים עמדי, ושמרני ב'דרך' הזה )בראשית כח, כ(, אין דרך אלא ע"ז וכו', אלא ג"ע וכו', אלא שפ"ד וכו'[.
כל ההשגות והשלמות אשר ישנם לאדם כאן, אף במדה הכי עילאית, ללא כל גרעון, עדיין אין תכליתם וגמרם הן עצמן, אלא כל עצם מציאותם היא אך ורק מציאות של אמצעיים, אשר תולדתם להגיע את האדם אל מחוז חפצו; כלים־מובילים ובתי־אחיזה, שהאדם עומד על־ידי כל־אלה תחת הסוד של "התקן עצמך בפרוזדור".
וכן נקרא עולם־הזה "עולם ההכנה", - כי אמנם כן הוא העוה"ז, כל עצמו הוא הכנה לעוה"ב, ]שאין שם עוד כל מציאות חוץ מרצונו יתברך[.
וכמו שאנו רואים באדם ההולך, שמניע תנועותיו מאחור לקדם, ופניו קדימה, - כן ענין עולם־הזה וסודו, שבאמת כל תנועתו, היינו כל מעשי עולם־הזה, הולכים בתנועתם קדימה; כל יגיעת ועבודת האדם אינן כי אם לעוה"ב.
]ובאמת לא היה האדם יכול לחיות בעוה"ז, ורק מפני שיש דברים שאדם אוכל פירותיהם בעולם־הזה והקרן קיימת לעולם־הבא )פאה א, א(, מזה הוא כל חיי העולם־הזה[.
ולבסוף הנה כמעט שנשתכח כל זה העיקר, "שכפי פרסום אמיתתו, כך ההעלם ממנו מצוי".
*
ויוצא לפי־זה מהפכה גדולה למעשה. - הלא סבורים אנו שלפי מדרגתינו הנה עבודתנו ועסקנו הוא רק בענין עצם הפעולות של מצוות ושל עבירות, - אבל מי הוא זה אשר יהיה במדרגה כה־רמה, שיש בו איזה הרגש כי כל מה שנראה לעינים, כי אם לבושים המה, אשר רואים רק את הלבוש, אך לא את המתלבש; מי הוא זה אשר ראוי לא 'ליתן ממש' בכלום, אלא לירד לעומקן של דברים ולסתרן של הענינים, עד אשר 'דירתו' לא תהיה כלל בעולם־הזה, במקום גלוי, אלא בכל פעולותיו יהיה כל עיסוקו בענין רוחניות שברוחניות, אשר עין לא ראתה, דהיינו בההכנה וההתלמדות להרגיל את רוחו וטבעו היאך לעמוד ולעבדו יתברך בעולם־הבא, אחרי פשיטתו את הלבוש החומרי הגופני, אשר אין שורש־דבר נמצא שם מבלתי עבודת הי"ת.
אמנם לפי המבואר, אין זה איזו מדת־חסידות בעלמא, ואיזה ענין של שלמות, אלא זהו ענין עיקרי של לעיכובא ודוקא, - כי הלא האלף, ההתחלה של הכל, עיקר העיקרים ובריח התיכון אשר מבריח מקצה אל קצה, ואשר הכל סובב הולך סביבו, ומכוון ומודרך אליו, הלא הוא דוקא "התקן עצמך בפרוזדור כדי שתכנס לטרקלין", וזה־לבד, ולא זולת זה, הוא הדרך להגיע האדם אל התכלית המכוון מכל־התורה־כולה.
וגם בריבוי המעלות, ואף בכל גודל דרגתן, אם אין ראשו מגיע השמימה, ואין בו דעה המושלת בכל מעשיו שיהיו לשם 'שביל ודרך' אשר בזה הוא מתקין עצמו לטרקלין, הרי עודנו חבוש במאסר החושך של העוה"ז שדומה ללילה, וניתק ונעזב הוא מן החוט־השדרה, ומן עורק החיים, ועדיין הכל דברים בטלים ומבוטלים.
*
וכי יש לנו ציור והשגה בנטל כזה! - שבכל מעשיו ודרכיו אשר הוא עמל כל ימי חייו, בכל עסקו בדברי־תורה ובקיום תרי"ג־מצוותיה, צריך שישים מבטו ומגמתו להכין עצמו ולהתרגל ולהתלמד היאך להתנהג בעולם־הבא, ]אשר עבודתו־יתברך היא לבדה כל הנמצא שם[, וישים פעולותיו כולן, מביאות לזו התכלית, וזה כל עבודתינו, כי זה כל האדם, וזה כל יסוד מהות התורה והמצוות, וכל העיקר הנדרש מן האדם, להיות מכוון ומודרך לשם.
מבהיל הדבר למתבונן! - הרי אנחנו עוסקים כל היום בתורה ובקיום תרי"ג־מצוותיה, ואין לנו כל ידיעה במה שאנחנו עוסקים, - אילו יבין האדם הדברים על־דרך־שנתבאר, יהיה כבר חושב באופן־אחר אודות כל־דבר־ודבר.
*
והוא הענין אשר אמרנו, כי לאמיתו של דבר, העולם־הבא הוא הנהו העולם־של־מעשה, ובעוה"ז צריכים ללמוד איך לעמוד בעולם־הבא.
למה הדבר דומה, למי שצריך לדבר לפני המלך, מכין עצמו בבית איך לדבר לפני המלך, ומדבר כמה־פעמים, להתלמד איך לדבר כהוגן, וכן מרגיל עצמו לשמוע באופן שצריך לשמוע בטרקלין, וכן מתלמד איך יוכל לעמוד לפני המלך, - וכמובן כי כל־זה רק הכנה למעשה, אבל המעשה עצמו הוא בטרקלין.
כן עולם־הזה בפני העולם־הבא, - כי אין כאן מקום עשיית מצוות, המצות כאן הן רק בגדר הכנה, אבל מקום עשייתן אינו אלא בעוה"ב, בעוה"ב ילמדו תורה ויניחו תפילין וכו'.
כי עיקר מעשה המצות הוא אמנם בעולם־הבא! כל סוד העבודה שרשה הוא בעולם־הבא! - וכל העשייה בעולם־הזה הוא רק בגדר הכנה; אפי' מרע"ה וכל מעשיו אינם כי־אם "פרוזדור".
הן צריכים להתלמד ולרכוש כאן בזה־העולם את ענין החסד, - כדי להיות בעל־חסד בעולם־הבא.
ואם אמנם לכאורה מוזר אצלינו, מה שייך בכלל שם בעולם־הבא ענין של "בעל־חסד" וכדומה, להתחסד עם זולתו אשר נצרך וזקוק? - אך האמת כן הוא ודאי, שגם בגבהי־מרומים ישנו חסד, באופנים שלהם, - הלא הבורא־עולם הנהו כביכול גם־כן שם בעל־חסד, כענין )איוב כה, ב( "עושה שלום במרומיו" )עי' שמו"ר לא, טז(.
צריך ללמוד כאן בזה־העולם ענין האמונה, ]כי קל נאמן הוא, וכדאי הוא להאמין בו להמסר אליו וליתן אליו לפקדון כל מה שיש ביכלתו, ברכושו וגופו ונפשו, ואל יפול בו שום ספק הרהור כלל וכלל אולי אינו כדאי[, - כדי ששם תהיה לנו אמונה.
צריך לקיים כאן־בעולם מצות ציצית ותפילין, כדי ששם נהיה מקיימים ציצית ותפילין.
כי זה־העולם אמנם הוא דרך ומעבר לעוה"ב, והענין ההוא אשר ילך האדם עליו ישאר לעולם )לשון הרמב"ם באבות שם ד, טז־יז(, - ואין זה מליצה, אלא דברים כפשטן, כי באותו הענין עצמו, בזה ישאר בשמי מרומא עילאה! - ואמנם ודאי כי שם יהיה זה באופן ותבנית אחרת מכפי שהוא אצלינו.
ובאיזה תבנית יהיה זה שם לעתיד־לבוא? - זה אינו נוגע אלינו, ואין כל אפשרות שתהיה לנו בזה איזו ידיעה, צריכים אנו רק לדעת את היסוד, לקבל את הדברים כצורתן, מבלי שיהי' למושגינו בהם תפיסה אף במקצת.
הלא מוצאים אנו בדברי חז"ל )ברכות ו.( ג"כ, כי הקב"ה מניח תפילין, עד אשר שאלו שם, תפילין דמארי עלמא מאי כתיב בהו וכו', - והרי בודאי הדבר הוא כפשוטו, בדרכים ואופנים שאין לנו שום שייכות להם וידיעה אודותם.
זהו מה שצריכים אנו לזכור, - ואמנם זה גילוי עצום, אשר כל העולם לא יודעים מזה כלל.
*
ואם כי הרי מצינו שעוה"ב הוא עולם־השכר, "היום לעשותם, למחר לקבל שכרם".
הביאור הוא לא כמו שמורגלים לחשוב, שהעולם־הבא יהיה סתם תענוג, נפרד ונבדל מן המעשים־הטובים שעושים בעוה"ז, - "עולם־התענוג", שולחנות ערוכים במיני מתיקה, - אשר כאן־בעולם־הזה עושים מצוות ומעש"ט, ושם־בעולם־הבא אינו אלא רק איזה תענוגים, שמקבלים עבור המעשים־הטובים שעשו כאן.
לא כן הדבר, אלא זה־התענוג־והעידון, רק עצם המצוה עצמה הוא, בלא שום עירוב דבר אחר.
]וזמ"ש )אבות ד, ב( ששכר מצוה מצוה, - כי המצוות לפי האמת אינם כי אם דבקות בחי העולמים, ואם־כן המצוה עצמה היא שכרה )החסיד יעבץ שם(.
כי שכר מצוה היא המצוה עצמה נותנים לו בשכרו )רו"ח([.
כי "עולם־השכר" פירושו, העולם אשר מן עצם אלו־המצות אשר יעשה אותם האדם, וחי בהם, - מיניה וביה, בזה גופא יהיו חיים שם.
"היום לעשותם" פירושו, הנח עתה תפילין! התעטף כאן בזה־העולם בציצית! כדי ששם תהיה אוכל ומתדשן בציצית ותפילין.
זהו "למחר לקבל שכרם", רצה־לומר, בגופן של המצות עצמם, דהיינו כי בזה שמקיימים כאן טלית ותפילין, יהיה שם את המצוה, ויוכלו לקיימה, חלף מה שהשתדלו אחריה בזה־העולם, ומזה יהיו חיים שם; השכר שם הוא יציר־כפים של המעשה בעוה"ז, כי יחיו בעוה"ב ע"י קיום המצות.
ומי שכאן־בעוה"ז לא קיים מצוות, לא יוכל לקיים שם שום מצוה, ולא יהיה לו היאך לחיות.
]א"ה, עי' ראשית־חכמה )קדושה פ"ב, מובא בשל"ה סוף מס' חולין( כי לעתיד אחר התחיה, יהיה קיום המצוות בדרך רוחני, וכ"כ בספר הפרדס )לא, ו; מובא בשל"ה פרשת ראה, בדרוש שם( שזה היה עבודת אדה"ר בג"ע, וזהו עסק הצדיקים בג"ע.
וכתב השל"ה, כי על־זה אחז"ל )סוף ברכות סד.( תלמידי־חכמים אין להם מנוחה לא בעוה"ז ולא בעוה"ב, וזהו )אבות ד, ב( שכר מצוה מצוה, רצה לומר, שיזכה למצוה דלעולם־הבא הרוחנית[.
וזהו אמרם ז"ל )ברכות יז.( "העולם־הבא וכו' צדיקים יושבין ועטרותיהם בראשיהם, ונהנים מזיו השכינה" - על־ידי עסק התורה וקיום המצוות שעוסקים בזה כאן בעולם־הזה, גם שם הוא אותו העסק עצמו.
ומה שכאן לא מרגישים את זה התענוג, הוא רק כי בעוה"ז יש יצר, ובסיבתו אין מרגישים ]מלבד מבתורה ובשבת[ שום טעם במצוה, אפילו לא מעין המצוה, - ואין לנו כל ציור מה רב הזיו אשר מתרקח בה! - ]כי מי שהוא עדיין חבוש במאסר־יצרו, אין עיניו רואות את הטובה הזאת, ואינו יכול להכירה, כי היצר מסמא את עיניו ממש, עד שרואה את הטוב כאילו הוא רע[.
אך בעולם־הבא, שם ירגישו את הטעם האמיתי של המצוות, להתעדן בזיו טוב המצוה ומתיקותה, - וזהו השכר, הקיום בעולם־הבא.
כי בעולם־הבא יהיה המצב בדוגמת אדם־ הראשון קודם החטא, שם אין בנמצא כל יצר־הרע, ועל־כן יגדל עונג קיום המצות מאד.
*
ומה שאמרו ז"ל "היום לעשותם", הביאור הוא, מפני שההכנה הוא כמו הדבר עצמו, שכבר נעשית הנפש ראויה לקבל עולם־הבא, כמו שההכנה אל הפסח הוא כמו הפסח עצמו, כי מה המקרא חסר, מצדו הכל מוכן ומזומן.
הבו"ע יצר את ההכנה באופן נפלא כל־כך, עד אשר חושבים שהיא אמנם העיקר, חושבים שכאן בעולם־הזה נמצאת השבת.
אך אמיתת הדברים, כי כל התורה ומצוות הנם רק "דמיון בצד מה" אל העולם־הבא, וכדוגמת "יוצרות לשבת־הגדול" אל הפסח, ]אשר ה"יוצר" מדבר ועובר על כל הענינים של פסח[.
יסודן וסודן של התורה והמצוות הוא רק בעוה"ב, - ואך כי אחר שעשה הקב"ה את ההכנה לעולם־הבא, כבר מתהוית ההכנה כעצם מעצמיו של תורה, ומתהוה עולם־המעשה עם כל הדקדוקים, - אבל האמת הוא, כי התורה־והמצות בעולם־הזה אין הם כלום, הסוד של עולם־המעשה הוא בעולם־הבא.
]א"ה, ז"ל מדרש תנחומא )ראה ד( לא היתה התורה צריכה לינתן לישראל בעולם־ הזה, למה, שהכל עתידין להיות למדין תורה מפי הקב"ה לעולם־הבא, ולמה ניתנה להם בעולם־ הזה, שכשיבוא הקב"ה ללמדם בעולם־הבא, יהיו הכל יודעין באיזה פרשה הוא עסוק[.
*
אחז"ל )עי' במדב"ר יח, כא( בזמן שבית־המקדש קיים, היינו מקריבים קרבן ומתכפר, ועכשיו לאחר שחרב ושמם בית־מקדשינו "ונשלמה פרים שפתינו" )הושע יד, ג(.
וכן אמרו )מנחות קי.( כל העוסק בתורת חטאת, כאילו הקריב חטאת, וכל העוסק בתורת אשם, כאילו הקריב אשם )ועי' תנחומא צו סי' י"ד; רש"י יומא לו:(, - שכשלומדים כל דיני הקרבנות, אשר זה צריך ליתן לכהן; את דמו של זה צריך לזרוק כך, ושל זה כך; את של זה צריך לזרוק למעלה, ושל זה למטה, הרי זה כאילו הקריב.
ולכאורה אין מובן כלל, איך זה באמת ככה? איך זה באמת נשלמה פרים בשפתינו, ואיך עסק־הלימוד הנהו נחשב כאילו הקריב?
ובשכבר־הימים אמרנו על־זאת ביאור נכון, אכן לפי־דברינו עתה יתבאר זה פשוט.
כי הרי כל התורה כולה בעולם־הזה, כל המצוות, כל החכמות והידיעות, הכל רק כדוגמת "אמירת יוצרות לשבת־הגדול", ועולם־המעשה הוא אמנם רק העולם־הבא, - ואף־על־פי־כן ההכנה פה בזה־העולם, היא הכנה נפלאה כל־כך, עד שהעולם־הזה נהיה כעצם מעצמיו של התורה.
מעתה מה זה כל־כך החידוש בהענין של "ונשלמה פרים שפתינו", - הלא כמו שכל התורה שלנו חשובה כ"כ, ונהיית עצם מעצמיו של תורה, - ועל אף שהוא רק דמיון־מה, רק התלמדות, רק הכנה, אעפ"כ הלא בה ובתוכה נמצא כל השלמות, וזהו הכרכא דכולא ביה, - כי כן סוד הבריאה, כי כל השלמות כרוכה בהדמיון בצד מה, ויותר מזה אין בבריאה, - א"כ מדוע בהענין של "ונשלמה פרים שפתינו", מתהוית אצלינו תמיהה ופליאה, איך העסק בשפתינו הנהו כעצם מעצמיו של הקרבן.
מן־הראוי להעלות ענין זה על הכתב, ולזכרו!
ריז
קשה לקנותה ככלי זהב, וקל לאבדה ככלי זכוכית
 מחרת יום־הכפורים, יום ה' האזינו תרפ"ה
הנה מבקשי חכמה, הלא כל הון יתנו בעד אור ודרך בחכמה, - והרי לא תהא תורה־הקדושה־שלנו, פחותה, להבדיל אלף אלפי הבדלות, מהחכמה אף היותר־יקרה.
והנה נראה בכאן ענין־אחד, אשר הוא למבקש־חכמה אין־שיעור לערכו.
להיות זוכה ורוכש שלימות־האדם, זהו מהדברים אשר מאד קשים, - ועם כל הקושי אשר בהרכישה והקנין, קל הוא מאד להיות אובד זאת, לאחר אשר כבר קנה וזכה.
*
בסוף פרשת כי תבא, אחרי כל וכל )דברים כט, א־ג( "ויקרא משה אל כל ישראל, ויאמר אליהם, אתם ראיתם את כל אשר עשה ד' לעיניכם בארץ מצרים וגו'. המסות הגדולות אשר ראו עיניך וגו'. ולא נתן ד' לכם לב לדעת ועינים לראות ואזנים לשמוע עד היום הזה".
וברש"י, "ולא נתן השם לכם לב לדעת", - להכיר את חסדי הקדוש־ברוך־הוא ולידבק בו.
ועל־זה אמרו ז"ל )רש"י להלן כט, ו( "שאין אדם עומד על סוף דעתו של רבו עד ארבעים שנה" )ע"ז ה:(.
והנה לפלא גדול הוא, היאך זה באמת יתכן כזאת, שלא עמדו על סוף דעתו עד ארבעים שנה, - תלמידים כאלו, דור המדבר, ובודאי בעלי כשרונות טובים, וגם בעלי מדות טובות, וכמו שאמרו ז"ל )מכילתא בשלח; מובא ברש"י שם טו, ב( שראתה שפחה על הים מה שלא ראה יחזקאל בן בוזי וכל שאר הנביאים.
נצייר לנו לכל־הפחות, שכל־אחד מהם היה כמו הגאון מוילנא ז"ל, אשר ידענו את כל נפלאת חכמתו! - ומי הוא הרב שלהם!
וגם הדרך הלימוד! - שלא לימדום חכמות שתלויים בהשערות, רק "אשר ראו עיניך", ראיתם בעיניכם, לא מה ששמעתם.
ואחרי שכבר ראו יציאת־מצרים וכל האותות והמופתים הגדולים, מה עוד היה חסר להם?
בכל־זאת עד ארבעים שנה עדיין לא התלמדו.
אכן נראה מזה לשון התורה, שלא כתוב "לא הבנתם, ולא ראיתם ושמעתם עד היום הזה", - רק "לא היה לכם לב לדעת, ועינים... ואזנים...".
ובודאי אין המדובר על מה שאנו מכנים חכמה ]ידיעה[ וראיה ושמיעה, ]דהיינו עין־גשמית הרואה ראיה־בהמית, ואוזן־גשמית השומעת שמיעה־בהמית[, בזה לא דיברה התורה.
אך ישנה ראיה רוחנית ושמיעה רוחנית, וישנם אברים־רוחניים שבהם הוא אשר רואה ושומע, מריח ומתענג, ממשש ומרגיש וכו'.
כי יש עין רוחניית, אבר ממש, והוא הרואה ממש, אוזן רוחני, אבר ממש, והוא השומע ממש, - והעין והאוזן הגשמיות אינן כי אם סיבה בעלמא, אשר על־ידן רואה או שומע את הדבר־חכמה, אך הרואה באמת הוא האבר־ הרוחני המיוחד לזה, וכן האוזן־הרוחנית היא השומעת באמת את דבר־החכמה.
וזהו "לא נתן לכם לב לדעת, ועינים... ואזנים..." - עדיין לא באתם לבחינת עצמכם, לפנימיותכם ולאבריכם, להיות לכם לב לדעת ועינים לראות וגו'.
כי עד אותה שעה, עדיין לא הוסר הטמטום והכיסוי, האוטם וסותם את פתיחת עצמות־ האברים, מהיותם גלויים ופנויים ומוכנים ומוכשרים ומכוונים לדעת ולראות ולשמוע.
נראה מזה כמה קשה הוא הדרך לקנות החכמה, שאפילו אחרי שרואים אותות ומופתים, כאלה אשר היו ביציאת־מצרים, בקריעת ים־סוף, במתן תורה, ובכל הנעשה עמהם כל הארבעים־ שנה במדבר, עדיין טרם הכירו את ד' כדבעי, עדיין לא הגיעו אל סוד הלב, העינים, והאזנים.
וביותר מבואר שם עוד בתרגום יב"ע, "ולא יהב מימרא דה' לכון לבא למנשי, ברם למינדע, ועינין למירמזא, ברם למחזי, ואודנין לטמטמא, ברם לצייתא, - ואתון נשיתון...
הנה צריך להבין הענין הזה, כי "ד' מעורר ישנים" )נשמת(, וזה פשוט כי אף שהוא־ יתברך מעורר ישנים גם מן שינה־גשמית, בכל־זאת נבין שהעיקר קאי על רוחניות.
וכאשר מימרא דה' נתן להם עיינין למיחזי, היה צריך לפי־זה שיהיו עיניהם כל־כך מאירות, ואזניהם כל־כך שומעות, אחרי ארבעים שנה אשר המימרא־דה' היה כל־כך מנקה את אזניהם, ובכל־זאת על־כרחך עוד "לא נתן ד' לכם"...
נראה מזה מהו נקרא "חכמה" בלשון התורה.
ועוד נראה בזה, מה שאמרו ז"ל )חגיגה טו.( דברי־תורה קשים לקנותם ככלי זהב.
הנה אחרי כל התלמדם ארבעים שנה, ובאופן כזה, בהכנות כאלו, שהוציאום חוץ לישוב העולם, למדבר, ולא ניתנה התורה אלא לאוכלי המן )מכילתא בשלח יז(, ובכל ההכשרות שהכשירו אותם להיות ראויים ללמוד תורה.
יוצא לנו מזה, שלקנות קצת ומשהו מן החכמה, כמה קשה הוא.
ולעומת־זה נתבונן מצד־שני מה שאמרו ז"ל )חגיגה שם טו.( ונח לאבדן ככלי זכוכית.
ומהו תוכן לשונם של חז"ל "ככלי זכוכית", שני דברים, - ראשית כי כלי־זכוכית בהיותו נשבר, לא נשאר ממנו כל מאומה.
ושנית, כי בהיותו שובר כלי־זכוכית, אין צריך לשברו בידים, אלא כאשר אוחזו בידו, הרי בהיותו מרפה את ידו ועוזבו, תיכף־ומיד הכלי הנהו כבר שבור, ובדומה לזה היא התורה־הקדושה.
הלא יכולים לראות זאת גם־כן גלוי מן התורה, ממעשה העגל, היאך שהתורה תובעת )שמות לב, ח( "סרו מהר מן הדרך".
והנה יש מחלוקת בחז"ל )שמו"ר מב, ו( חד אמר י"א יום היו במצב הטוב, וחד אמר שלשה, וחד אמר יום אחד, וחד אמר שאפילו יום אחד לא עמדו, כמו שכתוב )תהלים עח, לו( "ויפתוהו בפיהם", ועל־זה אמרו ז"ל )שה"ש א, יב( נרדי נתן ריחו.
הלא כבר יכולים לראות מזה, כמה אצלינו "נח לאבדן ככלי זכוכית", עד שבהרף־עין ממש, ובהיסח דעת כלשהו, ישבר ככלי זכוכית, ממש ככלי זכוכית, שכאשר ישבר אין לו שום שיור, ואין ניכר שהיה כאן כלי.
*
והנה יוצא לנו מזה למעשה, היות שבמשך זמן האלול ועשרת־ימי־תשובה, שבודאי כל־אחד חשב מחשבות כפי ערכו, וקנה מן המעלות, צריך שידע כי בהיסח־דעת קצת, יאבד כל מה שעמל, כי כן הוא דרך החכמה.
והנה הר"י בלאזר ז"ל, היה רגיל להזכיר בכל מוצאי־יום־כפורים, את המדרש )פדר"א פמ"ו( שהובא ברא"ש )סוף יומא סי' כ"ד(, שביום־ הכפורים רואה השטן שלא מצא חטא בישראל, ואומר לפני הרבש"ע, יש לך עם־אחד בארץ כמלאכי־השרת, יחיפי רגל, אין בהן לא אכילה ולא שתיה, ולא שנאה ועוד, בקיצור: שמדמה אותם למלאכים ממש.
והנה הפליאה בזה, כי הנה יש מליצים אחרים בעד ישראל, ולמה צריך לו, ועוד איך זה בפעם־אחת נהפך מקטיגור לסניגור, הלא די לו אם לא היה מקטרג כמו בכל־השנה, ולא להיות מלמד זכות.
ואמר הוא ז"ל על־זה, כי השטן לא שינה את־עצמו, מה שמשבח כל־כך את הכלל־ישראל, הוא שצריך לו זה למחרתו של יום־הכפורים, לקטרג עליהם קטרוג נורא על שכבר אינם כן...
וזוהי הקטיגוריא היותר־גדולה שלו, כי כמה קשה לאדם 'הלימוד־זכות' שלו, בהראותו כי בכחם להיות גם כמלאכים, אם רק ירצו.
והנה באמת הלא אין טוב מחיים־כאלו שנמצאים בהם ביום־הכפורים, שנעשים בני־חורין קצת מהתאוות והקנאות והשנאות, אף שזה רק לפנים, אבל יהיה איך שיהיה, מכל־מקום מה טוב ומה נעים המצב הזה.
וזוהי הקטגוריא שלו, כי הלא בכחם להיות כן לעולם, רק שהם בעצמם אינם רוצים.
והנה זהו מקור הדין המובא במג"א )סי' תרכ"ד סק"ז( שלמחרת יום־הכפורים צריך לקום בהשכמה להתפלל, שלא יהיה מקום לקטגוריא שלו לחול )עי' א"ר בשם של"ה(.
ריח
ויפתוהו בפיהם - ולבם לא נכון עמו
 ליל שבת־קודש האזינו, בין יום־הכפורים לסוכות תרפ"ה
הנה דבר זה, כל אשר נמצאים פה זמן, חושב אני שכבר למדו זה, לידע שלעניני רוחניות צריך למבין, כמו כשאחד הולך לחנות לקנות מאנופקטור, הרי אינו הולך בלי מבין, אף שהעולם אינם יודעים מזה, שאינם יודעים כלל שלענין רוחניות צריך מבינות, וסוברים שכל־אחד מבין, וכל־אחד יודע מה זה טוב.
והנה בכאן אראה לכם מבינות התורה על ענין־זה, בדרך כלל שמקיף הכל, וגם מה שנוגע לכל־אדם למעשיו עצמו.
מדרך־העולם כשקונים מאנופקטור, המבינות שם אם הסחורה בריאה ומתקיימת.
ובשנים־האחרונות כשהאשכנזים עשו סחורות מנייר, ולמראה־עין לא ניכר כלל, ויש כאלו שנראים כאילו הם משי ממש, ומי שאינו יודע את המבינות, לא יבחין בשום אופן, אבל המבין, יקח בידו ויבחין, אם יקרע, אז ידע כי זה לא מהסחורות הטובות, שהוא רק נייר.
והנה המבינות הפשוטה, זה יכול כל אדם להבחין, עד שגם האיכר מן הכפר יודע זה, אבל יש גם סחורות־כאלו שניתן לטטעות בהם, כי לכאורה הם מתקיימים וחזקים, ועל־ זה צריך למבין־מומחה, שיוכל לחקור את אופן האריגה, ממה נארג הבגד, והאם האריגה איננה לקויה, אשר כשלובשים את הבגד איזו תקופה־קצרה, תיכף האריגה מתפרקת, - אבל סוף־סוף המבינות אינו רק אם מתקיים, ואם מתקיים אז יודע שהוא טוב.
כן הוא גם ברוחניות, ביראת שמים, מסרה לנו התורה סוד זה, שנוכל להבין על כל ענין מהו אמיתי וטוב, הבחינה על־זה הוא: מתקיים! ואם לאו, יהיה מה שיהיה, אף שנראה שהוא טוב, אבל אין זה רק נייר.
והנה על הבורא אומרים )אחר ק"ש בשחרית( "ומלכותו ואמונתו לעד קיימת, ודבריו חיים וקיימים לעד ולעולמי עולמים".
והנה דבר־זה מקיף את כל הבריאה בכללה ופרטיה, כמו שאמר דוד־המלך ע"ה להבחין בין מעשי צדיקים ובין מעשי רשעים, )תהלים צב, ז( "איש בער לא ידע...", כי הוא לא ידע את סוד המבינות, "בפרוח רשעים", אף שנראה שפרח, ויש גם הצלחה, אבל סוד הדבר שהוא רק "כמו עשב" שאינו מתקיים, רק "להשמדם עדי עד", אבל במעשי הצדיקים נאמר )שם צב, יג־טו( "צדיק כתמר יפרח... עוד ינובון בשיבה...
כמו"כ נראה היאך שמבין־גדול מדבר אודות הכלל־ישראל, ובמה הוא מכיר את כחו, שאמר )במדבר כג, ט( כי מראש צורים אראנו ומגבעות אשורנו", ופירש"י ז"ל שם "שאני רואה אותם מתחילת שרשיו שהוא חזק כסלעים וכגבעות הללו" שאין לנתקם בשום אופן.
והנה אף שגם באומות־העולם גם היו גדולים, כמו למשל בבלעם ובלק )במדבר כב, מ; כג, כט( שבנה מזבחות, ואמר לבלק שיתייצב על הקרבנות, נראה מזה שבודאי היו גדולים, וידעו גדולות ונצורות, וכן גם מצינו באבימלך )(, וכן כמה גדולים.
והנה הדבר הוא שכולם היו מעבדים סחורות, אבל רק נייר, והבחינה היא שאין להם קיום, אבל לא כן בכלל־ישראל, כמו שכתוב )שה"ש ח, ט ובמדרש( "אם חומה היא" זה אברהם באור־כשדים, "ושדי כמגדלות" זה חנניה מישאל ועזריה, - זה הבחינה של הכלל־ישראל, שחזקים כחומה, ושלא לזוז בשום־אופן ממקומם.
והנה על־דרך־זה נבין את החז"ל )שמו"ר מב, ו( גבי חטא העגל, חד אמר כ"ט ימים היו עם הקב"ה, וי"א יום חשבו היאך לילך ולעשות העגל, וחד אמר י"א ימים היו עם הקב"ה, וכ"ט ימים חשבו בעגל, ור"מ אמר שאפילו שעה־אחת לא היו עם הקב"ה, כמו שכתוב )תהלים עח, לו( "ויפתוהו בפיהם".
והנה מנין ידע זה ר"מ, לבטל את כל הקבלת־התורה, וכל הנעשה־ונשמע, אבל זהו סוד המבינות, שאחרי שסרו מהר, כיון שלא נתקיים, זהו סימן שזהו נייר.
]אבל אין להבין זה בפשטות, כי סוף־סוף הנעשה ונשמע היתה מדרגה גדולה, והלואי שנזכה לחלק קטן־מן־הקטנים של "ויפתוהו בפיהם", - ומה שאנו מדברים הוא בלשון החכמה[.
והנה בכלל מבהיל הדבר, בהיותם בעצם הדביקות, ובעצם הקדושה והטהרה בעמדם בהר סיני, שהוא המצב הנבחר של העם הישראלי, בכל־זאת אמרו על־זה חז"ל שהיו מחשבים בעגל.
והנה כן מצינו דרך התורה, שמצינו )פסחים סו:( באליאב שהיה ראוי למלוכה, רק בשביל שכעס, בשביל כן מאסו הקב"ה.
והנה לפי חשבון, הלא מעשה זה של הכעס היתה בכמה שנים אחר המשח דוד, ולמה נמאס, אבל זהו רק ידיעת התורה, כי כעס לא כמו שאנו חושבים כי רק כשהוא כועס אז המדה שולטת בו, אך שהמדה היא בו גם מקודם, והתורה בידעה זה, כבר יודעת כי סוף המעשה לבוא.
כן הוא ממש גם בעגל.
והנה להבין זה, יוכל מי שיש לו כשרון, בשעת התודותו ובכיותו באשמיו, מהו זה בידעו שלמחר כבר הוא ישכח הכל, - זה יכול גם־כן להבין את הענין הזה, שבשעת קבלת־התורה ואמירת "נעשה ונשמע", ובעצם ההתדבקות קראה התורה על־זה "ויפתוהו בפיהם".
והנה הכלל הזה שמסרנו, צריך לכל אדם לדעת.
ריט
ג' יסודות לאחר יוהכ"פ
 מוצאי יום־הכפורים, י"א תשרי תרפ"ו
להבין ענין עבודתינו לאחר יום־הכפורים, נבין במשל זה, בעת שמצב־הגשמי בעולם רעוע מאד, והמשבר גדול, בעת שאין ממש מזומנים, והיה נראה שאין העולם יכול להתקיים, והמסחר היה נופל, - מה מקיים את המסחר? - זה שהעולם משתמשים בהקפה, הסוחר־הגדול לוקח בהקפה ובשטר־חוב, וגם הוא מוכר להסוחרים־הקטנים בהקפה, וכן נתקיים העולם.
כן בענין יום־הכפורים שלנו, צריך לנו להבין כי כל עבודתינו ביום־הכפורים היה רק על הקפה, לא באנו במזומנים אפילו רק עם פרוטה אחת, אילו באנו עם כל גדרי התשובה, היינו עם חרטה גמורה וכו', אז היה נקרא זאת שבאנו במזומנים ליום־השוק הגדול, אשר רק אז הוא "היריד", ומי שלא קנה שום־דבר ביום־הגדול הזה, אז לא יקנה ביום־אחר, אבל מחסדי השם־יתברך, למען קיום העולם, הוא נותן סחורה גם על הקפה, ומהו הקפה? - קבלה גרידא, בלא חרטה אפילו, אף כי עוד לא בא למדריגת התשובה עם חרטה, יכול גם־כן לקנות סחורה, והיא הסליחה ביום־ הכפורים, וכל שאר מיני הצלחה אשר יום־ הכפורים חונן אותנו, ורק בקבלה גרידא.
בכלל מצינו שהרמב"ם סובר דרך התשובה בקבלה מקודם, שכתב )ה'־תשובה ב, ב( ומה היא התשובה? הוא שיעזוב החוטא חטאו ויסירנו ממחשבתו, והביא הפסוק )ישעיה נה, ז( יעזוב רשע דרכו.
ואחר־כך סידר שנצרך גם־כן חרטה, להתנחם על שעבר, והביא הפסוק )ירמיה לא, יח( כי אחרי שובי נחמתי.
ולא כהרבינו־יונה, אשר רק )בשע"ת א, יא( במדריגת האיש המתייצב על דרך לא־טוב תמיד וכו', וכל עת אוהב הרע וכו', אמר, כי ראשית תשובת האיש־הזה לעזוב דרכו ומחשבתו הרעה, ולהסכים לקיים לקבל עליו וכו', ואחר־כך יתחרט על עלילותיו הנשחתות וכו', - היינו קבלה קודם חרטה.
יוצא לנו יסוד, שהקב"ה חנן אותנו ביום־ הכפורים, על־מנת לשלם לו אחר יום־ הכפורים, - זהו יסוד אחד.
יסוד־השני הוא, שאי־אפשר בשום־אופן לרמות אותו כביכול, היינו שהוא הנהו סוחר מנוסה, ונושא ונותן באופנים שיהיה מובטח, וכמו שמצינו בחז"ל )( כי בעת קבלת־התורה בקש הקב"ה ערבים לישראל, שיערבו אותו שישמרו את התורה, ואמרו אבותינו יערבו, אמר, אברהם יש לי עליו, שאמר )בראשית טו, ח( "במה אדע", יצחק, שהיה לו בן רשע, יעקב, שאמר )ישעיה מ, כז( נסתרה דרכי מהשם", אמרו יבואו הנביאים, ענו אותם )ירמיה ב, ח( "הרועים פשעו בי".
יסוד מבהיל הוא, וכמו שאמרו חז"ל במשל על־זה, והוא שהקב"ה ענה אותם ערבך ערבא צריך, אברהם שקיים את כל התורה, ואפילו־הכי בעד חטא "במה אדע" שאיננו מבינים את מהות החטא, ובזה נעשה אברהם־ אבינו בלתי־נאמן לגבי הקב"ה, והוא משום שהקב"ה הוא סוחר אמיתי, שמבטיח את סחורותיו באופן בטוח.
עד שערבים נעשו תינוקות שאינם חייבים לו כלום, והם יוכלו להיות ערבים, וכן עשה, נתן את תורתו בערבות נאמנה, מפי עוללים ויונקים יסדת עוז וכו'.
בכן יסוד שני לנו, אשר בעת הקבלה הקב"ה מביט מן השמים תעלומות בני־אדם, לראות אם הם מקבלים בנאמנה, אפילו זאת שהמקבל בעצמו אינו יודע את תעלומותיו, ואצלו נראה שהנהו מקבל באמת, אבל הקב"ה הנהו יודע רזי עולם ותעלומות סתרי כל חי, התעלומות מהנסתרים הנהו יודע, ואם־כן אי אפשר לרמות סוחר־מבין כזה, "אתה חופש כל חדרי בטן", אין אף חדר־אחד מן הבטן שאין אתה חופש אותו, ... בכל חדר מכל אלפי חדרים, "ובוחן כליות ולב", היינו גם אי־ אפשר להטמין ממנו בהכליות, והם בהכותלים, בכל מקום חופש ויודע.
ואמנם מה שנוגע לנו נאמר, שלא די שהקב"ה יודע התעלומות, אלא גם אנחנו בעצמינו יודעים את תעלומותינו, והננו בגדר סוחרים שמנסים בתחילה לרמות את המוכר, ויודעים המה בתחילה שכאשר יבוא זמן־הפרעון, לא ישלמו.
וכן גם אנו, יודעים לכתחילה שאחר יום־ הכפורים לא נשוב מן דרכינו, ורק אנו מבטיחים אותו, בכדי להשיג ממנו הסליחה לסחורת יום־הכפורים.
אבל מהאמור נראה שאי־אפשר לרמות אותו, אינו נותן את סחורתו בכדי, ואם חושבים אנו מתחילה על־מנת לחטוא שוב, בזה האופן לא סחרנו מאומה.
ונאמר כעת מה שאמר הרמב"ם )שם ב, ב( אודות התשובה, שתהיה כזאת עד שיעיד עליו יודע תעלומות שלא ישוב לזה החטא לעולם.
ובלחם־משנה הקשה, היאך תהיה העדות, הלא האדם הנהו בוחר, ובזה הוי העדר הבחירה.
ולפי דברינו נאמר, אין־הכי־נמי שאחר־כך הנהו בוחר, שיוכל גם לא לקיים, אבל לכתחילה צריך להיות מסחר אמיתי, והיודע תעלומות יעיד שעשה את מסחרו באמיתיות, ולא היו לו כונתו רעות, וגם ניחא שהרמב"ם נקט "יודע תעלומות", והיה לו לומר שבח אחר על הבורא־עולם, אלא שאמר זאת מטעם יודע תעלומות.
ועוד יסוד שלישי נצרך לנו לידע, כשם שבדרך־העולם כשאחד לוקח סחורה על שטר־חוב, ואחר־כך כשהגיע זמן־הפרעון ומאיזו סיבה ואונס שיהיה לא שילם בזמנו, ... בזה אבד הנאמנות על להבא, ואם הלוקח בעל־שכל, יודע ומשתדל בכל כחותיו שלא לעבור הזמן, מטעם שיודע כמה יסבול מזה אם יאבד הנאמנות, כן בענינינו על־כל־פנים כל מה שאחד מקבל עליו ביום־הכפורים, - ומזה נראה שעיקר יום־הכפורים הוא אחר יום־הכפורים, יען שביום־הכפורים לא עשינו כלום, רק שהבטחנו שנשלם, וביען שבמזומנים לא באנו אף עם פרוטה אחת, צריך לנו להשגיח שעכ"פ נהיה בני שילום.
וכמו דאיתא בחז"ל עזשאה"כ )( הקרב את בני לוי וכו', וגם אמרו )שבת קיד: ועוד( "כהנים זריזים הם", ומטעם־זה לא גזרו שבות במקדש, ומטעם אשר כל בני־ישראל בעגל אבדו הנאמנות, וכתיב )תהלים קא, ו( "עיני בנאמני ארץ", איום ונורא היסוד הזה, הכלל־ ישראל יצאו מגדר נאמנים, ונפסקו )( הזר הקרב יומת, בגדר זר, ואינו שייך כלל למקדש, והוא מטעם אשר אחרי קבלת־התורה, שבודאי קיבלו בנאמנות על־מנת לקיים, ואפילו־הכי בעד זה הקטנות לכאורה, ההטעיה במעשה העגל, בעד זה אבדו הנאמנות אצל השם־ יתברך, ורק הבני לוי, זכו להיות קרובים להשם־יתברך, ויצא מזה יסוד לאדם, לעבוד בכל השנה להיות בר־תשלום, ותיכף לאחר יום־הכפורים שקיים הבטחתו, ואם יקיים אז נעשה נאמן, ויוכל להבטיח עליו על להבא גם־כן, ולעשות אתו מסחרים, ואם ח"ו לא יהיה בן־תשלום, אז מאבדין הנאמנות, ופוסקין מלעשות אתו מסחרים.
אלו הם הג' יסודות, יסוד הא' שהקב"ה נותן בהקפה, יסוד הב' שהנהו סוחר מבין תעלומות, והאחרון להיות משלם היאך שיוכל, אך על־כל־פנים יראה את כוחותיו בתשלומין.
רכ
בחינת יוהכ"פ - לא הביט און ביעקב וגו'
 מחרת יום־הכפורים תרפ"ט
"עמי, זכר נא מה יעץ עליך בלק מלך מואב, ומה ענה אותו בלעם בן בעור וגו', למען דעת צדקות השם" )מיכה ו, ה(.
כדי להבין ענין הפליאה הלזו ד"מה ענה אותו בלעם", - שהלא בצדק צעק בלק )במדבר כג, יא( "לקוב אויבי קראתיך, והנה ברכת ברך", היינו שמאויב נהפך לאוהב.
ובאופן שלבסוף צעק )שם כג, כה( "גם קוב לא תקבנו, גם ברך לא תברכנו", והלא זה בודאי אפשר לו לקיים, בשעה שראה שאין רצון ה' לקלל, והי' לו אפשר להיות נייטראל, ולא לברך את שונאיו, שגם יונה הנביא )יונה א, א־ג( בעת שהי' דבר־ה' נגד רצונו, ברח תרשישה מלפני השם.
ורואים אנו ג"כ, שבלק נסה להחליף את המקום, אולי משם תקללנו, ואפילו־ הכי מכל המקומות ראה בלעם רק צד הטוב ובירך את העם.
אמרו על בלעם )ברכות ז. סנהדרין קה: ע"ז ד: שם כד, טו( "ויודע דעת עליון, שהיה יודע לכוין את השעה שהקב"ה כועס בה, ובזה שאמר )שם כג, ח( "מה אקוב לא קבה קל, ומה אזעום לא זעם השם", ואף ש"קל זועם בכל יום" )תהלים ז, יב(, מ"מ כיון את השעה של מדת־הרחמים, לא זעם ה'.
שצריך לנו להבין, שבעת שמדת־הרחמים שולטת, הוי כאילו יתר המדות של מידת־הדין כאילו נאבדה, ובמדת־הרחמים לבד אז אפשר לזכות בכל, וכאילו שאין כל עוונות והפשעים.
ובאופן שגם היצר־הרע מתפייס בעת הזו של מדת־הרחמים.
וזהו ההסבר, אשר אף שבלעם שונא ישראל, והיה רצונו שלא לברך, ובודאי ראה מטעם זה צד החסרון, וכפירוש התרגום־יונתן )שם כד, א( וישת אל המדבר פניו, אל מעשה העגל, למדכר עליהון עובדא דעיגלא דעבדו תמן.
ואפילו־הכי בשעה שלא זעם ה', בעת שמדת־ הרחמים שולטת, ומדת־הדין נתבטלה, ובאופן שכל הרע נתבטל, ונהפך כולו לטוב - גם בלעם השונא נהפך כולו לאוהב, ובאופן שראה כולו מעלה, וכל החסרונות נתבטלו; כיון שלא היה זעם למעלה, לא היה באמת זעם אצלו, ונשתנה אותו הבלעם שינוי טבע ממש; מפני שכזה היא השעה, שבעת הרצון מתבטלים כל החסרונות והחטאים, כאילו אינו משים לב כלל עליהם.
וזוהי התמיהה: "עמי, זכר נא מה יעץ עליך בלעם", וזהו "למען דעת צדקות ה'".
ובאופן־זה נבין ענין יום־הכפורים, איתא בפרקי דר"א )פמ"ו( שביום־ הכפורים בא השטן ואומר: רבש"ע, עמך ישראל דומים למלה"ש, יש לך עם בארץ כמלאכי־השרת בשמים וכו', מה מלאה"ש יחפי רגל, אין בהם אכילה ושתיה, שלום מתווך ביניהם, - אף ישראל, והקב"ה שומע עדותן של ישראל מן הקטגור שלהם, ומכפר.
ובהנ"ל נבין זאת, מטעם שיום־הכפורים כולו רחמים, וזוהי השעה של "לא זעם השם", ואין מדת־הדין שולטת, ואזי נהפך השטן, והוא היצר־הרע - האדם עצמו - נהפך כולו לטוב, ואינו יודע כלל מרע.
וכזאת רואים אנו בנסיון, שביום־הכפורים, האדם הנהו ממש אחר, והנהו מוחל במחילה גמורה לכל, ובאופן שאפשר לו ליקח את שונאו ולנשקהו, באמרו מה היה בינינו? והנהו כולו אוהב.
ביום־הכפורים יש להרגיש גם־כן שממש נשתנה אז הטבע, שאין יצר־ הרע שולט, ולכן מה שמבינים אז יותר הטוב, ושורר שלום, הוא אך ורק מפני זה, וממילא נופל הברכה, כמו בבלעם שהוכפה לברך.
למעשה נצרך לנו זאת לזכור, שביום־הכפורים הי' ממש לאחר, בין ב"בין אדם לחבירו", בין ב"בין אדם למקום", ושאתמול אמר באמת כל הוידוי, ואת כל ה"אשמנו" וה"על חטא", וזהו רק סמנים מהאלף־בית, וכל חטא וחטא הנה באמת בא"ב בפנ"ע, וא"כ באמת אומר: "הרי אני ככלי מלא בושה וכלימה", ובודאי שמקבל באמת: "יה"ר שלא אחטא עוד", באופן שמבין כי למה לי זאת.
ולמחרת־יום־הכפורים בעת ש"קל זועם בכל יום", ושוב נברא היצר והשטן וכל הרע, אין לו עצה אחרת כי־אם לזכור תמיד מיום־הכפורים, שאז הי' איש אחר!
ולזה הובא בספרים, שתכלית כל השנה יום־ הכפורים, וכמו מעלי שבתא ואחר שבתא, כן בחצי שנה הראשונה צריך לו לזכור מיום־הכפורים העבר, ובחצי השני' מיום־ הכפורים הבא, באופן שצריך לו לזכור שכל השנה הנהו רע, ושביום־הכפורים הבא יהיה שוב לאחר, ויהיה טוב, ואח"כ חוזר חלילה, וזהו ענין יום־הכפורים הכללי.
ובאופן־זה נבין מה שהובא בספרים שישנן מעין יום הכיפורים, והוא כל ערב־ שבת וערב־ראש־חדש וכו', וזו תהיה עבודתו בכל השנה, להתוסף מענין יום־הכפורים, ובפרט אחר הוא תשובה שהוא אחד מחלקי כפרה, ונחשבת ליום־הכיפורים.
רכא
המשך בחינת יוהכ"פ בכל השנה
 יום ד' י"ב תשרי תרצ"ג
לאחר יום־הכפורים אדם מרגיש את־עצמו מעט בן־חורין, כי נשתחרר במקצת ממדותיו הרעות, כמו מקנאה שנאה וכיוצא־ בהן, - אין זה כי אם אות־נכון על קדושת יום־הכפורים, שיומא קגרים שיתרומם כל־ אחד מישראל לפי ערכו, - וזה מחייב שישתוקק האדם מיד אחרי יום־הכפורים לעוד יום־כפורים נוסף, בהכירו את התועלת שהשיג מיום־כפורים העבר.
והנה הכוזרי )ג, ה( הרי כתב, שבאמת הסדר כך הוא, כי בעת התפלה האדם מתטהר ומתכבס ומתנקה מכל עכירות־וקדרות שנתקבצו על נפשו, שבכל־יום־ויום הג' זמנים של תפלה הוא "לב הזמן", וכמו הסעודה שבמשך כמה־שעות מוכרח הוא לאכול עוד־ הפעם, כן התפלה אף שמרוממת את הנפש, אך במשך היום בהפגשו עם נערים ונשים ורעים, שנשחת על־ידי־זה תועלת התפילה, מוכרח הוא לתפילה חדשה, - ]כי צריכים לדעת שנשים ונערים אינה תפילה, דאס איז ניט געדאוונט[, - ואף גם זאת נשאר עדיין אצלו משהו "מותרים מקדירים", ולכן יום השבת בכל שבוע מנקהו, ומה שנשאר עוד בו גם אחר הנקיון דשבת, מכפר ראש חודש, שהוא "זמן כפרה לכל תולדותם", ובכל־זה נשאר עדיין אצלו גם לאחר כל האמצעים הללו, עד שנשתנה הוא לג' רגלים, ובכל־זאת עדיין עתיד הוא ליום כפור, שאז משיג כפרה שלמה על מה שלא הספיקו אלו האמצעים לנקהו.
נמצא שבאמת יש לאדם יום־כפור בכל יום ויום, ובכל שבת וראש חודש ורגלים, - ואזי שייך שיחול יום־כפור על מה שאלה הנ"ל אין בכחם לכפר, - לאפוקי אם האדם לאחר יום־כפור לא ישתוקק ליום־כפור אחר, ולא עושה על זה הסדר שכתב הכוזרי, אין שייך אצלו לומר שיו"כ יכפר על עוונותיו, כי באמת אין מספיק ביו"כ לחוד לכפר על כל השנה כי אם בסיוע אלו האמצעים הנ"ל בכוזרי.
והנה אמר הכתוב )קהלת ט, ח( "בכל עת יהיו בגדיך לבנים", ופירש הרבינו־יונה )שע"ת ב, טו( כי לובן־הבגדים משל על נקיות הנפש בתשובה, שתשובה היא כיבוס הנפש מן העון, שאדם ממש מכבס את הכתמים )הפלעקין( שנעשו בו, כענין )ירמיה ב, כב( "אם תכבסי בנתר, ותרבי לך בורית, נכתם עונך", וכענין )ירמיה ד, יד( "כבסי מרעה לבך".
ודרך משל, כבסים )'וועש'( שעדיין לבנים, אלא שאינם עדיין צחים וזכים, - כשמכבסים בנתר ובורית במים - מזדככים ומתלבנים מאד, אבל אם אחד יקח וישליך ב"וועש" הללו חתיכת בד, שמגועלת כל־כך ברפש וטיט, עד שיכולים עם אתים להסיר את הבוץ מזה )מיט רידלעס אפשארן די בלאטע מזה( ואין ניכר כלל אם יש כאן בד )לאייווענט(, איך יאמרו שבוואשן יספיק לזה...
וכמו"כ אצל מי שייך יו"כ, מי שעדיין היה קודש קדשים, אלא שלא היה שם צח מצוחצח בתכלית, אבל מי שהוא מגואל כל־ כך, עד שהוא עפר ממש, איך שייך לכבסו בעפר ובורית.
ולעיל )שע"ת א, ט( כתב, כי מדריגות רבות לתשובה וכו', ואמנם לכל תשובה תמצא סליחה, אך לא תטהר הנפש טוהר־שלם, להיות העונות כלא היו, זולתי )בכיבוס הגמור( כאשר יטהר האדם את לבו, ויכין את רוחו וכו', וכענין הבגד הצריך כיבוס וכו', לפי רוב הכיבוס יתלבן.
נמצא שסו"ס בלאטע אם משליכים למי־ רחצה של וועש, נמי סו"ס נפגם מעט הגיעול, ולכן גם אצלינו יו"כ פוגם מעט הבלאטע, ולכן צריכים להשתוקק ליום־כיפור חדש, ואזי יהיה לו היכולת פראווען יום־כיפור בכל יום־ויום, וכמו שכתב הכוזרי )הנ"ל(.
והנה תנן )יומא פה:( האומר אחטא ואשוב, אחטא ואשוב, אין מספיקין בידו לעשות תשובה, ולהלן בגמ' )פז.( פריך, למה לי למימר אחטא ואשוב אחטא ואשוב תרי זימני, ומשני, כדרב הונא אמר רב וכו' כיון שעבר אדם עבירה ושנה בה, הותרה וכו' נעשית לו כהיתר.
והנה אם )הלאגיק מחייב( הסברא גוזרת שפעם אחד סגי, וכדפריך ל"ל תרי זימני, מאי קמשני "כדרב הונא" דאם עבר ושנה נעשית לו כהיתר, למה לי תרי זימני, ועוד מאי דמיון הוא לרב הונא, התם קעבר, והכא עדיין לא עבר מידי, דבזה שאומר אחטא ואשוב עדיין אין כאן שום חטא.
אבל באמת הביאור בגמרא כך הוא, דמי שעובר עבירה ושנה, הוה כאומר אחטא ואשוב, כלומר דלא מיירי באמר בפירוש אחטא ואשוב, אלא שעובר ב' פעמים, ובזה שמתאחר מתשובתו, כמ"ש הר'־יונה )שע"ת א, ה( כי המתאחר מן התשובה - תשובתו קשה, וכמשאחז"ל )קידושין מ.( כיון שעבר אדם עבירה, ושנה בה, נעשית לו כהיתר, נמצא כי בעבורו ב' פעמים הוה כאומר אחטא ואשוב.
ובזה יתיישב מה דהרמב"ם )תשובה ד, א( מייתי רק האומר אחטא ואשוב, ומקשה הלח"מ, דהא משמע בגמרא דבעינן שיאמר ב' פעמים אחטא ואשוב, והלח"מ בעי למימר דהרמב"ם הוקשה לו דלכאורה הא הוי פלוגתא דמתני' וברייתא שם, ע"ש.
אולם לפי מש"כ א"ש היטב, והוא דלא מיירי אלא בחוטא ב' פעמים, דעי"ז אין מספיקין לעשות תשובה לו, מטעם שנח לו החטא, וכמו הטעם במה שהביא הרמב"ם )שם( שכ"ד דברים מעכבים את התשובה יען היותם קלים מאד להחוטא, ואינו מתעורר לתשובה, ולכן כתב הרמב"ם רק "האומר אחטא ואשוב" רק פעם א', כי גם בגמ' לא מיירי דאומר ב"פ, אלא כלומר דחוטא ב' פעמים, ועי"ז מתבטא האחטא ואשוב.
וגם מה דתנן שם )פה:( האומר "אחטא ויה"כ מכפר, אין יהכ"פ מכפר", נמי מיירי בחוטא ב'־פעמים, וכמש"כ התוי"ט )שם בפ"ח מ"ט(, והיינו שלא אמר מעולם "אחטא ויוה"כ מכפר", אלא שממילא הוי כאילו אמר אחטא ואשוב ויו"כ מכפר, דעי"ז דחזינן כאילו אמר הכי, אין מספיקין בידו לעשות תשובה, דבכחות הנפש נצטייר "אחטא ואשוב" עי"ז שחוטא ב"פ, מכיון שלא שב על חטאתו שחטא.
ואם חוטא ב"פ, אזי לא נדע בעצמנו על מה יתבעו.
ובאמת אם יבא האדם לדין, ויראו לו שאמר "אחטא ואשוב", יאמר שמעולם לא אמר כזאת, אבל באמת בכחות הנפש מונח ה"אחטא ואשוב".
וכן מצינו שהכתוב )דברים ט, ו־כב( תובע מישראל, "זכור את אשר הקצפת את השם אלקיך במדבר וגו'. ובחורב הקצפתם וגו'. ובתבערה ובמסה וקברות התאוה מקציפים הייתם את השם", וחושב שם ד' עבירות שעשו ישראל במדבר, ומסיק )בפסוק ו'( "כי עם קשה עורף אתה", ומפרש בספורנו )פסוק ז'( והראיה על היותך עם קשה עורף, כי הנה חזרתם להקציף פעם אחר פעם, ככלב שב על קיאו, אע"פ שבכל־ פעם ראיתם את מוסר ד' אלקיכם ואת גדלו.
כי כל זה הוא בכחות הנפש, שבחטאו ד' פעמים הוא "קשה עורף", כי לולא זאת היאך לא שב מחטאיו.
נמצא שבחטאו ואומר יום־הכפורים מכפר, אין יום־כפורים מכפר, אלא צריך להזהר מכל חטא, כי אם יחטא ב' פעמים, הוא כבר כאומר: אחטא ויום־הכפורים מכפר, ואין יום־הכפורים מכפר ח"ו.
רכב
המשך בחי' יו"כ של פסיקת הזוהמא, בפשפוש ומשמוש במעשים
 יום ה' י"ג תשרי
אחז"ל )עירובין יג:( שתי שנים ומחצה נחלקו בית־שמאי ובית־הלל, הללו אומרים נוח לו לאדם שלא נברא יותר משנברא, והללו אומרים נוח לו לאדם שנברא יותר משלא נברא, - נמנו וגמרו נוח לו לאדם שלא נברא, ועכשיו שנברא, יפשפש במעשיו, ואמרי לה ימשמש במעשיו.
צריכים להבין אם באמת נוח לו לאדם שלא שנברא, וכמו שהסכימו בית־שמאי ובית־הלל, והיינו מפני שהאדם קרוב לרע, וסכנתו עצומה, ורעתו קרובה מהצלתו, אם־כן איזו עצה היא מאי דמסקי "ועכשיו שנברא יפשפש במעשיו או ימשמש במעשיו", היינו שיהא צדיק, היה להם לומר שישמור השבת וכיוצ"ב, ומאי רק "יפשפש או ימשמש במעשיו" שנקטו, אשר זוהי מדת הזהירות, מהו ההבדל בין זהירות לקדושה או נקיות.
והנה בקבלת־התורה היה ביטול הרע, וכדאיתא בחז"ל )שבת קמו. יבמות קג: ע"ז כב:( "ישראל שעמדו על הר־סיני, פסקה זוהמתן", ואיתא )עי' נפה"ח א, ו בהגה( כי כאשר חטאו בעגל חזרה זוהמתן.
וסוברים אנו שאין לנו עסק אלא אם פסקה או חזרה אז, - שבקבלת־התורה היה ביטול הרע, אין יצר־הרע, ואחר־כך שחזרה זוהמתן שוב צריכה היא למשול, ויש לה היכולת )להיות הומה?( עד כמה שתרצה.
אולם זהו טעות, כי האדם עומד תמיד תחת מצבים ומקומות שונים, ויש לו לאדם בכל יום ויום תקופות של "פסקה זוהמתן" ו"חזרה זוהמתן", וכמו שנבאר.
דוד־המלך אמר )תהלים קיט, פ( "יהי לבי תמים בחוקיך", ואחז"ל )שמו"ר יט, ב( כי אמר דוד, רבון העולם, כשאני עוסק בחוקיך, ]כאשר אנכי הולך ללמוד[, לא יהא רשות ליצר־ הרע להציץ בי, - הלא שיש יכולת להחבא מפניו שלא יציץ, שיש מקום שאין עליו חלות היצר, לא יגור אתו, בסביבתו ורשותו, שום כל רע, אף לא הבטה כל דהו של היצר.
]ובזה נכלל סוד גדול ורם מהו ענין "תמימות", שמהותה ומציאותה היא שאי־אפשר שיהיה בה שום התדבקות וחלות של דבר־אחר, - אך ורק "אין עוד"! - דב"יהי לבי תמים" שם מן הנמנע שתהיה גם הצצה כל דהו של היצר.
וזהו דרגת ביטול הגוף לגמרי, עד כדי התפשטות הגשמיות, שהגוף עצמו בכל כחותיו וטבעיו בטל לגמרי, שלא ישמיע הגוף שום קול, ולא תהא שום תנועה וריחוש של הגוף, אלא הגוף עצמו בכל רמ"ח אבריו משועבד לגמרי, עבד מסור לאדוניו, דבוק ומחובר כולו לבורא־יתברך, והוא עצמו נהנה מזיו השכינה, ז"א שהגוף עצמו ממש יהיה "אין עוד מלבדו"[.
כן איתא בנח )ב"ר לו, ג( בשעה שהיה הולך ליטע כרם, אפגע בו שידא שמדון, אמר לו, הזהר שלא תיכנס בגבולי, - אלמא שיש גבול ליצר־הרע, ושיכולים להיות מוגבל ממנו, שלא יהיה לו שייכות עם היצר־הרע, ושאין לו עסק עם הרע.
כמו־כן כותב הרמב"ם )הקדמה לסדר זרעים( כי לולא המשתגעים לא היה קיום לעולם, - אלמא שקורא להם הרמב"ם משוגעים, ויתכן שיהיה במצב כזה אשר כל בעלי הכבוד וכיוצ"ב יחשבו בעינו כמשוגעים.
וכמו שאחז"ל )אבות ד, ב( ובורח מן העבירה, - אלמא שיש מקום לברוח מן העבירה, ולהיות במצב שאין שם עבירה.
וגם הרא"ש )א"ח סי' ס"ג( כותב, אל תשיב למחרפיך ולמבזיך, ]כי בדיבורם אתך[ תשים יד לפה, ושתוק, ]עשה עצמך כאלם[, פן יחם לבבך, - אלמא כי בלא יחם לבבו אין לו להתיירא פן יכעס וכיוצ"ב, כי הוא רחוק מחטא, ואין היצר־הרע שולט בו אז.
וכן הבדידות, כי הרמב"ם )עי' הלכות דעות ו, א( כתב, כי הלכו למדבריות כדי להתרחק מן החטא.
- כי בהיותו בבדידות אין היצר שולט עליו.
וגם לוצאטו כתב )דרך־עץ־החיים( כי ידיעת האמת מחזקת הנשמה, ומרחקת ממנה היצר ודאי וכו', ואילו היתה הידיעה רחבה, ועומדת על לב בני אדם ]נגד עיניהם[, אזי לא היו חוטאים לעולם, אך לא היה אפילו היצר קרוב אליהם ושולט עליהם, כמו שאינו שולט במלאכים, - הרי שאז אין היצר שולט כלל.
נמצא שמכל הנ"ל רואים אנו, שיתכן שיש מקומות שאין היצר חל עליהן.
וזהו פסקה זוהמתן בהר סיני, - כי אין הביאור שנתבטל היצר־הרע, כי אז לא היה חוזר אצלם אחר־כך, - אלא הכוונה שנמצאו במצב כזה שלא היה שולט בהם היצר, וכמו שאמרו )אבות ו, ב( על מה שהכתוב )שמות לב, טז( אומר "חרות על הלוחות", אל תיקרי חרות, אלא חירות, שהיו בני־חורין מן היצר, וזהו פסקה זוהמתן, כי מכיון שפסקה זוהמתן לא היה שולט, וכשחטאו שוב שולט בם היצר, ולכן חזרה זוהמתן.
וזה כוונת חז"ל )עירובין יג:( נוח לו לאדם שלא נברא, - כי באמת צריך להבין איזו מין מחלוקת היתה בין בית־שמאי ובית־הלל, אם נוח לו לאדם שנברא, או לא נוח לו, וכי את מי שואלים אם נוח לו, והאם זהו עסק שלהם, וכי נחלקו אם הקב"ה עשה יפה, או לא?
וצריך להבין שמחלקותם נוגעת לנו למעשה, אם על־פי דרכי התורה נוח לו שנברא, ומדרכי־התורה רשאי אדם לנהוג במעשיו ודרכיו בחסד ורחמים, שזה קל מאד, או שעל־פי דרכי התורה צריך להתנהג בדין, להיות הולך על החוד, - כי בהיותו קרוב לרע על־ידי היותו במדת־הדין, וכמבואר למעלה שזהו בגדר "שבור את החבית ושמור את יינה", וכמו שאמר הסבא ז"ל, לכן נוח לו שלא נברא.
כי אילו היה במדת החסד, אזי ודאי היה נוח לו שנברא, כי שם כר נרחב להזהר, כי שם אינו קרוב כל־כך למדת הדין, שגובלת עם הרע והסתר־פנים.
אבל "עכשיו שנברא", ונמצא במדת־הדין, עדיין יש עצה בידו בידו "למשמש במעשיו", ועי"ז יהיה בכלל "באו ונחשוב חשבונו של עולם, הפסד מצוה" וכו' )ב"ב עח.(, יהיה במצב כזה שיצר־הרע אינו חל עליו, והוי בבחינת "פסקה זוהמתן" לגבי זה.
וכמו שאנשים באים בשנים, מביטים בביטול על הצעירים, מה שלוהטים אחרי כמה דברים, יען כי אין היצר חל עליהם כל־כך.
וע"י "ימשמש במעשיו" יהיה בבחינה כזו שאין היצר חל עליו, ויהיה במדת החסד, ולא במדת הדין, ששם היצר חל עליו.
ובנח, אף שאילו היינו שואלים אם היה על נח לטעת את הכרם, התשובה שבודאי היה צריך ליטע את הכרם, בלי שום ספיקות ופקפוקים, - אלא שהיה צריך ליזהר מליכנס בגבולו של היצר.
ומכיון שהיה שם עדיין מקום וחלות של "יפתה לבבכם", לכן כבר חל עליו היצר.
אך אילו היה "ממשמש במעשיו", אזי גם ה'יפתה' לא היה שם, וממילא לא היה מגיע לעולם לגבולו, ולא אמר עליו "הדין דידי הוא".
כי בכדי להשמר, עליו להזהר בתמידות, למשמש במעשיו תמיד, שידיעותיו יהיו תמיד לפניו.
וכן מה דאמרו )שבת נה:( כל האומר ראובן חטא, אינו אלא טועה, - רק פחז כמים.
נמצא שסוף־סוף החטא היה בזה שפחז כמים במהירות, ועל־ידי "ימשמש" לא היתה זו המהירות, ששם הוי חלות היצר, מכיון שכל העבירה של "בלבל יצועי אביו" היה ב"פחז", לכן על־ידי ה"ימשמש" ודאי שהיה בלי פחז, ממילא לא היה מקום לחלות היצר.
וזהו שבכל השנה אומרים בשכמל"ו בחשאי, משום דמחזי כשתי רשויות, שאחר שאמרו ד' אחד, שוב אין לומר עוד בשכמל"ו, דהרי הכל אחד, ונמצא כשתי רשויות, ורק בחשאי אומרים, כמו שאחז"ל )פסחים נו.( משל לבת מלך שהריחה ציקי קדרה, שמטעימים לה בחשאי.
אבל ביום־הכפורים, שנדמים כמלאכים, שאז אין היצר שולט, כבר אין להתיירא משום המיחזי כשתי רשויות, לכן אומרים בשכמל"ו בקול רם.
וזהו החילוק דיום־הכפורים שהולכים יחף, ואין אוכלים, בנקל כזה הוי כמלאכים שאין יצר־הרע שולט, ובכל השנה שאוכלים, שיש כבר השתנות, הוי כבר מקום לחלות היצר, ולכן אין לומר בשכמל"ו בקול רם, מטעם הנ"ל.
וכמו שאחז"ל )תדא"ר פכ"ו; מובא בתוס' בכתובות קד.( עד שהוא מתפלל ]מבקש רחמים[ על דברי־תורה שיכנסו לתוך גופו ]מעיו[, יתפלל שלא יכנסו מעדנים לתוך גופו, ]יבקש רחמים על אכילה ושתיה יתרה, שלא יכנסו לתוך מעיו[, - וכמו שכתוב )דברים ח, יד( ואכלת ושבעת ורם לבבך ושכחת את ד"א.
]וזהו אשר רמז שלמה־המלך ע"ה, באמרו )משלי כב, יח( "כי נעים כי תשמרם בבטנך", - נפלא הדבר היאך נצטוינו כי נשמור אותם בבטננו, הבטן יהיה כל־כך קדוש, עד שיהיה בו משומר דברי התורה[.
וזהו שאמרו )קידושין לא:( אמר רבי יוחנן, אשרי מי שלא חמאן - גבי כבוד אב־ואם, "שאי־אפשר לקיים כבודם ככל הצורך" )רש"י(.
כי כמו שאחז"ל באופן־כללי "נח לו לאדם שלא נברא", הכי־נמי בפרט בכיבוד אב־ ואם "אשרי מי שלא חמאן"... נח היה לו שלא ראה את אביו ואמו, שעל־ידי־זה לא היה לו מקום ליכשל במצות כיבוד אב־ואם.
ובזה נבין מדוע הגדולים דחקו עצמם תמיד ליכנס בשמי שמים, לקבלת פני שכינה, כי שם מקום שאין חלות היצר.
עלינו לדעת, כי עבודת האדם היא על הארץ, כדמצינו באברהם־אבינו ע"ה )שבת קכז. שבועות לה:( גדולה הכנסת אורחין יותר מקבלת פני שכינה, - אך הגדולים, בידעם סכנת "נוח לו לאדם שלא נברא", משום־כן רצו לברוח מזה תמיד, וברחו לזמן מועט לכל־הפחות לעולמות העליונים, אבל תיכף כשבא אורח, או מעשה־מצוה אחר, הלא "עכשיו שנברא ימשמש במעשיו".
והנה מקשה הסבא ז"ל על הא דאמרינן )ברכות ל: לב:( חסידים הראשונים היו שוהים שעה־אחת קודם התפלה - מובן, כדי שיעלו השמימה, ושעת התפלה נמי מובנה, כדי שיתפללו כראוי, אבל "לאחר התפלה" צריכים להבין למה היו שוהים שעה אחת.
ואמר, שלירד צריכים נמי שעה אחת,
אולם באמת בהיותם בשעת התפלה בשמים, שאזי היו רחוקים ממדת הדין, ובירדם אחר התפלה למטה, כבר היו בחזקת סכנה, ופחדו כל־כך מן ה"ועכשיו שנברא", עד שלרדת מן התפלה היה לוקח להם שעה־ שלימה, כי היו צריכים להכין עצמם על הירידה הלזו, זולתי מה שצריכים להיות מוכנים במשמוש מעשיהם שעושים בהמצאם על האדמה, אלא הירידה גופא שיורדים במצב כזה ששם הוי חלות היצר, צריכים לשהות שעה אחת, לרדת במתינות גדולה, כדי שיכינו עצמם במשמוש ופשפוש במעשיהם בכל פסיעה ופסיעה, ואז המה יורדים עד למטה.
ובזה מבינים אנו ענין התביעה בדור המדבר )במדבר י, לג( "ויסעו מהר ד'", שיש שם ב' נונין הפוכין, ואחז"ל )שבת קטז. מובא ברש"י( כדי להפסיק בין פורענות ראשונה לפורענות שנייה, שנייה 'ויהי העם כמתאוננים', ראשונה 'ויסעו מהר השם', - ששואל הרמב"ן, מה הפורעניות שיש במה שנסעו, ומביא מחז"ל )וכן מובא בתוס'( שנסעו בשמחה כתינוק הבורח מבית הספר, וזהו פורענות.
יען כי בהמצאם אצל הר ד', היו בשמים, ובהליכתם ממנו, היו צריכים להכין עצמם במשמוש מעשיהם שלא תהיה חלות היצר, יען שהלא יורדים המה במעשיהם משמים ארצה.
ולכן תובע אותם הפסוק "כתינוק הבורח מבית הספר", כי היאך עוזבים את הר־ סיני, היאך לא נפחדים מן ה"ועכשיו שנברא"! - היה כאן חסרון בענין ה"פשפוש ומשמוש" ככל הצורך, ואלמלי היותם כתינוק הבורח, היו מכינים עצמם כראוי.
ולכן צריכים לחפוץ שלא ליפרד מן היום־ הכפורים, בן־ישראל צריך לחפוץ להמשיך את היום־הכפורים, צריך להתגעגע אל היום־הכפורים; כאשר בא יום־הכפורים נעשה בן־ישראל כמלאך, כמו שהשטן בעצמו מודה, אם־כן היאך ירצה בן־ישראל להיות "אויס מלאך"?!
ואחר יום־הכפורים, שסוף־סוף יורדים מעט מעט ממעלות יום־הכפורים, צריכים להיות מוכנים במשמוש, כדי שלא נהיה כתינוק הבורח מבית הספר.
ובפרט שהרי הושענא־רבה לפנינו, וכמו שהאר"י ז"ל )סידור השל"ה( אומר, מלך עוזר - בראש־השנה, ומושיע - ביום־ הכפורים, ומגן - בהושענא־רבה.
רכג
יעיד עליו יודע תעלומות
 לאחר יוהכ"פ תרצ"ה
הכוזרי )ג, ה( מתבאר מדבריו שבאמת נמשך יום־כפור בכל ימות־השנה, בכל יום ויום, בכל תפלה ותפלה, האדם מנקה ומטהר עצמו, - כי כל מעשה־ומעשה אשר האדם עושה בכל־יום, נמשך מיום־כפור.
וזהו שכלל הרבינו־יונה בספר שערי־'תשובה' את כל "השער השלישי", אשר אינו אלא ספר המצות, שמונה שם לכל התרי"ג מצות, - ולכאורה הרי מקומם במנין מצות התורה ומשפטיה, ומה שייך כל־זה לענין התשובה? - הלא ודאי צ"ל שכל הספר, מתחילתו ועד סופו, כל הנאמר בו, כולו שייך לענין התשובה.
אכן סוד הענין, כי יסוד התשובה הוא, שצריכים כל מעשיו, כל התורה והמצות, להמשך ולהסתעף־ולצאת ממדת התשובה, לשמור כל התורה והמצות מצד מדת התשובה; בכל־יום־ויום יהיו מעשיו נמשכים מתשובה, ואז הריהו כל ימיו בעל־תשובה.
והרמב"ם )ה'־תשובה ב, ב( ומה היא התשובה? הוא שיעזוב החוטא חטאו ויסירנו ממחשבתו ויגמור בלבו שלא יעשהו עוד וכו', וכן יתנחם על שעבר וכו' ויעיד עליו יודע תעלומות שלא ישוב לזה החטא לעולם, שנאמר )הושע יד, ד( ולא נאמר עוד אלהינו למעשה ידינו וכו'.
ובלחם־משנה הקשה, איך הקב"ה יעיד עליו כך, וכי לא נשארה הבחירה בידו, והרי אמרו )איוב טו, טו( הן בקדושיו לא יאמין.
וכתב לפרש דברי הרמב"ם, שבשעה שהוא עושה תשובה, צריך שיקבל עליו לעד לשי"ת שלא ישוב לזה החטא לעולם ע"ש.
ואני סובר כ"כ - עד שכמדומני שאצלינו האלט קיין זאך גארניט - כל־כך מורגלי' אנו בשקר ותרמית, ואין אנו מכירים לעצמינו ולכוחות נפשנו.
הלא לכאורה בעניני־העולם אנו ג"כ מחזיקים דברינו, הלא אנחנו בעלי־עסק, באיזה אופן שיהא, אבל סוכ"ס בעלי־עסק אנחנו, - וא"כ צריך לומר שבאמת שלא הבטחנו כלל ועיקר הוא אצלינו, שאם היו שואלים בודאי היינו אומרים ששוחקים אנחנו.
זה ביאור דברי הלח"מ, שהעדאת השי"ת מוסבת על עושה־התשובה, שהוא יהיה מקבל עליו את השי"ת לעד על הקבלה, - שאם לא כן, שקר ענה, כי לא קבל מעולם.
כך דרך המוסר, שעיקר הכל הקבלה, והשאר טפלים - כמו הנוסע פעם־אחת ללודז לקנות סחורה, וכבר די.
וכן באמת על־דרך־זה כל עבודת האדם, - מתן־תורה ג"כ לא הי' אלא כנ"ל, "קבלה", "נעשה ונשמע", והכל טפל אח"כ, כי מעת הקבלה כבר נגמר העסק.
וזה דברי הר"י )שע"ת ב, י( בקבלה, ואמרו באבות דר"נ )פכ"ב( כל שמעשיו מרובין מחכמתו, חכמתו מתקיימת, שנאמר )שמות כ, ז( נעשה ונשמע.
כי העיקר הקבלה פעם אחת בחיים, ודיו, - אין צריכים קבלות בכל יום! - ומה שאנו עושים בכל־יום, האמת ששוחקים )וא"ז כלל קבלה(.
וזה ביאור מש"כ "יעיד עליו יודע תעלומות, שנאמר, ולא נאמר עוד אלקינו למעשה ידינו - היינו שיהי' קבלה - לא על אחר - כי מזה אין אנו עסוקים.
וזה יום־כפורים, קבלה שיהי' מיום כפור זה עד יום כפורים הבא עלינו, זוהי קבלה.
אנו אין אנו נוהגים כן, מפני שאין לנו קבלה על ימים אחדים - למחרת יום־הכפורים עוד צריך לקיים הקבלה.
זוהי שאמר הסבא להמשיך הקבלה, שכל מעשיו שיעשה, יהיו על המשך הקבלה - )חסר מתחילה(.
ופירוש "ויסירנו ממחשבתו" )להסיח דעתו(, היינו שבשום־אופן לא יעשה, און אבגערעדט, - כזה שהחליט שגבינה לא יאכל - כי כבר הכיר כי זה מזיק לו, ומה לו עוד.
הנה אנחנו כולנו בעלי הבטחה )ובדרך־כלל מקיימים הבטחתינו(, ועוד אין אנו כל־כך מושחתים, אלא שאנו שוחקים )תיכף בעת הקבלה(.
רכד
דרגת יוהכ"פ גם בשאר ימות השנה
 יום ד' י"ב תשרי תרצ"ו
אחרי יום־הכפורים צריך אדם לתת לנפשו דין וחשבון מהימים שעברו.
הלא כל איש לפי ערכו התעלה בזמן כזה, ימי אלול ור"ה, עשי"ת ויום־הכפורים, האהבה והאחוה והריעות, המחילה הסליחה והכפרה השורר בחוצות ביום־הכפורים, בטל שנאה נקימה ונטירה, כל אחד מוחל לחבירו כל חטאים ופשעים, וחבירו מתודה ומבקש מחילה בלב שלם, ושורר שלום ושלוה.
וכשאדם מצייר בצבעים־חיים חיי־יום־ הכפורים, הנה תהיה באמת שאלה, למה לא יהיו חיים־כאלו כל הימים, כמה מתיקות ונעימות יש בזה.
ונצייר נא באמת, אילו היה עוד יום כיום־ הכפורים, - כשמזכירים אנו יום־ הכפורים מדגישים אנו תמיד את התענית, חפצינו עתה שלא ידגישו בהתענית, הלא היה יכול להיות יום־הכפורים גם אם אפילו היה מותר באכילה ושתיה.
צריכים לצייר בנפשינו את יום־הכפורים גם אם לא היה באופן ומחזה כמו שהוא אצלינו, שמעוטה בכל־כך חיצוניות, צריכים לצייר את "היום" גם בלי "הקיטל".
ובגמ' משמע שגם לא היו עסוקים כל היום בתפלה, כי יש נידון בגמ' )יומא עז:( אם מותר לעבור במים לשמור פירותיו, משמע שגם היתה אפשרות כזאת, שגם אנחנו בלא אמירת פיוטים לא היינו מאריכים כל־כך בתפלה, בכל־זאת הלא היום היה "יום־ הכפורים", אהבת הבריות וכדומה, בלי לשון־ הרע, ורק בדברי פיוס.
צריכים לצייר אילו היה מותר במשא־ומתן ביום כיום־הכפורים, - מה טוב ונעים היה!
הלא היה נושא ונותן באמונה, בצדק וביושר! - והאם לא היה משא־ומתן של יום־זה לתפארת ולתהלה.
מעתה נצייר נא אילו היה יום־הכפורים עוד יום־אחד ושני ימים ושלש, ארבעה וחמשה עד עשרה ימים, - לדעתי היה משיג כל־אחד רוח־הקודש!
לדעתי פה המקום שנתגדלו ונתעלו בו הראשונים, הלא גם אנו במצבינו מתעלה כל אחד־מאתנו ביום־הכפורים, הם שהמשיכו את יום־הכפורים, ובכל יום היה אצלם יום־הכפורים, רק שהיה באכילה ושתיה.
באמת הראב"ד )בבעלי הנפש( כתב, מביאו הרבינו־יונה )ביסוד התשובה(, שאדם חלש, שאינו יכול לסבול ענויים קשים ותעניות, בעת מאכלו לפניו ועודנו תאב לאכול ממנו, יפסיק מעט באכילתו לשבור תאותו, ואל ימלא תאותו במאכליו ובמשתיו כדי תאותו, וזה עוד יותר מתענית.
זהו מחד גיסא! - ומאידך גיסא, הרי צריכים אנו דוקא ליום־הכפורים במחזה זה כמו שהוא אצלינו.
רכה
 סוכות תרפ"ה )בתכלית הקיצור(
"בחצוצרות וקול שופר - הריעו לפני המלך השם"
נתברר לנו, שענין )ראש־השנה טז.( "אמר הקב"ה, אמרו לפני מלכיות, שתמליכוני עליכם", הפירוש בזה, להכיר שמלכותו יתברך הוא הכתר שבו אנו מכתירים את עצמנו ומתפארים בו.
כי הלא יש "מושל", ויש "מלך", וביאר הגר"א )משלי כז, כז( שענין מושל הוא שממשלתו קמה בתוקף, שבגבורתו כבש ארץ או אומה־אחת שיהיו תחת ממשלתו, אשר אף שהם לא קיבלו את עולו עליהם, הוא מושל עליהם כרצונו, ורודה בהם כחפצו, - אך ענין מלך הוא שהסכמת בני־המדינה ברצונם הטוב הוא, לקבל עול מלכותו עליהם; להטות כולם שכם אחד לעבדו, ולהכתיר אותו למלך עליהם, כענין "ומלכותו ברצון קבלו עליהם".
ועיקר קבלת עול מלכות שמים, היא הקבלה בשמחה, וברצון, לשמוח בהעול מלכות שמים.
והרי כל ענין בחינת "מלכות שמים", זה מצינו רק בקריעת־ים־סוף, ורק אז אמרו )שמות טו, יח( "ה' ימלוך לעולם ועד".
ומשמע כי עד קריעת ים־סוף, לא היה עדיין בחינת קבלת מלכות שמים.
עד כדי־כך עמוק הוא הסוד של מלכות שמים, כי אחרי כל הגדולות והנפלאות שהיו ביציאת־מצרים, אשר כבר הכירו את "כי אני ד' בקרב הארץ", "למען תדע כי אין כד' אלקינו", אבל עדיין אין זה "מלכות".
מזה נוכל להבין עד כמה גדולה היא בערכה ההכרה בבחינת "מלכות".
כי עדיין לא נשלמה ההמלכה כי אם ב"אז ישיר", אשר תכלית השירה: "ד' ימלוך לעולם ועד".
כי מקודם, בצאתם ממצרים, אע"פ שכבר נתנו מעצמם קרבנות גדולים, וכמו שכתוב על־ זה )ירמיה ב, ב( "זכרתי לך חסד נעוריך וגו', לכתך אחרי במדבר בארץ לא זרועה", ובודאי שבלכתם במדבר, הלכו בשמחה ובטוב־לב, כי אם לא־כן, לא היה משתבח בם הכתוב כל־כך, - מכל־מקום לא שרו עוד שירה.
כי לזאת־המעלה לא הגיעו עוד, - עם כל הנסים והנפלאות שהיו שם, עדיין לא השיגו כל־כך את מדת מלכותו.
ובקריעת־ים־סוף שהגיעו לזאת המעלה, אז "לך ענו שירה בשמחה רבה"!
וזהו ענין אמרינו )בשחרית, בעזרת אבותינו( "שירה חדשה שבחו גאולים וכו', והמליכו ואמרו: ד' ימלוך לעולם ועד", וכן אמרינו )בערבית, באמת ואמונה( "ומלכותו ברצון קיבלו עליהם וכו', לך ענו שירה בשמחה רבה" וכו'.
כי בהגיעם לדרגת המלכת הקב"ה, אז יצאה ממילא השירה, להיות שרים שירה חדשה, ובשמחה רבה, בשירת ושמחת בני־המדינה בעת הכרתם שהצלחתם היא אם יזכו שהמלך יתרצה ויסכים להיות שמו נקרא על המדינה.
וזהו ביאור המלכיות, שנכיר שהוא מלכנו וראשנו, כבודנו וכתרינו, כמו שאומרים: הראש מלך האברים.
וממילא מבורר שגמר קבלת מלכותו הוא "סוכות", שאז זמן שמחתינו במלכנו, ובהכרח כך הוא הנהגת בני־האדם לשמוח במלכם בכתרם שזכו לדבר הזה.
וזהו ענין שופר גם־כן, להודיע שזכינו לקבלת מלכותו ברצון ובשמחה.
וזהו סוד )תהלים צח, ו( "בחצוצרות וקול שופר, הריעו לפני המלך השם", - "הריעו" היינו שמחה, כמו שמריעים לפני המלך בעת המלכו על העם.
וזהו אמרם ז"ל )ראש־השנה טז.( אמר הקב"ה, אמרו לפני מלכיות, שתמליכוני עליכם, ובמה, בשופר, - היינו כי על־ידי השופר יבואו לסוד של "הריעו לפני המלך השם", כמש"כ "בחצוצרות וקול שופר הריעו לפני המלך השם".
רכו
 א' דסוכות תרפ"ז
"זמן שמחתינו" - סוד השלימות
דיברנו כמה־פעמים על ענין כלל ופרט, כי הגם שהרי כל מה שיש בפרט יש בכלל, והכלל מכיל כל הפרטים, וכמו למשל בזריעה, שמגרעין יצמח אילן גדול עם הרבה פרטים, שמתחילה יצמח מהאדמה עשב דק וירוק, ואחר־כך יסתעפו ממנו גבעולין וקש ושיבלים, עד אשר יולד הפרי עצמו, שבודאי נאמר שבהגרעין נכללו כל הפרטים; כל הכחות שבאילן, - אפ"ה נאמר עוד, כי אף שבהכלל נכללים כל הפרטים, והפרטים מוצאם מן ה'כלל', - מכל־מקום, צריכים לידע כי בהכלל אין הדברים כמו שהן בהפרט, אלא בהכלל הוי שינוי גמור בלא שום השתוות אל הפרטים, בריאה חדשה ממש, עד שהכלל והפרטים הם ממש נפרדים זה מזה, כי הפרטים המה ממש דברים אחרים־ושונים, ואינם מתדמים אל הכלל בשום־דבר, עד אשר כמעט אין ניכר איך המה שייכים להכלל אשר הולידם.
כי אין הכלל מתהוה מן קובץ ומילוי של פרטים רבים, אשר בעצמם הם רק אסיפת הריבוי, - אשר כל־אחד עומד במציאותו לעצמו, ואין בהם כל דמיון זה לזה, ורק ההתאספות שנאספו כולם יחד, היא תאחד אותם, - לא כן הוא, אלא ]להיפך[, הריבויים המה רק פרטים היוצאים מן כלל שבמציאותו הנהו "אחד".
וכמו שיש מציאות של "פרט", אשר שם אי־אפשר להיות התערבות של הרבה פרטים, אלא כל־דבר־ודבר הוא פרט בפני־ עצמו, שונה לגמרי מהשני, - כמו־כן ישנה מציאות של "כלל", אשר הכלל הוא דבר העומד בפני־עצמו, מין בפני־עצמו, ויש לו טבעים בפני־עצמם, כי מהותה של מציאות־זו היא מציאות של כלל, אשר בה יש הכל בכל חלק.
והראיה לזה, שהרי אפשר להיות שמגרעין מר־בתכלית יצמח פרי מתוק־ביותר, וכן גם להיפך, וגם לא נאמר שמכיון שבאילן ישנם הרבה מינים, נאמר שבהגרעין נצריך להיות טעמים רבים, טעם של כל תולדתו מהרבה מיניו, אבל המציאות שהגרעין יש לו טעם בפנ"ע.
אומרים על הגר"א ז"ל )(, דבסוף־ימיו למד רק תנ"ך, ואנו חושבים כי מפני שהכל רמוז בתנ"ך, ממילא למד בהתנ"ך את התלמוד בבלי והירושלמי וכו' וכו', - אבל באמת אינו כן, - אלא למד את התנ"ך עצמו, - כי מהיותו בעל פרטים, ובידעו כל פרט ופרט בתכלית, הרי הבעל־פרט נעשה לבסוף לבעל־ כלל, ובהכלל המה דברים־אחרים, מה שאינן בפרט בשום־אופן; בסוף ימיו למד רק תנ"ך, מפני היותו לבעל־כלל למד רק הכללים, והבן.
כמו־כן הכלל של מדותיו של הקב"ה הוא מדת "שלום", מלך שהשלום שלו, שפירוש של שלום הוא שלימות, וכאז"ל )שבת י:( שהקב"ה נקרא שלום ג"כ, שאין בו ית"ש שום חסרון ח"ו, אלא שלם בתכלית, שאע"פ שמפני מה נקרא שלום, מפני שיש לו מדות כולם, אבל לא נאמר שמפני שנקבצו אצלו כל הפרטים, מפני־זה נקרא שלום, ואף שבהכלל נכללים כל הפרטים, אין זה כמו שאנו מורגלים לחשוב שזהו מצד הריבויים, שאינו חסר מצד שיש לו זה וזה וכו', אלא נאמר שהכלל של שלום הוא מדה בפנ"ע שמציאותה הוא שלום, ומצד מדת השלימות היא כוללת הכל, ומפני שהיא מדה הכוללת, נכללים בה כל המדות, ואין חסר שם כלום, אבל הסיבה הראשונה היא שהוא שלום, היינו שאינו נחסר מכל דבר.
וזה ג"כ הפירוש של מדת השלימות שתובעים מאדם, שיהיה לו מציאות של שלימות, שלא יחסר לו כל דבר.
ואין להבין במציאות של שלימות שיש בה חלקים רבים, זה וזה ועוד ועוד, - אלא סוד השלימות הוא שהוא שלם ואין בו כל חסר, כל טיפה ממנה בה היא סוד השלימות, אשר אינו חסר כלום, אין בו כל המציאות של חסרון.
והיינו, שיש מדה־אחת שהיא התקרבות, המכוש האחרון מכל המדות, והוא מדת שלום, - כי יתר המדות, אין בהם השלימות שיהיה שם מכל, - אבל מדת שלום, היא המדה שכוללת את כל המדות הנמצאות בעולם, שיש בה מכל.
וזהו הסוד של )דהי"א טז, כז( "עוז וחדוה במקומו", מצד השלימות, שסוד השמחה הוא מצד השלימות, מצד שאינו חסר כלום.
וזהו סוד השירה, - כי אחרי צאתם ממצרים, אע"פ שכתוב על־זה )ירמיה ב, ב( "זכרתי לך חסד נעוריך וגו', לכתך אחרי במדבר בארץ לא זרועה", מכל־מקום לא שרו עוד שירה, כי סוד השירה הוא מצד השלימות, "עוז וחדוה" מצד שאינו חסר כלום, ולזאת המעלה לא הגיעו עוד, - ובקריעת ים־סוף שהגיעו לזאת המעלה, למדת השלימות, אז "לך ענו שירה בשמחה רבה", - שירה הוא המכוש האחרון!
 * * *
וזה יהיה הפירוש באמרם ז"ל )זבחים קטז.( לא הקריבו בני נח שלמים, רק עולות הקריבו, וברמב"ן )ויקרא יט, ה( שהשלמים מדתן של ישראל.
יען ששלמים יש שם מכל, שהוא עושה שלום בין הקב"ה ובין ישראל.
]וברש"י )ויקרא ג, א( "שלמים, שמטילים שלום בעולם. דבר אחר, שיש בהם שלום למזבח ולכהנים ולבעלים" )תו"כ ג, קנו(, וברמב"ן )בראשית מו, א( כי יעקב הקריב שלמים להשלים אליו כל המדות[.
וזה ג"כ פירוש מדת "שלום", שמשלמת ועושה שלום בין כל המדות הנמצאות בעולם.
ובכן, בני נח מטעם שלא באו למדרגת השלימות, שהיא מדה הכוללת הכל, רק היו בעלי פרט, בכן לא יכלו להקריב שלמים שהוא מטעם השלימות, שנכלל בה חלק לכהנים, חלק גבוה, וחלק לבעלים, ויכלו רק להקריב עולה שכולה לגבוה, ובזה אין את סוד השלימות.
*
ונאמר, כי על זה־השלימות שפירשנו, על־זה קאי חג הסוכות, וזהו הסוד של "זמן שמחתינו", חג השלימות, כל השבתות והמועדות נכללים בחג הסוכות, שהוא חג השלימות, שמזה נובעת השמחה, - היינו מתחילה במדרגת ימים־הנוראים היו במדרגת עולה, כולה לגבוה, ובזה לא קאי השלימות, יען שהשלימות פירושה שמשלמת ועושה שלום בין הדברים הנפרדים, וא"כ זה לא ראינו שנוכל להשלים בימים־הנוראים.
ועיקר השלימות נוכל להשיג בימי השמחה, ששם נצטוינו "חציו לד' וחציו לכם" )פסחים סח: ביצה טו:(, ונעשה את הדבר במדרגת שלום, אז נשלם בזה.
ומה זה פירוש המדה והמדרגה של שלימות, כמבואר, שנרגיש עצמינו בגדר שלמים, שאיננו חסרים כלום, יש בנו מכל.
זהו יסוד של חג הסוכות, שאחרי הימים הנוראים, אחרי עבודתינו, אחרי ככלות הכל, בעל־כרחך צריך להגיע לשלימות, ומוכרח להיות השלימות שנעשה שלום בין כל המדות.
וגם זה יסוד לשמחה, שבעל־כרחך נמשך השמחה מזה, וזה פירוש "זמן שמחתינו" שמצווים אנו בימים־אלו, - והוא מטעם הנ"ל.
והוא ענין השמחה שנצטוינו בתורה מטעם "באספך מגרנך ומיקביך" )דברים טז, יג(, שבטבע הוא שמזה נמשך מציאות של שמחה, שאין נצרך לו לחשוב מחשבות אם לשמוח, או לא, יען שבטבע הוא שהאדם אם משיג איזה דבר ונשלם בה, אז בטבע יש שם שמחה, ולהיפוך גם־כן, אם יאבד אדם דבר־מה, אז בטבע נמשך שם עצבות.
וממילא לפי־זה, חג הסוכות בחינה לימי התשובה, - כל מה שרואים אנו באדם בימי־הסוכות שהוא שמח, סימן הוא שכן היתה לו "באספך מגרנך ומיקביך", - ולהיפך, אם רואים אנו בו עצבות, סימן שלא אסף כלום.
היינו כי מציאות של שלימות הוא שמחה, ולהיפך - עצבות, וכמו־שכתב הגר"ח ויטאל )ל"מ( שהעצבות היא המדה הרעה מכולם, יען כי בה נכללים כל המדות הרעות, וכמו שבמדת שלום נכללים כל המדות הטובות.
וזה מה דאיתא בחז"ל )ויק"ר ט, ז( לעתיד־לבא כל הקרבנות בטלין, וקרבן תודה אינו בטל; כל התפלות בטלות, ההודאה אינה בטלה.
פירוש בטלים הוא ]מלשון "ביטול ברוב" וכדו'[, יען כי תודה היא המכוש האחרון מכל תכלית הבריאה, ואחר ששלימות היא הודאה, ממילא בטלו בתוכה כולם, ויבואו בהמדרגה האחרונה מהשלימות, והוא "תודה".
רכז
 ב' דסוכות
"כלי מלא מחזיק" - סוד השלימות
בהאמור למעלה, דיסוד של "זמן שמחתינו" הוא מטעם השלימות, או ממדרגה היותר גבוהה, והוא שנרגיש את שלימותינו מציאותינו שאנחנו שלמים, שאין חסר לנו שום דבר, והוא השלימות האמיתי שמזה ימשך השמחה, או לכל־הפחות מטעם השלימות שהשגנו בימי התשובה, באספך מגרנך ומיקביך.
נבאר כעת מאמר חז"ל )ברכות מ. סוכה מו.( "בא וראה, שלא כמדת הקב"ה מדת בשר־ודם; מדת בשר ודם )מדת עולם־הזה( כלי ריקן מחזיק, מלא אינו מחזיק, אבל הקב"ה )מדת עולם־הבא( אינו כן, מלא מחזיק, ריקן אינו מחזיק.
ולפי דברינו פירושו הוא בטוב טעם ודעת, היינו "מדת בשר־ודם כלי ריקן מחזיק", שהוא מטעם שעולם־הזה קיומו על החסרון.
למשל, כשאדם מתאוה לאיזה דבר, שזהו מציאותו של עולם־הזה, - אז במה הוא קיומו? - רק ב'ריקן', בהיעדר, בזה שחסר עוד, בהמצב של רעבון ותשוקה וחימוד.
יען כי כאשר ממלא תאותו, אז בזה תיכף ומיד מונח "כלי מלא אינו מחזיק", ובשום־ אופן אינו יכול לקבל עוד, וצריך להמתין עד שירעב לו עוד, יען שתיכף בהמילוי אז מיד בטל קיום העולם־הזה, והוא התאוה.
נמצא שאין לאדם שום עצה למלאות תאותיו בעולם־הזה, שאיך יעשה, כיון שעיקר קיומו הוא בעת שעוד אינו ממלא תאותו, היינו בעת החסרון, - אם־כן ראיה ברורה לנו שמציאותו של עולם־הזה הוא חסרון.
אבל מציאותו של עולם־הבא הוא שלימות, ואם־כן מדת עולם־הבא הוא להיפך, "ריקן אינו מחזיק, מלא מחזיק", - הן מסברא לכאורה נצרך להיות בהיפך, ...? ובריקן הלא שמה אפשר ליצוק, - אבל אם היה כן, היה פירוש שמציאות עולם־הבא תלוי בחסרון, וזה רק בעולם־הזה, - אבל בעולם־הבא, מטעם שקיומו הוא בשלימות, אם־כן הוא בהיפך, היינו שה"מלא"־גופא הוא המחזיק, "מלא" הנהו הכלי־קיבול על תוספת ועל רבוים, אם ריקן הוא אי־אפשר להניח שם אף מעט מן המעט, ואם מלא עוד־יותר, אז אפשר להניח עוד יותר, ואם מלא על כל גדותיו, אז אפשר ליצוק שמה כולה, מילוי זה הוא בית־קיבול עד אין־סוף.
ואחז"ל )סוף עוקצין ג, יב; ועי' ויק"ר ט, ט( לא מצא הקב"ה כלי מחזיק ברכה לישראל, אלא השלום, שנאמר )תהלים כט, יא( ד' עוז לעמו יתן, ד' יברך את עמו בשלום.
ואמרו )זבחים קטז.( שבשעת מתן־תורה נתקבצו כל אומות־העולם אצל בלעם־הרשע, ושאלוהו מה קול ההמון אשר שמענו, שמא מבול בא לעולם, ואמר להם שהקב"ה נותן תורתו לישראל, מיד פתחו ואמרו )תהלים כט, יא( ד' יברך את עמו בשלום.
היינו כי בשעה שבחסדו יתברך חפץ היה ליתן לנו כל התורה כולה, ביקש הבורא־יתברך וחיפש כלי גדול כזה שיוכל להניח שמה כל התורה, ולא מצא כלי נאה לזה אלא השלום, אז מתחילה "ד' יברך את עמו בשלום", בירך אותם במדת השלום, ובזה נעשו מושלמים מראשיתם עד אחריתם, והם שלמים ומלאים כולם, לכלי כזה אפשר ליצוק שמה את כל התורה, והוא מטעם כלי מלא מחזיק, ולכן לא נתן את התורה עד שמצא כלי מלא על כל גדותיו, ואז בכלי כזה יכול להניח שמה את כל התורה.
אם־כן זה ראיה לנצח, שעולם־הבא הוא מציאות קיימת, - שאם לא־כן, לפלא הוא, אם מלא איך יכול להניח שמה עוד, אלא מטעם הנצחיות שבדבר.
ויהיה לנו יסוד מוסד, כי שלא כמדת עולם־ הזה מדת עולם־הבא, שמציאות של עולם־הזה הוא חסרון, "אוהב כסף לא ישבע כסף" )קהלת ה, ט(, זהו מציאותו של עולם־הזה, אם־כן כל מה שממלא תאותו, נכנס להתאוה עוד למדרגה יותר גבוהה, אם־כן בעל־כרחך מרגיש החסרון עוד במדרגה גבוהה, יען שזהו דרך עולם־הזה.
ובעולם־הבא הוא להיפך, שמציאותה הוא שלימות שאין חסר לו שום דבר.
וממילא אם יתנהג על־דרך העולם־הזה, אז תמיד ירגיש החסרון אצלו, ואינו נח תמיד, רק מרגיש שהנהו מחוסר, - אך אם יתנהג על־דרך עולם־הבא, אז ירגיש תמיד הסתפקות שיש לו כל, ואינו חסר לו כלום.
וזהו מה שמצינו כי עצבות הוא מהעבירות היותר־גדולות, ועד כה לא ידעתי למה?
ולפי הנ"ל פשוט הוא, כי עצבות היא יסוד ושורש של העולם־הזה והרע כולו, כי יסוד ושורש העולם־הזה הוא העדר וחסרון, והלא החסרון וההעדר הם הנם הסיבה לעצבות.
נמצא כי עצבות היא היא השדרה והשלד של העולם־הזה!
וזהו שאמר שלמה־המלך ע"ה )משלי טו, טו( "וטוב לב משתה תמיד", תמיד מרגיש הנאות ובלתי חסרון אצלו, רק שלימות מרגיש, אבל מי שהוא צר עין, אז מרגיש חסרון, וגם ב"טוב עין הוא יבורך" )משלי כב, ט(.
אם־כן בחג הסוכות, בבואו למדרגת השלימות, אז משתה תמיד, וירגיש השמחה.
רכח
כלי "מלא" - בעצם מציאותו, ללא כל גבול ומעצור
 מוצש"ק חוה"מ סוכות
דיברנו כל העת )דחומ"ב מאמר ס"ד, ודת"ב עמוד שכ"ב וכו' וכו'( כי ישנם שני מיני מציאויות המתגלגלות בכל הבריאה, - ישנה מציאות של העדר, היינו מציאות ממש, אך מציאות של העדר, בחינה של "אם רעב שונאך" )משלי כה, כא(, - ואין זאת רעבון שהוא סתם רק העדר שביעה, כלומר שאינו מציאות עצמית, ורק כי כאשר אין שביעה, ממילא רעב הוא, - אלא הרעב הוא מציאות עצמית של רעבון, מציאות של תאוותנות וחימוד.
וזה סוד עולם־הזה, "כלי ריקן מחזיק" )ברכות מ.(, כל מציאות עולם־הזה היא רק במצב של "ריקן", ב"לא", בהעדר וחסרון; ה"מחזיק" הוא ב"ריקן", בהמציאות של תאוותנות וחימוד.
"ומשביעו רעב" )סוכה נב:(, תכליתה של מילוי התאוה הוא מה שיוצא מזה רעבון יותר גדול.
"מי שיש לו מנה, רוצה מאתים וארבע מאות" )קה"ר א, לד(, ומתהוה והולך יותר רעבון, ויותר ריקות.
כי איך אפשר להשביע איש־רעב ב"עצמיות של רעב", הלא ככל אשר יתמלא־יותר עם "מציאות של העדר", הרי מובן כי כח ההעדר־ שבו הולך וגדל.
וזהו סוד מאמרם ז"ל על )שבת יא.( "חללה של רשות" )מלכות(, אשר החלל גדול באופן מאויים כל־כך, אשר אין כל אפשרות למלאותו.
וזהו סוד של גיהנם, שבעה שמות קראו לו חז"ל )סוכה נב.(, שאול ואבדון וכו' וכו', - רק חסרון, ריק וריק, חלל בלי תכלית, - גיהנם זהו כל הסוד של העדר וחסרון, אבדון בלתי סוף.
וישנה המציאות ההפוכה, אשר השם אשר נקראת בו הוא שלימות, מציאותה היא מציאות של שלימות, אשר שם כבר אין חסר כלום, מלא בתכלית, - וזהו מדת עולם־הבא, "כלי מלא מחזיק" )ברכות מ.(.
וזהו סוד מאמרם ז"ל )סוכה נב. וברש"י( "אם רעב שונאך", - אין כל דרך אחרת, רק - "האכילהו לחם, זו תורה", כי מילוי־חסרון יתכן אך ורק על־ידי תורה, כי תורה הלא היא סוד השלימות־האמיתית, וכשיש תורה לא חסר מאומה.
* * *
וצריכים לדעת עוד דבר.
הלא מוצאים אנו גם ברוחניות גדר של רעב, "צמאה לך נפשי, כמה לך בשרי" )תהלים סג, ב(, "כאיל תערוג על אפיקי מים, כן נפשי תערוג אליך אלקים" )תהלים מב, ב(, "אוהב כסף לא ישבע כסף )קהלת ה, ט(, זה משה" )ד"ר ב, כו; קה"ר ה, ח(, נפשי חולת אהבתך, - וכן עוד ועוד.
אין צריך להבין הדברים בגדר רעב וחסרון חלילה, שם אין כל רעב, רק זוהי המדה של "לדבקה בו", דביקות, בציור כמו שמגנעט אחד מושך למגנעט שני, זהו דביקות כזו, המשכה להיות מתאחד לגמרי עם מקור השלימות.
"אם שמוע בישן, תשמע בחדש" )ברכות מ. סוכה מו:(, ו"מצוה גוררת מצוה" )אבות ד, ב(, בעשיית מצוה לא יהיה די ומעצור אצל מצוה־זאת, אלא תיכף תהא מצוה־זו מרדפתו להתאחד עם כל מציאות השלימות, להתדבק בו ית"ש.
בדיוק כמו שמבינים "עבירה גוררת עבירה" )שם(, פעם־אחת מילוי תאוה פותחת חלל יותר־גדול, ומתהוה יותר העדר, יותר אבדון, - כן הוא גם בצד שני, תיכף בפסיעה הראשונה כבר אין ניתן להיות עוצר, רק מביא עד רום קצה המעלה, עד "לדבקה בו", - כך הם טבעי הדברים.
מזאת נבין יסוד גדול, במהותן של טוב ושל רע, - מהו טוב? - מהו זאת "לב טוב"?
- ומהו רע? - ומהו זאת "לב רע"?
"כי יצר לב האדם רע מנעוריו" )בראשית ח, כא(, "הקב"ה קראו רע" )סוכה נב.(, - זהו כל הסוד של העדר המציאות, - מה נקרא "רע"?
כתיב )דברים טו, י( "נתון תתן לו, ולא ירע לבבך בתתך לו", וברש"י )לעיל פסוק ז'( "יש לך אדם שמצטער אם יתן אם לא יתן", היינו אף אם הוא נותן, אכן הוא מצטער, שאינו נותן בשפע טוב־לבו, כי אם במצטער.
וזהו "ולא ירע לבבך", שלא תהיה מצטער.
רואים אנו מכאן יסוד גדול, רע לא נקרא "אי עשיית טוב", על זאת אין מדובר כלל, רק גם במצב של עשיית טוב ממש, ואך שפעולת הטוב אינה הולכת עם כל הלב, סוד השלימות, ישנו איזשהו מעצור, הוא נגמר עד פה, ולא יותר, הסימן הוא מצטער, בהיותו מצטער הרי זהו סימן שיש כבר איזה ]מניעה?[ בהנתינה, זאת הוא כבר "רע", זאת הוא כבר מן המציאות של העדר וחסרון.
הסוד של טוב הוא מבלי כל שום קמצנות, מבלי שום קשיות, ליתן וליתן ללא מעצור.
]מה שאינו נותן עוד בסיבת מה שאין לו יותר, זאת אין נקרא מעצור, העיקר הוא אשר בלב לא יהא שום מעצור[.
זהו הגדר של אמרם ז"ל )בבא־בתרא ט:( "הנותן פרוטה לעני, מתברך בשש ברכות, והמפייסו מתברך בי"א ברכות".
כי הגדר של "המפייסו" הוא ]ביטוי לרצונו[ ליתן עוד ועוד, "לב טוב ומטיב" ללא כל מעצור.
עכשיו נבין מה שבספר הישר לרבינו־תם )שער ו', המדה הי"ד( עושה עסק גדול־ כזה מן מדת ה"כילות", ומעמיד מדה־זו בראש, עולה על כולנה, - "אי־אפשר לכילי להיות עובד־אלקים, בשביל רוע לבבו ועינו".
הרי כבר שומעים אנחנו עם מה גובלת היא ה"כילות", אין זאת כלל מן מדות עולם־ הבא, אלא ההיפך, כל סוד ההעדר והחסרון, - המדה של עולם־הבא היא "מלא מחזיק", מבלי שום קמצנות, עוד ועוד.
חז"ל )מדרש תהלים( אומרים על־הפסוק )תהלים כה, ח( "טוב וישר השם", למה הוא טוב, מפני שהוא ישר, ולמה הוא ישר, מפני שהוא טוב.
הרי שומעים אנו, כי מדות עם חכמה הנם אחד, טוב הלא זהו מדות, וישר הלא זהו חכמה, והנם קשורים זה בזה, וכמו שבחכמה הלא שם הוא הסוד של "בלתי סוף", כך הסוד של טוב הוא גם־כן "בלתי סוף", מדת עולם הבא כלי מלא מחזיק", ללא מעצור!
רכט
שמחה של מצוה
 ג' דחוה"מ סוכות
איתא בחז"ל )סוכה נא.:( "מי שלא ראה שמחת בית השואבה, לא ראה שמחה מימיו".
ואיך אמרו זה? הלא כמה מלכים היו "מלך בכיפה", ובודאי ראו שמחה בימיהם, ואיך אמרו זה, שלא ראה שמחה מימיו?
אבל הסוד הוא בזה לפי הנ"ל; כי ענין השמחה בזה־העולם - איננו בנמצא!
כי יסוד ושורש העולם־הזה, הוא העדר וחסרון, ולא יותר, היינט וויא קומט דא שמחה?
וכל השמחות שאנו רואים בעניני זה־העולם, אין הם אלא רק גירוי של העצבים )א־אויפרייצונג פון די ניערווען(, ולא יותר!
"שמחה של מצוה" היא השמחה של מציאות, וכל־העולם־כולו אינו יכול להכיל השמחה של מצוה־אחת.
אמרו )ספר חרדים, בתנאי הד' לקיום המצות; מובא בשיח־יצחק ע"פ עבדו את ד' בשמחה( על האר"י ז"ל, שכל מה שזכה שנפתחו לו שערי החכמה, לא זכה אלא בעד שהיה שמח בעשית כל מצוה שמחה גדולה.
איתא בחז"ל )ברכות ל:( "חזייה דהוה קא בדח טובא, אמר )מאי האי, הלא( "וגילו ברעדה" כתיב, אמר ליה, אנא תפילין מנחנא", - שמחה של מצוה!
וציור ע"ז, שאחר מיתת נדב ואביהו, שני בני אהרן - מי יוכל למלל האבידה הגדולה שהי' לאהרן אז, מיתת שני בניו, ואיזה בנים, של "בקרובי אקדש", ואף־על־פי־כן )ויקרא י, ג( "וידום אהרן"! - ואמרו חז"ל )רש"י שם( שקיבל שכר על שתיקתו, שנתייחד עמו הדיבור, שנאמרה לו לבדו פרשת שתויי־יין.
רואים שהשמחה של מצוה של "נתייחד עמו הדיבור", היתה לו תשלומין בעד כל צערו!
כי שמחה של מצוה היא שמחה של מציאות.
ומהו הפלא שאמרו "מי שלא ראה שמחת בית השואבה", שהיה שם ודאי שמחה של מצוה, "לא ראה שמחה מימיו".
כי מבלתי "שמחה של מצוה", הרי אין כלל בנמצא כל מין שמחה בזה־העולם.
]ולהיות שמח עם עולם־הזה, זהו אמנם ההיפך, אלו הנם הדברים אשר צריכים להיות נעשים בהצנע, להתבייש עם מעשה הגוף, מעשה בהמה[.
רל
שמחה - ממציאות אמיתית
 שמיני עצרת
דברנו ששמחה אמיתית, שמחה של מציאות, הוא דוקא משמחה של מצוה.
ועלינו להבין, כי "שמחה של מצוה" אינה דבר צדדי, אלא המצוה בעצמותה היא עצם של שמחה, ומשמחת את האדם, בציור: ויין ישמח לבב אנוש אין השמחה דבר צדדי, אלא היין הוא המשמח, וכששותה יין בהכרח באה השמחה, "חזייה דהוה קא בדח טובא, אמר )מאי האי, הלא( "וגילו ברעדה" כתיב, א"ל אנא תפילין מנחנא" )ברכות ל:(, תפילין קא מנחנא מכרחת את ה"בדח־טובא".
וכשאחד שותה יין הרבה, ואינו שמח, אין זה דבר פשוט, אלא מת הוא, כי איך יתכן זה, כן כשאחד עושה מצוה ואינו שמח, והבן.
לפי הנ"ל יוצא לנו מזה יסוד זה: אדם־ הראשון קודם החטא היה עומד במצב שהיה חי לעולם )רמב"ן בראשית ב, יז(, - ולהנ"ל צריכים להבין שאין הדבר מפני שהיה חי, ולא היה מת, - אלא שהיה במצב השלמות, שלם בתכלית, בלי שום חסרון, ושם שום מיתה איננה, בציור: מלאכים אינם מתים, לא מפני "שאינם מתים", אלא מפני שאינם יכולים למות.
לאחר־החטא שנתערב בו הרע, ומציאות הרע הוא מציאות של העדר וחיסרון, כאן כבר ישנה מיתה יגון ואנחה!
נמצא לפי זה, שיש שני מציאויות, - יש מציאות של מציאות, שלימות, ובמציאות־זו אין שום חסרון, אין שם מיתה יגון ואנחה, - ויש מציאות של העדר וחיסרון, מיתה, יגון ואנחה, וכל הצרות ר"ל, כי כל הצרות אינם אלא העדר ולא יותר.
ופשוט הוא מה שדיברנו )במאמר הקודם( שבזה־העולם אין שום שמחה, שהרי כל העולם־הזה הוא היפך השמחה, כי מציאותה הוא העדר, ויגון ואנחה כרוך בעקבה.
מצוה, שלמות, הם מציאות של מציאות, והם השמחה בעצמותם "אשר ברא ששון ושמחה, חתן וכלה, גילה, רינה וכו', מצד הבריאה כמו שהיתה קודם־החטא בשלימותה, היתה במציאותה ששון ושמחה וכו', כפי הנ"ל.
רלא
הצנע לכת - סוד היחוד
 תרפ"ח
"במה אקדם השם )על רוב חסדיו(, איכף לאלקי מרום )על רוב חטאי( וגו'. האתן בכורי )קרבן, בעבור( פשעי, פרי בטני )עבור( חטאת נפשי. הגיד לך אדם מה טוב, ומה ד"א שואל מעמך, כי אם עשות משפט ואהבת חסד והצנע לכת עם אלקיך )מיכה ו, ו־ח, עי' שע"ת א, כה(.
"דן דין עני ואביון וגו', הלא היא הדעת אותי נאום השם" )ירמיה כב, טו(.
הלא ידיעתו ית"ש, זהו הרי לכאורה בעולמות העליונים, מגלים לנו סוד גדול שזהו טעות: "דן דין עני ואביון", ה"למעשה" היבש של "דין עני ואביון", בזה היא כל ידיעתו ית"ש.
"במה אקדם השם, איכף לאלקי מרום, האתן בכורי פשעי, פרי בטני חטאת נפשי", במדרגות כמו אלו, אשר "אתן בכורי פשעי, פרי בטני חטאת נפשי", בזה לא מונח צרור כל־כך הרבה, כאשר מונח ב"עשות משפט ואהבת חסד".
"והצנע לכת עם אלקיך", "שלא יחמוד כבוד על מעשיו הנכבדים" )שע"ת א, כד(, בזה מונח כל ה"יושב בסתר", אשר זה הרי לכאורה שיא העולמות, מגלים לנו כי הגבוה ביותר הוא בזה־העולם, "יושב בסתר" הוא גם־כן כאן, במעשה יבש זה של "והצנע לכת", "לא יחמוד כבוד על מעשיו הנכבדים", זהו הסוד של "יושב בסתר".
כל סוד היחוד, כל ה"אין עוד", הוא בזה־ העולם, ב"והצנע לכת", ב"לא יחמוד כבוד על מעשיו הנכבדים".
הלא יוצא, לא כפי שמורגלים ללמוד, ש"והצנע לכת" הוא סתם איזו מצוה, רק כל העסק של "והצנע, ובלתי והצנע", הוא עסק של: "יחוד, או בלתי יחוד".
רלב
"בצל כנפיך תסתירני"
 ליל ב' סוכות
איתא בחז"ל )תענית ז.( אמר רבי חנינא בר אידי, למה נמשלו דברי־תורה למים, דכתיב )ישעיה נה, א( הוי כל צמא לכו למים, לומר לך, מה מים מניחים מקום־גבוה, והולכים למקום נמוך, אף דברי־תורה אין מתקיימין אלא במי שדעתו שפלה.
וכן אמרו עוד )סוכה מט:( תנא דבי רב ענן, מאי דכתיב )שיר ז, ב( חמוקי ירכיך ]כמו חלאים[, למה נמשלו דברי־תורה כירך, לומר לך, מה ירך בסתר, אף דברי־תורה בסתר.
חז"ל )ב"ר פא, ב; ילקוט פ' תצא תתקלח; ירושלמי יבמות פי"ב ה"ו( מספרים המעשה, שאמרו לו )לרבינו הקדוש( תן לנו אדם אחד, שיהא מקרא אותנו ושונה אותנו ודן את דיננו, נתן להם רבי לוי בר סיסי, - ועשו לו בימה־גדולה, והושיבו אותו למעלה ממנה, ושאלוהו שאלות, ולא ידע להשיב להם דבר.
וכיון שראה שצרתו צרה, הלך לו )ברח( אצל רבינו־הקדוש, ושאל אותו רבי על אשר היה שם, וסיפר לו שלא ידע להשיב שאלותיהן, ושאל אותו רבי, והשיב על כולן, אמר לו, ולמה לא השיבות אותן כשם שהשיבות אותי, - אמר לו: "עשו לי בימה גדולה, והושיבו אותי עליה למעלה הימנה, וטפת )לשון הצפה, גבה( רוחי עלי, ונתעלמו ממני דברי־תורה", ושכחתי הכל.
הלא מבהיל הדבר, מה היה יכול להיות שם, ומה היה שם?
אך הלא בכל־זאת היה שם איזה אופן של "מקום גלוי", מקום גבוה, לא בעומק; איזו יציאה מן הפנימיות, והתקרבות אל החיצוניות, וכבר נעשתה כזו־מהפכה, עד אשר שכח הכל!
צריך לדעת, שסוד הדבר הוא, כי יש מקום גבוה, ויש מקום נמוך, - מקום גלוי ומקום סתר.
וסוד היצר הוא, במקום גבוה, במקום גלוי; שלא הקטין עצמו, ולא ירד לעומק, אלא נשאר בעולם־הזה עם חוקותיו וגבולותיו, - אולם בנמוך, בסתר, שם מציאותו בלתי נמצאת.
"והצנע לכת" זהו הרי מקום נמוך, סתר, פנימי, ואינו גלוי, אשר עין לא ראתה, שם אין מציאותו־של־היצר נמצאת.
הלא יוצא מזה סוד מבהיל, אשר יתכן כי בעולם־הזה, אשר כאן הוא מקומו־של־ היצר, כאן יש מקום אשר אין מציאותו נמצאת, ויתכן להתחבא ממנו, ושם אמנם די בטוחים.
במקום גלוי, במציאותו היכן שהוא נמצא, אי־אפשר להסתבב ולהמנע ממנו.
על מעשה של "נח איש צדיק", כבר כתוב )ב"ר לו, ג( "איפגע בו שידא שמדון, אמר לו שותפי עמך, אלא איזדהר בך דלא תיעול לחלקי, ואם עלת בחלקי, אנא חביל בך", - "הדין דידי הוא, הזהר שלא תכנס בגבולי", שם הוא כבר אופן של מקום גלוי, הרי זהו כבר גבולו שלו, הרי כבר מן הנמנע לעברו מבלי ליחבל, וכבר צווחת התורה ט"ו פעמים "וי"! )ב"ר לו, ד; סנהדרין ע.(.
אלא מה? ישנו "מקום סתר", אשר בסתר, שם מציאותו־של־היצר איננה נמצאת, ושם אפשר להיות נחבא ממנו.
הסוד של כל התורה כולה הוא, להכנס ב"סתר", אשר שם בסתר אין הוא נמצא.
זהו הסוד אשר התורה "מגנא ומצלא", כמאמרם ז"ל )סוטה כא.(, - תורה הריהי מגן, היא מחביאה את האדם.
וזהו הסוד של סוכות, "צא מדירת קבע", מלישב בשלוה בעולם־הזה, במקום גבוה, וגלוי, כי שם עדיין בחוץ עומד, אלא "יחביאנו בצל ידו תחת כנפי השכינה", "בצל כנפיך תסתירני" )תהלים יז, ח; ברכת השכיבנו(, - היכן הנם "כנפי־השכינה"? - בסתר, שם הם כנפי־השכינה! ובסתר אין מציאותו־של־היצר נמצאת!
רלג
"עד בלי די" - כאן בזה־העולם
 מוצאי ב' סוכות
בהיותי עתה במרחצאות מאריענבאד, קלטה עיני לראות דבר בל־יתואר, כי ישנם אנשים הנמצאים כמעט כל השנה במרחצאות, פשוט מחפצם להיות מתענגים, אחד מביניהם אמר: איך אפשר כלל ליסע מכאן?
כאשר מתבוננים בטיב עולם־הזה, רואים ברור שלא יתכן שיותר לא, איך יכולה להיות כזאת כחישות, כזאת צרות, כזה צמצום?
על פסוק )בראשית ב, ז( "ויפח באפיו נשמת חיים, ויהי האדם לנפש חיה", תרגם אונקלוס "והוה באדם לרוח ממללא".
הלא די לנו כבר בזה להתבונן בגודל רוממות הענין של דיבור, כי הוא רוח ממרום, אשר זה כל האדם: נפשו, וחיותו.
עתה נתבונן נא, אם כפי מהלך מחשבותנו, כי ה"מדבר" אינו יותר מן אשר אנו חושבים, רק דיבור הפה, - הרי לא ניתן להתבטא ע"ז ככה!
כי איך הוא זה אשר ה"רוח ממללא" לא יהיה אלא מילים ספורות: שוב דיבורים על גריסים ואורז, ושוב גריסים ואורז, ליסע לפה, ולילך לפה?! - וכי יתכן שזהו אמנם ה"דיבור"!
הלא בהכרח, כי באדם כבריאתו ושלמותו, מהותו של הדיבור הוא אחר לגמרי, הנפש היא המדברת, הלב דובר בלבבו, זהו הדיבור האמיתי, הלשון והשפה האמיתית.
כאשר מתבוננים, רואים ברור שמוכרחים בעל־כרחינו לומר שכאן בעולם־הזה יש עולם־הבא, תענוגי עולם־הבא.
וכיון שכן, כבר יתכן מה שאמר ר' יוחנן בן זכאי )סופרים טז, ח( אם יהיו כל השמים יריעות, וכל האילנות קולמוסין, וכל הימים דיו, וכל דיירי־ ארעא ספרי וכו', אין כדי חכמתי שלמדתי מרבי" וכו', - כששומעים על שטף כה־רב של חכמה, ארוכה מארץ מדה, מבלי גבול ומבלי תכלית, כבר מובן כמה מכוון הביטוי האמור על הדיבור!
אדם־הראשון היה צריך להשלים את היחוד־ השלם, - ואילו היה משלים, היה במצב של "עין לא ראתה" )ישעיה סד, ג(.
והלא אדם־הראשון במצבו קודם ההשלמה, אשר היה בגן־עדן, בעולם הבא, הרי זה העולם־הבא של "זה־העולם".
כי הרי עה"פ )בראשית ב, טו(, "ויניחהו בגן־עדן לעבדה ולשמרה", אחז"ל )זח"א כז. ת"ז תנ"ה( "לעבדה - בפקודין דעשה, ולשמרה - בפקודין דלא־תעשה", - הרי מתכוונים אל זה־העולם, אל ה"היום לעשותם".
הרי רואים, כי מצבו של אדם־הראשון אשר היה בגן־עדן, מתכוונים בעולם־הזה, - העולם־הבא שבעולם־הזה! וזהו כבר אמנם ... עונג ושמחה.
עתה הרי מובן אמרם )סוכה נא.:( "מי שלא ראה שמחת בית־השואבה, לא ראה שמחה מימיו", - מפני ששם היתה "שמחה של מצוה".
רלד
ההתדבקות ב"עולם הגדלות"
 סוכות תרצ"א
אחר ההתבוננות )המבואר בארוכה במאמר הקודם, הנדפס בד"ת דברים ג, כד( בהתאחדות הבריאה עם בוראה, והתמזגות היצירה עם יוצרה, - שהבורא־יתברך עם הבריאה הנם חבוקים ודבוקים יחד, נאחזים ומסובכים וממוזגים זה־בזה כאחד, בסוד היחוד השלם, - אשר בהיותו נותן עוז ותעצומות להבריאה, בזה גופא הבריאה נותנת עוז לאלקים, שיהא 'השם שלם'.
]וכידוע כי התחברותינו אנו עם יוצרנו, אינה כלל "במציאותו" ו"בעצמיותו" יתברך, רק "בהתגלותו" אלינו, והתפשטותו ית' בתוכינו, במדותיו־ית' הנאצלות ונשפעות ומשתלשלות ונמשכות מאתו־ית' אלינו, - אשר ברחמיו־ית' לא תהו בראם, רופפים ולחים כענן בוקר, להיות מרחיבים ונמתחים והולכים בלי גבול ומשטר, אלא עם כי ראשם מגיע השמימה, הנם מוצבים ארצה, וד' צלך, כשם שאתה הוה עמו, כי הקציב שיעור התגלותו־בהבריאה־שברא במדה מדוייקת כחוט־השערה ממש כפי צרכי הבריאה, שכביכול גילה והמציא עצמו בדיוק כפי מה שיש בריאה, וכמו שהתורה מכוונת ומותאמת בדיוק להאדם, - התורה, והבריאה שהיא האדם, והבורא, "מתקשרן דא בדא", ולא מתפרשי דא מן דא, דכולא חד, עד שאי־אפשר להיות כל קיום בלי כולם יחד[.
וכדוגמת מה שבכל הבריאה אין דברים מיותרים, כל נברא אינו מחזיק בכמותו ובאיכותו יותר מכפי הצורך אף במשהו: הלבנה שמקבלת אורה מן השמש, אין זאת מפני שהשמש נתברך בטבעו בשפע של אור יותר מדאי, רק להיפך, השמש נברא באור גדול כל־כך, מפני שמלבד האור הנצרך לו לנפשו, הוא מכיל בקרבו גם את אשר הוא צריך לכלכל ולהאיר את כל הגלגלים המקבלים ממנו אורה, וכל עצמותו של ריבוי־זה הותקן רק בעבורם, - ובדומה־לזה "לב האדם", כל ריבוי הדם שמכיל בקרבו, לא סתם מותרות הוא זה, והוא אשר מטיב עם שאר־האברים בהיותו נותן להם מדמו, רק להיפך, כל עצם ריבוי־הדם הותקן רק בשביל לכלכל את שאר אברי הגוף, - והמשפיע עם המושפע הנם מאוחדים וממוזגים כל־כך, עד אשר יבין כל משכיל כי באמת אין כאן כל "נותן" ו"מקבל", )שיהא המושפע צריך לתחנונים ליתן לו 'מתנות'(, אלא שניהם הנם חלק ממערכה־אחת, שהמושפעים יש להם בהמשפיע־אליהם חבל־השתתפות, המתייחס להם, ואשר אמנם שלהם הוא, )כי כל הויית־המשפיע מתקיימת מכח הויית־המושפע(.
ועל־פי־זה נתבאר לנו )שם(, מה שלכאורה יפלא, מהו ביאור מה שנצטוינו )ברכות לב.( "לסדר שבחו של מקום" קודם היותנו עומדים להתפלל לפניו־ית', - הלהחניפהו אנו מצווים? - וכי בחנופה ושוחד נזכה דיננו, ויעלה־בידינו למשוך ולהוציא ממנו־ית' את חפצינו ומבוקשינו?
הלא ודאי כי הענין של "סידור השבחים", הוא אחרת־לגמרי מכפי הבנתינו, - כי אין זאת הזכרה בעלמא לשם כבוד ד', אלא כל אשר מקדימים ואומרים לפני בקשת־צרכינו, הכל הנם טענות ותביעות לפסק־הדין על ענין בקשותינו, לקבל את חלק שותפותינו המתייחס אלינו.
ולכן צריך להקדים ולפתוח בהזכרת טיב יחוסה ואחדותה של הבריאה עם הבורא, - אשר על־ידי־זה הננו בטוחים בודאי שינתן לנו חלקינו.
כי הרי שני חציים מן גוף־אחד, אשר עצם קיום־שניהם "חד־הוא", מבלי להיות נחלק ומתפרד זה־מזה, הלא מובן ודאי כי כאשר חצי־האחד קורא אל חציו־השני ושואל־ודורש ממנו ליתן חלקו בקיום־שניהם, הרי בטרם־יקראהו וכבר יענהו להיות עומד לימינו, כי "חד הם".
לכן מספרים את גדולת יכולת כח נפלאותיו אשר עשה והראה וגילה באמצעותינו ובתוכינו, - בכדי שבעבור היותו־יתברך עצם עצמיותנו, בסיבת־זאת לא נצטרך להיות עומדים בתוחלת ממושכה לזכות לקבלת טובה וצדקה בזכות טיב תחינותינו ותפילותינו, אלא נוכל גם אנחנו לפנות אליו־ית', להיות קוראים־אליו באמת ממש כמו הקורא אל חציו־השני אשר מעצם עצמיותו, לשאול־ולדרוש ממנו בבקשה־נכונה, לקבל בדין את גדולת נפלאותיו אשר מתייחסים אלינו, שלא יטשנו לכלוא מאתנו את חבל־שותפותינו בגילוי גדולת נפלאותיו, וכמו שאבריו של אדם הרי הנם אבריו שלו, ולא ישיבוהו ריקם, כן גם הוא ית' לא ישיבנו ריקם, - ]וזהו שהביא הרמב"ן )סו"פ בא( מאמרם ז"ל )ירושלמי תענית פ"ב ה"א; פסיקתא דשובה( עה"פ )יונה ג, ח( "ויקראו אל אלקים בחזקה", מהו בחזקה, "חציפא נצח לבישא"[.
]והנה איתא בחז"ל )ב"ר ח, ט; קה"ר ו( בשעה שברא הקב"ה את אדם־הראשון, טעו בו מלאכי השרת, וביקשו לומר לפניו קדוש, - משל למלך ואפרכוס שהיו בקרונין, והיו בני־המדינה מבקשין לומר למלך דומינו, ולא היו יודעין איזהו כו'.
ואיך שייך שיטעו מלאכי־השרת בדבר־כזה, האם אמנם ראו שנים יושבים בקרונין אחת, וכי טעו מלאה"ש ח"ו ב"שתי רשויות", - ובודאי הלא יכולים להבחין ולראות על אדם־הראשון, שהוא נושא וסובל על שכמו עול־ומשא, באשר לבו חרד בקרבו להיות נזהר במעשיו ובעניניו, כלומר מתבונן ומפקח על מעשיו ודרכיו, לדקדק בהם, ולא יתן שינה לעיניו ותנומה לעפעפיו, להסיח דעתו מלהיות ירא ודואג תמיד על מעשיו ודרכיו פן יהיו נמתחים והולכים בתנומת מרוצתם, להיות יוצאים מן גבולם הראוי, - ונקל להכיר כי האדם יש לו בורא המושל עליו בחוקיו ומשפטיו.
אכן ענין "בקרונין אחת", היינו, כי אדם־הראשון קודם החטא, היה בדביקות לד' בתכלית האחדות־והחיבור, בבחינה של )שבועות מז:( "קרב לגבי דהינא ואידהן", עד שלא היו יכולים להבחין ולהכיר הגבולים בינו לבין הבוי"ת.
כי מה שהיה אדם־הראשון מפלס ושוקל דרכיו, אין לנו להבין פירוש הענין, שאדם־הראשון הטה שכמו לסבול ולשאת עול משא של זולתו, כחבילות המלך שמטילים על עבדים פחותי־ערך, הרובצים תחת המשא אשר מעליהם, - לא כן היה אדם־הראשון, אלא בהיותו בדביקות לד' בתכלית האחדות, היה כמוהו כמלך, כאחד ממש.
כי כמו שהמלך ]הרי 'בשמים הכין כסאו, ומלכותו בכל משלה', כי הוא אמנם ודאי "מגביה לשבת", ו"ברום עולם מושבו", אך עם־כל־זה הוא 'משפיל לראות בשמים ובארץ', ו'משפטו וצדקתו עד אפסי ארץ', והיינו שהמלך[ אינו רובץ תחת משאו, ואין משאו מתקיים עליו, אלא אדרבה, הוא מתקיים על משאו, ורוכב על גביו, ומנהיגו, כענין נושא את נושאיו.
כי הפעולות והמעשים הנפעלים ונעשים על־ידו, אין להבין שהוא פועל ועושה למען הפעולה ובשבילה ולטובתה, אלא הכל לכבודו ולמענו יעשה, כי בזה שפע־כחו־ויכלתו יגדל ויתרבה יותר ויותר, מבלי שום שיעור ומבלי שום הפסק, כמעיין המתברך ונובע אשר מציאותו שוטפת ומתפרצת ויוצאת ממנו, מבלי שום עיכוב ומעצור.
)חסר( עד שלא ראו כל חילוק ביניהם.
וזהו שמצינו בענין המרגלים, שטען משה־ רבינו לפני הקב"ה )במדבר יד, טז( "ואמרו אל יושב הארץ וגו', מבלתי יכולת השם", היינו שעלול להיות יוצא מזה חילול־השם.
וצריכים להבין, ממי אמנם תבע תביעה־כזאת? ]מה שייך לתובעו ית' על חילול ה'[.
אכן אחרי שהבריאה על דרך שותפים, אשר כולם שותפים להקב"ה במעשה־בראשית, וכל־אחד עוסק כמו עושה בתוך שלו ממש, ולא כמו שכיר העושה בשל אחרים, - שייך על־זה תביעה, אחרי אשר צריך זה להעסק.
ועל־דרך־זה נבין מה שמצינו בכמה־מקומות "הטיח דברים כלפי מעלה", - כל הטענות הם מצד שהם שותפים ובעלים בעסק.
וזהו ענין התפלה, מפני שכיון ששותף הוא, יכול לחוות דעה )עי' דחכו"מ ב' מאמר ט'([.
ומטעם־זה, בשמונה־עשרה שתיקנו חכמים־ הראשונים שיהיו ישראל מתפללין, לא פתחו בצרכם של ישראל תחילה, עד שפתחו בשבחו של מקום, וסידרו לנו כברכה־ראשונה את "ברכת אבות", אשר בה מזכירים את הילולו ו"שבחו של מקום" הנודע וניכר מתוך מעלתן וגדולתן ושבחן של האבות־הקדושים, אשר בעצם־מציאותם המעולה והמשובחת, בזה רואים ויודעים, ויוכר ויתפרסם "שבחו של מקום", וכפי ידיעתינו מ'אברהם', כן יש לנו 'אלקי אברהם', שכשרואים לאברהם, רואים להאלקים, כי חד הוא, וכמו שמבואר בספר הפרדס לרש"י ז"ל, כי כל שבחיו־של־מקום כולם שהוזכרו בברכה־ראשונה, הכל מיוחס לאברהם־אבינו, ממה שראינו בו, ]וכאמרם )ב"ר לט, יז( "קובע אני לך ברכה בשמונה־עשרה וכו', שלך קודמת לשלי, בשעה שהוא אומר 'מגן אברהם', אחר־כך 'מחיה המתים', הרי שעצם הברכה שייכת בתכלית לאברהם־ אבינו, ולא לבורא־עולם, - ואך כי מ"שבחו של אברהם" מתודע ומתפרסם "שבחו של מקום"[.
כי עיקר ברכה־ראשונה היא על ענין גדלותן של האבות־הקדושים ושל הכלל־ישראל, וממש ב"שבחן של אבות" ו"שבחן של הכלל־ ישראל" מדברים, "שהוגדלו בזאת שיש בהן ]גילוי[ גדולות ונוראות אלקינו", וכל התגלות־ כבודו־ית' נמצאת בם ובמציאותם, - שכאשר טועמים את האבות־הקדושים, יכולים לטעום טעם של כביכול עצמו, - וההתחברות וההתאחדות וההשתתפות שלהם עמו־יתברך היא כה נפלאה, עד שהקדים ד' ברכת־אבות לברכותיו־שלו.
וכן בדומה־לזה הוא גדלותן של הכלל־ישראל, אשר כל התגלות־גדלו־ית' נמצאת במציאות הכלל־ישראל, וכפי־מה שמכירים את גדולת הכלל־ישראל, כפי־זה יודעים מן "הקל הגדול".
כי עיקר ענין סידור גבורות האבות־הקדושים, הוא, מה שבהיותינו מתבוננים בהגילוי של "גדולות ונוראות אלקינו" אשר נתגלה באמצעות מעלתם וגדולתם ושבחם של אבותינו־הקדושים, הרי בהראותו אל נפשו את נועם זיו כל־זאת, ]בזה הוא מנשב ומפיח בגחלת־עצמיותו, אשר שלהבתה בתוכה כמוסה וסגורה, וכמעט עמומה, - ללהטה וללהבותה, להקיצה ולעוררה מתרדמת אוולתה, הנופלת עליה במרוצת ההרגל, להיות מבלה את ימיה, ומתה, וזה הכל, ואשר תעצים את עיניו ותדחה ותדעיך את ידיעתו־הוודאית מענין ישותו וזהותו שלו כאשר היא באמת, להתעלם ממנה, ולהטביעה ולהאבידה בתהומות עמקי מצפוניו, ולכבותה כליל מהרגש נפשו, - ובשעה שיתבונן בגדולות־ונוראות־אלו[, המאור של גדולות־אלו יציק לו וילחצהו וימשכהו להתחדש בו התעוררות להקיץ מתרדמת ההבל, לפקוח עיני־בחינתו להביט אל צור־מחצבתו, "לחשוב מחשבת־ממש: מה הוא"?!, ותהיה המחשבה־הזו הולכת ומתגברת בקרבו, עד אשר אמיתת ישותו וזהותו תצא ממסגר נפשה, ותתנער מן עפר־הארץ ותקום מאשפתותיה, ותעדה עדיה ותכלול יפיה, ותשיג כל הנהגה־ נאוה המעטירה את בעליה, ותתרפא מן תחלואי־הנפש ותטהר מכל רעיונים מורדים אשר פוגעים את שרעפיה על־ידי עסקי העולם, ותישר הדורי טבעה, עד אשר מאליה תקבל על־עצמה בלב נאמן שיגיעו מעשיו למעשי אברהם יצחק ויעקב, וגם נפשו תמשיך את "גדולות ונוראות אלקינו" בעצם־מציאותה, להתדמות לזה יותר ויותר, ללא כל סוף ותכלית, "מה הוא רחום אף אתה רחום" וכן הלאה, שלא יהי' מצבינו ח"ו מסך־מבדיל בין הבורא והנברא, אלא אדרבה, ימעט את עצמו לפניו־יתברך, עד אשר יהיה מוכשר־ומוכן לדבקה בו בחיבור ובאיחוד גמור, להתהות כ"פלג גופא" ממנו־כביכול, שהוא יהיה לנו לאלקים, להיות מתגלה באמצעותינו.
ובזה ביארנו )שם( מה שדייק הרמב"ן )במדבר יד, יח( שבתפלת מרע"ה על עוון מרגלים, הזכיר כל מדות הקב"ה, חוץ ממדת "אמת", גם לא אמר "זכור לעבדיך, לאברהם ליצחק וליעקב", כמו שאמר במקומות אחרים.
ומבאר הרמב"ן, שלא היה משה־רבינו יכול להזכיר בתפלתו "מדת אמת", מפני שבמדה־זו אין להצדיקם כלל, אלא אדרבה "במדת אמת יהיו חייבים", וגם אינו יכול להזכיר האבות, כי מעשיהם היפך מעשה האבות.
ולכאורה דברי הרמב"ן מחוסרי הבנה, כי אע"פ שהכלל־ישראל לא היו ראויים להיות זוכים אז במדת־האמת, הלא הקב"ה הרי אמת הוא ודאי, ולפי מה שאנו מדמים שאין להזכרת מדותיו־ית' שייכות לפיסוק־הדין, למה לא יחשוב גם מדת־האמת בתוך שאר מדותיו־ית'.
הרי מוכרחים אנו להודות, כי כל מדותיו־ית' הנחשבות ונאמרות בתפלה, הם טענות ותביעות לפיסוק־הדין, מאחר שהרי מדותיו־ית' הם במדה מדודה כפי צרכינו, לא יותר אף במשהו, ואם־כן הרי אנו כשותפים בכל מדותיו ית' כביכול, ולנו הם, - וממילא הרי כשהכלל־ישראל בהנהגתם לא היו ב"מדת אמת", נסתלק כביכול הבורא האמת, והאמת נעדרת, ולכן החסיר משה־רבינו בתפלתו להזכיר את מדת האמת.
כי הלא מובן מאליו, שאין השמש משועבד להאיר את הירח בעת שתעלם ותחסר, וכן אין הלב משועבד להטיף דמו בצינורי־הרגל, בעת אשר תיבש הרגל או שתיקטע, - ומובן כי כמו־כן גם הקב"ה )היינו בחינת התגלותו־ית'( כביכול נפטר מחובו )להשפיע אלינו את חלקינו( בזמן שהאיש אובד את אנושיותיו וחיוביו.
]ואמר )יד, יז( "יגדל נא כח השם" במדת אמת היותר־גדולה, שגם זאת ביכלתך, להגדיל מדותיך[.
ובברייתא )ברכות לד:( "המתפלל וכו', אם אינו יכול לכוין בכולן )בכל י"ח ברכות(, יכוין את לבו באחת וכו' באבות", - ובכוונתו בברכת־אבות בלבד, כבר יוצא ידי־חובתו.
והנה ענין התפלה הלא הוא שאלת צרכיו: דעה, תשובה, סליחה, גאולה, רפואה וכו', וידי חובת כל אלה יוצא כשמכוין בברכת־אבות.
כי זכירת האבות־הק', אשר זוהי זכירת התגלות־ כבודו־יתברך הנמצאת בם ובמציאותם, תהיה באה כמים בקרבו וכשמן בעצמותיו, כי בזה הוא מרטיב־ומרוה את יבושת־עצמיותו, וסך את נפשו לדשנה ולרכך את קשיות טמטום לבבה, ויהיה לו זה למשיב נפש מדרכי תולדות גוש־עפר, לדבקה בו ית', וכאשר דבקים בהשם אלקינו, הרי ממילא חיים כולנו היום, כי כשם שאתה הוה אחד עמו כביכול, ללכת בדרכיו יתברך, כך כביכול - עם כל הטוב שיכול לימצא במדת התגלותו־ ית' - הוה אחד עמך, ממש מחובר־ומאוחד עמך, מבלי אפי' חוט־השערה־אחת הנפרדת מהאדם.
]וזהו ענין )תהלים קטו, יב( "השם זכרנו יברך", וכן מה שנאמר )שמות כ, כא( "בכל מקום אשר אזכיר את שמי, אבוא אליך וברכתיך", וכן )דברים כו, יז־יח( "את ד' האמרת היום, להיות לך לאלקים גו'. וד' האמירך היום, להיות לו לעם סגולה"[.
כי כל התפלה היא אמנם המשך־ארוך של התבוננות במצב קישור האדם עם בוראו־ית', - אך העיקר הוא לכנוס ב"עולם הגדלות", להתבונן במעשיהם של האבות־הקדושים, ולהתחשב בנפשו, כי אז תשתנה השגתו והכרתו, ויוכל להכנס בתפלה )וכמבואר בארוכה במאמר הקודם(.
* * *
עתה נראה נא להכיר בהפרש עולמות עולמות, קטנות וגדלות, גבהות ושפלות.
אחז"ל )שבת קכז. שבועות לה:( "גדולה הכנסת־ אורחים יותר מקבלת פני שכינה", וכשאירעו שניהם לפני אברהם־אבינו ע"ה, עזב את השכינה וקיבל פני האורחים.
והנה טרם באו האורחים אל אברהם־אבינו ע"ה, נתעסק בקבלת פני־שכינה, אכן מן־הראוי להבין מה היתה מגמתו ומטרתו בזה.
כי לכאורה מתעוררת כאן השאלה, אחרי כי הלא "גדולה הכנסת־אורחים יותר מהקבלת פני־שכינה", אם־כן הרי נמצא כי כל ענין "הקבלת פני־שכינה" למותר הוא?
היעלה על־הדעת כי כל ענין "הקבלת פני־ שכינה" אין זאת רק מצוה־קלה שהיה אברהם־אבינו עוסק בה בעת פנויה מכל עבודה? היעלה על־הדעת שהתעסקות־זאת לא היתה אלא בכדי למלאות העדר־המצוה שבאותה שעה?
והנה אם כי אמנם למדנו לדעת כי התגלות־ האלקות אחוז ומסובך וממוזג בבריאתו אשר ברא, בכל־זאת הרי כתוב )תהלים קיג, ה( "המגביהי לשבת, המשפילי לראות בשמים ובארץ", - והרי אנחנו אין לנו עסק עם עולמות חוץ מבריאה־זו, - ומעתה, עד היכן היא הגבהתו ועד כמה השפלתו? איזו היא מעלה ומה זו מטה?
"ברום עולם מושביך, ומשפטיך עד אפסי ארץ" )עזרת אבותינו(, - הידענו פירוש המלות? מהו זאת "ברום עולם", ומהו זאת "אפסי ארץ"?
"דן דין עני ואביון וגו', הלא היא הדעת אותי" כתיב בירמיה )כב, טז; עי' רבינו־יונה אבות א, א(.
ואמור מעתה: מה זה "מושב" ומה זה "משפט"?
"השמים כסאי, והארץ הדום רגלי" )ישעיה סו, א(, הנדע להבחין בסוד ההתקשרות המבואר?
והנה בעת קבלת־התורה היה מוכרח משה־ רבינו לעלות השמימה, ולבלות שמה ארבעים־יום, להתבודד מכל החיים הארציים, ולהתנתק מכל צרכיהם, - בכדי ליכנס בחיים אחרים, בעולם אחר לגמרי, - ואילולא זאת, אין באפשרות לקבל אורה גדולה כזו.
כי הנה ההתגלות של הבורא־יתברך אל האדם, בבחינות שונות נקבעו, - וסוד ההתייחסות של האדם אל הבורא־יתברך, הוא באופן כזה, שהוא מוכרח ליכנס בעולם־אחר מידי פעם, בחפצו להשיג מהתגלותו־יתברך את הבחינה המתייחסת אליו, ואשר אמנם שלו היא.
איתא במדרש )שהש"ר א, ח( ד"א, שיר השירים, זש"ה )קהלת יב, ט( "ויותר שהיה קהלת חכם וגו', ואזן וחקר ותקן משלים הרבה", )למה הדבר דומה(, לבאר עמוקה מלאה מים־חיים צוננין ומתוקים וטובים, )הפתוחה לעין־כל(, ולא היתה בריה יכולה לשתות ממנה, עד שבא אדם־אחד וספק לה חבל בחבל וכו', ודלה ממנה ושתה, התחילו הכל דולין ושותין ממנו, כך מדבר לדבר ממשל למשל עמד שלמה על סודה של תורה וכו'.
הרי לך, שהבאר מוכן, ומים חיים בקרבו, והכל מרגישים בו, ובכל־זאת אין יד אדם מגעת אליו לשתות ממנו, - ורק שלמה־המלך ע"ה, בחכמתו הראה לנו, שיש ביכולת האדם ליכנס בעולם־נסתר, גדול וטוב מעולם שלנו, וכל הבא שמה, דולה ושותה כפי מדרגתו.
וזהו ענין התארחות השכינה אצל אברהם־ אבינו ע"ה, כי זו היתה מדרגתו בענין הכניסה בעולם הגדלות, ומוכרח היה להתדבק בה, ורק בהזדמן אליו אורחים "דין קדימה" היתה לו לקבל פני האורחים, וכשנתפטר מהם שוב נתחייב בהתדבקות הראשונה התמידית, גדלות האדם היותר גבוהים, היינו בכחות הנבואה, )אכן גם שמה מדריגות הרבה(.
ומצינו לחז"ל ש]גילו[ לנו את דרך הנבואה, ויחסוה גם־כן לכניסה בעולם הגדלות, וכן אמרו )סוכה נ: בתוס' בשם הירושלמי; ב"ר ע, ח(: שמחת בית השואבה, שמשם היו שואבים רוח־הקודש, וחז"ל )עי' ב"ר שם( המשילו לנו משל, לבור זה שהאבן מונח על פיו תדיר, ורק ג' פעמים בשנה מתכנסים שמה הבעלים וגוללים את האבן מעל פי הבור, ושואבים ממנו, למלאות בסל שלהם את כל־צרכם במשך כל העת־הבא, ומיד חוזרים ומשיבים את האבן עליו, והבאר נסתם, ושוב אי־אפשר לשאוב יותר, - "מונח לרגל הבא", - מזמן לזמן שוב צריכים לבוא להתמלא מחדש.
כן גם במעלת רוח־הקודש, שהיא חתומה בבור, ואין להתקרב אליה, ולסלק מעליה החתימה, אם לא שיכנס מקודם לעולם אחר, שמשם ימצא פתח פתוח לבור.
ולכן בשלש־רגלים, כשהיו מתכנסים כל ישראל לבית־הבחירה, והיו שמחים שמחה אלקית, היא עולם המעלה, אשר על־ידה היו שואבים רוח־הקודש, לינק מזה בכל ימי התרחקותו.
)מקבלים אנחנו על־עצמנו שגם אנו נמשיך זאת בעצם־מציאותינו, - כי בשעה שיתבונן בגדולות־ומנשב בגחלת־עצמיותו ללהטה וללהבותה, ליתן לה עוז ותעצומות להוציא ממסגר את נפשה, להתחזק ולהתרפא מן החולאים הפוגעים אותה על־ידי עסקי העולם, שתהא מקבלת על־עצמה שגם היא תמשיך את "גדולות ונוראות אלקינו" בעצם־ מציאותה, - כי בשעה שיתבונן בגדולות־ ונוראות־אלו, מיד יודע שהוא בריה קטנה שפלה אפלה, והמאור־של־גדולות־אלו יציק לו וילחצהו וימשכהו להתדמות לזה יותר ויותר, ללא כל סוף ותכלית, "מה הוא רחום אף אתה רחום" וכן הלאה, שלא יהי' מצבינו ח"ו מסך־מבדיל בין הבורא והנברא, אלא אדרבה, ימעט את עצמו לפניו־יתברך, עד אשר יהיה מוכשר־ומוכן לדבקה בו בחיבור ובאיחוד גמור, להתהות כ"פלג גופא" ממנו־כביכול, שהוא יהיה לנו לאלקים, להיות מתגלה באמצעותינו(.
רלה
"עולם הגדלות" - מטרת האדם בו
 סוכות
אמרו בגמ' )ר"ה יז:( ברית כרותה לי"ג מדות, שאינן חוזרות ריקם, וכן אמרו )ברכות ד:( כל האומר )"אשרי"( "תהלה לדוד" בכל יום ג'־פעמים, מובטח לו שהוא בן־העולם־הבא, - האומנם יקנה כל־אחד עולמו באמירה בשפתים?
וכי יש במושגי־השכל להכיר סגולות־מיוחדות באמירת ה"י"ג מדות" ובאמירת "אשרי", יותר מבכל התפלות וההילולים אשר ידענום?
אבל חכמינו ז"ל גילו לנו סוד בזה, כי כל מעלות האדם ורוממותו, מוכרחים המה לדרכי האמצעים הנזכרים )במאמר הקודם(, היינו לכנוס לעולם חדש, עולם אחר לגמרי, עולם הגדלות.
ויותר מזה, שאין זאת רק דרך ואמצעי למטרה, וכמו פרוזדור לטרקלין, -
אלא שהוא הוא האמצעי, והוא הוא המטרה!
כי האדם בהכנסו פנימה לעולמו זו, וירגיש מושגיו והכרותיו לפי אותו־הרוח השורר באותו־האויר, די הוא לו להיות מוכן ומובטח לעולם־הבא!
אך מה הוא זה "עולם הגדלות"? - עד היכן מדתה? - כמה ארכה וכמה רחבה? - כמובן יש בהשגת איש ואיש מדה מיוחדה בזה?
הן האיכר, כשיזדמן תחת־ידו אורח עובר על שדהו ]ורמסה[, לא ימנע כלל מלרצחו נפש.
ואין־זו מחמת התגברות הכעס, או מחמת שליטת יצרו עליו לעבור עבירה, אלא פשוט, שאין מדת ה"רחום" מגעת בו יותר, ואין השגתו עולה כל־כך למעלה, והוא בטוח שמדות רחום וחנון ושאר כל המדות הנפלאות שתחת כסא־כבודו, כולם כאחד יסכימו כהרף־ עין לפסק האמיתי הלזה, כי על מעשה נוראה כזו, כמו לעבור בשדותיו, ברור לו שאפילו רחמי הקב"ה יעמדו על צדו להרגו!
אך איש תורני, ודאי שהשגתו בזה רחבה יותר, וכל הגדול מחבירו השגתו רחבה ממנו.
משה־רבינו בתפלתו אמר לפני הבורא )במדבר יד, יז( "ועתה יגדל נא כח השם כאשר דברת לאמר", ומביא רש"י חז"ל )סנהדרין קיא.( ויכוח נפלא בין משה־רבינו להבורא־יתברך, כשעלה משה־רבינו למרום, מצאו להקב"ה שהיה יושב וכותב "השם ארך אפים", ]כל מדותיו של הקב"ה[, אמר לו, ]אין אלו ראויים אלא[ לצדיקים, וענהו הקב"ה: לצדיקים ולרשעים, ולכן בתפלתו דייק ואמר: "כאשר דברת", זאת־אומרת כאשר דברת אתה שהמדות ראויות לצדיקים ולרשעים.
וחז"ל )ר"ה יז:( אמרו, כי כפל הלשון )שמות לד, ו( ד' ד', היא הוראה על ב' מדות מיוחדות של רחמים, אחת קודם שיחטא האדם, ואחת לאחר שיחטא האדם ויעשה תשובה.
ומשה־רבינו ע"ה, לאחר השגותיו הנשגבות, לא השיג בשכלו אלא אותה שמקודם־החטא, ולא יותר.
כי באמת הדברים נפלאים, - שהרי ה"שם" לאחר שיחטא, אינו נתהוה אלא לבסוף ]אחר שחטא[, וכביכול, כמו שאינו לגמרי מקודם שיחטא, אלא שמדותיו של הקב"ה הם אין סוף, ואין גבול, וכך היתה תפלת משה־ רבינו ע"ה: "יגדל נא כח השם"! היינו שיתגלה ביותר האין־סוף, ותבוא המדה שלאחר־שיחטא, ותרחם גם לרשעים, ואמנם גם בשם הזה שלאחר־שיחטא, גם־כן לא נתראה אלא כפי הצורך להמציאות, וכביכול, כאילו שאין בו יותר, אולם ברחמיו יתברך תתגלינה מדותיו האין־סוף בהתגלות מיוחדה, - כה נפלא הוא עולם הגדלות, גדול ואין סוף ממש!
ועל־זאת גילו לנו חז"ל לאמר, שאם אומר אדם "אשרי" או "י"ג מדות", והיינו שיכנס בעולם הזה, זאת־אומרת שתבלע רוחו אויר עולם־ההוא, באמת, - מובטח לו שהוא "בן עולם־הבא"! אם מדותיו והשגותיו מתאימים למדותיו האין־סוף של הקב"ה, אם נכנס הוא בם ממש, אף כי בלא כל מעשים, - אשרי לו, ואין צורך ביותר.
וכן נמצא ברידב"ז: האומר אשרי... מובטח וכו', היינו שמתדבק במדותיו הנחשבים בתהלה זו.
"תלמוד גדול, שהתלמוד מביא לידי מעשה" )קידושין מ:(, - ביאור הדברים, אם יעסוק אדם בתלמוד עצמו, מבלי עשות שום מעשה, אם חייו רק בעולם החכמה נמצאים, ולא בעולם העשייה, אולם הוא באמת מעורב ומקושר ומדובק בה, די בעדו, ואין צורך אליו יותר, כי התלמוד גדול, ואין גדול הימנו!
אך סימן לדבר נתנו חז"ל, שאם התלמוד מביאו לידי מעשה, ראיה היא לנו שנמצא באמת בעולם הגדלות, בעולם התורה, אבל אם אין באפשרות התלמוד להביאו לידי מעשה - לכשתבוא לידו, בזאת יגיד עליו רעו, שהוא מחוסר התקשרות לעולם ההוא.
ובזאת יבחן האדם: כפי אותו־השיעור שהשגתו־וידיעתו תוכל להביאו לידי מעשה, כך שיעורו בעולם־הבא.
וזהו כונת הרמ"ח לוצאטו ז"ל )בדעה"ח( באמרו: כי מצרכי האדם שיעמדו הידיעות בפניו.
"שאם היתה הידיעה רחבה, ועומדת על לב בני־האדם, - לא היו חוטאים לעולם ! - ולא היה אפילו היצר קרוב אליהם, כמו שאינו שולט במלאכים" ע"כ.
ולכאורה מה תועלת יש בידיעה, אף כשהיא מול פניו תמיד, אם לא שיקיימה?!
אמנם אין צורך בקיומו, רק שיהא כולו באויר ההוא, ו"ראוי" לקיימה.
רלו
"אין עוד מלבדו" - אפסיות הנברא מול מציאותו־ית' הקיימת
 )שבת( חוה"מ סוכות
"אל תבטחו בנדיבים, בבן אדם שאין לו תשועה. תצא רוחו ישוב לאדמתו" וגו' )תהלים קמו, ג־ד(.
וכי נסינו לעבור בזה במחשבתינו אף פעם: היתכן שיבטח איש באדם שכמותו, שהוא כלה ונפסד? מלבד זאת שאין האדם שבוטח בו, מתאים עם כל תנאי הבטחון המבוארים בחובת־הלבבות במי שראוי לבטוח בו )ע"ש בשער הבטחון(.
ועם־כל־זאת הלא תראה שאין הדבר כן, אלא כל־אחד־ואחד בוטח בחבירו בתכלית הבטחון, ואינו חושב, גם אינו שם לבו, ליום־המחר, שיכול לעקור את כל מצבי־האדם יחד עם זה שבוטח בו.
ולמה זה ]אנו הבוטחים באדם[ נצחק לעובדי השמש והירח שהם נבראים קיימים מששת ימי־בראשית, ועומדים לעד, גם כל סדרם וחיותם לא משתנה מיום הולדם, ואינם חסרים שום דבר קטנטן מכל אשר ברכתן הטבע? - מדוע נשימם לאטומי וקטני המח, וכי עלתה היכולת־האנושית על גבורת צבא השמים? והאם תשיג יד־אדם למלאות חסרוני־איש כמו ש... באמת כל אותן מלאכת־השמים? הרי הוכרחנו להודות שיש בהם ממש, ובכחן לעשות דבר, וכדכתיב )ירמיה ב, יג( "אותי עזבו מקור מים־חיים, לחצוב להם בארות בארות )בורות בורות( נשברים, אשר לא יכילו המים", אמנם בורות הן, אך נשברות.
האדמה הרי הוטבע בכחה לברוא "נפש חיה", "תוצא הארץ נפש חיה למינה" )בראשית א, כד(, - והאם חלילה טועים אנו להאמין בה? ומדוע? הבאמת חשבנו כל־כך בהן עד שבאנו לידי מסקנא־החלטית בהכרת פחיתותיהן? ואלמלא כן, היתכן שיעלה לנו החשבון להחשיב את כחות האדם מכחות גלגל המרכבה?
אכן, באין חשבון עברנו על כל, בהפקרות גמורה, ובאשר הורגלנו בשכונת האדם, אנו מאמינים בו, ואילו בלינו זמן־מה באויר מלאכת השמים, מי יודע אם גם מהם היינו נבדלים?
דוד־המלך ע"ה, ברצותו תת לנו דרך בהכרת יחוד אלקים, ... להציג מחשבותינו על מפתן חדש: לא לבקר ]ביקור בעלמא[ בערכי מציאותו ויחודו יתברך, האין סופיים, רק לעבור ממדרגה למדרגה במעלות הנבראים, ולמצוא שמה את צדם החלוש, באופן שידע לבטל נצחם וקיומם, וממילא יתברר לו כי "אין עוד מלבדו".
בזוהר־הקדוש )עי' ספר הפרדס להרמ"ק י, ב( כסא־הכבוד לגבי אורו יתברך, כאוכמא לגבי חיוורא. - בא וראה, כסא־הכבוד שהוא קיים לעד ולעולמי עולמים, עדיין יש בו צד ביטול ואפיסות, בבחינת שחור לגבי לבן. שאר מלאכים ושרי־מעלה הם בבחינת שחור לגבי כסא־הכבוד, וכן הלאה.
הרי ידוע כי כמה פילוסופים החזיקו את "השכל הפועל" לראש חלקם בעולם־ הבא, ועל־כרחך שהוא באמת קיים ונצחי, כיון שהם טעו ושמוהו לראש ועיקר בעולם הנצח.
אולם אנו, אומה הישראלית, יודעים ומכירים שהוא בטל בתכלית לגבי נצחיים יותר גדולים אשר ישנם במדריגתם ובבחינתם, ואינם אלא כשאר המלאכים שאין יודעים טעם מיתה, ובכל־זאת אמרו עליהם חז"ל )עי' ב"ר עח, א; ע"פ איכה ג, כג( חדשים לבקרים, בכל יום־ויום בורא הקב"ה כת של מלאכים חדשה, ומיד כלים, - ועינינו רואות: שבנבראי־נצח היותר־גדולים, יתכן גם־כן ביטול ואפיסות.
וכל שנצחיותו במדריגה נמוכה מחבירו, בחינת ביטולו גדולה הימנו, עד מדריגת האדם שהוא גם־כן נכלל בסוד הנצח, אבל כח ביטול שלו הגיעה למדריגת כלה ונפסד, וזה גם־כן מסוד נפלא ורוחני, לא כפי השגתינו הפשטית.
וכה הבינו חז"ל בקהלת )קה"ר א, ג; רש"י א, ג( שלמה אמר ז'־פעמים "הבל הבלים", כנגד ז' ימי־בראשית, היינו שהיה קורא תגר על כל מעשה שבעת ימי בראשית, במצאו בכולם כח הביטול, סודם בכלה ונפסד.
רלז
אחדות כל העולמות
 א' סוכות תרצ"ג
בתפלות )ברכת יוצר־אור( אנו אומרים, "משרתיו כולם עומדים ברום־עולם וכו', וכולם פותחים את פיהם וכו', ומעריצים ומקדישים וממליכים".
ולכאורה מה לנו עסק במלאכי־מעלה, איך הם משבחים? ובגמ' )סנהדרין נא: זבחים מה. וביומא יג. בתוס'( קפריך "הלכתא למשיחא"?, והנה זה גרע מ"הלכתא למשיחא", שהרי לעולם לא יהי' לנו עסק עם המלאכים.
וכן הרי לכאורה הלא יש לכל אחד־ואחד מחיצה.
וכמו שאז"ל )ב"ב עה.( "עתיד הקב"ה לעשות שבע־חופות לכל צדיק וצדיק", ואמרו )שם( "שכל אחד־ואחד נכוה מחופתו של חבירו", המחיצה שזה־הצדיק חי שם, מאותה המחיצה עצמה חבירו נכוה ממנה.
ומצינו בפרק השוכר את הפועלים )ב"מ פה:( דההוא־מרבנן נסמאו עיניו על שהביט במחיצתו של ר' חייא, הרי דאין לו שייכות לשם, עד שנסמאו עיניו בהביטו.
ובודאי כי למלאכים גם־כן יש מחיצה לכל אחד־ואחד, אשר על־ידי־זה אין להם שום שייכות זה־לזה, - ובכל־זאת הלא אנחנו אומרים )בברכת יוצר־אור( כי הם "מקבלים עליהם עול מלכות־שמים זה־מזה", "ונותנים רשות זה־לזה להקדיש".
וכמו־כן הרי חז"ל )חולין צא:( אומרים ש"אין מלאכי־השרת אומרים שירה למעלה, עד שיאמרו ישראל למטה".
וגם המלאכים אומרים "הודו לה' כי טוב כי לעולם חסדו", כל ההודו, כמו שכ' השל"ה הק', ומה כתוב בהלל הגדול, הכל על כלל־ ישראל, נמצא שגם המלאכים משבחים לקב"ה עבור טובותיו לישראל, - וגם־כן קשה איזו שייכות להם עם ישראל? עם בני־אדם?
אולם באמת אלו המחיצות אינם אלא נייר דקיק )פראס פאפיר( וגם זה רק משל, ובאמת עוד יותר פתוחים המחיצות, וכמו שהעיד איוב על־עצמו כי "בסעיפים מחזיונות לילה" רואה מלאכים )עי' איוב ד, יג(, שבלילה כשהחושים נחלשים, שהגוף מתבטל במקצת, הנה אז אמנם מתגלים לאדם גילויים גדולים, - ואיזו מחיצה היא כשע"י שינה רואה מלאכים?
הרי כי באמת עולם־הזה ועולם־המלאכים, עולם־הזה ועולם־הבא, הכל אחד, בלי פירוד, וכל ענין המחיצות, אינו אלא שיש סוד של "עונותיכם היו מבדילים" )ישעיה נט, ב(, ועושים מחיצה בין העולמות, - אבל אותה־ המחיצה באמת דקה וקלה כל־כך, שבכל־שהוא ו"בסעיפים מחזיונות לילה" רואים אותם.
ולכן אין כל תימה אם אומרים )בכניסה לסוכה( "תיבו אושפיזין עילאין, תיבו", - שמכבדים ומזמנים את אבותינו־הקדושים.
ואיך אפשר לזכות לאורחים שמימיים כאלו?
כי אילו היו מחיצות, ודאי שלא היו יכולים לומר "תיבו אושפיזין", - ורק היסוד שבאמת העולמות הם אחד, ובכל־שהו כבר אין כל מחיצה, ולכן בסוכה אומר "תיבו", כי בודאי איתנייהו, כי מה מפסיקן.
ובזה יתבאר מה שאמרנו )במאמר הקודם( כי הראשונים רצו השמימה, ודחקו עצמם תמיד ליכנס לעולמות העליונים, בשמי שמים.
כי באמת אין שום מחיצה שתעכב, כי כל המחיצות אינן אלא "פראס פאפיר".
ולכן מבואר מה שאנו מספרים בתפילתינו איך שהמלאכים מקדישים, - אנו אומרים "כשם שמקדישים אותו בשמי־מרום", - ומה שהם מספרים לקב"ה אודות ישראל, - כי אמנם הכל אחד.
"טיהר רבי ישמעאל עצמו, והזכיר את השם וכו', ועלה למרום" )סליחה במוסף יוה"כ(.
הזכרת־השם זהו התפשטות מן הגשמיות, ותיכף־ ומיד עלה לשמים, - כי במציאות הכל אחד, אלא "עונות - הגשמיות - מבדילים".
ולכן אברהם־אבינו קודם המילה, כשהיה מדבר עם הקב"ה, היה נופל על פניו )רש"י בראשית יז, ג(, ולאחר שנימול, כבר לא היה אצלו שום מחיצה, ולא היה נופל עוד על פניו.
יען שבעבור מצוה־זו שקיים, שלא היה עוד ערל, היה כבר ביכלתו לדבר עם הקב"ה מבלי נפילה על פניו.
ועל־ידי־זה יתבאר גם־כן ענין מה שנאמר )במדבר כב, לא( "ויגל ה' את עיני בלעם".
כי לא היה כאן שום דבר־מיוחד שנתחדש בבלעם, כי אם זה שנתגלו עיניו, וכבר ממילא תיכף "וירא את מלאך השם", כי באמת אין שום מחיצה וחילוק, אלא בחינת "ויגל".
וכמו־כן יתבאר מה שאחז"ל )ב"ב עה.( על תלמידו של ר'־יוחנן, שהפליגה ספינתו בים, וראה מלאכי־השרת שיושבים ומנסרים אבנים־טובות ומרגליות שעתיד הקב"ה להעמידן בשערי־ירושלים.
וכי בים רואים טפי, ואיפא הוא מקום לראות שמה מלאכי־השרת.
אלא שתלמידו של ר'־יוחנן במדריגה שהיה יכול לראות לפעמים, והיה בהפליגו בספינתו בים, נזדמן לו שעת־הכושר שראה מלאכים מנסרים מרגליות, כי באמת אין שום מחיצות, ולכן ראה מלאכים מנסרים.
ומזה רואים אנו יסוד גדול, שבנין בית־ המקדש העתיד, אינו כשיגאל ה' עמו אזי יתחילו לבנות, אלא ש"בונה ירושלים ה'", שכבר נבנית, ]ורק נסתר מעינינו במחיצה כלשהי[.
וכמו שאמר הסבא ז"ל מקעלם, על אשר נאמר )תהלים קמז, ב( "בונה ירושלים", ולא נאמר "יבנה ירושלים", כי באמת בונה עכשיו ירושלים, שהכל מוכן, אלא שלעתיד יהיה ד' מגלה אותו לעינינו.
ועד"ז אני אומר, בענין אמרינו )בברכת יוצר־ המאורות( "זורע צדקות, מצמיח ישועות".
והנה "צדקות" - זהו מדת־הדין, "ישועות" - זהו מדת־רחמים - מדתו של עולם־הבא, "מצמיח ישועה" - זוהי צמיחה, כי העולם־ הבא נצמח מהעולם־הזה, כי יסוד כל ההנהגה כן נחקקה, באופן של תולדה, זריעה וצמיחה.
ונמצא, כי כן הדבר גם בענין אמרינו )בברכת אהבה רבה( "כי א'ל פועל ישועות אתה", ולא נאמר "יפעל ישועות" לעתיד, אלא שבאמת עכשיו ממש פועל ישועות!
רלח
"מגן" אברהם - תכלית המדרגה
והנה האר"י ז"ל )סדור־השל"ה, תפלת ר"ה בהג"ה( מבאר: "מלך" - בראש־השנה, "עוזר" - בעשרת ימי־תשובה, "ומושיע" - ביום־ הכפורים, "ומגן" - בהושענא־רבה.
ונמצא שביום־הכפורים משיגים ישועה, שזהו מעין עולם־הבא, ואכתי "מגן" לא הוה, ולכן עדיין מתפללים הושענות בסוכות.
כי סוכות הוא רמז לעולם־הבא, כמו שאומרים )ברהמ"ז( "הרחמן הוא יקים לנו סכת דוד הנופלת".
ולכן אף שהשיגו כבר ישועה, עדיין מתפללים עוד, כי כל זמן דלא הוה מגן, עוד יש מקום להתחנן ולהתפלל לפניו ית' שנשיג למדת מגן.
והנה באמת מקרא מפורש )תהלים כז, א( "לדוד ה' אורי וישעי", ואמרו ז"ל )ויק"ר כא, ד; מדרש תהלים כז( "אורי" - בראש־השנה, "וישעי" - ביום־הכפורים.
וזהו )תהלים יג, ו( ואני בחסדך בטחתי, יגל לבי בישועתך, אשירה לה' כי גמל עלי, - הרי שיש ג' מדריגות: "בחסדך בטחתי", "יגל לבי בישועתך", "אשירה לה' כי גמל עלי".
וענין 'מגן' הוא, מדרגה שאין הרע יכול כלל לשלוט בנו, וכמו המגן הזה שמגין על האדם שלא ישלוט בו כל רע.
ויום־הכפורים שמשיגים כפרת עוונות, ודאי שזהו "יגל לבי בישועתך", שענין ישועה והגילה בה, היא בכפרת־עונות.
והיא מדרגת התקרבות לד', שמפני שאנו קרובים לד' הוא מכפר לנו, כי ביום־ הכפורים נעשים קרובים לד' אחד, והוא הרחקת עונות שמבדילים בינינו לאבינו־ שבשמים, ונהיית ישועה.
כי הלא איתא )בהגדה ש"פ( "אילו וכו' ולא נתן לנו את התורה - דיינו", עד "אילו נתן לנו את התורה וכו', ולא בנה לנו את בית־הבחירה", שהאחרון הוא "ובנה לנו את בית־הבחירה לכפר לנו על כל עוונותינו" - משמע שהיא מדרגה היותר־עליונה.
הרי שהשמחה היותר־גדולה היא בבנין בית־ הבחירה, שמכפר על כל עונותינו.
נמצא ש"כפרת עוונות" היא השמחה הכי גדולה, וזהו "יגל לבי בישועתך".
ובכל־זאת צריכים עדיין להתפלל ולבקש עוד, כי לא הגיעו עדיין לדרגת "ומגן".
שזוהי מדרגה גבוהה מאד, - והראיה, שהרי אמרו חז"ל )במד"ר יא, ב; מובא ברש"י בראשית יב, ב( יכול חותמין בכולן, ת"ל )שם יב, ב( והיה ברכה, בך חותמין, "מגן אברהם", - הרי מבואר שיתר האבות ז"ל לא הגיעו למדת "מגן".
רלט
"נגילה ונשמחה בישועתך" - סוד השלימות
הנה אחז"ל )רש"י קהלת א, ב( "קהלת קורא תגר, ואומר על כל יצירת שבעת ימי־בראשית, שהכל הבל של הבלים הוא" )עי' קה"ר א, ג(, - והעולם סוברים, שבא לבטל העולם־הזה.
אמנם וכי לומר זאת צריכים אנו לקהלת, והלא, לכאורה, גם בלי "קהלת", כל אדם יכול לבטל את העולם־הזה, ולומר "הכל הבל"!
אולם באמת, שקהלת אינו מבטל עולם־הזה, כמו שהעולם סוברים, אלא אדרבה, אין כל־כך מוקיר לעולם־הזה, ומרים לעולם־הזה, ומגדל לעולם־הזה, כמו קהלת, - רק שגילה בחכמתו־הגדולה, שעם־כל־זה הוא הבל כלפי העולם־הבא, אשר הוא גדול ממנו.
כי העולם־הבא הוא "עולם שכולו טוב" )וכמאמר חז"ל קידושין לט:(.
אבל העולם־הזה, אף־על־פי שאמנם ודאי שיש טוב בעולם־הזה, אך לא שלמות בטוב, - כי כל דבר־טוב יש בה שום חסרון, כי 'תולעת' )ווארעם( נמצא בעולם־הזה, ועל־כן הוא הבל.
כמו אפילו בחכמה, גם בה יש תולעת, שהרי )קהלת א, יח( "ברוב חכמה רוב כעס", אשר אכן פליאה גדולה היא, איך יהיה תולעת בחכמה.
עד שאחז"ל )במד"ר כב, ו( שני חכמים )גדולים( עמדו בעולם: אחד מישראל - אחיתופל, ואחד מאוה"ע, ושניהם נאבדו מן העולם, - הרי שבחכמה יש תולעת שע"י נטרדין מן העולם.
וזה מגלה לנו קהלת, שכל מעשה בראשית, שכל־כך יקר ונחמד, יש הבל, כי יש בם ריעותא.
"אמרתי אני בלבי, לכה נא אנסכה בשמחה וגו', והנה גם הוא הבל. וגו'. תרתי בלבי למשוך ביין את בשרי וגו'. והנה הכל הבל" )קהלת ב, א־יא(.
ודאי אין הכונה לשכרות ולהוללות, כי על־זה אין צריכים לשלמה־המלך ללמד זאת, ומי פתי לא יבין זאת, שזה הבל.
אלא בבחינה כמו אמרם ז"ל )תענית יא. נדרים י. נזיר יט. כב. ב"ק צא:( בענין נזיר: מה תלמוד־לומר )במדבר ו, יא( "וכפר עליו מאשר חטא על הנפש", וכי באיזה נפש חטא, אלא שציער את עצמו מן היין.
הרי כי יש יין אשר כולו תורה, בשביל שלא יהא "חוטא על הנפש", - ואף גם היין אשר רק כפי הנצרך לקיום תורה, גם בזה יש תולעת.
נמצא שמגלה לנו, שאין שום ריעותא זולתי מה שמגלה לנו קהלת, וממילא יש להבין גדלות העולם־הזה, ובכל־זאת גילה לנו שעדיין יש שם תולעת )א"ווארעם"(, שיכול עדיין להרעות את כל יקר העולם־הזה.
והנה איתא )שמו"ר ו, א; תנחומא וארא ה'; שהש"ר ה, יא "שחורות כעורב"( שבשעה שהוסיף שלמה נשים על נשיו, בא ה־יו"ד ]של )דברים יז, יז( "לא ירבה לו נשים"[ בקובלנא לפני המקום, לא כך אמרת: אין אות בטלה מן התורה לעולם, הרי שלמה עומד ומבטל אותי, אמר לה הקב"ה, שלמה ואלף כיוצא־בו יהיו בטלין, וקוצה ממך )ו־יו"ד אחת מן התורה( איני מבטל.
הרי ששלמה־המלך, אשר כולו היה תורה, אלא הי' כמו אדם־הראשון קודם החטא, - אף שהיה בגן־עדן, רק שעדיין סוף סוף היה על הארץ, ובכן היה כאן מקום שיחול עליו קלקול, ושיהיה כאן תולעת )ווארעם(, שעד כאן גם־כן מגיע הווארעם הזה.
וזהו גילוי של שלמה־המלך בקהלת שלו, שאמר אודות עולם־הזה, שאפילו בחכמה "יוסיף דעת, יוסיף מכאוב", וזהו חסרון שלמות.
הסבא ז"ל אמר, שהשלמות הוא גאנצקייט של דבר; היינו שלם בכל אבריו, עם כל חלקיו וחלקי חלקיו, פרטיו ופרטי פרטיו, שלא יחסר בו מאומה, אף לא דבר היותר קל, מתחילת־יסודו עד סוף־גמר־תיקונו, שלם מכל צדדיו, מבלי כל חורין וסדקין; וכגון טוב, אם הדבר כולו טוב, מבלי חסרון פרט כלשהו, אז הוא טוב בשלמות, ובמס"י )פ"ד( ששלמות זהו ]כשאין?[ חסרון בדבר.
והנה אומרים )באהבה רבה( "נגילה ונשמחה בישועתך", ואין הכונה לומר ]בקשה[ הלואי שנוכל לשמוח בישועתך, שהרי הישועה כבר ישנה, אלא הוי קבלה על־עצמנו שנשמח בישועתך, כמו )באהבת עולם( "ונשמח בדברי תורתיך".
כי סוד עולם־הבא הוא בלתי שום חיסרון, ואז כשלא נחסר כלום, יהיה מלא שמחה.
וסוד עולם־הזה הוא שעדיין חסר, ולכן בחסרון אין עדיין שמחה.
כי מהות עצבות הוה חסרון והעדר, ומהות שמחה הוא מה שיש לו, ואין לו שום העדר, וכמאמר הגר"א )עי' אבני־אליהו עה"פ "פקודי ד' וגו' משמחי לב"( "שהשמחה היא ]אות וסימן אשר יורה על[ שלימות", והדאגה היא חסרון, בקיצור: שלמות היא שמחה, וכפי שיעור חסרונו בשלמות, כן תהיה לו חסרון שמחה; הן ודאי כי שמחתו של הגאון ז"ל אינה דומה לשמחתינו, מפני שהיה שלם יותר מעמנו.
וזהו "נגילה ונשמחה בישועתך", כי "ישועה" הוא סוד עולם־הבא, ולכן נגילה ונשמחה, כי השמחה והשלמות הוא מצד השלמות עצמה, כמו "ונשמח בדברי תורתך" הוא מצד השלמות עצמה, שזהו חלק מהשלמות.
ומהר"ל־מפראג )דרך־חיים ו, ז( כתב, שהטעם ששמחה היא אחד מקניני התורה )אבות שם(, מפני שהתורה היא שמחה, וממילא מוכרח האדם להיות שמח, שאין ראוי לקבל מעלת התורה, שהיא שלמות נפשי לאדם, רק ע"י שמחה שהיא שלמות הנפש.
"שמחת בית־השואבה" לא היתה כמוה, עד כי "מי שלא ראה שמחת בית־השואבה, לא ראה שמחה מימיו" )סוכה נא.:(.
ומה היתה שמחת בית־השואבה? - שלימות! - כמו שאחז"ל "יש מהן אומרים: אשרי ילדותנו שלא ביישה את זקנותנו" )עי' בגמרא שם(.
כי מי שזוכה ומשיג מיום־הכפורים, ממילא צריך להיות שמח על־ידי השלמות שזכה.
ונמצא עכ"פ, ששלמה גילה לנו שבעולם־ הזה יש תולעת )ווארעם(, עד שאמרו חז"ל )שמו"ר ו, א; תנחומא וארא ה'( עה"פ )משלי ל, א( "נאום הגבר לאיתיאל, לאיתיאל ואוכל", שאמר: איתי קל ואוכל, ועל־זה סמך שלקח יותר מי"ח נשים, והיטו את לבבו, יען שיבטלו שלמה ואלף כמותו, וקוצו של י' לא יבטל, ומטעם הנ"ל.
רמ
"וחוטא אחד יאבד טובה הרבה"
 ליל הושענא־רבא
"וחוטא אחד יאבד טובה הרבה" )קהלת ט, יח(, ודבר פלא, איך יאבד חוטא אחד טובה הרבה.
והנה ביארנו ששלמה־המלך גילה לנו, שעולם־הבא הוא עולם השלימות, - "עולם שכולו טוב וכולו ארוך" )קידושין לט:(.
וצריכים להבין, שלאו דוקא הצירוף־יחד של "כל־העולם־הבא־כולו" הוא ארוך, אלא גם כל־שהוא ממנו, הוא בבחינה של "עולם שכולו ארוך", והוא מקור השמחה, - ועולם־הזה שהוא חסרון, הוא רחוק משמחה עדיין.
)ואה"נ חוטא אחד יאבד טובה הרבה, אבל פלא איך חוטא אחד יאבד טובה הרבה?(
וצריכים לדעת, כי אנו סוברים שבודאי העולם נברא בפרט, ושהוא פשוט מאד.
ובאמת הרי ראינו שמשנה־שלמה )ראש־ השנה טז.( קמ"ל, שעוברין לפניו כבני מרון, כל א' וא' במשפט, וגם רש"י מפרש על הפסוק )תהלים לג, טו( "היוצר יחד לבם", ובכל־זאת: "המבין אל כל מעשיהם", - הרי שרבותא קמ"ל שנידון האדם גם במעשיו.
ובאמת הרי איתא )קידושין מ:( שהעולם נידון אחרי רובו, וגם לעולם יראה אדם עצמו כאילו חצי זכאי וחצי חייב, עשה מצוה אחת, אשריו שהכריע את עצמו ואת כל העולם לכף זכות", - נמצא ש"חטא אחד, יאבד טובה הרבה" מכל העולם, ושוב פלא, איך זה יכריע חטא אחד, לאבד טובה הרבה?
אמנם צריכים להבין שחטא הוה בדומה לנקב בכלי, שאפילו אם יהיה מערה לתוכו את כל טוב, כל מה שישפך שמה, יצא לחוצה, דרך הנקב, ויאבד.
ואיתא )עי' עוקצין ג, יב; דב"ר ה, יד( שבשעה שבקש הקב"ה לתת תורה, לא מצא כלי מחזיק ברכה לעמו ישראל אלא השלום, - ואינך שאר המידות הוה כלים נקובים, שבהם לא יוחזק התורה, - רק השלום, שהוא כליל המדות, שמדת שלום היא מדה שבה נמצאים וכלולים כל המדות.
ומצינו בחז"ל )שמו"ר ו, א; שהש"ר א, י; קה"ר א( עה"פ )משלי ל, א( דברי אגור בן יקה, שאיגר דברי־תורה והקיאן לשעה, כספל הזה שנתמלא בשעתו ונשפך )ומתפנה( בשעתו, כך למד שלמה תורה בשעתה ושכחה בשעתה.
הרי שבחכמה יש נקב שמוציא כמשפך חכמה שאיגר והכניס כמו...
והעולם סוברים לומר שיש באדם כח זכרון ושכחה, אולם זה טעות, אלא זכרון הוא מזה שאין שם נקב, ושכחה הוה מפאת שיש שם נקב שמוציא.
וחז"ל )ברכות מ. סוכה מו:( אמרו, אם שמוע בישן תשמע בחדש, ואם תשכח בישן - תשכח בחדש, - הרי שלא תלוי כלל בשכחה וזכרון, אלא במילתא אחריתא.
וגם במתן־תורה מצינו נקב, וכמו שאחז"ל )שמו"ר ג, ב( ראה ראיתי, אתה רואה ראיה אחת ואני רואה ב' ראיות, שבשעת מתן תורה יטלו תמונת שור מכסא ויעשו עגל.
הרי שממתן־תורה נתקלקלו, ונמצא שגם מתן־תורה אינו מחזיק.
וכן אמרו חז"ל )ב"ר עו, א( ראויים היו ישראל כליה בימי המן )על פחדם ממנו(, אילולי שנסמכה דעתן על דעת הזקן אביהם, אמרו, מה אבינו יעקב שהבטיחו הקב"ה, ואמר לו )בראשית כח, טו( "והנה אנכי עמך", נתיירא, אנו על אחת כמה־וכמה. הוא שהנביא מקנתר את ישראל, ואומר להם )ישעיה נא, יג( ותשכח השם עושך, נוטה שמים ויוסד ארץ, ]כי הקב"ה הבטיח להם, כי הנה כמו ההרים לא ימושון, ולבסוף[ ותפחד תמיד כל היום, - רק מה שסומכים על יעקב־אבינו שנתיירא, אף שהבטיח לו הקב"ה.
הנה רואים אנו, כי אף שהרי "יראה" הלא היא מהמדות הכי חשובות, בכל־זאת נתבעים על היראה, - ש"מ שביראה יש גם כן נקב, שאלמלא־כן לא היו נתבעים ע"ז שנתייראו.
הרי נמצא שבכולם יש נקבים, בחכמה: "ברוב חכמה רוב כעס, ויוסיף דעת יוסיף מכאוב" )קהלת א, יח(, וכאמרם ז"ל )במד"ר כב, ו( שני חכמים )גדולים( עמדו בעולם, ושניהם נאבדו )נטרדו( מן העולם.
וחטא הוא נקב, ולכן חטא אחד יאבד טובה הרבה, וכל הטוב נשפך דרך אותו הנקב.
עד שישנם חטאים, שלא רק שנוקבין, אלא שחסר דפנות שלמות, עד שהפרוץ מרובה על העומד.
וזהו )ברכות לב:( חסידים הראשונים היו שוהין שעה־אחת, ומתפללין שעה־אחת, ושוהין שעה־אחת, וכי מאחר ששוהין תשע־שעות ביום בתפלה, תורתן היאך משתמרת וכו', אלא מתוך שחסידים )גמורים( הם, תורתן משתמרת, - שאצלם לא היה נקב, והיתה תורתן משתמרת היטב.
הגע עצמך, אילו היה לכל א' משתמר מה שלמד בכל יום שעה אחת, הרי לא היה...
וכן איתא במדרש )ויק"ר ג, ז( במנחת מרחשת וכו', יש בו באדם תורה, יהיה נזהר שלא יבא לידי עון וחטא, אמר לו הקב"ה ברוך אתה וכו', ויטמנו דברי־תורה בפיך לעולם. אשרי אדם שיש בו דברי־תורה ושמורים בידו.
כי העיקר שיהיה שמורים אצלו, כי על־ידי "חוטא אחד" עלול להיות נאבד כל טובה וכמ"ש.
נמצא שבארנו שע"י חטאים... ]מאבד כל טוב[, ועכשיו נבאר... שהבטחון הוא מחסה בצל ד', וזה כל העצה להיות ניצל מחטא, כמו שאחז"ל )סוטה כא.( תורה מגנא ומצלא; כל תחבולות האדם הם להיות לאדם מחסה מחטא.
רמא
"ופרוש עלינו סוכת שלומך" - "כי יצפנני בסוכו"
איתא ב"שיר של פגעים" )תהלים צא, ד( "באברתו יסך לך, ותחת כנפיו תחסה, צינה וסוחרה אמיתו".
כל הקפיטל הוא שיר של בטחון בה'.
כי האדם צריך להשתדל שלא יהיה פרוץ ונגלה, כי אם נכסה בצל ה' ובאברתו, - ואין אנו יודעים מהות של "אברתו וכנפיו", אבל עכ"פ יודעים אנו שזהו ענין של חסיון בצל הקב"ה, להיות מוגן, "באשיצט".
וזהו שאמר דהע"ה בהלל )תהלים קטז, ג( "אפפוני חבלי מוות ומצרי שאול מצאוני", שמצרי־שאול מוצאים "זוכן אויף" את האדם, וכי כל כך צריך האדם לחסות, כי סכנה גדולה נשקפת לו מצד השאול שרודפים אחרי האדם להסירו ולהטותו מדרך הטוב.
ולכן מצינו )מנחות מג: מדרש תהלים ו( כי בשעה שנכנס דהע"ה לבית־המרחץ, אמר, אוי לי שאעמוד ערום בלא מצוה, - כי שם אסור ללמוד, נתיירא מאד, כי נשאר בלי שום הגנה... - וכיון שנזכר במילה שבבשרו, נתיישבה דעתו, לאחר שיצא אמר עליה שירה, שנאמר )תהלים ו, א; יב, א( "למנצח על השמינית מזמור לדוד", על מילה שניתנה בשמיני, - ונמצא שגם במרחץ נשאר עדיין במצותו מצות מילה, לכן שיבח לה' ואמר "למנצח על השמינית".
וזהו מצות סוכה, כי אמנם כל המצות מגינות על האדם, אך בכל־זאת סוכה היא מצוה אשר כל האדם צריך להיות בצל ד'; כל האדם נכנס לתוכה מכף רגל ועד ראש.
וזהו שאומרים )בערבית, בהשכיבנו( "ופרוש עלינו סוכת שלומך", כי סוכה היא מעין עולם הבא, שהיא שלום, ש"צילתה מרובה מחמתה", וכולו צל, והיא למחסה על האדם, ושלום הוא שלמות - גאנץ, וכמו באבר שכולו שלם, וכולו צירקוליסט למקום אחד, ואין בו שום נטיה לשום צד, זולתי הצענטער, וזהו "סכת שלומך".
ו"לא מצא הקב"ה כלי מחזיק ברכה אלא השלום" )עוקצין ג, יב(, כי שלום הוא כלו לתכליתו, ואין בו זולת תכליתו, גאנץ.
וכמה טועים האנשים שסוברים שאפשר ליחד )פאראייניגען, לחבר( את הרחוב )ה"גאס"( עם ה"בית מדרש", כי האדם צריך להשתדל עד כמה שיש ביכלתו לחסות בצל ה', באברתו יסך לך, ואזי ינצל.
וזהו חילוק מכהיום למשכבר בישיבה, שלפנים רק בה' חסו, און מען האעט זיך בעהאלטן באברתו.
והנה מה שאמרו חז"ל )ברכות נה.( העובר תחת קיר נטוי מזכירין לו עוונותיו, - כי בלי עברו תחת קיר־נטוי, אינו מצוי תחת מדת הדין, אבל בעברו במקום סכנה, נמתח עליו מידת הדין ביותר, ולכן עוונותיו נזכרים.
ובאמת כל־השנה צריך האדם לחסות בצל ה', שנשמר ממידת הדין, וכמו בלי עברו תחת קיר נטוי, שאז אין אליו מידת־הדין, ובראש־השנה שהמה ימי־הדין, ובבחינת קיר נטוי, אזי צריכים לרחמים גדולים כדי להסתר ממידת־הדין, ונהפך עי"ז מידת־הדין לרחמים.
וממילא פשוט מה שאומרים )תהלים כז( "לדוד ה' אורי וישעי" בראש־השנה, ובמקומות־ אחרים נוהגים לאמרו )גם( עד ראש־השנה.
כי בימי ראש־השנה שהמה ימי־דין שצריכים לרחמים יותר־גדולים בכדי להסתר ממידת־הדין, וכמו שכ', לכן אזי הוא בבחינת ה' אורי.
כי צריכים להבין שמידת־רחמים אינה מעלה בעלמא, אלא שזה הוא סוד העיקרי להכנס בסוד ה' ולבטוח בו ולחסות בסוד כנפיו!
ובביאור אחי הגאון ז"ל, על "לדוד ה' אורי", כתב שם לבאר "ממי אירא" היינו נגד הרוח, שקרוב לאדם ויושב בו, ועל קרובים שייך לומר יראה, "ממי אפחד" היינו נגד הנשמה, שרחוק מעט מהאדם, ששייך לומר לשון פחד, שהוא על דאגה רחוקה, כי פחד הוא מדבר רחוק, ע"ש.
"כי יצפנני בסוכו", דהיינו מצות סוכה ממש, כמ"ש )עי' סוכה ו:( שמצות סוכה מגנת ומהוה מחסה ומסתור מזרם וממטר )ישעיה ד, ו(.
ידוע כי חג־הסוכות הוו כנגד היותנו במדבר, כי פסח הוא כנגד יציאת מצרים, אבל על היותנו במדבר, עדיין לא ע"ז הוא פסח, וסוכות הווה כנגד היותנו במדבר על העננים, והיינו הבטחון שבטחנו והלכנו בארץ לא זרועה.
ואף שבפסח כבר הגענו לאמונה, אכן עדיין לא הגענו לבטחון עד היותנו במדבר, בארץ לא זרועה.
ובחובת־הלבבות אחר שמסיק שער היחוד ושער עבודת־הא', מתחיל עכשיו לבאר בטחון.
ולכאורה הרי כבר סילק ענין היחוד האמונה, ומעתה מה לנו עוד לענין בטחון? אכן בטחון זהו לאחר כל האמונות והיחוד.
רמב
"ואני בחסדך בטחתי - יגל לבי בישועתך"
 שמיני־עצרת
בטחון, סוברים שכל מי שבוטח, אינו חסר לו כלום תיכף ומיד, אכן צריכים להבין אחרת:
סך־הכל של כל הגלות והצרות של ישראל, אנו רואים, כי בעת שהיתה טובה לאומות־העולם, אז נשתמדו כמה מועטים, ואחרי־כן נאבדו האומות־ההם עם המשומדים, - נראה מדינת רוסיא בהיותה בתוקפה, וכולם סברו שממשלתה תמשך בלי קץ ובלי תכלית לעולמי עד, וכל אחד־ואחד מהאינטעליגענציע השתוקק בכל כוחו להסתיר יהדותו ולהתראות כאחד מהם, כדי להשיג משרה וכיוצ"ב, - וכעת הלא נשארו למשל ולשנינה, אף שמלכו הראמאנאווס ג' מאות שנה.
אבל עם־ישראל נשאר קיים, וירם קרן לעמו ישראל! - וזהו שאומרים )לאחר ק"ש בערבית( "המדריכנו על במות אויבינו, וירם קרנינו על כל שונאינו", - וכמו כן בכל דור־ ודור היו כאלו אשר נתערבו בעמים התקיפים שמלכו בעתם, ושהיתה ידם רוממה, ולבסוף נשארו העמים־הללו למשל ולשנינה, ועם ישראל חי וקיים!
נמצא שהחילוק בין אותם המשומדים להשארית בני־ישראל, ועיקר התביעה עליהם, מה שלא היה אצלם הסבלנות לחכות, ולא היה להם אורך־רוח להמתין )געדולד צו ווארטן(, ולראות סופה של רוסיה, ולהתעכב מלהתערב בהם, וזהו הבטחון שהוא האורך־רוח להמתין )קענען ווארטען, האבין געדולד צו ווארטן(.
ובהגלות זכינו לתלמודי בבלי וירושלמי, ולכל המועדות, והגלות הוא בחינת בטחון לעתיד לבוא, וכל תענוגות זכינו בהבטחון הזה.
וזהו הביאור בגמ' )ברכות לב:( "ת"ר, ארבעה )דברים( צריכין חיזוק, ואלו הן, תורה ומעשים־טובים, תפלה ודרך־ארץ", והענין בכולם, כי אף אם לא ישיג, אל יתיאש, אלא בטוח יהיה כי השג ישיג, וכמו שאמרו למעלה )שם בגמ'( "אם ראה אדם שהתפלל ולא נענה, יחזור ויתפלל", שנאמר )תהלים כז, יד( "קוה אל ד', חזק ויאמץ לבך, וקוה אל ד", הער זאל האבין געדולד, וזהו בטחון, ומי שיש לו בטחון, בודאי ניצל מצרותיו.
וזהו שאומרים )במוסף לר"ה, בזכרונות( אשרי איש שלא ישכחך, ובן אדם יתאמץ בך. - כי דורשיך לעולם לא יכשלו, ולא יכלמו לנצח כל החוסים בך".
כי באמת גם "דורשי השם" יכשלו ח"ו, אבל 'לעולם' לא יכשלו, ולא יכלמו 'לנצח' כל החוסים בך, כי לנצח לא יכלמו, אף שכעת אין להם בפועל, בכל־זאת הם מתאמצים ודורשים לה', ויש להם אורך־רוח )געדולד( לחכות לה', ואזי תהיה המסקנא שלא יכלמו לנצח, כי הנצח יהיה טוב, ואזי יראו כי לא יכלמו לנצח.
וזהו מה שאומרים )באהבה רבה( "ויחד לבבנו כי לא נבוש לעולם ועד", - כי כל מקום שכתוב "ולא נבוש", נזכר שם "לעולם", כמו בשמ"ע )בברכת על הצדיקים( "ושים חלקנו עמהם, ולא נבוש לעולם", היינו שלא נשאר לעתיד בבזיון, ושלעולם ועד תהיה הישועה לנו כדי שלא נתבייש, וזהו מידת הבטחון שבוטח בה'.
ועוד צריכים להבין שישנם ג' מדרגות: "ואני בחסדך בטחתי" - שזהו מידת הבטחון שבוטח בה', "יגל לבי בישועתך" - שזהו ישועה, שהיא מעין עולם־הבא, כי מצמיח ישועה, וכמ"ש מכבר, - והג': "אשירה לה' כי גמל עלי"!
ובאמת גם בבטחון יש כבר ה"יגל", כמו שכתב בחובת־הלבבות )בטחון פ"א( שיסוד הבטחון הוא מנוחת הנפש, - נמצא שכבר יש כאן "יגל", כי בלי זה איך יהיה כאן מנוחת הנפש, שלא ידאג כלום, רק גדר "יגל" הוה בישועה.
וכשישראל הלכו במדבר בארץ לא זרועה, ודאי שהלכו בשמחה ובטוב לב, דאל"כ לא היה משתבח בם הכתוב כל־כך )ירמיה ב, ב( "זכרתי לך חסד נעוריך וגו', לכתך אחרי במדבר בארץ לא זרועה", ובודאי היו ישראל שרים גם קודם קריעת ים סוף.
אלא שבקריעת ים־סוף היה בגדר אשירה לה' כי גמל עלי, ואמרו שירה.
נמצא שמש"כ למעלה שלכך אומרים הושענות בסוכות, אף שכבר השיגו לישועות ביוה"כ, משום דעדיין לא הגיעו ל"מגן", - כי באמת צריכים להבין, כי בישועה גופא אין קץ, ולאור אין גבול, לאין סוף, ולכן מתפללים בהושענא־רבא שיוסיף לנו עוד ישועה, וכמו שזכרנו.
לפני שנים, היו בכל הבתים לעמפלאך )נורות( קטנים הנקראים ..... ומי שהיה בביתו לעמפל של 4 - היה מיחידי־סגולה במתא, ומי שהיה לו עלפער־לאמפ - היה מהעשירים, וכעת, הלא יש לנו בליץ־לאמפן ומיני בעלייכטונג שונים, אשר גם עלפער הוא כנגדם חושך ממש, אלא שלפי השגתם עלפער־לעמפל די ויותר לעשיר שבעשירים.
כמו־כן אילו היה לנו אור של הגאון ז"ל מוילנא, הלא אין לנו השגה גדולה מזו.
ולבסוף מצינו בזוהר הק' )עי' פרדס להרמ"ק י, ב( כמה דברים שזה אוכם לגבי זה, וכסא־הכבוד אוכם לגבי שכינה, כאוכמא לגבי חיוורא, - נמצא שהאור הוא בלתי סוף.
ולכן עדיין מתפללים שיושיענו גם לבתר יו"כ.
ולכן אף שביארנו שבטחון הוא סבלנות ואורך־רוח להמתין )"ווארטען"( לישועה, ובעת הבטחון אין לו עדיין את הישועה, אבל בכל־זאת יש לו ישועה מכבר, ויש לו "יגל לבי בישועתך" גם בעת הבטחון, אין דער צייט פון ווארטן אליין, וכמש"כ.
וזהו )תהלים לב, י( "והבוטח בד', חסד יסובבנהו", כי אזי הוא כבר מסובב במדת החסד, וממילא כבר יש לו עד בלי די, אשר יש לו במה להיות שמח, ויגל לבו בזה.
רמג
על כל פשעים תכסה אהבה
באהבת ה' לישראל, אינו רואה בנו שום חטא ועולה, וכמו שנא' )במדבר כג, כא( "לא הביט און ביעקב, ולא ראה עמל בישראל, ד' אל' עמו, ותרועת מלך בו.
וכן איפכא מצינו, כי באהבת ישראל להקב"ה, אינם סרים ממנו בשום אופן שבעולם.
ולכן נאמר בפסוק )דברים יג, ב־ד( "כי יקום בקרבך נביא או חולם חלום, ונתן אליך אות או מופת. וגו'. לא תשמע וגו', כי מנסה ה' אל' אתכם, לדעת הישכם אוהבים את השם" וגו'.
כי מרוב אהבת ישראל להקב"ה, אינם מתחשבים בשום אופן עם האותות והמופתים שנתן הנביא או חולם החלום.
וזהו שאמר דוד־המלך ע"ה, בקבצו כסף וזהב לבנין בית־המקדש )דהי"א כט, יז( "עמך הנמצאו פה ראיתי בשמחה להתנדב לך", כי אף שמרבים להביא, אבל מה שמביאים בשמחה, זהו אות על רוב אהבתם לה'.
ויסוד האהבה, ששום דבר לא יחוץ ולא יפסיק, והיינו מה שכ' הרמב"ן )דברים ז, ז־ח( כי לא מרובכם מכל העמים חשק השם בכם וגו'. כי מאהבת השם אתכם וגו', וסו"ס קשה מדוע באמת אוהב אותנו, וכ' הרמב"ן כי אהבה לא הוה על שום דבר, אלא אהבה מחמת אהבה, ולכן "לא הביט און ביעקב" )במדבר כג, כא(, וכמש"כ )שם( ד' אל' עמו, והיינו אהבה.
 *
הנה אנו אומרים )בתפלת ימים־טובים( "אתה בחרתנו וכו' אהבת אותנו" וכו', - וצריכים לדעת שלא הוה סתם כמו שהיו בפעם־אחת, וכמו ששופכים הרבה דברים בפעם־אחת, - אלא "בחרתנו" הוה בימי האבות, וכש"נ )דברים י, טו( ויבחר בזרעם אחריהם, - ו"אהבת אותנו" היה בזמן הקמת המשכן, שהיה לאחר חטא העגל, שסלח לנו והקים לנו המשכן, אשר על־ידי־זה עוד הראה את אהבתו לנו, וכמ"ש הגאון ז"ל.
רמד
"הנחילכם התורה מתנה"
"אף חובב עמים כל קדושיו בידיך וכו' ישא מדברותיך" )דברים לג, ג(, ופירש"י: "מקבלים גזירותיך ודתותיך )נושאים עולו של מקום( בשמחה, ואלה דבריהם )בפסוק הסמוך(: "תורה צוה לנו משה מורשה קהלת יעקב", תורה אשר צוה לנו משה, מורשה היא לקהלת יעקב, אחזנוה ולא נעזבנה.
כי התורה ירושה היא לנו בלי הפסק, כי ירושה הוה בלי הפסק, ולכן שמחים בה כך, וכמש"כ רש"י: נושאים עולה בשמחה, ואומרים מורשה וכו', כי מורשה בלי הפסק, ולכן שמחים בה כל־כך.
וזהו )שמות טו, ב( "זה א'לי ואנוהו, אל'קי אבי וארוממנהו".
כי האבות הורישו לנו לא פחות ולא יותר, כי כביכול זהו "אל'קי אבותינו", - וגם זהו "אלקינו", כמש"א )שם( זה א'לי ואנוהו.
נמצא שהתורה הוה ירושה וגם מתנה, כי "אל'קי אבותינו" הוה ירושה, "אלקינו" זהו מתנה.
הגאון אמר )עי' אמרי־נועם ברכות יא:( כי בכל דור־ודור ישנם מקבלי־התורה, ]ועל־כן אמר )בברכת־התורה( לשון בינוני: "נותן התורה"[, כי ידיעת תורה־שבעל־פה מתחדש הידיעה תמיד, ]וכמש"כ הט"ז )סי' מ"ז סוסק"ה( שהוא־ יתברך נותן לנו בכל־יום תורתו, דהיינו שאנו עוסקים בה, וממציא לנו הוא־יתברך בה טעמים־ חדשים, וכמ"ש )עירובין נד:( על )משלי ה, יט( דדיה ירווך בכל עת, מה הדד הזה כל־זמן שהתינוק ממשמש בו מוצא כו'[, - כי ירושה יכול להיות שמתיישנת, לכן הוה גם מתנה, שהיא בכל־יום כחדשה.
וזהו שאומרים )בשמחת־תורה, בחזרת ספר־תורה להיכל( "אשריכם ישראל אשר בחר בכם א'ל, והנחילכם התורה ממדבר מתנה".
כי ב' דברים: "הנחילכם" היינו מורשה, וגם "מתנה".
וגם כעת שיש לנו ישיבה קדושה כזו, הוה כמ"ש כי בכל דור ודור ישנם מקבלי התורה.
רמה
תכלית הרוממות - להשליך מנגד את כל חכמתו
 ליל ג' סוכות תרצ"ד
סוכות הוא בהמשך ובתוצאה מיום־כפורים, וכן משמע כסדר מהפיוטים, - )בפייט ליום א'־סוכות כתוב: "אוימתי בחיל כפור וכו', גלתי כהוצדק פור", - שהגילה של חג־הסוכות היא תולדה של חרדת הימים־הנוראים שעברו, כי מדאגתו לאשמתו ויגונו מעונו, ישמח בכפרתו(.
הרמב"ן )בראשית ב, ט; דברים ל, ו( כתב לבאר, כי ]קודם חטאו של אדם־הראשון[ היה עושה בטבעו מה שראוי לעשות, כאשר יעשו השמים וכל צבאם, פועלי אמת שפעולתם אמת, ואין להם במעשיהם אהבה או שנאה, - ]וככה האדם, היו מעשיו בטבע, בלי 'בחירה־וחפץ'[, - ופרי האילן־הזה ]'עץ־הדעת'[, היה מוליד ]באוכליו[ הרצון־והחפץ, ש'יבחרו' אוכליו בדבר או בהפכו וכו', - והנה אחרי אכלו מן העץ, היתה בידו הבחירה וכו'.
מתגלה לנו כאן סוד גדול ונשגב, אשר אמנם קשה להולמו, ולא כל מוחא סביל דא, כי זהו היפך כל מהלך מחשבתינו והשגתינו, וזהו אמנם "רז שמלאכי־השרת משתמשין בו".
כי מתבאר בדבריו, כי אף בהיות חכמתו מרובה עד אין שיעור, עדיין מקום דירתו־ומעמדו, אשר שם הוא צריך לעמוד, ואשר זהו אמנם תכלית הרוממות ורום המדריגות, היינו דוקא להיות משליך מנגד את כל חכמתו־בינתו־ודעתו, ועם היותו 'ערום בדעת', 'ישים עצמו כבהמה', בבחינת "עם הארץ גמור", אשר הכל למעלה מכל סוג מושגיו, וסתום וחתום בפני עצמיותו מלהיות לו כל כניסה להשיג איזה מהלך וטעם, ויונק כל חיותו ממושכלות־ראשונות שלו, אשר נולדים מהבטה הכי שטחית, ללא כל התבוננות, - אשר זהו 'רז' של הקדמת "נעשה" ל"נשמע", שהמעשים לא יהיו מרחפים ופורחים באויר, להיות יסודותיהם־ושרשיהם רק הידיעות אשר ישיג־וירכוש־ויקנה בדרך השמיעה־וההבנה, כי אז הרוח באה ועוקרתו והופכתו על פניו, אלא אף אם יהיה ראשו מגיע השמימה, יהיו מעשיו נובעים ועולים מן הסולם המוצב ארצה, בכחות הארציים הנטועים בטבע יצירתו, שיהיו מעשיו פשוט 'מלומדים' אצלו מפי 'תומת ישרותו' אשר 'תנחהו' כמו 'סעד התומכו' ומעמידו 'לומר: את זה קח לך', באופן אשר גם יתכן שיהיו מעשיו מרובין מחכמתו, - והיינו ]כי חכמותיו וידיעותיו אינם אלא שער ליכנס לדרגה[ להדעיך את "כחות הנפש המאירים והברורים", ולהגביר את 'כחות הכהים', המושרשים בפנימיות נפש האדם ומחבואיה, אשר המה טבע קיים הגבה למעלה מאשר יקיף שכל־אנושי, ומוציאים פעולתם במרוצה, כמעט בלי התבוננות כלל.
רמו
שלמות הדבקות בה' - בלא דעת טוב ורע
 המשך
הנה לכאורה, אחרי אשר כל כוונת־היצירה, וכל חפץ העליון־יתברך בתחתונים, הלא הוא תיקון הבריאה בביטול מציאות הרע, - להכיר את כל המות וההפסד והאבדון שבו, ולבטלו בתכלית הביטול מכל מציאות קיימית, שאינו אלא הבל ושוא נתעה, - ויתגלה ויתברר בבירור־גמור עוצם יחודו ית', כי 'אין עוד מלבדו', - הרי היה אולי מקום להעלות־על־הדעת לחשוב, כי מן־הראוי־והצורך שיהא האדם הולך אל הרע, להתקרב אליו, אל גבולותיו, להיות בא־במגע עמו, למשש את טיב מהותו, עד אשר יהיה יודע אותו, וטועם את טעמו, - כי לכאורה הרי זה דרוש־ומוכרח לשלימותו, מאחר כי מבלי להיות מכיר היטב נכון את אמיתת־מהותו־של־הרע, הרי אי־אפשר לבטלו, - אך האמת, כי אף גם בכדי להווכח בביטול ישות־הרע, אין צורך לכל ידיעת הרע וטעימתו, ואדרבה, ככל שיוסיף דעת את הרע, ימעט ביטולו, אלא יכול להשלים עצמו רק על־ידי הטוב לבד, שבהיות הטוב בשלימות, הרי ממנו גופא מתברר כי כל מה שהוא הפכו, אינו דבר אמיתי כלל.
וכמו שנצייר למשל, שאש אינו־יודע ממים, ואין כל צורך שידע, היינו כי בשביל בריאת אש בשלימותו, אין כל צורך שתהיה לו איזו שייכות ונגיעה במים, - ויצוייר שלימות ענין אש, בלי שיהיה נוגע ויודע ממים כלל.
כמו־כן אפשר שלימות האדם בתכלית, בלי שיהיה נוגע ויבוא במשא־ומתן כלל עם הרע, - שמצד הטוב לחוד, מבלי שידע ההיפך, היה יכול להכיר את צד הרע, ולנצחו ולבטלו, ועל־ידי־זה היה אפשר תכלית השלימות.
וכמו שכתב הדעת־תבונות )מ'( שהתביעה על אדם־הראשון היתה, מדוע לא הכיר את כל ענין הרע - בלי נגיעה ברע, ובלי להיות בא בגלולי־הרע כלל; בלי לראות במופת מהו הרע.
כי מצד הידיעה־לבד היה יכול להגיע לבירור הכרת הרע, שיתאמת אצלו שאינו אלא שקר מדומה, ולקבוע ידיעה־זאת בנפשו מצד החכמה, ולהגיע לשלמות הגמור.
כי ענין תכלית האדם הוא, שיהיה דבוק ומקושר לבורא־עולם בתכלית, אין עליו כל דבר־אחר, כי אם דביקות בו יתברך, ומושרש בתכלית החוזק אליו יתברך.
וזהו באמת ענין חטא, - שלפני החטא האדם דבוק ומושרש ומקושר לבוראו, והחטא קורעו ממנו משרשו מתוך גידולו, מגביהו ממקום דיבוקו; מקומו וענינו הוא דביקות בו יתברך, וחטא מרחקו; כל חטא מזיזו ממקומו, מזיזו מעוז דביקותו.
וזהו כל ענינו של היצר־הרע, זהו כל תפקידו, להזיז מהמקום, להרחיק מהבורא־יתברך, לקרעו ממקומו.
ואחז"ל )ספרי; מובא ברש"י( על הפסוק )דברים יא, טז( "השמרו לכם פן יפתה לבבכם, וסרתם ועבדתם אלהים אחרים" וגו', שכיון שאדם פורש מן התורה, הולך ומדבק בעבודת אלילים.
זהו ענין של "וסרתם", לא צריך הרבה, רק הסרה כל דהו, פניה הצידה רק משהו, וכבר דבוק בעבודת־אלילים.
כי זהו כל ענין החטא, להזיזו מבוראו, לקרעו ממקורו, - כי שלימותו של האדם רק להיות דבוק לבוראו בתכלית, קשור לגמרי, - ואם הנהו רפוי במקורו, הנהו כבר של היצר.
כי זהו כל מגמתו על האדם להחטיאו, היינו להזיזו, ואחרי שכבר הזיזו מעיזוזו, הרי הוא כבר שלו, "מיד הולך ומתדבק בעבודה־זרה", זהו גדרו של חטא.
ולעומת־זאת חנן השי"ת מצוות, מצוה היא הדבר המעמיד בחזרה, המחזירו למקומו, המשיבו למקורו, ומחזקו שם.
וכדכתב )הרמב"ן( ]הספורנו[ )במדבר טו, ג( כי עד העגל היה הקרבן ריח ניחוח בזולת מנחה ונסכים, ובחטאם בעגל הצריך ]הכתוב[ מנחה ונסכים לעולת־התמיד שהיא קרבן ציבור, ומאז שחטאו במרגלים, הצריך מנחה ונסכים להכשיר גם קרבן יחיד, וכן כתב להלן )טו, כ( כי לאחר שחטאו במרגלים, הצטרכו לעוד מצות, לכך ניתנה להם אז מצות חלה.
הרי חזינן, כי זהו גדר המצוות, להשיב בחזרה, להעמיד בחזרה על המקום, לחזק את בדק הבית, לתקן הסדקים, לקרבו לבוראו, ולדבקו אליו, - כי זהו תכליתו של האדם, וזהו שלימותו.
אמרו חז"ל )יומא כח: קידושין פב.( שעשה וקיים אברהם־אבינו את כל־התורה־ כולה עד שלא ניתנה.
כי ענין התורה והמצוות, להעמיד האדם במעמדו, לחזקו ולהשיבו לדביקותו בו־ יתברך, - ואברהם־אבינו קיים את התורה עד שלא ניתנה, וכפי הנראה לא היה צריך תורה.
והענין אחרי שתורה ומצותיה באות להשיבו למקומו, ואברהם־אבינו לא יצא מדבקותו, לא הוזז זיז־כלשהו ממעמדו החזק, לא הצטרך למצוות לחזקו.
בענין המשכן שאמר הכתוב )שמות כה. ט( "ושכנתי בתוכם", אחז"ל )שמו"ר לג, א( משל למלך שהיתה לו בת יחידה, בא אחד מן המלכים ונטלה )ונשאה(, ביקש לילך לו לארצו וליטול לאשתו, אמר לו )לחתנו( בתי שנתתי לך יחידית היא, לפרוש ממנה איני יכול וכו', אלא זו טובה עשה לי, שכל מקום שאתה הולך, קיטון־ אחד עשה לי שאדור אצלכם, שאיני יכול להניח את בתי, כך אמר הקב"ה לישראל, נתתי לכם את התורה, לפרוש הימנה איני יכול וכו', אלא בכל מקום שאתם הולכים, בית־אחד עשו לי שאדור בתוכו, שנאמר "ועשו לי מקדש".
וזהו ענין המשכן, השראת השכינה בכלל ישראל.
על־ידי קבלת התורה זכינו למשכן, ובלי קבלת התורה לא היה אפשר ענין המשכן.
כי כל ענינו הוא, אחר שקבלנו תורה־הקדושה, ונתאחדנו את בוראנו, ירד גם הוא כביכול אלינו, לדור אצלינו, להיות קרוב אלינו, ולהיותנו דבוקים בו יתברך.
ואחז"ל )סוכה יא:( שסוכות מורה על ענני כבוד, וזהו שאמר הכתוב )ויקרא כג, מג( "כי בסוכות הושבתי את בני־ישראל בהוציאי אותם מארץ מצרים", והיינו ענני הכבוד, וענין ענני הכבוד הוא השראת השכינה במידה מרובה, עשה לנו משכן של השראת שכינה, והשכין אותנו בו, מקיף אותנו בשכינה ובהשראת קדושתו.
וזהו ענין סוכה, הוראה על השראת שכינתו בינינו, על קרבתו אלינו.
ואך מיום־כיפורים אפשר לצאת סוכות, - אך מתשובה ועבודת יום־הכפורים, והתדבקות בו ביום־כפורים, והתקרבותנו אליו, יוצא סוכות, ענני כבוד, השראת שכינתו, שזהו ענין סוכה, השראת שכינה לישראל.
ולכך כתבו הפוסקים )מובא במ"ב סי' תרל"ט סק"ב( שצריך להזהר מאוד מדברים בטלים וקלות־ראש בסוכה, ולשבת באימה וביראה.
כי עלינו לדעת, שאנו נמצאים אז בפלטרו של מלך, בבחינת משכן ה', מקום השראת שכינתו והתדבקותו לישראל, כי זהו ענין סוכות, והוא תוצאה מיום־הכיפורים.
רמז
השגחה־פרטית לפי דרגת האדם
 ה' סוכות
אנו מוצאים שטיפולו של הקב"ה עם האדם הוא במדרגה ובמדה מרובה מאד.
נקח למשל ענין התמידי של עשיית הצרכים, אנו מוצאים שם חסד ה' לאין שיעור, נתוחים גדולים נעשים עם האדם בכל פעם שעושה צרכיו, וכמו שאנו רואים מנוסח הברכה, עסק עם מכונות גדולות "נקבים נקבים חלולים חלולים", כל פעם עשיית צרכיו הוא ענין הרבה יותר גדול מנתוח שעושה רופא ופרופסור. - "גלוי וידוע לפני כסא כבודך" וכו', עד היכן מגיעות הענין, עד כסא הכבוד, ומסיימים "רופא כל בשר ומפליא לעשות" - כביכול פרופסור עולמי, פלאי פלאים הוא עושה עם האדם בכל פעם ופעם, שהלא אם יש איזשהו מעצור, הרי תיכף הנהו מסוכן, ומוסר עצמו שינתחו אותו, וכאשר בקושי גדול הכל עובר כשורה, אז מתקבל ויוצא מה שנעצר, וכאן הולך הכל כשורה, והאדם אינו מרגיש כלל מה שנמצא בקרבו; בורא־העולם חנן כל־כך הרבה 'טוב' בהיצירה, בכזה דיוק, שהאדם אינו מרגיש כלל שום דבר.
"אתה החילות להראות את עבדך את גדלך" וגו' )דברים ג, כד(, ופרש"י - מדת טובך, משה־רבינו אחר גודל מעלתו והכרתו, אמר בהתפעלות שהחל לראות מדת טובו הנוראה.
וצריכים להבין שאין זה ענין שהראהו הקב"ה את כבודו ורב עשרו שיש לו כביכול; ראיית גדלו־ית' לא ניתנה לו סתם כמותרות, למען שיהיה לו למשה־רבינו יותר טוב, אלא הכונה כאן, שמשה־רבינו הכיר הטוב וגודל נחיצותו והכרתו שאי־אפשר לחיות ולהתקיים בלעדו, שחסד ה' עמו במדה נוראה מאד, ושאי־אפשר לו לחיות ולהתקיים בלעדי החסדים הגדולים ההם.
והיינו שהכיר גודל טיפולו של הקב"ה עמו, וגודל קרבת שמירתו עליו והתעסקותו בו, גודל השגחה פרטית שמשגיח הבורא עולם.
שהכל ניתן לו בדקדוק גדול, כמו שכל היצירה היא בדקדוק גדול, רק שהכלל־ ישראל התעלה והגיע לכזה־מצב גבוה, שהיו נדרשים השלש־עשרה מדות רחמים מצד ההכרח, שיהיו יכולים לעמוד בדרגתם.
ובדומה־לזה כל התורה והמצות שקיבלו הכלל־ישראל, לא היו בגדר לוקסוס.
אנו מוצאים בחז"ל )קידושין ל:( שאמרו "בראתי יצר־הרע, בראתי לו תורה תבלין, משל לאב שהכה את בנו מכה גדולה, רואים שתורה נקראת תבלין והכרח גדול, ...
כל הבריאה מלאה עם 'טוב', אלא שישנם דרגות, ומצינו שבכולם כתוב )תהלים קיח( "כי לעולם חסדו", אך כל אחד־ואחד אומר "כי לעולם חסדו" נפרד, "יאמר נא ישראל כי לעולם חסדו", גודל החסד של הבו"ע שיכירו ישראל, לא ידעו ולא יכירו אומות העולם.
אף שגם נוראת החסד שיכירו ויודו גם הם, הוא ג"כ נורא, כל שער הבחינה שבחובת־ הלבבות, רואים שם כאלו גדלויות של ההשגחה, היאך שהכל מסודר, ובזה רואים את ההשגחה־הכללית של היצירה, אשר זאת יכירו גם אוה"ע, - אך "יאמר נא ישראל כי לעולם חסדו", ישראל יכירו מדה הרבה יותר גדולה מחסדו של הבו"ע.
וכן "יאמרו נא בית אהרן כי לעולם חסדו", את ה"כי לעולם חסדו" שאומרים בית־אהרן אין אומרים בית־ישראל, כי בית־אהרן ידעו כבר מהשפעת חסד השי"ת את אשר לא יכירו הכלל־ישראל, מדת טובו של הקב"ה אתם, הוא כבר יותר גדול, ויותר רחב, הם ירגישו עוד יותר ויותר מטובו של הבו"ע, כי יגיע עליהם טפול והשגחה במדה יותר גדולה, את כל־אחד־ואחד חנן הבורא־עולם לפי מדרגתו, כמה שנצרך לו.
וכאמור הכרה בחסד ה' היינו שמבינים גודל הכרח הענין, גודל הצורך, שאי־ אפשר להיות בשום־אופן בלעדו, - גויים לא ידעו כלל מהשגחה פרטית, ולא יבינו כל צורך בו להם, אבל הכלל־ישראל ירגישו ויכירו את השגחה פרטית של הבו"ע, וגודל הכרחות הצורך לדבר.
אנו מתפללים ומבקשים טפול ישר של הקב"ה כביכול אתנו בכבודו ובעצמו, - "השכיבנו ה' אלקינו לשלום והעמידנו לשלום ופרוס עלינו סכת שלומיך וכו', מבקשים אנחנו שכביכול בכבודו־ובעצמו ישכיב אותנו לישון, ולמחר שהוא יעמיד אותנו, ולא אחר, רק בורא־העולם כביכול בעצמו!
לכאורה היא דרישה גדולה יותר מדי, דרישת בן יחיד, השגחה לטיפול של הבורא בכבודו ובעצמו אתנו! ומה היה חסר אם היה זה על־ידי שליח?
אך כשמביטים על גודל הצורך בהדברים, "והסר מעלינו אויב דבר וחרב ורעב ויגון" וכו', וכל אלה הם שמות ליצר הרע המקיף ומסבב אותנו, ומוכן ללכדנו על כל צעד ושעל, אורב לנו כל היום, סכנות גדולות יקיפונו תמיד, בכל עת ובכל שעה אנו בסכנה, - בראותנו זה, נכיר מיד שאין תפילתנו ובקשתנו תפילת בן יחיד, בקשה גדולה יותר מדי, כי עוז הסכנה לוהטות, אי־אפשר לימלט כי אם בהשגחה פרטית של הבורא יתברך בכבודו ובעצמו, זה הטוב והחסד שאנו מבקשים ממנו, נרגיש שהכרחי הוא לנו, דרוש לנו מאד, נחוץ בתכלית, אי־אפשר להיות בלעדו, אינה בקשת מותריות כלל, אלא בקשת הכרחיות, דרוש ונחוץ לנו מאוד שמירת הבו"ע וסתר בצל כנפיו, אין חסד זה שאנו מבקשים מותריות.
בפסוק כתוב )תהלים צא, א( "בצל שד' יתלונן. אומר לד' מחסי כי הוא יצילך וגו' באברתו יסך לך, ותחת כנפיו תחסה וגו', כל השיר של פגעים מוכרח לנו, "כי הוא יצילך מפח יקוש, מדבר הוות, יפול מצדך אלף ורבבה מימינך" וגו' וגו', - הפח יסובבנו ומוכרח לנו הצלתו יתב' וכו', ודרוש לנו מחסה תחת כנפיו.
כי כן הוא נוראות סכנות הבריאה, שמוכרח לנו השגחה פרטית של הבו"ע בכבודו ובעצמו.
"אני ה' אלקיך מלמדך להועיל" )ישעיה מח, יז(, הוא כביכול בכבודו ובעצמו.
אומות־העולם אין צריכים לזה, ואינו נדרש להם, כלל, ההשגחה עליהם היא כללית בלבד, ומזה אמנם רואים את פחיתותם, שאינם צריכים לזה כלל, הם עומדים במצב שיכולים לחיות גם מבלתי זאת.
חג־הסוכות פירשו חז"ל )סוכה יא:( שהועמד מפני הענני־כבוד שהיו אצל הכלל־ישראל בעת יציאתם ממצרים, שהוליכם הבו"ע עם ענני כבוד, זהו המצב של השגחה פרטית שהכלל־ישראל זכו והגיעו בשעת יציאת מצרים; הכלל־ישראל החביאו עצמם תחת כנפי השכינה.
וזהו ענין הסוכה, השראת השכינה וסיכוך לכלל ישראל מהבו"ע בעצמו, כל מצות הן שמירה לישראל, אבל סוכה היא מצוה מיוחדה בהוראה זו של שמירת השי"ת והשגחה הפרטית על עמו.
וזהו "ופרוש עלינו סכת שלומך", סיכוך ומחסה בתכלית, שיקיפונו השגחתו מכל הצדדים.
וזה הי' בענני כבוד, ענני שמירה, השגחה פרטית וטפול פרטי, שמירה וסיכוך מכל נזק ומכשול, וזהו ענין סוכות, "כי בסוכות הושבתי".
בזה יתכן להבין את הסמיכות, שהתורה העמידה את חג־הסוכות אחר יום־הכפורים.
כי יום־הכפורים הריהו זמן של תשובה, סליחה ומחילה, וכאשר עולים ומגיעים לכזה מצב, נדרש להכנס תחת כנפי השכינה, להגן על עצמינו שנוכל לישאר במצב־זה.
ולכן מיום־הכיפורים אנו זוכים לענין הגדול הזה של סוכות, להשגחה פרטית, לשימור מיוחד, להשפעת הטוב והחסד של הבורא עולם במדה נפרזה.
כל־אחד־ואחד מכיר את עצמו, היאך שהוא אוחז בזה, והאם אינו כמאמר העולם "וויא איון אין סוכה", הכלל הוא, שהאדם צריך להחביא את עצמו, לא להיות עומד ב"שדה חפשית".
רמח
"עול מלכות שמים"
 ליל הושענא־רבא
בהושענא־רבא צריכים להיות חוזרים על אשר למדו בראש־השנה וביום־הכפורים.
*
חז"ל )ברכות יג.( אומרים כי "פרשה־ראשונה של קריאת־שמע" היא "קבלת עול מלכות־שמים", ו"פרשת והיה אם שמוע" היא "קבלת עול מצות".
חז"ל אינם מזכירים "מצות", רק "עול מצות", רואים שיש ענין של "עול מצות".
אחז"ל )קידושין כב:( בענין מה שנאמר בעבד עברי )שמות כא, ו( "ורצע אדוניו את אזנו במרצע", מה נשתנה אוזן מכל אברים שבגוף, אמר הקב"ה, אוזן ששמעה קולי על הר־סיני בשעה שאמרתי )ויקרא כה, נה( כי לי בני־ישראל עבדים, )עבדי הם(, ולא עבדים לעבדים, והלך זה וקנה אדון לעצמו, ירצע.
ביאור הדברים, כי לכאורה הלא אינו מובן מהי הנפקא־מינה בין זה שמוכר עצמו לעבד, )אף שלא יעשה לאדונו שום מלאכה ופעולה(, - ובין אם אחד עושה מלאכת עצמו, אשר מותר לו לעבוד ימים־שלמים מעת לעת, הרבה יותר מעבד־עברי הזה שהקנה עצמו לאדון, - וכן בדומה־לזה פועל, שכיר יום, מותר לו להיות כל־ימיו 'פועל' אצל זולתו, ולא נקרא "עבד לעבדים", - ומה בין זה לזה?
רואים מזה, כי המהות של 'אדון' ו'עבד' אינו נמדד לפי המלאכה, רק העיקר נמדד במה שלזולתו יש רשות עליו, אשר זה נחשב שהוא לגמרי ברשות זולתו; אף אם אמנם לא יעשה לו שום מלאכה ופעולה, אך כיון שהוא מונח תחת רשות זולתו, והיינו שהוא שייך לזולתו, זהו פירושו של עבד, והוא עובר על "כי לי בני־ישראל עבדים".
כי כל שאין לו אדון אחר, הרי במה שעושה מלאכה אחרת, אין כלום בזה, ואינו עובר על "כי לי בני ישראל עבדים", כי יכול הוא להיות בתכלית שלימות עוד אדנותו יתברך.
אך זה שקנה אדון לעצמו, אף שלא עבדו, רק עשה אדון לעצמו, הרי זה כבר יוצא מרשותו של הקב"ה, יש לך עוד אדון, אינו כבר מסור בשלימותך הגמור להבוי"ת, הנך כבר "עבד לעבדים", ולא עבד הגמור של הבו"ע.
כי בעבד הגמור האמיתי של הבו"ע, לא יצויר כל אדנות אחרת כל שהוא, כי כולו צריך להיות מסור בכל מהותו אל הבורא יתברך.
זהו ביאור מה שאמרו חז"ל )מכילתא יתרו; מובא ברמב"ן( על פסוק )כ, ב( "אנכי ד' אלקיך וגו', לא יהיה לך אלהים אחרים" וגו', - משל למלך בשר־ודם שנכנס למדינה, אמרו לו עבדיו גזור עליהם גזרות, אמר להם כשיקבלו מלכותי אגזור עליהם, שאם מלכותי לא יקבלו, גזרותי לא יקבלו.
ולכאורה צריך להבין מה חילוק יש בין עול מצות הבורא יתברך, ובין עול מלכותו, הלא סוכ"ס הכל מלאכת ועבודת הבורא יתברך, ובמה הנם שתי בחינות נפרדות.
רואים אמנם, כי יש ענין של "עול מלכות שמים" עוד לפני "תורה ומצות".
"גזירות" הרי פירושם, כי בין אם יש בקרבו חפץ בקיומם, ובין אם אין בקרבו כל חפץ בהם, מוכרחים לקיים, - הרי לצורך־זה צריכים קודם לקבל "עול מלכות שמים", להיות נכנסים לגמרי לרשותו של מלך, ואז אפשר לקבל גזירות.
והענין הוא כך; קבלת עול מלכותו יתברך היינו ההתמסרות אליו יתברך בתכלית קבלת אדנותו וביטול עצמו לו לגמרי, מוכן לשירותו ולשמוע לקול אדנותו, שיבוטל אצל האדם לגמרי עצמיותו, יכניס עצמו בתכלית לרשותו של הקב"ה - אין עוד מלבדו, לא ימצא בקרבו פניה לשום דבר אחר בעולם כלל וכלל, אלא מסור לאדוניו בתכלית הקפת כל הענינים, אדנות הבוי"ת יקיפו ויסובב את כל עניניו, כולו מסור ונכנס לרשותו של הקב"ה.
בחובת־הלבבות )שער עבודת־הא' פ"ה( מבואר מהו זאת פירושו של "עבד", עד היכן כל מחשבה שחושב, וכל פסיעה שפוסע, וכל תנועה אשר נע, הכל בשביל האדון, דהיינו שהנהו לגמרי של האדון.
וז"ל וממה שהוא טוב ממנו עוד להראות סימני העבודה והמקנה עליו בכל תנועת איבריו ובמדותיו, לא יהגה כי־אם בזכרו, ולא יביט כי־אם אל דרכיו, ולא ישמע כי־אם אל דבריו, ולא יאכל אלא מה שהטריפו, ולא יחשוב אלא בגדלותו, ולא ישמש אלא ברצותו אותו, ולא ישמח כי־אם בעבודתו, ולא יבקש כי־אם רצונו, ולא ירוץ כי־אם בשליחותו, ולא יעמוד כי־אם מהמרותו, ולא ישב כי־אם בביתו, ולא יקום כי־אם באמונתו, ולא יקרא כי־אם ספרו, ולא ילבש כי־אם כסות יראתו, ולא יישן כי־אם על יצועי אהבתו, ולא יתדמה לו כי־אם תמונתו, ולא יעור אלא במתיקות זכרו, ולא ימצא קורת־רוח כי אם עמו כו', ולא יקוה כי־אם חסדו וכו', וכן בכל תנועותיו לא יעתיק רגל ולא יניע עפעף אלא אחר הפקת רצון אדוניו בהם עכ"ל ע"ש.
וזהו ענין עול מלכות, ההתמסרות אליו לגמרי, אין לו בעולמו כלום כי־אם אדוניו, מהחל ועד כלה יהי' כולו מוכן ומזומן לאדוניו, ישב רק בביתו ]של אדונו[ אולי צריך לו אדוניו, מי יודע, איך אפשר לו לצאת החוצה, הלא הוא כולו מסור לאדונו, ועליו להיות מזומן לו תמיד, לא ישאר לו כל עצמיות, כולו תחת עול מלכותו יתברך.
וזה שייך אף בלי מצוות, טרם שיגיעו כל פקודה וצווי ממלכו, רק זה לבד להתמסר בתכלית ההכרה אל הבורא יתברך, להיות כולו ברשותו, עומד הכן לכל קריאה, לא ימצא לו בעולמו שום דבר כלל וכלל, כל מהותו יביע אומר של השתעבדות תחת עול מלכותו, ולא ימצא כל דבר־אחר, זולת אדוניו.
וזה זכה הכלל ישראל מיציאת מצרים )שמות כ, ב( "אנכי ה' אלקיך אשר הוצאתיך מארץ מצרים מבית עבדים", - וכמו־שכתב הרמב"ן כי "טעם 'מבית עבדים' וכו', שהם חייבים וכו' שיעבדוהו, כי הוא פדה אותם מעבדות מצרים, כטעם )ויקרא כה, נה( עבדי הם", - והלא זה עוד לפני קבלת התורה והמצות.
האבן־עזרא כתב על פסוק )במדבר ו, ז( "כי נזר אלקיו על ראשו", - מדוע דוקא בנזיר, - "כי כל בני־אדם עבדי תאות־ העולם, והמלך באמת, שיש לו נזר ועטרת מלכות בראשו, כל מי שהוא חפשי מן התאות".
והענין, כי שאר בני־אדם אין עליהם נזר השם יתברך, בהיותם מסורים לתאות־ העולם, ועל־ידי־זה הם כבר בלתי מסורים לה', אינם ברשותו לגמרי, אין עליהם "נזר המלך" כבר, ועל דרך שאחז"ל )שבת קה:( על הפסוק )תהלים פא, י( לא יהיה בך אל זר, איזהו אל זר שיש בגופו של אדם, זה יצר־הרע! - אם מושל היצה"ר על האדם אף בקצת מן המקצת, אינו כבר ברשותו של הקב"ה, אינו עומד כבר תחת עול מלכות, יש לו כבר "אל זר", כי עול מלכות הוא ההתמסרות אליו יתברך בתכלית, בלי כל פניה שהיא, אל דבר־אחר בעולם.
ובדומה־לזה הוא מה שאמרו חז"ל "עול מצוות", ג"כ צריכים להבין עד"ז, לא שעושים או מקבלים לעשות מצות וצוויים סתם, אלא על דרך עול מלכות, היינו, על האדם להיות עול מצות הבוי"ת, ויהי' כולו מסור למלאכה ועבודה זו, לא ישאר לו כל מקום עבודה אחרת, כשיפגשהו בדרך וישאלוהו מה מלאכתך, יענה: מלאכת שמים, עול מצות, לא דבר אחר, עבודת המלך.
ואף שיכול להיות לו פעולה־אחרת לפעמים, אכן זה צריך שיהי' רק צדדי, ולמשל, סנדלר, היודע ג"כ מעט חייטות, ויקרה לפעמים שלא יזדמן הרבה עבודה בסנדלרות, ובהיותו מכיר מעט את עבודת החייטות, ולוקח את־עצמו להתעסק בינתים בחייטות, הרי כשיפגשהו וישאלוהו: מה מלאכתך ומשלח־ידך? ישיב מיד: סנדלר אנכי! - ואף אם יעבוד י"ח שעות שמל"ע חייטות, ורק שעה־אחת סנדלרות, אעפ"כ אינו חייט, כי־אם סנדלר! העיקר נמדד עם היותו "קבע", 'קבע' היא דרגה אחרת לגמרי, תחת אותו גדר של "עבד ואדון".
ועד"ז צריך שיהיו עול מצוות אלו ומלאכתו רק עבודת המלך, לא ידע דבר זולת, ומה שלפעמים הוא מוכרח לעשות מלאכה אחרת - לא כלום הוא, ואף שיקרה ויצטרך לעשות מלאכה ההיא רובו של יום, מ"מ עליו לדעת שמלאכתו עול מצוות!
וזהו שאמרו חז"ל )אבות א, טו( "עשה תורתך קבע, וכן אמרו )ברכות לה:( "דורות הראשונים עשו תורתן קבע, ומלאכתן עראי" !
רואים שאין תביעת־ודרישת חז"ל כאן, על ענין סכום וריבוי, ללמוד הרבה, ולעסוק מעט, כי כבר אמרו "למדת תורה הרבה", אלא דרישתם כאן היא שהתורה תהיה "קבע", - יתכן אולי שיזדמן לו ללמוד פחות, ולעסוק יותר, ואף שיקרהו שמוכרח לעשות מלאכה־אחרת רוב היום, רק העיקר נמדד לפי מדת ה"קבע", תחת גדר "עול", תורתו יהי' קבע! מלאכתו - עול מצות! ומה שהנהו מוכרח לעשות מלאכה אחרת, אין זה שייכות לעצמיות, הוא יודע שמלאכתו רק מלאכת שמים, ואלה דברים צדדים מוכרחים, שאין להם כל שייכות אתו, כי הוא כולו מסור לעבודת ה'.
וכמו בעל מלאכה שאינו אך ורק מלאכתו, וכשתקיצו משנתו ותאמר לו לך לטייל או לקרוא עתון וכדומה - יענה מיד; מה זה תקרא אותי, הלא מלאכתי עלי עמוס מלאכה, הנה איך אפשר לי לפנות לדבר אחר, - כן צריך להיות עול מצות, ישנו ענין של "עול מצות", אשר בהיותו עומד וקם משינתו, לא יהיה לו שום זמן פנוי, תיכף יחשוב מה מוטל עליו לעשות, ולהיות נח סתם, לא יהיה ביכלתו, תמיד יהיה עסוק־וטרוד עם העבודה אשר מוטלת עליו.
וראשית־כל יש ענין של "עול מלכות שמים", דהיינו קבלת מלכותו וההתמסרות אליו לגמרי, אף לפני הגעת כל צווי, ואחר שהנהו כבר תחת עול מלכותו, מזה יוצא־ובא עול מצוות. ?)דברים ו' י"ג(?
ועל־דרך־זה הוא סדר קריאת־שמע, וכמו שאחז"ל )ברכות יג.( "למה קדמה פרשת שמע לוהי' אם שמוע, כדי שיקבל עליו עול מלכות־שמים תחילה, ואחר־כך מקבל עליו עול מצות", וכאמור, ואחר־כך פרשה שלישית היא "פרשת ציצית", שזהו חותם של עבדות, כמו שהעבד נושא חותם שהוא שייך לאדון פלוני ופלוני, כן ציוונו הבוי"ת לישא חותם של עבדות, שהיא אות עבדות המלך, סימן על היותו תחת עול מלכותו, - "וראיתם אותו" - כל ראיותיך והבטותיך יהיו במצות השי"ת! "וזכרתם את כל מצוות ד'", - כל זכירותיך רק בם! כל מהותם יהי' מסור לה' ולמצותיו! מחשבותיך תמיד דבוקים בו!
סגולת החותם הוא, כי כאשר רואה אותו, וזוכר את היותו עבד של מלך־מלכי־ המלכים הקב"ה, יוצא מזה "ולא תתורו אחרי לבבכם", וקיום כל התורה, - וכאשר אך מרגיש את היותו עבד, והיותו מוכרח לקיים הכל, תהיה לפניו די־הרבה עבודה: קיום התורה והמצות, תיקון המדות, וכן הלאה והלאה, - לא יהיה לך כל דבר אחר כלל וכלל, תזכור תמיד שאתה עומד תחת עול מלכותו יתברך להתמסר אליו בתכלית! לא ימצא כל דבר אחר בעולם.
"ואהבת את ה' אלקיך בכל לבבך" - בכל מהותך! לא ישאר כל מקום זולתו כלל וכלל!
ראש־השנה - הלא הוא קבלת עול מלכותו יתברך! ויום־הכפורים - הוא קבלת עול מצותיו!
בהושענא־רבא צריכים להיות חוזרים על אשר למדו בראש־השנה ויום־הכפורים, ולמסור עצמו לגמרי, להוציא־ לפועל את כל אשר יש לעשות, לא להסתפק בכמה שהוא, וכאשר יש בקרבו חפץ, כי מכיון שהדברים מונחים תחת עול, מוכרח הכרח לצאת־לפועל בדיוק!
ועלינו להתבונן במעשינו ופעולותינו; התורתינו קבע, או מלאכתנו, הלא כשאנו נפנים מכל מלאכתנו העצמיים, אנו פונים גם ללמד מעט, אחרי שאין מה לעשות במותר הזמן, נעמיק נא בתוך תוכיותנו ונתבונן על מעשינו להכיר על נכון יעודנו ומהלך פעולותנו באמת.
רמט
"ושמחת בחגך" - סוד השלימות
 ליל שמע"צ
בסוכות כתיב )דברים טז, יד( "ושמחת בחגך", מה שלא כתוב בכל המועדות, - שמחה היא הוראה על ההשלמה, היינו אי־חסרון; שלא יחסר דבר, אלא יש לי ואין חסר לי.
ואין־הדבר שהם שני דברים, המילוי וההשלמה, שהנהו מושלם, ואז שבא לו הדבר הוא שמח עליו, ויכול גם שלא לשמוח אם רוצה, - לא היא, שמחה הרי היא ההרגשה בההשלמה שאני מושלם ושיש לי ואין חסר לי, שמחה היא רגש האי־חסרון! רגש שאני מלא, ושיש לי.
ואמנם בכל המועדות מוזכר שמחה, כי בכל המועדות משתלם הכלל־ישראל, ומושפע השפעת מרומים השלמה רוחנית, - אך לא כתיב עוד "ושמחת בחגך" כמו בסוכות, - משמע שאין ההשלמה במלואה כבסוכות.
וסוכות הוא זמן ביטול הרע לגמרי, כדאחז"ל )סוכה נב.( לעתיד לבא הקב"ה שוחטו ליצה"ר, וזה בסכות.
ואם־כן שמחתנו על גודל השלמתנו שאנו משתלמים בסוכות, ועל גודל השפעת מרום עד ביטול הרע לגמרי, על הדביקות בבורא־עולם בתכלית, - ועל־זאת אמרה תורה"ק )דברים טז, יד( ושמחת בחגך.
ואף שבכל המועדות מוזכר שמחה, מכל־ מקום אינם אלא מעין סוכות, כי בסוכות היא ההשלמה הכי גדולה, מגיעים למצב של תכלית הבריאה, ביטול הרע לגמרי!
"והיית אך שמח" )דברים טז, טו( אחז"ל )פסחים עא. סוכה מח.( "לרבות לילי יום־טוב האחרון", היינו שמיני עצרת, משמע ששמיני עצרת הוא מצב עוד יותר מרומם, ובמפרשים משמע דהיינו הצווי של "אך שמח" בכמות בלי הפסק זמן, אך מסתבר שהוא באיכות השמחה, ששמחת עצרת עוד יותר עילאית, יותר מרוממת, מסוכות, - משמע ההשלמה רוחנית התדבקות בבורא־עולם עוד ממדרגה יותר גדולה.
רנ
מעיני הישועה
 יום שמע"צ
הזכרנו כמה פעמים דברי החסיד יעב"ץ באבות )ד, ב( בתשובותיו להשואלים מדוע לא נתבאר בתורה ענין העוה"ב, שסיבת שאלתם היא מצד שלא ידעו מה הוא ענין המצוות, כי מצוות גופא הוא עוה"ב, "שכר מצוה מצוה" וכו', וכמאמר חז"ל )עבודה־זרה ג.( "מי שטרח בערב־שבת יאכל בשבת, ומי שלא טרח בערב־שבת מה יאכל בשבת", - ולא אמרו לא יאכל, כי היה משמע שהיה אפשר שיאכל, אלא שענשו שלא יאכל, אבל אמרו "מה יאכל", כאומר שהוא מן הנמנע, שאין לו מה, הרי דהמצוות גופא הן עוה"ב ע"ש.
ומצינו באמת כן לחז"ל שאמרו )עי' ב"ר יז, ה; מד, יז( שבת היא מעין עוה"ב, תורה היא מעין עוה"ב, ובאמת כל המצוות הם מעין עוה"ב, כדמבאר החסיד יעב"ץ.
והכלל הוא, שעוה"ב נקרא "ישועה", כמו שאמרו חז"ל )שבת לא.( צפית לישועה, ובכל מצוה ומצוה הכלל־ישראל נושעים, משיגים ישועה ][.
ובכל מצוה ומצוה שבאו חז"ל לפרשה, גילו לנו אורות גודל הישועה, - כגון שבת, "תפארת גדולה ועטרת ישועה, יום מנוחה וקדושה, מנוחת אהבה ונדבה, מנוחת אמת ואמונה שלום ושלוה והשקט ובטח" - הרי דבשבת - ישועה, קדושה, אהבה, אמת, אמונה, - אורות נפלאות.
וכן תורה )אבות ו. א( כל העוסק בתורה לשמה, זוכה לדברים הרבה, - ומי יודע מה נכלל בדברים הרבה, "נקרא ריע, אהוב, אוהב את המקום, אוהב את הבריות, משמח את המקום, משמח את הבריות, ומלבשתו ענוה, ומכשרתו להיות צדיק, וחסיד, ישר, ונאמן, ומרחקתו מן החטא, ומקרבתו לידי זכות, ונהנים ממנו עצה, ותושיה, בינה, וגבורה, וכו'.
הרי נוראות ענין תורה, ישועות הנוראות שבה.
וכן בכל מצוה נושעים.
ואין חילוק אם מרגישים אנו, או לא, זוכים אנו בישועות נוראות על־כל־פנים, פחות או יותר.
והסימן והוראה של סוכות היא ישועה, כי בסוכות היוצא על־ידי יום־הכיפורים אנו זוכים לישועה נוראה, לידי דבקות והתקרבות לה', וכדהזכרנו מה שאחז"ל )עי' סוכה נב.( שבסוכות לעת"ל הקב"ה שוחטו ליצה"ר, והיינו ביטול הרע, ומצוה הוא עוה"ב, וא"כ גם היום בעוה"ז, ג"כ מעין עוה"ב, אנו זוכים ג"כ לידי הישועה זו של ביטול הרע.
וזהו באמת מה שאומרים הושענות בסוכות, גם־כן על דרך־זה, על גודל הישועה שבסוכות, ואין כל חילוק אם אנו מרגישים את זה או לא, אף בלי הרגשה כן הוא זוכה הכלל־ישראל בזה.
וזהו ג"כ ענין שמחת בית השואבה "ושאבתם מים בששון ממעיני הישועה", פשוט כאלו יש מעיין של ישועה, ובאים ודולים ומתמלאים ישועה.
והוא ג"כ כמו שאמרנו "ופרוש עלינו סוכת שלומיך", שסוכות הוא הענין שהבו"ע מסכך את הכלל ישראל, ומגין ושומר אותו בתכלית, והיינו שאנו נדבקים ונתקרבים אליו בתכלית, וזוהי ישועתנו.
ובסוכות היו באים ודולים ישועה, כמו מבור מלא מים, שבאים ודולים.
ומהו הדלי שבו דולים ישועה, זו ששון, נמצא שששון הוא דלי כזה, הכלי שבו מוציאים המים מן הבור, בו דולים ישועה, ביטול הרע, דביקות בה'.
ובסוכות היו מתכנסים ודולים, והיה מספיק לכל השנה, מתמלאים בישועת מרום ושפע קדושה ודביקות בה' וביטול הרע לכל השנה כולה.
וכדאמרנו שכל מצוה היא ישועה, כל מצוה יש לה ישועותיה שנושעים הכלל ישראל על ידה, והמועדות הם זמנים של ישועה, ובזמן הזה ישנה להישועה שאין בזמן אחר.
וזהו שאנו עומדים )בתפלות החג( "ושמחנו בישועתיך", כי אז היא זמן ישועה מיוחד, וסוכות עולה על כולנה, מקור הישועה, מעין של ישועה, שבאים ודולים ישועה לכל השנה מבאר של ישועה.
ובאמת נמצא בחז"ל )ב"ר ע, ח( כציור הזה פשוט על )בראשית כט, ג( "ונאספו כל העדרים וגללו את האבן מעל פי הבור והשקו את הצאן".
רנא
להחזיק בצינור החיים
 ליל א' סוכות צ"ה
אמר הגרי"ס ז"ל שיו"כ היא סכנה גדולה, והכונה שביו"כ אף שהוא יום קדוש וטהור, יום תשובה והתדבקות לבו"ע, מ"מ כרוך בצידו סכנה גדולה, כי הלא צריך לגשת אל החטאים, ואל כל המדות המגונות, לישא וליתן אתם לשוב עליהם, - ובזה אף שמתעסקים בתשובה לכאורה רוצים לזכך עצמם לטהר ולקדש עצמו, - מכל־מקום, הואיל ומתעסקים עם החטאים, באים קרוב אליהם, יש בזה סכנה גדולה, כי אפשר לו לאדם בעצם עוז תשובתו והתעסקותו לבער החטאים, אחר שהוא כ"כ קרוב עליהם, כי הוא צריך לחשוב אודותם בכדי לעקרם, אפשר לו אדרבה ליכשל ולהדבק באותו זמן גופא אל החטאים, כי בהתעסקותו בהחמדה והתאוה לעקרן ולשרשן, אפשר לטבעו לנטות במדת־מה אליהם, ובזמן תשובתו עליהן הרי הוא בסכנה שלא ליכשל עוד.
וכן הוא מצב האדם בכל־השנה, - הנהו בסכנה גדולה, הנהו מסובב בחטאים, ועל כל צד־שלו מקיפו סכנה גדולה, סכנת החטא, שהיא זרם שוטף בכח אמיץ, שרוצה לבלעו בכל־עת ובכל־שעה.
והצלת־האדם שע"י הוא ניצל, הם רק המצוות, על ידם מגיע מעט אויר חיותי המחייהו.
ומצינו בחז"ל )מנחות מד.( מעשה באדם־אחד שהיה זהיר במצות ציצית, שמע שיש זונה בכרכי־הים וכו', בא וישב על הפתח וכו', ואף הוא עלה וכו', באו ד' ציציותיו וטפחו לו על פניו וכו', ועי"ז חזר בתשובה.
והענין הוא על דרך שהיו אמוראים )ר"ה כג. ב"ב עד.( שמורידים אותם לתוך עמקי־ מצולה, שמים אותם בכלים־כאלו מוכנים לכך, ומדבקים אל תוך הכלי שניתן־בו צינור דק, אשר על ידו שואף אויר מלמעלה.
והאיש־הזה חי בעמקי־מצולה בקרקע הים, אבל הנהו כולו מוקף במים עזים, הים הנורא מקיפו, מכל צד הנהו בסכנה נוראה, על כל פינה ים וים, רק צינור־דק של חיות יש לו, שעליו חייו תלויים, ואליו הוא נושא את נפשו.
ואף שגם שם בעמקי־מצולה הנהו חי, על־ידי האויר שיורד אליו דרך צינורו, מכל־ מקום יכולים אנו להבין רגשותיו, בעת שמוציאים אותו למעלה אל היבשה, - איך שנפקחים עיניו, ואיך שמתהפך לאיש־אחר, איך שמרגיש בהוסר מעליו הסכנה הנוראה שהקיפו על כל צד.
כך הוא ענין האדם בעוה"ז, כל ימות השנה, אפי' יו"כ, קרוב ומסובב הוא חטאים ובכל מידה מגונה, הקנאה והתאוה והכבוד מסבבים אותו על כל הקיפו, צריך הוא לישא־וליתן אתם, ללחום בהם, להתרחק מהם ולבערם.
ובהיותו קרוב להם, הנהו בסכנה גדולה, עלול הוא מאוד ליפול לפח, להכשל להתקרב ולהדבק בחטא, ים זועף מקיפו, הנהו נתון בסכנה גדולה.
וכל מקור חיותו, כל שפע חיות שלו, אשר על־ידו יוכל להנצל מתוך הסכנה־ הנוראה, לחיות בתוך עמקי מצולה נוראה כזו, הוא רק צינור המצוות, אשר על־ידם יכול הוא לשאוף מעט אויר צח, אויר חיותי, לבלי היות טרף לחיתי ים הנוראים העומדים מוכנים לבלעו.
ועל האדם לראות לשאוב אויר חיותו מתוך הצינורות, כל מה שביכולתו, להחזיק בהם בכל יכולתו, לקבל שפע חיים מצינור המצוות המורידים לו אויר חיותי, שיוכל לחיות ולהתקיים בתוך ים הגדול המסוכן הנורא.
ומצבו של האדם בעולם־הזה, שמוכרח הוא להיות בתוך עמקי מצולות ים המסוכן הזה, אי־אפשר לו לצאת ממנו.
והעצה־היחידית להחזיק קיומו וחיותו, הוא להחזיק בכל תוקף בצינור החיים.
והסבא ז"ל, היה מדייק במה שאמרו חז"ל )ברכות לב:( חסידים־הראשונים היו שוהין שעה־אחת, ומתפללין שעה־אחת, וחוזרין ושוהין שעה־אחת אחר התפילה.
בשלמא שוהין שעה־אחת קודם התפילה, מובן, כי לעלות לרקיע, לעולמות העליונים, לא נקל כל־כך, דרושה הכנה גדולה, כי עבודה קשה היא לעלות לרקיע, אבל למה שהו לאחר התפילה?
אלא חזינן, שגם לרדת מרקיע, גם־כן דרוש שעה־אחת, גם זה עבודה קשה, כי יכולים לשבור המפרקת אם ירדו במרוצה.
)הכונה בזה, כי בכדי שישאר קשור ומדובק אף אח"כ, אחר תפילתו, שאינו יכול להיות עוד בכל־כך דביקות לבו"ע, ובכל־כך מדרגה עילאה, צריכים לשוב מתפילה במתינות, לראות שישאר לו דביקות והתקשרות עם הבורא־יתברך, אף בפנייתו למעשים אחרים.
ואם ישוב מתפילתו סתם במרוצה, יכול הוא לנפול ולהתרחק הרבה מהבו"ע, עד שלא ישאר לו כל זכר מאז דביקותו בשעת תפילתו, או יותר גרוע(.
והנה לכאורה מדוע לא ישאר ברקיע לגמרי, ולמה להם לרדת כל עיקר?
אלא חזינן, דלרדת מוכרח, אי־אפשר להשאר לגמרי ברקיע, צריכים לרדת למטה לארץ, לתוך עומק ים הנורא.
וזהו מצב האדם בעולם, אי־אפשר לו להיות ברקיע )ר"ל בתכלית הקדושה, מופרד מכל עניני עוה"ז אשר הם סכנות גדולות(, אך צריך לחזק ולאמץ את צינור החיים שלו ולהדבק ולהתקשר בחוזק לצינורות המורידים לו חיות, כי מה הוא יכול לעשות, מוכרח הוא לרדת לתוך ים הנורא.
וזהו מצב האדם בכל השנה, ואף ביוה"כ כנ"ל, אבל בסוכות הוא יציאה מתוך הים לגמרי.
וכמו שיכולים אנו להבין איך שנפקח עיניו של ה"בר אמוראי" כשמוציאים אותו מתוך הים, אף ששם היה ג"כ חי, מ"מ יכולים להבין על נקל איך שנפקחים עיניו עכשיו שנסתלקו כל הסכנות מכל סביביו, שהנהו על היבשה החפשית.
וכן הוא סוכות, ביטול הרע לגמרי, יציאה מתוך הים הגדול לגמרי.
רנב
"הוי רץ למצוה קלה"
 ב' דחג הסוכות
הכתוב אומר )תהלים קיד, ג( "הים ראה וינוס", הוא באמת הערה נוראה, כל־כך קרוב הדבר, עד ש"הים ראה וינוס".
וזהו הענין גם־כן שנאמר בפרשת בלק )במדבר כב, לא( "ויגל השם את עיני בלעם, וירא את מלאך השם", לא היה שום דבר־מיוחד שנתחדש בו, שלא היה חסר לו כי אם גילוי עינים, רק "ויגל", שנתגלו עיניו, רק בגדר גילוי; נפתחה סתימת העינים מלראות, והנה כבר הדבר קרוב, וממילא תיכף "וירא את מלאך השם".
כל־כך קרוב הוא הבורא־יתברך אל האדם, )אדם־הראשון הי' מטייל עמו בגן־עדן( "עיקר שכינה בתחתונים היתה".
והנה אף אדם־הראשון קודם החטא, שהי' יציר כפיו של הקב"ה, במצב רוחני גדול כזה, מרומם אפילו מהשגת מלאכי־השרת, עד שביקשו מלאכי־השרת לומר לפניו שירה, כי מחמת גבהות מדרגתו הנוראה, טעו בו וחשבוהו לבורא, - עם כל נוראות מדרגתו, אף־על־פי־כן גם הוא הצטרך למצוה, אף גם הוא לא היה יכול להתקיים בלי מצוה.
אמנם כי בהיותו במצב מעולה כל־כך, הספיק לו מצוה אחת, ולפי נוראות שלימותו לא הצטרך להרבה מצות, וכבר היה יכול להיות בתכלית השלימות והקריבות להבורא־ עולם במצוה אחת, - אבל בלי זה, בלא מצוה כל עיקר, גם הוא לא היה אפשר לו להיות קרוב; גם הוא לא היה אפשר לו להתקיים.
ומכאן ראינו לסוד של מצוה, - וזהו מהותה של מצוה, - בלי מצוה אי־אפשר להיות קרוב להבורא־עולם.
כי המצוות הן הדבר היחידי המקשר את האדם עם בוראו, ואין בכח שום דבר־אחר שבעולם למלא תפקיד זה, כי עיקר שכינה דוקא במצוה, ודוקא על־ידי המצוה־האחת "עיקר שכינה בתחתונים היתה".
ויותר לא צריך כבר, - כי במצוה־אחת כבר יש די אור נצחי לאין־סוף, ויכולים כבר לזכות לכל יקר ולכל דבר שבעולם, במצוה־אחת יש כבר די קדושה נוראה, השראת השכינה לאין גבול, כל יקר, כל נצח, אור אין סוף.
כי באמת הרי )שמות כ, כא( "בכל מקום אשר אזכיר את שמי אבא אליך וברכתיך", שקודם החטא לא היו צריכין למשכן ולביהמ"ק, - רק החטא גרם שהשכינה נסתלקה, והוצרכו למשכן, - אבל במשכן הלא )שמות מ, לד( "כבוד ה' מלא את המשכן".
וכמו שאנו מבינים בענין בית־המקדש, שלא צריך יותר מבית־המקדש אחד; מבינים אנו שבבית־המקדש־אחד יש כבר השראת השכינה לאין סוף וגבול, ולמה הוצרכו לשני בתי־מקדש, די באחת, - כן הוא במצוה־אחת, התקשרות נוראה עם הבורא־עולם, כולל כל יקר וכל נצח, - ולכן אדם־הראשון הי' לו די באחת.
כי מהותה של מצוה הוא "מקשר" כזה, "קאבעל" כזה.
וכמו שידוע היום שעושים לקרב את המרחק הגדול שמרחיק ים האוקינוס את אמריקה מכאן, ועי"ז צריך זמן רב לבוא בקשר עם אמריקה, מה עושים, מניחין "קאבעלען" להניח טלפון מכאן ועד אמריקה, והנה שוב קרובים, במשך רגע־אחת משיגים כבר ידיעות מאמריקה, במשך רגע־או־שתים יכולים על־ידי ה"קאבעל'עס" לדבר מסוף העולם ועד סופו, וכל מה שיגדל יותר המרחק, צריכין יותר קאבעלען וצנורות, - אבל אחרי שהונחו הצנורות, הרי מכאן ועד שם קרוב; עוד ים, עוד קאבעל, ושוב קרובים ומקושרים וסמוכים זה לזה.
וממש כדרך־זה הוא גם־כן בענין הקשר־הרוחני.
כי "עונותיכם היו מבדילים ביניכם לבין אלקיכם" )ישעיה נט, ב(, - ומי יודע הרחקות? מי יודע גודל הים הנצרך לקאבעלען, אשר הם המצוות, - הבורא־יתברך אשר יצר את האדם, הוא ידע וכבר הכין את שיעור וכמות הקאבעלען שצריך לשיעור המרחק, הוא ידע עד כמה יוכל להתרחק, וכפי מדה־זאת "הרבה להם תורה ומצות".
כי אדם־הראשון קודם החטא, הספיק לו מצוה אחת, - אבל לאחר־החטא הוצרך להרבות במצוה; אחר החטא נעשה למצב של בני־נח, נצטוה בז' מצוות.
והענין הוא, אחר שחטא התרחק במדת־מה מהבורא־עולם, הפסיק עוד ים, מה עושים, משימים עוד קאבעל, ושוב קרובים, עכשיו צריכים כבר לז' מצוות, אבל מה תכליתן, להחזיר ולקשר, לקרב ולדבק.
וזהו סוד כל התרי"ג מצוות, לקרב יותר ויותר להבורא־עולם, כי הנם במצב כזה שצריכים יותר מצוות.
ו"רצה הקב"ה לזכות את ישראל, לפיכך הרבה להם תורה ומצות" )סוף מכות כג:(.
וזה כל הגדר של מצוות, קירוב להבורא־עולם והשראת שכינתו בתחתונים.
הספורנו )במדבר טו, ג( כתב, כי עד העגל היה הקרבן ריח ניחוח בזולת מנחה ונסכים, ובחטאם בעגל הצריך ]הכתוב[ מנחה ונסכים לעולת־התמיד שהיא קרבן ציבור, ומאז שחטאו במרגלים, הצריך מנחה ונסכים להכשיר גם קרבן יחיד, וכן כתב להלן )טו, כ( כי לאחר שחטאו במרגלים, הצטרכו לעוד מצות, לכך ניתנה להם אז מצות חלה.
הרי חזינן, כי כן הוא גדרן של מצות, להשיב ולקרב להבורא־עולם, וכאשר חטאו במרגלים, ונתרחקו ממנו במדת־מה, מהי התקנה, מוסיפים עוד מצוה, והנה שוב קרובים.
אדם־הראשון היה די לו בצנור אחד, - עתה כבר הוצרכו הרבה צנורות, - חטא מרגלים הוסיף עוד אחד - וזה קרוב.
זה סוד המצוה - סוד של קורבה הוא מצוה - במצוה שם כסא הכבוד - "ואתא מרבבות קודש" )(, הכל סוד המצוה - ובמצוה נפגש )טרעפט זיך( האדם עם הכל.
ובזה נבין ענין אושפיזין שזוכים על־ידי מצות סוכה, עי' בזהר )ח"ג קג:( "תיבו אושפיזין, אברהם" וכו', ר' המנונא סבא כאשר היה נכנס לסוכה, היה עומד על פתח הסוכה מבחוץ, ומזמן לאושפיזין, - כי כולם ממתינים ועומדים אצל הדלת ומחכים עליו.
ואיך אפשר לזכות לאורחים שמימיים כאלו, ומה זה? - זה סוד מצוה!
ואין לתמוה כלום בדבר, כי כן הוא ענין כל מצוה ומצוה, כי מקשרת ומדבקת לאין שיעור ותכלית, מכל מצוה היא השראת השכינה לאין גבול, נצח לאין תכלית, כי כל הענינים הכי־נשגבים קרובים אלינו על־ידי המצות.
נכנסים לסוכה, מקיימים המצוה כדינה, מיד בא שפע קדושה, אורחים שמימיים, מיד נעשים מחותנים עם האבות־הקדושים, מיד קרובים לכל יקר ונצח, - זהו סוד מצוה.
סוכה לאו דוקא, באמת כל מצוה ומצוה כן היא, הסוד )דברים לב, ט( "כי חלק השם עמו, יעקב חבל נחלתו", זהו סוד המצוה.
"הוי רץ למצוה קלה" )אבות ד, ב(, - כי הקב"ה נתן ביד האדם אך הבחירה לבד, ואם רק בחר, ה' עמו, ולא לאדם דרכו כשכבר בחר לו זה־הדרך.
אין לנו צורך לדעת איך הוא, יודעים אנו רק כי כן הוא, עשה מצוה־אחת תיכף ד' עמו, מיד נתקרב להבורא־עולם, מיד זוכה לכל יקר ונצח, אין לנו לדעת דרך התהוות הדבר, רק יודעים אנו כי כן הוא, עלינו לדעת רק שעלינו לעשות כך וכך, כפי דיני המצוה, והכל כבר יהיה בסדר, יבואו כבר התוצאות הדרושות.
מה טוב, אדם כפרי שאינו יודע מכלום, )והאריזאנט ענדיגט זיך אצלו אונטער זיין שטעטיל, ווארפט אריין א בריעף, און עס גיעהט אוועק ביז אפריקה(, ... נגמר אצלו תחת עיירתו, ומשליך מכתב, והולך עד אפריקה - באמת במצוה שם הכל.
"כי לא לאדם דרכו" )עי' ירמיה י, כג(, - אין יודע כלום - רק בחר לו - וכבר הנך קרוב עם הכל - זה אמרנו במקום אחר.
עכשיו אנו מבארים, שסוד הקורבה במצוה - סוכה צילא דמהימנותא - מצוה של אמונה - ובמצוה זו זוכים הכל - מתן תורה "בעבור אבותינו שבטחו בך, ותלמדם חוקי חיים", בשביל האמונה.
סוכה זה סוד של מצוה - כל מצוה ומצוה מתקרב האדם עם הכל.
וזה סוד שאדם עוד זוכה בשפל המדרגה מכל שבת ומועד - באמת הוא רק מצוה - וחז"ל תקנו להתפלל "וטהר לבנו" וכו', וכל התפלות "זכרנו לחיים" וכו', בציור אם אדם הי' נכנס למקדש, האם יוכל לנתקו משם מקום חיותו במצוה - אדם מתפלל ונענה על הכל - ר"ה מתפלל על הכל, וכן יוהכ"פ.
הראשונים היו מתקנים תחינות להדלקת הנרות - בתחינה לליכט־בענטשין יכולות לשאול כל יקר ונצח, כל הוד ותפארת, כי זהו סוד מצוה, "קאבעל" נורא הוא! ובמצוה אדם זוכה הכל - עד שמקובלים תקנו "לשם יחוד" לכל מצוה ומצוה, לציצית, ולתפילין, ולכל מצוה ומצוה, ותיקנו ה"יהי רצון" בעת עשיית המצוה, שמבקשים שפע קודש ומחשבות קדושות, ולזכות לעולם־הבא לאור באור־החיים בגן־עדן, והכל הכל.
כי כן הוא באמת, מצוה־אחת היא התקשרות כזו, ויש בה דבקות כזו בבורא־עולם, שיש בה כבר הכל, יכולים לבקש על כל, - כי מצוה סוד הקורבה - במצוה הכל מחכים, אברהם יצחק ויעקב.
רנג
יגמור בלבבו
 מוצש"ק ערב הושענא־רבה תרצ"ה )ראשי פרקים(
הרמב"ם, )תשובה ב, ב( שיעזוב החוטא חטאו, ויסירו ממחשבתו, ויגמר בלבו שלא יעשהו עוד - עי' מאמר הקודם
"כי תדור נדר להשם אלקיך, לא תאחר לשלמו וגו'. וכי תחדל לנדור לא יהיה בך חטא" )דברים כג, כב־ג(, וברמב"ן: ועל הדרך־הזה אמר שלמה )קהלת ה, ג־ד( "כאשר תדור נדר לאלקים, אל תאחר לשלמו, כי אין חפץ בכסילים וגו', טוב אשר לא תדור, משתדור ולא תשלם". יאמר שאין חפץ בכסילים החושבים לעשות מצוה וכו', יחשוב כי הרצון אשר היה לו בעת נדרו, יחשב לו לטובה וכו', ולפיכך יזהיר שם עוד "ואל תאמר לפני המלאך כי שגגה היא", שהייתי סבור להקריבם, ובלב־שלם נדרת אותם.
והרי נדר הלא הוא לזרוז, ובשעת־מעשה הלא חושב שהוא אמנם יקיים, קבלה אין שייך למעשה
דוד־המלך עליו־השלום אומר )תהלים קיט, קו( "נשבעתי ואקיימה לשמור משפטי צדקיך", והיאך היה אם אמנם היה נכשל? מדוע יהיה זה גרוע יותר משאר איסורים, הנני נודר נדר, הנני עושה מצוה, ובשעה שאעבור, אז אעבור על מצוה.
הרי כי אין הדבר כמו שטועים לחשוב שלהבטיח הוא כבר תשעים אחוזים מן הדבר.
אלא רואים אנחנו, כי "הבטחה" יש לה גדרים ודינים אחרים, כאילו שבשעת ההבטחה צריך אנכי לחדור ולהביט מקצה ועד קצה, האם אמנם תהא בידי היכולת לקיים.
"את השם אלקיך תירא, ואותו תעבוד, ובשמו תשבע" )דברים ו, יג; י, כ(, ופירש"י "אם יש בך כל המדות הללו, שאתה ירא את שמו וכו', אז בשמו תשבע", וברמב"ן בשם תנחומא "שתהיה כאותן שנקראו 'יראי אלקים', אברהם יוסף ואיוב וכו', ואם לאו, אי אתה רשאי לישבע".
אנחנו היינו לומדים להיפוך, כי אם "בשמו תשבע" תהא היכולת בידי להיות "ירא השם", אבל כאן אנחנו רואים כי "ירא השם" הוא יכול להשבע, כיוסף הצדיק ובועז, אשר אצלם היה בלב שלם, אז מותר לישבע.
ובמנחות )קט:( בשמעון הצדיק, שבשעת פטירתו אמר להם, חוניו־בני ישמש תחתי, לא קיבל עליו חוניו, שהיה שמעי אחיו גדול ממנו שתי שנים ומחצה, ואעפ"כ נתקנא בו חוניו בשמעי אחיו, אמר לו )חוניו( בא ואלמדך סדר עבודה- אשר מסר את הכהונה, והלבישו וכו', אמר להם לאחיו הכהנים ראו מה נדר זה וקיים לאהובתו וכו'.
הרי כי להבטיח, ולהוציא הדבר בפועל, הנם שני דברים נפרדים, עוד לא נגמר בלב שלם
"וישמע ראובן, ויצילהו מידם" )בראשית לז, כא(, ואחז"ל )רו"ר ה, ו( שאם אדם עושה מצוה, יעשנה בלבב שלם, שאילו הי' ראובן יודע שהקב"ה מכתיב עליו "וישמע ראובן ויצילהו מידם", בכתפו היה מוליכו אצל אביו, - היה חסר כאן הענין של "לב שלם", עוד לא הי' לב שלם - אינו חפץ.
אנחנו רואים בקריאת־שמע, מהו זאת קבלת עול מלכות־שמים, מהו הפירוש אשר אנכי עבד, אין לי כל רשות לעשות מה שאנכי חפץ, אנכי "מכור", אין לי עצה, - אחר־זאת הולך ובא "והיה אם שמוע", שזהו "קבלת עול מצות", "ולא תתורו", עד "אמת ויציב", עד "קיים לעד ולעולמי עולמים", עד "ים־סוף בקעת", עד "גאל ישראל", - הכל הנם דרכים היאך להיות עומד בקבלת עול מלכות שמים.
יסוד היסודות הוא קבלת עול מלכות־שמים, וזהו "פרשת שמע", אשר הוא אופן של "גמר בלבבו", שהאדם תמיד יקבל על עצמו מלכות שמים.
ר"ה - יו"כ - הושענא־רבה - יום־כפור תחת הטלית, בתפלת "ובכן תן פחדך", הרי זה נורא ואיום, באותה־שעה הוא עושה על עצמו "קבלות", אז מרגיש את "העבדות", את "מלכות שמים", אבל בשוק...
הושענא־רבה אז הוא "גמר חתימה טובה", בראש־השנה וביום־הכפורים הרי קיבלו קבלות, אבל העיקר צריך להיות גמר - א ברעג זאל נענמען - געענדיגט, "יגמור בלבבו שלא יעשהו עוד", וכמו שכתב הרמב"ם, - זה הושענא־רבה!
רנד
לימוד החומש - וזאת הברכה
"וזאת הברכה אשר ברך משה איש האלקים את בני ישראל לפני מותו )לג, א(, פרש"י סמוך למיתתו, שאם לא עכשיו אימתי.
כל ימי־חייו תמיד הוכיח משה־רבינו את ישראל, תמיד הגיד להם רק חסרונותיהם ונגעיהם, כל־ימיו לא שמעו דבר־טוב מפיו עליהם, עד לפני מיתתו שהי' צריך לברכם.
אחז"ל )עי' תענית כ. סנהדרין קה:( עה"פ )משלי כז, ו( "נאמנים פצעי אוהב ונעתרות נשיקות שונא", כי בלעם שאמר שבחן של ישראל, הכשילם, - ומשה־רבינו שאמר להם תמיד פשעיהם וגנותם, הוא גדלם, זה סימן האהבה העזה עד מאד.
אך עתה הראה משה־רבינו את אהבתו, והגיד שבחם שהי' טמון בקרבו עד כאן, - ומפני שחיבבם כל־כך, שקרא עליהם )דברים לג, כט( "אשריך ישראל מי כמוך", דוקא מפני זה קראם תמיד )( "עם קשה עורף".
*
"ויאמר ד' מסיני בא" וגו' )לג, ב(, פירש"י פתח )משה( תחילה בשבחו של מקום וכו', ובשבח שפתח־בו יש בו הזכרת זכות לישראל, וכל־זה דרך ריצוי הוא, כלומר, כדאי הם אלו שתחול עליהם ברכה.
כשאמר ישעי' הנביא )ו, ה( "ובתוך עם טמא שפתים אנכי יושב", נגע בו המלאך בגחלת של אש, מפני שאמר דלטורי' על הכלל־ישראל )שהש"ר א, לח; תנחומא וישלח ב'(.
זהו חטא מיוחד, חוץ מעון לשון־הרע, - כי שבחן של ישראל הוא הוא שבחו של מקום, וכל המדבר רע על ישראל, מדבר רע על רבש"ע.
ומי שאין היהודים מוצאים חן בעיניו, הטעם הוא מפני שאין הקב"ה מוצא חן בעיניו.
*
"ויראהו ד' את כל" וגו' )לד, א־ג(, פירש"י "הראהו הקב"ה כל המאורעות שעתידין ליארע לישראל, עד שיחיו המתים", - הראה לו דור דור ודורשיו עד סוף כל הדורות.
מה זה הענין? - אבימלך אמר )בראשית כא, כג( "אם תשקור לי ולניני ולנכדי", ופירש"י, "עד כאן", - זאת־אומרת, עד דור שלישי, - "רחמי האב על הבן", - אולם אהבתו של מנהיג־יהודי לעמו, אין לו שיעור וגבול, באהבתו לעמו רוצה לראות כל הדורות.
*
"ויקבור אותו בגי" )לד, ו(, פירש"י "הקב"ה בכבודו, רבי ישמעאל אומר, הוא קבר את עצמו", - רצה לומר, כל בריה לא היתה שולטת ויכולה ליגע בו, אלא הוא בלבד.
]נאמר בזה דרגת משה־רבינו, מדרגת מרע"ה היתה גבוהה כל־כך, עד שלא היה מי שיהיה יכול לקבור אותו, אלא או הקב"ה, או הוא את עצמו. במיתתו לא שלט עליו מלאך־ המות, כי אם במיתת נשיקה )רש"י פסוק הקודם(, הקב"ה בכבודו ובעצמו, כי אין גדול ממשה־ רבינו, ומי יפעול עליו )דת"ד ו, יג ע"ש עוד([.
*
"ומשה בן מאה ועשרים שנה, לא כהתה עינו, ולא נס ליחו" )לד, ז(, פירש"י לא כהתה עינו, אף משמת, ולא נס ליחו, לחלוחית שבו, ולא שלט בו רקבון, ולא נהפך תואר פניו, ע"כ, - וזה מפני גודל קדושת גופו של משה־רבנו.
רנה
משה רבינו
הפיטנים יסדו בשמחת־תורה הספדים על משה־רבינו, לכאורה קשה למה נתאבל על משה־רבינו, כי מה צער היה לו במיתתו? וכי ראוי להתאבל על ביהמ"ק שנשרף, שנשתתף באבלו, - והלא לא הי' לו צער?
אלא טעם ההספד, מפני שאנחנו אבדנוהו, - כמו צער על חורבן־הבית, שאנו מתאבלים על עצמנו שבחטאינו נחרב, - ומפני חטאינו נלקח ממנו האוהב־הנאמן, אשר על־ ידו זכינו לתורה, חטאינו גרמו שלא חי משה־רבינו לעד ולעולמי עולמים, על עצמינו שאנו נשארנו יתומים אנו מתאבלים, אין אנו יודעים מה שאבדנו במיתתו של משה־רבינו.
ונתבונן נא אבידתינו! אין משה־רבינו רק בתורת שליח, בתתו התורה לישראל, כמו שרגילים להבין, - רק צריך לדעת, שלולא משה־רבינו לא קבלנו התורה כלל, כי הוא "הוריד השכינה לארץ" )(, ולא ממילא באה.
שבט־גד ויתר על ישיבת ארץ־ישראל עם כל שאר שבטים, - אף־על־פי ששם בית־המקדש, כדי לשבת במקום קבורת משה־ רבינו, ככתוב )דברים לג, כא( "וירא ראשית לו, כי שם חלקת מחוקק ספון".
ואיך עשו זאת? - אלא על־כרחך מפני ששקול משה־רבינו כנגד הכלל־ישראל וכנגד בית־המקדש.
רנו
בסיום התורה
ראש כל הדברים צריך אדם לדעת, כי עלייתו אינו תלוי בו, ולא בא בסיבת השתדלותו, אלא נעשה מזולתו, כי מן השמים עשו לו ונתנו לו רוב מעלותיו ומדותיו.
אמרי' בגמ' )סוכה נב.( שלעתיד־לבא מביאו הקב"ה ליצר־הרע, ושוחטו בפני הצדיקים ובפני הרשעים, צדיקים נדמה להם כהר גבוה וכו', הללו בוכין והללו בוכין, צדיקים בוכין ואומרין היאך יכולנו לכבוש הר גבוה כזה.
לכאורה מה להם לבכות על זאת, ואדרבה הי' להם לשמוח, על שנודע להם שעשו יותר ממה שחשבו מקודם, וממילא יגדל שכרם יותר.
אבל התירוץ הוא, כי באמת כל אחד יכול לראות בעצמו, כי השגותיו וקניניו, עלו הרבה יותר, מכפי מה שחשב בתחילת השתדלותו בם, ואילו היו שואלים אותו מתחילה, אם יאמין שיצליח ויגדל כ"כ, בודאי יכחיש זה, כי לא ימצא בעצמו כוחות ומעלות כ"כ גבוהות, - עתיד הקב"ה להראות לצדיקים כי אין צדקתם ושלימותם כפי טרחם וכוחם, אלא רוב מעלתם רק מעשה ה', וע"ז יבכו, בהכירם כי לא יבא להם שכר כפי גודל ערכתם וגובה מדרגתם, אלא פחות הרבה, מפני שרק מעט מעט עשו הם, וגדולתם היא רק מתנת ה'.
האיך נעשה משה־רבינו ע"ה, ואיך נתגדל אברהם־אבינו ע"ה? - אין זה מעצמם, כי אנשים פשוטים נולדו כאחיהם?
אלא הוא בעזר ה', אשר מרחם על כל אדם החפץ בטובו, ועוזר ומישר לפניו הדרך, ונותן לו חיזוק וכח הרבה יותר.
אומרים על הגאון ז"ל, כי פעם־אחת בהתפללו שמונה־עשרה, עלה במחשבתו כמה־מאות פשטים על פסוק־אחד, - הנה בשכל האנושי אי־אפשר להבין דבר זה, מנין באו לו כל הפשטים, ועוד שלא עמל בם, ואדרבה, בהיסח־הדעת ובחשבו בענין התפילה נולדו לו? - יבין כל אדם, כי אין זה אלא עזר ה', הגדול מאוד מאוד.
וכן הוא בכל אדם, מחשבה אחת בתורה, נשגבה כ"כ משכל אנושי, עד שהכל יבינו כי לא האדם ברא המחשבה האמיתית הלזו, אלא הוא בסיעתא דשמיא.
בעשי"ת נכנס אצלי בחור אחד מבני הישיבה, ושאלני איך מוסיף אדם יראת שמים? - ונשתוממתי מאוד, בחור שלמד כמה־שנים בישיבתינו, ישאל שאלה בלתי־חכמה כזאת!
עוד צריך לדעת יסוד זה, אשר הוא ראש כל עבודתנו, והוא דבר נפלא ונורא מאד.
והוא, שאם האדם רוצה באיזה מצוה שתקל עליו עשייתה, אין לו לחשוב מחשבות למצוא מקום ומצב וזמן הגון לזה, אשר מצד המצב והסביבה לא יהיו לו שום עיכובים ]כפי דעתו[, - כי אף אם שעות רבות יחשוב, לא יצליח, ולא יסורו העכובים לבסוף, - אלא יש לו להתחיל במצוה מיד התחלה כל שהוא.
כגון אם אדם רואה שקשה לו ללמוד: הן מצד רצונותיו, הן מצד סיבות חצוניות, - אין לישב ולחשוב איך יסיר המעכבים האלה, ואיך יתקן המפריעים המבטלים אותו מלימודו, - אלא ישב מיד, בלי התבוננות רב, וילמוד ט"ו מינוט, ואחר ט"ו מינוט כבר ירגיש ויראה שקל עליו הלימוד הרבה ממה שחשב, ואם עוד קשה מעט, יוסיף עוד ט"ו רגעים שניים, ואז בודאי יקל עליו הלמוד יותר.
העולם טועים בזה, וחושבים כי הוקל עליו מפני שהורגל בלימוד, - רק הטעם הוא, מפני שיש לו כבר "סייעתא־דשמיא", אשר היא חסרה לו מקודם, - והוא היסוד הגדול שגילה לנו בן עזאי באמרו )אבות ד, ב( "הוי רץ למצוה קלה, שמצוה גוררת מצוה".
רנז
אשריכם ישראל
 שמחת־תורה
ה"עולם" טועה בחשבו שהקב"ה אוהב את ישראל מפני מעלת האומה־הלזו, אך האמת הוא שאהבת הקב"ה אותנו אינה תלויה בשום סיבה וטעם, כי אהבתו־יתברך היא אהבת אב לבנו; האב אינו אוהב את בנו מתוך מעלת יפיו וטובו, אלא מתוך ההרגש־ הטבעי שאינו תלוי בשום סיבה וטעם, ואדרבה, מפני שהוא אוהב את בנו, ממילא הוא רוצה שבנו יהיה טוב ויפה, - כן היא אהבת הבורא־ יתברך אותנו, אינה תלויה בשום טעם.
"חביבין ישראל שנקראו בנים למקום" )אבות ג(, - היסוד הוא אהבה, אין שום סיבה וטעם מדוע נקראו "בנים", וכל התורה והמצות, הכל יוצא־ונלקח מן אשר "חביבין ישראל".
"אהבת עולם בית־ישראל עמך אהבת", - ומכח זה "תורה ומצות חוקים ומשפטים אותנו למדת".
"אהבה" - היא סוד האומה הישראלית!
"אשריכם ישראל, אשריכם ישראל, אשריכם ישראל! כי בחר בכם קל"!!!
ביסוד־זה מתורץ מה שהרמב"ן מעיר, על )דברים ז, ז( "לא מרובכם וגו' חשק השם בכם ויבחר בכם וגו'. כי מאהבת השם אתכם", - כי "לא הזכיר בזה טעם מן הבחירה".
ולפי־הנ"ל מיושבת קושייתו, כי אהבת השם־ יתברך אותנו, איננה תלויה בשום־ דבר, לא ביתרון מעלתינו, ולא בסיבה אחרת כלשהי, רק אהבה בלתי תלויה בשום־דבר...!
אשריכם ישראל...!
על ברכת משה אשר ברך את בני־ישראל לפני מותו )דברים לג, א( מובא בספרי )שם( "סמוך למיתתו", וברש"י: שאם לא עכשיו, אימתי.
ולכאורה קשה, הרי משה־רבינו הוא זה שהוכיח את ישראל כל ימי־חייו, תמיד היה מגלה להם חסרונותיהם, ולא נתן להם להסיח־דעת אף רגע מחטאיהם, ולא שמעו ממנו אף שבח־אחד, - והיאך זה שהוא אמר לפני מותו )דברים לג, כט( "אשריך ישראל, מי כמוך, עם נושע בהשם"?
כל התורה היא משפט, יש שכר על מצות, ועונש על עבירה! - ואם עברנו עבירות, מה מועיל לנו אם אנו "עם נושע בהשם"?
אך באמת אין זו סתירה, אמת, כל התורה היא משפט, אבל סוד האומה היא אהבה, אהבת אב לבן; אם אין הבן מצליח בדרך־זו, הוא מדריכו בדרך־אחרת, עד שסוף־סוף מצליח, כן מדת הקב"ה עם הכלל־ישראל, ולכן -
אשריכם ישראל...!
ולולא־זאת, היתה לנו קושיא גדולה, איך נזכה לימות־המשיח בדרך משפט, איך יבוא בעונותינו־הרבים? - אבל סוד האומה היא, ש"עם נושע בהשם" אנו, יסוד זה הוא )מיכה ז, יח( "מי קל כמוך, נושא עון, ועובר על פשע, לשארית נחלתו", - וואס מיר זיינען זיינען מיר, אבער אידען זיינען מיר!
אשריכם ישראל...!
אחז"ל )שמו"ר מא, ו; נדרים לח.( כי כל מ' יום שעשה משה למעלה, היה למד תורה ושוכח, למד ושוכח, עד שנתן לו הקב"ה את התורה מתנה, - מתנה היא גדר אחר, גדר של מתנת חנם, בלי כל סיבה וטעם.
כל־כך צחה ומצוחצחה היא תורתינו־הקדושה, עד שמשה־רבינו לא היה יכול לתופסה, כל עוד שהיתה נלמדת רק מצד מעלת המקבל, - עד שנתנה לו הקב"ה במתנה, מתנת־חנם, בלי שיהיה תלוי במעלת המקבל.
ומשום־זה בטוחים אנו, בטוחים בתכלית, ואין אנו צריכים לשום מעשה, אלא לפתוח ידינו ולומר: תן לנו! ומיד ישפיע עלינו שפע־ברכות ממעיינות בלתי תכלית!
אשריכם ישראל...!
כל־כך בנקל אפשר להשיג את התורה! - כל המינים סוברים שהתורה קשה, והמצוות קשות, אבל באמת הכל אפשר להשיג בקלות הכי־גדול!
אשריכם ישראל...!
הקלות להשיג התורה היא כל־כל גדולה, כל התורה ומצוותיה, ציוויה ואזהרותיה, הם רק גפרורים להדליק האש בנשמת עם־ ישראל, האש כבר בנמצא, וצריך רק גפרורים להוציאו לאור, - האומה־הישראלית מלאה אור ואש, וכל התורה ומצוותיה והמעלות, רק כגפרורים הם לנשמת כלל־ישראל!
אשריכם ישראל...!
ואם תורה ומצות, מדות ומעלות, שהם דברים גבוהים ונכבדים, בלתי תכלית, הם רק כגפרורים לנשמת־ישראל, - הלא נבין מזה כמה נכבדת היא נשמת־ישראל!
אשריכם ישראל...!
התורה מורשה אצלינו, כמ"ש )דברים לג, ד( "תורה צוה לנו משה, מורשה קהלת יעקב", ואמרו ז"ל )פסחים מט: ועי' ברכות נז.( כל העוסק בתורה לפני עם־הארץ, כאילו בועל ארוסתו בפניו, - "אל תיקרי מורשה, אלא מאורסה", )לכל קהלות יעקב, רש"י(, - שכל־אחד, אפילו עם־הארץ שלא למד מעולם, יש לו גם־כן חלק בתורה! - עד אשר נמצא כי אף גם הלימוד, הוא רק דבר־צדדי לעיקר הגדול הזה!
אשריכם ישראל...!
חז"ל )ויק"ר ט, ג( מספרים, מעשה ברבי ינאי שהיה מהלך בדרך, וראה אדם־אחד וכו' )עם־הארץ(, שתפסו ואמר לו: ירושתי אצלך, "מורשה קהלת יעקב", - "מורשה קהלת ינאי" אין כתיב כאן, אלא "קהלת יעקב".
הפשט הוא, שגם עם־הארץ שלא למד תורה מימיו, יש לו חלק בנשמת־ישראל, וחלק בתורה!
אשריכם ישראל...!
היום שמחת תורה, ויסוד החג הוא מה שאמר הקב"ה "התעכבו עמי עוד יום־אחד, קשה עלי פרידתכם" )סוכה נה: רש"י ויקרא כג, לו; במדבר כט, לו(, יסודו הוא אהבת השם אותנו, ועכשיו שאנו נפרדים ממנו יתברך, עוד נשיקה אחת, וחיבוק אחד עמו!
גדולה שמחתינו על סליחה וכפרה שנתן לנו בימי־הדין הנוראים, ועל כל האהבה שנשק לנו בחג הסוכות הקדוש הזה, גדולה שמחתינו, ואנו מתפללין על־זה אליו יתברך, שנזכה בשנה־הבאה לעמוד באותו המצב־ הגדול הזה כמו היום, ויחיה אותנו, וישפיע שפע ברכות עלינו, שנעשה כולנו אגודה־אחת לשבחו ולגדלו!
אשריכם ישראל...!
והוא מה שאמר הרמ"ח לוצאטו ז"ל, אף אם חטאת הרבה, בני, אל תתיאש, כי מזרע ישראל אתה, והשם יצליח דרכך.
]א"ה ז"ל בספר דעת־תבונות )סי' ק"ס( שיש לכנסת־ישראל שורש של קדושה, שהיא כללית לכל האומה־הקדושה, מצד היותם ישראל, ואפילו לרעים שבהם וכו'[.
והיא תפלת אחד־הראשונים שהתפלל: הרבה־ פעמים פשעתי וחטאתי, ונחמתי רק שמזרע־ישראל אני, מזרע האבות, אברהם כו'.
כי אהבת השם אותנו תלויה בלא דבר, רק הוא אוהב אותנו ומטיב לנו בכל מצב שיהיה!
אשריכם ישראל...!
ויש הערה על קלות השגת התורה, מקרא מפורש מן המלכיות, שאין איש יכול לחלוק עליו, )דברים לג, ה( "ויהי בישורון מלך, בהתאסף ראשי־עם, יחד שבטי ישראל", מה שאמרו חז"ל )ראש־השנה טז.( שאמר הקב"ה רצוני שתמליכוני עליכם, - במה נמליך הקב"ה עלינו, במה נעשה זאת? - "ויהי בישורון מלך"! - כמו צבאות המלך, אשר אך מעט צבא עומדים יחד, - אין צריכים להרבה, - ניכר מלכות, אך רק ציבור־אחד של ישראל מתאסף, מזה "ויהי בישורון מלך"!
כל־כך בנקל הוא להשיג מלכות הבורא...!
אשריכם ישראל...!
נאמר )מלאכי ג, טז( "אז נדברו יראי השם איש אל רעהו, ויקשב השם וישמע", לא כתוב מה הם מדברים, מה אומרים, ומה עצה הם דורשים לכלל, אלא אך "יראי השם" מדברים, מיד "ויקשב השם וישמע"!
אשריכם ישראל...!
ועל־אחת כמה־וכמה, אנו, שהכלל־ישראל הפריש אותנו להיות עוסקים רק בעבודת־השם, כמה נפלאה היא עלינו הקלות להשגת תורתו־הקדושה, וכמה גדלו זכיותינו!
אשריכם ישראל...!
דער אויבערשטער זאל העלפן, מיר זאלן זיך דא טרעפן איבעראיאהר, מיט די זעלבע פנימער, און מיר זאלן ניט פארשעמט ווערן איינער פאר די צווייטע, און מיר'ן זאגען -
אשריכם ישראל...!
רנח
הציור, והמעשה - השורש, והצמיחה
 התחלת זמן־חורף
"הקהל את העם, האנשים והנשים והטף וגו', למען ישמעו ולמען ילמדו" וגו' )דברים לא, יב(, ותמה ר' אלעזר בן עזריה )חגיגה ג.( אם אנשים באים - ללמוד, נשים באות - לשמוע, טף למה באין ? - כדי ליתן שכר למביאיהן !
הרי מבואר להדיא, בדברי חז"ל אלו, כי אף אותם הטף אשר באמת עדיין אין בכחם להבין ולהשכיל לשמוע ולהתלמד, עד שהוקשה לראב"ע "למה באין", בכל־זאת צריכין להביאן.
וכמו־כן איתא )אבות ב, ח( ברבי יהושע בן חנניה, אשרי יולדתו, ובפירוש הרע"ב, שאמו גרמה לו שיהא חכם וכו', ומיום שנולד לא הוציאה עריסתו מבית־המדרש, כדי שלא יכנסו באזניו אלא דברי־תורה שישמע מן החכמים.
ואיך מבינים מהלך הדברים? איך זה אמנם אפשר כזאת, שבגרמת דבר־זעיר־זה, הגיע ר' יהושע בן־חנניה לכל מה שזכה והיה.
ולכאורה הלא אינו מובן כלל, מה באמת התועלת שהיתה בזה, הרי בשכבו בעריסה בודאי לא הבין־והשכיל כלום, לשמוע ולהתלמד מזה.
וכן מצאנו עוד בחז"ל )סוכה מו:( א"ר זירא, לא לימא איניש לינוקא דיהיבנא לך מידי, ולא יהיב ליה, - משום דאתי לאגמוריה שיקרא, שנאמר )ירמיה ט, ד( למדו לשונם דבר שקר, - שאסור לומר לתינוק שקר, מפני שלא ילמדו לשונו לשקר )חסר מעט(.
ובעל־כרחך צריכים ללמוד מכאן יסוד וחידוש נורא, ועיקר גדול בעבודת האדם, כי לא כמו שאנו מורגלים לראות את ההתחלה של כל מעשיו־של־אדם, בבחירת לבו והסכמתו והשתדלותו לעשותם, בחשבינו שבאותה־שעה של העשיה, אז הבחירה נתונה בידו אם לאזור־ חיל ולהתאמץ ולעשות, או לחדול. - חז"ל ראו את התחלת כל מעשי־האדם, עוד רחוק הרבה מן בחירת־הלב לעשותם, ותלו אותם בדברים המוקדמים עוד זמן־רב טרם עשייתם בפועל.
*
אדם חושב ומבין, שיש לו קצת הרגש נפשי, צריך הדבר לעשות בו מהפיכה גמורה.
חכמינו ז"ל גילו לנו סוד וגילוי עצום מענין תעלומות סתרי מעללי־איש, - שלא יטעה האדם להונות עצמו, לייחס את מקור־המוצא של מפעלותיו, לאשר ברגע־שקודם־הפעולה עלתה לו בשכלו־ובינתו מחשבה וסברא, ונתיישבה בדעתו ורעיונו, ובסיבת־זאת נתחדשה בלבו יצירה חדשה של חפץ־ורצון, לאזור־חיל ולהוציא מחשבתו לפועל, - אלא כל מעשה יש לו דחיפה מסיבה קודמת; כל פעולה יש לה את הדחיפה־ והמכריח שלה, ובלי סיבה־מכרחת אין כלום.
כי אם יתבונן באמת להסתכל עליו ועל עצמו, יראה נכונה אם מעשיו ופעולותיו הנן אמנם בדיוק לפי מחשבתו ובינתו ומערכי־לבבו, ]אשר מיוסדים כפי חכמתו וכשרון־כחו ונסיונו, שלמד ואמן את ידיו[, או שמעשיו כמעט לא מישך שייכי כלל למחשבותיו ורעיונותיו וכחותיו, אשר כל הגעתם היא אך ורק בהשכבות החיצוניות; בהשתים ושלש פסיעות הראשונות שבתחילה, אבל לא בגמר הדבר כלל וכלל, - כי "רבות מחשבות בלב־איש", איך לעשות, ומה, ואימתי, וכולם אינם כלום, שאין אחד בהם מתקיים, כי יסור לבבו על־ידי כל רוח־קלה הבאה ועוקרתו והופכתו על פניו, - וכן מאידך, הלא עינינו רואות פעמים־הרבה, שימצא האדם את־עצמו פועל את פעולותיו בדרכים מופלאים אשר מימיו לא למד ולא־שייך־שילמד היאך לעשותן, ואשר מעולם לא עלו על מחשבתו, - ובאמת כי אכן היא פליאה נשגבה, אשר אם ירד האדם ויעמיק ראות בכל מחשבותיו ודבריו, ודאי ישתאה לדעת פתרונו מהו, איך מתאים המעשה שבסוף־ובאחרית, עם המחשבות־שבתחילה, - וביותר "יש להתפעל הרבה, מן האדם אשר הוא בעל שכל נפלא, ויודע בחובו כי דרך־הצדק היא דרך ישרה לאדם, ועם־כל־זה אין לו דעה על עצמו לכבוש תאותו ורצונו, אשר הלא זאת דעת ילד קטן, שאין דעתו שולטת עליו, ואין לו חשבון בפעולותיו, - ואנו רואים כי הוא בעל שכל גדול! - וזה פלא מפליאות הבריאה, ואין איש שם על־לב להשתומם מזה" )מחכו"מ ח"א מאמר קכ"א(.
הלא מזה יבוא ודאי למסקנא ברורה, היפוך כל מהלך מחשבותינו והשגתינו, ואכן לאו כל מוחא סביל דא, אך איש משכיל עליו להתבונן בזה להכיר הענין בבירור, אשר אמנם כך הם חוקות מחשבות אדם, כי המה הבל.
כי לא מחשבות רעיוני־החכמה המה הצירים אשר עליהם תסוב דלת מעשי האדם, ולא כלי־המוח ומוסדי־השכל יתנו עוז ותעצומות לאברים־החיצונים להוציא פעולותיהם, - אלא אדרבה כפי גדלו ברעיוני החכמה, כן יצרו גדול, עד כי יתכן שהחכמה עצמה נעשית לו סם המות.
]ולא עוד, אלא כל־זמן שעודנו סבור בדמיונו שהנהו חפשי במפעליו, ובידו וביכלתו להיות מעשיו משתנים בבחירה ממנו, ואינו אסור במושכלו להיות מעשיו יוצאים בהכרח־ גמור מתוך עצם הטבע אשר הושם בו ביצירתו, )אשר זה כל עצם מציאותו, מבלי כל צורך ואפשרות לסור אחרי מחשבות עצמיות(, הרי אף גם בעשותו את אותם המעשים אשר יעשה אותם האדם וחי בהם, כיון שעשייתו־אותם באה מתוך בקשת חשבונות רבים, לא מהם יאכל וחי לעולם, אלא אדרבה, ביום אכלו מהם מות ימות, כי כמוהם יהיה עושיהם, כל אשר חושב בהם[.
אלא בכדי שתהא מחשבתו וחכמתו מתקיימת, ויהיה קיים עליו במעשה, מה שקיבל במחשבתו, לזה צריכים שיהיו קודמים לפני מחשבתו וחכמתו מהלכים ודרכים אחרים ושונים לגמרי, אשר על־ידי שימול את הערלה המטמטמת וסותמת את לבבו, ויהיה עומד על סודה של העצה העמוקה, הטמירה והנעלמה בלבו, וידלנה, מאז כבר בהכרח "היא תקום", ו"לעולם תעמוד", כי יעשה הלב בטבעו את מעשהו, מבלי להיות פעולותיו תלוים בשום מחשבה ומדע וחכמה, כי תנועתו נקשרת ודביקה ומסורה ביד חפץ הבורא־ית' ורצונו, )או ח"ו, לעומת זה, נקשרת במרכבה הטמאה; בחפץ שורש הרע, אשר פורה ראש ולענה(, עד שמאליה תתלהט בלבו כאש בוערת, ותרים־ ותגביה את נפשו, לכסוף להעפיל לאשר למעלה מיכלתו, עד שימצא בטבעו נשיאות־לב לקרבה אל המלאכה הכי־גדולה, ללא כל אפשרות לחדול ממנה, באופן שכבר בכל מצב הכי־קשה, לא ינוח ולא ישקוט עד אם כלה הדבר להשלימו, עד בחינת "צמאה לך נפשי, כמה לך בשרי", ולא צמאון פשוט, אלא כמו מי שנמצא "בארץ ציה ועיף מבלי מים", - מלא לב־נדיבה ונפש־שוקקה, עד שלא ישאר בו כלשהו ריק ממנה, בבחינת "עזה כמות אהבה", מוכרח גמור, אשר "מים רבים לא יוכלו לכבות את האהבה, ונהרות לא ישטפוה".
*
ואכן זהו באמת דבר פלא, אשר אין כל העולם יכולים אף להשיג כלדהו מסוד־זה, ורק תורה־הקדושה היא יכולה לגלות לנו סוד־כזה; השי"ת בורא נפש־האדם, הוא הבין דרכה, וגילה לעם־ישראל סוד גדול זה, אשר חכמי־העולם אינם יודעים ואינם־יכולים־לדעת מזה מאומה.
כי אינם רואים בחייהם כל מהלך והמשך; כל חייהם נראים בעיניהם כחלקים מפורקים, מקוטעים, זעיר שם זעיר שם, ללא כל בריח־ תיכון המחבר את כולם, - לא כן המתגדלים על יצועי התורה, הם מכירים שהאדם מיום־הולדו עד רגע־האחרון, אין בו שום דבר בודד ונפרד לעצמו; כל חלק־וחלק מהוה את שלמות הבנין, כל המאוחר משתלשל־ויוצא מן אשר קדם־לו, ועליו הוא בנוי; אם כי כאשר נעיין בפרטות ימי־חייו, הרי אין שני רגעים שיהיו שוים ודומים זה־לזה; כל רגע שמתחדש, אין המצב דומה כלל־וכלל אל המצב בזמנים־שקדמו־לו, ושונה מהם שינוי־גמור בכל מראיתו ודמותו ותכונתו, עד שכמעט אי־אפשר להכיר ולידע את ההשתייכות וההתייחסות שלהם זה־עם־זה, האמת, כי כל ימי־חייו הנם מחוברים ומדובקים כפרק אחד וסוגיא אחת; אין דלדול ואין פיזור, כי אם המשך אחד, כטבעות בתוך שרשרת, אשר כל־אחת מקושרת בקישור חזק לרעותה; כל מאורעותיו כולם מגלגלים ומסבבים זה את זה, בדרך סיבה ומסובב, דבר־אחד הוא סיבה לדבר־שני, וכן הלאה, כולם מניקים ומזינים ומפעילים זה־את־זה; אין לך מעשה ופעולה, ואף מחשבה כלדהו, שפעולתה ורושמה לא תתפשט בכל האדם; כל הנכנס בקרבו, משתרש בו, ונצמח אתו, - ואילו ידע האדם מסוד גדול זה, היו מתיישבים אצלו כמה וכמה ענינים.
והלא רואים אנו בדרך הגידול, כי כל פעולה־ קלה שיפעול על הצמח בזמן גידולו, לא תסור ממנו; אם יפגם בו מעט בצפורן, הפגם לא יוסר ממנו, או אם ידבק בו טיט בגידולו, ישאר בו תמיד, - כי יסוד הוא בדרך הגידול, אשר כל הסיבות שמסבבין דבר הגדל בכל זמן־גידולו, פועלין בו על כל זמן־חיותו, - נפש האדם גודלת כל ימי חיי האדם, וכל דבר־קל שמקבלת, הן לטוב הן לרע, גודלת עמה.
זהו )משלי כב, ו( "חנוך לנער על פי דרכו, גם כי יזקין לא יסור ממנה", שהדברים שפועלים עליו בנערותו, גדלים עמו, ואינם סרים גם כי יזקין.
ולהשתומם עד היכן כל פעולה־ופעולה מלפפתו, והולכת עמו, וקשורה בו, ופועלת עליו, ועד היכן מגיע כחו של הדבר הכי־קטן שנדבק בנפש, אשר מכח פתיחה כחודו של מחט, - שזה לכאורה הכי מעט שאפשר, - ופתח קטן־כזה מכיל בקרבו את אשר נפתח לו פתח כפתחו של אולם, הכולל בו כל היש.
*
לכן על כל אדם, להשגיח על דרכיו, מעשיו ומחשבותיו, להיותם מהישר והטוב, ויפעלו טוב על נפשו, ויגדל במדות טובות, - כי מבלי הרחקת הרע, יפעול הרע על נפשו, ויגדל עמו.
וזהו עיקר העבודה, להרגיל את הנפש בטוב, ויפעלו רושמים טובים עליה, ואז תגדיל מעלה מעלה על דרך הטוב.
כי האדם הוא ממש כמו עיסה, אשר תופחת ומתגבהת בלי שום סיבה מבחוץ, כי אם ממנה עצמה, - כן האדם, אם נכנס בו אף מעט מאיזה־דבר־שהוא, יתתפח ויתגבה גבוה־על־גבוה, - ואשרי לאיש שיניח בהגוף דברים־טובים, והגוף יתפטם מהם ממילא, ויתגבה עד למעלה ראש.
כי כך הם כחות נפש האדם, יהיה מי שיהיה, כקטן כגדול, כי כל דבר הנראה לעיניו, והנשמע לאזניו, אף־על־פי שלא באה לו זאת מדעתו ורצונו, ואף גם טרם כל מחשבה, ועוד אפילו לפני ששייך שתהיה בו כלל איזו מחשבה, תיכף כבר הושם הדבר על לבו, ומאליו, בלי כל פעולה מצד האדם, כבר נכנס הדבר אל תוך־ תוכיותו, לפנימי פנימיותו, להתערב בדם נפשו, ולדבקה בו, והיו לאחדים, עד כי ממילא ובטבע כבר תתפעל נפשו מזאת, להולד בה משיכה, ונטית הלב, ותשוקה וכיסוף, ותאוה גדולה, לידע את הדבר, ולחקות אותו; להתדמות אליו, ולהלך בדרכיו, - ובזה כבר נתהותה התחלת כניסתו לאשר הוא עתיד לעשות ברבות־הימים, בהתהפכו לאט לאט למציאות אחרת ממש.
ואין הביאור כפי מה שמורגלים לחשוב, שראות־העין ושמיעת־האוזן רק גורמים ומאפשרים להביא את המעשים שיולדו אחר־כך, כי אחרי שכבר ראה אותם, ושמע מהם, שוב יש בידו יכולת להוסיף על מה שהשיג בעיניו ובאזניו, ולהשתדל להשיגו גם במעשה, אבל הראיה־והשמיעה עצמם עדיין אינם ולא כלום.
אכן לא כן הדבר, - אלא הביאור הוא, כי כל המעשים שיולדו אחר־כך, כבר היתה התהוותם ויצירתם תיכף באותו־הרגע של הראיה והשמיעה, - וכאשר כבר ישנה יצירה, בזה כבר ראו חז"ל את המעשים העתידים להולד מיצירה־זו, כאילו שכבר נגמרו, וכבר הוא מחזיק בם ותופסם, ונמצאים בידו, כמאן דמנחי בקופסא, עד כי כבר לא לו הדרך, כי כבר לא הוא אשר עושה, ולא הוא אשר פועל, אלא נתון הוא תחת היצירה שנתהותה מכבר, והיא המסבבת את פעולותיו ומעשיו.
וכל מעשה־ומעשה שיעלה בלבו של אדם לומר עליו: ראה זה חדש הוא, - אינו חדש, שכבר היה לעולמים אחוז וספוג בקרבו, ועכשיו מדיליה נפח; בכל מעשהו ופעולתו, כל עסקו אינו אלא במה שיש לו כבר מוכן במציאותו, להוציאו לפועל במעשה־זה שעושה.
* * *
וסוד־זה הוא שלימדו אותנו חז"ל, - שאם יחפוץ האדם לזכות באמת בעשיית מעשים־טובים, צריך להיות עיניו בראשו, ומקודם־לכל לשים כל עיקר עבודתו ועסקו בהדברים אשר בהם היצירה של כל מעשי־טוב, שיהיה אצלו זרוע וקלוט כל הכחות והסיבות אשר בהם תלויה ההוצאה־לפועל של עשיית מעשי־הטוב, עד שממילא כמוכרחות יהיו הפעולות, ובזה כבר יצליח את דרכיו וישכיל.
ומבלתי שימת־לב על זאת, הריהו מופקע לגמרי מכל, ואף אם יתאמץ ויאזור חיל, לא יועיל לו כלום, ולשוא כל עמלו, ואי־אפשר בשום־אופן שיעלה בידו להגיע לכלום באמת, - כי לכל דבר־ודבר יש מקום־ מוצא אשר ממנו יוקח ויוצק, לכל דבר יש יסוד ושורש אשר ממנו התהוותו, ממנו התחלתו־הראשונה ויצירתו, וממנו הוא אשר יולד הדבר, - ואין בשום־אופן אפשרות שתתהוה איזושהי מציאות, טרם שיהיה בראשונה את הדבר אשר מהווה אותו, - כי על כן, כפי מדת הכח־והסיבה אשר נמצא צבור וזרוע בקרבו, ככה ממש יצאו ממילא הפעולות.
וכלל־זה הוא בכל עבודת האדם, הרוצה להשיג איזה ענין, עליו לחפש ולכוין את הסיבה, ואם לאו, לא ישיג התכלית, כי בלעדי הסיבה, לא תעשה עבודתו פרי בשום־אופן.
*
הן אנו בעינינו, היינו אומרים, כי יותר־טוב והלואי, כי נדלג על כל שנות הינקות, ויולד תיכף עם גמרו, - מבטינו־זה בא, מאשר איננו מבינים כל סוד הגידול, אשר עליו צריכה להגדל כל־התורה־כולה, ומבלתו לא יצמח כלום.
כי בעוד היותו תינוק, אף אם אמנם עדיין אין בכחו להבין ולהשכיל להתלמד, בכל־זאת כבר מתהוית בקרבו איזושהי זריעה־וקליטה מן השורש־והכח־והסיבה של מה שרואה ושומע, ובהשרשה־קטנה־הלזו בזה כבר ארוז הכל, שאחרי־כן התולדות כבר מוכרחות המה, - וכמו גרגיר הזרוע בקרקע, אשר אם רק נקלטה הזריעה ונתחברה עם כח־הצמיחה שבארץ, אינו תלוי עוד ברצונו, כי בלא דעתו, מאליו יבצבץ ויוציא פרחים, ויגדיל ויצמיח פירות וגידולים למאות ולאלפים, עד אין שיעור ממש, - כן בזה, בלתי אפשר לשער כלל־וכלל את התולדות של אשר רואים־ושומעים בעתות הינקות, כי הכל מתחבר עם כח־הצמיחה שבנפש, ובימים־הבאים, גם לאחר י' שנים, בעת שיבינו להתלמד, עתידים להיות פרים־ורבים ונולדים־ונצמחים פירות, להיות נמשכים אחרי מה ששמעו, והיו צבורים בקרבם מאז ומקדם.
וזהו מצות הקהל, שיביאו גם הטף שאינם יודעים מאומה, כי הטף המובאים אל קריאת פרשת הקהל, וכן ר' יהושע בן חנניה, שלא יצאה עריסתו מבית־המדרש, בשמוע אזנם דברי־תורה בעת ינקותם, תיכף כבר נצברו ונאחזו ונזרעו ונצטיירו במחבואי־לבבם כל השרשים המצמיחים־ומולידים את הדברים, ואע"פ שבודאי שהקליטה שבאותה־שעה, הלא כמעט שאין בה כל ממש, אפילו־הכי הנה אמנם כן, כי בה־ובתוכה כבר נמצא גמור ושלם הכל, בכל מכל כל! - כי פועלת גדולות ונצורות במצפוני־הנפש, להיות עומד מוצב על זאת־הדרך, ולאחוז בה כדבר פשוט וברור שאין להרהר אחריו, עד שבימים הבאים, בגדלותו, כמעט בלי כל מחשבה קדומה, תהיה נראית לו דמות־דיוקן של מה שנצטייר אצלו בינקותו, ובהכרח יהיו נבראים ונולדים מזאת־ היצירה, פעולות גדולות וכבירות, ומי הוא היכול להקיף בהתבוננות, ולהעריך ערך האושר וההצלחה המגיעה לאדם מזאת־היצירה.
* * *
וזה לעומת זה, גם בצד־ההיפך מאומת לנו יסוד זה, שמאז ומקדם נמצאים מצויירים בו כל תאותיו ומדותיו, עד שבאים לידי מעשה, ומכל אשר בקרבו יוצאים־לפועל אלו המעשים.
וזהו מש"כ החינוך )מצוה שפ"ז( על הפסוק )במדבר טו, לט( "ולא תתורו אחרי לבבכם ואחרי עיניכם", שמצוה הזאת באמת יסוד גדול בדת, כי המחשבות הנם 'אבות'־הטומאות, והמעשים הם 'ילדיהן' וכו', נמצאת זאת־המניעה )זה האיסור( שורש שכל הטובות יוצאות ממנה.
והוא מה שאחז"ל )כתובות מו.( על הפסוק )דברים כג, י( "ונשמרת מכל דבר רע", אל יהרהר אדם ביום, ויבא לידי טומאה בלילה, דמזה ההרהור נצמח טומאה בלילה, משום דהרהור־ ביום הוה יצירה, שמולדת טומאה־בלילה; ההרהור בורא ויוצר, ובלילה כאשר ישן ואין לו מניעות מעכבות, יוצאות תולדות ההרהור.
הלא רואים מכאן דבר מבהיל, שהמחשבה אינה כפי שמורגלים לחשוב סתם 'מחשבה' בעלמא, דבר "הפורח באויר", כי לא כן הוא, אלא מחשבה הוה יצירה שמולידה תולדות, המחשבות הם היצירות, כל מחשבה ומחשבה, תהיה קלה ככל שתהיה, היא יצירה, אשר ממנה מתהוים מציאויות ממש.
ואם כי יכול אדם לשוב ממחשבתו קודם שתוליד מעשים וכו', אמנם רוב עמל ויגיעה רבה, צריך האדם להשקיע, עדי ינער מעצמו כל רושם ההרהורים שקדחו בו.
ב
והנה ידוע מה שמבואר בספרי־קבלה, ענין התחלקות הבריאה בעולמות שונות, אשר כולם משתלשלים אחד מעם רעהו, ובמציאותו של כל עולם־ועולם, כבר צבור ונמצא בקרבו ההכרחיות של ההתהוות והתולדה והיציאה־לפועל של העולם־שתחתיו: ראשית הכל הוא "עולם האצילות", אשר לית מחשבה תפיסה ביה, ולמטה הימנו: "בריאה, יצירה, עשיה", - וככל העולמות כן גם עולם־ העשיה, אינו עולם בפני־עצמו, אלא תולדה מעולם־היצירה שלפניו, אשר פה־בעולמינו נצטייר במציאות המעשה, ושניהם אחד הם.
"בראשית ברא אלקים" וגו' )א, א(, הרי כי בראשית־הכל היתה "בריאה", וכמו שכתב הרמב"ן )שם א, א־ד( כי "בבריאה־ הזאת )שבהתחלה־הראשונה, שלא נאמר עליה 'אמירה'(, נבראו )ויצאו מן ה'אין'( כל הנבראים בשמים ובארץ", ואז כבר נבראה כל הבריאה, כולה היתה כבר בעולם־ה'בריאה'.
אלא שעדיין היו אחר־כך ששת־ימי־הבריאה ליצירה ועשייה, דהיינו להוציא את הראשית מכח אל הפועל; להוציא את ה'בריאה' לפועל 'יצירה' ו'עשיה', - ו"הוצאת הדברים מן הכח אל הפועל, יקרא אמירה", - "ויאמר אלקים יהי אור, יהי רקיע, תדשא הארץ", - שבכל־דבר־ודבר, ביומו שלו, היתה 'יצירה' להוציא־לפועל את אשר כבר 'נברא' בתחילה.
ואחר־זאת )א, ג( נאמר "ויהי אור" וגו', "ויהי כן" וגו' וגו', שזהו עולם־עשיה, אשר נעשה בתבונה.
וכמבואר בחז"ל )עי' אבני־אליהו; תיקו"ז תס"ט( בפירוש של "ברוך ש'אמר' והיה העולם וכו', ברוך 'עושה' בראשית, ברוך אומר ועושה", שאמירה היא בחכמה, ועשיה בבינה.
הרי כי חכמה שהיא אמירה, וכמובא באבני־ אליהו, היא יצירה, שבה מצוייר כל העשיה.
כי כל המעשים הנעשים, הנם רק השתלשלות והתלבשות אל ה'חכמה', הכל תולדות ותוצאות ממנה, כל כולם הנם ארוזים וצרורים בקרבה בכל ממשם, וכבר אמנם לא חסר כלום.
ואמר הכתוב )משלי ג, יט( "ה' בחכמה יסד ארץ", וצריכים להבין שבחכמה ממש יסד ארץ, וממנה נברא העולם וכל אשר בו, היא המקור וראשית־ההתחלה הממציאה לכל הנמצאים; חכמה היא התחלתה ונפשה של כל הבריאה, מחצב כל הבריאה; כל הארגניזום של הבריאה מחצב החכמה הוא, - שזאת החכמה אשר אינה גשם, היא אשר נשתלשלה להתגשם בחומר גשמי, ונתעטפה ונתלבשה בלבושים שונים רבים עד מאד; אותו ה"ויאמר" שזו "אמירה בחכמה", זה־עצמו "יסד ארץ".
כי הרי בודאי אין להבין ענין האמירה והעשיה, שהקב"ה אמר שעושה בריאה, והיה נמשך איזשהו זמן, מן ה"ויאמר" עד הבריאה, שמקודם באה האמירה לעשות, ואחר־כך קיים לאמרתו, ויצאה ההויה, ויהי אור, - כי הרי זו טיפשות, כי מה שייך לומר על הקב"ה, שהוא אומר ואחר־כך עושה, כי למי אמר, - אלא "אומר ועושה" אחד הוא, עם האמירה היתה ההויה, שאותה אמירה גופא היא "יסדה ארץ", לא כשני דברים נפרדים, אשר האחד סיבה לרעהו, אלא שניהם אחד הם ממש.
* * *
וזה שאחז"ל )ברכות י.( מדת בשר־ודם, צר צורה על־גבי הכותל, ואינו יכול להטיל בה רוח ונשמה קרבים ובני־מעים, והקב"ה אינו כן, צר צורה בתוך צורה, ומטיל )ונופח( בה רוח ונשמה וכו', והיינו דאמרה חנה )שמו"א ב, ב( "אין צור כאלקינו" וכו', - אין צייר כאלקינו, ע"ש.
הרי כי ]יחידותו של הבוי"ת, ששיבחה חנה, הוא לא רק מה שאין־בלתו מי שיש ביכלתו להטיל רוח ונשמה כו', - אלא[ יחידותו־ ית' היא בכח הציור, שבשר־ודם שמצטייר אצלו דמות אדם־חי, אין בהציור־שלו כח של יצירת האדם־החי שמצוייר אצלו, - משא"כ הקב"ה, מצייר צורה שזו יצירה, והיינו שמעצם מה שמצטייר אצלו כביכול דמות תינוק־חי, מזה־ גופא יוצא לכלל הויה תינוק־חי.
ובמה מציירים? בחכמה! חכמה היא היצירה שמציירת, ושבה מצוייר כל הבריאה; בגוף החכמה, במחשבות החכמה, יש יצירה.
וזה מה־שאמר הנחש )בראשית ג, ה( כי ביום אכלכם וכו' והייתם כאלקים וכו', וברש"י, יוצרי עולמות וכו', כדאיתא בחז"ל )(, עכ"ל.
וצריכים להבין שזה אמת, ואין כאן שום מליצות, שאמנם אפשר לאדם לברוא עולמות, שע"י החכמה יוצרים עולמות, ע"ש.
וזהו שאמרו חז"ל )ב"ר א, ט( פילוסופי־אחד שאל את רבן גמליאל, אמר ליה, צייר־גדול הוא אלקיכם, אלא שמצא סממנים טובים שסייעו אותו )שבהם ברא הקב"ה את העולם( וכו'.
גם הצדוקי ידע שיש סממני־יצירה, ומה המה באמת סממני־היצירה? - החכמה! שחכמה יכולה לברוא עולמות!
כל מי שיש בו חכמה יותר, הוא מצייר יותר טוב; שלמות של חכמה היא היצירה, מי שיש בו חכמה הוא מצייר, ויש מי שבמחשבותיו וחכמתו מצייר אדם ובורא אותו, וכמו שאמרו חכמינו ז"ל )עי' סנהדרין סה:( על אמוראים, שבראו אנשים ע"ש, - ומפני־זה "אין צייר כאלקינו", מפני שאין חכם כמוהו.
והנה המהרש"א )ברכות שם( מקשה, על אמרם "אין צייר כאלקינו", דהא איתא בחז"ל שגם בשר־ודם בראו וציירו, וכמו שאמרו )סנהדרין סה:( כי רבא ברא גברא וכו', רב חנינא ורב אושעיא הוי יתבי כל מעלי־ שבתא, ומיברו להו עיגלא תילתא, ואכלי ליה.
ומביא המהרש"א, פירוש רש"י )בסנהדרין שם(, שבראו ע"י ספר־יצירה שלמדו צירוף אותיות של שם ע"ש, והיינו בשמותיו של הקב"ה ע"ש, ולפי"ז יתכן הביאור, דהאמת שלברוא צריכים בחכמה, שהיא היוצרת והמציירת, אלא שחז"ל בראו לא בחכמה, דע"ז נאמר "אין צייר כאלקינו", רק ע"י שם, שזהו מדה אחרת, שאינה שייכת לצייר, ולעולם "אין צייר כאלקינו".
והמהרש"א כתב שם עוד, דמכל־מקום, נשמה לא היו יכולין להטיל בבריאותיהן, כדאמרינן התם שלא היה לגברא־זה כח הדיבור, שהוא כח הנשמה שבאדם, ע"ש.
ולפי־זה יתכן, כי על־כל־פנים עד נשמה, אמנם בראו הכל על־ידי החכמה, ומטעם שעל־ידי החכמה יכולים שפיר לברוא, כי חכמה היא הציור, סוד היצירה הוה חכמה.
* * *
והם הם דברי הסבא מקלם ז"ל )חכו"מ ח"א מאמר כ"ח( כי החילוק וההפרש בין הצדיק לרשע, הוא לא )כסברת העולם( שהרשע חסרה לו אמונה, אלא ההפרש ביניהם הוא רק כח הציור, שהצדיק מצוייר לפניו טובת עולם־הבא, ולרשע אינו מצוייר לפניו, - שאלמלי היו החכמה והעולם־הבא מצויירים לפני הרשע כלפני הצדיק, אזי לא היה אפשר שיעלה־על־לב לחטוא, כי מי לא ידרוש טוב, להשים נפשו בכפו להשיגו, אבל מה שמצוייר טובתו לפניו, אל זה רודף, עכ"ד.
אבל מה הוא הציור, כלומר מהותה ומציאותה של הציור? - החכמה!
וזה שאמרו )תמיד לב.( איזהו חכם, הרואה את הנולד, ואין הכוונה לומר רק שע"י חכמתו יודע להבין את כל התוצאות הצדדיות העתידות להיות נגררות ומתהוות לבסוף, אלא כלומר שבעמדו בראשיתו של דבר, הנה בהביטו בעיניו על עצם הדבר־עצמו, הנה בלבבו כבר יראה וירגיש ויבחין בעצמו־של־דבר, את כל העתיד להולד ממנו באחריתו, כאילו שהכל עומד לפניו נגד פניו, ולבו כבר נמצא עם כל הנולד, כאילו שהוא ממש בהוה, קרוב בתכלית.
כי מכיון שבחכמה מצוייר ומונח בקרבה כל אשר עתיד להשתלשל ולהוולד ולצאת־ לפועל ממנה, לכן על־ידי־זה שהוא חכם, הרי מכח סוד ההשתלשלות וההתיילדות וההוצאה־לפועל של כל הדברים, צריך הוא לראות גם עכשיו, דרך מחשבתו, את כל העתיד, ולהסתכל עליו בראיה ברורה, להרגיש ולחוש עם מחשבותיו־בלבבו כאילו היה חי ממש־בפועל בכל אותם המצבים אשר הוא רואה אותם בנולד, - שהכל מוכרח להיות מצוייר בחכמתו, וממילא גם עכשיו הוא ממש רואה הכל, ומרגיש בכל־תוקף את כל העתיד.
ואם אינו רואה את הנולד, ואת כל העומד לצאת בכל תמונתו, והאחרית איננה מצויירת אצלו, ובעיניו הכל בבחינת )במדבר כד, יז( "אראנו ולא עתה, אשורנו ולא קרוב", אזי חכמתו היא חכמה קטועה, וכמו עקר שאינו מוליד, שאין בחכמתו ליצור השייכות וההתייחסות של העתיד־ להולד עם ההוה עכשיו, ואין זה גדר החכמה.
וכשאדם מחשב באיזה דבר, יכול להרגיש איך שע"י מחשבתו נארגת כמו חוטים, עד שעומד על דברים רמים ונישאים, שזו כדרך יצירת הולד, שמתחיל מקודם בהתרקמות בלתי־נראית של העורקים והגידים, וכן הלאה והלאה נמשכת ההתפתחות של גמריותו והשלמתו, עד יציאת הולד בפועל, באברים גמורים, והגדר הוא, שע"י שבראשו נכנס מחשבה וחכמה, יוצר ענינים וכחות כאלו, אשר בסגולתם הוא, שבעל־כרחך נצמח מזה ממילא עשיה, וע"י שמטפל ונתחבר לחכמה, עי"ז נברא בריאות גדולות ונצורות.
* * *
וזהו מה שצריכים להרבות בתפלה )דהי"א כט, יח( "שמרה זאת לעולם, ליצר מחשבות לבב עמך, והכן לבבם אליך".
ופירש הסבא ז"ל )חכו"מ ח"א מא' קמ"ה( שה"שמרה זאת לעולם" קאי על "יצר" דוקא, על היצירה הראשונה, ועל־זה צריך רחמים גדולים, שלא נברא לנו, ח"ו, יצירת חטא.
והיכן הוא מקום היצירה? ב"מחשבות לבב"!
כי העיקר היא המחשבה, שע"י המצייר בהכל, נוצר בו בחובו יצירה, אשר אם לא יתן־לבו להשקיע רוב עמל ויגיעה רבה להתנער ממנה, בהכרח תביאהו לבסוף לעשיה, כי כבר הכל מצוייר במחשבה, ולכן מתפללים "שמרה זאת לעולם ליצר מחשבות לבב".
וזהו ביאור אמרם ז"ל )אבות ד, כ( הלומד ילד, למה הוא דומה, לדיו כתובה על נייר־חדש, והלומד זקן וכו' לדיו כתובה על נייר־מחוק.
כי הדברים כפשטן, - כי כל המחשבות הנם נולדות מן המעשים שעשה מלפנים, כל מעשה שאדם עושה, שום דבר אינו הולך לאיבוד, הכל פועל בו, וחודר ונכנס והולך ונבלע אל תוך תוכו, לפנימי פנימיותו, הכל נכתב על לוח־הלב.
ולכן הזקן אשר הטה עצמו מני אורח, וכל חייו עסק בהבלי עולם־הזה, כבר מצוייר אצלו ציורי העולם־הזה, חרות על לוח לבו, ובהכרח מחשבותיו הם ממילא מענין זה, ואי־אפשר לבוא בלבו מחשבות טהורות, שיצוייר בו ציורי החכמה.
אלא כשירצה ללמוד חכמה, צריך מקודם למחוק ציורי העולם־הזה מלב, עד שאזי יהיה אפשר שיצטיירו בו ציורי חכמה, ויהיה לו ההסתגלות לצייר ציורי עולם־הבא, - ועם־כל־זה, כבר יהיה לימודו רק "כדיו כתובה על נייר מחוק".
אבל "הלומד ילד", שעדיין אין בקרבו שום ציורים של מחשבות וחכמות טמאות, הוה כנייר חדש, שעדיין לא נכתב עליו כלום, ויכול שפיר לצייר ע"ג הכל, וכמו שנתבאר שהחכמה הוה יצירה וציור מכל העשיה.
וזהו ביאור אמרם ז"ל )אבות ד, ב( הוי רץ למצוה קלה וכו', ששכר מצוה מצוה, ושכר עבירה עבירה, וברבינו־יונה )שם( כתב, כי על־זה אמרו רבותינו ז"ל )יומא לח:( הבא לטהר מסייעין אותו, - גילו לנו בזה סוד גדול, כי כל מה שדורשים מן האדם, כל עבודתו, וכל מה שיש לו בעולם־הזה, היא רק לעמול להיות "בא", - כי "בדרך שאדם רוצה לילך בה מוליכין אותו" )מכות י:(, לא בדרך שאדם הולך, כי אין הוא הולך כלל לבדו מעצמו, רק הנטיה שנזרעה ונשתרשה בקרבו, היא מסובבת ודוחפת אותו, - וברגע שהוא אך "בא" בלחוד, אף בעודו עומד רחוק־הרבה מן המעשה, אם אך תהיה מחשבתו "לטהר", בזה כלול כל הדבר, ובזה כבר זכה בכל הדבר, - כי כבר כבש את הדרך, וכבר הוא אוחז ותופס בהמעשה.
כי מחשבה היא היצירה, והיא המכניסה ומעמידה אותו בתולדה ממנה, וכפועל יוצא, ודבר הבא־ממילא, בהמעשה, - ומבלתי זאת, אי־אפשר לזכות בשום־דבר.
וזוהי הידיעה שצריכים לידע ביחוד בתחילת־זמן, שצריך חיזוק יותר מבאמצע־הזמן, כי בהתחלה צריך לעשות יצירה גדולה, - כי ההתחלה היא הציור מכל הזמן, שאחרי ה"התחלה" הנה המעשה ממנה כבר מוכרח לצאת, כדבר הבא ממילא, וכל־ כמה שאדם נכנס בסוד היצירה, עד כדי־כך מובטח הוא בההוצאה־לפועל של המעשה.
וכהתחלת־הזמן כן הוא בתחילת היום, ובתחילת ה"סדר" וכדומה, היצירה והציור מכל־היום ומכל ה"סדר", וצריך מאד להזהר ביצירתם, שהיא בהתחלתם.
