חידושי ר' שמעון שקופ ליקוטים תוכן הענינים 
========================================= 
סימן א 
א. - בדברי הר"ן דאף למ"ד אין אדם אדשא"ש, השוחט לשם ע"ז איכא למאן דס"ל דאסורה באכילה. - בדברי האחרונים שפירשו שהוא משום שכוונה הפוכה פוסלת בשחיטה. - בדעת התבו"ש שהוא איסור מדרבנן. - עפ"י דברי התוס' דאם יש איזה חלק שהוא שלו יתסר מה שהוא שלו ומה שאינו שלו מותר, יש לבאר דבשוחט בהמת חברו לע"ז היתר האכילה הוא תשמיש וכח של השוחט, ועל הפרט של היתר האכילה מועילה מחשבתו. - אף על גב דלענין  איסור הנאה אינה מועילה מחשבתו לפי שאינה שלו, מ"מ לענין איסור אכילה שלא חידש בה איסור, אלא שלא נתחדש בה היתר, והיתר זה מתחדש על ידו, מהניא מחשבתו. - לפי הנ"ל, בשוחט להר תהיה מותרת גם באכילה. - לשון הרמב"ם צ"ע במה שכתב "דאין אדם אדשא"ש שאין כוונתו אלא לצערו", והיא סתירה מיניה וביה, דאם אינו מכוין גם שלו אינו נאסר. - בטעם הדבר דהיכא דלצעוריה מכוין אינו נאסר, מה בכך, והלא בפוער לפעור ה"ז עבודתו אף דמכוין לבזויי, וכן בזורק אבן למרקוליס, וכן מוכרח מכ"מ דאף דמוכח דאין לבו לע"ז מ"מ גזה"כ דחשיב עובד לע"ז. - החילוק שיש בדין אדם אוסר דשא"ש בין ע"י מעשה או ע"י מחשבה, דע"י שנשחטה לע"ז הבהמה עצמה נעשית מוקרבת לע"ז, ודל מהכא מעשה השחיטה שלו, בעצמות הבהמה יש סבה הגורמת לחול עליה האיסור. - דבר זה תלוי במחשבת השוחט, ולהכי במכוין בלבו לצעוריה או מאהבה ומיראה, אף שגם זה בעצמו עבודה שחייבים עליה, מ"מ אין הבהמה עצמה חשובה עי"ז מוקרבת לע"ז. - רק אם היתה הבהמה שלו אמרינן דאף אם אין הבהמה עצמה חשובה מוקרבת לע"ז מ"מ נאסרת ע"י הבעלים שהם עצמם מקריבים אותה לע"ז. - לפי"ז מתבארת היטב לשון הר"מ שתלה הטעם דלצעוריה מכוין בהא דאין אדם אוסר דשא"ש. - גם יתיישב בזה מה שפסק הר"מ דנעבד אינו שלו אסור, וגם על הראב"ד שהוסיף דבעינן מעשה ג"כ קשה, דהו"ל להוסיף שיהיה העובד נכרי או מומר. - להמבואר ניחא, דלעולם בבהמה הנעבדת ליכא סיבה בעצמותה, ולעולם העובד הוא הגורם את האיסור, אלא דלגבוה אדם אוסר דשא"ש, ובכה"ג ליכא חילוק בין מכוין לצעוריה או לא. - גם דברי המ"ד שהביא הר"ן מתבארים עפי"ז, דכיון דסברת לצעוריה קא מכוין תלויה בהא דא"א אדשא"ש, א"כ לענין אכילה הוא כדבר של השוחט. - כ"ז רק לשיטת הר"מ, אבל הפוסקים דגם באית ליה שותפות בגוה אמרינן לצעוריה קא מכוין א"א לומר כן. 
ב 
- בהא דאמרינן דמדפלחו ישראל לעגל גלו אדעתייהו דניחא להו בע"ז, ונכרים דפלחו שליחותייהו קא עבדי, למד מזה במחנ"א דנכרי לנכרי נעשה שליח. - תמיה על דבריו מהא דאמרינן התם ישראל שזקף לבינה להשתחוות לה ובא נכרי והשתחוה לה אסרה, ומה שליחות שייך בזה. - דוחק לומר דכיון דע"י השליחות יעשה מומר ויהיה דינו כנכרי אמרינן בזה באים כאחת, דבפעם אחת אינו נעשה מומר. - לשון שליחות בזה היא שיגרא דלישנא, והכוונה רק שע"י הגילוי דעת ליכא הכא דין אין אדם אוסר דשא"ש. - מדברי הרמב"ן שמביא הריטב"א, דמדאורייתא רק ע"ז דפלחה ישראל אין לה בטילה אבל אם פלחה נכרי וזכה בה ישראל מדאורייתא יש לה בטילה ורק מדרבנן אין לה בטילה, מוכח מזה לכאורה שהוא מדין שליחות ממש. - אולם גם בדברי הרמב"ן י"ל שאין כוונתו שנעבד ע"י ישראל דוקא, אלא כל שחל דין ע"ז ע"י ישראל חשיבא ע"ז של ישראל, וכשנכרי עבד בהמה של ישראל בלא מעשה, או למ"ד אא"א דשא"ש אפילו ע"י מעשה, שלא חל דין ע"ז בלי הניחותא של הישראל, נמצא דגם הישראל פועל בחלות דין הע"ז, וחשיבא ע"ז של ישראל, ועד"ז י"ל כוונת הרמב"ן לתרץ דברי הש"ס. - גם י"ל דאם עבד הנכרי ע"י מעשה שחל עי"ז דין ע"ז גם בלי הניחותא דהבעלים, מ"מ כיון דגם הבעלים ניחא להו וגם זה סיבה שיחול דין ע"ז, הויא כע"ז של ישראל. - לפמשנ"ת דאין העובד נעשה שלוחו של הבעלים צריך לבאר מה מוסיפה הניחותא של הבעלים. - י"ל דמבלעדי ההתרצות של הבעלים אין אחר יכול לקרוא על החפץ שם ע"ז, וכעין מש"כ הרמב"ן דשינוי השם שקונה בגזילה מועיל לקנות רק אחר יאוש, שמבלעדי היאוש אין הגזלן יכול לשנות שם החפץ. - בר"ש במס' כלאים מובאות שתי שיטות לתרץ אמאי ישנם איסורים שבהם אמרי' א"א אדשא"ש וישנם איסורים כגון בשר בחלב דלית בהו הך כללא. - ביאור שיטת הי"מ שמחלקים בין איסור התלוי במחשבה לשאר איסורים, דכללא הוא שקבלו חז"ל דבדבר התלוי במחשבה אינו אוסר של אחרים. - שיטת הר"ש החולק, דלאו כללא הוא, אלא כל ענין הוא טעם בפ"ע, ויש בין שני הפירושים כמה נפק"מ. - לשיטת הר"ש שפירש דלאו שמיה תקרובת ע"ז כיון שאינה שלו, היינו דעבודתו היא עראית וא"א לומר על החפץ שהוא מופרש ומיוחד לעבודה זו. - בזה יובן הא דנקט בגמרא לישנא ד"שליחותייהו עבדי", ולפמשנ"ת לעיל אין כאן ענין שליחות כלל, אלא דעי"ז שהבעלים מקבלים עליהם לאלוה ע"י שחושבים שיהיה נעבד לאחרים, הרי הוא מיוחד לע"ז כאילו עבדו בעצמם, ואין זה רק גילוי דעת שאינם מקפידים, אלא מחשבה בפועל. - בזה מיושבת שיטת הרמב"ן שהובאה לעיל, דלהכי חשיב ע"ז של ישראל. - ביאור עפי"ז בהא דאיתא בע"ז נ"ג ע"ב, בע"ז שישראל ונכרי שותפים בה דבילדותיה סבר ישראל אדעתא דנכרי פלח, ונכרי מצי מבטל לה. - בשיטת התוס' ביבמות פ"ג שהיא שיטת הי"מ שמביא הר"ש, הובא לעיל, שדחה הר"ש דבריהם מהעושה מלאכה במי חטאת ובפרת חטאת, ויש ליישב דכללא שכתבו הי"מ והתוס' הוא בדברים שחלות האיסור תלוי במחשבה על החפץ, ובעושה מלאכה במי חטאת אין הדבר כן, שהמחשבה אינה על הפרה רק על המלאכה שתחשב תשמיש אדם. - לשיטת הי"מ והתוס' הנ"ל, מה מהני גילוי דעתא דניחא ליה. - הא דאמרינן זה מחשב וזה עובד לא אמרינן, זה דוקא כשהעובד אינו מכוין לע"ז, אזי אין מחשבת הבעלים יכולה לגרום שתהיה השחיטה לע"ז, אבל כשהעובד מכוין לע"ז רק דאין מחשבתו מועלת, אז מהניא מחשבת הבעלים שיחול האיסור כאילו עבדו בעצמם. - זה כעין סברת הרשב"א בחולין לחלק בין שחיטה שאם צריך בה כוונה לא מהני בקטן וגדול עומד על גביו, לבין כוונת לשמה בגט דמהני גדול עע"ג, דבשחיטה דאחר השוחט כשר גם בלא דעת הבעלים, תלוי במחשבת השוחט, ובגט דתלוי רק בדעת הבעל מהניא מחשבת הבעל או שלוחו, וכמו"כ בעובד בהמת חבירו דחלות דין ע"ז על הבהמה תלוי רק ברצון הבעלים מהניא כוונת הבעלים להחיל שם ע"ז. - יש לדון אם גילוי דעת הבעלים דניחא להו הוא בגדר אינו מקפיד, שהתנגדותם היא המעכבת שיחול האיסור ע"י אחרים. - מהרמב"ן המובא לעיל דע"ז של ישראל דאין לה בטילה הוא מדאורייתא רק אם נעבדה ע"י ישראל, ובכה"ג דהישראל גלי דעתיה והנכרי פלחה חשיב ע"ז של ישראל, מוכח דמחשבת הבעלים היא הגורמת חלות הדין. - הא דמחלקינן בדין א"א דשא"ש בין אם הוא ע"י מעשה או לא, סברות החילוק לדעת הר"ש ולדעת הי"מ והתוס' ביבמות. - מדברי הרמב"ן מתבאר בזה דרך חדש שבעושה מעשה דמי כמאן דקנייה בשינוי, והביאור בזה. - ישוב עפי"ז בדברי רש"י בחולין מ' ע"א לתרצו מקושית התוס'. - בהא דאיפסיקא הילכתא דמסכך גפנו ע"ג תבואתו של חבירו שקידש הגפן ולא התבואה, וכן איפכא, מוכח מזה כדעת התוס' שע"י חסרון הניחותא אין חסרון בעצם הערבוב, דאי בלא ניחותא לא חשיבי מעורבים לא היה נאסר מידי, אלא דמלבד הערבוב, לענין חלות האיסור הטילה התורה תנאי נוסף שצריך גם ניחותא. - הא דלא דמי כלאים לבשר בחלב שאין האיסור חל על הבשר או על החלב גרידא, דבבשר בחלב אם היה אפשר להפריד תערובתן היו חוזרין להיתרן, ולהכי בעינן שיחול האיסור על שניהם דוקא, משא"כ בכלאים. - גם גדר כלאי בגדים הוא דומיא דבשר בחלב ואין חל האיסור על האחד מבלי השני, שהרי אם יפריד ביניהם אין כאן איסור, ולהכי שייך דחיית כלאים בציצית. - סברת התוס' ביבמות דגם כלאי זרעים הוו דומיא דבב"ח ואין נאסר מין אחד בלא שיאסר גם השני, וצ"ע איך יפרשו הירושלמי. - גם הר"ש לשיטתו שמפרש דבתקרובת הטעם דאא"א דשא"ש דבדשא"ש לאו שמיה תקרובת, בכלאים בע"כ יודה דענין הערבוב קיים גם בלי הניחותא ורק שהוא תנאי בחלות האיסור, דאל"ה למה יאסר המין שהוא שלו. - ראיה לשיטת התוס' מהא דאמרינן בחולין דכשאית ליה שותפות בגוה אוסרה, ואם כהר"ש הלא גם כשחציה שלו ג"כ לאו שמיה תקרובת דאין מקריבין חצי בהמה בבמה שלהם. 
סימן ב 
- במה שנחלקו הראשונים בתנאי אם יש לו שייכות לענין ברירה. - ביאור בעיקר ענין ברירה, היאך יתכן דמעיקרא אמרינן דאין הדין יכול לחול על הספק, ואח"כ אמרינן איגלאי מילתא למפרע והיינו שכבר היה כן מעיקרא רק שחסרה לנו הידיעה. - מבאר עפי"ז מחלוקת ר"י ור"ל בחולץ למעוברת. - בזה מובן הא דלר' יוחנן אף דמהני חליצת מעוברת וביאתה, מ"מ אסורה להנשא עד שיצא לאויר העולם, ולא אמרינן דתנשא בממ"נ. - בכל התנאים מוכח מהראשונים שאין קיום התנאי גורם קיום המעשה, אלא איפכא, בטול התנאי גורם לביטול המעשה. - מכריח כן מדברי התוס' שכתבו דאי לאו דילפינן תנאי מבני גד ובני ראובן הו"א דאין דיבור מבטל מעשה. - חידוש הוא שחדשה תורה שע"י תנאי יכול לבטל מעשה שעשה אם לא נתקיים התנאי, אבל כשנתקיים התנאי המעשה קיים מצד עצמו. - כיון שקיום הדבר א"צ לסיבה המתחדשת אח"כ אין לזה שייכות לענין ברירה. - רק בע"מ שירצה אבא סובר הרמב"ן דתלי בברירה, דאין המעשה תלוי בקיום התנאי שאח"כ, אלא רצונו הפנימי של האב כעת, ואנו צריכים לדון מתוך שמתרצה אח"כ שגם מתחילה אם היה יודע היה מתרצה. - במתנה על שני דברים דמעיקרא לא היתה סיבה לחלות שום אחד משניהם, זה תליא בברירה. - בזה מתפרשת שיטת הרא"ש שכתב דיכול אדם לבטל תנאי קודם שנתגלתה עקירת המעשה. - בדעת בעל העיטור דבכל תנאי יכול לחזור בו מהמעשה קודם שנתקיים התנאי. - בע"מ שלא תשתי יין דרשאית לינשא מיד ולא חיישינן שתעבור על התנאי, גם בעהע"ט מודה שאינו יכול לחזור מן הגירושין. - גם בשיטת הרא"ש י"ל דבתנאי שאנו מחליטים בו שבודאי לא יקויים, וממילא אנו מחזיקים את הגט כבטל, אז חשיב התנאי כמעשה ואינו יכול לבטלו. - בזה מתבאר מש"כ התוס' במקום אחר במגרש ע"מ שלא תנשאי לפלוני שאינו יכול לבטל את התנאי וגם לא מהני גט אחר. - עוד דרך אחרת בביאור שיטת הרא"ש. - בהערה: בהא דפליגי בחולין אי ישנה לשחיטה מתחילה ועד סוף, ומבואר שם דאם לא נגמרה השחיטה לכו"ע איגלאי למפרע דלא היתה שחיטה, הביאור בזה אמאי אין זה נוגע לדין ברירה לרש"י לשיטתו ולהרמב"ן לשיטתו. - גם התוס' מסברא היו נוטים לחלק בין מעשה שתלאו בתנאי סתם לבין מתנה על שני דברים, כסברת הרמב"ן, רק מדמייתי הש"ס הריני בועלך ע"מ שירצה אבא החליטו דגם תנאי תלוי בדין ברירה. - דעת התוס' להלכה דתלי בעומד להתברר, וכן נקט המהרש"ל לעיקר. - מבואר בתוס' דבשני לוגין שאני עתיד להפריש חשיב אינו עומד להתברר, ובשעה אחת קודם מיתתו חשיב עומד להתברר, ביאור החילוק בזה. - ביאור במש"כ בקצוה"ח לפרש דעת התוס' הנ"ל. - הר"ן כתב דהא דבמעמד שלשתן הוי כאומר משתעבדנא לך ולכל דאתי מחמתך לא חשיב כברירה, מבאר כוונתו. - מבאר עוד דברי הר"ן בדרך אחרת. - מבאר הא דמשתעבדנא לך ולכל דאתי מחמתך דגם אליבא דהתוס' לא חשיב ברירה. מש"כ בקצוה"ח דהר"ן אזיל בסברת התוס', נסתר ממה שבפרק כל הגט הביא הר"ן שיטת התוס' והרמב"ן ולא הכריע ביניהם. - גם עיקר הבנת הקצוה"ח אינו מובן. - ביאור דעת הרמב"ן שכתב דמשתעבדנא לא מהני מן התורה. 
סימן ג 
- בקמח שיש בו ספק ספיקא אם החמיץ, ונתערב ברוב קמח שמורה. - לענין איסור אכילה, בספק ספיקא גרידא נחלקו האחרונים, וכאן שנוסף גם רוב יש להתיר לכתחלה. - לענין לצאת בו חובת מצה אם נחשב לשמורה, ספק ספיקא אינו רוב לברר המציאות, אלא כיון שספק אם יש כאן ספק לאסור איננו אוסר, אבל לענין לצאת בו י"ל דלא יהני כיון שאין כאן בירור. - אבל כיון שיש כאן רוב, דמיא לדינא דרוב דגן ומיעוט שאר מינים דחשוב כולו דגן. - בספר עונג יום טוב כתב דלא מהני רוב לעשות מצות שאינן משומרות  כמשומרות, ויש לדחות, דמסנהדרין גמרינן בכל גוונא שהמיעוט מתהפך להיות כהרוב. - אפילו בלא הך סברא, הכא שהוא תערובת לח בלח חל הדין בכל הגוף לפי רוב החלקים שבו. 
סימן ד 
- בביאור דברי הירושלמי שנתן טעם דבפורים אלו עושים בי"ד ואלו בט"ו וליכא לא תתגודדו, לפי שסמכה למקרא. - מביא הריטב"א דכשאלו מודים לאלו ליכא לא תתגודדו, והביאור בזה. 
סימן ה 
- ע"א באיסורין תורת עדות בו, אלא שחלוק מממון בזה שגם באיתחזק איסורא דבעינן תרי אינו צריך להעיד בפני ב"ד. - ההכרח לזה מהא דבגיטין וקדושין דמהניא עדות שלא בפני ב"ד מומחין כתבו הראשונים שהוא מדין אפקעינהו, וזה לא שייך לומר בעדות איסורין. - הגדר במה שאין צריך להעיד בפני ב"ד, מפני שעדות מועלת אם מעיד בפני מי שע"י הגדתו יבוא לידי פועל הנהגה. - לפי"ז כשמעיד על מציאות סירכא בריאה לפני מי שאינו יודע להורות בה לאיסור ולהיתר, עדיין אין לזה תורת עדות עד שיבוא לפני ב"ד. - אף על גב  שיש בעדות איסורין תורת עדות, מ"מ אינו עובר בלאו דלא תענה. 
סימן ו 
- מחלל שבת בפרהסיא, אף אם הוא זהיר באיסורי מאכלות, פסול לשחיטה. - מקרא דוזבחת ילפינן דבעינן מצווה על הזביחה ומקבל מצוה זו בקבלה גמורה, ומחלל שבתות שהוא כמומר מאבד את כח המכשיר שלו. - כן הוא בר"מ גם לענין תפילין. - שיטת הריא"ז היא דעת יחיד. - מי שהורה כן לרבים חייב להסיר המכשלה ולהודיע ברבים שחוזר בו. 
סימן ז 
- בפסק הר"מ דשיליא בבית הבית טמא, מ"ש מבהמה גסה ששפעה חררת דם שהנבלה בטלה ברוב. - ביאור שיטת הר"מ במה שפסק בעור שיש עליו שני חצאי זיתים נבלה, ובמה פליג על התוס'. - ההבדל בין תערובת בשר נבלה יבש ביבש דמטמא במשא, לתערובת לח בלח שאינו מטמא. - ביאור יסוד ענין ביטול ברוב שהוא רק במקום שהמיעוט גורם התנגדות לרוב. - ביאור עפי"ז בטומאת משא שאינה בטלה בתערובת יבש ביבש. - מיישב עפי"ז כמה ענינים שנתקשו האחרונים אמאי לא דמו לטומאת משא. - מבאר עפי"ז הבדל יסודי שבין תערובת יבש ביבש לתערובת לח בלח. 
סימן ח 
- בדברי קצוה"ח שכתב דהודאת ר"ג דהפיל שן עבדו לא מהניא משום שחב לשפחה, תמיה ע"ז דלענין ממון מיהא יהיה נאמן דפלגינן הנאמנות. מוסיף לתמוה על הקצוה"ח מדברי הרשב"א. בהודאת בע"ד אין שייך לדון מדין עדות שבטלה מקצתה, לפי שאינה הגדת עדות. - בביאור גדר עדות שבטלה מקצתה בטלה כולה. - בדברי הגרעק"א שביאר בזה דהפסול מתפשט על הכשרים. - יש לדון בהודאת בע"ד דלא אמרינן פלגינן דיבורא אם אין הדיבור מועיל בכל משמעותו, אבל במקום שדבורו מועיל בכל משמעותו לענין ממון ולא לענין איסור ודאי פלגינן. - סתירה לזה מהא דהאומר לא לויתי, דבחד דיבורא דהודאה פלגינן דנאמן רק לגבי שלילת ההלואה. - מחלק בין נאמנות הודאת בע"ד לבין נאמנות ע"י מיגו. 
סימן ט 
- ראיית הש"ך מהסוגיא דב"ק דגם בהקדש יכול לחזור תוך כדי דיבור, ודלא כהר"מ, ותירוץ קצוה"ח. - גדר תוכ"ד דהוי כדיבור, משום דהוי כבאים בבת אחת, ואף על פי  שאינם בב"א ממש. - מחלק בין שוחט בשבת דשחיטתו כשרה משום דאינו נעשה מומר עד סוף שחיטה, לבין עדים שנעשים פסולים בתוכ"ד לעדותן דנפסלו למפרע. - מהסוגיא דאומר לאשה התקדשי לי לאחר ל' יום י"ל דתוך כדי דיבור כדיבור הסברא היא משום דאתי דיבור ומבטל דיבור. - בנדרים דכתיב לא יחל דברו י"ל דגם דיבור א"א לבטל. - בר"ן בנדרים מבואר דהא דמבטל נדרי כל השנה מר"ה הוא דין שאלה, שקודם שחל הנדר יכול להתיר לעצמו. - לפי"ז י"ל דבנדרים הא דחוזר בתוכ"ד הוא מטעם דהוי כבב"א וחשיב שאלה. - בהקדש יש לבוא עליו משני צדדים, מטעם שאלה דדמי לנדרים, ומטעם אתי דיבור ומבטל דיבור דהוי קנין לגבוה. - בזה א"ש פסק הר"מ דהיכא דאתינן עלה מטעם חזרה לא מהני בהקדש, דאמירתו לגבוה כמסירתו להדיוט, ולא אתי דיבור ומבטל. - מבאר עפי"ז דברי התוס' במנחות. 
סימן י 
א 
- לדין קים ליה בדרבה מיניה בעינן שיהיו שני החיובים ביחד ממש, ולא יהני לזה אם יהיו בתוך כדי דיבור זל"ז - גם לענין עשה דוחה ל"ת כן, דאי העשה והל"ת לא הוו בעידנא ממש אף על פי דהוו בתוכ"ד לא דחי - יסוד דין תוכ"ד הוא, שמעשה או דיבור  שהיו בתוכ"ד למעשה או דיבור קודמים, כל שאילו היו בב"א היה השני פועל עם הראשון או על הראשון, גם אם היה השני בתוך כדי דיבור הרי הוא פועל אותה פעולה - לפי"ז נאמר דגדר תוכ"ד אינו בשום אופן דחשיבי כבת אחת, אלא דהנעשה אח"כ מועיל לעקור או לקיים את הקודם - ממילא מובן דזה שייך רק היכא דהשני פועל באופן חיובי, כמו כוונה אחר קריעה שהיא מצטרפת לקיים את מעשה הקריעה, או חזרה מקנין שהיא מועילה לעקור את הקנין - אבל אם מת המקנה בתוכ"ד לחלות הקנין, גרעון הקנין שיש במיתתו הוא בדרך השלילה, ובזה לא אמרינן דיהני תוכ"ד - גדר קלב"מ הוא דבשעת המעשה המחייב מיתה א"א שיחול חיוב ממון, וזה פטור בדרך השלילה, ולכן לא שייך לדון מדין תוכ"ד - גם בדין עשה דוחה לא תעשה גדר הדחיה הוא דאם המצוה והעבירה נעשים ביחד התירה התורה את מעשה העבירה, וזה גדר שלילה. 
ב 
- חזרה בתוך כדי דיבור מהניא משום שאם היה בבת אחת שעדיין לא חל הקנין היה מהני חזרה, ממילא עפ"י הפסק של תוכ"ד מהני חזרה אף שכבר חל הקנין - בנדרים דלא מהניא חזרה גם קודם חלות כמו בלאחר ל' הא דמהניא חזרה בתוכ"ד הוא מדין שאלה - באומר על פרה מעוברת היא שלמים וולדה עולה שאינו מתחרט על מה שאמר שתהא שלמים ליכא בה דין שאלה, ומכיון דהקדש לא מהני ביה חזרה קודם ל' לא מהני גם תוכ"ד. 
סימן יא 
- עדותו של העד הראשון ששמע מהסופר של הראטע שיצחק מת, אך אינו זוכר אם היה קישור דברים היינו אם התחיל הסופר לדבר בדברים אחרים, האחרונים הסכימו להתיר במקום עיגון גם בלא קישור דברים - אף לשיטת הב"ח דרק היכא שתשב עגונה כל ימיה סומכים על מסל"ת בלא קישור דברים, מ"מ בנ"ד דהוי ספק יש יותר לסמוך - בהצטרפות מש"כ הנוב"י לצרף מה שהיהודי ראה בו פצע בראשו שודאי ימות ממנו - גם כיון שהנכרי עם העד היו במעמד אחד עם החולה הוי עבידא לגלויי ממש ובכה"ג מהימנינן גם באיסורי תורה - בכה"ג שמת בבית החולים לא בעינן קברתיו, דנימוסי המלחמה בזמננו שאין פוגעים לרעה להשוכבים בבית החולים ואין זה מת במלחמה - יש לצרף לזה דעת המקילין בנכרי מסל"ת דגם במת במלחמה לא בעינן קברתיו - גם יש לסמוך ע"ז שהידיעה על מותו הגיעה ע"י ערכאות, ובערכאות לא שייך כ"כ ענין בדדמי דאם יכתבו בדדמי הם מחייבים ראשם למלך, ולפיכך לא בעינן קברתיו - עדות הזקן היא מפי אחר וחשוב כעד פסול, ואזלינן בתר רוב המעידים שמת - בבית החולים ודאי באו על החתום יותר מאחד, והוו רוב נגד עדות הזקן - הכא לענין עדות אשה דסמכו גדולי האחרונים להתיר ע"פ עדות של ערכאות אף במקום שלא מהני שאר מסיח לפי תומו ולמדו זה מדין ממון, לפ"ז י"ל דכמו"כ הכא לא יהני הכחשת עד אף אם עד כשר הוא - אלא דצ"ע לפי"ז מדוע ע"א כשר נגד הרבה פסולים חשיב כמחצה על מחצה - בתקנות חז"ל משום עיגונא לא מצינו לחלק בין עיגון זמני לעיגון עולמי - כיון דתנאי מילתא אחריתא הוא כל ספק שבקיום התנאי הוי כספק בשאר איסורים ואינו ענין לדבר שבערוה. 
סימן יב 
- בשו"ע מפורש דבנודר לעני לא מהני ע"מ להחזיר, ובנודר לתת מתנה לעשיר מהני - הש"ך כתב בטעם החילוק משום שכבר זכו עניים - וקשה על דבריו הא פדיון הבן שהוא ג"כ חוב וגובה ממשעבדי, ומ"מ מדינא מהני במתנה ע"מ להחזיר - ולולא דבריו נראה כי חלוק דין נתינה לעני מפני שמצות צדקה היא למלאות חסרונו של העני ובמתנה ע"מ להחזיר לא יתמלא חסרונו, אבל במתנות כהונה אין שם הענין למלאות חסרון הכהן - לפי דברי ר"י שהביא הש"ך הסובר דבכל חוב איזה שיהיה לא מהני ע"מ להחזיר, צ"ל דבפדיון הבן רק כשהכהן מתרצה בכך מהני - כל עיקר התנאי של ע"מ להחזיר אינו תלוי בהקנאת הנותן אלא בחלות הזכיה, ולהכי אם לא החזיר המקבל אף על גב שבטל למפרע הקנין, אבל הנתינה לא  בטלה - לכן בנשבע לתת לעשיר הרי הוא מקיים שבועתו אף בע"כ של המקבל, ואף אם לא החזיר המקבל ונטלו ממנו בע"כ ג"כ יצא ידי שבועתו. 
סימן יג 
- עור שיש עליו שני חצאי זיתים בשר נבילה הא דאינו מטמא במשא הטעם לזה הוא מפני שכל שאינו מטמא מן הנבילה במגע אינו מטמא במשא - וצריך להבין למה אין העור מבטל את טומאת המשא עצמה - וי"ל שהביטול ע"י העור מהני רק להחשיב שאין כאן בשר נבילה, ולענין טומאת משא אין צורך שיהיה דין בשר - אבל סברא זו אינה מתקבלת כ"כ, שהרי נבלה שנסרחה פקעה גם טומאת משא, ומוכרח שאם בטלה עצמות הבשר גם הטומאה בטלה - אף על גב שב"שערי ישר" ש"ג פ"ח יש סברא לחלק בין טומאת מגע לטומאת משא, שבטומאת  משא הנושא נושא את הטומאה עצמה ובטומאת מגע הבשר מוביל את הטומאה מהטומאה עצמה אל הנוגע - שם ההבדל ברור, דבבטול ברוב בשר הנבלה אינו מתבטל מדין בשר דהלא גם בשר השחוטה המבטל הוא בשר, ולכן אף שבשר הנבלה בטל מדין בשר נבלה אבל הטומאה לא נתבטלה - אבל בבטול הבשר לגבי העור דחשיב כאילו אין כאן בשר לא מסתבר שתשאר הטומאה בעיניה. 
סימן יד 
- כל דבר התלוי בידיעה, ובפרט בענין שחלות הדין אינה חלה רק כפי הידיעה, חלות ספק אינה חלות - לכן כשנודע לו ספק טומאת התהום עדיין לא חלה כלל סתירת הנזירות ומניעת עשיית פסח - והרמב"ם למד זה מהסוגיא דפסחים פ"א ב'. 
סימן טו 
- בדבר היתר הטלטול בשבת ע"י תקון דלתות גם בלי צוה"פ, חכמת העשייה היא באופן פשוט - הנחיצות להתיר ע"י תיקון דלתות היתה גדולה מאד, כי כבר הורגלו הרבים לשאת משא בשבת ע"י היתר צוה"פ - ומה שיש מצדדים לאסור מפני דעת הפוסקים המצריכים נעילה בלילה, הנה בד"מ הכריע דא"צ נעילה - ולא גרע ממנהגנו להתיר ע"י צוה"פ בלא נעילת דלתות - דלתות הראויות להנעל עדיף מצוה"פ - ענין הדלתות מתבאר בשני אופנים, דעת הרשב"א דכל שחוסמת את העוברים באיזה עת אינו חשוב רה"ר, ולפי"ז דדלתות שאינן נעולות אין זה נעילה ממש - דאבל /אבל/ נקטינן דלא בעינן נעילה שתחסום בפני העוברים, והטעם בזה שתיקון בנין הדלתות מבטלת שם רה"ר מזה, ולא איכפת לן אם בפועל אי אפשר לנעול, מפני חוקי התורה או הממשלה - התוספתא במעשה גינוסר שזה פותח דלת קרפיפו וזה פותח דלת קרפיפו וסותמים בזה את רה"ר, שאם החזירו פתחים למקומן חזרו לאיסורן, אין מכאן שום ראיה דשם מצד הבניה לא נעשה שם דלתות דהדלתות הם בנוים להקרפיפות שמכאן ומכאן. 
סימן טז 
- מה שנראה לכאורה דהרשב"ם והרשב"א פליגי בדין מחילת בכור על חלקו בחיי אביו אינו נראה - דבחיי אביו לא שייך לא סילוק ולא מחילה, שענינם לגרע את הסבה הגורמת לחלק בכורה - וממילא הסילוק בחיי אביו כמו אם סלק הבעל עצמו לאחר הנשואין מנכסים שיפלו לה דלא מהני - ולענין ירושת האב היה שייך סילוק רק אם הוה משכחינן גוונא שיסלק עצמו קודם שנולד - בכור שאינו רוצה ליטול חלק בכורה יש בו שני ענינים - האחד מחילת זכות תביעתו, והשני אם אינו רוצה בחלק בכורה אינו זוכה בו דמתנה קרייה רחמנא - המחילה בחיי אביו אינה מועילה מהשתא כלום, אבל התגלות רצונו אם לא חזר בו מהניא אח"כ שלא יזכה בחלק בכורתו בשעת חלוקה - וי"ל דבזה היא מחלוקת ההג"א והרשב"א. 
סימן יז 
- איסור דבר אחר גורם ענינו הוא בגדר "אריא רביע עליה" - איסורים דרבנן שאיסורם מד"ת הוא מלא תסור, דמה"ת ליכא איסור בעצם הדבר רק שמחויב לשמוע בקול חכמים, גם הם בגדר הזה - ספק איסור של תורה שהוא אסור מה"ת לרוב ראשונים, גם הם בגדר הזה - יש מקומות באיסורי דרבנן שתקנו חז"ל שיהיו כעין של תורה. 
סימן יח 
- בספק מתנות עניים דדיינינן ביה המע"ה, כתוב בשער"י דאיסור בל תאחר נגרר אחר דין הממון - ויש לדון מה גדר איסור בל יחל אם הוא איסור משפטי ונגרר אחד דין הממון או שהוא כשאר ספקי איסור - באבני מילואים כתב דמי שנשבע שלא ישתה יין וחזר ואמר הריני נזיר ושתה יין אינו חייב על בל יחל דנזירות, דכיון דלא חל עליו דיני שמירת הנזירות ליכא בל יחל לפי שלא קבל עליו שלא ישתה ולא יאכל - גם באומר סלע זו לצדקה שלא קבל עליו בנדר לקיים דבריו, כיון שבספק בטל דין ממון עניים גם בל יחל ליכא - בנדרי איסור ענין בל יחל אינו לקיים דיבורו - דין בל יחל דברו שגדרו לקיים את דיבורו שייך רק בנדרי מצוה - לתירוץ הגמרא דבנזירות איכא בל יחל לעבור בשני לאוין באומר סלע זו לצדקה גם לאחרים איכא בל יחל, ובספק דליכא גזל ממון ליכא בל יחל. 


חידושי ר' שמעון שקופ ליקוטים סימן א 
=================================== 
בענין אין אדם אוסר דבר שאינו שלו 
א 
כתב הר"ן בסוף פרק השוחט, וז"ל: גרסינן בגמ' ר"נ ור"ע ור"י דאמרי אין אדם אוסר דבר שאינו שלו, ומשמע דהכי הלכתא דסוגיין בגמ' כוותייהו כו', הלכך השוחט בהמת חבירו לע"ז לא מיתסרא בהנאה, ומיהו איכא מאן דאמר דבאכילה אסורה, ואפי' שוחט בהמת חבירו לשם הרים ונתכוין לרפואה וכיוצא בה אסורה באכילה, שכל שיש בו סרך לע"ז מיתסרא באכילה, וליכא למימר לענין איסור אכילה אין אדם אוסר דבר שאינו שלו, דהכא לא איהו אוסר לה אלא דלא שרי לה, והויא לה כאילו לא נשחטה אלא שמתה מאליה, עכ"ל. והנה דבריו סתומים מאיזה טעם האיסור כיון דשחיטת חולין לא בעיא כוונה. ואף שהאחרונים העלו מדברי הר"ן האלו דכוונה להיפך פוסלת בשחיטה ורק סתמא כשר, עיין פ"ת יו"ד ס"ג, אך בפמ"ג הקשה על דעה זו מסוגית הש"ס, יעו"ש. וגם מדברי הר"ן אינו נראה כן, דהרי כתב דכל שיש בו סרך ע"ז. ועוד, מה ענין זה לדין אינו אוסר דבר שאינו שלו. ועוד קשה טובא איך שיהיה כיון דלדבריהם אינו אוסר משום תקרובות, אלא הוא חסרון בהיתר השחיטה, א"כ למה חייב השוחט לע"ז בדו"ה, עיין בגמ' ב"ק ע"א, דאף לרבנן דא"צ שחיטה ראויה אבל שחיטה בעינן, ואם נימא דאם מכוין להיפך כמו לע"ז אינו שחיטה איך יתחייב גנב דו"ה, ומ"ש לענין היתר אכילה מלטהר מידי נבילה, אם בכה"ג אינו מתיר באכילה הלא אז גם מידי נבילה אינו מתרת. ובתב"ש כתב דאיסור אכילה שכתב הר"ן הוא רק מדרבנן, יעו"ש סי' ג' סקי"ד, ולא אבין דבריו מאיזה טעם יאסר מדרבנן אם הך גזירה לא נזכרה בש"ס. ועוד לפ"ז אין ביאור לאריכות דברי הר"ן, אם חכמים גזרו על ענין זה גופא שיהיה אסור אף באינו שלו הלא בטלה השקלא וטריא בזה. 
ולענ"ד נראה דיש לפרש שיטת המאן דאמר הנ"ל ע"פ מה שנראה בשיטת התוס' דעיקר הדין למ"ד אאאדא"ש הוא תנאי בחלות האיסור שאינו חל ע"י מחשבה שאינה של הבעלים, ואם יהיה לבעלים איזה חלק שהוא שלו יתסר מה שהוא שלו ומה שאינו שלו מותר. לפ"ז בשוחט בהמת חבירו לע"ז הנה היתר האכילה שבא ע"י שחיטה הרי זה הוא כמו תשמיש וכח של השוחט, דאילו מתה מאליה היתה אסורה באכילה, וכיון שהיתר זה בא ע"י השוחט על פרט זה מהני מחשבתו לחול האיסור מחמת דין תקרובות. ואף שחל האיסור על בהמת אחרים, אבל כיון שיהיה אסור רק באכילה, ולענין איסור אכילה לא שייך לאמר אין אדם אוסר דשא"ש, דבפועל לא חידש בה איסור, אלא דהויא כמתה מאליה היינו שלא חידש בה היתר אכילה, ואף שסברת האיסור אינו העדר כח ההתרה של שחיטה אלא חסרון אחר והוא מחשבתו לע"ז, אבל כיון דגם בדבר שאינו שלו איכא סיבה של תקרובות, אלא תנאי הוא בחלות האיסור שאינו חל ע"י מחשבה שאינה של הבעלים, י"ל דתנאי זה אינו נוגע בשם האיסור אלא במניעת היתר דין אכילה, וכל שמניעת היתר זה הוא של האוסר שע"י השוחט הוא ראוי להתחדש, ועל פרט זה הוא בעלים, ומהני מחשבתו לחול איסור אכילה כאילו לא נשחטה, אבל לענין איסור הנאה אינו חל דלאו דידיה הוא הפרט הזה. ומיושבים דברי הר"ן על נכון מכל מה שהקשינו בדבריו. ויעוין בש"ך יו"ד סי' קמ"ה סק"ו בשם העט"ז, דלדברי הר"ן אם שוחט להר אף דתקרובות הר מותר מ"מ אסורה באכילה, ולפמש"כ בכה"ג מותרת גם באכילה ודו"ק. 
והנה על דברי הר"ן הקשה בחי' רעק"א ליו"ד סי' ד' וז"ל: דהרי קשה אמאי השמיט הר"ן סיום דברי הש"ס אפילו למ"ד א"א דש"ש הנ"מ עובד כוכבים אבל ישראל לצעורי מכוין, ואף דהר"ן פסק דאא"א דש"ש מ"מ הא נ"מ לענין אכילה דמטעם אא"א דש"ש אסור באכילה דהא לא שרי לה, ומטעם לצעורי מותר באכילה, יעו"ש. ונ"ל לתרץ דברי הר"ן עפ"מ שנראה לי לפרש בשיטת הרמב"ם בפ"ב מהל' שחיטה וז"ל: שנים אוחזין בסכין ושוחטין אחד מתכוין לשם דבר שהשוחט לו שחיטתו אסורה, והשני לא היתה לו כוונה כלל ואפילו נתכוין לשם דבר המותר להתכוין לו הרי זה פסולה כו', במה דברים אמורים כשהיה לו בה שותפות אבל אם אין לו בה שותפות אינה אסורה שאין אדם מישראל אוסר דבר שאינו שלו שאין כוונתו אלא לצערו, עכ"ל. וכן כתב בפ"ז מהל' חובל ה"ו: המנסך יין חבירו לע"ז לא נאסר היין שאין אדם מישראל אוסר דבר שאינו שלו, היה לו בו שותפות או שהיה מומר שהרי הוא כעכו"ם או שהתרו בו כו' הרי זה אוסר היין וחייב לשלם, עכ"ל, ובהשגת הראב"ד, לא נאסר היין, א"א לצעורי קא מכוין, עכ"ל. והנה לשון הר"מ קשה מש"כ שאין אדם מישראל אוסר דשא"ש לפי שאין כוונתו אלא לצערו, דהוא דבר שסותר זא"ז, דאם אינו מכוין גם אם היה שלו אינו נאסר, וכדאמרינן אין אוסר משמע דאינו יכול לאסור. וכבר נתקשה הכרתי ופלתי יו"ד סי' ד' בדברי הר"מ האלו. ובסמ"ע ח"מ סי' שפ"ה כתב לפרש דכוונתו שאין דרך לאסור שאינו שלו ומשו"ה אמרינן שכוונתו לצערו. וזה דחוק מאד. אמנם גם בסגנון לשון הש"ס קשה, דהרי הובא בגמ' ר"נ ור"ע ור' יצחק אמרי אין אדם אוסר דבר שאינו שלו, מיתיבי השוחט כו' כתנאי כו' ור"נ ור"ע ור"י אמרי אפי' למ"ד אדם אוסר דבר שאינו שלו ה"מ נכרי אבל ישראל לצעוריה קא מכוין עכ"ל, והנה משמעו דר"נ ור"ע ור"י לא חזרו ממה שאמרו אין אדם אוסר דבר שאינו שלו, ולפי המסקנא לכאורה לא שייך לאמר שאין אדם אוסר אלא דלא יצא לאסור, ועיין בכו"פ שם שהאריך בכ"ז ליישב ע"פ דרכו, אבל אין דעתי נוחה מזה. ונראה לי דהנה צריך להבין מה דאמרו לצעוריה מכוין, מה בכך, אף לו יהא שהיתה כוונתו כן הלא נקטינן בגמ' סנהדרין ס"ד ע"א הפוער עצמו לבעל פעור הרי זה עבודתו אף על גב דמכוין לביזוי, הזורק אבן  למרקוליס זו היא עבודתו אף על גב דמכוין למירגמיה, ובעובד מאהבה ומיראה לע"ז שעובדים אותה  ממש כתבו בתוס' סנהדרין דף ס"א ע"ב ד"ה רבא בשם י"מ, דגם רבא מודה דהוי עבודה ממש, יעו"ש שהוכיחו מעובד לפעור דחייב אף על גב דמכוין לבזויי, וזה שלא כדעת תוס' בדף  ס"ד ד"ה אף על גב, כמו שציין בגליון הש"ס להגרע"א שם, והרמב"ם פוסק בפ"ג ה"ה כפשטות  הש"ס, ועיין כ"מ שם מה דמפרש הר"מ מאהבה ומיראה שהוא מאהבת ע"ז ומיראתה, שלא כדעת כל המפרשים, משום דקשה ליה דעובד מיראת אדם הוא אנוס ואנוס רחמנא פטריה, ועל זה לא היה פליג אביי לחייבו סקילה, יעו"ש. ובספר מנחת חינוך מצוה כ"ו ביאר ענין זה היטב, דאם היתה ע"ז שעובדים אותה שחושבים אותה לאלוה והישראל עובד לפניה כדרך עבודתה או גם שלא כדרכה אי עובד לפניה בד' עבודות שבפנים הוא חייב על זה כעובד ע"ז ממש, ורק אם העובד עושה כן לדבר שאין עובדין אותה מעולם ועושה כן מאהבה ומיראה או לבזותה בכה"ג ליכא בזה ענין עבודה זרה יעו"ש, ועכ"פ מוכרח ענין זה מכל עובד באונס דדוקא אם היה אנוס מחמת נפשות פטור בדיעבד ממיתה, אבל אם יהיה אונס ממון וכה"ג חייב מיתה, הרי מכל זה מוכרח דאף דמוכח דאין לבו לעבודה זרה מ"מ גזה"כ דחשיב עובד לע"ז, וא"כ מה מהני מה דאמרינן בישראל דמיכוין לצעוריה מ"מ עובד הוא ע"ז בכך, וכיון דהעובד חשיב לעובד ע"ז, כ"כ ראוי להיות שהבהמה והיין שעובדים בהם יאסרו משום תקרובות, ובגמ' ע"ז דף נ"ד נקטינן דנעבד באונס אסור, וכן פסק הרמב"ם בפ"ד מהל' איסורי מזבח, ואף דברור לנו שאין בלבו לקבלה לאלוה כיון שעושה רק מיראת אדם כיון דאומר שמקבל לאלוה נאסרה הבהמה לגבוה. ומש"כ בשם ספר מנחת חינוך שלדבר שלא עבדוה מעולם אינה עבודה בעובד מאהבה ומיראה, זה דוקא באין אומר בפיו שמקבל לאלוה, וכיון דהבהמה הנעבדת נאסרת משום נעבד והעובד חייב משום עובד ע"ז כ"כ ראוי לאסור הדבר המוקרב משום תקרובות ע"ז, וכן נראה מדברי המנחת חינוך מצוה כ"ח אות ד' דבעובד לבזויי וכה"ג התקרובות אסור דהתקרובות דומה להעובד וכמו שהעובד חייב כ"כ התקרובות אסור, ולפ"ז קשה טובא אף שמכוין לצעוריה כמו שהעובד עובד איסור ע"ז כ"כ תאסר הבהמה והיין. 
ונראה לענ"ד די"ל דענין זה תלוי בדין אדם אוסר דבר שאינו שלו, דהנה מה דמחלקינן בין ע"י מעשה למחשבה גרידא, י"ל דעיקר החילוק הוא אם האדם הוא האוסר או שהדבר נאסר ממילא. דהנה במקריב בהמה לע"ז י"ל דמה שנאסרה הבהמה משום תקרובות אינו רק משום שהעובד מקריב אותה לע"ז, אלא גם משום שהבהמה היא קרבן לעכו"ם, דע"י השחיטה היא נעשתה מוקרבת לע"ז, ומשו"ה אמרינן אף שאין חל איסור ע"י אדם על דבר שאינו שלו הכא נאסרת הבהמה ע"י סיבה שיש בעצמות הבהמה שהיא שחוטה לע"ז ולא משום מעשה השחיטה של השוחט, וכל שיש בעצמותה סבה הגורמת לחול דין איסור אין הבדל ע"י מי באה הסבה הזאת, והרי זה דומה לנותן בשר בחלב של חבירו, כיון דעכשיו אין הנתינה של האדם גורמת האיסור אלא מה שמעורב במציאות, כ"כ הכא אם רק הבהמה חשובה קרבן לע"ז אז חל האיסור ע"י סבה דאיכא בהבהמה עצמה. ולהחשיב את הבהמה למקורבת לע"ז ע"י השחיטה זה תלוי במחשבת השוחט, דהדבר הנפעל נקרא בשמו ע"פ המטרה שעשו בו המעשה, כמו בשחיטת קדשים שתלוי במחשבת השוחט שאם שחט בהמת קדשים לשם חולין לא מהני להיות קרבן, ובסתמא כשר דסתמא לשמה קאי, היינו דקדשים הנשחטים גם בלא דעת השוחט הם מיוחדים לגבוה, ורק ע"י מחשבה להיפך אז נפקע שם קרבן שחוט מן הקרבן כמו שמבואר כ"ז בריש מסכת זבחים. ולפי"ז בשוחט בהמה לע"ז ומכוין בלבו לדבר אחר כגון לצעוריה או מאהבה ומיראה, אף דגם זה היא עבודה מה"ת שחייבין עליה, אבל שתהיה נחשבת הבהמה למקורבת לע"ז ע"י שחיטה כזו לא מהני מעשה כזאת כיון דאין מחשבת השוחט למטרה הזאת ודעתו למטרה אחרת. אכן אם היתה הבהמה שלו י"ל אף אם אין הבהמה חשובה למקורבת לע"ז היא נאסרת ע"י הבעלים דהבעלים הם מקריבים לע"ז דהתורה חשבה גם זה לעבודה וחשוב כאילו הבעלים מקריבים בהמה זו לע"ז, אבל אם הבהמה אינו של העובד אין הבהמה נאסרת ע"י סבה של העובד דאין אדם אוסר דבר שאינו שלו אף ע"י מעשה היכא שיהיה סבת האיסור תלוי בהעובד ורק היכא דסבת האיסור נמצאת בהבהמה עצמה נאסרת מחמת עצמה, אבל בכה"ג שסבת האיסור הוא העובד אינו אוסר דבר שאינו שלו דבבהמה עצמה ליכא סבה האוסרת. ועפ"ז נאמר דמדויק היטב דברי הרמב"ם שהבאנו דעיקר הטעם דמתירין הבהמה כשאנו אומרין שמכוין לצעוריה הוא משום שאין אדם אוסר דבר שאינו שלו, דאם היה הדין שאוסר שאינו שלו אז גם אם מכוין לצעוריה היה אסור התקרובת ע"י העובד שהוא מקריב לע"ז בהמה זו. וכן נאמר בדברי ר"נ ור"ע ור"י בגמ' דהמימרא שאמרו בתחילה שאין אדם אוסר דבר שאינו שלו לא זזה ממקומה, והוסיפו אח"כ דאפילו למ"ד אדם אוסר שאינו שלו ע"י מעשה ה"מ כותי או ישראל מומר שמכוין בכל לבו לע"ז דאז נעשית הבהמה והיין לקרבן לע"ז ונאסרין מחמת עצמותן, אבל בישראל לצעוריה מכוין ואינם נאסרין מחמת עצמותן ואינו חל עליהם איסור מחמת העובד שאין א"א דשא"ש. 
ועפ"ז יתיישב מה דק"ל בהא דפסק הרמב"ם פ"ד מהל' איס"מ דנעבד שאינו שלו אסור, הלא כיון דפוסק כר"נ ור"ע דאמרינן לצעוריה מכוין ואינו עושה כלל לשם ע"ז, וגם על הראב"ד יקשה כ"כ, דהראב"ד הוסיף דבעינן מעשה כסוגית הש"ס בגמ' ע"ז דף נ"ד דמוקי בניסך לה בין קרניה, דעדיין צריך להוסיף שיהיה העובד עכו"ם או ישראל מומר, וזה דוחק לאמר דרק בהפסד מרובה שאסור להדיוט אמרינן לצעוריה ולא בהפסד מועט, דמה לי הפסד מרובה מה לי הפסד מועט. ועפ"ד בזה ניחא, דכיון דלעולם בנעבד ליכא סבה בעצמותה ולעולם העובד הוא הגורם שיחול דין נעבד על הע"ז, רק דנקיט להלכה דלגבוה אדם אוסר דבר שאינו שלו ע"פ דברי הירושלמי פ"ז דכלאים הלכה ה', ובכה"ג ליכא חילוק בין שמכוין לצעוריה או לא, והוי כמו נעבד באונס דקיי"ל שאסור אף שאינו מכוין העובד לקבלו בלבו לאלוה, שאין ביד אחר להכריחו ע"ז /לע"ז/, ומ"מ נאסר כיון שחשוב העובד עובד ע"ז, כ"כ נאסר הנעבד. וכ"כ נאמר גם לשיטת הראב"ד דס"ל דוקא בניסך לה בין קרניה אבל מ"מ הניסוך בין קרניה אינו מוסיף שום סבה בבהמה עצמה, דכך היא נעבדת אם היה הניסוך חוצה לה או על קרניה, ונמצא דלעולם היא נאסרת מחמת העובד ולא מחמת דבר שבעצמותה, וכה"ג לא שיד /שייך/ לצעוריה מכוין. ויתיישב עפ"ד גם דברי המ"ד שהביא הר"ן, דלפמש"כ לעיל דלענין אכילה הוא כדבר שהוא שלו דתשמיש של אכילה להתירו ע"י שחיטתו הוא של השוחט, וע"פ מש"כ דסברת לצעוריה לא מהני רק משום שאין אדם אוסר שאינו שלו ניחא שפיר דלענין אכילה דחשבינן כשלו לא מגרע בזה מדין איסור אף אם מכוין לצעוריה, כנלענ"ד בענין זה. אמנם כ"ז ניחא לשיטת הרמב"ם וסיעתו דפסקו דביש לו שותפות אוסר אפילו למסקנת ר"נ ור"ע, אבל לשיטת הפוסקים דלהטעם דר"נ ור"ע שאפילו למ"ד אוסר בישראל אמרינן לצעוריה מכוין גם באית ליה שותפות בגווה, והוא שיטת התוס' והרא"ש בספ"ב דחולין, וכיון דלדידהו כשאמרינן לצעוריה גם חלקו אינו נאמר א"א לאמר כן, וצ"ע. 
ב 
גרסינן בגמרא ע"ז נ"ג ע"ב, כי הא דאמר ר"י א"ר ישראל שזקף לבינה להשתחוות לה ובא עכו"ם והשתחוה לה אסרה, מנלן דאסרה אמר ר' אלעזר כתחילה של ארץ ישראל דאמר רחמנא ואשריהם תשרפון באש מכדי ירושה היא להם מאבותיהם ואין אדם אוסר דבר שאינו שלו, ואי משום הנך דמעיקרא בביטולא בעלמא סגי להו, אלא מדפלחו ישראל לעגל גלו אדעתייהו דניחא להו בעבודת כוכבים וכי אתו עובדי כוכבים שליחותא דידהו עבדי, ה"נ ישראל שזקף לבינה גלי דעתיה דניחא ליה בעבודת כוכבים וכי אתא עובד כוכבים ופלח לה שליחותא דידיה קעביד. ודילמא בעגל הוא דניחא להו במידי אחרינא לא, אמר קרא אלה אל' ישראל מלמד שאיוו לאלוהות הרבה, עכ"ל הגמרא. והנה בספר מחנה אפרים הל' שלוחין סי' י"ד כתב דמהכא נראה קצת דנכרי לנכרי נעשה שליח, ודבריו תמוהים, אף אם נימא כשיטת המ"א דנכרי לנכרי נעשה שליח, אבל ישראל שזקף לבינה איך מהני השליחות של הנכרי, ודוחק לומר משום דע"י השליחות יעשה מומר ויהיה דינו כנכרי, ועיין בחידושי רע"א יו"ד סי' ב' שהביא מהב"ש סי' קמ"א דמומר כנכרי לדין שליחות, ונאמר דכיון דעי"ז יהיה מומר חל השליחות ובאים כאחד כעין שכתבו תוס' כתובות דף י"א לענין גר קטן. אבל כ"ז רחוק ממרכז האמת ובפעם אחת לא נעשה מומר לרוב שיטות. ובע"כ עלינו לאמר דהא דאמרינן בזה שליחות הוא שיגרא דלישנא, אלא כיון דגלי דעתיה ליכא כה"ג דין אין אדם אוסר דבר שאינו שלו. וכן כתב בחי' יד אברהם יו"ד סי' ד' יעו"ש שהביא מס' ברכי יוסף שכ"כ. ובלא"ה הלא כתב בחידושי הרשב"א נדרים דף ל"ו דבשליחות לא מהני גילוי דעת אם לא מדין זכיה, והכא ודאי ליכא זכות. ועוד דבנכרי ליכא זכיה אף אם זכיה שלא מטעם שליחות, יעו"ש בשיטה מקובצת ב"מ פרק איזהו נשך דף ע"א, ומכל הלין קושיות מוכרח הענין דכלל הוא לענין אין אדם אוסר דבר שאינו שלו דהיכא דאיכא גלוי דעת מן הבעלים דניחא להו יכול האוסר לאסור. 
אמנם לכאורה משמע מדברי הרמב"ן הובא בריטב"א ע"ז דמפרש מדין שליחות ממש, דז"ל: מכדי ירושה להם מאבותיהם ואין אדם אוסר דבר שאינו שלו, וא"ת ודילמא עבוד בהו מעשה, יש אומרים דרב יהודה סבר כמ"ד א"א אדשא"ש ואפילו ע"י מעשה דפלוגתא היא בפרק השוחט דמסכת חולין, והראב"ד ז"ל תירץ וכו', ובעיקר קושיתנו תירץ הרב רבינו הגדול ז"ל דכולה קושיא דרב יהודה תליא במאי דקאמר בביטול בעלמא סגי להו כו', וא"ת והיכי סגי להו בביטול להנהו דמעיקרא כיון שזכו בהן ישראל קודם ביטול, וי"ל דהא דאמרינן בפ' כל הצלמים דישראל שמצא עכו"ם וזכה קודם ביטול שוב אין לה בטלה ההיא מדרבנן היא דמדאוריתא לא אמרו שאין לע"ג של ישראל בטלה אלא בשעבדה על ידו או על יד שלוחו, כן פי' רבינו בשם הרמב"ן ז"ל, עכ"ל. ולפי"ז הא דמסיק הש"ס אלא מדפלחו ישראל לעגל גלו אדעתייהו דניחא להו כו' וכי אתו עכו"ם שליחותא דידהו עבדי לכאורה צ"ל דמדין שליחות ממש הוא, דהרי לשיטת הרמב"ן כל זמן שלא עבדה ישראל מהני ביטול כמש"כ דאם עכו"ם אוסר של ישראל ע"י מעשה מהני ביטול אם לא שיהיה נעבד ע"י ישראל או שלוחו, ולדבריו ליכא למימר כיון דניחא להו יכול לאסור דמה בכך שיהיה נאסר דהלא לדבריו אין אנו דנין לענין איסור רק שלא יהני ביטול, ולענין ביטול צריך שיהיה נעבד ע"י ישראל או שלוחו וחשבינהו בזה שגלו דעתייהו כאילו נעבד ע"י, ומשו"ה לא היה מהני ביטול, הרי לכאורה מוכח להדיא מדבריו דמדין שליחות ממש הוא. 
אבל לחומר הקושיא נלענ"ד די"ל דכוונתו דא"צ דוקא שיהיה נעבד ע"י ישראל, אלא כל שחל דין עבודת כוכבים ע"י ישראל אז לא מהני ביטול, ורק אם כבר חל דין ע"ז קודם שבא ליד ישראל או אם אף אחר שזכה בה ישראל ונאסרה ע"י נכרי ע"י מעשה דלמ"ד אדם אוסר דבר שאינו שלו ע"י מעשה שחל דין ע"ז על הנעבד ע"י הנכרי לחוד בלא צירוף דעת הישראל אז חשוב כע"ז של נכרים, אבל למ"ד א"א אדשא"ש גם ע"י מעשה או אם נעבד בלא מעשה לכו"ע דבכה"ג לא חל דין ע"ז על הנעבד בלא הצטרפות ניחותא דבעלים, ונמצא דהישראל ג"כ פועל שיחול דין ע"ז על הנעבד או הוי כע"ז של ישראל, ולפי"ז נפרש כוונתו לתרץ דברי הש"ס בדרך זה, היינו דמשום שאי אפשר לרב יהודה לתרץ שהצריכה תורה לשרוף משום הנכרים שעבדו ע"י מעשה שאדם אוסר דבר שאינו שלו, דא"כ היה אז חל בדין ע"ז ע"י הנכרים שלא בסבת הישראלים, והוי ע"ז של נכרים ומהני ביטול, ומוכח מזה דהיכא דמגלי דעתא יכול הנכרי לאסור גם בלא מעשה. ולפי"ז נוכל לאמר שהצריכה תורה לשרוף הע"ז שעבדו הנכרים בלא מעשה דאז לכו"ע אינו אוסר בלא צירוף דעת הבעלים, וכיון שדעת הבעלים גרם שיחול דין ע"ז על הנעבד הוי ע"ז של ישראל ולא מהני ביטול. ויצא לנו מזה הך דינא בישראל שזקף לבינה דנאסר ע"י גלוי דעת הבעלים באופן שנוכל לאמר דגם להרמב"ן ז"ל סגיא גלוי דעת בעלים לענין לאסור דבר שאינו שלו גם בלא דין שליחות, כנלענ"ד לחומר הקושיא. ועוד י"ל דלפי מה דמסיק רב יהודה להוכיח דבגלוי דעת הבעלים מהני שיחול דין ע"ז על הנעבד, אז גם אם יעבוד הנכרי ע"י מעשה ג"כ יהיה כדין ע"ז של ישראל דאף שהיה חל דין ע"ז גם בלא ניחותא דבעלים, אבל כיון דאיכא ניחותא דבעלים הרי גם זה סיבה לחול על הנעבד דין ע"ז, ומה דאיכא בזה סבת המעשה לחלות הדין אינו נגרע עי"ז סבת הניחותא וכ"א גורם על דין נעבד והוי ג"כ כעבודת כוכבים של ישראל ולא מהני ביטול גם לשיטת הרמב"ן כנ"ל. 
ועתה עלינו לבאר ענין זה מה מוסיף הך ניחותא של הבעלים כיון דאינו מוסיף כלום במעשה העובד דלא נעשה שלוחו כמש"כ, והנה לכאורה היה נראה לאמר דההתרצות של הבעלים גורמת להחשיב את הנעבד לעבודת כוכבים, דבע"כ של בעלים אין אחר יכול לקרוא על החפץ שם ע"ז, וכעין שכתב הרמב"ן בספר מלחמות בב"ק פרק הגוזל בתרא בהא דאמרינן הגנב והגזלן תרומתן תרומה והקדשן הקדש משום יאוש ושינוי השם, וכתב ע"ז דאין הטעם משום יאוש ושינוי השם יחד, אלא דעיקר הקנין הוא שינוי השם לחוד, והא דבעינן יאוש הוא כדי שיהיה שייך לאמר שנשתנה שמו בקריית שם תרומה, דמה שקורא שם תרומה בגורנו של חבירו אינו כלום, אבל לאחר יאוש שאין הבעלים מחזרין עליה, עיין קצוה"ח סי' רס"ב. וכן נראה מדברי הר"ש פ"ז דכלאים מ"ה וז"ל, אין אדם מקדש דבר שאינו שלו, אף על גב  דשאר איסורין כגון בשר בחלב אוסר שאינו שלו, אין לדמות איסורין התלויין בנתינת טעם לזה, מיהו קשה מכלאי זרעים ורובע ונרבע דלגבוה, ויש מחלקים בין איסור התלוי במחשבה לשאר איסורין, דכלאים תלויין בניחותא דבעלים כדתנן לעיל פ"ה גבי רואה ירק בכרם דמחלק בין לכשאגיע שם לכשאחזור כו', והיינו נמי טעמא גבי ע"ז דאינו אוסר דבר שאינו שלו - פ"ב דחולין - שתלוי במחשבתו שמחשבתו לע"א, ולא יתכן דהרי העושה מלאכה במי חטאת ובפרת חטאת דפטור מדיני אדם וחייב בדיני שמים (גיטין נ"ג), אלמא אוסר אף על גב דתלוי במחשבה כדאשכחן בפרק אלו מציאות הכניסה לרבקה ודשה כשרה משום דלא  ניחא ליה. אלא כל הני היינו טעמא גבי ע"ז לאו שמיה תקרובות ע"ז כיון שאינו שלו, וגבי פרה תלה הכתוב בניחותא דעושה מלאכה דכתיב גבי עגלה ערופה עבד וקרינן עובד מה עבד דניחא ליה, בריש אלו מציאות, ופרה ילפא מעגלה כו', וגבי כלאים היינו טעמא דכתיב לא תזרע מה זורע דניחא ליה והא אין אדם נהנה ולא ניחא ליה של אחרים א"נ שאני הכא דכתיב כרמך, וטעמא דת"ק מרבי בירושלמי בפרקין ה"ג מקרא לא תזרע כו' כרם אחר מנין ת"ל כלאים, עכ"ל. ונראה ביאור דבריו דהיש מחלקין סוברים דכללא הוא שקבלו חז"ל דדבר התלוי במחשבה אינו אוסר של אחרים, ומשו"ה הקשה מהעושה מלאכה בפרת חטאת, וע"ז לא שייך כ"כ לתרץ דסגיא בניחותא דעובד, דלדידהו כיון דבעינן מחשבת העובד לא מהני בדבר שאינו שלו ואח"כ כתב דלאו כללא הוא אלא כל ענין הוא טעם בפ"ע, וגבי ע"ז לאו שמיה תקרובות אם עושה התקרובות דבר שאינו שלו, ובכלאים טעם אחר, דלא שייך נהנה וניחותא בשל אחרים. ולפי"ז שיטת התוס' ביבמות פרק הערל דף פ"ג ע"ב שהיא שיטת היש מחלקים שהביא הר"ש ושיטת הר"ש המה רחוקים זה מזה, ויבואר בדברינו מה דאיכא הרבה נפקותא לדינא ביניהם. 
והנה לפירוש הר"ש שכתב לענין תקרובות, צ"ל דגם הא דאינו אוסר של אחרים לענין נעבד, כמו בלבינה לאוסרה להדיוט ומשתחוה לבהמת חבירו לגבוה, הוא ג"כ עד"ז, והוא דכשעובד לדבר שאינו שלו אינו חל שם ע"ז על הנעבד דעבודתו היא עראית ולא נוכל לאמר על החפץ הנעבד שהוא מיוחד לעבודה הזאת שהוא עובדה וכל שהעבודה אל החפץ אינה קובעת להיות החפץ מופרש ומיוחד לעבודה אינו חל עליו שם ע"ז. ומה"ט יובן לנו שפיר הך ענינא דהיכא דגלו הבעלים דעתייהו דניחא להו בע"ז דנאסר החפץ כאילו עבדו בעצמם וא"צ לזה דין שליחות התורה אלא כיון דרצו הבעלים שיהיה החפץ נעבד בעבודה כזו שעבדה העובד הרי אז פועלת עבודת העובד שיהיה חל עליו שם ע"ז, דעי"ז שחושבים הבעלים שיהיה נעבד ע"י אחרים הם מקבלים אותו לאלוה ומיוחד אצלם לעבודה כמו שהיו עובדים בעצמם. ולפי"ז מדויק היטב לשון הגמרא שליחותייהו עבדי, ולכאורה אם נאמר דלא בעינן רק שלא יקפידו הבעלים הוא לישנא דמיותר, אבל לפמש"כ הוא מדויק, דבאמת מחשבת הבעלים וגילוי דעתם פועלת לחול על הנעבד שם ע"ז כאילו עבדו בעצמם ממש. ומיושב היטב גם שיטת הרמב"ן שהבאנו, דבכה"ג לשיטתו הנעבד נעשה לע"ז רק ע"י הבעלים וחשיב לשיטתו כע"ז של ישראל, דאם היינו אומרים דסגי באין הבעלים מקפידים אז לא שייך לאמר דמחשבת הבעלים גרמה שם ע"ז אלא כשלילה שאינם מעכבים, אבל לפמש"כ בזה הוא רצון ומחשבה חיובית שגורמת ופועלת לחול שם ע"ז, דרק בדבר שעומד לכך שלעולם לא יהיו הבעלים מרדפין כענין שכתב הרמב"ן בפרק הגוזל שהבאנו לעיל, משום שכבר נתיאשו מן החפץ אז מהני מחשבת הקורא שם על החפץ לחול שמו עליו גם בלא רצון הבעלים, אבל היכא דליכא יאוש אם עכשיו אין מקפידין למחר יחזרו מדעתם ואינו נקבע השם שחייב עליו העושה, אלא דוקא אם גם הבעלים רוצים וקובעים בעצמם שם זה, כנלענ"ד ביאור ענין זה. 
ובדרך זה נראה לי לפרש הא דאיתא בגמ' ע"ז דף נ"ג ע"ב, בעכו"ם שישראל ונכרי שותפים בה דבילדותו סבר ישראל אדעתא דעובד כוכבים פלח כיון דעובד כוכבים מבטל דנפשיה דישראל נמי מבטלה ובזקנותו סבר ישראל אדעתא דנפשיה פלח כי מבטל עובד כוכבים דנפשיה דישראל לא בטל, עכ"ל. והענין מוקשה מאד, מה מהני פלח אדעתא דעובד כוכבים מ"מ עבדה והוי ע"ז של ישראל ואינה בטלה עולמית. ועפי"ז י"ל דהא דע"ז של ישראל אינה בטלה הוא רק אם מתחילה נעבד עבודה קבועה שחשב לעבוד תמיד ונאסרה לעולם, ואם אח"כ עכו"ם רוצה לבטלה הביטול הוא ענין מחודש וגזה"כ הוא דעבודת כוכבים של ישראל אינה משתנית להיתר ע"י ביטול, אבל בכה"ג דמעיקרא עבדה הישראל אדעתא דנכרי ונמצא דעבודתו היתה מקרית ומוגבלת שתלה דעתו בדעת הנכרי ומשו"ה אם הנכרי מבטל אח"כ גם של ישראל גם חלקו של ישראל מותר דהשינוי אינו מחודש אלא מתחילה נעבד באופן כזה ונאסרה עד שעת הביטול לא יותר, ול"ד למשתחוה לדבר שאינו שלו שאינו נאסר כלל, דשם גם לשעתו אינו נחשב לע"ז, אבל הכא לשעתו הוא נעבד אלא שקבל לאלוה במחשבה שיהיה תלוי בדעת שותפו הנכרי, ואין להקשות ע"ז מהא דכתבו התוס' בגיטין דף מ"א ובב"ק דף צ' דעבודת כוכבים מפקיע מידי שעבוד לפי שיטתם דכיון שחל שעה אחת שוב לא פקע לעולם יעו"ש, דל"ד דשם עבדה כשאר העובדים וכיון דבע"ח מכאן ולהבא הוא גובה שגם בקנינו אינו מוגבל והגביה אח"כ היא מחודשת משו"ה כיון שחל דין ע"ז שוב אינו נפקע אח"כ, אבל אם מתחילה נעשית ע"ז זמנית ע"י מחשבת עבודתו י"ל דחל מתחילה כן, וכעין שמצינו בקונמות דאף דהוי קדושת הגוף ומפקיע מידי שעבוד, באוסר מתחילה לזמן נפקע בהגעת הזמן, ויעוין בגמרא נדרים דף כ"ט, ואכמ"ל. 
והתוס' ביבמות פרק הערל דף פ"ג כתבו וז"ל: אא"א דשא"ש, וא"ת ומ"ש מנותן נבלה או חלב בתבשיל של חבירו שנאסר. ואור"י דבדבר התלוי במחשבה הוא דאמר הכי כגון משתחוה לבהמת חבירו דספ"ב דחולין דאפילו עשה בה מעשה איכא למ"ד דלא אסרה ואיסור כלאים תלוי נמי במחשבה כדאמר במס' כלאים גבי הרואה ירק כו', עכ"ל הצריך לנו. והוא שיטת היש מחלקין שהביא הר"ש. והנה מה שדחה [הר"ש] דבריהם מהעושה מלאכה במי חטאת ובפרת חטאת, נלענ"ד דלא קשיא כ"כ, דהכלל שכתבו התוס' הוא לדברים שתלויין לענין איסור במחשבה על החפץ כמו משתחוה לבהמת חבירו שצריך לחשוב על הבהמה לקבלה באלוה וכן בכלאים ענין המחשבה הוא על הגדולין שיהיו עומדים כן, וכל כה"ג אין הדבר נאסר ע"י אחרים, אבל בפרת חטאת אין ענין המחשבה על הפרה, אלא שיהיה מחשבה על המלאכה שיהיה נחשב העבודה מלאכה ותשמיש אדם, וכה"ג אין זה שייך לדברים התלויים במחשבה, וזה פשוט. אמנם לשיטתם שכללו הך כללא דא"א אדשא"ש דאין המחשבה פועלת על דבר שאינו שלו, צריך לבאר מה דמהני גלוי דעתיה דניחא ליה. ונראה לי דיש לומר דסברי דמחשבת הבעלים פועלת שיחול דין איסור על הדבר ע"י מעשה של העובד, דהא דאמרינן זה מחשב וזה עובד לא אמרינן הוא רק אם העובד אינו מחשב לע"ז אז מחשבת הבעלים אינו גורמת שתהיה השחיטה עבודה לע"ז, אבל היכא שהעובד שוחט לע"ז וכדומה, רק דאין מחשבתו של העובד גורמת איסור על הנעבד אז מהני מחשבת הבעלים שיחול האיסור על הנעבד כאילו עבדו הבעלים עצמם. וכעין זה מצינו להרשב"א ז"ל בחידושיו למס' חולין דף י"א לחלק בין כוונת שחיטה לכוונת לשמה בכתיבת הגט, דבשחיטה שאילו שחט אחר בכוונה הראויה כשרה אף שלא מדעת הבעלים אז הכל תלוי בדעת השוחט, ואם היה צריך בשחיטת חולין כוונה אז לא מהני אם שחט הקטן והבעלים עומדים ע"ג ומכוונים, אבל בגט שאין אדם מגרש אשת חבירו אז מהני אם קטן כותב והבעלים או שלוחם מכוונים לשמה עיש"ה. ולפי"ד י"ל כ"כ הכא כיון שתלוי דין חלות על הדבר רק ברצון הבעלים ומחשבתם אז מהני אם אחר עובד והבעלים מכוונים, וכמו דשם אף דאין מעשה הכתיבה נחשבת על הבעל דהרי הקטן הוא הכותב דלאו בר שליחות הוא כ"כ הכא אף דהעובד הוא נכרי וגם דבר עבירה הוא וליכא דין שליחות מהני מחשבת הבעלים להצטרף לחול שם ע"ז על הנעבד, כנלענ"ד. 
והנה לכאורה היה מקום לומר דלכו"ע בין לשיטת התוס' ובין לשיטת הר"ש סגיא לן אם רק אין הבעלים מקפידין, דרק אם איכא התנגדות מצד הבעלים אז אין חל איסור ע"י מחשבת אחרים. אכן לפי"ז היו קשים דברי הרמב"ן ז"ל שהבאנו לעיל שסובר דע"ז של ישראל אינה בטלה מה"ת רק אם נעבדה ע"י ישראל או שלוחו, ובכה"ג דישראל גלי דעתיה חשיב כע"ז של ישראל, ואם נאמר דהכוונה של הבעלים אינה גורמת כלום וכל האיסור חל ע"י העובדים עצמם היכי איכא בזה צד ע"ז של ישראל, אלא בע"כ עלינו לומר דלא מהני מחשבת אחר אף בלא קפידת הבעלים. וכן נראה מוכרח מדין כלאים, דמבואר שם במס' כלאים פ"ז מ"ה, דלמ"ד אא"א דבר שאינו שלו גם בשביעית דהפקר אינו אוסר, כדאיתא שם אר"י מעשה באחד שזרע את כרמו בשביעית ובא מעשה לפני ר"ע ואמר אין אדם מקדש דבר שאינו שלו, ולשיטת תוס' כולא חדא הוא הך דכלאים ושאר דברים שא"א אדשא"ש, ויעויין ברש"י מס' ע"ז דף נ"ב ד"ה דכתיב ובאו בה פריצים וחללוה, שכתב בזה"ל, וכיון דנפקא לחולין קנינהו והוו להו דידהו, וכשנשתמשו בהן לעבודת כוכבים נאסרו, עכ"ל. הרי להדיא דרק הבעלים יכולים לאסור דבדבר של הפקר ליכא מי שמעכב ומ"מ אין שום אדם אוסר רק ע"י קנין, אלא ע"כ דהא דמהני גילוי דעתא הוא דמחשבת הבעלים גורמת הדין. 
ובהא דמחלקי איזה אמוראי ותנאי לענין לאסור דבר שאינו שלו בין ע"י מעשה או לא, הנה לשיטת התוס' הוא מבואר כיון דלפי שיטתם הך כללא הוא בדינא היינו שאין לנו לחלק במציאות הסיבה לאמר שבדבר שהוא שלו איכא ענין תקרובת ובדבר שאינו שלו ליכא ענין תקרובות, אלא דבענין התקרובות לא שאני זה מזה, אלא דכן קבלו חז"ל שכן גזה"כ שלא יחול דין הבא ע"י מחשבה על של אחרים, ומשו"ה יש חילוק בין איסור הבא ע"י מחשבה גרידא לבין איסור הבא על ידי מעשה עם הצטרפות מחשבה, דהיכא דאיכא גם מעשה יש מקום לאמר דהמחשבה מועלת שיהיה חשוב כאילו נעשית המעשה בכל החפץ כגון שוחט לע"ז מחשבה מועלת שיתחשב שנעשה בכל הבהמה הקרבה לע"ז ונאסרה ע"י מעשה זו, ובמעשה לא אמרינן אין אדם אוסר דבר שאינו שלו, וכן נמי במנסך יין חבירו אף שזורק רק מעט מן היין, אבל כל היין שבכלי הם כאחד וחשוב כאילו נעשית ההקרבה בכולו ונאסר ע"י המעשה. אכן לשיטת הר"ש דמפרש דלאו כללא הוא ומפרש בתקרובות הטעם דלא שמיה תקרובת אם הדבר המוקרב אינו של המקריב, קשה לפי"ז מה יפה בזה כח המעשה. ואולי נאמר דמה שכתב הר"ש בפי' הוא רק למ"ד שאינו אוסר ע"י מעשה דבזה היה קשה מכל דוכתי כמו שהקשו התוס' מנותן חלב בתוך תבשיל של חבירו, וע"ז תירץ לחלק בין תקרובות דבר שהוא שלו, אבל מה שאינו אוסר בלא מעשה כגון משתחוה לדבר שאינו שלו גם הוא יפרש דכללא הוא, כשיטת תוס' שאין דין הבא ע"י מחשבה חל על של אחרים, ודוחק קצת. אמנם מצאתי בחי' הריטב"א למס' ע"ז דף נ"ג ע"ב בד"ה שהבאנו לעיל בריש הענין כתב בשם הרמב"ן בזה"ל, אבל לענין האומר דבר שאינו שלו ע"י מעשה לא שמענו אלא כשעושה לשם ע"ז כההיא דהשוחט בהמת חבירו לע"ז וגם שיהא מעשה ניכר בשינוי שאינו חוזר לברייתו דדמי כמאן דקני ליה בשינוי דומיא דגזלן, עכ"ל הצריך לנו. ולמדנו מדבריו דרך חדש דהא דשאני בין עושה מעשה למחשבה גרידא הוא משום ענין שינוי דדמי כמאן דקני בשינוי, אף דקנין ממש לא הוי דרק אם עשה מתחילה הגבהה ונעשה גזלן אז קונה בשינוי אבל שינוי בלא הכנסה לרשותו אינו קונה כמו דמוכח להדיא במשנה ב"ק דף ע"ט בגנב ששחט ברשות בעלים דפטור מדו"ה, וגם מדברי הרמב"ן עצמם מוכח דלא קני ממש דהרי כתב כמאן דקני ליה בשינוי, אלא נראה דסובר כיון שמשנה הדבר באופן שאם היה עליו דין גזלן היה קונה בשינוי אז לענין לאסור חשוב כאילו שלו, שמה שחידש ושנה זהו כשלו וחל האיסור עי"ז בכולו וצ"ע. ויעויין רש"י חולין דף מ' ע"א ד"ה היתה בהמת חבירו רבוצה, שכתב דלא מיבעי הגביהה דחשיב כשלו, ועיין תוס' שם שהקשו עליו, ולפי דברי הרמב"ן יתורץ קצת דרש"י כתב רק לפרש טעמיה דמ"ד אוסר ע"י מעשה דלא מיבעי כשנעשה גזלן דשייך שינוי אלא אפילו בלא דין גזילה מעיקרא מהני לענין חלות האיסור מעשה שינוי, ועד"ז אפשר לפרש שיטת הר"ש. 
והא דפסקינן להלכה בשו"ע יו"ד סי' רצ"ו סעיף ד', במסכך גפנו ע"ג תבואתו של חבירו שקידש גפנו ולא נתקדשה התבואה, וכן להיפך אם סיכך גפן חבירו על תבואתו שנתקדשה תבואתו ולא קידש הגפן מפני שאין אדם מקדש דבר שאינו שלו, והוא ברמב"ם פ"ה דכלאים ע"פ הירושלמי יעויין במפרשי הר"מ, אנו למדין דהכלל בזה כמש"כ בשיטת תוספות, דאי אפשר לפרש ולאמר דאם זורע כלאים של חבירו איכא הבדל בעיקר הכלאים לאמר דמה שניחא ליה בגדולים של אחר אין מחשבתו קובעת להחשיב כמעורבים יחד ומשו"ה אין הערבוב אוסר, דא"כ איך אפשר להתחלק שיתקדש הגפן ולא התבואה, וכן להיפך דאם מין אחד עומד להתעקר ליכא כלאים, אלא בע"כ עלינו לאמר דגם בלא ניחותא דבעלים הם מעורבים ועומדים אלא דגזה"כ הוא דמלבד הערבוב צריך שיהיה רצון הבעלים וענין הרצון אינו מוסיף כלום בגוף הערבוב אלא הוא תנאי התורה בחלות האיסור, ומשו"ה אפשר הדין להתחלק לחול האיסור על מין אחד בלא השני, דרק לענין ערבוב בעינן שני המינים, אבל לענין חלות האיסור אין תלוי זה בזה, ואף שמצינו לענין בשר בחלב דאם אי אפשר האיסור לחול על הבשר אינו חל גם על החלב כדמשמע פשטות הש"ס במס' חולין דף קי"ג ע"ב במבשל חלב בחלב יעו"ש, וכן הוא שיטת הרמב"ם להלכה דאם בשל חלב בחלב דאינו אסור בהנאה, ויעויין ביו"ד סי' פ"ו ובדגול מרבבה שם שהביא דברי הר"מ בפי' המשנה למס' כתובות יעו"ש, נלענ"ד דשאני כלאים מבשר בחלב דהנה בבשר בחלב אסרה תורה לאכול תערובתן ואם היה אפשר אח"כ להפרידן אולי יהיו חוזרין להיתר, עיין בש"ך יו"ד סי' ק"ה סקי"ז בשם מהרא"י שכתב סברא זו עיש"ה, ומשו"ה י"ל דלעולם בעינן שיהיה דין בשר בחלב על שני המינים ואם אי אפשר לחול על איזה מין אינו חל גם על השני. וכן נלענ"ד לפרש עפ"י דרך זה בדין כלאים בציצית, דלכאורה קשה איך מהני מצות עשה של ציצית להתיר ללבוש כלאים דהרי אם איכא צד כלאים כל הבגד אסור, ועל לבישת הבגד ליכא מצוה עפ"י דין תורה והמצוה רק על הציצית ויהיה לפי"ז לבישת הטלית רק גורם להתחייב במצות ציצית. ולפמש"כ ניחא כיון דליכא איסור שעטנז על הציצית ליכא איסור גם על הבגד דעל מין אחד אינו חל איסור כלאים. ומה"ט אם יהיה חוט של צמר בטלית של פשתן מלבד חוטי הציצית יהיה איסור שעטנז על כל הבגד. אבל לענין כלאי זרעים דהערבוב אומר איסור עולם גם אם מפריד אותם אח"כ וגם אם לא היה שום תערובות ביניקה אם רק היה ערבוב בשעת גדולן נאסרו לעולם ויהיו אח"כ אסורין כל אחד בפ"ע אף שהשני לא יהיה בעולם, כ"כ י"ל דגם מתחילת חלות האיסור אפשר לחול על אחד בלא השני. אמנם התוס' ביבמות דף פ"ג בד"ה ר"י אומר בסה"ד מסקו דלמ"ד אין אדם אוסר דבר שאינו שלו הכל מותר וז"ל, כיון דמה"ת אין אדם אוסר דבר שאינו שלו אין כאן כלאים והכל מותר עכ"ל. וי"ל בסברתם דסברי דחלות של איסור כלאים דומה לדין בשר בחלב דאם אי אפשר לחול על אחד מהם אינו חל על השני, וצ"ע איך יפרשו דברי הירושלמי שמהן פסק הר"מ והשו"ע שהבאנו דמתחלק האיסור, אם לא שנאמר דסברי דהש"ס דילן במנחות דף ט"ו לא סבר הכי אליבא דרב דאליביה הקשו שם ביבמות יעו"ש. והנה לשיטת הר"ש נמי כתב דבתקרובות הטעם שאינו אוסר משום דלאו שמיה תקרובות כשהדבר המוקרב אינו שלו בע"כ יודה דבכלאים אין החסרון בעצם ענין הערבוב, דאל"כ למה יאסור המין שהוא שלו, אלא ודאי דגם הוא סובר דבכלאים הניחותא הוא תנאי בחלות האיסור, ומשו"ה על מין שהוא שלו מועיל ניחותא דידיה ועל של חבירו לא מהני ונאמר שלו ושל חבירו מותר, ורק לענין איסור תקרובות סובר דכשאינו שלו הוא חסרון בעיקר התקרובות, ולשיטת תוס' שכללו הענינים האלו יחד גם בתקרובות ליכא חסרון בעיקר הסיבה וגם באינו שלו חשוב תקרובות אלא דלענין חלות האיסור אינו חל על דבר שאינו שלו. ובאמת לדעתי נראה מוכח מהגמ' כשיטת תוס' מדאמרינן בגמ' חולין דף מ' דאף למ"ד אינו אוסר בשוחט בהמת חבירו לע"ז כשאית ליה שותפות בגוה אוסר יעו"ש, ואם נאמר דהטעם שאינו אוסר משום דלא שמיה תקרובות הוא הלא גם כשחציה שלו ג"כ לאו שמיה תקרובות דחצי בהמה ודאי לאו תקרובות הוא דגם בבמה שלהם אין מקריבין חצי בהמה דגם מחוסר אבר לאו תקרובות הוא כדמבואר בגמ' ע"ז דף נ"א יעו"ש. 


חידושי ר' שמעון שקופ ליקוטים סימן ב 
=================================== 
בענין ברירה 
בריש פרק כל הגט דף כ"ה, שיטת רש"י ותוס' דגם בתנאי שייך לדין יש ברירה ואין ברירה, ורק היכא שבידו לקיימו ודעתו לקיימו, כגון ע"מ שלא תשתי יין לעולם או שתתני מאתים זוז, דכיון שדעתה לקיים חשוב מעכשיו, והוכיחו זה מהא דהריני בועלך ע"מ שירצה אבא שהביא הש"ס כאן לדין ברירה, עיין בתוס' בסוגיין [ד"ה ולכי מיית]. ושיטת הרמב"ן והריטב"א דכל תנאים אינם שייכים לדין ברירה, דרק במתנה על שני דברים תלוי בדין ברירה, כגון שני לוגין שאני עתיד להפריש, וכן במתנה על שעה בין השעות כגון שעה אחת קודם למיתתו, אבל במתנה על דבר אחד בתנאי לכו"ע מהני, ורק דהריני בועלך ע"מ שירצה אבא כיון שתלה בדבר המסור ללב צריך לבא מדין ברירה, עיין ברמב"ן ובריטב"א, והובאו דברי הרמב"ן ז"ל גם בר"ן יעו"ש. ומדברי התוס' מוכח שגם הם ירדו לחלק בין תנאי למתנה על שני דברים, ע"פ סברא, רק שסתרו זה מהא דע"מ שירצה אבא כמבואר מדבריהם, אבל לא גילו לנו הראשונים ז"ל עיקר סברתם. 
ונלע"ד ביאור הענין, דהנה מצינו ענין זה של איגלאי מילתא למפרע בהרבה מקומות, כגון בחולץ למעוברת [יבמות ל"ה ע"ב] דס"ל לר"י דאם הפילה לבסוף מהני היבום והחליצה למפרע, אף דמעיקרא היה העובר בר קיימא ככל עוברים ואח"כ נתחדש בו מקרה שמחמת זה הפילה כמבואר בריש החולץ, וכן לענין בכור שקדוש למפרע לחד מ"ד חולין ס"ט ע"ב, ועוד כה"ג. וע"כ עלינו לומר דענין ברירה הוא כלל פשוט דאין דין חל על הספק. ואף שבאמת קשה מאד בזה מושג הענין, אם לא חייל על מעיקרא איך אמרינן עכשיו איגלאי מילתא למפרע, וכשאמרינן איגלאי מילתא למפרע לכאורה מוכח שכבר היה הדין כן רק שחסרה לנו הידיעה, אבל האמת אינו כן, דאיך שייך שיהיה כבר חל קודם ביאת המקרה בעולם. אלא נראה לומר, דמה שאנו תופסין במחשבתנו ענין חלות איזה דין, אינו כפשוטו שנתחדש מציאות של אזהרת התורה או ההיתר של איזה איסור בפועל, אלא ענין החלות הוא סיבת הדבר ומציאותו שבעבורה אמרה תורה הדין, והיכא שאנו רואים אח"כ שהסיבה שבעבורה ראוי הדין לחול כבר היתה ראויה בזמן הקודם, עלינו לתפוס עכשיו כמו הידיעה של עכשיו מזמן הקודם, ומה שלא אפשר לומר מעיקרא הדין בפועל לאסור או להתיר אינו מגרע כלום, דדיני התורה אינם צריכים לשום חלות להקראות ולהתחדש שנאמר כיון שלא נגמר הדין מעיקרא בטל הדין. ומשו"ה בחולץ למעוברת דס"ל לר"י דהסיבה הגורמת ליבום הוא מה שאין להמת זרע של קיימא להקים שם, סיבה זו כבר היתה מעיקרא גם בשעה שהיה העובר, דעובר לאו זרע קיימא הוא עד שיצא לאויר העולם, ועיקר הספק הוא רק שאם אח"כ יצא לאויר העולם ויהיה למת עצמו זרע קיימא, ולא יוצרך להקנותו שם מצד אחר, משו"ה א"א עכשיו לייבם מחמת המקרה שיחודש אח"כ מקרה המונעת, אמרינן שפיר איגלאי מילתא למפרע דאין עיכוב להסיבה המוקדמת לדין היבום, ומה שאין ידוע עכשיו הדין בפועל וגם אח"כ א"א לומר שכבר היה ראוי הדין להיות בפועל לאיסור ולהיתר, כמובן, דהיה הדבר תלוי (בספק) [בסיבה] המתחדשת אח"כ במציאות הטבע, אינו מגרע שום דבר, כיון שאנו מכירים עכשיו שהסיבה הראשונה נשארה בלי שום דבר המניעה, ואנו פוסקין הדין כמו שגורמת הסיבה הקדומה. וגם ר"ל דפליג על ר"י בחליצת מעוברת דלא אמרינן איגלאי למפרע וקיי"ל כוותיה, ג"כ בע"כ מודה בעיקר הסברא, דהרי לענין קרבן חטאת מבואר במשנה דאם נתייבמה תלוי אם אח"כ ילדה בן קיימא חייב בקרבן, ואם הפילה אח"כ פטור מן הקרבן, אף שלא נקנית בביאתה שבא עליה כשהיא מעוברת עיין תוס' שם הטעם בזה, אלא דסובר כל דא"א לומר דמעיקרא היתה סיבה גמורה ליבום כיון דאיכא עובר בעולם דאפשר במציאות שיחיה ויקום שם מעצמו, ונמצא דפליגי רק אי עובר כשהוא חי מגרע סיבת יבום או לא. 
ומזה יובן לנו מה דמבואר שם דאף דלר"י מהני חליצת מעוברת או ביאת מעוברת מ"מ אסורה להנשא לשוק עד שיצא לאויר העולם, משום שמא יהיה הולד בן קיימא והולד אינו פוטר עד שיצא לאויר העולם, דלכאורה הוא תמוה למה לא תנשא בממ"נ. וכפי מ"ש דהטעם דמהני לר"י חליצת מעוברת הוא מפני שסובר דסיבה הגורמת ליבום כבר היתה מעיקרא, אבל להנשא לשוק הסיבה מתחדשת אח"כ בלידת הולד אח"כ, וע"ז א"א לומר איגלאי מילתא למפרע, והענין עמוק מאד. 
וראיתי בספר כסף נבחר (כלל א') שהביא דברי הראב"ן וז"ל: מקשים והא ר"י לית ליה ברירה למימר מדהשתא נפל בשעת חליצה נמי נפל הוי, ולפי הפירוש הקושיא קושיא היא, אלא ה"פ אם יבא אליהו וכו' מי לא חלצה דהא אין לו בן השתא כי לא אמר והפילה אחרי החליצה איגלאי מילתא וכו' דאין לו בן והחליצה כשרה, ואפילו היה בשעת החליצה ראוי להיות בן קיימא ועכשיו נתקלקל דהא אין לו בן, ור"ל אמר איגלאי מילתא וכו' לא אמרינן, דאע"ג דהשתא מפלת איכא למימר בשעת חליצה בן קיימא היה ראוי להיות וכו' אבל אם בשעת חליצה היינו יודעים דודאי מפלת לא היה פליג ר"ל, עכ"ל. ונראה דכוונתו למ"ש. וזה הטעם מאיר לנו הדרך בכל דבר שתלוי במקרה של אח"כ כגון בעובר, וכן גם בדיני הקדשות שניתרים בשאלת חכם, כיון שקיומו של דבר אינו גורם מקרה המחדש רק המקרה המוקדמת, אמרי' שפיר איגלאי מילתא למפרע. 
ועפי"ז הנה בכל אופני תנאים מוכח להדיא מכל הראשונים ז"ל שאין קיום התנאי גורם לקיום המעשה, רק להיפך שבטול שם המעשה גורם מה שלא נתקיים אח"כ התנאי. וכבר אמרתי מה דכתבו בתוס' ובשאר ראשונים דלהכי בעינן משפטי התנאים משום דאי לאו דילפינן מבני גד ובני ראובן לא היה ראוי שיהא דיבור מבטל מעשה, ומשו"ה בעינן דוקא דומיא דהתם, עיין דבריהם בכתובות דף ע"ד ועוד בשאר מקומות. ולכאורה קשה להבין, הלא מוכח מדברי הש"ס כתובות פרק ב' [י"ט ע"ב] בסוגיא דתנאי היו דברינו דתנאי מילתא אחריתא הוא, ועיין בר"ן שם, וא"כ אין התנאי סותר לעיקר המעשה. ועוד אינו מובן, אם אינה רוצה מתחילה רק באופן כזה, איך שייך לומר שהדיבור מבטל מעשה. אמנם נראה דהנה כל מעשה בני אדם בקנינים אנו חושבים כאילו האדם עושה כל הענין שיוכנס הדבר לרשות חבירו, ואיך שייך לומר שהתנה שאם לא ילך חבירו במקום פלוני לא יהא הסיבה של עכשיו כלום, כי זה דבר שלא יצוייר בשום אופן, רק חידוש הוא שחדשה תורה בדיני תנאים שאם התנה בכך שלא יועילו מעשיו רק בתנאי דמהני, ונמצא דבאמת הסיבה הגורמת לחול הקנין הוא המעשה הקדומה, כי לא היה קודם שום חסרון וגרעון ע"י התנאי, דהתורה לא חדשה רק שאם לא יהיה לבסוף כפי רצונו שלא יהנה המעשה, אבל אם נתקיים התנאי בכה"ג לא חדשה התורה כלום, ונשאר הענין כפי כח המעשה דמעיקרא. ומשו"ה אין צריך בתנאים לבא מדין ברירה, דבכה"ג לכו"ע אמרינן איגלאי מילתא למפרע, כמו בחליצת מעוברת לר"י דהסיבה הגורמת לקיום הדבר א"צ למקרה המתחדשת אח"כ, ורק בתנאי שירצה אבא ס"ל להרמב"ן דאין כוונת המתנה כן [ע"מ] שירצה לבסוף, דאין קפידת הבן על אמירת האב וביטוי שפתיו, אלא שיהיה ענין הקידושין כפי הרצון הפנימי של האב, והוא ענין המסור ללב שאמר הרמב"ן ז"ל, היינו שאין קיום התנאי מורה על התרצות של אב אלא [על] רצונו הפנימי של האב, וכשמתרצה האב אח"כ צריך לומר שגם מתחילה אילו היה יודע היה מתרצה, ובכה"ג תלוי בדין ברירה על קיום התנאי לומר שנתקיים התנאי, אבל בתנאי דעלמא שאינו מקפיד רק על קיום המעשה של אח"כ אם ילך למקום פלוני דאין צריך לנו לאמר איגלאי למפרע על קיום התנאי, ולקיומו של חלות הקנין אין המקרה של עכשיו גורמת לקיומו של דבר, משו"ה א"צ לדין ברירה כלל. אבל במתנה על שני דברים, כגון בשני לוגין שאני עתיד להפריש, ובאיזו שתצא בפתח תחילה, דבשעה שאנו רוצים לומר שכבר היה סיבה על חפץ זה עדיין לא היתה דעתו נבררת, והסיבה היתה רק על אחד משני החפצים ע"פ הבירור של אח"כ, אבל מעיקרא לא היתה סיבה על שום אחד משני הדברים, ונמצא דלא עשה שום מעשה קנין, ואח"כ כשיבורר תגמר הסיבה על אחת מהן, ומשו"ה אם רצה שיועילו מעשיו לכשיבורר, כגון דאומר על הנלקט מזה יהא הפקר לכשיהיה נלקט מהני, דאח"כ נבררה דעתו ונגמרה עכשיו סיבת ההפקר, אבל כל המתלקט שרוצה שיהיה למפרע, ובכה"ג לא נגמרה מעיקרא הסיבה כן, למ"ד יש ברירה אמרינן שכבר נברר דעתו מעיקרא. 
וכן מתפרשת אצלי שיטת רבינו הרא"ש ז"ל שכתב בתשובה [כלל מ"ו ס"ב] דיכול אדם לבטל תנאי קודם שנתגלה עקירת המעשה, כגון בע"מ שלא תשתי יין, קודם ששתתה אם ביטל תנאו אז יחול הגט אף אם תשתה אח"כ, דכיון דכל תנאי הוא דבור, ואתי דבור ומבטל דבור יעו"ש. והוא דבר נפלא לכאורה, כיון שאם (יתנה) [תשתה] אח"כ איגלאי מילתא למפרע דהגט בטל, ואיך יהני מה שנתרצה אחר נתינת הגט וכבר נקרע וליכא בעולם להועיל שיחולו הגירושין למפרע. אמנם כפי שביארנו יש מושג קצת להבין דבריו, דכיון דלענין חלות הגירושין כבר היתה סיבה מעיקרא, רק שחדשה תורה שבאם רצה המגרש שלא יהנו מעשיו שיחול הדין אם יהיה כך וכך שיועיל דבורו ורצונו אף שהוא נגד דברי הקנינים שעשה במעשה, ומשו"ה כיון דקיי"ל כל דבור שעשה אדם דיכול לבטל דבורו קודם שחל הדין בפועל, כ"כ הכא כשמתרצה אח"כ קודם ששתתה שיהיה הגט חל אף אם תשתה יין, ומהראוי לומר שהדין שהגט זה גט מעליא למפרע, דכיון שעכשיו אנו רואים שהסיבה הגורמת לגירושין היא סיבה מעליא בלא שום גרעון, דכבר אמרנו דמה שרצה מעיקרא שאם תשתה יין שלא יחול הגט לא נגרע בזה סיבת הגירושין כלום, רק שרצונו מעכב את הדין גירושין בפועל, ומשו"ה אם רוצה עכשיו שיחול הדין בפועל א"צ למעשה גירושין מחדש, דהמעשה הראשונה לעולם עומדת בתקפה. ואין לומר שיהא הדין רק מכאן ולהבא ולא למפרע, זה אינו, דבאמת בכל תנאי לא היה מעיקרא שום דין בפועל, רק דכן הסכימה דעת התורה דלענין הדין בפועל שנפסוק הדין אח"כ כפי ראיית הדבר עכשיו לדונו כן למפרע, ומשו"ה אם אנו רוצים עכשיו לדון למפרע ע"פ מצב הענין עכשיו, הרי נתרצה עכשיו שיהא הדין עכשיו לדונו למפרע, דאל"ה ודאי שדבריו בטלים, דאיך אפשר לדון מכאן ולהבא ולא למפרע, דכיון שאנו פוסקים לומר איגלאי למפרע שכבר היתה סיבה מעליא לחלות הגירושין מעיקרא אי אפשר שיהא דין רק מכאן ולהבא ולא למפרע. ועוד צריך להחשב בפרט זה בעת הפנאי כי זה ענין עמוק מאד. 
ושיטת בעל העיטור דסובר דבכל תנאי קודם שנתקיים יכול לחזור לגמרי מן המעשה, משום דסובר כיון דא"א לומר דכבר היה הדין בפועל, דזה הוא דבר הנמנע כמובן, וכל דין תנאי הוא כמ"ש שהסכימה תורה שלא יחול עכשיו רק אח"כ לדון שכן היה ראוי להיות, ומשו"ה אנו פוסקים לכל דיני התורה כאילו היתה מגורשת או מקודשת שמכבר, אף שבאמת מעיקרא לא היה עליה דין גרושה בשום אופן, משום דבאמת דיני התורה תלויים רק בהסיבה, ואם אנו מכירין שהסיבה עכשיו היתה מעיקרא ראויה שתהא עי"ז מגורשת, עלינו לדון כאילו היה חל הדין מעיקרא, ומשו"ה סובר דכמו בכל מעשה לאחר ל', או גם במעכשיו בדשלב"ל דשיטת התוס' דיכול לחזור, משום דקודם דחל על הדבר חשוב רק כדבור ואתי דבור ומבטל דבור, כ"כ קודם קיום התנאי דאין שום חלות בפועל חשיב כדבור, וכל הראשונים חולקים עליו משום דהמעשה כבר נגמרה. ומשו"ה נלענ"ד ברור דבע"מ שלא תשתה יין וכה"ג דרשאית להנשא מיד ולא חיישינן שמא תעבור על תנאה בקום ועשה, שיודה בעל העיטור דא"א לחזור עוד מן עיקר הגירושין, דלענין זה כבר פסקו דין בפועל להחשב כמגורשת, ורק אם תשתה אח"כ יבורר שטעו בחשבון מה שחשבו שלא תשתה, וה"ז כמו כל טעות, אבל כ"ז שלא נתגלה טעות זה עלינו לדון שלא תשתה וחייל השתא דין בפועל, וכל שחל בפועל כבר נגמר כל הענין וא"א לחזור. דאל"ה קשה טובא לשיטת בעל העטור דכל קידושין מקדש אדם אדעתא דרבנן שאם ימחו בזמן מן הזמנים שיתבטלו הקידושין, וא"כ לשיטתו א"צ כלל אצלנו לשום גט בפועל, יחזור מן הקידושין, לפי שעדיין הקידושין תלויין ועומדין בתנאי שלא ימחו רבנן, אלא ודאי כדברינו דכל דאיכא דין פסוק בפועל ליתא לדין חזרה לכו"ע. 
וכן נראה שיטת הרא"ש דרק בתנאי כזה דעכשיו הדבר תלוי ועומד וליכא דין פסוק בפועל, כגון באופן דמיירי הרא"ש בתשובותיו כלל מ"ו סי' ב' במגרש שהתנה אם לא אבוא עד זמן פלוני, שעכשיו הדבר תלוי ועומד, אבל אם יצוייר לנו תנאי כזה שעלינו להחליט דודאי לא יקויים, דאז אנו מחזיקים את הגט כמו שבטל ע"י עקירת התנאי, אז חשיב כמעשה. וכן י"ל בהא דחקרו רבים בדברי הרא"ש שכתב בכלל מ"ה סי' כ"ו שאם גירש ע"מ שלא תנשאי לפלוני שאינו יכול לבטל את התנאי וגם לא מהני אם יתן גט אחר יעו"ש, ועיין בשו"ע אהע"ז סי' קי"ג באחרונים שם, ועפי"ז י"ל כיון שכבר הוחלט שלא תעבור תנאה והיא תנשא ולהיפוך נפסק הדין דלאותו פלוני היא אסורה בהחלט, הוי כמו שכבר חל הדבר בלא ספק, ואם רוצה עכשיו לבטל התנאי ולהתירה לאותו פלוני הוא עוקר דבר שכבר חל, ומשו"ה גם גט אחר לא מהני, כיון דעכשיו הוחלט הדבר שהיא מגורשת מגט הראשון, ודו"ק. [ועוד יש מקום לומר כסברת הרא"ש בענין ביטול התנאי, דסובר דכל תנאי הוא שגומר ברצונו שאם יתהוה כך וכך יתבטל המעשה והוי כמו שעושה דבר כזה העוקר המעשה שלא יחול, ובמה הוא עוקרו ע"י המקרה שיבוא אח"כ, וכל זמן שלא בא המקרה ההוא הוי כמו מעשה שעושה לאח"ז שכח מסור ביד המקרה, וכל דבר שאדם מוסר כח לזולתו כ"ז שלא פעל הכח ההוא יכול לבטל, משו"ה אם בטל התנאי דאנו יודעים שכאשר יבוא המקרה לא תתחדש דבר שבטל כחה, הרי נתברר לנו שליכא דבר בעולם שיגרום ביטול הגט, וכן משמע מדברי הרא"ש שדימה ביטול תנאי למת בתוך י"ב חודש שאנו יודעים שלא יבוא, עיין בדבריהם שם. אמנם צ"ע לפי"ז בתנאי דלשעבר דמוכח מדבריהם שם דמהני ג"כ ביטול, דמפרש שם כן מקדש על תנאי ובעל שהוא משום ביטול התנאי יעו"ש. ואולי שם אין הקפידא רק על המקרה אלא גם על ידיעת המקרה וכל זמן שלא נודע הוי כתנאי דלהבא, וצ"ע]. 
עכ"פ לענין ברירה מהני בתנאי מטעם זה שקיומו של המעשה אינו תלוי במקרה המחודשת רק במעשה מכבר, וכל שהסיבה קדומה אינו שייך לדין ברירה, אבל במתנה על שני דברים שאין סיבה עכשיו על אחת יותר מהשנים, ושניהם א"א שיחולו, משו"ה צריך לדין ברירה כנ"ל. 
ושיטת התוס', אף דמסברא היו נוטים לחלק בין מתנה על שני דברים לתנאי כשיטת הרמב"ן, אבל מהא דמייתי הש"ס הריני בועלך ע"מ שירצה אבא החליטו דגם בתנאי תלוי בדין ברירה, כשיטת רש"י, עיין דבריהם בד"ה ולכי מייתי הוי גיטא, ולהלכה מחלקי' בין עומד להתברר או לא. ומהרש"ל בספר יש"ש במס' ב"ק [קונטרס ברירה פ"ב אות י"ז] נקט לעיקר שיטה זו להלכה שתלוי אם עומד להתברר. והנה מבואר בתוס' דבשעה אחת קודם מיתתו דומה לתנאי אם מתי אם לא מתי דחשיב עומד להתברר, ורק בשני לוגין אינו עומד להתברר שמא לא יבוא לידי הפרשה לעולם, ועיין במהרש"ל בחידושי הלכות ובמהרש"א. ומש"כ מהרש"א דבשעה אחת קודם מיתתו דהשעה אינה מבוררת חשיב כשני לוגין שמא לא ימות כלל מחוליו זה, אף דלכאורה דבריו מסתברין מאד, אבל דבריו תמוהין מדברי התוס', דע"כ לר' יוסי ג"כ שמא חייל לשעה בין השעות כמש"כ בתוס' לקמן ע"ג יעו"ש, והרי כתבו כאן דחשוב עומד להתברר, וכבר תמה על דבריהם בספר פני יהושע. 
ונראה ביאור הענין שכ' דבשני לוגין אינו עומד להתברר דשמא לא יבוא לידי הפרשה לעולם, אף דגם זה יבוא, ומה לי חד ספיקא ומה לי תרי, אלא שהענין הוא כך, אף דאין ברירה מ"מ חל הדין על הספק, היינו שאח"כ עלינו לדון שחל מעיקרא על אופנים שיתיילדו אח"כ, אמנם אם כל צדדי הספק שהדין תלוי בהם הם מוכרחים בטבע שבע"כ יתיילדו ויתבררו אח"כ, בכגון זה חל הדין מעיקרא על אופנים כאלו, וחלות הדבר נעשה על אופנים שיתבררו. אבל אם אפשר שלא יתברר כלל, נמצא דא"א לומר דמעיקרא חל הדין על אופנים האלו, כיון דיוכל להיות שיחסר במקרה העתידה לברר כל פרטי האופנים. ולמשל, בתורם שני לוגין שאני עתיד להפריש, שתלה אופני התרומה בברור שני לוגין שיתבררו אח"כ ע"י ההפרשה, שאם היה ענין ההפרשה אח"כ דבר מוכרח ואנו יודעים שאח"כ יתברר איזה שני לוגין הראויין להיות תרומה שעליהם כיוון התורם, היה מהני למ"ד זה, אף שעכשיו אינם גלויים וידועים, מ"מ סובר מ"ד זה שחל הדין על ספק כזה העתיד להתברר בהכרח, והוי סיבה העתידה מוכרחת להיות שהיא גורמת הדין לחול באופן כזה, ויכול עכשיו לחול על אופן הסיבה העתידה לבוא, וכן בתנאי "אם מתי אם לא מתי", דאם יחיה ולא ימות שהגט בטל מחמת שכן תלה המגרש, דבר זה אינו מגרע לחלות הגט באם יתקיים התנאי שימות, דסיבות החיים והמות הם סיבות שעליהם תלה המגרש חלות הגט ובטולו, ומשו"ה חשבינן שהמגרש עשה המעשה על אופנים המתבררים בעתיד, וכל כה"ג מהני אף שאינו ידוע עכשיו. אבל בתרומה אם אפשר שלא יבוא לידי הפרשה כלל, דאז אם לא תיחול מעשה התרומה אינה מחמת סיבה שבשבילה היה כן אופן המעשה, שהתורם לא התנה תנאי "אם (אפשר) [אפריש] אח"כ" או לא, אלא משום דאם לא בא לידי הפרשה ליכא בירור בין הלוגין ותתבטל התרומה מחמת חסרון הבירור, ונמצא דעשה מעשה על דבר שאינו ידוע אם יתברר אח"כ, ומשו"ה לא מהני. ואין לומר ולפרש באומר שני לוגין שאני עתיד להפריש שכוונתו ג"כ בדין תנאי שאם לא יבוא לידי הפרשה שלא תחול כלל התרומה, דתנאי כזה לא מועיל כלום, דאם לא יבוא לידי הפרשה בלא"ה לא מהני מעשיו כלום משום חסרון בירור בין הלוגין, ואין כאן תנאי, דאף אם ירצה שיחול עכ"פ לא יהני, ותנאי לא מיקרי רק אם הדבר תלוי ברצונו שאם ירצה תחול המעשה, אבל בכה"ג שאם ירצה לא יהני רצונו לא מיקרי תנאי בשום אופן, כן למדתי ביאור ענין זה מדברי היש"ש בחידושיו למס' ב"ק, והוא ענין עמוק מאד. 
ולפי"ז באומר ה"ז גיטך שעה אחת קודם מיתתי, אם לא מת מאותו חולי מה שבטל הגט אינו משום חסרון ההתבררות בין השעות, אלא שלא הגיע הזמן הזה שקבע, וכל שלא הגיע זמן שקבע א"א לחול המעשה מפני חסרון כוונת המגרש, ואם יגיע זמן שקבע המגרש ולא יהא חסרון בעיקר מעשה הגירושין, אז בע"כ תתברר גם השעה הידועה. אבל בשני לוגין שאם לא יבוא לידי הפרשה החסרון [הוא] בהתבררות בין הלוגין ולא משום חסרון כוונת המגרש, כמש"כ לעיל, אבל בשעה קודם מיתתי שאם היה רוצה שיחול קודם הגעת הזמן היה חל, רק מפני שעשה מעשה כזה שנתן כח גירושין רק לזמן המוגבל הזה שעה קודם מיתתו מחולי זה, וכל שלא מת מזה החולי לא הגיע הזמן שקבע, ומשו"ה נקטו דגם בשעה אחת קודם מיתתו הרי הוא כתנאי אם מתי, דחשבינן כדבר העומד להתברר, שכל פרטי אופנים שתלוי בהם חלות הגירושין ע"פ דעת ורצון המגרש שהתנה בשעת המעשה עומדים להתברר אח"כ בהכרח, כנלענ"ד ביאור דבריהם. 
והנה בקצוה"ח סי' ס"א האריך בענין זה, והביא ג"כ דברי המהרש"ל ומהרש"א הנ"ל, וכתב לבאר דברי המהרש"ל ע"פ הכלל שכתב הרא"ש דלהכי מהני "כל הנלקט" אף אם אומר קודם לקיטה שיחול אחר לקיטה, דלא בעינן שיהא מבורר בשעת עשיית המעשה רק בשעה שראוי הדבר לחול, ומשו"ה במתנה שיחול הגט שעה אחת קודם מיתתו אף דעכשיו אינו מבורר שמא לא יהיה שעה כלל, לא איכפת לן על שעת המעשה, ובשעה שצריך לחול הגט היינו בשעה קודם מותו אז ליכא ספק רק אם יחיה או ימות דאותה שעה אינה מעורבת בין השעות, יעו"ש, ולא ביאר היטב כוונתו. 
ונראה לי שדעתו בזה דבשעה שאנו דנים שחל הגט אז ליכא זמן אחר בעולם לחול הגט, דשני זמנים בשעה אחת ליכא בעולם, וא"א לומר בשעה זו שיחול עכשיו הגט בשעה אחרת, ואם יחול עכשיו בע"כ יחול בשעה זו, רק דהספק אם יחיה או ימות לאחר שעה זו, כן נראה בכוונתו. אבל בכ"ז לא נמצא בהם טעם מסתבר רק חילוק מופשט, ולפמש"כ הוא חילוק מסתבר ע"פ שחדשו התוס' ואין עומד להתברר, ולדברינו א"צ בזה לד' הש"ס [אוצ"ל: הרא"ש], שאף אם היינו אומרים דגם בשעת המעשה צריך להיות עומד להתברר, ליכא חסרון בשעה קודם מיתתו מה שיחיה ולא ימות מתוך החולי, דבכה"ג ליכא חסרון משום בירור השעות, רק שלא הגיע הזמן שקבע, אבל בלוגין לא שייך לומר דליכא הלוגין שקרא עליהם שם, דענין ההפרשה אינו סימן על הלוגין אלא לברר בין הלוגין, כן נלע"ד. 
ועיין בר"ן בפ"ק בסוגיא דמעמד שלשתן שכתב דמשתעבדנא לכל דאתי מחמתך לא שייך לדין ברירה וז"ל: ולמאי דכתיבנא לא קשיא, דכי אמרי' אין ברירה ה"מ במילתא דאי דהאי לאו דהאי, אבל הכא אפשר שיהא משועבד לכל העולם זה אחר זה, הילכך לא שייך הכא ברירה כלל, עכ"ל. ולא ביאר לנו כוונתו, דלכאורה גם בכל המתלקט מזה יהא מחולל או הפקר, ג"כ אפשר לכל הכרם להתלקט, ומ"מ הביא הש"ס בב"ק פ' מרובה שתלוי בדין ברירה, כיון שהבירור שעשה אינו מבורר עכשיו בשעת החלות. ולפמש"כ י"ל בכוונתו דבאמת י"ל דבאתא מחמתיה אין זה רק בירור בין האישים, רק זמן לקבוע זכות השעבוד בפועל שלימים יגבה דבא עתו שיבוא מחמתו, ורק אם היה ענין השעבוד רק לאדם אחד בלחוד לא היה מהני, דבכה"ג היה ענין זה גם בירור בין האישים, אבל כיון דאפשר שיהיה לכל העולם בזאח"ז אין זה דומה לשותפין שכ' בריש פ' השותפין דע"כ צריך לבוא מדין ברירה דאי דהאי לאו דהאי ומעיקרא אנו יודעים שהדבר בע"כ יהיה רק לאחד, ואינו מבורר מתחילת הקניה על שעה פלונית של מי יהיה אז קנין הגוף, ונמצא דקנין של אחד מגרע לשני, אבל הכא אין זכות האחד מגרע לזכות השני, דאפשר להיות הזכות לכל העולם, רק כשהשני בא מחמתו בזה נפקע זכות האי שזה כמוחל זכותו אי חשיב אצלו כפרעון, ומשו"ה א"צ לדין ברירה, כן ביארתי דברי הר"ן זה מכבר. 
אמנם עתה התבוננתי דדברי הר"ן פשוטים וברורים, דהנה בלקט אף אם אפשר היה שילקטו כל השדה, אבל אם לבסוף לא לקטו רק מספר ידוע כגון מאה שבלים, אם לקטו שבלים אלו היה אפשר ללקט אחרים, ונמצא דאם אנו דנים עכשיו על אופן זה שלא יתלקט רק מאה, אנו דנים באיזה שבלים יקרה מקרה זה שעניים ילקטו אותם, דאם יקחו מקצת שדה זו לא ילקטו בקצה האחר, דמספר מאה א"א שילקטו כל השבלים, וה"ז ככל ברירה דעלמא דאנו מסופקין באיזה דבר יתיילד בעתיד מקרה הבא, אבל בכל דאתי מחמתו אף אם לא יבוא מחמתו רק אחד, א"א לומר דכיון דרק אחד יבוא מחמתו אם יהיה ראובן לא יהיה שמעון, דמה שראובן אתי מחמתו אינו מעכב שגם שמעון לא יבוא אחריו, ועיקר החילוק המורגש בזה דהעניים המלקטים מאה היה בידם לבחור מאלו או מאלו, ועלינו לומר איגלאי למפרע שנעשה המקרה באלו, אבל בכל דאתי מחמתך כשראובן אתי מחמתו אין בו מקרה המעורר על שני דברים דראובן אינו שמעון, וכן אם היה ענין בזה שאם ראובן יבוא מחמתו שוב א"א לאדם אחר לבוא עוד מחמתו היו דנים עכשיו על שני דברים כמו בתצא בפתח תחילה דרק אחת אפשר לצאת תחילה, אבל כאן דאינו מעכב אחד לחבירו וראויה לכל העולם בזאח"ז אין כאן מתנה על שני דברים. 
ולשיטת התוס' דהחילוק בין עומד להתברר או לא, נמי י"ל דמשתעבדנא לכל דאתי מחמתך מהני, ובכל המתלקט לא מהני, דבכל דאתי מחמתו הסימן של ביאת מחמתו הוא סימן מספרי, היינו שמשתעבד למלוה וגם לכל מאן דאתי מחמתו, וכיון דביאת מחמתו של אחד מעכב את השני אין הבירור בין האישים שנאמר דמשתעבד לאנשים במספר ידוע ומציין אותם בסימן זה להבדיל בינם לאחרים, כמו בשני לוגין דהמספר ידוע שני לוגין לא פחות ולא יותר, ואותם שני לוגין מציין אותם בסימן זה וכיון שהסימן הזה אינו עומד להתברר דשמא לא יפריש כלל משו"ה לא מהני, אבל כאן אם לא יבוא שום איש מחמתו יהיה נחסר המספר, היינו דאז יהיה השעבוד רק למלוה, וכל מה שיתרבו באי - כחו יתרבה מספר בעלי הזכות, וכיון שאין גבול מספר מצד הלוה אין אחד מעכב את חבירו ואין הסימן מבדיל בין אחד לחבירו רק מציין כמות מספר בעלי הזכות, ונמצא דאם לא יבוא אדם מחמתו אין החסרון משום בירור או משום שחל על אחר, רק דנחסר סכום בעלי הזכות כנ"ל. אבל בכל המתלקט אף דהוי נמי כה"ג דכל שיתלקט יותר יתרבה מספר הפירות המופקרים, אבל הפירות הם נפעלים ע"י אדם המלקט וביד האדם לבחור איזה שירצה, ואם לא לקטו אח"כ מאה פירות עלינו לומר איגלאי מילתא למפרע דפירות אלו יבחרו ולא אחרים, דכשהם מלקטים רק מאה אז אם יקחו פירות אחרים לא יתלקטו אלו, ונמצא לברר באופן שנעשה עכשיו לפי מספר זה דמתחילה היה מבורר דפירות אלו יתלקטו, ואם נאמר שהיה עומד להתברר איזה פירות יתלקטו י"ל שמא לא ילקטו, אמנם באמת לפמש"כ לעיל שייך לומר שמא לא יתלקטו אז לא יהיה חסרון משום חסרון התבררות בין הפירות, דרק אם נלקטים צריך לבאר איזה יהיה מתלקטים, אבל אם אינו מתלקט כלל נגרע מספר ההפקר, ול"ד לשני לוגין דהמספר לעולם אחד הוא כנ"ל. לכן י"ל דלשיטת התוס' סוגיא דב"ק אזלא למ"ד אין ברירה אף בדבר העומד להתברר, ורק להלכה קיי"ל דבדבר העומד להתברר יש ברירה. 
והנה בקצוה"ח נקט לעיקר דדברי הר"ן הנ"ל אזלי לשיטת התוס', אמנם לפמש"כ בר"ן פ' כל הגט שהביא דברי הרמב"ן ודברי התוס' ולא הכריע ביניהם לא נראה כן שיאמר כאן רק בשיטת תוס'. ועוד בעיקר דבריהם מש"כ בקצוה"ח דלשיטת תוס' בכל דאתי מחמתו ובכל המתלקט אין הבירור בין האישים והפירות, אלא בכל אחד תלוי אם יבוא מחמתו או לא, זה נראה לי ברור דאינו כן, דלפ"ד הוא תנאי על כל פרי ופרי ועל כל איש ואיש, ולפי"ז לשיטת הרא"ש בתשובתו הנ"ל ימחול התנאי אח"כ ויהיה הפרי הפקר גם אם לא נלקט, וכן יזכה שעבוד איש שלא בא מחמתו, וזה ודאי אינו אמת, וכבר ביארנו ענין זה בקונטרס מיוחד. ועוד דלפי"ז היה סתירה מסוגיית הש"ס דב"ק על הרמב"ן ז"ל. אלא נראה כמש"כ לעיל, דאף שהוא בירור בין האישים והפירות ניחא לשיטת תוס', דכיון דאם לא יבוא בפועל אח"כ לא יהא החסרון משום חסרון התבררות רק משום גבול המספר שעשה העושה הקנין בכה"ג מיקרי וזה ברור. והרמב"ן ז"ל שכתב דמשתעבדנא לא מהני מה"ת, ודאי מסתברין דבריהם עפמש"כ לעיל בשיטתו דבמתנה על דבר אחד סיבת קיומו של דבר היא מוקדמת ומקרה העתידה אינה מקיימת הקנין רק להיפך אם לא בא המקרה הוא סיבה לבטל הקנין, משו"ה מהני, אבל במשתעבדנא כיון דא"א לומר דהוי כתנאי על כל אחד כמש"כ לעיל וגם לא התנה בדיני התנאים אלא בירור בין האישים ככל המתלקט, משו"ה תלוי בדין ברירה, והר"ן סובר דגם בכה"ג חשבינן דסיבה המקיימת הזכות וההפקר אינה העתידה, דהרי עשה סיבה לזה בכסף או בדיבור, ורק היכא שאחד מעכב על חבירו צריך סיבה מיוחדת להפריד ולברר מזה על זה כמו בשני לוגין שהמספר מוגבל עכ"פ, והבירור בין הלוגין ליכא עכשיו שום סיבה, אבל אם הבירור מגביל את הסכום נמצא דעכשיו אינו מבורר רק התמעטות הזכות היינו ע"י מעשה הכסף כנ"ל. ולענ"ד מ"ש היש"ש שדברי הרמב"ן דחוקים ודאי לא ירד בכוונת הרמב"ן ז"ל, ואילו הבין כוונתו לא היה כותב כן. 


חידושי ר' שמעון שקופ ליקוטים סימן ג 
=================================== 
בענין ביטול ברוב בתערובת מצה שמורה 
ב"ה א' שמיני תרפ"ח האראדנא. כבוד וכו'. 
מכתבו עם השאלה ע"ד השמורה הגיעני בעתו. וכאשר טרוד אנכי מאד, הנני נמנע ע"פ רוב להשיב על שו"ת, ובפרט בענינים הנוגעים תיכף להלכה למעשה, יען אנכי שקוע תמיד בענינים של הלומדים בצל הישיבה, ולכן די לי להשיב לאלה אשר הם בשכונתי, ולא אמצא עוז בנפשי להיות מורה הלכות לרבים, ומטעם זה לא חשתי להשיבו עד שאחשוב שכבר סמך למעשה ע"פ מורה הוראה שבשכונתו. אכן בל אמנע הטוב ממנו למלא רצונו לכתוב לו קצת אמרים בענין זה. 
הנה השאלה הלזו מתחלקת לשני ענינים, א', ענין חשש איסור, והב', ספק שמורה. והנה בנוגע לחשש איסור דין זה כמעט מפורש ברמ"א סי' תמ"ז לחוש לספק ספיקא לאכול בפסח, והאחרונים ז"ל הט"ז ח"י והגר"ז וא"א והפר"ח הסכימו להתיר אף באכילה. והנה בעובדא זו שנוסף עוד רוב, הדעת נוטה להתיר באכילה מכל צד. 
ובנוגע להשאלה של מצות שמורה, יש מקום לומר דעל ענין זה לא יהני ספק ספיקא, דהנה רגיל אנכי לפרש ענין ספק ספיקא שאינו בגדר רוב להכריע על המציאות כשאר עניני רוב, אלא שהוא ספק על דין ספק, דהלא לא נאמר בגמ' משום ריבוי ספיקות, אלא משום דחד ספק משנה הדין מודאי לספק, והנה כשיש ספק על דין ספק, ספק כזה אינו אוסר כלום. וכ"ז הוא לענין איסור והיתר, דקיי"ל דבספק כזה ליכא איסור לא מה"ת ולא מדרבנן, אבל בנוגע לספק אם ראוי הדבר למצותה, י"ל דלא יהני ספק ספקא כיון דמ"מ ליכא בירור. אבל בנידון זה דאיכא רוב ע"י תערובת של קמח שמורה וקמח המסופק הוא מיעוט, הוא שייך לדין האמור בסי' תנ"ג סעיף ב' דנקטינן להלכה דאם יש רוב דגן ומיעוט שאר מינים דחשוב כאילו כולו דגן, כ"כ לענין תערובת של אינו משומר בתוך רוב של משומר. 
ואף כי בספר עונג יום טוב [סי' ד'] העיר לחוש דלא יהני תורת ביטול ברוב למצות  שאינם משומרות, הנה לדעתי ולדעת סברתי דבריו דחויים, דהכל כלול בקרא של אחרי רבים להטות, ואנכי אומר דמסנהדרין מוכח שכוונת התורה שיהיה מיעוט נהפך לדין הרוב, דכשהדין נגמר ע"פ ג' דיינים ב' מהם אומרים חייב וא' אומר זכאי נראה שגם מאמר של האומר זכאי פועל לדין שיהא חייב, דאל"ה למה כשטעו אין השנים משלמים כל ההפסד, ועיין בגמ' סנהדרין דף ל"ג. ומוכח מזה שאין כוונת הביטול שיהיה המיעוט כמאן דליתא, אלא הוא מתהפך לדינא של הרוב, ומשו"ה אין השנים משלמים רק חלקם, ועוד הרבה ראיות עמדי בדין זה ואכמ"ל. 
אכן בנידון כזה נראה לי שא"צ לכלל של ביטול ברוב, מכיון שהכל נעשה גוף אחד, וחל ע"ז הדין לפי [רוב] החלקים שבגוף הזה. ומטעם זה נראה פסק הרמ"א בסי' תמ"ז לחלק בין תערובות לח בלח לבין יבש ביבש, דביבש שהחמץ הוא דבר נפרד בפ"ע ויכול לחול עליו דין חמץ משו"ה כשהגיע זמן הפסח חוזר וניעור, אבל בדבר לח שהכל גוף אחד, וכשחל איזה דין הוא חל על כל הגוף, אי אפשר לחול על גוף זה בכלל דין חמץ מחמת חלק קטן שבו. וכן הוא שיטת הרמב"ם לענין שעטנז שאינו חל דין צמר על החוט, מחמת תערובת שערות של צמר רחלים. וכל ענין זה הוא שייך להדין האמור במשנה טהרות, לענין ברזל חדש וברזל ישן שנידון אחר רובו. ולכן נראה דיש לסמוך לצאת ידי חובת מצה בתערובת האמור בעובדא דמר. 
ובזה הנני דש"ת מברכו בחג שמח ויתרון הכשר. שמעון יהודה הכהן שקאפ 


חידושי ר' שמעון שקופ ליקוטים סימן ד 
=================================== 
בענין לא תתגודדו בחילוק זמני קריאת המגילה 
מה שהעלה כתר"ה בפלפולו הארוך לפרש דברי הירושלמי פסחים פ"ד סוף ה"א האמורים בזה"ל: הרי פורים הרי אלו קורין בי"ד ואלו בט"ו, א"ל מי שסדר את המשנה סמכה למקרא משפחה ומשפחה מדינה ומדינה ועיר ועיר, עכ"ל. יפה העיר בזה שזה הלשון אינו מובן, ולכן העלה שדברי הירושלמי קאי על עיר שושן, ובזה מתרץ למה לא הביא הירושלמי הך דרשא של בזמניהם זמנים הרבה תקנו להם. 
ואם כי לא מצאתי במה לפגום או להשיב מדבריו, ויסלח לי אם אומר כי כמו שאין משיבין על הדרוש כ"כ אין משיבין על פלפול, אבל לדעתי יש לבאר דברי הירושלמי במובן אחר שעי"ז נלמד כלל חדש בדין לא תתגודדו, ונתעוררתי בזה ע"פ דברי הריטב"א בחי' למסכת יבמות [דף י"ד ע"א ד"ה והקשו], וז"ל שם: והקשו בתוס' ואמאי לא פריך ממגילה ובני כפרים וכו', ובתוס' תירצו בכלל דבריהם דמגילה לית בה משום אגודות כלל דלא שייך אגודות ותורה כשתי תורות אלא בדבר של מחלוקת שאין אלו מודים, אבל בדבר שכולם מודים אלו לאלו אלא לכ"א יש טעם לעשות כמו שעושה אין בו משום אגודות, הא למה זה דומה ללולב שניטל במקדש שבעה ובמדינה יום אחד כו', וכיו"ב תירץ בירושלמי בפ' מקום שנהגו וטעם נכון ומבורר הוא, עכ"ל. ובודאי דבריו מכוונים אל הירושלמי הנ"ל. 
ונלענ"ד דהנה דברי הירושלמי לכאורה נפלאים, מה שתירץ שרבי סמכה אל המקרא הרי לפ"ז קשה על המקרא עצמו, דהרי גם על ב"ש וב"ה דפליגי בצרת הבת ששניהם למדו מקראי פריך הש"ס דילן מקרא דלא תתגודדו, ועלינו לפרש שכ"כ חשו חז"ל בענין אגודות אגודות שלפי סברתם היה להם לב"ש להשוות מדתם עם ב"ה ויתקנו שניהם שיהיה הדין חולצת ולא מתייבמת, אף דחליצה במקום יבום לאו מצוה הוא, ובדין מגילה שאינה מן התורה רק אנשי כנסת הגדולה תקנו מתרץ שסמך על המקרא ושוב ליכא ליחוש משום אגודות אגודות, וזה דבר תימה, ולכן פירש הריטב"א ז"ל בטעמיה והוא דענין אגודות הוא לפי אומדן דעת העולם שלא יראו העולם כאילו יש ח"ו שתי תורות. 
ולכן אם חלוקים כהנים ולויים משאר ישראל בדיניהם, הכל מבינים שליכא בזה התחלקות תורות, אלא שסוגם מחלקם, וכן אם יש הבדל בין מקום למקום ליכא בזה משום שתי תורות, שישראל הגרים במקום זה יעתיקו מושבם למקום השני יהיה ג"כ דינם כדין המקום ההוא, ולכן אין בזה גם לפי רוח מבינות של המון בית ישראל כשתי תורות. 
ולפי"ז גם אם מתקני התקנות ראו לעשות הדין של מקרא מגילה בעיירות וכרכים, ע"פ טעמם בשינוי המקומות, אבל אם המון בית ישראל לא יבינו טעם הדין של חילוק המקומות עדיין יש בזה חשש של הכתוב לא תתגודדו, אם לא שיהיה שינוי המקומות דבר גלוי ומפורסם לכל. ועל ענין זה אמרו בירושלמי, דאף שבזמן המשנה אולי לא היה ידוע לרוב המון בית ישראל טעמי חילוק המקומות, והיה ראוי לחכמי המשנה לתקן תקנה שיקראו הכל בזמן אחד, אבל סמוך על המקרא שכן כתוב משפחה ומשפחה עיר ועיר, שראו ברוח [הקדש] של אנשי כנסת הגדולה שבית ישראל בקריאת המגילה יבינו שחילוק זמני הקריאות אין זה שתי תורות רק חילוק המקומות גורם השתנות דין הקריאה. ועפי"ז מיושב מה דלא תירץ הירושלמי מקרא דזמניהם זמנים הרבה תקנו להם, שהוא ענין דרש של חז"ל מה שאינו מפורסם לכלל המון בית ישראל, משא"כ המקרא המפורש, כנלענ"ד בזה. 


חידושי ר' שמעון שקופ ליקוטים סימן ה 
=================================== 
בגדרי נאמנות עד אחד באיסורין 
מה שדורש ממני ידידי להודיעו את אשר שמע ממני שיטתי בענין עדות של ע"א, לא אזכור מאומה כעת מה שדברנו בענין זה. ועל של עתה אבוא להודיעו מה שרשום אצלי מכבר, ואת אשר הרגשתי כעת הוספת דברים ע"י הערת כתר"ה. 
והנה לדעתי נראה דבר ברור כי נאמנות ע"א באיסורין הוא בגדר עדות, וכדרך שהאמינה תורה שני עדים בממון ודבר שבערוה, כ"כ האמינה תורה ע"א באיסורין, והיכא דאיתחזק איסורא סברי הרבה ראשונים דבעינן דוקא שני עדים כשרים, אבל גם בכה"ג חלוק דין זה מדיני עדות בממון, דא"צ הגדה לפני בי"ד. וראיה מוכרחת לזה, דאם נאמר דצריך דוקא בי"ד איך מצאנו ידינו הלא אין סמוכין בזה"ז. והנה בגיטין וקדושין הביא בנה"מ סי' ג' בשם הרשב"א והרמב"ן דשליחותייהו קא עבדינן הוא מדרבנן ואפקעינהו רבנן לקדושין יעו"ש, ואיך נתרץ באיסור והיתר. וכלל דבר זה נראה לי ע"פ מה שאמרתי, וראיתי בנה"מ סי' ג' כעין זה, דהגדת עדות מועלת לפני מי שע"י הגדת העד על השומע לעשות מעשה בפועל בהנהגה, ולמ"ד בגמ' סנהדרין דמשפט דיני ממונות ע"י דיין אחד, ויליף מקרא דבצדק תשפוט עמיתך, גם קבלת עדות תעשה בפניו. והרמב"ן בפי' על התורה כמדומה לי בפ' שופטים מביא שיטת גאון דבדיני נפשות צריך קבלת עדות בפני בי"ד של כ"ג, שלדעתי זהו הטעם משום דכיון דלמעשה צריך בי"ד של כ"ג כ"כ לא חשובה הגדה רק בפניהם. ובאיסור והיתר דיכול להורות למעשה כל היודע להורות, כ"כ חשובה הגדה לפניו. ולדעתי יש חילוק גם באיסור והיתר מתי נחשב להגדה, והוא דאם יאמר אדם לאיש ישראל פשוט חתיכה זו היא חלב או טריפה, או להיפך שמעיד להיתר, זה חשוב כהגדת עדות, דהרי תחילת הדין עכשיו, והרי זה כמעיד לפני בי"ד. אבל אם מעיד לפני איש כזה שמצא סירכא בריאה, אין זה הגדה כלל לעת עתה, רק אם יובאו דבריו לפני מורה הוראה. ובזה נתיישבו לי דברי הט"ז והש"ך ביו"ד סי' ל"ט שמחלקין שם בין אם העיד לפני בי"ד או לא, ובספר שב שמעתתא הקשה עליהם מה נפ"מ באיסור והיתר בין העיד בבי"ד או לא. ולפ"ד הוא פשוט, דבדין כזה שאין הגדתו מועלת למעשה, אם מעיד לפני מי שאינו יודע בטיב דינים כאלה, לא נגמרה עדיין עדותו. 
אמנם לענין איסור והלאו דלא תענה ברעך עד שקר, נראה לי דבאיסורין ליכא לאו זה. ראשונה מוכח במכילתא וכן בסוגית הש"ס בגמ' ריש מכות דלאו זה הוא אזהרה לעדים זוממים, וכן נקט בפשיטות בספר מנחת חינוך מצוה ל"ז. וכת"ה שהביא במכתבו בשמו דבאו"ה איכא לאו דלא תענה, איני מבין, דהלא בדבריו מפורש להיפך. ועוד נראה לי דרק אם מעיד איזה עדות על חבירו אמרה תורה לא תענה ברעך, אבל באיסורין לעולם העדות על החפץ ולא על חבירו. ואם יעיד על חבירו בענין כזה דחשוב כאיסורין כגון אם אינו דבר שבערוה, אז יוצרך לנו הכלל הראשון, היינו שבדינים שבערוה וממון כח בי"ד מתחדש ע"י העדים, ובכה"ג חשבה התורה דבורו כמעשה לענשו כאשר זמם או מלקות מאזהרת הלאו דלא תענה, אבל באיסורין שאין העדות רק לברר האמת והשקר, ואין שום דבר מתחדש ע"י העד, אינו עובר בלאו זה, זהו שיטת בעל מנחת חינוך וכן דעתי נוטה בזה. 
והנה הביא במנחת חינוך דברי הרמב"ם דפסק בפכ"א מהל' עדות בע"א שהעיד על אשה שזינתה במקום שהיה קנוי וסתירה, ונמצא העד זומם דמשלם כתובתה, אף דהתם נאמנים כל פסולי עדות כע"א באיסורין. וכן איתא בגמ' שבועות לענין קרבן שבועה בע"א שמעיד על אשה להשיאה ע"י מיתת הבעל, ובמשנה שם מפורש דקרבן שבועה אינו בנשים, וכן כאן לענין לאו דלא תענה כתב בעל החינוך דאינו בנשים, עי' מש"כ בספר מנחת חינוך דרק בעד כשר חייב קרבן שבועה וכן נקטו בספר ש"ש ובתשו' רעק"א, אבל לא ביארו הענין לדעתי, ולי נראה דבאמת לעולם ליכא קרבן שבועה וכן לאו דלא תענה וחיוב עונש ע"י הזמה, רק היכא שע"פ העד מתחדש כח בי"ד, וכח זה נתנה תורה רק לעדים כשרים, ובהגדה לפני בי"ד. והנה אם מעיד עד אחד בעדות אשה להשיאה, דקי"ל דגם קרובים ופסולים נאמנים, וכן בעדות טומאה אחרי קנוי וסתירה, אז הוי עיקר הנאמנות שלא בתורת עדות כלל, ורק בגדר הוכחה כמש"כ בספר ש"ש בש"ז בעדות אשה הוא מדרבנן ובעדות טומאה הוא מה"ת מחמת רגלים לדבר, אבל כלל זה אינו מגרע דין עדות אם יעידו שני עדים כשרים בהגדה לפני בי"ד, דאז הועילו בעדותם לחדש כח בי"ד כמו בכל עדות ממון ודשב"ע, ורק היכא דליכא דין עדות מעליא אנו באים להורות מחמת הוכחות והשערות, והנה בכל שני עדים שמעידים, שאמרה תורה ע"פ שנים עדים יקום דבר, כוונת התורה חצי ע"פ ע"א וחצי ע"פ עד השני, כמש"כ רש"י בכתובות דף כ"א, וכשנעשו זוממים משלמין כ"א כאילו היה נגמר כל הדין ע"פ עדותו לבד, ומה שאינו משלם כ"א כולו, הוא שלא יגיע להתובע יתר מכפי שהיה עולה הפסדו, אבל לולא זאת היה כ"א משלם כולו כמו שאין משלשין במכות, ומשו"ה י"ל כשמעיד ע"א על מיתת הבעל הועיל בעדותו לפי חלקו כמו שהיה מועיל אם היה מצטרף עוד ע"א עמו, ומה שבי"ד יצטרפו להורות למעשה עוד איזה הוכחה ורגלים לדבר, הוא רק על מה שחסרה הצטרפות, אבל חלקו על מקומו עומד, ולכן כשהוזם משלם כולו שע"י עדותו עם הצטרפות דין רגלים לדבר חייבו בי"ד ממון. ולפי"ז נראה לי דגם בעד מיתה אם יוזם ישלם כתובה כמש"כ הרמב"ם לענין ע"א בטומאה, וכל זה דוקא בעד כשר שחצי העדות היה על פיו, כאילו היה מצטרף עמו עוד ע"א, אבל אם קרובים או פסולים מעידין בכה"ג ובעדות של או"ה ממש, אז ליכא לאו דלא תענה וליכא דין הזמה כלל. 
אמנם מה שהוכיח כת"ר דליכא לאו דלא תענה מסוגיא דכתובות, דאם העידה עדות שקר לבעלה היאך תעמוד תחתיו ואיך יאמינה על מאכלות ועל טהרתה, לא אבין דבריו, דממ"נ אם נחשיב ענין זה כחשוד לאותו דבר אז אין נפ"מ בין אם נאמר שעדות כזו הויא כעדות גמורה או לא, מ"מ קי"ל החשוד לדבר אינו מעיד, ובע"כ עלינו לומר דאין זה מחשיבה כחשודה להכשילו כ"ז שלא הכשילתו בפועל, ולפי"ז גם אם נאמר שנפסלת לכל עדות ע"י עדות זה, הרי באיסורין כל הפסולין נאמנים, ורק חשוד לאותו דבר אינו נאמן, וראייתו מגמ' חולין ראיה נכונה, ובגמ' גיטין דף י' משמע הכותים נאמנים על עדות בשטר, אף דחשידי על לפ"ע, משמע דעדות כזה הויא כעושה איסור, אף שבהשקפה הוא דבר זר, שהכותים פלפלו בנידון זה ודבר זה מביא לידי גיחוך, כעין הפלפולים אם פרעה היה סובר שעבודא דאורייתא, אבל הענין הוא בכ"ז ניתן להאמר, שלפי המקובל בעם שעדות באיסור אינו חמור כעדות בממון, כן התנהגו הכותים. 
כ"ז מצאתי בזה למלא רצון ידידי כתר"ה שיחי', ואם אולי קצרתי באיזה פרטים בענין זה, יסלח לי כי הטורד רב עלי מבית ומחוץ, ד' ירחם. ידידו דושת"ו ש"י הנ"ל 


חידושי ר' שמעון שקופ ליקוטים סימן ו 
=================================== 
בענין שחיטת מומר לחלל שבת 
ב"ה עש"ק לס' "הנני נותן לו את בריתי" תרפ"ה. 
כבוד הרב הגאון סוע"ה מוה"ר יעקב בן ציון הכהן מענדלזאהן שליט"א בק' נוארק יצ"ו, שלו' וברכה. 
אחדש"ת ברגשי כבוד, הנני מגיש בזה הודה וברכה בעד משלוח חמשה עקזעמפ' מספרו "משנת יעב"ץ". עם זה עלי חובה לבלי הטמין בחובי משפטי ע"ד תשובה אחת שלפי דעתי ודעת איזה רבנים אשר הראיתי להם לא טוב הורה בזה ונתן מכשול בזה לרבים. בתשובה סי' ל' מסיק להלכה במי שמחלל שבת בפרהסיא, וזהיר במאכלות אסורות ששחיטתו כשרה אם אחר עומד על גביו ונותן לו סכין בדוק. והוא נגד כל הפוסקים, מלבד דעה יחידאה שהשה"ג הביא, שיטת הריא"ז. דכיון שגם כתר"ה מסכים שכל הפוסקים שאנחנו הולכים לאורם סברי כשיטת תוס', דדרשינן מקרא דוזבחת דמי שאינו בר זביחה שחיטתו נבילה, וכתבו דמומר חשיב כאינו בר זביחה, הדבר ברור ופשוט דדין מומר משנה את כח המכשיר שלו, היינו דבעינן שיהיה מצווה על השחיטה ומקבל מצוה זו קבלה גמורה, ומחלל שבת הוא ככופר בכל התורה, ודבר זה שיהיה ככופר ומאמין כאחד הוא שני הפכים בנושא אחד. וכן כתב הרמב"ם בפ"א מה' תפילין הי"ג דמקרא דכתיב וקשרתם וכתבתם ילפינן דמי שמוזהר על הקשירה ומאמין במה הוא שכותב, וכן הביא דברי' בס' תבואות שור יו"ד סי' ב' סקכ"א. ושיטת הריא"ז הוא דמי שמצווה על הזביחה אף שאינו מאמין בה מיקרי בר זביחה, אבל לשיטת התוס' אין שום נפ"מ בין אם משמר דיני זביחה או לא, שדין זה של משמר או אינו משמר אין בו נפ"מ רק לענין חשוד, אבל לדין כח המכשיר אין השימור מועיל כלום, שהשימור שלו חשבינן כמצות אנשים מלומדה. וכל הפוסקים הראשונים והאחרונים נקטו להלכה דמחלל שבת בפרהסיא דינו כנכרי לענין שחיטה. ואם בעובדא שהורה ליחיד אולי נזדמן המקרה שבדיעבד השחיטה כשרה, דאולי לא עבר על איסור תורה ממש, ובדרבנן יש דעות המכשירים, אבל להורות להלכה לרבים להכשיר שחיטת מחלל שבת, זה הוראה מוטעית ודאי, וראוי לכתר"ה להסיר המכשלה הזאת ולהודיע לרבים שחוזר מדבריו. ואת אשר מוטל עלי עשיתי ואין חולקין כבוד לרב במקום חה"ש, ואת והב בסופה. 
והנני בזה מכבדו בלתי מכירו דוש"ת, שמעון יהודה הכהן שקאפ 


חידושי ר' שמעון שקופ ליקוטים סימן ז 
=================================== 
בענין ביטול ברוב 
ב"ה בין כסה לעשור תפר"ח. 
כבוד יקירי הרב הגאון סוע"ה מוה"ר חיים יצחק קארב (שליט"א) [זצ"ל] רב בבה"מ הגדול הארלאם נויארק יצ"ו, שלום וברכה, ושנה טובה ומאושרת. אחדש"ת באה"ר. 
זה הגיעני ספרו "נתיבות חיים", וכאשר נטרדתי עד כה לא מלאתי חפצי להשיבו, ובימי החשבון מהחובות שבין אדם לחבירו נזכרתי לעיין קצת בספרו, למען גלות השקפתי על טיב ספרו. הנה בכלל התענגתי על טוב דרכו שלא להרבות בפלפול, וכל דבריו שקולים במיטב הגיון, כה יצליחו העליון להיות שוקד על התורה בלב שאנן עדי שיבה וזקנה, ולמען שלא תהא התועדי אליו ריקם ארשום בזה דברים קצרים, מה שנזכרתי בעברי בין הענינים שבספרו. 
בסימן ל"ד, בדברי הרמב"ם [פ"א מאה"ט הט"ז] שפסק להלכה בבהמה גסה ששפעה חררת דם שאינה מטמאה לא במגע ולא במשא, וגבי שליא בבית פסק [בפכ"ה מטו"מ ה"י] דהבית טמא, רשום אצלי שבהשקפה ראשונה יש הבדל פשוט, ע"פ שיטת הרמב"ם בהל' אבות הטומאות פ"א הי"ב שכתב בזה"ל: עור שיש עליו כשני חצאי זיתים בשר נבילה העור מבטלן ואינן מטמאין לא במגע ולא במשא, שכל שאינו מטמא מן הנבילה במגע אינו מטמא במשא, אבל שני חצאי זיתים שתחבן בקיסם הנושאן טמא שהרי נשא כזית, והנוגע טהור שאין חיבור אדם חיבור, ע"כ. ונראה ברור שנטה משיטת התוס' [חולין קכ"ד ע"א ד"ה שהם] בשני דברים, שהתוס' כתבו דבקיסם טמא גם במגע, דאל"ה גם במשא לא יטמא מחמת הכלל את שבא לכלל מגע בא לכלל משא, ובד"ה ר"ע [שם ע"ב] כתבו כיון דלר"ע ס"ל שהעור מבטלן א"צ להאי כללא את שבא לכלל מגע לענין שלא יטמא במשא, והרמב"ם כתב דהא דעור מבטלן הוא רק לענין לטומאת מגע ולענין טומאת משא הוא משום הכלל את שבא לכלל מגע. 
ונראה לע"ד שטעמו בזה דלענין טומאת משא כיון שיש צרוף כזית אין העור מבטל, וכעין האמור בגמ' פסחים גבי בצק בסדקי עריבה, שאם יש כזית במקום אחד אינו בטל, אלא כיון דלטומאת מגע מהני ביטול העור, ממילא בטל טומאת משא מחמת הכלל את שבא לכלל מגע, אבל בקיסם מה שאינו מטמא במגע הוא מחמת העדר הצטרפות, אבל כל חצי שיעור שבו ראוי לטמא במגע, אלא שלא נגע כדרך נגיעה, ולשיטתו הכל מדויק, חדא מה דאמרינן במשנה ומודה ר"ע בקיסם, היינו כמו דסובר ר' ישמעאל בעור שמטמא במשא ולא במגע, דלשיטת תוס' הוא דחוק, וכמש"כ בכסף משנה שם, וכ"כ לתוס' צ"ל דמה דאמר ר"ע את שבא לכלל מגע הוא לדבריו של ר"י. 
ועפי"ז מבואר ההבדל בתערובת של בשר נבילה בין לח ליבש, דהנה בתערובת יבש ביבש, דקי"ל דמטמא במשא ולא במגע, ולא אמרינן את שבא לכלל מגע, הוא כמש"כ בתוס' בכורות דף כ"ג ד"ה נבילה בטלה בשחוטה, דמה שאינו מטמא במגע מחמת העדר ידיעה לא חשוב לא בא לכלל מגע, דאם יזכר האיסור תחזור ותטמא, וכ"ז שייך רק ביבש, אבל בלח שלא יתפרד בשום פנים, בזה ודאי י"ל דאינו בכלל מגע, וזה רק לענין טומאת נבלה ולא בשאר טומאות, ולענין שליא בבית י"ל דרבנן סברי דלא נימוק כ"כ להחשיב כלח בלח ור"ש סובר דהוי כלח. אמנם באמת מוכח מכמה מקומות דגם לשאר טומאות יש חילוק בין לח ליבש, וכמו שהביא גם כתר"ה לענין מי רגלים של זב, והטעם בזה נלע"ד, דעיקר היסוד מה שחלוק לענין ביטול ברוב בין מגע למשא, הוא משום דהכלל של ביטול ברוב הוא מן הכתוב אחרי רבים להטות, שאם המיעוט גורם איזה התנגדות להרוב, אמרה תורה שיתבטל, ובתערובת יבש נבילה בשחוטה, שמתטמא הנושא מחמת המיעוט, אין דין זה מגרע כלום לדין של הרוב, באופן שעפ"ז נסתרין הרבה קושיות שנתקשו האחרונים שהקשו מש"כ הראשונים לדון בבגד שאבד בו כלאים לדון לדין ביטול ברוב, אף שנושא כל הבגד ביחד, והיא כתובה בספר משנה למלך [פ"א ממשכב הי"ד]. וכן יש להקשות לכאורה לענין חמץ שמהני ביטול לענין בל יראה אף שנמצא בביתו הכל ביחד, וכן לענין תחומים באשה ששאלה מים ומלח. ולפ"ד אין מקום בזה לדמות לטומאת משא, דבדברים אלו המיעוט גורם לשנות דין הנהגה של הרוב, שאסור ללבוש הבגד, ולבלי הניח בביתו כל התערובת מחמת מיעוט החמץ וכן לענין תחומים, וזה כלל גדול לענ"ד בעניני התערובות. 
וכל זה הוא רק ביבש ביבש, שבאמת המיעוט אינו משנה כלום את דין הרוב לענין טומאת משא, שאין אנו דנים על הנהגת אדם לכתחילה אלא לענין אם נטמא לאחר שנשא את כולם שמה שנטמא הנושא הוא מחמת חתיכת נבילה שהיא נפרדת לעצמה. אבל בלח בלח שהכל נעשה לגוף אחד, והמיעוט בפ"ע אינו בנמצא, אלא שבגוף זה אנחנו חושבים שיש חלקים מזה ומזה, וכל דין ודין הוא חשוב שהוא על גוף זה, וגורם המיעוט לשנות את הדין של הרוב, ומשו"ה בטל, ולדעתי זהו ההבדל לענין חמץ שפסק הרמ"א בסי' תמ"ז לענין חוזר וניעור, דביבש כשמגיע הפסח חל על החמץ בפ"ע שהוא בנפרד, ובלח שצריך לחול על כל הגוף המעורב, אינו חל, וכן דין גיגית בשבת, שאינו חל בלח דהוי דבר שיש לו מתירין, מכל הלין טעמים נלע"ד דבלח בלח ליכא חילוק בין מגע למשא, ומה דפסק הרמב"ם [פ"א מפרה ה"ד] לענין אפר פרה שנתערב באפר מקלה שמטמא במשא, הוא משום דאפר אינו כלח לענין זה דלא הוי הכל כגוף אחד, אף שהחלקים דקים אבל אינם כמחוברים, ויש להוכיח כן מכמה משניות ואכמ"ל, בספרי אשר הכינותי בעזה"י לדפוס הארכתי בענינים אלו, וברצות ד' דרכי אקוה שבעוד חצי שנה תוגמר ההדפסה. 
ובאוהב נאמן יורשה לי להעיר על מה שפלפל בסי' מ' אם הכלל שאין הולכין בממון אחר הרוב הוא תקנת חכמים או מדאורייתא, מחמת שראה בפמ"ג מאיזה גדול אחד שעלתה במחשבתו מחשבה כזו, פלפול זה מכהה כל היופי של ספרו, שבכלל כל דבריו שקולים ובנוים על יסודות נאמנים, ובזה נמשך לבנות בנין על דברי איזה אחרון, והרי בתוס' בב"ק ובסנהדרין מפורש שהוא ענין של תורה, ובכלל אין כל מושג לדמות מלב תקנה כזה שלא נזכר בגמ' וראשונים, ומאיזה טעם תהיה תקנה כזאת? 
והנני בזה ידידו דוש"ת מברכו שיעלה על במתי ההצלחה להיות לפאר ולתפארת כנפשו ונפש אוהבו המברכו בכל לב. 
שמעון יהודה הכהן שקאפ 


חידושי ר' שמעון שקופ ליקוטים סימן ח 
=================================== 
בענין הודאת בעל דין 
אחדש"ת באהבה. 
הנה בספרו סי' י"א - י"ב הביא דברי דו"ז הגר"א זצ"ל מה שהשיב לו על קושיתו על דברי הקצוה"ח סי' א' שכתב לתרץ קושית הש"ך דהודאת ר"ג שהפיל את שן עבדו לא מהני מדין הודאת בע"ד משום שחב לשפחה שתאסר, וכתר"ה הקשה דבהודאת בע"ד מתחלקת הנאמנות, דלענין ממון יהיה נאמן ולא לענין איסור. 
האמת ניתן להגיד שגם אנכי עוד מימי חרפי היה בעיני דברי הקצוה"ח דברים דחוים מכל צד. ראשית דבר הוא כלל פשוט כדברי כתר"ה דלענין הודאת בע"ד פלגינן לעולם הנאמנות. והשנית, דגם לענין הודאת בע"ד על שחרור עבדו מוכח להדיא מדברי הראשונים בתוס' גיטין דף מ' ע"ב באומר עשיתי עבדי בן חורין, ובטור יו"ד סי' רס"ז, דמהני הודאה לענין ממון יעו"ש, והשלישית, דמה שהביא הקצוה"ח מדברי תוס' לענין גט דלא מהני הודאת בע"ד משום שחב לכהן, כבר כתב הרשב"א בחי' למסכת קדושין מה דאמרינן שם לענין קדושין דאינו כפשוטו, ורק ביאור לחלק על הכתובים מתי אמרינן ע"פ שנים עדים יקום דבר ומתי מהני המעשה בלא עדים יעוש"ה. והרשב"א ז"ל בחי' למסכת יבמות ל"ד ע"א כתב דגם בגירושין לא חשיב כחב לאחרים יעו"ש, והטעם דל"ד לקדושין שע"י הקדושין נעשה איסור על העולם או על הקרובים, אבל בגירושין אין האיסור רק בתולדה, ולכן דברי הקצוה"ח תמוהים מאד, ולפלא שבנה"מ דחה דבריו שלא כהוגן ולא דחה דבריו מטעמים אלו. 
ובעיקר העיון מה שרצה דו"ז הגאון זצ"ל לאמר שגם לענין הודאת בע"ד שהוא כמאה עדים שייך ענין בטלה מקצתה בטלה כולה, בודאי לדעתי שדברי כתר"ה נכונים בזה. אבל ראוי לבאר ענין זה, דהנה בחקירת ענין אם פלגינן דבורו יש בזה שתי הבחנות, א', מדין עדות שבטלה מקצתה, וזה לא נאמר רק לענין עדות בלבד, וילפינן זה מקרא מקיש שלשה לשנים, ומה שמתמה בתשו' רע"א סי' קכ"ד על דברי הר"ן בפ"ג דגיטין שדן בקרוב שהביא גט שכתוב בו גם נכסים אם אמרינן עדות שבטלה מקצתה, נראה לי דשאני עדות של בפ"נ מעדות אשה לענין מה בטלה, דבעדות אשה אין הגדת עדים כלל, רק הוכחה ורגלים לדבר, ומשו"ה מהני גם ע"י כתב, אבל עדות של בפ"נ נראה משיטת הריב"ש דצריך הגדה כשאר עדות, רק שהקילו על העדים שהכל כשרים חוץ מגזלן דבר תורה, ובפשטות נראה לי שלא כהשקפת הגרע"א בתשובתו שענין נמצא קרוב ופסול שהוא דהכשרים נפסלים ע"י הצטרפות של הפסולים, דמהיכא תיתי זאת, אלא שתערובות הגדה פסולה מבטלת כל כח ההגדות, דמה"ט אמרינן דבשטר שיש בו לקרוב ולפסול, וכן לענין לוה וערב שאמרו הראשונים ז"ל משום עדות שבטלה מקצתה. ולפ"ז יש לדון גם לענין בפ"נ, שהכשירו כל הפסולים, אבל כיון די"ל דבעינן הגדה מעליא י"ל אם יש חסרון בהגדתו שמעיד גם על נכסים שבזה מעורב הגדה פסולה שיהיה גם בזה עדות שבטלה מקצתה, ומשו"ה הוצרך הר"ן לפרש דאין בזה דרישת עדות יעו"ש, עכ"פ לענין הודאת בע"ד אין בזה שום מקום לדון מדין עדות שבטלה מקצתה וזה ברור. 
אמנם בענין פלגינן דיבורו יש בזה ענין אחר, שאם הדיבור לא מהני ככל משמעותו אינו פועל למקצתו, וזהו הענין האמור במס' גיטין שהובא שם פלוגתא דר"ש ורבנן, וכן מה דאמרינן בגמ' ב"ב קל"ד לענין גרשתי את אשתי אם אומר גרשתי כבר אם מהימן מכאן ולהבא, אף דלא שייך לדין עדות שבטלה מקצתה, יש לדון לפ"ז גם בהודאת בע"ד אם בחד גופא פלגינן דיבורו, אבל בנדון כזה שאומר ומודה שהפיל את שינו וכיוצא בזה שנוגע לממון ולאיסור ודאי הדין דפלגינן הנאמנות, וכעין זה מפורש בפי' המשנה להרמב"ם ז"ל בסוף נדרים, באשת ישראל שאמרה שזינתה ברצון דרשאי לקיימה ומפסדת כתובתה וז"ל שם: לפי שהעיקר אצלנו פסק ומוסכם עליו בכל התורה דפלגינן דיבורא ר"ל שאנו נאמינהו הדבר בעצמו לאיזה ענין שיהיה ולא נאמינהו לענין אחר, יעו"ש. 
והנה ענין זה ל"ד לענין פלגינן דבורא בפ"ק דגיטין ולענין גרשתי את אשתי מקודם, דשם אין כל הדבור מתקיים כלל, אבל באומרת שזינתה ברצון כל הדבור מתקיים לענין ממון. וכן באומר שהפיל את שינו מתקיים הדבור לענין ממון, וכן באומר שטר אמנה מתקיים הדבור בכולו לגבי עצמו וכל כיצ"ב. אבל היכא שאין הדבור מתקיים בכולו לכאורה היה מקום לאמר דגם בהודאת בע"ד לא פלגינן, אבל מהא דאמרינן באומר לא לויתי כאומר לא פרעתי, והתם חד דבורא הוא שכולל שלילת הלואה ושלילת פרעון, ומ"מ נקטינן שנאמן על שלילת הפרעון ולא על שלילת ההלואה. ונלע"ד דרק לענין מיגו מחלקינן בין חד גופא לתרי גופי, דבחד גופא אין הדבור מתקיים אבל בתרי גופי כל הדבור מתקיים לגבי הבועל כמש"כ שם הרשב"ם, אבל בהודאת בע"ד מהני גם אם אין כל הדבור מתקיים, דענין מיגו אינו משום הוכחה בגדר אנן סהדי שכן הוא המציאות באמת, אלא היכא דלא חשוד לשקר האמינה תורה את הבעל דבר, וכמו שהאמינה תורה כל אדם לחובתו, מפני שהוא הבעלים, כ"כ האמינה תורה גם לזכותו היכא שבידו לזכות ע"י טענה אחרת, אבל מ"מ יש הבדל דלענין הודאת בע"ד א"צ דבור דוקא וגם שתיקה כהודאה מהני, ולענין מיגו שנתנה תורה כח נאמנות בענין דבור ולפני בי"ד, ולענין הודאת בע"ד א"צ דבור וגם מהני שלא בפני בי"ד, כמובן ענין זה דורש הרחבת דברים אבל מוטרד אנכי מאד, ואת כתר"ה הסליחה. 
ידידו דוש"ת שמעון יהודה הכהן 


חידושי ר' שמעון שקופ ליקוטים סימן ט 
=================================== 
בענין תוך כדי דיבור 
הש"ך בחו"מ סימן רנ"ה סק"ה הקשה על הרמב"ם דס"ל דבהקדש אפילו תוך כדי דיבור אינו יכול לחזור, מבבא קמא [דף ע"ג] דפליגי התם ר"י ורבנן גבי עדות, וקאמר התם הש"ס, אלא בתוך כדי דיבור קמיפלגי, רבנן סברי תוך כדי דיבור לאו כדיבור דמי וכו', וסבר ר"י תוך כדי דיבור כדיבור דמי, והתנן הרי זו תמורת עולה ונמלך ואמר תמורת שלמים הרי זו תמורת עולה, והוינן בה נמלך פשיטא, ואמר ר"פ נמלך בתוך כדי דיבור ע"כ, הרי להדיא דגם בהקדש תוך כדי דיבור כדיבור דמי, דאל"ה מאי קושיא. והקצוה"ח תירץ על פי הגמרא נזיר דף ט', הריני נזיר מן הדבילה ומן הגרוגרות בית שמאי אומרים נזיר ובית הלל אומרים אינו נזיר, ומקשה הגמרא אבית שמאי, אמאי, אשר יאמר מגפן היין א"ר וכו', בית שמאי סברי כרבי מאיר דאין אדם מוציא דבריו לבטלה, וכיון דאמר הריני נזיר הוי נזיר, וכי קאמר מן הגרוגרות ומן הדבילה לאתשולי הוא דקאתי, ובית שמאי לטעמייהו דאין שאלה בהקדש, וכן בנזירות, וב"ה סברי וכו' עי"ש. אם כן משמע מזו הסוגיא דכל היכא דלא מהני שאלה הוא הדין דלא מהני חזרה בתוך כדי דיבור, דדיבור אחרון משוי לדיבור ראשון כמו טעות, וכיון דסברי בית שמאי דהקדש בטעות הוי הקדש כמו כן אין מועיל שאלה. והנה בגמרא דנזיר דף ל"ח מבואר טעמא דבית שמאי דסברי דהקדש בטעות הוי הקדש הוא משום דילפי תחילת הקדש מסוף הקדש, מה תמורה אפילו בטעות אף תחילת הקדש בטעות הוי הקדש, ובית הלל לא ילפי תחילת הקדש מסוף הקדש, ואנן קיי"ל וכן פסק הרמב"ם בפרק ד' מנדרים דאין נשאלים על התמורה, ואם כן גבי תמורה לא מהני חזרה בתוך כדי דיבור, דאין נשאלים על התמורה, ואם כן יש להרמב"ם סיוע מסוגיא דנזיר דהיכא דלא מהניא שאלה לא מהניא חזרה בתוך כדי דיבור, וסוגיא דמרובה אידחיא מקמי סוגיא דנזיר, עיין שם בקצוה"ח שהאריך בזה. אבל עוד קשה על הגמרא בב"ק דלא חילקו בין תמורה לשאר תוך כדי דיבור. 
וי"ל דהנה הסברא דתוך כדי דיבור כדיבור דמי הוא משום דנחשב כבבת אחת, ואף דאינו בת אחת ממש, וכעין זה מצינו הרבה בש"ס, לענין קלב"מ בכתובות, אף שאין באין בבת אחת ממש, וכן לענין אין איסור חל על איסור ביבמות בחתך אצבעו בסכין טמאה אף דטומאה קדים קצת מכל מקום נחשב כבת אחת. 
ועיין רמב"ן בב"ב שכתב שאם העדים לאחר שהעידו נעשו פסולי עדות בתוך כדי דיבור נפסלו למפרע, וקשה מהא דשוחט בשבת שחיטתו כשרה ואף שנעשה מומר לחלל שבת, ובתוספות שם כתבו דהוא משום דנעשה מומר בסוף שחיטה, אמנם לדעת הרמב"ן הנ"ל קשה הא נפסל בתוך כדי דיבור למפרע, אך יש לחלק, דהנה הסברא דתוך כדי דיבור כדיבור הוא משום דנחשב כב"א וכמו שכתבנו, והוי כמו מומר וכשר ששחטו שניהם כאחת דכשר, דהנה הפסול של מומר אינו פסול בעצם, רק דאינו בר מכשיר ובר זביחה, ובשנים אוחזין בסכין מומר וכשר ושחטו שפיר השחיטה פסולה דנחסר מהכשר השחיטה, דמה שפעל המומר נחסר מההכשר, אבל בשוחט בשבת היה כל הכח מהכשר, דאילו תהיה מציאות בכשר ומומר דכל אחד ישחוט כולו יהיה כשר, אבל בעדות הפסול הוא בעצם, דאפילו יהיו מאה עדים ונמצא אחד מהם קרוב או פסול עדותן בטלה, ולכן שפיר כתב הרמב"ן ז"ל דאם תוך כדי דיבור נפסלו נפסלו למפרע, והטעם משום דחשוב בבת אחת והוי עדות שבטלה מקצתה בטלה כולה. 
והנה בקדושין ריש פרק האומר, באומר לאשה התקדשי לי לאחר ל' יום וחזרה בה, ר"י אמר חוזרת משום דאתי דיבור ומבטל דיבור, וריש לקיש אמר אינה חוזרת דלא אתי דיבור ומבטל דיבור, ואף על גב דהוי מעשה שנתן לה הכסף, מכל מקום קודם ל' יום לא נגמר  הדבר והוי רק כמו דיבור ואתי דיבור ומבטלו, וזו י"ל היא הסברא דאמרינן בכל מקום תוך כדי דיבור כדיבור דמי, והיינו משום דאתי דיבור ומבטל דיבור, והנה בנדרים יש לעיין אם מועיל חזרה קודם ל' יום, אך יש לחלק דבנדרים כתיב לא יחל דברו דגם דיבור אין לבטל, ואם כן בנדרים יש לומר דתוך כדי דיבור לאו כדיבור דמי. 
אך עיין בנדרים דף ע"ה במיפר עד שלא חל הנדר, איבעיא להו חלין ובטלין או לא חלין כלל, ת"ש אמר להן ר"א ומה במקום שאינו מיפר נדרי עצמו משנדר מיפר נדרי עצמו עד שלא ידור, מקום שמיפר נדרי אשתו משתדור אינו דין שיפר נדרי אשתו עד שלא תדור, מאי לאו אשתו דומיא דיליה מה הוא דלא חלין כלל אף אשתו נמי דלא חלין כלל, לא, הא כדאיתא והא כדאיתא, והקשה שם הר"ן, דהרי מכל מקום איכא קל וחומר דלא יהיו חלין כלל, ותירץ דהא דמיפר נדרי עצמו הוא משום טעות דשכח לתנאי בשעת נדרו כדאמרינן הרוצה שלא יתקיימו נדריו יעמוד בראש השנה ויאמר וכו', ומ"מ שפיר ילפינן קו"ח דחלין ובטלין, דמה לי אם מתיר נדרו אח"כ בפסח או דמתיר לעצמו עד שלא חלין, ומ"מ חזינן דלאחר חלות הנדר אין מתיר עצמו וקודם חלות הנדר שפיר דמי, ש"מ דהתרה דקודם חלות הנדר מועיל על לאח"כ, אם כן גם באשתו יכול להפר עד שלא חל וחלין ובטלין, עכת"ד הר"ן, ואם כן משמע מדברי הר"ן דאדם יכול להתיר לעצמו עד שלא חל הנדר [וטעמו של דבר אף על גב דכתיב לא יחל דברו הוא אינו מיחל אבל אחרים מוחלין לו, יש לומר  דזה דוקא אחר חלות הנדר, אבל קודם חלות הנדר שפיר יכול להתיר לעצמו], ואם כן יש לומר בנדרים הטעם דתוך כדי דיבור כדיבור דמי הוא משום דהוי כבבת אחת והוי שאלת עצמו, וזהו דאמרינן בנזיר בטעמא דבית שמאי וכי אמר מן הגרוגרות ומן הדבילה לאיתשולי הוא דקאתי, פירוש דתוך כדי דיבור הוא משום שאלה, ובית שמאי לטעמייהו דאין שאלה בהקדש, ומדוקדק הלשון לאיתשולי קאתי, ועי"ש בתוספות, והרמב"ם דפוסק בפ"ב דשבועות הלי"ז בנשבע ומתחרט בתוך כדי דיבור הוי חזרה הוא משום שאלה, ובשאר קנינים הוי הטעם משום דאתי דיבור ומבטל דיבור, ובהקדש יש בו משום שניהם, מנדרים דאתי על ידי קדושת פיו ומשאר קנינים דיש בו קנין לגבוה. ועיין בנדרים דף כ"ט בסוגיא דבר פדא, בענין בכל ל' יום עולה ולאחר ל' שלמים וכו', תיובתא דבר פדא, אמר לך בר פדא מידי דהוי אאומר לאשה התקדשי לי לאחר ל' יום וכו' אלא למ"ד חוזרת מאי איכא למימר, ומשני אמירתו לגבוה כמסירתו להדיוט, ואם כן אפילו למ"ד חוזרת הכא אין חוזר, ולפי הנ"ל דתוך כדי דיבור הוא משום דאתי דיבור ומבטל דיבור ותליא בדין דלאחר ל' יום, ואם כן בהקדש דלא מהני חזרה דאמירתו להקדש כמסירתו להדיוט דמי אין יכול לחזור בתוך כדי דיבור, ושפיר פסק הרמב"ם ז"ל דבהקדש תוך כדי דיבור לאו כדיבור דמי, לכן פוסק הרמב"ם באומר על פרה מעוברת הרי זו עולה וולדה שלמים בתוך כדי דיבור הוי הולד עולה, דהתם הוי מתורת חזרה ולא מהני חזרה בתוך כדי דיבור בהקדש דאמירתו לגבוה כמסירתו להדיוט, וסוגיא דמרובה לא ס"ל הא דאמירתו לגבוה וכו' דאינו לא במשנה ולא בברייתא ושפיר מועיל תוך כדי דיבור משום שאלה. 
ועיין בתוספות מנחות דף פ"א בהרי עלי תודה מן החולין ולחמה מן המעשר יביא תודה ולחמה מן החולין, וכתבו שם התוספות אפילו בתוך כדי דיבור, לא מיבעיא לב"ש דס"ל דהוי נזיר אלא אפילו לב"ה דשאני הכא דאמירתו לגבוה כמסירתו להדיוט, ודברי התוספות אין להם ביאור, ולפי הנ"ל ניחא, דהתם בקדשים לא מהני תוך כדי דיבור דאמירתו לגבוה כמסירתו להדיוט ולא אתי דיבור ומבטלו, אבל בנזיר הוי מתורת שאלה. 
ולכן שפיר פוסק הרמב"ם ז"ל באומר על פרה מעוברת היא עולה וולדה שלמים בתוכ"ד הוי הולד עולה, דהתם הוי מתורת חזרה ולא מהניא חזרה בתוכד"ד בהקדש דאמירתו לגבוה כמסירתו להדיוט. 


חידושי ר' שמעון שקופ ליקוטים סימן י 
=================================== 
א. בענין תוך כדי דיבור בקלב"מ ובעדל"ת 
בהפרדס ח"א חוברת י' - י"א סי' ק"י העיר הרה"ג מהרש"א שליט"א העורך והמו"ל בענין תוכ"ד כדיבור בדין קים ליה בדרבה מיניה, דמוכח מכמה מקומות דאם לא היו שני החיובים בבת אחת ליכא דין קלב"מ, אף אם לא יהיה הפסק בין שניהם שהוא יותר מכדי דיבור. וכן בענין עשה דוחה ל"ת גם אם לא יהיה הפסק בין העבירה למצוה יותר מכדי דיבור לא חשיב בעידנא דמעקר הלאו מקיים העשה. וענין זה דורש תשומת לב. 
ובשומי עיוני בזה, נלענ"ד שעיקר היסוד בדין תוכ"ד הוא שהמעשה והדיבור שהיו אחרי המעשה והדיבור הקודמים, ולא היה הפסק בין שניהם יותר מכדי דיבור, מועיל לכל דין שהיו מועילין אם היו בבת אחת עם המעשה והדבור הקודמים. ומשו"ה מהני לענין קריעה אם קרע קודם מיתה, והפרת הנדר קודם השמיעה, דהכי קים להם לחז"ל דבהפסק כזה אינו משתנה הדין, היינו דהכוונה של אחר הקריעה ואחר ההפרה מועלת למעשה הקריעה והפרה לקיים את הדין כאילו היה הכוונה בשעת המעשה. 
ובזה בארתי בספרי שערי ישר [ש"ה פכ"ב] ענין חזרה בקנינים אם חוזר תוכ"ד, שהחזרה הזו מועלת לעקור את הקנין כאלו היתה חזרה זו בשעת מעשה הקנין, מלבד בהקדש לשיטת הרמב"ם ז"ל ותוס' במס' מנחות דסברי דכמו דלא מהני חזרה בהקדש לאחר ל' כמו כן לא מהני חזרה בתוכ"ד. 
ולפי"ז נאמר דבאמת אם איכא איזה הפסק בינתים אינם חשובים בשום אופן כבת אחת, אלא דבכה"ג מועיל הנעשה אחר כך לעקור ולקיים את הקדום. וכל זה שייך רק היכא שאנו דנים בדרך חיובי ולא בדרך שלילה, דהנה במקנה קנין שיחול בשעת מיתה קי"ל בגמ' בפ' יש נוחלין דף קל"ז דאם נימא עם גמר מיתה מהני הקנין יעו"ש, וליכא גרעון מה שמת תוכ"ד, משום דאם היה מת בשעת הקנין היה הגרעון בדרך שלילה, ובכה"ג ליכא חסרון. אבל אם חוזר בתוכ"ד ענין החזרה הוא גדר חיובי שהחזרה מועלת לעקור את הקנין. 
וכן נוכל למצוא הרבה דוגמאות להבין כלל זה, דהנה במקדש שתי אחיות בב"א אין חלין הקדושין, ובזה אחר זה אם אך לו יהיה בין השתים הפסק בן רגע אחד יחולו קדושי ראשונה וקדושי שניה בטלין. משום דגם בב"א אין קדושי האחת עוקרין את קדושי השניה, אלא בדרך שלילה שאי אפשר לקדש שתי אחיות, ובזאח"ז ליכא בקדושי ראשונה גרעון השלילה. וכן בהקמה והפרה כאחת דלא מהני כלום לשיטת הפוסקים דלא כהרמב"ם, ואם עשה בזאח"ז חלה מעשה הראשונה ולא השניה. 
ולפ"ז יצא לנו הכלל דתוכ"ד מהני רק אם הדבר השני אפשר לצרף עם הדבר הקדום שיועילו יחד, או אם הדבר השני בא לעקור בדבר חיובי את הקדום, כמו בעדות דמהני חזרה תוכ"ד. וכן במתיר נדרי עצמו מהני תוכ"ד בלא התרת חכם, דכך בבא להתיר נדר אחר עשיית הנדר, אם היה הפסק בין הנדר להתרה יותר מכדי דיבור צריך התרת חכם מקרא דלא יחל דברו שדרשו חז"ל אבל אחרים מוחלין לו. וענין זה נתבאר בספרי "שערי ישר". 
וע"פ דרך זה נבין דלא שייך לדון בדין קלב"מ דין תוכ"ד כדיבור דמי. דהנה בדין קלב"מ אין המעשה המחייב מיתה פוטר ועוקר את חלות חיוב ממון, אלא דבשעת המעשה המחייב את חלות חיוב מיתה, לא חייבה תורה חיוב ממון משום רשעה אחת ולא שתי רשעויות. אבל אם איכא הפסק בינתיים אפשר שיחולו שתי הרשעיות, שכ"א חל בזמן מיוחד. וכמו כן לענין עשה דוחה ל"ת אין הכוונה שהמצוה עוקרת ומבטלת את העבירה, אלא שבמקום מצוה התירה התורה את מעשה העבירה אם שניהם נעשים ביחד, ולא היכא שנעשים בזאח"ז, ומשו"ה בכה"ג אם יהיה הפסק אף פחות מתוכ"ד ליכא היתר זה, דעכ"פ אינם בב"א. 
ולענין קושית השאגת אריה [סי' כ"ט] לענין כלאים בציצית, לענ"ד לק"מ, דבאמת ענין איסור לבישת כלאים הוא שלא יעשה מעשה שיהיה גופו מלובש בכלאים, ואם לאחר הלבישה יהיה היתר משום מצות ציצית ליכא איסור לבישה. ורק אם יהיה גופו מלובש באיסור, אז מעשה הלבישה הוא איסור, והוא פשוט לענ"ד. 
ועפד"ז נתבאר אצלי בספרי הנ"ל ליישב מה שהקשה בס' נתיבות המשפט סי' נ"ב על שיטת הראשונים שכתבו בעד המעיד ובתוכ"ד לאחר הגדתו נפסל לעדות שנתבטלה עדותו משום תוכ"ד כדיבור דמי, מדין השוחט שנעשה מומר תוכ"ד לאחר שחיטה. דההבדל בין שני הענינים אלו הוא דבעדות הכלל שפסול מבטל ועוקר דין עדות, וכעין נמצא אחד קרוב ופסול שמבטל עדות הכשרים וכמו כן קרוב ופסול בפ"ע הענין שהמציאות של פסול עוקר כח העדות, ולא בדרך שלילה, שאם היה בדרך שלילה לא היה מבטל עדות הכשרים, שהשלילה אי אפשר לפסול כלום, אבל במומר לענין שחיטה הוא ענין שלילה, דבעינן שיהיה בר זביחה, וכיון דבשעה ששחט היה בר זביחה, ליכא שום חסרון כנלע"ד בענין זה. 
ב. תוך כדי דיבור בהקדש 
ב"ה יום ה' שופטים תרפ"ו לונדון. 
לכבוד הרב הגאון סוע"ה מוה"ר שמריה מנשה הכהן שליט"א, שלום וברכה 
את חדש"ת השגות על הענין הנדפס בשמי בחוברת "דגל התורה" קבלתי. 
והנה אם כי טרוד אנכי וקשה עלי להעתיק עיוני לחדש כעת דברים מחודשים, אבל אחזור על הישנות לבארם כפי טעמי אז באמרי במתיבתא בווארשא, ואולי על ידי זה יפלו כל אשר העמים כתר"ה לפקפק על דברי. והוא, אנכי אמרתי כי לדעת חז"ל לפי פסק ההלכה שתוכ"ד כדבור דמי שהוא שעל פי כללם כל מה שמועיל לחדש דין בבת אחת כמו כן מועיל לאחר זה אם הם מרוחקים זה מזה רק הפסק תוכ"ד. וכמובן כל זה רק על פי חידושם שפסקו תוכ"ד כדיבור דמי, ולולי זאת אין לומר כן. כי אם היה בבת אחת ממש הרי אז עדיין לא חל שום דבר, ולאח"ז אף כדי דיבור הרי כבר חל הראשון. ולכן מהניא חזרה תוכ"ד בקניינים אף שכבר חל, משום כיון שאם היה בבת אחת שעדיין לא חל הקנין היה מהני חזרה, שוב על פי הפסק של תוכ"ד מהני חזרה לעקור את הקנין מעיקרא אף שכבר חל. 
ועל פי זה אמרתי שלענין נדרים דלא מהני חזרה גם קודם חלות הנדר, כמו בלאחר ל', כמו כן לא מהני חזרה אף תוכ"ד, שגם אם נחשב כבת אחת לא מהני חזרה. ועל פי זה אמרתי דמה דנקטינן דמהניא חזרה תוכ"ד בנדרים ושבועות כמו שפסק הרמב"ם בהלכות שבועות, דהוא מדין שאלה, כמו התרת חכם שעוקר למפרע, היינו שמה שהחכם יכול להתיר יכול אדם להתיר לעצמו. וזה הכלל של נדרו ופתחו עמו, היינו שכמו שמתיר לעצמו קודם הנדר כמו שהבאתי דברי הר"ן בנדרים ע"ה, כמו כן יכול להתיר לעצמו תוכ"ד של הנדר. 
והנה בהקדש שייך לשני הכללים, לחזרה ולשאלה. אמנם ענין שאלה הוא רק אם מתחרט על עיקר הדבר כמו בהריני נזיר מן הגרוגרות, אבל באמר על פרה מעוברת היא שלמים וולדה עולה, שאינו מתחרט על הדיבור שאמר שתהא שלמים, ליכא דין שאלה, ורק מדין חזרה יש לדון שאינו רוצה עכשיו שיהיה הולד שלמים. ובקנינים דעלמא היה מועיל חזרתו, אבל בהקדש דלא מהני חזרה קודם ל', לא מהני גם תוכ"ד. וכן האמור בתוספות מנחות [פ"א ב'] באומר תודה מן החולין ולחמה מן המעשר, שאינו מתחרט על דבור שאמר על התודה, אינו בדרך שאלה רק בדרך חזרה, ועל זה כתבו דחזרה לא מהניא משום אמירתו לגבוה. 
ומה שכתב כתר"ה שהנני סובר דלאחר ל' התחיל איזה קנין, מעולם לא עלה על דעתי כן. אלא שלדעתי כבר נעשה כח בהמעשה שיועיל אחר כן, דאי לא כן איזה דבר יפעל הקנין אח"כ אם האדם אינו חושב ואינו עושה כלום. ומהאי טעמא סובר ר"ל דלא מהני חזרה בעושה קנין לאחר ל', וגם לר"ל מהניא חזרה בקנין בחוזר תוכ"ד, כיון דהוי כמו בבת אחת שאז עדיין לא נגמר גם כח הקנין. ומעתה יובנו הדברים היטב והרוצה להשיב ישיב. 
ומה שכתב כתר"ה לתרץ באופן אחר מכלל הענין דקדושת הגוף לא פקעה בכדי, איני מוצא טעם בזה, כי גם בקנין ממון לא פקע בכדי אם נעשה בלא הפסק, ובאמת כשחוזר נעקר למפרע לגמרי והרי זה כאלו לא חל כלל. 
ובזה הנני דוש"ת מברכו שיזכה להיות עמלו בתורה שמעון יהודה הכהן שקאפ 


חידושי ר' שמעון שקופ ליקוטים סימן יא 
==================================== 
תשובה בענין עגונה 
עובדא היה בפה באשה פיגא לאה בת אהרן מפה עיר מאלטש, שבעלה יצחק בן יצחק פיטערמאן הלך למלחמה ולא שב, ובא לפני חתנו של ר' מאיר ראבינאוויץ מפה והעיד בתו"ע לפני בי"ד שלשה באליונ"ע [=באם לא יגיד ונשא עונו] איך עבד בצבא יחד עם יצחק הנ"ל מפה בראטע בפארטארטור, ובעיניו ראה שנפצע פצע קשה ע"י הארמאט ויחדוהו גם אותו להוביל את יצחק פיטערמאן אל האספיטעל, ובאותו הערב פגש בו הסופר מהראטע שלהם ואמר לו שיצחק הנ"ל מת. ואינו זוכר אם התחיל הסופר הנ"ל לדבר עמו דברים אחרים אם לאו, ואח"כ שאל העד הנ"ל את הפודפעבעל שלהם, ואמר שכן הוא יצחק פיטערמאן מת, ואח"ז היתה שמועה עוברת בין היהודים שבתוך הראטע שלהם שיצחק הנ"ל מת. והוסיף ע"ז שלפי ראות עיניו שיער מן ערך הפצע שבודאי ימות ממנו, ע"כ תוכן דברי העד. 
ולפני בי"ד של הגאב"ד דברעזי נתקבלה ג"כ עדות מאיש צבא ששב מן המלחמה שהיה ג"כ מן הראטע שעבד בה יצחק פיטערמאן, והעיד שיהודי אחד מן הסאניטארים הגיד לו שיהודי אחד מהראטע שלהם נפצע והובילו לבית החולים ושם מת, ושם היהודי לא הגיד לו, אך בראטע שלהם לא היה נמצא בס"ה רק י"א יהודים והוא המעיד ראה אחר אותו הגדה של הסאניטאר היהודי שכל היהודים הנותרים חיים וקיימים, ובכן היה ברור אצלו שהיהודי המת לא אחר הוא כ"א ה'יצחק' הנ"ל בעלה של האשה פיגא לאה. עוד הגיד שביום המחרת לסיפורו של היהודי הסאניטארים הנ"ל קראו בהפריקאז שהיהודי יצ"פ מת זהו תורף ענין הגד"ע. 
אח"ז קרה שאיש אחד זקן לימים היה בתוך ימי הקיץ תרס"ו בעיר פרוז'ינא ביומא דשוקא ביום ה' בשבת וכששב לביתו לא סיפר כלום, ורק בשבת בשבתו בבהמ"ד התנמנם קצת על ספר תהלים והקיץ בבהלה ואמר לאנשים הסובבים אותו איך שיש בידו להשמיע חדשות, והוא שבהיותו בפרוז'ינא על יומא דשוקא פגש אותו איש ושאל אותו אם הוא מעיר מאלטש, וכאשר השיבו שכן הוא אמר לו שהוא ג"כ איש צבא ועתה הנהו חפשי, ובא מיאפאניא, ויש בידו למסור דרישת שלום מיצ"פ שהנהו ביאפוניא בין השבוים מפארטארטור ומסר לו הדברים שיאמר שלום לאשתו ולבנו הילד ולהודיעם שהוא בריא אולם ובמעט זמן יבוא לביתו. ומרוב שמחתו מבשורה הזאת [כי האיש פיטערמאן היה ש"ב] נבהל מאד ולא נזכר לשאול על שם האיש המספר לו מי הוא ואיזה הוא. והיטב חרה לו שיצא מזכרונו. כששב אל ביתו וכששאלו הסובבים אותו אולי ראה זאת בחלום, התחיל לספק בעצמו, אבל בכ"ז הלך מיד בשמחה וסיפר הדברים לאשת יצ"פ ועשה רעש בדבריו. ואח"ז כששאלתי אותו אנכי בעצמי הוא ג"כ מפקפק אולי חלום הוא, אבל כמדומה לו שהדברים כנים ובהקיץ ראה ושמע מה שסיפר. ולפי דעת רבים קרוב הדבר מפני חולשת דעתו מחמת זקנתו נדמה לו החלום כדבר ממש, והאיש הזה הוסיף לי שזוכר שבעת שהיה בפרוז'ינא והלך ברחוב היה שתוי מעט יותר מהרגלו ובכלל הוא בעצמו מפקפק בעדותו. 
אח"ז בא ידיעת הממשלה לבית פקידות הוואיענסקי נאצ'אלניק דמחוז פרוזינא דברים ברורים שיצ"פ מת בחודש - באחרית שנת תרס"ד. וכן ראיתי בקיץ הזה במכה"ע "הזמן" ברשימת המתים במלחמה שיצ"פ מעיר מאלטץ' מת אצל פארטארטור. וכבר נתאשר סכום הפרס לאשת פיטערמן ע"י בית הפקידות של המחוז. 
והנה האשה הזאת פ"ל נתגרשה מבעלה ששלח לה גט על תנאי קודם יציאתו למלחמה מעיר אראל שנסדר גט ע"י הבי"ד דשם, ונשלח לפה, ובפה נמסר לידה כדת, והתנאי שהתנה הבעל היה שאם לא יבוא לעיר מאלטש להתראות לפני הרב דמתא עד משך חמש שנים אז תהיה מגורשת למפרע. ובאופן כזה יהיה קיום התנאי בחודש ניסן בשנת תרס"ט, כי מעשה הגירושין היתה בשנת תרס"ד בחודש ניסן. זהו תוכן שאלת העיגון של האשה פיגא לאה הנ"ל. 
א. והנה מה שיש לדון בענין זה ראשונה בסהדותא של העד ששמע מהסופר שלהם שאינו זוכר אם היה ביניהם קישור דברים, כבר הסכימו האחרונים להתיר במקום עיגון גם בלא קישור דברים. ואף שבפתחי תשובה [אה"ע סי' י"ז] ס"ק ס"ג הביא הסכמת איזה אחרונים כשיטת הב"ח [שם] דרק היכא שתשב עגונה כל ימי חייה סומכים על מסל"ת כה"ג בלא קישור דברים, ובעובדא דידן לאחר שתי שנים תהיה האשה מותרת ע"י הגט, מ"מ בכה"ג דהוי ספק אם היה בלא קישור דברים בהצטרף מש"כ בתשו' נוב"י [מהדו"ק אה"ע סי' מ"ב] הובא שם [בפתחי תשובה] בס"ק זה לצרף מה שהיהודי ראה אותו מוטל בחולי גדול להתיר בלא קישור דברים עי"ש. ובעובדא דידן העיד היהודי ששיער בראותו את הפצע שבראשו שודאי ימות ממנו יש לצדד להיתרא. עוד יש לצרף לזה דבכה"ג שהסופר עם היהודי היו במעמד אחד עם החולה הנפצע שאם ישקר עבידא לגלויי ממש ובעבידא לגלויי ממש כה"ג מהמנינן גם באיסורי תורה דמסל"ת לא מהימן כמש"כ הש"ך יו"ד סי' צ"ח [ס"ק כ'] לענין קפילא. וכמדומה לי שראיתי שמחלק בין עבידא לגלויי דמת בעלה וכמש"כ. 
ב. ומה שיש לדון בזה דבע"א במלחמה קי"ל [אה"ע סי' י"ז סע"נ] דבעינן שיאמר קברתיו, נלפע"ד דבכה"ג שמעיד בבית החולים מת לא בעינן קברתיו, דהטעם דבעינן קברתיו משום דאומר בדדמי שמפני שהיה במלחמה ודאי הרגוהו כמו דאיתא בגמ' [יבמות קי"ד ע"ב] וכיון שיצחק זה הובא לבית החולים ונימוסי הלוחמים עתה שאין פוגעים לרעה להשוכבים בבית החולים וכידוע לכל הנהגת היאפנים במלחמה זו שהיו עוד נוהגים בהם ברחמים לבקש להם מזור, אין זה כלל מת במלחמה. וכמש"כ הרמ"א [אה"ע סי' י"ז] בהגה"ה בסעי' מ"ח ובט"ז שם ס"ק ס"ד. ובהצטרף לזה דעת המקילין בנכרי מסיח לפי תומו גם במת במלחמה בלא קברתיו שהביא הרמ"א [שם] בהג"ה סעי' נ' והט"ז בס"ק ס"ז נוטה לדעת המתירין יעו"ש לענ"ד ודאי יש לסמוך להתיר בכה"ג. 
ג. עוד בעובדא דידן כח היתרא פשוט מה שבאה הידיעה ע"י בית פקידות הנאצ'אלניק הוואיענע דפרוזינא והוא שלח ג"כ להודיע לפה שיצחק פיטערמאן מת אשר הסכימו הג' בעל ישועות יעקב [אה"ע סי' יז פה"ק ס"ק טו] והח"ס [אה"ע ח"א סי' מג - מד צד] הובא דבריהם בפתחי תשובה [אה"ע סי' יז ס"ק נג]. ואף שלא ראיתי עד כה העתק כתב הערכאות אם נכתב שם שקברוהו. הנה מלבד מש"כ באות ב' להתיר בכה"ג בלא קברתיו נ"ל דבערכאות לא שייך כ"כ ענין בדדמי דאם יכתבו דבריהם שלא כהויתן ע"י השערת בדדמי הם מחייבים ראשם למלך כמש"כ בח"ס בטעמא דנאמנות של הערב יעו"ש ומה"ט י"ל שלא זכרו כלל האחרונים בעדות של ערכאות ענין הצרכת עדות של קברתיו וע"פ הדברים האלו הי' פשוט להיתרא. 
ד. אמנם מה שסותר עדות הנ"ל מה שהעיד הזקן ששמע מפי מגיד אחד שיצחק פיטערמאן חי, הנה אפי' אם נחזיק עדותו כהכחשה גמורה תלוי דין זה במה שמבואר [באה"ע שם] בסעי' מ' דבפסולין הלך אחר הרוב בין להקל ובין להחמיר וכאן שהזקן מעיד מפי אחר חשוב ג"כ כעד פסול כמ"ש האחרונים ז"ל. וכאן איכא רוב המעידים שמת, ואף שיש לדון בזה שכל העדות שהבאנו הכל מעידים ממקור אחד ובכה"ג לא חשוב כרוב כמבואר בח"מ [שם] [סעי' מא ס"ק עט]. הנה באמת אינו מוכרח זה שהערכי נעשה רק ע"י אותו הסופר של הראטע, ומלבד זה הלא ידוע שכל כתב הנעשה באופן כזה אינו נעשה ע"י איש אחד ושם בבית החולים ודאי באו על החתום יותר מאחד, ואם יוצרך לבירור אפשר לברר זה בהפראטיקאל באיזה אופן הוא נעשה ולפי"ז איכא רוב המעידים שמת ובהצטרף לזה מה שהזקן בעצמו מפקפק בעדותו אם כחולם חלום או ראה בהקיץ, יש בירור ע"י המתירין יותר מהאמור. 
ה. עוד נלע"ד דגם אם היה כתב הערכי ע"י אחד יש לדון אם יכול ע"א פסול להכחישו. הנה בעיקר דין עדות איכא שני דברים, עיקר הראשון שעל ידי שני עדים מתברר הדבר יותר מעפ"י אחד. ועוד איכא גזה"כ ע"פ שנים עדים יקום דבר [דברים יט, סו], ובעדות אשה שתקנו חז"ל [יבמות קכב ע"א] להאמין קרובים ופסולים הלכו בזה אחר רוב דיעות משום דלענין בירור הפשוט כל מה שמרובין המכוונים עדותם חשוב אותו בירור יותר, רק בעדות שנים כשרים בהגדה מעליא איכא גזה"כ ע"פ שנים עדים יקום דבר ותרי כמאה, וכן להיפך אפי' משה ואהרן אם הם קרובים לא מהני מה"ת מגזה"כ. והנה בדין הערכאות שהאמינו חז"ל [גיטין י ע"ב] לענין ממון לברר כמו שטרי הלואה וכדומה דסמכי שלא מרעי אנפשייהו, ושיערו דבירור זה חשוב כבירור של שני עדים רק מה"ת לא מהני משום הגזה"כ כמשה ואהרן דפסולים, וע"ז תקנו חז"ל דיועיל עדותן משום תקנה. ומוכח מסתימת הפוסקים בחו"מ בסי' סח דהוי שטר מעליא ככל דין שטר ולא יועיל הכחשת ע"א פסול וגם ע"א כשר נראה דלא יועיל והכא לענין עדות אשה דסמכו גדולי האחרונים להתיר ע"פ עדות של ערכאות אף במקום שלא מהני שאר מסיח לפי תומו ולמדו זה מדין ממון דכמו בממון אמרו חז"ל דהוא בירור מעליא כמו"כ הכא לענין עדות אשה מק"ו שהרי התירו עד מפי עד ונכרי מסיח לפי תומו, לפ"ז י"ל דכמו"כ הכא לא יהני הכחשת עד אף אם עד כשר הוא. אמנם צ"ע לפ"ז מה דקי"ל דע"א כשר נגד הרבה פסולים חשיב כמחצה על מחצה בין לקולא בין לחומרא ואם אזלינן בעדות אשה ע"פ הכרעת הדעת הלא הרבה קרובים שאינם חשובים כמשה ואהרן פסולים רק מגזה"כ ולמה יתחשב נגדם עדות של אחד כשר שאין עדותו מועלת לא מהכרעת השכל ולא מדין תורה אבל דבר זה בלא"ה קשה להבין מה חשיבותו של ע"א כשר יותר מפסול כיון דאין ע"א מועיל מה"ת בעדות אשה. 
ו. ובעובדא דידן אחר משך שתי שנים תהיה מותרת מחמת הגט לכאורה נ"ל דבכה"ג תקנת חז"ל שהאמינו בעדות אשה משום עגונא, אבל לא מצינו לחלק בזה דרק משום עגון עולמי התירו ולא משום עגון זמני. וכן ראיתי בפתחי תשובה [אה"ע סי' יז] ס"ק קנ"ה שהביא בשם הרדב"ז [ח"ג סי' תקמב] דאף היכא דאפשר להתברר ע"י המתנת זמן לא מעגנינן לה להמתין ע"ז יעו"ש. ולהיפך נלע"ד דבעובדא דידן איכא סניף להיתרא ע"פ מה שנראה מדברי הרמב"ן [קידושין ס ע"ב הובא בקדושין בר"ן פ' האומר [כה ע"ב מדפי הרי"ף] וז"ל: "שכל התנאים שהוא יתנה עמה כו' כגון שאמר ע"מ שאדבר עליך לשלטון כו' אם אמר עשיתי והיא אינה יודעת נאמן וא"צ עדים וכל תנאי שבינו לבינה כגון שאמר ע"מ שאתן לך מאתים זוז כלל גדול אמרו המוציא מחבירו עליו הראיה לפיכך בקדושין היא נאמנת ומותרת לשוק בגירושין הוא נאמן ואסורה", ע"כ. והר"ן הביא בשם האחרונים לחלק בין קום ועשה לשב ואל תעשה, ועוד הובא שיטתם ברמ"א [אה"ע סוף סי' לח סעיף לט]. ולכאורה הדבר מתמיה מה ענין ספק קדושין וגירושין לדין המוציא מחבירו עליו הראיה, ולא מצינו בשום מקום בכה"ג, וע"כ נלענ"ד כיון דתנאי מילתא אחריתא כל ספק שבקיום התנאי אינו ענין לדבר שבערוה והוה כספק בשאר איסורים והבעלים נאמנים יותר משאר בני אדם ומי שחשוב מוחזק הוא הבעלים. דאף שמצינו שיטת הראב"ד [בהשגות פ"ז מהל' אישות הכ"ג] דאם מבטל תנאי באמירה צריך שני עדים דהוה ג"כ דבר מחודש בדבר שבערוה, כ"ז בעושה ענין מחודש, אבל עצם התקיימות התנאי או בטולו במעשה אינו ענין לדבר שבערוה. ולפ"ז בעובדא דידן דאם יוברר שמת אז נדע שבודאי לא יבוא עוד ולא יתקיים התנאי דודאי אינו ענין לדבר שבערוה יש לסמוך על שאר בירורין מה"ת וא"צ עדים דוקא. ואף דקי"ל בגיטין [עו ע"ב] בתנאי שלא אבוא כל י"ב חודש ומת תוך י"ב חודש דאסורה להנשא עד כלות הזמן, הנה לשיטת תוס' [שם ד"ה דהא] דהוא משום גזירה בכה"ג ליכא גזירה כמש"כ הט"ז [אה"ע סי' קמד ס"ק ז] דהיכא דהעולם יכולין לתלות טעם ההיתר מחמת דבר אחר לא חיישינן להך גזירה, ובעובדא דידן דיש לה בן דליכא דין יבום ודאי יאמרו העולם שהתירוהו מחמת מיתת הבעל כמו שהוא באמת שמתירין לה ג"כ מדין מת בעלה. אמנם אם היה כל ההיתר מכח זה היה מקום לדון מחמת שיטת הרמב"ם [פ"ט מהל' גירושין הי"א] דנראה דסובר כשיטת הש"ס שם שהוא מה"ת כידוע שיטתו דסובר דבעינן היום ובטול התנאי בפועל אבל עכ"פ לצרף לסניף להיתרא נראה דיש לסמוך על שיטת התוס' ושאר ראשונים. 
ע"כ תוכן תשובת מוהר"ש שקאפ ט"ו אדר תרס"ז מאלטץ' 


חידושי ר' שמעון שקופ ליקוטים סימן יב 
==================================== 
קיום מצות צדקה בנתינה לעני ע"מ להחזיר 
לכבוד הרב הג' חו"ב מוה"ר יוסף מאנדלקערין שליט"א שלום וברכה. 
אחדש"ת ברגשי כבוד, הנה כבר גליתי דעתי כי קשה עלי לעיין בחד"ת, ומוטרד אנכי מכל צד, והנני רק להשיבו בקצרה ע"ד השאלה שחושב כתר"ה שנוגע למעשה, והנה שאלנו אם אפשר לצאת ידי נדר וצדקה ע"י מתנה ע"מ להחזיר, ודין זה מפורש ביו"ד סי' רנ"ח בש"ך שם ס"ק כ"ה בשם ר"י, דבנודר לעני לא מהני מתנה ע"מ להחזיר. ובסי' רל"ח מפורש במחבר דבנשבע לתת מתנה לעשיר מהני מתנה ע"מ להחזיר [עיין שם בסוף הסימן, ובש"ך  שם], ולא נתבאר היטב ההבדל בזה. ובש"ך שם בסי' רנ"ח הביא בשם ר"י הטעם משום שכבר זכו עניים, וטעם זה אינו מובן, דמדבריו נראה דלקיום הנדר שוה נודר לעני כנשבע לתת לעשיר ורק מפני שכבר זכו העניים לא מהני מתנה ע"מ להחזיר, ודבר זה קשה מפדיון הבן שהוא ג"כ חוב כשאר חובות דגובה ממשעבדי למ"ד מלוה הכתובה בתורה ככתובה בשטר, ומ"מ מהני מדינא ע"מ להחזיר. ולולי דברי הר"י שהביא הש"ך היה מקום לאמר שהכלל בזה הוא היכא שהמטרה למלא חסרון של המקבל, כמו בנודר ליתן לעני שמצות צדקה היא שתמלא חסרון של העני אשר יחסר לו, וע"י מתנה ע"מ להחזיר לא יתמלא חסרון העני, וכן בכל פרעון חוב מחמת מלוה או נזקין שהתשלומים הוא למלא חסרון של המלוה והניזק לא מהני מתנה ע"מ להחזיר, אבל במתנות כהונה או בפדיון הבן שאין שם ענין למלאות חסרון מהני מעמ"ל. 
אבל מדברי ר"י שהביא בש"ך נראה דסובר דמחמת הנדר היה מהני מעמ"ל, רק שכבר זכו עניים, וסובר דבכל חוב איזה שיהיה לא מהני ע"מ להחזיר. ובפדיון הבן נראה לענ"ד דאפשר לומר דרק כשהכהן מתרצה בכך מהני, ובריטב"א לחי' בקידושין ד"ו כתב דמיירי שכהן מתרצה בכך. ולפי"ז תלוי רק אם נעשית בהתרצות המקבל, ובשבועה מקיים שבועתו אף בע"כ של המקבל ואף אם לא החזיר המקבל, ויטול ממנו אח"כ בע"כ ולא זכה המקבל בזה כלום שהרי לא קיים החזרה, מ"מ קיים שבועתו שהרי נתן לו. וכן בפה"ב אף שלא החזיר אח"כ נתקיים הפדיון, שהרי מ"מ נתן לו. והכלל בזה ע"פ היסוד שכל עיקר תנאי אינו בהקנאת הנותן אלא בחלות הזכיה, ומשו"ה אף שבטל למפרע הקנין של הזוכה אבל הנתינה לא בטלה. אבל איך שיהיה רחוק מן הדעת לאמר בצדקה ענין של מתנה ע"מ להחזיר. ולכן לדעתי אם חוששין שמא היה שהנודרת נדרה בכל אופן, ראוי להתיר נדרה ככל התרת נדרים, דעכ"פ מהני התרה ככל נדרי הקדשות ונדרי צדקה. 
ובזה מילאתי קצת רצון כת"ר. ולעיין בכל דבריו שהם לפלפולא בעלמא אין לי פנאי ע"ז. והנני דוש"ת מברכו שיצליחהו העליון להיות עתותיו בידו להעמיק עיונו בתורה. 
המברכו בחג כשר ושמח, שמעון יהודא הכהן שקאפ 


חידושי ר' שמעון שקופ ליקוטים סימן יג 
==================================== 
בענין טומאת מגע ומשא 
ר"ח שבט תרצ"ח. 
לכבוד ידידי הרב הג' סוע"ה מוה"ר ברוך יצחק לוין שליט"א [זצ"ל] רב בשכונת "מקור חיים" בירושלם עה"ק ת"ו. אחדשה"ט באהבה. 
יקרת מכתבו עם חד"ת זה איזה שבועות הגיעני לנכון. וחשבתי למלאות רצונו לעיין היטב בחידושי התורה, ולהשיבו כהלכה, אבל חולשת בריאותי וטרדותי הבלתי נדחים מנעוני מזה, ורק איזה דברים קצרים ארשום בזה בשולי המכתב. 
ידידו עוז דושו"ט באהבה, מברכו בברכה משולשת שמעון יהודא הכהן שקאפ 
והנני בזה להעיר בדברי חדו"ת אשר הגיש אלי לתרץ דברי הרמב"ם [עיין פ"א מאה"ט הי"ב] מה שמחלק בין טומאת מגע לטומאת משא, לענין העור מבטלו, לאמר שהעור מבטלו מהני רק להחשיב שאין כאן בשר נבלה, ולענין טומאת משא אי"צ שיהיה דין בשר, ונשאר הטומאה בו. וחקירה זו אינה מתקבלת כ"כ, שהרי נבלה שנסרחה פקעה גם טומאת משא, ומוכרח שאם בטלה עצמות הבשר שאין בעולם גם הטומאה בטלה, ואם העור מבטל את הבשר, שאין בזה רק עור ולא בשר או אוכל פקעה גם הטומאה. 
והנה בדברי נמצא ג"כ שם [בשער"י ש"ג] בפ"ח דוגמא לחלק בין מגע למשא, ע"פ החקירה שטומאת משא הוא שאין הבשר מוביל את הטומאה ורק נושא הטומאה עצמה, ובטומאת מגע הבשר מוביל הטומאה להנוגע. אבל שם הענין הוא לענין בטול ברוב, ושם מורגש ההבדל יותר, דבבטול ברוב אין הבשר נבלה מתבטלת מדין בשר, דגם הבשר שחוטה המבטל הוא בשר, י"ל אף שבשר נבלה בטל מדין בשר נבלה אבל הטומאה לא נתבטלה. אבל בנידון של כתו"ר שהבשר מתבטל לגבי העור ונחשב כאילו אין כאן בשר לא מסתבר שתשאר הטומאה בעיניה. 
הנ"ל. 


חידושי ר' שמעון שקופ ליקוטים סימן יד 
==================================== 
בענין טומאת התהום 
ב"ה יום ד' לס' "מה טבו אהליך יעקב" תרפ"ו לונדאן. 
כבוד רב חביבי הרב הגאון הג' מהר"א הלוי הערצאג שליט"א [זצ"ל] הגאב"ד דובלין יצ"ו ולהרבנית הכבודה ובניהם החמודים יחי' שלום וברכה. 
אחדש"ת באה"ר, מאז נהייתי לבן בית בבית חמיו הגנ"י ושמעתי את שמע הדר"ג כפי שהוא, גדלה אהבתי אליו עד מאד, מי יתן ירבו כמותו בישראל. והנה למרות רובי טרדותי פה ושפלות רוחי מכובד העבודה ופרי מעט אשר אמצא פה, עלי לשלם נדרי אשר אמרתי בפי אכתוב אליו ע"ד ענין טומאת התהום אשר ראיתי בספרו של מר חמיו מפרי עשתנותיו דמר. 
וארשום בזה בקצרה, כי אין לי בחדרי שום ספר בנוגע לענין זה. ראיתי כי בענין הנ"ל התעמק בשיטת הרמב"ם ז"ל [פ"ו מק"פ הי"א וי"ב] אשר מוכח שמחלק בין ידיעת ספק לודאי. ואנכי חדשתי בע"ה בענין זה איזה חידוש קצת אשר לדעתי הוא יסוד מוסד לשיטת הרמב"ם. כי לדעתי אחרי שטומאת התהום אינה סותרת נזירות וכן לעושה הפסח ע"פ, מוכח מזה שבדין סתירת נזירות ע"י טומאת התהום תלוי בידיעת העולם וכל זמן שלא ידע שום איש אינה פועלת לסתור נזירות וכן לעושה פסח, ובענין שתלוי בידיעה הנה כשיודע על הספק ידיעת ספק אינה ידיעה, ומה גם בענין כזה שחלות הדין אינה חלה רק כפי הידיעה, וחלות ספק אינה חלות ויותר מן הידיעה אי אפשר לחול (ואף שיש לי בענין זה דברים ארוכים, בדין טהרת וטומאת נגעים שחלין ע"פ מאמר הכהן, ומשמע חלין גם באמירת ספק, אבל אכמ"ל), ומשו"ה כשנודע לו ספק טומאת התהום עדיין לא חלה כלל סתירת הנזירות ומניעת עשית פסח, ומשו"ה עושה פסח לכתחלה, וכל זמן שלא נודע לו ידיעה ברורה אינה כלום, ואף שע"פ מצב הדברים יש רוב לטומאה שלענין תרומה חשוב כרוב, גם אם היה הספק טומאה ברה"י, מ"מ לענין שתלוי בידיעה ולא במציאות הדברים עדיין אינה נחשבת לידיעה. 
ולמד הרמב"ם ענין זה מסוגית הש"ס בפסחים [דף פ"א ב'], דמקשה שם על ל"ק שדוקא אם נודע לאחר זריקה מרצה ציץ, מהברייתא שם דכל טהור להבא משמע, היינו דכיון דטהור להבא שמותר לעשות לכתחלה כל זמן דליכא ידיעה ברורה, אי אפשר לאמר דגם בידיעה ברורה אם נודע לאחר זריקה שיוצרך הרצאת ציץ דכל זמן שלא היה ידיעה היה היתר גמור ולמה לן רצוי ציץ. ומדייק הש"ס כלישנא בתרא שנודע קודם זריקה הציץ מרצה, וענין רצוי ציץ לפ"ז לא שייך כלל בנזיר ועושה פסח לענין טומאת הבעלים, דאם נודע קודם זריקה שבנזיר נסתר ימי ספירת נזירותו ובטל לגמרי חיוב הקרבנות, וכן בעושה פסח אם נודע לו קודם זריקה בטל חיוב הבאת פסח בראשון, ורצוי ציץ הוא רק על הרצאת הקרבת הקרבן ולא לעשות חיוב חדש למי שהוא פטור מקרבן, ואם נודע קודם זריקה ידיעת ספק מותר לכתחלה להביא הקרבנות, מחמת ההלכה שטומאת התהום אינו פועלת בנזיר ועושה פסח לשנות שום דין רק לאחר הידיעה ידיעה ודאית כנ"ל. 
ולכן נלע"ד שמזה הטעם לא הביא הרמב"ם בה' נזירות וה' פסח ענין זה של רצוי ציץ, שלכאורה הוא תימה שהרי הוא נפ"מ לדינא דהיכא שתלוי ברצוי ציץ פסק הרמב"ם דרק בעודו עליו הציץ מרצה. ולפ"ד לא יצויר ענין ציץ לענין טומאת בעלים בנזיר ועושה פסח בטומאת התהום כנ"ל, וענין רצוי ציץ הביא הרמב"ם לענין טומאת הכהן המקריב שאם הקריב בטומאה כשר הקרבן שהציץ מרצה, אף שנודע לו קודם זריקה שנטמא בטומאת התהום, וזה חידוש הלכה שניה בטומאת התהום. והכ"מ ז"ל הקשה בה' פסח על דברי הרמב"ם, דבה' פסח כתב דמותר לכתחלה. ודבריו הק' נפלאים שבודאי היכא שצריך רצוי ציץ, לא יצויר שיהיה מותר לכתחילה לעשות על סמך הרצאת ציץ. 
ואם דברי מקוטעים קצת מחמת טרדותי ומהעדר בקיאות לשון הגמ' והרמב"ם בעל פה שלא זכיתי לכך, בכ"ז אם יתענין הדר"ג בדברי אקוה שימצא טעם בהם. עם זה אמצא לעוררו עוד הפעם ע"ד עזרת הישיבה, אשר מחויב להשתדל בכל עוז לטובת הרבים המצפים ומחכים להצילם מסבלונם קשה ד' ירחם עליהם ועלי המשתתף בצערם, לע"ע גם פה לא עשו ידי תושיה, אולי יראה ד' בעניי להראות חסדו בימים יבואו אשר אקוה עוד להתעכב פה זמן קצר. 
ובזה הנני דוש"ת המקרבו בכל טוב הברכות כנפשו ונפש תדרשנו לטובה, שמעון יהודא הכהן שקאפ 


חידושי ר' שמעון שקופ ליקוטים סימן טו 
==================================== 
בענין תיקון דלתות עירובין והמסתעף 
בעזה"י אור יום ו' נח תרע"ב בריינסק. 
שוי"ר אל כבוד ידי"נ הרב הגאון הג' סוע"ה כו' מו"ה זעליג ראובן בענגיס שליט"א הגאבד"ק קאלווארייעא יצ"ו 
בשבוע עברה הגיעני יקרתו ע"י הרב רא"י מפה. ואחרי התודה הנתונה ממני להדר"ג על העבר אבקש גם עתה לעמוד לימיני בכל עת שיזדמן, והוא לכוון את שעת הכושר שראוי לעשות איזה צעד להכנת הצעת הענין לפני הבעה"ב בפומבי ע"י בעצמי, ולהודיעני על דברי בעתו. לע"ע נסע חתני הרה"ג יחי' ללאדז על משמרתו שמה כי הג' דישבתן לא הניחו לעזוב הענין טרם הספיק להשיג אחר איש מסוגל לעבודה, ועכ"פ אין להניח הודאי מפני הספק, ואולי לא יגיע כ"כ ערך המעשה ע"י נסיעתו לשם, ואם מד' יצא הדבר יושיע ברב או מעט. 
ובזה הנני דוש"ת באהבה מברכו שתהא צאתו ובואו לשלו' לברכה והצלחה, שמעון יהודא הכהן שקאפ. 
ובמה שביקש הדר"ג בנידון תיקון הדלתות, הנה בנוגע לחכמת העשיה הוא באופן פשוט, שמחברים קנים ע"י מסגורות באופן שיהי' סמוכים זל"ז פחות מג' טפחים, ונעשים לדף אחד, ומחברים דפים כאלה ע"י צירים וזאוויעססעס והם נכפלים זע"ז ונסמכים לקיר הבית, ובשעה שהם נפתחים יהי' אורכן ככל רוחב הדרך שיהיה נסתם כל הדרך על ידי זה, וגבהן כמובן עשרה טפחים, וכן שלא יהיה מתחת הדלת לארץ חלל ג' טפחים, ותו לא מידי. ובהלכותיהן לא נתחדש לי, רק מה שיש לפלפל קצת ארשום בזה מחשבות רצוצעת /רצוצות/ ואם יהי' לו פנאי יעיין בזה ואם יתחדש דבר יודיעני הדר"ג גם אני. הנ"ל. 
וע"ד מה דדקדק לן מר מעכת"ר יחיה בדבר תיקון הדלתות, לא מצאתי בה כמעט שום דבר חידוש, רק אחרי ידעי כי בערי פולין נעשה כן ע"פ גדולי ישראל, וע"פ שיקול דעתי מתאים היתר זה עם הכרעת האחרונים והמנהג והנחיצות היתה גדולה מאד כי כבר הורגלו הרבים לשאת משא בשבת ע"י היתר צה"פ שהיה פה מימים קדמונים והיה קשה מאד מפני חלול שבת ובפרט בהיתר החצירות שבפה שהיה קשה לתקנם בעשיית ערובי חצרות כדת מחמת כ"ז לא חכיתי עד שאראה את ספרי האחרונים שאינם תחת ידי הנותנים ונותנים בענין זה. 
והנה ת"י היה ספר אחד מהגאב"ד דמעזריטש ספר "עזרת ישראל" ששם מדבר בתשו' סי' ס"ה שכתב להגאב"ד דפעטריקאוו בנידון זה שלבו נוקפו בהיתר זה: האחת, שלדעת כמה פוסקים דבעינן דלתות נעולות בלילה אף אם נימא דאין אצלינו רה"ר גמור לחייב חטאת. והשנית, דבעינן היכר דלתות שיהיה שני משקופים או צוה"פ או היכר אחר, ובלא"ה לא מהני. והביא ראיה מדברי התוספתא פ"ז דעירובין במעשה גינוסר שזה פותח דלת קרפיפו וזה פותח דלת קרפיפו וסותמים בזה את רה"ר, שאם החזירו פתחים למקומן חזרו לאיסורן. עוד חושש שם כיון דאין אנו רשאים לנעול את מוצא העיר לחסום את העוברים ושבים לא מצד חוקי הממשלה וכן מצד משפטי התורה לגזול את דרך הרבים, לא חשיבי כלל לראויות לנעול. ומדמה זה להמבואר בסי' שע"ב סט"ו שלחבר שני חצירות לערב /לעירוב/ אחד לא מהני ע"י סולם של אשירת אילן זהו תו"ד מה שפקפק בהיתר דלתות. 
ולענ"ד נראה שכל דבריו אינם מוכרחים, דהנה מה שכתב דעת הפוסקים המצריכים נעילה בלילה אף לדידן, הוא מה שמביא הר"מ בסי' שס"ד מחלוקת הר"מ עם הר"י, והד"מ הכריע דא"צ נעילה. ועכ"פ איך שיהיה מנהגנו הנהוג בכל תפוצות ישראל להתיר ע"י צוה"פ נגד זה, דלדעת שניהם עכ"פ בעינן ברה"ר דלתות ולא מהני צוה"פ, וכן כתב הפרמ"ג בסי' שס"ד, ואנו מתירים ע"י צוה"פ. ויעי' בביאור הלכה לבעל משנה ברורה שהעיר בזה, עכ"פ פוק חזי מאי עמא דבר, ודלתות ראויות לנעול עדיף מצוה"פ כמבואר בגמ' להדיא לחנניא אליבא דב"ה פ"ק דעירובין ד' ז' ע"ב. 
ומה שהעיר מהתוספתא וכן זה שחשש מפני שאין לנו רשות לחסום הדרך, נלע"ד דזה תלוי בביאור ענין הדלתות, דהנה לפמש"כ בשם הרשב"א הובא בב"י ובמ"מ פ' י"ז דמהני דלת אחת הננעלת בלילה משום שאין רה"ר אלא המסור לרבים בכל עת וכל שחוסמת את העוברים באיזה עת אינו חשוב רה"ר, ודאי דאין זה נעילה ממש, אבל לפ"מ דנקטינן דלא בעינן נעילה ממש שיחסום בפני העוברים ודאי הטעם בזה שתיקון בנין הדלתות הראויות לנעול מחמת הבניה מבטלת שם רה"ר מזה, בכה"ג לא איכפת לן אם בפועל אי אפשר לנעול מחמת חסרון כח לחסום הדרך מפני חוקי התורה או הממשלה, שזה אינו חסרון בבנין הדלתות. ומה דמדמה לסי' שע"ב אינו דמיון כלל, דשם לשיטת הסוברים דבעינן יכולת ההשתמשות משני החצרים יש מקום דגם העדר יכולת מחמת איסור לא חשוב יכולת, דבעינן יכולת השמוש משני החצרים יחד, אבל כאן לא בעינן יכולת הנעילה רק תיקון הבנין לכך. 
ועפ"ז בנידון מה שחושש בעל התשובה הנ"ל שיהיה היכר והוכיח מהתוספתא אין שום ראיה, דשם מצד הבניה לא נעשה שם דלתות דהדלתות הם בנוים להקרפיפות שמכאן ומכאן, רק בשעה שהם נפתחות וסותמים עכ"פ את רה"ר אז מותר לטלטל דעכשיו עכ"פ נסתם הרה"ר לשעה וזה פשוט. ואדרבה מהא דהעיר מאיסור סתימת הדרך יש להוכיח דלא בעינן ראויה לנעול בפועל, דהרי בגמ' הובא מעשה ג"כ משערי אבולא וכה"ג דהוה ג"כ דרך לרבים שם, מאי אמרת דאסור לסתום מחשש גזל, מזה מוכח דלא בעינן ראויה לנעול בפועל רק מצד הבנין, וכיון דליכא הוכחה מן התוספתא מנין לנו לבדות שיוצרך עם הדלתות גם צוה"פ או היכר אחר. ועוד תמוה לי איזה היכר יותר יוצרך הרי כיון שהדלתות גם בשעה שהם כפולים וסמוכים לקיר הבית המה נכרים שאין להם שום צורך ושימוש לקיר הבית, והדברים מפורסם לכל שהוא תיקון עירובין. 
מכל זה נלע"ד שאין מקום לאמר שצוה"פ הנהוג בכל תפוצות ישראל להיתר יהיה יותר עדיף מדלתות הראויות לנעול, ומי שאינו מחמיר לעצמו לטלטל ע"י צוה"פ אין מקום להחמיר ע"י דלתות הראויות לנעול. 
וכשעיינתי עתה בענין זה נלע"ד במה שדברי הרמב"ם מוקשים מאד לפי מובן הפשוט, דהנה בפי"ז מה' שבת פסק דגם רה"ר ניתר ע"י דלתות ראויות לנעול, וכן היא הכרעת הטור, והשו"ע הביא שיטתו בשם י"א. וברמב"ם בה' עירובין פ"א ובה' שבת פי"ד הביא העיירות מוקפות חומה שהם נעולות בלילה הוא רה"י, ובמ"מ העיר מזה וכתב דלא דק בלשונו וזה תמוה. 
ולענ"ד נראה שסובר דכיון דמהני ראויות לנעול הוא דע"י תיקון הבניה נעשה רה"י זה רק אם נעשה הדלתות לשם כך לבטל דין רה"ר מהני הכשר זה, אבל בעיר שנבנה הדלתות שלא מחמת מטרת התיקון, אם נבנו שלא לנעול בלילה אין בנין זה מבטל דין רה"ר דבעי שיעברו הרבים. וכעין זה כתבו תוס' עירובין כז: ד"ה דילמא לחלק בין מחיצות עשויות בידי אדם למחיצות ממילא לענין רבים מבטלים מחיצות יעו"ש, דלפ"ז אם נבנו מתחילה ע"ד שיהיו פתוחות תמיד אין זה מחיצות, ורק אם נבנו מחמת תיקון הכשר טלטול מהני גם בלא ננעלות. ועפ"ז היה מקום לאמר דגם הרמב"ם פוסק כר' יוחנן דירושלים אלמלא דלתותיה נעולות בלילה היו חייבים חטאת, והא דפריך הש"ס בפ"ק ע"כ יפרש כפירוש רש"י דפריך רק מהא דמהני לחי כמו שבארו בתוס' בפי' רש"י. ובחדושי אבן העוזר בסי' שס"ד מביא מחי' שמתרץ שיטת הרמב"ם ואין ספרו ת"י. 
ידידו עוז ש"י הכהן 


חידושי ר' שמעון שקופ ליקוטים סימן טז 
==================================== 
בענין מחילת בכור 
בהא שכתב בספרו נתיבות ירושלים בפ"ח ה"ד להוכיח שאם מחל הבכור בחיי אביו שהוא ספיקא דדינא, דלהרשב"א [קכ"ו ב'] והנמו"י [שם] לא מהניא מחילתו, ולהרשב"ם [קכ"ו ב' ד"ה התם קא מחלה] והג"א [סי' ט"ו] מהני. נלע"ד לומר בזה דאין כאן פלוגתא בעיקר הדין, רק דאומדין דעת כוונת המחילה. והוא דהנה בפשטות לומר שהרשב"ם סובר שע"י שמחל עכשיו בחיי אביו אבד הבכור כח ירושתו הוא דבר תמוה לענ"ד, דבכה"ג לא שייך לא דין סילוק ולא דין מחילה, שענין סילוק הוא שמגרע הסבה הגורמת הדין, שאם הבעל מסתלק קודם הנשואין אז מתחדש בזה שאין דין בנשואים לגרום זכות על ירושה, ולכן אחר הנשואין אינו יכול להסתלק אף על נכסים שיפלו לה אח"כ, ולכן כתבו הראשונים ז"ל דלענין ירושה של תורה לא מהני סילוק, דכח ירושה בא מסבת לידתו של יורש, ואם היה מצויר שיסתלק היורש קודם לידתו אז הרי מהני סילוק. כמדומה לי שראיתי ציור זה בס' "יד רמה" על ב"ב. וכן נלע"ד דבקנסות לא מהני סילוק אחר המעשה קודם העמדה בדין, דלא כמש"כ בקצוה"ח סי' פ"ח. ובקנס לפי תלמודא דילן מהני מחילה על תביעת הקנס, אף אם אין אדם מוריש קנס לבניו אבל עכ"פ זכות תביעה יש כאן, ואכמ"ל. 
ולפי"ז גם בבכור נראה לענ"ד ברור דלא מהני סילוק כמו בחיים כ"כ לאחר מיתה קודם חלוקה, וכן ענין מחילה [מהני] כשחל זכות תביעה על חלקו אבל [קודם לכן] לא שייך לא מחילה ולא סילוק. 
ולכן נלענ"ד דזה דמשמע מהרשב"ם ומפורש בהג"א דשייך מחילה בבכור משום דמתנה קרייה רחמנא הוא בדרך אחר. דהנה בהא דקיי"ל אדם שהקנה דשלבל"ע ואח"כ כשבא הדבר לעולם עשה המקבל קנין זוכה בו, וכדאמרינן אי שחיט ואכיל לא מפקינן מיניה, שהוא דבשעה שהקנה נתן רשות ונתרצה שיזכה המקבל ויקבלם כשבא לעולם, היינו דהקנאה של עכשיו לא מהני אבל ההתרצות ונתינת רשות לזכות מהני גם בדשלבל"ע. ויעוין בהג"א בפ' איזהו נשך שכתב שם בלשון יאוש והפקר יעו"ש, לדעתי כוונתו כמש"כ היינו שהוא קנין מצד הקונה אם איכא רשות מצד הבעלים, וקונה בכה"ג בדרך הקנינים שהפקר נקנה. ובס' שער המשפט בסי' כ' הלך בדרך רחוק להוכיח ענין יאוש בכל קנין בטעות, ולע"ד הוא רחוק. וכן מוכח ענין זה דמהני התרצות בדשלבל"ע משיטת הרמב"ן לענין הרשאה הובא בקצוה"ח סי' קכ"ג דע"י שכתב ליה זכי ואפיק לנפשך יכול המורשה לזכות לאחר שיזכה מן הנתבע בעד התובע ועוד יש להוכיח ענין זה מכמה ענינים. 
והנה בבכור כשאינו רוצה ליטול חלק בכורה יש בזה שני ענינים, א' ענין מחילת זכות תביעתו חלק בכורה. והב' אם אינו רוצה אינו זוכה דמתנה קריא רחמנא. ולפי"ז כשמוחל בחיי אביו דלא מהני מחילה של עכשו כלום שיופקע כחו לגמרי מעכשיו, אבל התגלות רצונו זה מהני לאח"כ שאם לא חזר בו לא יזכה בחלק בכורתו בשעת חלוקה. 
ולענין זה י"ל כתב בהג"א שאם מחל בחיי אביו מהני רצונו זה שלא יזכה בחלק בכורה, כמו שמחל אח"כ, דגם אח"כ תלוי באופן המחילה שאם אמר איני נוטל ואיני נותן כתבו בתוס' שאם רוצה אח"כ לחזור בו יכול לחזור שלא הפקיע זכותו לגמרי רק שעכשיו אינו רוצה, ולפי"ז יש לומר דכ"כ מש"כ הרשב"ם שאם מחל מהני הוא שבזה מגלה רצונו שאינו רוצה ליטול חלק בכורה לאחר מיתת אביו ומהני רצונו זה לכשיגיע זמן שראוי לזכות, והרשב"א דחולק ע"ז הוא דלא מהני מחילה של עכשיו, אבל אם יאמר בלשון שמוכיח שרצונו לגלות רצונו על העתיד לכו"ע מהני. כנלענ"ד בענין זה. 


חידושי ר' שמעון שקופ ליקוטים סימן יז 
==================================== 
 איסורים שהם בגדר "אריא רביע עליה" 
בראש ספרו חילק ענין האיסורים לארבעה סוגים, איסור גברא, ואיסור חפצא, איסור שבגופו, ואיסור שדבר אחר גורם. ותמך יסודו על סוגיית הש"ס דפסחים מח, א, דאיתא שם דלענין הקרבת קרבנות דבעינן ממשקה ישראל מן המותר לישראל, דעצי מוקצה אינם בכלל זה משום דאיסור דבר אחר גורם. ופריך הש"ס, דאם איסור עצי מוקצה מה"ת מה לי איסור שבגופו ומה לי איסור דבר אחר, ורצה לחדש בזה דהמקשן מודה בעיקר החילוק, רק מקשה מצד אחר, דאף שלענין הקרבה הוא כשר ורק אסור לעשות כן משום הנאה והביא דברי התוס' דלענין נסכים שאחריותן עליו אין היתר משום מצות לאו להנות נתנו. 
הנה בעיקר יסוד חילוקי השמות לארבעה סוגים יודה כל צורב מבין דבר בגמרא וסברא, אבל לדעתי מובן הסוגים הוא ע"ד אחר. הנה ענין דבר אחר גורם הוא בגדר אריא רביע עליה, והבנת ענין זה הוא אם עצם האיסור אינו בגוף המעשה. כגון כל איסורי דרבנן שאסורים מה"ת בלאו דלא תסור, אם נבוא לחלקם משאר איסורים של תורה, ע"ז נאמר כיון דמה"ת ליכא איסור בעצם הדבר, והוא ראוי לאכילה מה"ת, או מותר לעשות בדברים של מעשה, ורק מה"ת מחויב לעשות או לא לעבור מכל אשר יורו החכמים. ומשו"ה חייל איסור של תורה על איסור דרבנן. וכמו"כ נאמר בספק איסור של תורה דהוא אסור מה"ת לרוב הראשונים, שאיסור זה הוא דבר אחר גורם, דעצם הדבר אם כשר הוא ראוי לאכילה, ורק שאסור לאדם להכנס לבית הספק, ולכן אם טבח עשה ספק טרפה הוא נחשב לספק היזק ולא לודאי, אף כי בפועל אסור לישראל בודאי, אבל כיון שאיסור זה אינו מחמת חסרון וסבה בעצם הבשר, פטור מזיק על זה אף למ"ד היזק שאינו ניכר שמו היזק, דכיון דאם כשר הבשר באמת אין שום חסרון כלל, ומה שגרם למנוע השתמשות מחמת הספק הוא גרמא בעלמא, וכן בענין האמור בגמ' יבמות דף מא, ב לענין כל שאינה עולה ליבום אינה עולה לחליצה, דמוכח שם דהיכא דאפשר דבעוד איזה זמן תהא עולה ליבום אז אסור לחלוץ אם גם האיסור של יבום הוא איסור קל, אבל אם אינה עולה ליבום מחמת ספק אמרו שם דחשיב עולה ליבום משום אם יבא אליהו יעו"ש, אף דמ"מ עכשיו אסור מה"ת על כל פנים. אבל איסור מחודש זה הוא איסור שדבר אחר גורם. 
וכן נראה דגם באיסורי דרבנן שתקנו חז"ל יש מקומות שתקנו כעין של תורה, היינו שיהיה נחשב מדרבנן כעצם איסור, ויש מקומות שתקנו שיהיה נחשב רק כדבר אחר גורם. וכבר העיר מזה בחי' הרשב"א מס' קידושין דף נח, א יעו"ש. ובזה יובן לנו סוגית הש"ס פסחים דף ז, א שהביא הש"ס שם ראיה דבשעות דרבנן לאו ברשותו הוא לבטל מהא דהמקדש בחיטי קורדנייתא, ופירש"י שם דקדושין נפקעים משום אפקעינהו לקדושי מניה יעו"ש, דלכאורה אינו מובן כל ענין זה איך תלה דין זה לזה. והיאך תלוי בזה שאם נאמר דמה דאסרו בהנאה בער"פ בשעה שישית הוא כעין של תורה דנחשב החמץ כדבר האסור בהנאה, אז אינו ברשותו לבטלו. וכמו"כ אם קדש אשה ראוי להיות מדרבנן קדושין בטלים, ורק אם נבוא לדון אם יש כח ביד חכמים לעקור קידושי תורה. ע"ז אנו באים לכלל אפקעינהו לקדושין. אבל אם נאמר דגם מדרבנן לא חשבוהו לדבר האסור בהנאה, רק הורו על המעשה שלא להנות, אז גם מדרבנן חלין הקידושין דגם לפי תקנתם לא חשבו לדבר האסור, ומה שלא תוכל האשה להנות בפועל אינו גורע מן המאכל את איכותו והוא חשוב לשוה כסף, וכמו"כ חשוב ברשותו לענין ביטול וע"ז הוכיח הש"ס מקידושין. 
והנה כל זה לא שייך באיסור המפורש בתורה, דכל שהזהירה עלינו הוא עצמותו איסור אף אם הזמן גרמא כחמץ בפסח ואכילה ביוה"כ ותרומה לזבים, וע"כ אתפלא על הדבר שערבב הענינים, ולדעתו תרומה לזבים נחשב האיסור כדבר אחר גורם וחשוב מן המותר לישראל, מחמת שהגברא גורם להאיסור, באופן דלפ"ז גם חלב ונבלה הגברא גורם האיסור מחמת שלישראל הוא דאסיר ולנכרי הוא מותר, וכל האיסורים דבר אחר גורם, ונסכים ביוה"כ חשובים מן המותר לישראל משום דלקטנים מותר להאכיל מחמת שפטורים ממצות עינוי. ולכן ברור לדעתי דהמקשה שמקשה שם בפסחים דאם עצי מוקצה מה"ת גם עצי מוקצה חשוב שאינו מהמותר לישראל, כיון שאסרה תורה להשתמש בהם הוא עצם האיסור ככל מאכלות האסורות בלי שום ספק, מה לי אם איסור שבת גרם או איסור של פסח גרם או יוה"כ גרם, ורק לענין אין הקדוש ברוך הוא מביא תקלה על ידיו חילקו התוס' בחולין דף ה ע"ב [ד"ה  צדיקים] אם איסור אחר גרם. ורק אם עצי מוקצה מדרבנן י"ל דגם רבנן בתקנתם לא חשבו זה לעצמות איסור ומשו"ה מותר להביא עצים מעצי מוקצה. 
כן לדעתי הוא דבר זר ומוקשה לומר דאיסור עשה הוא איסור דבר אחר גורם. ואיסור עד הביאכם את העומר הוא ככל חייבי עשה, כמו דבתולה ולא בעולה וכדומה וזה ברור. 
ומש"כ כתר"ה בביאורו על דברי המקשה לנטות מדרך הפשוט שהמקשה מודה דחשיב משקה ישראל, ורק מטעם איסור של המביא שנהנה לפטור מאחריותן, דברים זרים אראה בזה, א. אם נאמר דעצמות השתמשות עצי ההסקה הוא לצורך גבוה הוא בכלל מצות לאו להנות נתנו ואם נאמר שכוונתו לצרכו הלא אז א"צ לדון משום אחריות. ב. ואם נבוא מדין אחריות הוא איסור הנאה ועצי מוקצה מותרים בכל הנאות רק השתמשות הסקה, ורק בערלה [עוד אינו מובן איזה אחריות שייך בעצי הסקה במקדש?] וכלאי הכרם יש מקום לדברי התוס' דשם אסור בכל הנאות, וגם שם יש מקום לדון, דאם אין כוונתו לכך, מותר, יעו"ש שהוא כלל גדול באיסור הנאה, ולדעתי כל דין מצות לאו להנות נתנו הוא ע"פ כלל זה שכיון שנתנו המצות שלא נכוון בהם להנאתנו רק לעול על צווארנו (פירש"י) הוא כמו אינו מכוון להנאתו ומה שנהנה הוא בהנאה בלא כוונה ורק בדברים שנחשבים כחלבים ועריות דמתעסק חייב בהם, לא יועיל הכלל מצלל"נ, אמנם מש"כ הח"ס בשם הירושלמי, י"ל דמכוון להנאתו או משתמש שאני דגם בלא כונה אסור, ואכמ"ל, וכן בעיקר החלוק בין איסור גברא לאיסור חפצא לא ביאר כלום איך נבין הבדל שהחפץ אסור על האדם או שהאדם אסור מן החפץ. ובביאורי אמרתי בזה ציור מורגש, שבדברים המקודשים כונת התורה להרחיק החפץ שלא יחולל ע"י זר, ובחלב ודם הכונה שלא יתגאל האדם במאכלות האסורות. ובביאור זה יתבארו [הרבה] ענינים, ואכמ"ל. 
ידידו עוז דוש"ת, ש"י הכהן שקאפ. 


חידושי ר' שמעון שקופ ליקוטים סימן יח 
==================================== 
 בגדר איסור בל יחל 
לכבוד יקירי ורב חביבי הרב הג' חו"ב יראת ד' אוצרו. 
מוה"ר יהודא זאב סגל שליט"א ולכה"ע שלום וברכה, אחדש"ת באהבה. 
מכתבו מיום ג' תרומה בצרוף 5 ליש"ט הגיעני. והנה ע"ד בקשתו שאקבל ברצון את מתנתו הרצויה, לא אכחד אשר במקרים כאלה ארגיש בראשית ההופעה עקיצה בנפשי, אבל בהתחשב עם המצב הדחוק של הישיבה, אשר ע"י השפלתי בקצת תמצא (פרוחה) [פרוסה] בזה גם קופת הישיבה, עלי לקבל באהבה כאשר הנני מקבל באהבה טורח ומשא של שאר עניני הישיבה. 
ועכ"פ הנני מגיש לכתר"ה תודה רבה בעד מתנתו וביותר בעד רגשותיו הנעלים לחשוב מחשבות במה להיטיב לי, זכרה לו ד' הטוב לברכה ולהצליחו בכל פניותיו הרצוים. 
עם החוזר אבקשו לתאר לפני מצבו בחומר ורוח ושאיפותיו להעתיד. 
בזה הנני דוש"ת המברכו בברכה משולשת, שמעון יהודא הכהן שקאפ. 
מה שהעיר בענין האמור בס' שערי ישר ש"ה פ' י"ט שאין איסור בל תאחר בספק [מתנות עניים] שדינו המע"ה, והוקשה ליה דהרי בנה"מ אמר שם דבצדקה איכא גם בל יחל, וספק איסור בל יחל הוי כשאר ספק איסור. ורצונו לתרץ דגם איסור בל יחל תלוי בחיוב המשפטי, ואינו איסור מופשט לקיים דיבורו. 
מצאתי און לדבריו ממש"כ בס' אבני מילואים בתשו' סי' ט"ו שכתב שם דאם אינו חל על הנזיר איסורי נזירות בל יאכל ובל ישתה כ"כ אינו חל עליו איסור בל יחל, דבל יחל דנזירות הוא לשמור כל דיני הנזירות, ואם לא חל עליו דיני שמירת הנזירות ליכא בל יחל, שלא קבל עליו שלא ישתה ולא יאכל, יעו"ש. לפי"ז באומר סלע זו לצדקה, דג"כ לא קבל עליו בנדר לקיים דבריו, ורק נתוסף עליו איסור לשמור כל הדין שמתילד מדין התפסת הסלע לצדקה, והדין המתילד הוא מממון עניים, וכיון שבטל בספק דין ממון עניים ליכא גם בל יחל. 
נזכרתי שזה כמה בהיותי באמריקא שאמרתי שמה איזה שיעורים במס' נדרים, אמרתי להמתיק קצת מאמר הגמ' נדרים ד' ג' ע"ב דאמרינן שם בשלמא בל יחל דנדרים משכחת לה כגון דאמר ככר זו אוכל ולא אכלה עובר משום בל יחל דברו, אלא בל יחל דנזירות כו' אכל קם בבל יאכל, יעו"ש. ובגליון הש"ס להגרע"א תמה דבנדרים ליכא כלל קום עשה דהרי הוא איסור חפצא, יעו"ש. והנה עלינו לדחוק ולאמר דמשכחת נדרים בקום ועשה שנדר באכילה של מצוה שהוא כמו אומר אשכים ואשנה פרק זה שם בד' ח', וכנדרי תענית שנלמד מקרא דבפיך זו צדקה יעו"ש בפי' הרא"ש. אבל מאד יפלא למה להש"ס לצייר אופן בל יחל דנדרים בכה"ג בדרך רחוק ולא נקט הש"ס בנדרים ממש כנדרי איסור. 
אבל מהנכון שהש"ס מוצא דבנדרי איסור ענין בל יחל אינו לקיים דבורו, דהרי גם על אחרים איכא איסור זה כמו שכתב הר"ן [טו, א ד"ה הלכה] לסתור שיטת הרמב"ם, אלא הוא דין שיתקיים הדין הנולד מן הנדר, ודין בל יחל דברו לקיים הדבור משכחת רק באומר ככר זו אוכל דליכא שום דין אחר רק לקיים דברו. ומשני הש"ס דגם בנזירות איכא בל יחל לעבור בשני לאוין יעוי"ש. ולפי"ז גם באומר סלע זו לצדקה י"ל דגם לאחרים איכא בל יחל מלבד גזל ממון עניים, כמו בנזירות, ובספק דליכא גזל ממון עניים ליכא בל יחל. 
ובספרי שם בפרקים להלן נתבאר שמה באופן אחר שיטת (הפוסקים) [הסוברים] להתיר בספק צדקה יעו"ש, וכדומה לי שמשו"ה קצרתי שם בפי"ט לבאר ענין בל יחל, דעיקר מה שהארכתי שם בפי"ט להשיג על דרך הנה"מ דלשיטתו שמה גם בספק לקט דאיכא בל תלקט אסור בספק, ולדעתי אינו כן, יעו"ש. 
ודי לי בזה לפי חולשת בריאותי כהיום ל"ע, ולד' אצפה לשוב עוד לעבודתו בזעיר אנפין 
דוש"ת המברכו שתהא תורת ד' שעשועיו ש"י הנ"ל 


חידושי ר' שמעון שקופ מערכת הקנינים תוכן הענינים 
=============================================== 
סימן א 
האחרונים כתבו דכללא דאין ברירה הוא רק באופן שא"א שיחול המעשה השתא בשעת הבירור אא"כ נימא דמעיקרא הוברר הדבר, אבל באופן שהמעשה יכול לחול השתא שפיר חל אפי' למפרע. - ובזה ביארו דברי הרשב"א בתשובה דהמוכר אחת משדותיו סתם ואח"כ בירר לו שדה אין זה תלוי בדין אין ברירה וקנה למפרע. וכ"כ הנתיבות בסי' ס"א בעיקר הדין. - דוחה דבריהם, דמכמה דוכתי מוכח דגם בכה"ג אמרינן אין ברירה. 
סימן ב 
דוחה דברי האחרונים שדימו דין ברירה זו לדין הקנאה בדשלב"ל דמהני לר"מ אף מעכשיו. - מבאר מחלוקת הראשונים בדשלב"ל לר"מ כשאמר מעכשיו, אם מועיל גם שלא יוכל לחזור בו וגם היכא שנקרע השטר קודם שבא לעולם, או דמועיל רק לדבר אחד משניהם. - מוכיח דלכו"ע אין הקנין חל מעכשיו אלא בשעה שראוי הקנין לחול, ורק דא"צ למעשה קנין חדש. - בדברי התוספתא דהאומר פירות תלושין אלו עשויין תרו"מ על פירות מחוברין אלו לכשיתלשו יכול לעשותם תרו"מ על מקום אחר עד שיתלשו, נתלשו דבריו קיימים. 
סימן ג 
מבאר דברי הר"ן בגיטין בשני שטרות היוצאים ביום אחד דס"ל לרב דחולקין דעדי חתימה כרתי, ואין השטר קונה אלא מסוף היום דאינו מוכח מתוכו, ומ"מ אינו יכול לחזור בו קודם סוף היום. - שו"ט לפי"ז אם בגיטין וקידושין אף לר"מ נגמר משעת מסירה ולא מסוף היום, ובדברי הרמ"ה בזה. לפי"ז צ"ע היכא שמת הנותן באמצע היום, אי אמרינן דכיון שעדיין לא זכה בגוף השדה בטל הקנין וזכו בה היורשים. - בשיטת ר"ת דאם אמר שדה זו שאירש מאבא מכור לך קנה אפי' למ"ד אין אדם מקנה דשלב"ל. - שו"ט בכל ההקנאות בדבר שבא לעולם אם יכול להקנות שיהיה מעכשיו רק לענין שלא יוכל לחזור בו אבל הקנין יחול לאחר זמן. מבאר לפי"ז דברי הגמ' בקידושין י"ט ע"ב. 
סימן ד 
מבאר לפי הנ"ל שיטת הרי"ף בגיטין באומר תן שטר שחרור זה לעבדי דהאדון אינו יכול לחזור בו אבל העבד לא יצא לחירות עד שיבוא השטר לידו. לפי"ז מבאר דברי הרמב"ם דדוקא באומר תן הדין כן אבל באומר זכה יצא לחירות מיד. - הטעם דלא מהני השחרור כשמת האדון קודם שבא השטר ליד העבד. והדין כשנקרע השטר קודם שבא לידו. 
סימן ה 
ביאור ראיית הרי"ף לשיטתו דשייך זכיה בכה"ג, מהולך מנה לפלוני דחייב באחריותו ואם בא לחזור אינו חוזר, ומשמע דס"ל דהמלוה אינו זוכה בכסף עד שבא לידו. - מבאר שיטת רש"י בגיטין דצריך להקנות הגט אגב החצר שמונח בו כדי שיתקיים הדין ונתן בידה ואף על פי שקנינים מועילים בגט. - לפי"ז יש לבאר באופן אחר שיטת הרי"ף הנ"ל, דאע"פ שכבר זכה השליח עבורם מ"מ צריך הגט והממון לבוא לידם. - ישוב קו' השע"מ מחולין, דבד' פרקים משחיטים את הטבח בע"כ וכשזיכה לו ע"י אחר אם מת מת ללוקח, דאמאי אין המוכר חייב באחריות. - בסתירה שבדברי הרשב"א דבכמה דוכתי כתב דמעכשיו מהני לענין שלא יוכל לחזור בו אף על פי שאין הקנין חל מעכשיו, ובנותן שתי פרוטות לאשה ואמר  באחת התקדשי היום ובאחת למחר יכול לחזור בו קודם הקידושין השניים אף על פי שאמר  מעכשיו. - בפלוגתא דרב ושמואל במקדש מעכשיו ולאחר ל', אמאי לא אמרינן דהקידושין חלים לאחר ל' ומעכשיו מהני לענין חזרה או בנקרע השטר. - בדברי האחרונים אם לר"מ מהני מכירת שט"ח מדאורייתא ואינו יכול למחול, או דכיון שמוחל לא יבוא החוב לעולם כלל. - דוחה דבריהם דמכירת שטרות היא מכירת הזכות שיוכל לגבות וזה אינו דבר הנמכר ולא תלי כלל בפלוגתא אם אדם מקנה דשלב"ל. 
סימן ו 
השו"ע פסק דהפוסק על שער שבשוק ונתן דמים ואין למוכר מין זה, חייב ליתן ללוקח מה שפסק, וע"כ מיירי במעכשיו, ומוכח דמהני מעכשיו לענין חזרה גם לדידן. - שו"ט היכא שמכר גם לאחר אותו מין, אם קנו שניהם, או שהראשון קונה הכל, הטעם לזה. - ביאור דברי הרשב"א דבדאקני יכול לחזור. - ביאור דברי רש"י בגיטין בישראל שאמר לבן לוי כור מעשר יש לך בידי והילך דמיו חוששין שמא לאחר שקיבל הדמים עשאן הלוי תרומת מעשר על מקום אחר. - חוקר באומר שדה זו לכשאקחנה תהא קנויה לך, אם לר"מ מועיל קנין חזקה (או משיכה במטלטלין) כיון שהשתא אינה של המוכר. - מכל הנ"ל מוכח דאע"פ שאפשר שיועיל הקנין במעכשיו לענין שלא יוכל לחזור ולענין נקרע השטר מ"מ אין הקנין נגמר בשעה שא"א לתפוס הקנין על גוף הדבר, וא"כ א"א לומר כהאחרונים הנ"ל בסי' א' דתועיל הברירה למפרע. 
סימן ז 
ביאור מחלוקת בעה"מ והרמב"ן אם קיי"ל דכל האומר אחריך כאומר מעכשיו דמי, ובחילוק שבין האומר אחריך לפלוני דאם מת השני בחיי ראשון אין ליורשיו כלום, לבין האומר אחריך ליורשי דזכו יורשיו בנכסים. - לשיטת הרמב"ן דאחריך לאו כאומר מעכשיו וחל הקנין רק לאחר מיתת הראשון, הטעם שזוכה השני כשמת הנותן בחיי הראשון. - ביאור נוסף לשיטת הרמב"ן אמאי באומר אחריך ליורשי זכה בן הבת בנכסים. - מבאר לשיטת הרמב"ן איך יכול השני לזכות במה ששייר ראשון, הרי הנותן נתן לראשון גוף ופירות לעולם ותו אין הנכסים של הנותן ואיך יכול ליתנם לשני, וצ"ל שהנותן מגביל את קנין הראשון שמה שישתייר ממנו משייר הוא לעצמו - א"כ צ"ע אמאי במת השני בחיי ראשון יחזרו הנכסים לנותן. ועוד קשה אמאי הראשון יוצא באתרוג שניתן לו באופן זה הרי יש שיור בקנינו. 
סימן ח 
לשיטת בעה"מ דהדין דאחריך כאומר מעכשיו הוא בגדר תנאי דכשירד השני בנכסים יזכה למפרע, איך יוצא הראשון באתרוג זה, הרי איגלאי מילתא למפרע דלא היה של הראשון. - מוכיח שיכול אדם למכור חפץ שיהיה לזמן זה קנוי גוף ופירות לאחד ולזמן שאחריו קנוי לשני. - לפי"ז מבאר מחלוקת רבי ורשב"ג באחריך בב"ב קל"ז ע"א דלכו"ע כאומר מעכשיו הוא, והמחלוקת היא דרבי סבר דלראשון נותן פירות ולשני גוף, ולרשב"ג גם לראשון נותן גוף ופירות. - לפי"ז א"ש הא דהראשון יכול למכור לגמרי והא דבאחריך ליורשי זוכה בן הבת בנכסים כשמתה הבת בחיי הראשון. - מבאר אמאי היכא שהראשון ראוי ליורשו אין לשני כלום והנכסים ליורשי הראשון. - ביאור דברי הגמ' באחריך לפלוני ואחריו לפלוני ומת שני בחיי ראשון, דלמ"ד ק"פ כקה"ג יחזרו הנכסים ליורשי ראשון ולמ"ד ק"פ לאו כקה"ג יחזרו ליורשי נותן. - מוכיח מכמה דוכתי דהיכא שיש לאדם רק זכות בחפץ והקנין הממשי שייך לאחר, היכא שפקעה זכותו הזכות שייכת לבעל החפץ. - ביאור דברי רב ענן שם דהיכא שאמר ליורשי גם בן הבת אינו יורש, איך זוכה השני כשמת הנותן בחיי הראשון. 
סימן ט 
לפי"ז מיושב דהראשון יוצא באתרוג שניתן לו באופן דאחריך לפלוני, דזכות השני היא על הזמן שאחרי הראשון והשתא הוא כולו של הראשון. - מהרא"ש שם משמע דגם באופן זה לא חשיב לכם, והא דמהני הוא משום שהאחריך אינו קונה מכח הנותן אלא מכח הראשון, ונחשב כאילו התנה עם הראשון שיתן לשני. - מדברי הרשב"ם והנמו"י שם בדין אתרוג בקהל מוכח כהקצוה"ח בסי' רמ"א דלענין אתרוג מהני קנין הגוף לזמן ודלא כהנתיבות דמהני רק הקנאה לחלוטין ע"מ להחזיר. - ואולם מש"כ הקצוה"ח דהטעם שצריך להתנות "ע"מ להחזיר" ולא מהני סתם מתנה לזמן הוא משום דבלא התנאי היה יכול למכור לעולם ומשמע דזולת זה לא מיקרי קנין הגוף, לא משמע כן מהרשב"א בדין אתרוג הקהל. - מבאר דגם הרא"ש הנ"ל לא פליג על הראשונים דכל אחד יוצא באתרוג הקהל, משום דלכל אחד יש בו קנין הגוף לעולם ורק אופן חלוקתם הוא לזמן, ודוקא בנותן לחבירו מתנה לזמן לא מהני, דכל קנין לזמן נקרא קנין פירות. - מבאר לפי"ז לדעת הרא"ש איך יוצא הראשון לרשב"ג כשאמר אחריך הא הוי קנין הגוף לזמן. - מיישב קו' האבנ"מ מסוכה ל"א ע"א דמשום תקנת מריש חשיב "לכם" אף על גב דהדרא לאחר ז', דמה שחוזר לאחר ז' הוא הפקעה מחודשת. - דן לפי"ז אמאי מכירת שדה בזמן שהיובל נוהג הוי רק קנין פירות ולא אמרינן דיובל הוא הפקעה מחודשת, ומבאר דמצד עצם המכירה כיון שיודע שתחזור ביובל נחשב כמוכר גוף ופירות לזמן קצוב. ובדברי הרמב"ם בפכ"ג ממכירה בזה. - לפי"ז מבאר דברי הגמ' בגיטין מ"ח ע"א, מחלוקת ביובל שני אבל ביובל ראשון ד"ה מביא וקורא דאכתי לא סמכא דעתיה, ומישב פסקי הרמב"ם דפסק דק"פ לאו כקה"ג ואחים שחלקו לקוחות, וא"כ לא משכח"ל דמייתי ביכורים אלא חד בר חד. 
סימן י 
בדברי הריטב"א והרא"ה דהנותן לחבירו קרקע גוף ופירות ליום אחד זכה המקבל בקרקע לעולם. - מביא קו' האבנ"מ מנדרים כ"ט ע"א דאמאי קדושת דמים פקעה בכדי הא כיון דפסקה פסקה. ועוד כתב שם דהר"ן בנדרים שם חולק על הרא"ה וסובר דזכיה דממונא פקעה בכדי. - דוחה תירוצו של האבנ"מ דדוקא כשמשייר לעצמו כתב הרא"ה דכיון דפסקה פסקה ולא כשמשייר לאחר כגון באחריך. - מבאר דברי הרא"ה דדוקא כשאומר שנותן גוף ופירות ליום אחד שאינו משייר כעת את הזמן שלאח"ז, ורק רוצה שהשדה תחזור אליו ממילא לאחר אותו יום, זה א"א. אבל באחריך שמשייר כעת את הזמן שלאחר הראשון, יכול אדם למכור לזמנים שונים. - בדברי הרשב"א אם יכול להקדיש באופן שמשייר לעצמו הפירות כעת והיכא דלא חל שיור בטל ההקדש. דן דמ"מ בהקדש לזמן דהשיור הוא על הזמן שאח"כ אם בטל השיור הוי הקדש לעולם והטעם בזה. - ישוב קו' האבנ"מ על הרא"ה מהא דמהני הפקר ליום אחד ולא אמרינן דהוי הפקר לעולם דכיון דפסקה פסקה. - אכתי קשה מכאן על הרא"ש הנ"ל בסי' ט' דכל קנין לזמן מיקרי קנין פירות ואיך מהני הפקר ליום אחד לענין איסור שביתת בהמתו הא לא עדיף משכירות. - מיישב דההפקר הוא בגדר אחריך לרשב"ג (בסי' ח') דאינו משייר זכות ברורה לאחר השבת אלא מה שישתייר מהשבת אם לא יזכה בה אחר. - לפי"ז מבוארים דברי הב"י באו"ח סי' רמ"ו דיכול אחר לזכות בבהמה בתוך השבת ומיושבת קו' הגרע"א בסי' קמ"ה עליו. - בדברי הרא"ש בנדרים מ"ד ע"א במפקיר שדהו ליום אחד. - עוד י"ל דלענין שביתת בהמתו לא בעינן קנין הגוף ממש ואף על גב  דשכירות לא מהני מ"מ קנין הגוף לזמן מהני. - תוספת ביאור לדברי הרא"ש דקנין לזמן נחשב קנין פירות ורק באתרוג השותפין חשיב קנין הגוף. ולפי"ז הפקר לזמן אינו יכול לחול אלא באופן דלעיל שאם יזכה בו אחר בשבת יהיה שלו לעולם. - בדברי הגרע"א בטעמא דלא חל הפקר לזמן כמו מכירה לזמן, ואם יכול להפקיר מהיום ולאחר ל' גוף מהיום ופירות לאחר ל', ובדברי הירושלמי בזה. - שו"ט אם יכול למכור זכות שיור זו לאחרים. 
סימן יא 
בפלוגתא דאביי ורבא בפסחים ל"א ע"ב אי בע"ח למפרע הוא גובה או מכאן ולהבא הוא גובה. צ"ע לרבא מאי שנא מכל תנאי דעלמא ונימא איגלאי מילתא למפרע. - לאביי ג"כ קשה כיון דלמפרע הוא גובה, היכא דמכר הלוה את השדה אמאי אין הלוקח משלם הפירות שאכל, ודוחק לומר דאת הפירות משייר הלוה לעצמו, דמה נאמר בשעבוד מזיק. - ועוד קשה לאביי, הרי יש לו שדות הרבה ועל כל אחת יש תנאי זה שאם לא ישלם יגבה מהשדה, וא"כ ד"ז תלוי בברירה. - מבאר דענין השעבוד הוא כמש"נ בסי' ח' לגבי אחריך, דיש למלוה זכות בנכסי הלוה על הזמן שאח"כ דאם לא יפרע לו בזמן זה תהיה השדה שלו. ומחלוקת אביי ורבא היא אם זכות זו נחשבת כקנין ממש או לא, ומשו"ה אין המלוה יכול למכור כעת לרבא, אבל ירושה שפיר איכא בזכות זו. - מבאר דאף לשיטת ר"ת דמכירת שטרות היא מדאורייתא, מ"מ סובר רבא דכיון דאין לו קנין ממש בקרקע אין זכות זו נמכרת כשאר קרקע בכסף שטר וחזקה, אלא צריך לזה מעשה קנין מיוחד כתיבה ומסירה, אבל לאביי נמכר הוא בקנין כשאר קרקע בכסף ובשטר. - לפי"ז מבוארים דברי התוס' בב"ב ע"ו ע"ב שהוכיחו מסוגיא דפסחים הנ"ל דמכירת שטרות לאו דאורייתא מדאינו יכול להקדישו, ומיושבת קו' הקצוה"ח דאין ראיה משם דהתם מיירי במקדיש הקרקע ולא במקדיש החוב. ובדברי הריטב"א אם מהני הקדש באמירה בשט"ח במקום כתיבה ומסירה. - השגה על דברי הקצוה"ח בסי' פ"ו דשעבוד נכסים ושעבוד הגוף חלים מה"ת על שטרות כמו בכל נכסי הלוה. - ביאור דברי הרמב"ן בב"ב שם אם המקדש בשט"ח דאחרים מקודשת לר"מ רק מדרבנן משום שמכירת שטרות מדרבנן. וישוב קו' האבנ"מ בסי' כ"ח דמאי מספ"ל בזה הא בקידושין שם קתני גם מעמד שלשתן דפשיטא דאינו אלא מדרבנן. - לפי"ז מיושבת הקו' הנ"ל, דשפיר יכול הלוקח ליהנות מהפירות עד שעת הגביה, דהמלוה קונה למפרע רק על הזמן שאחרי הגביה, וגם אם הקדיש המלוה יכול הלקוח /הלוקח/ ליהנות מהפירות, ולא אמרינן דללוה יש רק קנין פירות וכיון שהגוף קדוש אינו יכול ליהנות מהפירות. - גם מיושבת לפי"ז קו' הפנ"י אמאי בעינן לדין דחמץ מפקיע מידי שעבוד, הרי גם אם לא היה מפקיע נאסר גוף החמץ משום שהוא של ישראל. 
סימן יב 
עדיין צ"ע מסוגיא דפסחים שם, דלאביי נכרי שהלוה לישראל על חמצו מותר החמץ לאחר הפסח, מוכח דגם קודם שעת הגביה הוא של המלוה. - הר"ן בנדרים מ"ה ע"ב כתב דהטעם דלר"א בשותפים שנדרו הנאה זמ"ז מותרים להכנס לחצר, הוא משום דיש ברירה וכל אחד בשעה שמשתמש בחצר יש לו קנין הגוף, והקשה הקצוה"ח בסי' קע"א דמ"מ כיון שקונמות קדוה"ג נינהו קדוה"ג לא פקעה בכדי. - מבאר דהא דקדוה"ג לא פקעה בכדי הוא מדין פשטה, שההקדש לזמן מתפשט לגמרי, ובדברי הר"ן בנדרים כ"ט ע"א בזה. ולפי"ז בחצר ששייכת בזמן השני לשותף השני דמי לבהמה של שני שותפים דלא אמרינן פשטה, ומביא ראיה לזה מהתוס' בנדרים שם, אבל הר"ן שם חולק על התוס'. - חילוק בין הקדש לקנינים, דכשמקדיש קדוה"ג לאחר זמן ליכא למימר דההקדש זכה השתא על זמן שאח"כ כמו בקנינים, דקדושת עולה אינה הקנאה להקדש אלא התפסת קדושה, וכיון דהשתא השור חולין אין בו שוב זכות כלל. - ביאור דברי הר"ן הנ"ל דמחלק בין היכא שאמר בשעת הנדר לאחר ל' יום עולה ומעכשיו שלמים, לבין היכא שאמר לאחר זמן שתהיה מעכשיו שלמים, דבזה פקעה קדושת שלמים לאחר ל'. - בסוגיא דגיטין מ"ב ע"א, בחציו עבד וחציו ב"ח דגם ביום של עצמו אינו יכול לישא בת חורין, וכתב הקצוה"ח דהטעם בזה דלא מצינו עבד משתחרר וחוזר ומשתעבד. - לפי"ז גם בבהמה של שני שותפים לא יוכל כל אחד מהם להקדישה קדוה"ג לשעה, וקונמות שאני. - מבאר דברי התוס' בגיטין מ' ע"ב דהא דקדוה"ג מפקעת מידי שעבוד הוא משום דרבא לשיטתיה דמכאן ולהבא הוא גובה, לפמש"נ בסי' י"א הזכות שיש למלוה בנכסי הלוה על הזמן שאח"כ אינה נחשבת כקנין ממש, ולכן חל ההקדש ומפקיע, אבל בקדושת דמים גם זכות זו מונעת את הקדו"ד לחול לעולם. הטעם לזה. - לפי"ז מבאר דברי רש"י בפסחים ל"א ע"ב דהא דאתי מלוה וטריף כשהקדיש לוה הוא משום דאיש כי יקדיש את ביתו כתיב מה ביתו ברשותו, דלא כדברי הקצוה"ח בסי' קט"ז אלא כדברי התוס' בגיטין הנ"ל. - באופן שיש לאחד זכות ממש על הזמן שאח"כ, גם קדוה"ג אינה יכולה לחול לעולם להפקיע זכותו, וזהו מש"כ התוס' בגיטין שם דהיכא שאין הלוה יכול לסלקו בזוזי מודה רבא דלמפרע הוא גובה. - אולם בזה יש חילוק בין קונמות וחמץ והזמנה למת לבין קדושת מזבח, דקדושת מזבח בכה"ג לא חלה כלל דא"א שתחול הקדושה על חצי חפץ או לזמן, אבל בקונמות וכיו"ב שפיר חל האיסור עד הזמן ההוא ואח"כ פוקעים. ומיושבות כל הקו' שהקשה הקצוה"ח בסי' קי"ז. - לפי"ז מבאר את דברי הר"ן בנדרים מ"ז ע"ב דהמשכיר יכול לאסור בקונם את הבית המושכר על השוכר משום דקונמות מפקיעים מידי שעבוד, אבל אם אסר אותו רק על אחר מותר אדם זה ליהנות מהבית דמשל השוכר הוא נהנה ולא משל המשכיר. - מביא ראיה מנדרים שם ומהר"ן, דדין הקדש מפקיע מידי שעבוד הוא רק מחמת שאם לא יפקיע לא יוכל לחול ההקדש, אבל היכא דאין השעבוד סתירה להקדש שפיר חל ההקדש ולא פקע השעבוד, ולפי"ז יש לבאר דברי הר"ן הנ"ל באופן אחר. - לפי"ז מיושב דלאביי עכו"ם שהלוה לישראל על חמצו מותר החמץ לאחר הפסח, כיון שיש לגוי זכות על הזמן שאח"כ זמן זה לא נאסר מעולם דזהו חמצו של עכו"ם למפרע על הזמן ההוא, ודמי לחמץ שישראל ועכו"ם שותפים בו. - מבאר אמאי לרבא איסור חמץ מפקיע מידי שעבוד העכו"ם, הרי אצל העכו"ם מותר החמץ בהנאה כשאר חפצים. - ביאור דברי התוס' בערכין כ"א ע"א דהא דהמשכיר יכול לאסור את הבית על השוכר כשהקדישו הוא משום שגוף הבית של המשכיר ואת זה יכול לאסור דהוא נהנה מהגוף. דהתוס' לשיטתם דקדו"ד אינה מפקעת מידי שעבוד, אבל בשעבוד לרבא ע"כ צריך לטעם דקדוה"ג מפקיע מידי שעבוד, שאם לא כן א"א שיהיה השור קרבן דגזל הוא, דכיון שלא פרע לו הלוה, בשעת הקרבה הוא של המלוה ממש. - מבאר לשיטתם בערכין אמאי כשהקדיש המשכיר אסור השוכר לגור בו משום שנהנה מגוף הבית ואילו כשמכרו לאחר מותר השוכר לגור בו אף על פי שגוף הבית שייך לאחר. 
סימן יג 
עדיין צ"ע היכי אמרינן למפרע הוא גובה כשגבה לסוף, הא אין ברירה, דמתחילה היה השעבוד על כל הנכסים. - גם לרבא צ"ע דנהי דלאחר שגבה שפיר חל הקנין דהקנין נגמר לאחר שיבורר, מ"מ הרי יש לו ג"כ זכות למפרע על הזמן שאח"כ שאל"כ יכול היה הלוה למכור וגם לענין שיכול המלוה להוריש זכות זו, וכל היכא שצריך לזכות מעכשיו לא מהני מה שיכול להקנות לאחר שיבורר. - מבאר דשעבוד אינו שייך לברירה כלל, דאף אם יתברר אח"כ שלא יגבה כלל לא אמרינן דאיגלאי מילתא למפרע שלא נשתעבדה שדה זו, אלא שפיר חל השעבוד בשעתו על הכל ואח"כ פקע מכאן ולהבא. - לפי"ז מבוארים דברי הר"ן בגיטין י"ד ע"א דמעמד שלשתן אינו שייך לדין ברירה משום שראוי לכל העולם בזאח"ז, ומיושבת הקו' על דבריו מההיא דכל המתלקט דשייך לדין ברירה אף על פי שאפשר שיתלקט  כל הכרם. - לפי"ז גם לאביי אין זה שייך לדין ברירה. - הרמב"ן בב"ב קל"ו ע"א כתב, דלר' יוחנן דקנין פירות כקנין הגוף, הא דקנה לוקח בכתב נכסיו לבנו לאחר מותו ומכר הבן ומת האב בחיי הבן, הוא משום דלבן יש כבר קנין הגוף אלא מיתלי תלי וקאי, דכי מיית האב בחיי הבן איגלאי מילתא דמההוא שעתא קנייה, אבל אם מת הבן בחיי האב ולא באה לידו אותה זכות פקע קנינו לגבי לוקח דלאו יורש דידיה הוא. ומשמע מדבריו דכל זכות שלא נשלמה אח"כ אמרינן איגלאי מילתא למפרע דלא זכה בה. ואולם צ"ע דאיך יורשיו יורשים זאת ומה החילוק שבין יורש ללוקח. - ועוד קשה מדברי ר"ת (בסי' ג') שהוכיח דבאומר שדה זו שאירש מאבא מכור לך מהני אף על פי שמת הבן בחיי האב, דכיון שנגמר הקנין מעכשיו זכה הבן בקבר וקונה הלוקח. - מבאר דלר"ת יש לבן עכשיו רק זכות להשיג קנין פירות לאחר מות האב שכתב לו נכסיו, ולכן זכות זו אינה יכולה להמכר והמכירה נשלמת רק במות האב, ולכן כשמת הבן בחיי האב כבר זכו היורשים בזכות זו, ותו לא פקע זכותם כשמת האב ולא אמרינן דזכה הבן עבור הלוקח, משא"כ בההיא דמה שאירש מאבא מכור לך דלא בא ליד יורשים כלל, דמיד במיתת האב זכה הבן בקבר וקנה לוקח. - בזה יש לבאר גם דברי הרמב"ן הנ"ל. - לפי"ז צ"ע על מש"כ דגם לאביי יש למלוה רק זכות על הזמן שאח"כ כשלא יפרענו דא"כ היכא שמת המלוה לפני שהגיע הזמן לא מהני מכירת המלוה והקדשו, ובפסחים ל"ב ע"א מבואר דלאביי גם לאחר שמת המלוה וגבו היתומים אמרינן דלמפרע הוא גובה. - מבאר דלר' יוחנן דק"פ כקה"ג דמי, גם מי שיש לו הקנין הגוף נחשב שיש לו קנין ממש בקרקע, ורק דבעל קנין הגוף אינו יכול למכור ולהקדיש מפני שאינו בעלים על תשמישי החפץ, אבל ודאי שגם בעל הקנין פירות אינו יכול למכור מפני שהגוף אינו שלו. - לפי"ז שעבוד יכול שפיר לחול על קנין הגוף שיש לו. ומיושב אמאי לאביי חל השעבוד למפרע אף על פי שמת המלוה קודם הזמן. - אכתי צ"ע אמאי חייבים כפל על נכסי מלוג למ"ד ק"פ כקה"ג הא לא חשיב ברשותו לענין מכירה. - מהרש"ל כתב דמטלטלין שאולים ושכורים נחשבים אינם ברשותו לענין הקדש, והקצוה"ח הקשה עליו. וי"ל דכוונת מהרש"ל היא רק לענין שאינו יכול להקדיש עכשיו אבל להקדיש על לאחר זמן שפיר מהני. - ועוד י"ל דלענין כפל לא איכפת לן מה שיש לחפץ שני בעלים דזה חסרון רק לגבי מכירה והקדש. - לפי"ז מבוארים דברי הר"ן בנדרים מ"ה ע"ב דלר"א שותפין שנדרו הנאה זמ"ז מותרים להכנס בחצר אף על גב דאין ברירה, דכוונתו דכאן יש לשניהם זכות כל הזמן על הזמן שישתמשו בו, ורק דהשלמת בזכות /הזכות/ היא בשעה שמשתמש. 
סימן יד 
הר"ן בנדרים מ"ו ע"ב מביא מחלוקת הרשב"א והרמב"ם בשותפין שנדרו הנאה זמ"ז בחצר שיש בה כדי חלוקה, אם לאחר שחלקו ג"כ אסורים להכנס בחצר כיון דאין ברירה. - מבאר דהמחלוקת היא אם יש לכל אחד כבר כעת הזכות דלאחר החלוקה יהיה חלקו שלו לגמרי, ולכן אין זה שייך לדין ברירה וגם לא אמרינן דקונמות לא פקעי בכדי וכמש"נ לעיל בסי' י"ב וי"ג. - הרשב"א ס"ל דהחלוקה היא רק מההיא שעתא ואילך אבל אין לו זכות עכשיו על זה. - אולם מהרשב"א בתשובה משמע שיש לכל שותף זכות ממש בקרקע שיהיה לו חלק מבורר לאחר חלוקה. - לפי"ז מבאר פסק הרמב"ם דעיסה חציה של עיר הנדחת וחציה של עיר אחרת מותרת משום שאפשר לחלקה, והקשה השאג"א דהא אין ברירה דבכל שותפות אין החפץ יכול להאסר לאחר חלוקה וכנ"ל. - הא דבהמה חציה של עיר הנדחת אסורה משום שא"א לכזית בשר בלא שחיטה, צ"ל דאסורה רק באכילה ולא בהנאה וכ"כ הר"ן בסנהדרין ודברי הכ"מ בפ"ד מהל' עכו"ם צ"ע. - ביאור בסוגיות דמוכח מהן שיש דין ברירה גם בשותפות שלא יסתרו לזה. - בביצה ל"ז ע"א, איסור תחומין שאני שאינו תלוי בקנין הגוף אלא במי שמשתמש ושומר הכלי. - לפי"ז מיושב הא דכתב רש"י בסנהדרין קי"ב ע"א הטעם דבהמה חציה של עיר הנדחת אסורה משום שא"א לכזית בשר בלא שחיטה, ולא נקט הטעם כדאיתא בביצה שם. - עוד קושיא מחולין מ"א ע"א דפריך למ"ד אין אדם אוסר דבר שאינו שלו ע"י מעשה ממטמא ומדמע ומנסך, ומשני דמיירי דאית ליה שותפות בגוה, ולמה יאסר חלק חבירו. - עוד קושיא מע"ז מ"ז ע"א דכותל שלו ושל עבודת כוכבים שנפל אסור אפי' לאחר חלוקה כשאינו מכיר את אבניו, ועי"ש בר"ן. - וכן קשה מחולין קל"ה ע"א ישראל ועכו"ם שלקחו שדה בשותפות טבל וחולין מעורבין זב"ז משום דאין ברירה. מחלק בין חיוב תרו"מ לנ"ד. - מחלק בין איסור ע"ז לבין קונמות ושאר איסורין כגון חמץ, דבע"ז הא דאין האיסור חל הוא משום שהבעלים מעכבים, ואם אינם מעכבים ומגלים דעתם דניחא להם איסור ע"ז חל, אבל הקדש וקונמות בכה"ג לא יחולו על סמך גילוי דעת בלא שליחות. - לפי"ז דוחה ראיית המחנ"א מע"ז נ"ג ע"א דעכו"ם לעכו"ם נעשה שליח, וגם נדחים דברי התבו"ש דאדם יכול להקדיש דבר שאינו שלו ע"י מעשה. - והשתא א"ש הקו' הנ"ל, דלגבי איסור ע"ז לא מהני מה שיש לו עכשיו קנין על לאחר החלוקה, דמ"מ כעת אין מי שיעכב את עשיית העכו"ם בשעה שההשתמשות של העכו"ם ולכן נאסר לעולם. - שו"ט לפי"ז אם עכו"ם אוסר דבר של הפקר שהשתחוה לו כיון שאין אדם מעכבו. - דוחה דברי המקור חיים בסי' תמ"ח בענינים הנ"ל. - המוכר אחת משדותיו סתם דיכול המוכר ליתן לו איזה שדה שירצה, א"א לומר דקונה את השדה שמברר למפרע משעת מכירה, ורק שיש לו זכות משעה ראשונה בכל שדה ושדה שתהיה שלו כשיגיע זמן הבירור. - לפי"ז מבאר את דברי שו"ת הרשב"א שהובאו בסי' א'. 
סימן טו 
בהא דבן לוי שמכר שדה לישראל ואמר לו ע"מ שמעשר ראשון שלי המעשר שלו, והטעם דשיורי שייריה למקום מעשר (ב"ב ס"ג ע"א), ומשמע דבתורת ודאי הוא, וצ"ע אמאי אין ד"ז תלוי בדין ברירה. - מבאר דהשיור הוא בכל השדה לפירותיה שיהיו של הלוי לאחר שיקרא עליהם שם מעשר. - לפי"ז כשהפריש מפירות אחרים על שדה זו אין ללוי כלום. - בהא דלא חשיב כהן המסייע בבית הגרנות, י"ל לפי שכל זכותו של הלוי היא שיזכה לאחר הפרשה וקודם ההפרשה הם של הישראל, וא"צ לדברי התוס' בב"ב. - מש"כ התוס' שמכר הלוי לישראל כח זה שיוכל לעשר על חלקו, דאל"ה לאחר ההפרשה אמרינן איגלאי מילתא למפרע דהיה של הלוי, ותפקע הפרשתו. - ועוד י"ל בדעת התוס', דהלוי זוכה בפירות בשעה שהישראל מברר הפירות לקרוא עליהם שם מעשר קודם ההפרשה. הטעם לזה. אף אם אבדו הפירות קודם קריאת שם זוכה הלוי בפירות האחרים שיפריש, הטעם לזה. 
סימן טז 
בדברי הרשב"א הנ"ל בסי' א' י"ל עוד, דמוכר שדה אחת משדותיו ולא בירר דמי למוכר דבר שאינו מסויים, דגם להראשונים בגיטין ט' ע"א הסוברים דקנה היינו משום דהוי כמסיים שיקנה זה שיתן לו אח"כ, ומשו"ה דימה זאת הרשב"א לברירה. - אולם בודאי חל קנין על חפץ שאינו מבורר דאל"כ במקדש אחת משתי אחיות א"צ לטעמא דאינן מסורין לביאה. - מבאר דמחלוקת הראשונים במוכר דבר שאינו מסויים היא אם הלוקח סמכא דעתיה או לא. - לפי"ז מיושבת קו' הטור על הרמב"ם בפ"ג מזכיה על מה שחילק הרמב"ם בין מוכר שדה משדות הרבה לבין חלק שאינו מסוים בשדה מבוררת. - א"כ הדק"ל מה הדמיון של מוכר שדה משדותיו לברירה הרי אין החלות תלוי במה שיבורר אח"כ. - בדברי הראב"ד שם בהשגתו על הרמב"ם מההיא דמנחות ק"ח ע"ב בית בביתי אני מוכר לך ונפל. - מהתוס' בעירובין ל"ז ע"א מוכח דגם באומר תרומת הכרי הזה בתוכו סתם דדמי לדבר שאינו מסויים תלוי בדין ברירה. - מוכיח מכמה דוכתי דתרומה חלה על דבר שאינו מסויים ואין זה שייך לדין ברירה. - בכ"ד מוכח דהקדש חל על דבר שאינו מסויים, וכן מוכח בכ"ד דהקדש חל בתערובת ולא תלי בברירה. - מבאר דברי התוס' בעירובין באופן דאין ראיה משם דתלי בברירה. - התורי"ד בקידושין נ' ע"א כתב דמקדש אחת משתי אחיות חשיב קידושין שאין מסורין לביאה אפי' למ"ד יש ברירה, ביאור האבנ"מ בדבריו, ודברי הריטב"א שם בזה. - לפי"ז י"ל דבאמת התוס' בעירובין הנ"ל ס"ל דבשני רימונים לא חלה התרומה כלל למ"ד אין ברירה, ומ"מ באומר תרומת הכרי בתוכו דאין תלוי במה שיתברר אח"כ גם התוס' מודים דחלה התרומה מספק. - אולם התוס' שם הביאו דברי מהר"י דגם בשני רימונים אי לאו משום דאין שיריה ניכרים היתה חלה התרומה על אחד מהם ומותר הכהן לאוכלם אפי' למ"ד אין ברירה. - מבאר דברי מהר"י ע"פ דברי הרמב"ן בגיטין דבכל תנאי אין שייך דין ברירה רק כשמתנה על שני דברים. הטעם לזה. לפי"ז במתנה על שני רימונים אם ירדו גשמים יהיה זה תרומה ע"ז ואם לאו השני יהיה תרומה שפיר חלה התרומה אף על גב דאין ברירה. - יש עוד לבאר דברי מהר"י אף לשיטת התוס' בגיטין,  דכאן ברימונים ע"כ תנאי אחד יתקיים ואחד מהם יהיה תרומה והתנאי הוא רק על הבירור. - לפי"ז מיושבת קו' הגרע"א על דברי מהר"י. - מיישב שיטת רש"י בגיטין ע"ג ע"ב בהא דר' יוסי באומר מעת שאני בעולם ליהוי גט, שלא יקשו עליו קושיות התוס', וגם לשיטת מהר"י הנ"ל מיושבות קו' אלו. - אולם הרמב"ן והריטב"א בגיטין שם מפרשים דלמ"ד אין ברירה אין הגט חל כלל משום שהשעה אינה מבוררת. מבאר לפי"ז החילוק שבין מתנה על דבר אחד לבין מתנה על שני דברים. - מבאר דלהרמב"ן דוקא מתנה על שני דברים בבת אחת תלי בברירה, אבל כשמתנה זאת בשני מעשים אין זה שייך לברירה. בעירוב שאני, והטעם לזה. מיושבת קו' הגרע"א בעירובין על דבריו. - לכו"ע חל קנין על דבר שאינו מסויים, וא"כ הדק"ל אמאי דימה הרשב"א המוכר שדה משדותיו לדין ברירה. 
סימן יז 
בסוגיא דתקפו כהן מבואר דממון שלא מועיל בו תפיסה נחשב ממונו של המוחזק בתורת ודאי, ולפי"ז יש לחלק בין מוכר אחת משדותיו לבין קידושין ותרומה בדבר שאינו מסויים, דכיון שהמוכר מוחזק, א"א לומר שקנויה היא ללוקח, אא"כ נאמר שמכר לו השדה שיברר אח"כ, ומשו"ה סבר השואל בשו"ת הרשב"א דזהו דין ברירה. - הרשב"א השיב לו דלא אמרינן כאן אין ברירה, דבספק ממון לא פקע קנינו של הבעלים האמיתי אף על פי שיכול  לבוא עליו השני בממ"נ, ולכן שפיר הועיל הקנין בדבר שאינו מסויים שקנה עכ"פ שדה אחת אינה מסויימת ותמורתה צריך לתת לו שדה אחרת. - ביאור ראיותיו של הרשב"א לזה, ומש"כ שם לענין גביית הבע"ח של המוכר מזמן המכירה עד שעת הבירור. - שו"ט לפי שני הביאורים בדברי הרשב"א איך הדין לגבי קדושת בכורה בגוי שמכר פרה לישראל מתוך פרותיו, ואח"כ בירר פרה עם ולדה שנולד קודם הבירור, ומסיק דחשיב כבהמת ארנונא ואין הולד קדוש. - מסתפק אם המוכר יכול בכה"ג לאסור בקונם כל נכסיו על הלוקח, אם דמי לשעבוד אליבא דרבא דמכאן ולהבא הוא גובה, או דכיון דע"כ צריך ליתן לו שדה לכו"ע למפרע הוא גובה. - מביא ראיה לזה ממקדיש מעשה ידי אשתו דהמותר קדוש לר"מ, והרי אין המעשה ידים מבוררים ואולי זה שאוכלת הוא הקדש. - בריטב"א שם מבואר שהיא גובה מההקדש כשאר בע"ח וקדושת דמים אינה מפקעת מידי שעבוד, ואולם לשיטות הרמב"ם ור"ת דקדו"ד מפקיע צ"ל דההקדש מתחילה אינו חל על כנגד מזונותיה - למ"ד יש ברירה מ"מ לא מצינו שיועיל בתערובת ממון, דהשני יברר להיפך. מסיק דמצד הממון היא המוחזקת ובידה לברר ומצד איסור הקדש שייך שפיר ברירה. בזה נדחית ראיית הש"ש מהתוס' שהקשו דפרוטה של הקדש תיבטל ברובא דבהקדש אין דין ממון אלא איסור גרידא, דמצד הממון יכול לברר ככל ספק ממון. - גם דברי המל"מ בפ"ז ממעילה בהא דמטבע לא בטל אם הוא מה"ת או מדרבנן, נדחות ראיותיו לפמש"נ. - אולם אכתי צ"ע דהא ר"מ סבר בכה"ג אין ברירה וכמש"כ התוס' בגיטין כ"ה, וא"כ איך יכולה לברר, ומוכח דאע"פ שיש לה זכות בכל המעשה ידים לברר מה שתטול לעצמה, מ"מ כיון שגם לבעל יש זכות במע"י אלו ואינה יכולה לסלקו בזוזי אף דהוי דבר שאינו מסויים יכול להקדיש את זכותו על המותר. - לפי"ז גם במוכר שדה שאינה מסויימת יכול הלקוח /הלוקח/ להקדיש ולמכור חלקו מעכשיו, דבכה"ג למפרע הוא גובה וא"כ ודאי דלא יוכל המוכר לאסור על הלוקח בקונם. - אולם צ"ע דברי הרשב"א שבסי' י"ד דס"ל דאף לאחר החלוקה אסורים כל אחד להכנס לחלקם, הרי דלא ס"ל שיש זכות לשותף בכל השדות שיהיו שלו לאחר חלוקה, ישוב לזה. - התוס' בכתובות נ"ד ע"ב הקשו איך יכול אדם להתחייב מאה מנה כשאין לו נכסים, ומשמע דהיכא שיש לו יכול להתחייב אף על פי שנאבדו אח"כ, וצ"ע איך מועילים נכסים  אלו לשעבד אגבן נכסים אחרים. - לפי הנ"ל יש לבאר דהוא בגדר הקנאה, שמקנה לו הקרקעות לדמי מאה מנה אלא ששייר זכות לעצמו להוציאם לצורכו והוי כמו לוה עלייהו וחייב באחריותן. - מבאר דברי הרשב"א דאסור לישראל לקבל מגוי בשכר התנור ככרות לחם שאפאם בפסח, וכתב הפמ"ג דהטעם משום שזכה בככרות בקנין חצר, וצ"ע דבריטב"א ב"מ ק"ב ע"א מבואר דכל היכא שאסור לזכות אינו זוכה ג"כ בחצר, ועי' בהגר"א שם, ולפמש"נ י"ל דזוכה ממילא בככרות מטעם למפרע הוא גובה כיון שאינו יכול לסלקו בדמים. 
סימן יח 
באחריך לפלוני שזכה השני מיד זכותו בנכסים, אם יכול למכור כעת זכות זו לאחרים או להקדיש. - מביא ראיה מהרי"ף בכתובות נ"ד ע"א דדוקא אלמנה שמין מה שעליה אבל בגרושה אין שמין, והרמב"ן ביאר טעם החילוק ואין דבריו מובנים כ"כ. - בעיקר הדין דאלמנה שמין מה שעליה אמרינן בגמ' דהטעם משום דאקני לה הבעל רק כל זמן שתעמוד תחתיו ולא כשיוצאת ממנו, ומדתנן דהמקדיש נכסיו לא חל ההקדש על בגדי אשתו מוכח דהויא הקנאה גמורה לזמן והוי כמו אחריך, ואף על פי שאינה יכולה למכור או לאבד  הבגדים מ"מ במטלטלין חשיב בכה"ג קנין הגוף. - הא דלא חל ההקדש כלל אף על מה שישאר לאחר מותה, כיון דמת הבעל קודם שחזרו אליו הבגדים ולא אתו לידיה, לא חל ההקדש וכמש"נ בסי' י"ג. - חילוק הרי"ף בין אלמנה לגרושה א"ש, דאי נימא דגם גרושה שמין מה שעליה א"כ אין לאשה קנין הגוף כלל בבגדים דבידו לגרשה כל שעה ואמאי קתני דאין ההקדש חל על בגדי אשתו. - עוד י"ל עפ"י מש"כ הריטב"א דהיורשים יכולים רק לשום אותם הבגדים בפרעון הכתובה. ולפי"ז הבגדים הם שלה לעולם. - שו"ט אם לפי"ז יכולה למכור הבגדים לאחר ורק משלמת דמים לבעל, או שאין המכירה חלה. - אולם ברא"ש מבואר דאינו מקנה לה הבגדים לעולם אלא רק שתתכסה בהם ומה שנשאר הרי הוא שלו ממילא, ונפ"מ דבע"ח של האשה אינו גובה מבגדיה לאחר שמתה, והא דלא חל ההקדש הוא מהטעם הראשון דלעיל. - לפי"ז יש ראיה מכאן דאין האחריך יכול למכור זכותו לאחרים כעת, שאל"כ אמאי לא חל ההקדש על בגדי אשתו לאחר שתמות. הטעם לזה. 
סימן יט 
התוס' בב"ב נ"א ע"ב הביאו שיטת ר"ת דחצר קונה רק באופן שהיא שלו לענין שיכול למוכרה, אבל כשנתן לה בעלה את החצר במתנה, כיון שמכרה בטל דאדעתא דהכי לא נתן לה, לא חשיבא כחצרה לקנות הגט. - צ"ע דהרא"ש כתב בתשובה דא"א לשייר במתנה זכות שלא יוכל המקבל למכור, וע"כ דמה שאינה יכולה למכור הוא מדין תנאי, ואמאי התנאי מגרע כחה. - מביא ראשונים דס"ל דלא כהרא"ש בזה. - מבאר דאין טעמו של ר"ת בהא דאינה יכולה למכור המתנה משום שיור אלא מדין תקנת אושא, ומוכח דתקנת אושא היא משום ירושה ולא משום הקנין פירות, ובדברי האבנ"מ בסי' צ' והקצוה"ח בסי' ק"ג בזה. - דן במה שהעלה בסי' י"ח דבאחריך אין השני יכול למכור זכותו לאחר לפני שאתא לידיה, היכא שמכר ואח"כ אתא לידיה דשני אם קנה הלוקח. - יש לחלק דשאני התם דיש לבן זכות ברור שאין האב יכול להפקיע זכותו, משא"כ הכא דהראשון יכול למכור ולאכול ולא לשייר לשני כלום. - מוכיח מדלעיל בסי' י"ח דאין ההקדש חל על כסות אשתו אפי' לאחר שמת ונשתיירו הבגדים או לאחר שמתה בחייו, אלמא דגם אח"כ לא חל הקנין. - לפי"ז צ"ע על המבואר לעיל בסי' ז' וח' בגדר החילוק בין אם הראשון ראוי ליורשו או לא, ולהמבואר בסי' י"ח דהשני אינו יכול למכור ולהקדיש קודם שבא לידו איך חל הקנין של אחריך דזכה מעכשיו, וישוב לזה. - חוקר במשכיר בית לחבירו באופן דהשכירות תתחיל לאחר זמן וכן בנותן או מוכר דקל לפירות בכה"ג, אם יכול השוכר או המקבל למכור זכות זו לאחרים. - בדברי הנתיבות בסי' רי"א אם המשכיר יכול להשכיר תוך הזמן של השוכר הראשון, ולדבריו השוכר אינו יכול למכור זכות זו לאחרים. - הדין כשהמשכיר מכר הבית לאחר קודם שהתחיל הזמן של השוכר השני, אם בטלה השכירות של השני. - דן במש"כ הנתיבות לחלק בין מוכר הגוף לגמרי לבין מכר רק גוף לפירות. - מהרשב"א בכתובות נ"ט ע"א משמע כהנתיבות, שכתב לחלק בלוה שהקדיש שדה הממושכנת בין הקדש גמור לבין מקדיש גוף לפירות, ודחיה לזה. - לפי"ז נדחית ראיית המל"מ מסוגיא זו דמחוסר זמן לא חשיב דשלב"ל, דבאמת ההקדש זוכה זכות ממש בשדה על הפירות שיהיו לאחר פדיה. - אבל הרא"ה שם חולק וס"ל דאפי' מקדיש גוף השדה לא חל ההקדש לכשיפדנו, וע"כ צ"ל דהא דחל כשאמר שתקדש לכשאפדנה הוא משום דמחוסר זמן לא חשיב דשלב"ל. - דוחה דגם להרא"ה חל ההקדש מעכשיו על הזמן שלאחר הפדיה, ורק שאינו נעשה הקדש כעת קודם הפדיה, והביאור בזה. - עדיין צ"ע למש"כ דאין השני יכול למכור זכותו לאחרים, א"כ איך חלה מכירת שטרות מה"ת לשיטת ר"ת, הרי קודם הגביה יש למלוה רק זכות בעלמא על הנכסים אפי' לאביי דלמפרע הוא גובה. - צ"ל דבאמת נ"ד ל"ד לההיא דקנין פירות לר' יוחנן, והטעם בזה. - לפי"ז במכירת גוף לפירות גם ר' יוחנן מודה דמהני ורק מכירת הגוף מעכשיו לא מהני, וזה להיפך מדברי הנתיבות הנ"ל. - לפי"ז דן דשותפים בדבר שאין בו דין חלוקה יכול אחד מהם למכור חלקו אפי' בשעה שהשני משתמש בו וקנוי לו אז קנין הגוף. וכן בלוקח בהמה לל' יום יכול המוכר למכור לאחר אפי' בתוך הל' יום. בדברי הגמ' בגיטין מ"ח ע"א - מסתפק לר' יוחנן דלא מהני כשמכר הבן ולא אתא לידיה, אם כ"ז הוא רק כשמכר כדרך מכירת קרקעות בעלמא, אבל כשקנה הבן ע"י שטר ומכר בכתיבה ומסירה י"ל דמהני, דענין כומ"ס הוא שמוסר לו הסיבה שעל ידה זכה הוא, וזה מועיל גם על נכסים שאינם ברשותו. 


חידושי ר' שמעון שקופ מערכת הקנינים סימן א 
========================================= 
כתב הרשב"א בתשובה בספר תולדות אדם סימן פ"ב וז"ל: 
שאלת המוכר לחבירו אחת מקרקעותיו סתם דקיי"ל שיתן לו איזה שירצה, היכי קונה, דהא קיי"ל אין ברירה, ומ"ש מההיא דצנועין דפ' מרובה דאמרינן כל המתלקט יהא הפקר ומוקי לה התם כמאן דאית ליה ברירה הא למאן דלית ליה ברירה לא הוי הפקר. 
תשובה יכול הייתי לשנות לך דההיא דבית בבתי ושור בשורי ר"מ היא דאית ליה ברירה וכו', ומ"מ כך דעתי נוטה דאין ברירה, וכדברי שאר גדולי החכמים שפסקו כן בשל תורה כו', אבל מה שהשוית את הדברים בדיני הברירה והקשית מזה לזה, אינו נראה כן, דאין דין יש ברירה ואין ברירה אלא במה שאנו צריכין לומר הוברר הדבר שמה שהוא עכשיו כבר היה או חל מעיקרא שאילו לא נאמר הוברר הדבר אין לו קיום לפי שאנו צריכין לקיומו של דבר, כההיא דהלוקח יין מבין הכותים שהוא מפריש לאחר ששתה ואי אין ברירה נמצא זה שותה טבלים למפרע, וכן בהרי זה גיטיך אם מתי שאם אין ברירה הוי ליה גט לאחר מיתה שהרי אינו גט אלא לאחר שימות, וכן באומר הבעל כתוב גט לאיזה שארצה אגרש בו שאנו צריכין לעיקרו דהיינו שעת כתיבה דבעינן כתיבה לשמה, וכן באחין שחלקו שאנו צריכין לברירה למ"ד יורשין הוי כי היכי דנימא נידיירי בה כדדיירי בה אבהתן ויש להן דרך זה על זה ושאר הדברים סולמות וחלונות ואמת המים כאילו הורישו האב בשעת מיתה, וכן אם בא חכם למזרח שאנו צריכין שיחול העירוב מתחילה, וכן ההיא דר' דוסא דכל שילקטו עניים היום יהא הפקר דאם אין ברירה ולא קדם ההפקר משעת אמירה נמצאו אוכלין גזל, וכן בצנועין שאומר כל המתלקט יהא מחולל על מעות אלו, שאילו לא חל החילול מתחילה נמצאו אוכלין באיסור וכן כולן. אבל במוכר או נותן למה אנו צריכין לברירה, כל שנותן לו אחד משדותיו מחמת מכר או מחמת מתנה הרי זה קנוי לו, ואפילו לא נתן עד עכשיו הרי זה קיים ואין צריך לקיים המכר והמתנה לדמעיקרא, שאם אתה אומר כן בטלת משנה האומר חצי שדה אני מוכר משמנין ביניהם, וכן בטלת האומר הרי עלי עולה שהוא חייב באחריותה ואין לך נדר אלא נדבה באומר הרי זו. ואל תשיבני שאפילו במכר שייך דין ברירה שאנו צריכין לשעת המכר ממש, כיצד הרי שמכר לו בקנין או בכסף או בשטר בית בבתיו בתשרי ולוה במרחשוון ובירר ללוקח משדותיו ונתן לו בכסליו ובא המלוה לגבות אותה שדה מן הלוקח, ואם לא שנאמר הוברר הדבר שקדם המכר משעת הקנין או השטר הרי המלוה גובה ממנו, - דמ"מ לקיומו של מכר אין אנו צריכין לברירה וכמו שאמרתי, וכיון דלקיומו אין צריך ברירה ונתקיים המכר באותה שדה שוב אין אנו צריכין לברירה, והלואה שנעשית בין מכר לברירת השדה אינה מגרעת כח המכר, עכ"ל הצריך לעניננו. 
ובספר "אמרי בינה" חלק התשובות סי' י"ב העלה להלכה לענין אם מכר עכו"ם לישראל פרה מתוך עדרו ואח"ז בירר אחת מהן, והעלה שם לפי דברי הרשב"א הנ"ל שהולד קדוש בבכורה כיון שאיגלאי מילתא למפרע שהפרה הזאת היתה של הישראל. וכן הדין לדבריו באם אסר המוכר כל נכסיו על הלוקח טרם שבירר לו הקרקע, שיהא מותר הלוקח ליהנות מאותה השדה שבירר לו אח"כ המוכר כיון שנתברר למפרע שקנה זאת השדה ממנו ואין אדם אוסר דבר שאין שלו על חבירו. הנה נקט בפשטות בדברי הרשב"א הנ"ל שהוא מסיק להלכה שהשדה הנבררת קנויה למפרע ללוקח, ומאי דשאני ענין ברירה זאת מכל שאר עניני ברירה לא נתבאר ככל הצורך. 
ושם ב"אמרי בינה" רוצה לחדש דבר נפלא, והוא דכללא דאין ברירה הוא רק באופן שא"א שיחול המעשה השתא בשעת הבירור, וע"כ אם לא שנימא למפרע הוברר הדבר א"א שיותפס בו הקנין והמעשה, ואז לא אמרינן ברירה. אבל גבי ההיא דשדה בין השדות שנעשה מעשה הקנין שמצד המעשה אפשר שיפעול גם לאחר הבירור בכסף או בשטר, ויש כאן מעשה שמועיל מכאן ולהבא, מועיל למפרע. 
וביתר ביאור כתוב זה ב"נתיבות המשפט" סי' ס"א ס"ק ג' וז"ל: ומזה נ"ל דלא שייך סברא דאין ברירה רק בדבר דבשעה שהוברר הדבר א"א שיותפס בו הקנין ואנו צריכין לומר הוברר הדבר למפרע בשעת קנין אז אמרינן דאין ברירה, כמו בע"מ שירצה אבא דא"א לתפיסת קדושין בשעה שירצה האב כמש"ל (מפני שמקדש בביאה כדמפורש הריני בועליך ע"מ שירצה אבא ובשעת הריצוי כבר כלתה ביאתו), ואז אנו צריכין לומר ברירה דהיינו דהוי כאילו הוברר הדבר בשעת קנין, בזה אמרינן דא"ב בדאורייתא. וכן גבי מה היא באותן הימים דהבירור לא הוי רק אחר שימות דאז אינו בר גירושין ואנו צריכין לומר הוברר הדבר למפרע, וכן שוחט הפסח ע"מ שיעלה ראשון דבשעת בירור כבר נשחט וא"א להמנות עליו, וכן המחלל על סלע שתעלה בידו מן הכיס מיירי שרוצה לאכול תיכף הפירות דבשעת בירור כבר נאכלו הפירות וא"א בחילול, וכשהפירות בעין בשעה שעולה הסלע נראה שנתחלל. וכן כתוב לאיזו שארצה אגרש בו או לאיזו שתצא בפתח בשעה שהוברר כבר נכתב הגט ואין זו לשמה ואנו צריכין לברירה שהכתיבה תהיה בשעתו לשמה, וכן כל שילקטו עניים יהיה הפקר דלאחר שילקטו אין בידו להפקיר כדאמר התם, וכן כל הנך מתניתין ומתניתא דמייתי בכל הסוגיות דברירה מיירי בכה"ג. אבל אם בשעה שהוברר הדבר ראוי לחול הקנין, אפילו אם אומר מעכשיו מהני הקנין כיון שיכול להקנות שיהיה הקנין חל לכשיבורר כמ"ש מהרי"ט גופיה, יכול להקנות ג"כ שיהיה הקנין חל מעכשיו, כמו בדבר שלא בא לעולם לר"מ דס"ל אדם מקנה דבר שלא בא לעולם יכול להקנות ג"כ במעכשיו כמ"ש התוס' יבמות צ"ג, עכ"ל הצריך לנו. 
וע"פ הדברים אלו נקטו האחרונים גם בההיא דתשובת הרשב"א שמחלק האי ברירה מדין ברירה דעלמא, כיון דאפשר הקנין לחול בשעת הבירור לכן מהני גם משעת המכר. וכן מצאתי גם בס' דברי חיים חיו"ד סי' מ"ג שכתב כדבריהם עי"ש. וכל הגאונים הללו תפסו לדינא בההיא דהרשב"א הנ"ל שחל למפרע ממש הקנין על השדה הנבררת לאח"כ והוי של לוקח מעיקרא. ולע"ד ברור שלא כדבריהם בזה, ואחרי שכל הגאונים המאורות הללו כולם בחדא שיטה בזה עלי להאריך קצת בענין זה. 
והנה ראשונה, מה שחילק הנה"מ וכל האחרונים אחריו בין קדושי ביאה לקדושי כסף ובין קנין כסף לקנין סודר, תמוה, דהלא ברור דלד' התוס' ביבמות צ"ג בקדושין ס"ג ובב"מ ט"ז, ולשיטת הרשב"א בחידושיו לקדושין דף ס"ג, מהני לר"מ באומר מעכשיו אם נקרע השטר וכן בקנין סודר דהדר למרא, ומהתוס' ביבמות צ"ג מוכח להדיא דלר"מ מהני מעכשיו גם בקנין סודר, והטעם דאם אפשר לחול הקנאה על החפץ לאחר כן ע"י איזה קנין שיהיה אז יכול להקנות גם מעכשיו, וכיון שיכול להקנות ולגמור מעכשיו אז מהני גם על ידי קנין סודר וא"צ שיוכל להקנותו אח"כ באותו קנין שהוא עושה עכשיו במעכשיו, וזה ברור. ועוד אף אם נניח בזה כדבריהם ולחלק בין קנין שטר שנקרע אח"כ דבשעת עשית הקנין היה ראוי שיחול לאח"כ, ובין קנין סודר שמתחילה נעשה אדעתא שיוחזר הסודר תיכף לבעליו, מ"מ אכתי דבריהם תמוהים מהלוקח יין ואומר שני לוגין שאני עתיד להפריש הרי הן תרומה שאמרו בזה אין ברירה, הלא התם בשעת קריאת השם היינו עכשיו בשעת אמירה אפשר שיחול ע"י אמירה של עכשיו אח"כ בשעה שמפריש השני לוגין, ואף דאז הוא מפריש לאחר ששתה מ"מ כיון דאם לא שתה הוה אמרינן כיון שחל אח"כ חל נמי למפרע כפי סברתם, וכיון שחל למפרע מה מזיק לנו מה ששתה, האם מה שהיה בדעתו לשתות הוי חסרון לקרות שם תרומה, זה דבר שאין לו שחר. 
ולפי"ז מוכח להדיא שלא כדברי הנה"מ והבאים אחריו, דלפי דבריהם בטל כל הכלל דאין ברירה, דאם נדמה דין ברירה לדין הקנאה בדשלב"ל לר"מ במעכשיו אין חילוק בין תרומה לקדושין ושעבוד שטר לכל המוציאו, וכמו שמהני בשעבוד שטר לכל המוציאו במעכשיו לגבות מנכסים משועבדים מהשתא לשיטת הנה"מ אף למ"ד אין ברירה, כ"כ יהני בתרומה מעכשיו. ועוד קשה לדבריהם מדברי התוס' ב"ק שכתבו דאף למ"ד אין ברירה מ"מ יכול עכשיו לחלל שיחול החילול לאחר שיהיה נלקט, וכן כתוב שם בחי' הרשב"א, וקאמר שם בגמ' דמ"ד כל הנלקט לא קאמר כל המתלקט משום אין ברירה, הרי מוכח דאף דמצי לחול אח"כ לא מהני מעכשיו, והתם קאי למ"ד כל הנלקט דסובר אדם מקנה ומחלל דבר שאינו ברשותו, ולפי"ז ודאי דאפשר לחול לאחר שיהיה נלקט, ומ"מ אינו חל למפרע. ובספר "אמרי בינה" רוצה לישב קושיא זאת משום שאינו מבורר השתא אם יהיה נלקט כלל, ומשו"ה ל"ד לדברי הרשב"א באומר אחת משדותיו דשם ודאי יבא לידי בירור. אך חילוק זה אינו מובן כלל, הלא לפי סברתם דמדמו דבר שאינו מבורר לדבר שלבל"ע לר"מ דמהני מעכשיו כיון שיכול להקנות שיחול לאח"כ, ולר"מ מהני אף היכא שאינו ידוע אם יבא לידי קנין ודאי כמו בשדה זו שאקחנה ועוד כמה מקומות. וכן קשה מהא דמביא בש"ס עירובין ל"ז בהאומר מעשר שיש לי בביתי יהא מחולל על סלע שתעלה בידי מן הכיס דלמ"ד מחולל סובר יש ברירה עי"ש. ולפי סברתם כיון שיכול לפדות שיחול לאח"כ בזמן שתעלה בידו דאז יהיה מבורר מצי לחלל שיחול החילול גם מעכשיו. וכן בהא דאמרינן בשני רמונים שהתנה אם ירדו גשמים היום יהיה זה תרומה על זה ואם לא ירדו יהיה השני תרומה על זה שכתבו שם התוס' דגם זה תלוי בדין ברירה עי"ש תד"ה אלא, וגם לפירש"י שם דכהן יכול לאכול, אבל מ"מ מודה דישראל אסור לאכול משום אין ברירה, ולשיטתם כיון שיכול לחול לאחר הבירור לאחר שירדו או לא ירדו גשמים דאז יתברר כבר, יחול גם מעכשיו, ואף שבספר "אמרי בינה" מביא דברי התוס' הנ"ל, אך לא מצאתי דבר נכון בדבריו לישב כל הנ"ל. סוף דבר שכל דבריהם אינם מובנים, דלפי דבריהם בטל כל הכלל דאין ברירה לענין הקנאה וכל סוגיות הש"ס נגד דבריהם (ובאור לד' הרשב"א הנ"ל עי' לקמן סי' י"ד). 


חידושי ר' שמעון שקופ מערכת הקנינים סימן ב 
========================================= 
ובעיקר יסוד דבריהם שמדמין האי ענינא דברירה לדין הקנאה בדבר שלא בא לעולם דמהני לר"מ אף מעכשיו - לענ"ד הוא תמוה, דשני ענינים נפרדים הם. דנראה דהא דמהני לר"מ בכותב לעבד לכשאקחך הרי אתה קנוי לעצמך, אף לשיטת הרשב"א בחידושיו לקדושין דף ס"ג דסובר דבמעכשיו לר"מ נגמר הקנין לגמרי כמו לדידן בדבר שבא לעולם, היינו רק דכמו דמהני לענין אם נקרע השטר כ"כ מועיל לענין חזרה דלא מצי לחזור, ושיטת התוס' בזה דמעכשיו מהני רק לענין אם נקרע השטר ולא לענין חזרה עי"ש ב"מ דף ט"ז בתוס'. ושיטת הריטב"א והרמב"ן הובא בחי' הרשב"א לקדושין ס"ג הוא להיפך, דמעכשיו מועיל לענין שלא יוכל לחזור ולא לענין אם נקרע השטר. 
ולהבין מחלוקתם נראה לי דהנה ענין חזרה במקדש או מוכר לאחר זמן, אין הטעם משום דלא נגמר עדיין הקנין לגמרי ובעינן שיתרצה בו, דאם נימא הכי למה לא ניחוש שמא חזר בו כל היכא דאיכא חוב בדבר. וכן מוכח מגמ' גיטין דף ל"ד דקיי"ל דגילוי דעתא בגיטא לאו מילתא היא עי"ש בסוגיא דאפילו איכא אומדנא דרוצה לחזור לא מהני, ומוכח דענין חזרה היא עקירת המעשה בחיוב, היינו מה שעשה שיחול ממילא בלא דעתו וכונתו, דמשו"ה המעשה נגמר בלי רצונו. וכלל זה הוי לר' יוחנן כל מעשה שלא נגמר נקרא דיבור ואתי דיבור ומבטל דיבור, וזה ברור. והנה בזה האופן שהמעשה נגמר מעכשיו מצד הקנאת הבעלים ואין חסרון אלא שהחפץ אינו בעולם, סובר הרשב"א דלא מהני חזרה שזה לא נקרא דיבור, ורק בלאחר ל' שגם מעשה הקנין לא נגמר עדיין נקרא דיבור, ושיטת התוס' דאף שכבר נגמר המעשה המקנה כיון שעדיין לא חל שום דבר על החפץ מיקרי דיבור. 
אבל אף להרשב"א דלא מהני חזרה וכן דמהני אם נקרע השטר, מ"מ נראה ברור דעכשיו הרי הוא עבד לכל הפרטים, דאין אדם משחרר עבד חבירו, וכן בשדה זו לכשאקחנה קנויה לך מעכשיו, אינו חל שום קנין עכשיו על השדה כמובן. רק עיקר דינו דר"מ הוא דמהני מעשה הקנין של עכשיו שע"י הקנין של עכשיו יזכה בשדה בשעה שיקחנה המוכר, דאז תיכף כשקנה זוכה הלוקח וא"צ לשום הקנאה מחדש, וגם א"צ שיהיה נמשך מעשה הקנין שע"י נעשה הקנין, כמו שנקרע השטר, וגם אם חזר המוכר מדעתו לא איכפת לן כלל, משום שהקנה עכשיו בהקנאה גמורה וחלוטה וא"צ שוב לרצון המקנה ולא שום מעשה קנין עוד. וכן מצאתי בריטב"א קדושין ס"ג וז"ל: והאי דקאמר לכשאקחך עצמך קנוי לך מעכשיו, לאו למימרא דכי זבין ליה הוי בן חורין למפרע מהשתא, דהא לא אפשר, שאין אדם משחרר עבד חבירו, אלא אהני ליה מעכשיו שלא יוכל לחזור בו, ודכוותה נמי הא דאמרינן בב"מ האומר לחבירו שדה זו כשאקחנה קנויה לך מעכשיו קנה לר"מ, עכ"ל הצריך לעניננו, הרי מוכח להדיא כדברינו. 
ולפ"ז נלע"ד ברור דלר"מ במקדש עכו"ם אשה לאחר שיתגייר במעכשיו דמהני לר"מ ע"פ שיטת הרשב"א לענין חזרה ולענין נקרע השטר, מ"מ אם קבלה האשה קידושין מאחר קודם שנתגייר העכו"ם ודאי דחלין הקידושין, כיון דעכשיו עדיין האשה פנויה ולא נתפס בה שום קידושין, ואין שום מונע בעולם שיעכב מלחול עליה קדושי שני, וכיון שחלין קידושי שני נעשית א"א ואז אף אם יתגייר העכו"ם לא פקע קידושין שלו דקידושין אינם נפקעין בכדי. ואף שאם חזרה קודם שנתגייר לא מהני חזרתה לשיטת הרשב"א, כ"ז הוא רק בעת שבבוא הזמן שראוי לחול הקידושין, היינו בשעת גירות, האשה פנויה ויש מקום לתפוס הקידושין שעשו קודם שנתגייר, אבל אם לאחר הגירות אין האשה פנויה אין כאן אשה בעולם כלל על מי לחול. וכמו שמצינו לר"ל דסובר במקדש לאחר ל' דלא מצי לחזור, מ"מ אם קבלה קידושין מאחר חלין קידושיו. ואף דיש לדחות קצת דשם הטעם לדידיה דלא אתי דיבור ומבטל דיבור, אבל מעשה מבטל דיבור, אך באמת זה אינו לפי מאי דמסיק שם הר"ן בחידושיו לקידושין דף ס' דבמת השני קודם שלשים יום חלין קידושי ראשון משום דקבלת הקידושין קודם ל' אינם מוכיחים שחוזרת מקידושי ראשון רק כיון דעכשיו היא פנויה עי"ש, וכיון דאין כאן חזרה כלל למה לא יפקעו קידושי שני בהגיע זמן ל' לקידושי ראשון, דאז א"א לומר דמעשה מבטל דיבור, דלאחר ל' ליכא מעשה מצד השני לבטל קידושי ראשון. וא"ל דלר"ל מוכרחין לומר שיוכל לחזור דאם נימא שא"א לחזור הוי כמקדש אשה לזמן ואין אישות לזמן עיין נדרים דף כ"ט ועיין בספר אבני מלואים סי' י"ח, זה אינו, דדוקא היכא דאינו מקדש רק עד זמן לא מהני, אבל היכא דממילא נפקעין זה אינו חסרון בהקידושין ודברי הא"מ צ"ע. אף דלפ"מ שכתב שם בס' אבני מלואים שאם יהיה דין הפקעה אח"כ אז אין חלין הקדושין כלל היה אפשר לומר דלר"ל אם מתקדשת בתוך ל' קדושין שניים, במעשה זה איכא חזרה מקדושין ראשונים לפי מדה הדרושה לקדושין שניים שיהיו קדושין לעולם ולא יופקעו בהגעת זמן ל' יום, ולפרט זה המעשה מוכיח, דבלא זה אין חלין הקדושין כלל, אבל דברי הא"מ אינם מוכרחין כלל, דרק אם מקדש לזמן חשוב כקנין פירות, אבל אם נפקעים ממילא ליכא חסרון. ולפי"ז הדרינן לסברת הר"ן שבקדושין עכשיו ליכא שום הוכחה על חזרה, ומ"מ כיון שחלו אינם נפקעים. אלא ודאי דתפיסת קידושין אין תלוי כלל בחזרה, רק שעכשיו בעת שראויה היא לתפוס עליה קידושין יכולה להתקדש, ומכיון שעשתה ונעשית אשת איש אין מקום לקידושי ראשון לחול, דבאמת דלר"ל ליכא חזרה כלל מקידושין ומה שמעשה מבטל דיבור לא מטעם חזרה דמטעם חזרה אין הבדל בין חזרת דיבור למעשה כמו שכתבתי, אלא עיקר הטעם משום דנתפסת על החפץ ושוב לא פקע וז"ב. 
וראיה לזה נראה מתוספתא דמס' תרומות פ"ב וז"ל: כיצד אין תורמין מן התלוש על המחובר, אמר פירות תלושין אלו עשויין תרומה ומעשרות על פירות מחוברין אלו או פירות מחוברין אלו עשויין תרומה ומעשרות על פירות תלושין אלו לא אמר כלום, אבל פירות תלושין אלו עשויין תרומה ומעשרות על פירות מחוברין אלו לכשיתלשו הרי זה אוכל מהן עראי ועושה אותו תרומה ומעשרות על מקום אחר עד שיתלשו, נתלשו דבריו קיימים, עכ"ל התוספתא. 
והנה לפי מש"כ הר"ן נדרים דף כ"ט דאמירה לגבוה הויא כמסירה להדיוט עם מעכשיו, ותוס' יבמות צ"ג וכן הרשב"א בחי' לקדושין ס"ג כתבו דאף בתרומה אמרינן אמירה לגבוה כמסירה להדיוט, - א"כ נראה דבאומר לכשיתלשו לא מצי לחזור בו, ומ"מ אם עשה אותו תרומה ומעשרות על מקום אחר מהני, והוא משום דעכשיו בשעה שהפירות מחוברין א"א לחול שם קדושת תרומה על התלוש משום דליכא שיריים והפירות המה ככל פירות דעלמא בלא שום דין והתפסת תרומה, והם שלו שאין אדם יכול לעכבו מלקרות שם תרומה עליהן, ומכיון שחלה שם תרומה השניה שוב אינן נפקעין לעולם, אבל אם הפירות בעין היינו שלא קרא עליהם שם תרומה על מקום אחר - בשעה שנתלשו המחוברין דבריו קיימין, ואף אם חזר בינתים לא איכפת לן. 
וברי"ט אלגאזי הלכות חלה אות כ"ב מצאתי להיפך מדברינו, שהעלה דהך תוספתא מיירי היכא דלא אמר מעכשיו, אבל אם אומר מעכשיו כמו דלא מהני חזרה כמ"ש הרשב"א לר"מ בדשלבל"ע כ"כ אם עשאן תרומה ומעשרות על מקום אחר לא מהני עי"ש, ולא ירד לחלק כמו שבארנו. אבל דברינו מוכרחים לשיטת הר"ן וע"פ שיטת התוס' דגם בתרומה שייך אמירה לגבוה דלא תלוי כלל זה בזה. ועי"ש עוד דרוצה לומר דאף אם נאבדו פירות התלושין שעשה תרומה על המחוברין קודם שנתלשו המחוברין מ"מ נפטרו המחוברין, ומדמה אבידת התרומה לנקרע השטר דמהני לר"מ במעכשיו אף עם יקרע השטר או ישרף. ולדעתי ל"ד כלל, דשטר הוא רק מעשה שעי"ז נעשה ונגמר ההקנאה או הגירושין, ובמעשה קנין אשכחן האי כללא דע"י מעשה של עכשיו יוכל להגמר לאחר זמן קנין בחפץ, אבל תרומה שפוטר השיריים אינו בסוג מעשה קנין, רק שהתפסת תרומה על מקצת פוטר חיוב שיריים, וכ"ז שלא נתפס דין תרומה על פירות אלו אינם נפטרים השיריים בשום אופן. וגם מה שר"ל שם שיהא אסור לאכול התלושין קודם שנתלשו המחוברים היכא דאמר מעכשיו אף שגם הוא מודה שעדיין אינה קרויה תרומה גמורה עי"ש - כל זה תמוה, דהיכן מצינו תרומה לחצאין. וכל זה דחקו מפני שלא ירד לחלק בין חזרה לתפיסת קדושה על החפץ. ומן התוספתא מוכח דאף אם אמר מעכשיו מותר עכשיו לזרים באכילת ארעי קודם מירוח ככל פירות ויכול לעשותם תרומה ומעשרות על מקום אחר, ואם נאבדו קודם שנתלשו המחוברין ודאי דלא מהני כלל, רק חזרתו לא מהני. 
וכן משמע מדברי הר"ש בחלה פ"ג מ"א דאיתא שם: כיון שהיא נותנת את המים מגבהת חלתה ובלבד שלא יהא שם חמשה רבעי קמח, וכתב שם הר"ש וז"ל: ומפרשי בירושלמי אמר רבי מתניה מתניתין עד שלא למדו את הכהנות וכו' ומפרש בירושלמי מה לימדו את הכהנות הרי זו חלה על העיסה הזאת ועל השאור המתערב עמה ועל הטבל שנתערב בה ועל הקמח שנשתייר בה ועל הקרץ שניתן תחתיה לכשתעשה כולה גוש אחת תקדש זו שבידה לשם חלה. ולפי' זה צריך ללמד לנשים שלנו המפרישות חלה לאחר גלגול קודם עריכת הלחם להתנות תנאי זה מפני שמערבות קמח עם המקרצות בשעה שעורכות אותן ועושות מהן ככרות שאותו קמח נעשה עיסה, ואף על פי שאין מערבין בכל או"א חמש רבעים קמח כיון דבין כולן איכא חמש  רבעים תנור מצרפן או סל, ואפילו התנאי אינו מועיל אם הושלכה חלתה לאור, עכ"ל הר"ש, הובאו דבריו בטוש"ע יו"ד סי' שכ"ז, וכן הביא בב"י בשם הרשב"א שכתב כן בפסקי חלה. והרי כיון שמלמדין להנשים להתנות שתחול החלה גם על הקמח שיתערב בעת עריכה ודאי שמלמדין אותן לומר באופן המועיל דהיינו במעכשיו, ומ"מ אינו מועיל התנאי אם תשרף החלה קודם עריכה לפטור את הקמח שנתערב אח"כ, הרי מוכח דל"ד ענין חזרה להיכא שאם נאבדה או נשרפה התרומה, והטעם כמ"ש דל"ד נשרף השטר לנשרפה התרומה, וכ"ז משום דלא חלה עדיין שום קדושה על התרומה קודם שנעשו פירות שיריים מחוייבין בתרומות ומעשרות כמו שביארנו. 


חידושי ר' שמעון שקופ מערכת הקנינים סימן ג 
========================================= 
איתמר שני שטרות היוצאים ביום אחד רב אמר חולקין ושמואל אמר שודא דדייני, לימא רב דאמר כר"מ דאמר עדי חתימה כרתי ושמואל דאמר כר"א דאמר עדי מסירה כרתי, לא דכ"ע כר"א וכו' עי"ש בכתובות צ"ד כל הסוגיא. ועיין בתוס' ושאר ראשונים דמפרשי דלרב אפילו אם ידעינן שלאחד מהם מסר קודם מ"מ יד שניהם שוה, משום דכיון דלא מוכח למי הקנה תחילה ולר"מ בעינן מוכח מתוכו ע"כ אינן קונים רק מסוף היום עי"ש. והנה לפ"ז לכאורה אם הקנה לאחד בלבד ואחר מסירתו חזר בו או שנשרף השטר בטלה המתנה, כיון דמקודם סוף היום עדיין לא נגמר הקנין, וזה לא שמענו מעולם. 
ומצאתי בר"ן פ' המגרש שעמד ע"ז, עי"ש שהאריך בשטה זו, וז"ל שם בסוף דבריו: ומה שכתב ז"ל שזו עצה עמוקה ואין דרך לנטות ממנה, שהרי על כרחנו אפי' לדברי ר"מ הכותב שטר מתנה לחבירו ביום פלוני ומסר לו בו ביום קנה מיד לשעתו ואינו יכול לחזור בו כל אותו היום אף על פי שלא כתב שעות, וכיון שהוא קונה מיד היאך אפשר לדון בכותב  שני שטרות ומסר לראשון בשחרית וחזר ומסר לשני ערבית שקנה שני כלום אלו דבריו ז"ל. ואין הנדון דומה לראיה דאנן ודאי מודינן שהכותב שטר מתנה לחבירו ומסרו לו אף על פי שלא כתב שעות אינו יכול לחזור בו, ולא בשמסרו בלבד אלא אפילו בין כתיבה למסירה אין חזרתו כלום, שכיון שאין עדי חתימה מקנין אלא בשעת מסירה נמצא שההקנאה נעשית לאחר חזרתו בשעה שמסר, ואעפ"כ אם הקנה לאחר באותו היום אף על פי שכבר מסר לראשון  יד שניהם שוה שכיון שאין כותבין שעות ועדי חתימה המקנין הרי הוא כמשייר בקניינו שלא יקנה אלא בקנין [ברי], ומי שאינו יכול לברר אם קנה מתחילה היום או מסוף היום שדינן אותו לסוף היום ונמצא זכות חבירו שוה לו, הילכך לר"מ לא משכחת לה שודא כלל. אבל לענין חזרה אין בכך כלום, דמה נפשך בין שחזר בו קודם שהקנה בין שחזר בו לאחר שהקנה אין ממש בחזרתו, הילכך אם אנו דנין הקנאתו לתחילת היום אין בידו לחזור ואי בסוף היום הרי הקנה לו אחר שחזר, עכ"ל. ולכאורה אינו מובן סוף דבריו מה שתירץ לענין חזרה דאם שרינן לסוף היום הרי הקנה לאחר חזרה, הרי הכא לא הקנה לו שנית רק פעם אחת. 
אמנם נ"ל בכוונת הר"ן, דהנה הטעם דאמרינן חולקין למ"ד עדי חתימה כרתי הוא משום דכיון שהשטר גומר קנינו רק במה שמוכח מתוכו, וכיון שעד סוף היום אינו מוכח מתוכו אם השדה שלו או לא, דאם יתן שטר כזה גם לאחר אז אין מוכח משטר זה שהשדה שלו יותר מאחר, וכיון שאף בשעה שהשטר יוצא מתחת ידו אינו מוכח שהשדה שלו, ע"כ אף אם ידעינן ע"י עדי מסירה שלו נמסר קודם, אבל כיון שמן השטר בעצמו בלי ראיה מן החוץ ליכא הוכחה שיקנה לו השדה תיכף בשעת מסירה ע"כ אינו קונה רק מן הזמן שהי' הוכחה מן השטר. וזה רק לענין שיזכה זכות בשדה אין בכח שטר זה לגמור קנין שיזכה משעת מסירה, אבל אם לא נתן לאחר רק שחזר בו לאחר מסירה קודם סוף היום, אז בשעה שאנו רואים השטר יוצא מתחת ידו אין אנו מסופקין שמא בטלה המתנה מטעם שחזר בו מעיקר הקנין, דאיך אפשר לנו להסתפק בזה, דכיון דזה פשוט לנו דבשעה שמסר השטר לידו בלא שום תנאי ושיור כוונתו שיקנה בשעת מסירה, ומה איכפת לן אם היה בזה איזה חזרה. וזהו שצייר הר"ן, דממ"נ, אם חזר קודם המסירה, הרי מסר לו לאחר חזרה, ולאחר המסירה לא יוכל לחזור, וכיון דבכל שעה שאנו רואין השטר תחת ידו מוכח הקנאתו בהחלט, ע"כ לענין זה יש כח בהאי שטרא לגמור הקנין שלא יוכל לחזור בו משעת מסירת השטר ואילך, וכן לענין אם נקרע השטר, אבל בהאי שדה אין כח בהאי שטרא לגמור קנין וזכות להאי מקבל מתנה רק מסוף היום ואילך. ובקוצר, כללות דברי הר"ן הוא כך, דלענין שיזכה זכות בעצם השדה שנתן לו, כיון שאף לאחר המסירה יתילד לנו ספק ע"י שיתן שטר כזה גם לאיש אחר ואז אי אפשר לידע מי קודם, וכיון שאפשר להתילד ספק ע"כ השטר אינו גומר קנינו לענין זה, והרי הוא כמי ששייר שלא יקנה רק משעה שיהיה מוכח בלא ספק. אבל לענין חזרה דלא אפשר להתילד ספק בזה כמו שביארנו, וכיון דאין ספק הרי בשעה שהשטר יוצא מתחת ידו הרי הוא מוכח מתוכו לפרט זה, וע"כ גומר השטר לענין שלא יוכל לחזור בו. 
ולפי"ז נראה דבגיטין וקדושין אף לר"מ נגמר משעת מסירה ולא מסוף היום, דרק בממון שאפשר להתילד ספק אחר מסירת השטר ע"י שיתן שטר כזה גם לשני ואז לא יהיה מוכח מתוכו למי נמסר קודם ואז יהא הדין דיחלוקו, משו"ה אינו נגמר עד סוף היום, אבל בגיטין כשאנו רואים הגט ביד האשה אנו יודעים שכבר היא מגורשת מבעלה, אף שרק ע"י שהגט בידה מוכח שנתגרשה - מ"מ זה מיקרי מוכח מתוכו שפיר, כמו שמוכח מגמ' ריש כל הגט, דאם שני יוסף בן שמעון מוציאים שטר חוב על אחרים גם גבי גט מהני, דכיון דלא חיישינן לנפילה מיקרי מוכח מתוכו. וכן גם קדושין אף שאפשר לה לקבל קדושין מאיש אחר, הא לא בעינן שיהא ראיה ביד המקדש, דהרי השטר קדושין ביד האשה תמיד וכששטר קדושין יוצא מתחת ידה מוכח שפיר שנתקדשה. 
אמנם צע"ג מדברי הרמ"ה שהובא בטור אה"ע סי' קמ"ה לענין גט שכ"מ שכתב בו מעכשיו וז"ל: והרמ"ה כתב דמהיום כמעכשיו דמי ואם מת קודם שיעבור היום מגורשת, ודוקא שיש עדים שהגיע הגט לידה בחייו, אבל אם אין עדים מתי בא לידה אף על פי כו' וכתוב בו  מהיום כיון דלא מישתרי אלא בעדי חתימה לא הוי גרושין דעדי חתימה אינם עושין אותו גט אלא אחר היום, וכיון שמת קודם לכן הוי ספק גרושה וחולצת ולא מתיבמת עכ"ל. וצ"ע בדברי הרמ"ה. 
ונראה דודאי גם אם לא נתן לאחר אינו זוכה עדיין בגוף השדה כלום רק מסוף היום ואילך, דכיון שהדין שאם נתן לאחר השדה בקנין חזקה או גם בשטר אם כתוב בשטר השני השעה - שהשני זוכה בכולה, משמע שהראשון לא זכה עדיין בהשדה וע"כ יכול ליתנה לאחר. ואפשר לומר שאף שזכה הראשון בגוף השדה מ"מ יכול ליתן לאחר, היינו ששייר לעצמו זכות זה שיוכל למכור וליתנה במתנה לאחרים, ואף שלא שייר שיור זה נעשה השיור ממילא, דלענין זה לא הועיל השטר משום דלא מוכח מתוכו. אך זה דוחק קצת שהשדה היא של המקבל ולענין מכירה ומתנה תהא של הנותן, ועוד דכיון דאם נתן בקנין אחר לשני כמו בחזקה הדין שזוכה השני בכולה, ע"כ שהשיור הזה הוא שיוכל ליתן לאחר כל השדה, א"כ לפי"ז אמאי בשני שטרות שיוצאים ביום אחד יחלוקו אמאי לא יזכה השני בכולה, דאף דגם לשני שייר בקנינו שיוכל ליתנה לאחר, אבל הלא אחרי מתנת השני לא נתן לשום אדם. אלא ודאי יותר מסתבר דלא מטעם שיור הוא, רק שלא זכה כלל בגוף השדה עד הערב. ועוד דהלא ודאי שאם גם לא נתן לאחר ושמט איזה פירות מן השדה הזאת ואכלן הנותן, וכן אם עשו איזה פירות ביום הזה, שאז יהיה הדין שמעכבן לעצמו, שהמוחזק מעכבן אם לא יהיה בידו ראיה מתי בא השטר מתנה ליד המקבל, ומכיון שמן השטר עצמו אינו מוכיח מתי בא לידו אין ביכלתו לגמור מעשה הקנין לענין זה לר"מ, ורק הפירות שהיו על השדה בשעת הקנאה ונשארו על השדה עד סוף היום קונה אותם כמו שקונה גוף השדה כמובן, וכן ודאי דאם יזיק אחד או הנותן בעצמו את גוף השדה יפטור מלשלם להמקבל באם לא יהיה לו ראיה מתי הגיע שטר מתנה לידו. וע"פ כלל זה לכל פרט שאין הוכחה מגוף השטר לא נגמר הקנין, רק לענין זה גמר השטר קנינו שלא יוכל לחזור בו, וכן שלא יצטרך המקבל לקנין אחר בסוף היום, דבסוף היום יקנה בשדה זאת ע"י קנין זה אף שאז לא יהיה השטר בעולם, דלכל דבר שלא יתילד לנו ספק מיקרי מוכח מתוכו, ומכיון דלענין חזרה א"א לעולם שיהיה איזה ספק שיהא הנותן יכול לחזור בו אף אם לא יבורר שעת המסירה כמו שהסביר לנו הר"ן, ע"כ גומר השטר קנין לפרט זה שיהא הקנין מעכשיו היינו משעת מסירה, שלא יוכל לחזור בו, ולענין שאם יקרע השטר. ומצינו כאן שאף שלא יוכל הנותן לחזור בו מ"מ יכול ליתן לאחר, משום דכל זמן שהשדה שלו אין מונע שיעכבנו מלתתה לאחרים. 
וא"ל לפי"ז אם מת הנותן קודם הערב שתתבטל המתנה כדאמרינן בב"ב קכ"ז וכן בקדושין ע"ח דבנכסים שנפלו כשהוא גוסס אף לר"מ לא מהני דבעינן בשעת חלות המתנה שיהיה הנותן קיים ויהיה בר הקנאה. דהנה זה מכבר אמרתי להוכיח מהא דמצינו שיטת ר"ת, הובא בתוס' כתובות צ"א ד"ה דזבנה, דאם אמר שדה זו שאירש מאבא מכור לך קנה אפילו למ"ד אין אדם מקנה דבר שלבל"ע, עי"ש שהביא ראיה משלהי מי שמת: בן שמכר בנכסי אביו בחיי אביו ומת בנו מוציא מיד הלקוחות, מ"ט משום דמכח אבוה דאבא קאתינא, והשתא בלאו האי טעמא אין המכר כלום, אלא ודאי דהתם בשדה זו שאירש מאבא מיירי שבירר המכר ע"כ, וכן הובא ברמ"א ח"מ סי' רי"א. והתם ודאי דלא שייך שיזכה בגוף השדה, דאי אפשר לזכות בגוף רק עד שיזכה היורש מקודם, ובשעה שנגמר הקנין כבר מת, אלא ודאי כיון דאמר לו מעכשיו כיון דמהני לענין אם נקרע השטר ולענין חזרה כ"כ אף שמת המוכר מהני, דכיון שזוכה בקבר זוכה המקבל מאתו מחמת הקנאתו אשר הקנה בהחלט ובגמירת דעת ע"י מעכשיו וכמו שמוכיח ר"ת מהתם מבן שמכר וכו'. ולפי"ז הא דאמרינן דאף לר"מ לא מהני בנכסים שנפלו לו כשהוא גוסס, זה רק היכא דלא אמר מעכשיו. אך לפ"ז יקשה שם בש"ס דהא אכתי איכא מיגו במעכשיו. ובספר שער המלך הלכות מכירה מצאתי שכתב כן לר"מ ע"פ שיטת הרשב"א מסברא דנפשיה, והקשה שם מש"ס הנ"ל, ומתרץ דבכה"ג אין ברצונו להקנות ולא הוי מיגו דאי בעי יהיב מעכשיו דשמא אינו רוצה ליתן במעכשיו שלא יוכל לחזור עי"ש. א"כ מכש"כ בהאי ענינא דשני שטרות שהדבר בעולם שיוכל לגמור הקנין מעכשיו שיהני אף שמת הנותן, כמו שכתב בספר מחנה אפרים הלכות זכיה סי' ט"ז דבדבר שבא לעולם אם הקנה לאחר ל' מהני אף אם היה אז הנותן גוסס, ודוקא בדבר שלבל"ע דלא מצי להקנות עכשיו לא מהני שיחול הקנין כשהוא גוסס, עי"ש שהביא ראיה לזה מההיא דפרק יש נוחלין קל"ז דאמר הדר ביה אביי מההיא, מדתנן ה"ז גיטיך אם מתי לא אמר כלום דאין גט לאחר מיתה, ופירשב"ם דאי עם גמר מיתה אמאי לא הוי גט, וא"כ לדברי המח"א היה כאן מקום לומר אף בלא מעכשיו, ואולי יש לחלק קצת, אבל במעכשיו ודאי מהני כמו שהוכחנו. 
אמנם לכאורה באם מת הנותן בתוך היום דאז תיכף משעת מיתת הנותן זכו בשדה זו יורשי המת, דהמקבל עדיין לא מצי לזכות בהשדה טרם כלות היום, ול"ד לההיא דר"ת דהתם יורש בקבר להנחיל ללוקח ועי' לקמן סי' ז', וכיון שזכו בה יורשים היאך נפסק קנינם דירושה אין לה הפסק. אך לפי מה שבארנו בסי' ז' וח' בענין אחריך, י"ל דהכא ג"כ יתפרש עד"ז שיזכה מעכשיו מה שישתייר ממון מסוף היום ודו"ק. ובאמת ניחא בדרך פשוט דלאו דוקא בסוף היום, רק בשעה שיהיה מוכח מתוכו, ולענין יורש הרי מוכח מתוכו כמו לענין חזרה וזה ברור, וקצרתי כאן ויש להאריך עוד בזה. 
ומכל הנ"ל ראיות מוצקות דלענין מכירה לאחר, שתלוי בזכית החפץ, אינו נוגע כלל לענין חזרה. ואף שבדבר שבא לעולם לא מצינו שיוכל אדם להקנות באופן כזה שיהא מעכשיו לענין פרט זה בלבד, כדמוכח מריש המפקיד דמקשה א"כ אפילו גיזותיה וולדותיה נמי, ואמאי לא מוקי באופן כזה שהקנה הפרה מעכשיו שיקנה גוף הפרה סמוך לגניבה. ויש לדחות לפמ"ש התוס' שם דלהכי לא מצינן לפרש מעכשיו כר' יוחנן משום דלפ"ז הפירות שהם עכשיו על הפרה יקנה לבסוף, וה"נ י"ל ג"כ לענין זה, אבל שוב יש לדחות דאינו מקנה לו רק מה שיהיה על הפרה אז בשעת גניבה, אבל זה דומה לחוץ וצ"ע. אולם מסתבר לומר דבדבר הבא לעולם לא יהני הקנאה כזאת, משום דאם אמר מעכשיו ע"כ כוונתו שיזכה בגוף השדה, ואם אין דעתו לזכות לו מעכשיו ממש ע"כ אין דעתו לגמור הקנאתו מעכשיו, וע"כ יוכל לחזור. דרק בדבר שלא בא לעולם, או כמו התם בשני שטרות היוצאים ביום אחד, דלא הוי חסרון מצד רצון ודעת המקנה להקנות, רק מה שלא חל עכשיו הוא מפני שהחפץ אינו בעולם או בשני שטרות משום שחסר כאן הוכחת שטר, לא הוי חסרון בגמירת דעת הנותן, לכן מהני אם מצדו גומר עכשיו להקנות שלא יוכל לחזור, אבל בדבר שיוכל הקנין לחול מעכשיו ממש אין מקום לומר שהמקנה מצדו גומר בדעתו מעכשיו להקנות. 
ונלע"ד עפי"ז לפרש דברי הגמ' בקדושין דף י"ט: תניא אידך המוכר את בתו והלך וקידשה לאחר שיחק באדון ומקודשת לשני דברי ר' יוסי ברבי יהודה וחכ"א אם רצה ליעד מיעד, משל לאומר לאשה הרי את מקודשת לי לאחר ל' יום ובא אחר וקידשה בתוך שלשים יום שמקודשת לשני. משל למאן וכו' אלא אר"א משל לריבר"י, פשיטא מ"ד הא לא אמר לה לאחר שלשים יום קמ"ל. ועי' פירש"י דמפרש דמדריב"י אנו למדין דין מקדש לאחר ל'. והנה למ"ד מעות הראשונות לאו לקדושין ניתנו היאך אפשר ללמוד מהכא למקדש לאחר ל', ועי' בריטב"א בחי' שעמד בזה, ואף לפי' התוס' דמפרשי להיפך דהמשל בא ללמד ולהורות על דין יעוד נמי קשה מאי דקאמר מ"ד הא לא אמר לה לאחר ל'. ועי' בתוס' שם וז"ל: וכיון דלא פריש נימא דדעתיה שיחולו הקדושין מעכשיו דמהני לפי מה שלא הזכיר שלשים יום שהרי כל שעה ושעה בידו ליעדה כל זמן שירצה ואם קדשה אחר אינה מקודשת, קמ"ל כיון דלא אמר מעכשיו בהדיא מקודשת לשני עכ"ל. והנה למ"ד לאו לקדושין ניתנו איך אפשר שמקודשת לראשון כיון שעדיין לא נתקדשה. ועפ"י הנ"ל י"ל דהעיקר מה שיורה לנו הברייתא במשל למקדש לאחר ל' דלא נימא דכיון שעשו מעשה הקדושין אי אפשר לה לעשות קדושין עם איש אחר ואף שעתה היא פנויה, לזה אנו למדין מריב"י במכש"כ, דהא התם ביעוד א"א לאב לחזור מדעתו היינו לעכב על הקדושין, והביטול דעת שצריך בקדושין מצד המתקדשת כבר בטל האב משעת מכירה ואין בידו לחזור מזה, ומ"מ אם קבל קדושין מאחר שיחק באדון ומקודשת לשני, והוא משום דכיון דהיא פנויה אין מונע שמעכב עליה מלקדשה, מכש"כ במקדש לאחר ל' שמקודשת לשני ולק"מ מה שביעוד לא היה עדיין כסף קדושין, כיון דבלא כסף כבר בטל האב דעתו ורצונו ע"י מכירה ועדיף מכסף קדושין דעלמא ופשוט. 
ולפי' התוס' ג"כ יש לפרש דילפינן ממקדש לאחר ל', וקאמר מ"ד הא לא אמר לה לאחר ל', היינו דהכא מצד האשה אין עיכוב ובכל שעה שירצה המקדש היא בטלה דעתה ע"י המכירה, קמ"ל כיון שהיא פנויה תופסין בה קדושין. ובזה יש לכוון מה שאמרו בתוס' שהרי כל שעה ושעה בידו ליעדה. ומכבר פירשנו מה שאמרו שם בדף י"ט אומר אדם לבתו קטנה צאי וקבלי קידושיך מדר"י בר"י הוא שאשה בעצמה או אב יכולין לבטל דעתן ורצונן - כפי מה שצריך בקדושין דעת המתקדשת - בלא כסף קדושין, וזה אנו למדין מדר"י בר"י דלא נימא דביטול דעת צריך דוקא בשעת מעשה הקדושין, דהרי ביטול דעת ביעוד הוא בשעת מכירה בלא מעשה קדושין. ולפי"ז שפיר קמ"ל דאף שהאב לא מצי לחזור, מ"מ יכול לקבל קדושין, ונכון הוא. 


חידושי ר' שמעון שקופ מערכת הקנינים סימן ד 
========================================= 
תנן בפ"ק דגיטין דף י"א: האומר תן גט זה לאשתי ושטר שחרור זה לעבדי אם רצה לחזור בשניהן יחזור דר"מ וחכ"א בגיטי נשים אבל לא בשחרורי עבדים שזכין לאדם שלא בפנין ואין חבין אדם /לאדם/ אלא בפניו. וכתב הרי"ף על זה: והנ"מ לענין חזרה דלא מצי רביה למיהדר ביה, אבל עבדא לא נפיק לחרות עד דמטי גיטא לידיה, דתנן האומר תנו גט זה לאשתי וש"ש זה לעבדי לא יתנו לאחר מיתה דאין גט לאחר מיתה, ושמעית מינה דלחזרה הוא דזכין לו לעבד אבל מיפק לחרות לא נפיק עד דמטא גיטא לידיה, ואשכחן זכיה כה"ג כדאמרינן לקמן הולך מנה לפלוני שאני חייב לו אמר רב חייב באחריותו ואם בא לחזור אינו חוזר. וכ"כ רש"י ז"ל בדף ט' ע"ב עי"ש. והרמב"ם בפ"ו מהלכות עבדים כתב וז"ל: הכותב גט שחרור לעבדו וזיכה לו ע"י אחר ואמר זכה בגט זה לפלוני עבדי יצא לחרות אף על פי שלא הגיע גט לידו שזכין לאדם שלא בפניו, אבל אם אמר תנו גט זה לעבדי אינו יכול לחזור בו ולא יצא העבד לחרות עד שיגיע הגט לידו, לפיכך האומר תנו גט זה לעבדי לא יתנו לאחר מיתה. והטיו"ד בסי' רס"ז כתב שגם הרי"ף מודה בזכה כמ"ש הרמב"ם, ובזה מסולקין כל הקושיות שהקשה הר"ן שם על הרי"ף יעו"ש. וגם מה שהקשה מפ' התקבל באשה שאמרה התקבל לי והוא אמר תן דאי אמרינן תן כזכי מגורשת מיד - ל"ק לענ"ד, דהנה באמת הא כתב הר"ן בריש התקבל באם אמר הבעל אי אפשי שתקבל לה אלא הולך ותן לה דאף אם תן כזכי מ"מ אינה מגורשת, משום דרצונו שתתגרש מטעם זכיה לא מטעם שליחות דידה ובגט לא מהני זכיה דחוב הוא לה, ואף שעשתה שליח, שמא חזרה בה כמ"ש הירושלמי. ויש להעיר על דברי הר"ן הללו אמאי לא נימא גם בשליח לקבלה דידה שמא חזרה בו, וי"ל דגבי שליחות שנתהוה ע"י מינוי מפורש מטעם הבעלים לא יתבטל רק ע"פ דיני הביטול ולא סגי בגילוי דעת דלא ניחא ליה, כמו שמצינו מחלוקת אביי ורבא גבי גילוי דעתא בגיטא, אף שאין אנו מסופקין שאין רצונו שיעשה שליחותו, אך שחסר כאן דיבור מפורש לבטל דיבור שמחמתו נתמנה השליח. ורק בזכיה שכל עיקר נתהוה מצד רצונה ואם גלתה דעתה דלא ניחא לה בטל הזכיה כי הוא חוב לה חיישינן שמא אח"כ לא ניחא לה במעשיו. ולפ"ז הא דאמרינן דבאומר תן או זכי דמהני, ע"כ לא מטעם זכיה, דשמא חזרה בה, אלא כיון דהיא אמרה התקבל והוא אמר ג"כ לשון זכיה כוונתו שיהיה כדבריה והוי שליח לקבלה כמו שאמרה, ורק באומר א"א שתקבל לה אלא הולך ותן אז אמרינן שאינו רוצה שיהיה בשליחותה. וכיון שהכא באומר התקבל והוא אומר תן אי הוי אמרינן דהוי כזכי הוי שליח דידה לקבלה, - לק"מ על הרי"ף דלאו מטעם זכיה הוא. וקושית הר"ן י"ל דכוונתו דכיון דזכיה בגט חלוק משליחות לקבלה הוא דומה כמו שאמר אי אפשי שתקבל, אבל זה אינו קושיא כ"כ, ועי' בלח"מ פ"ו מהל' עבדים שתירץ כ"כ כמ"ש, ולפי דברינו מבואר ומתורץ ביותר. 
אמנם בעיקר החילוק בין תן לזכה ראיתי באיזה מספרי האחרונים שביארו כ"א לפי דרכו, ולא מצאתי באלה שראיתי ביאור מספיק. ובס' "תורת גיטין" בחי' שם בסוגיא כתב ליישב דבאומר תנה הוי כאומר מעכשיו ולאחר שיתן, ולר' יוחנן דסובר שיורא הוי לא מצי לחזור והגט אינו עד אחר נתינה ולהכי אם מת לא נגמר השחרור, והרי"ף והרמב"ם סוברין כר"י עי"ש. אבל באמת במחכ"ת אגב חורפא לא דק באותה שעה ברי"ף וברמב"ם, דהרי"ף פסק בהדיא כרב, והרמב"ם בפ"ז מהל' אישות דפסק כר"י דכולם תופסין בה כתב הכ"מ שם להדיא דמטעם ספק הוא לא מטעם שיורא, ועי"ש בכ"מ ובה"ה שפרשו לדעתו דסובר דספק תנאי ספק חזרה הוא. וגם מה שפשוט לו להגאון בעל תו"ג דלר"י לא מצי לחזור במעכשיו כתבו התוס' קידושין ס"ג שלא כדבריו. 
ובספר עונג יום טוב בסי' קמ"ט כתב דכוונת הרי"ף דזכה בנייר וע"כ לא מצי לחזור,  ואין דבריו נוחים לי, דמה ענין זכות הנייר לגוף השחרור. 
אולם ע"פ דרכנו יש לפרש דברי הרי"ף והרמב"ם בדרך פשוט, דכיון דאמר בלשון תנו, אף דתן כזכי, מ"מ אמדינן לדעתיה דלא רצה לשחררו עד דמטא לידיה, דאל"ה למה לא אמר זכו. וכה"ג כתב הרשב"א בחי' לגיטין פ"ג ד"ה הולך ותן לה, והובאו דבריו גם בספר תו"ג עי"ש. אלא שלשיטת הרשב"א הנתינה לידו הוא בגדר תנאי, ואפילו הגיע הגט לידו אחר מיתה י"ל שמהני למפרע, ולשיטת הרי"ף והרמב"ם י"ל דהוא כמו מעכשיו לר"מ דמהני לחזרה ולא בגוף השחרור, כ"כ הכא באומר תנו רוצה שיזכה עבור העבד מעכשיו שיחול השחרור לאחר שיבוא לידו. ואף שכתבנו לעיל בסי' ג' דבדבר שבא לעולם לא מצינו שיקנה בכה"ג דהיינו שיקנה לענין חזרה בלבד, זהו מטעם דאם ברצונו להקנות לו שיקנה בגוף מהיום או אפילו זכות מעשיו ולאח"ז יקנה לו מיד, דמאחר שהחפץ הנמכר בעולם מי מעכב מלחול הקנין עכשיו, אבל כשהדבר אינו בעולם אנן אמרינן דמצד הנותן כבר הוחלט הדבר לקנות רק מה שלא חל עכשיו בפועל הוא לא במניעת הקונה והמקנה רק מצד חסרון החפץ, אבל מצד החלטת הבעלי דברים רוצים וגומרין בדעתן שיחול הדבר מעכשיו ולפיכך מהני מעשה הקנין מעכשיו לענין זה שלא יוכלו לחזור, וכן לענין שלא נצטרך למעשה חדש בהגיע הזמן המיועד. וכ"כ הכא אמדינן שזכות הוא להעבד שישתחרר באופן כזה, שאילו ישתחרר מיד הוא מוזהר תיכף במצוות כבן חורין והוא לא ידע ויעבור על האיסורים ובעבירות יכשל, ואם לא ישתחרר עכשיו בקבלת השליח חושש העבד שאם לא ישתחרר עכשיו לא ירצה הרב שוב לשחררו, ע"כ זכיתו יותר מן החוב וזכות הוא לו שישתחרר באופן כזה שלענין חזרה לא יוכל האדון לחזור ולענין גוף השחרור לא ישוחרר עד דמטא שטר שחרור לידיה. נמצא שסבת מה שלא הועיל מעכשיו השחרור הוא לא חסרון בגמירת דעת ובהחלטתו, רק שהזכיה היא באופן כזה וחסרון זה אינו תלוי בהמשחרר, ומשו"ה מתחלק לענין חזרה לחוד ולענין גוף השחרור לחוד. וכמו שמצינו ענין כזה במעכשיו לר"מ בדשלב"ל דאין החסרון ברצון המקנה, כ"כ הכא אין החסרון ברצון המשחרר רק ברצון העבד שאינו רוצה להשתחרר עכשיו. והיכא שהאדון אומר בפירוש זכו, שביארנו דמודה הרי"ף דודאי הוי משוחרר מיד, התם מאחר שהאדון אמר בפירוש זכו רוצה עכשיו בדוקא שישתחרר מיד, ואם לא ירצה העבד עכשיו חושש הוא שלא ישתחרר לעולם, משא"כ גבי תנו אמדינן שהאדון אינו מקפיד בדוקא, אף דנקטינן דכל האומר תנו כאומר זכו דמי. 
ואכתי צריך לבאר לפי' הרי"ף איך מהני לזכות הגט שחרור באופן כזה, דהלא אם היה נותן הג"ש על דעת כן להעבד בעצמו לכאורה לא מהני דידו כיד רבו, וגיטו וידו באין כאחד לא שייך לומר כאן, דגם אחר הזכיה ישאר עבד וידו כיד ברבו, וכל היכא דאיהו לא מצי עביד שליח לא מצי משוי. אמנם מכבר ביארתי דגבי זכיה לא בעינן דאיהו מצי עביד, ובקצוה"ח סי' ב' ס"ק ה' מסתפק בזה עי"ש. ולפי מאי דמסיק הש"ס קדושין כ"ג ע"ב דלרשב"א יכול למשווי שליח משום ג"ש דלה לה, מהני ג"כ באופן כזה גבי שליחות ממש, ולענין זכיית נייר השטר י"ל שיכול לזכות משום שהוי כע"מ שתצא בו לחרות, ובאופן כזה מהני גם מיד רבו. 
והנה הכא באומר תנו לשטת הרי"ף ודאי לא מהני אם נקרע השטר, אף לשיטת הרשב"א והתוס' דמהני מעכשיו בכה"ג לענין נקרע השטר, שאני הכא, כיון דזמן השחרור הוא לכשיבוא הגט ליד העבד, וכיון שנתקרע קודם שבא ליד העבד אף שיבואו הקרעים לידו לא מיקרי בא לידו דשוב לא מיקרי שטר, וכיון שלא בא ליד העבד עדיין לא הגיע זמן השחרור, דהשלמת זמן השחרור הוא כשיבוא גט לידו. והטעם דלא מהני אם מת האדון קודם שבא השטר שחרור ליד העבד, אף שבארנו לעיל סי' ג' דבכה"ג היכא שנגמר הקנין מעכשיו מהני לזכות הדבר הנקנה גם אחרי מיתת המקנה כמ"ש להוכיח משיטת ר"ת ז"ל, נ"ל דהכא שאני דכיון דזמן השחרור הוא כשיגיע השטר ליד העבד, וכיון שמת המשחרר כבר זכו היורשים את העבד, כמ"ש לעיל דבכה"ג יכול למכור לאחרים דעדיין הדבר שלו ואין מי שיוכל לעכבו מלמכור, וכן בארנו לענין תרומה וקדושין עי"ש, וכמו שיכול למכור כ"כ יכול להוריש לבניו, וכיון שזכו היורשים קנין עולמית בהאי עבד - כשמגיע זמן השחרור היינו בשעה שבא השטר ליד העבד א"א לחול השחרור של המשחרר דהעבד הוא כבר של אחרים, כמ"ש למעלה דברי התוספתא לענין תרומה בכה"ג. ול"ד למ"ש לר"ת דמועיל קנין הבן אף לאחר מיתתו, דשם תיכף כשנפלה הירושה מאביו זכה המקנה בקבר ומיד זכה הלוקח ולא בא לרשות היורשים מעולם, אם לא שנימא אנא מכח אבוה דאבא קא אתינא דלא זכה הבן מעולם כדדחי הש"ם התם, אבל בכה"ג שזכו יורשים א"א לחול שוב שחרור של המשחרר. 
וזה מדויק בדברי רש"י ז"ל גיטין דף ט' דכתב שם בזה"ל: מיהו מודו רבנן דכל כמה דלא מטא גיטא לידיה לא הוי משוחרר וכיון דמית קדים תו לא הוי שחרורו שחרור דנפקא ליה רשותיה מיניה וחייל עליה רשות יורשין עכ"ל, דלכאורה הן דברים שלא לצורך, דכיון שכתב דלא הוי משוחרר עד דמטא לידיה הלא ידוע דאין גט לאחר מיתה. ובספר קצוה"ח בסי' קפ"ח העיר מזה וכתב להוכיח מדברי רש"י ז"ל דגם אחר מיתה לא נתבטלה השליחות, אבל דבריו שם תמוהין הם מגמ' גיטין כ"ט, אמר ר"א אם מת ראשון בטלו כולן, ומר בר רב אשי דדחי לא דחי רק מטעם אחר משום כולן מכח בעל קאתו עי"ש, משמע להדיא דלא שייך שליחות היכא דליכא משלח בעולם, ול"ד לשוטה שמוכיח שם לשיטת הרמב"ם דלא נתבטלה השליחות, דשוטה יכול להיות משלח אי לאו דמיעטה התורה, וכיון דעשה אותו שליח בהיותו בריא מהני ואכמ"ל. ולדבריו אינו מדויק מה דנקיט רש"י רק בשחרור ולמה לא כתב ג"כ לענין גט אשה דפקע האישות לאחר מיתה, אבל לדברינו מדויק היטב דבגט אשה דחוב הוא לה ואינו חל כלל מעכשיו ודאי דאין גט לאחר מיתה, רק הכא בשחרור דחלה הזכיה מעכשיו דלא מצי לחזור משחרורו במה שהגביל הזמן שיחול השחרור כשיגיע הגט ליד העבד, מ"מ כיון דלא חל עדיין השחרור על גוף העבד, כבר זכו יורשים וא"א לחול עליו שחרורו של המשחרר, ובזה מיושב הכל על נכון, ומקום הניחו לי להתגדר. 


חידושי ר' שמעון שקופ מערכת הקנינים סימן ה 
========================================= 
הרי"ף הביא ראיה לשטתו דמתחלק /דמחלק/ לענין חזרה ולענין שחרור וז"ל: ואשכחן זכיה כה"ג בהולך מנה לפלוני דחייב באחריותו ואם בא לחזור אינו חוזר (גיטין י"ד). ונ"ל דהרי"ף מפרש דגם שם אינו זוכה המלוה בגוף הכסף לגמרי, דאל"ה היה פטור ג"כ מאחריות, דאם נימא דלהרי"ף ג"כ זוכה המלוה בגוף הכסף והא דחייב באחריות הוא התחייבות מצד אחר דלא נפטר הלוה ע"י מה שזכה המלוה בכסף עד שיבוא לידו ממש, א"כ אינו מובן כלל ראייתו מזה לגט שחרור כמו שהקשה שם הרא"ש, דשם אינו מחולק הזכיה, דבכסף זוכה לגמרי וחיוב אחריות הוא מחמת התחייבות מיוחדת ואינו חסרון בזכית הכסף. 
אלא נראה דהרי"ף ז"ל סובר דגם שם אינו זוכה המלוה מעכשיו זכיה גמורה בכסף, רק לענין דלא מצי הלוה לחזור בו, ולכל היותר יזכה בו זכות שיהיה הממון שלו לאחר זמן, דאז גם ליתן לאחר אינו יכול כמו שיבואר פרט זה להלן אי"ה. ומהני אופן זכיה כזה, משום דאם יזכה לגמרי יהיה חוב להמלוה דאז יפטר הלוה מאחריות, וע"כ אף שהלוה מקנה לו לגמרי מ"מ אינו זוכה רק שחשיב נגמר הקנין מעכשיו דלא מצי לחזור, אבל לזכות עבורו הכסף לא מצי דזהו חוב להמלוה. 
והקשה לי ע"ז אחי מר אליעזר נ"י, דאם נימא דלא זכה המלוה עדיין בהכסף, למה לא יוכל להוציאם מהשליח לא מטעם חזרה רק כיון שהכסף עדיין של הלוה יוכל להוציאם, כמו שאמרנו דאף לר"מ מצי למכור וליתן לאחר אף שאמר מעכשיו, ואם נימא שזכה על זמן שלאח"כ, א"כ הדרא הקושיא לדוכתה שיתחשב כפרעון ויפטר הלוה מן האחריות דגם זכות כזה בחפץ חפץ הוא. ואולי נוכל שפיר לומר שזכה בכסף קנין ממש שיהיה שלו לאחר זמן כשיביא השליח הכסף ליד המלוה אך באופן שיזכה בהם לגבות מהם בחובו אח"כ, דבזה האופן ע"כ לא נפרע עדיין מהחוב שאם יהיה פרעון לא יזכה אח"כ בהכסף דעיקר זכותו הוא שיזכה מחמת חיובו של החוב, ונמצא דבאופן כזה אף שזכה המלוה בהכסף אך כיון שעדין לא נפרע - זכיה כזאת אינה חשובה יותר מן משכון דהחוב עדיין על הלוה. אך לא מיתחוור לן עדיין לפי זה ראיית הרי"ף מכאן לשיטתו בשחרור, מכיון שגבי חוב זכה כבר לאח"ז ולאו דוקא לענין חזרה. 
ונ"ל ליישב דברי הרי"ף באופן אחר. דמצינו לשיטת רש"י בהזורק דף ע"ז ע"ב גבי שכיב מרע דתקיף ליה עלמא טובא וכו', עי"ש דנקיט רש"י שקנתה החצר ואגבו הגט כענין מטלטלין אגב קרקע, ותמהו שם כל המפרשים למה הקפיד להקנות דוקא אגב החצר שהגט מונח בו הלא קי"ל דאגב לא בעי צבורין, עי"ש בר"ן ובחי' הרשב"א. והנראה דשיטת רש"י היא דאף שקנינים אחרים מלבד נתינה מועיל שפיר בגט כמו משיכה ואגב, אמנם צריך שמלבד הקנין שזכתה בהגט שהוא שלה יתקיים הדין של ונתן בידה, שזהו חידוש מיוחד בגט שלא די לן שתזכה מצד זכיה בהגט אך צריך שיבוא לידה ממש או לרשותה, ולכן באגב אף שקנתה הגט אבל אם הוא מונח בחצר אחר לא מיקרי בידה וא"א שתתגרש מצד החסרון שבידה. וכעין זה נקיט הרי"ף בההיא דשחרור שהשליח זכה בהשטר בשביל העבד אך עדיין העבד אינו משוחרר מפאת העדר של בידו, שלא נעשה יד השליח כיד העבד לפרט זה, שלפרט זה הוא חובתו של העבד ואין חבין לו אלא בפניו, וכמו שיבואר להלן בסי' זה, נמצא שמתחלק אופן זכיית השליח לענין הזכיה מלענין הגירושין. ומסתייע לזה הרי"ף מהולך מנה דגבי חוב ג"כ מתחלק הענין, שיתכן שהמלוה זכה כבר בהכסף והם שלו מצד קנין וזכיה ובכל זאת לא נגרע מהחוב, כי עיקר פטור אחריות מהלוה הוא בהגיע המעות ליד המלוה ממש או לרשותו, וכמו שמצינו גבי גזלן שעצם החפץ הוא של הבעלים לפני השבת הגזלן והגזלן חייב באחריותו שעיקר חיובו הוא להשיב הדבר הנגזל לרשותו ולידו, כ"כ בחוב צריך להחזיר לידו, ולזה מביא שפיר הרי"ף הראיה משם דמצינו דמתחלק הזכיה כה"ג, שלגבי דין קנין הוא של הזוכה אבל לא נחשב שהוא ביד וברשות המלוה לפטור הלוה מן האחריות. 
ובזה יש לישב קצת מה שהקשה בספר שער המשפט בסי' קכ"ה אהא דאמרינן הולך מנה לפלוני שאני חייב לו דלרב חייב באחריותו ואם בא לחזור אינו חוזר, מחולין דף פ"ג בהא דבד' פרקים משחיטים את הטבח בע"כ, ומסיק התם דמיירי שזיכה לו ע"י אחר ובד' פרקים דזכות הוא לו זכין לאדם שלא בפניו וע"כ אם מת מת ללוקח, ואמאי נימא ג"כ התם דלחייב המוכר באחריות דקודם שמשך היה אחריות על המוכר להשיב את הדמים או הבשר, עי"ש שהאריך בזה. ועפ"י הנ"ל דגם בחוב אינו זוכה זכיה גמורה בהממון י"ל דל"ד, דהתם בד' פרקים הלא זכות הוא ללוקח שיהיה הבשר שלו, ואם יהיה היכולת ביד המוכר למכור הבשר לאחרים לא הועילה הזכיה כלום להלוקח דעיקר הזכיה מיד הטבח הוא שלא ימכור לאחרים, דלעצמו בלא"ה לא בעי לה, ואם נימא שיזכה בהבשר מעכשיו לזמן שלאחר השחיטה, הנה מלבד דבאופן כזה אם לא ישחט לא יזכה מעולם שלא הגיע זמנו עוד בע"כ יפטר מאחריות, דכיון דקנה כבר נשלם המקח וממילא נפטר מאחריות, דלא נעשה מעולם בע"ח רק להשלים המקח, וכל זמן שלא זכה הלוקח במקחו היה מוטל על המוכר האחריות, אבל עכשיו שזכה אין טעם בדבר שיתחייב באחריות, ורק הכא הזכות הוא רק לענין זה שיזכה בהממון לענין שלא יוכל הלוה לחזור אבל שיפטר הלוה מאחריות חוב הוא להמלוה, וזהו ראיית הרי"ף דמצינו זכיה כה"ג דמהני הזכיה רק לענין חזרה אף שלא קנה גוף הדבר, כ"כ לענין שחרור מועיל הזכיה לענין חזרה. ונתבאר מכמה מקומות אופן קנין כזה שמועיל לענין חזרה או לענין נקרע השטר, ולא נתפס שום קנין על גוף החפץ. 
וכן מוכח להדיא מדברי הרשב"א הובא בר"ן נדרים כ"ט במוכר לחבירו עד זמן שאעלה לירושלים אף אם יחזור ויקחנו ממנו, שהדין שתיכף כשקונה ממנו המוכר נקנה שנית ללוקח עי"ש באורך, וכתב שם דבכסף מהני בלא מעכשיו ובחזקה מהני דוקא במעכשיו עי"ש, והתם א"א לזכות בשדה מעכשיו, דעכשיו היא של הלוקח מחמת קנין ראשון, רק דמהני מעכשיו שיהיה הקנין נגמר ולא יהא הקנין כלה, וגם לענין חזרה, דלשיטת הרשב"א בחי' לקדושין חזרה ונקרע השטר תלויין זה בזה. 
ולפ"ז קשה מאד להבין דברי הרשב"א בתשובה סי' תש"ו הובאו דבריו בר"ן על הרי"ף פ' האומר ובב"י ובב"ש ובח"מ אהע"ז סי' מ', שכתב בנותן לאשה שתי פרוטות ואמר באחת התקדשי היום ובאחת לאחר שאגרשך דמקודשת משום דבידו לקדשה עכשיו, ומ"מ יכולין לחזור אף אם אמר מעכשיו משום דעכשיו א"א לחול קדושין שניים עי"ש. והנה מלבד אשר זה סותר לכל המקומות שהבאנו, הנה מדברי עצמו נסתרין ממש"כ גבי מוכר עד שאעלה לירושלים, דגם שם א"א לזכות בגוף השדה שהרי היא של הלוקח מחמת קנין הראשון, וגם ממ"ש בחי' דמהני מעכשיו לר"מ לענין חזרה ולענין נקרע השטר. אמנם שם בתשובה השניה סי' תש"ז ראיתי דרצה לומר דמשו"ה יכול לחזור, משום דתליא בפלוגתא דרב ושמואל באומר מעכשיו ולאחר שלשים דהוי ספק תנאי ספק חזרה. 
אך בתוס' יבמות צ"ג כתבו דדוקא היכא שאפשר לתפוס הקנין מעכשיו שם מספקינן בכוונתו, אבל בדבר שאין [יכול] לחול עכשיו כמו בדבר שלבל"ע דיינינן שכוונתו מעכשיו, ומה שאומר לכשאקחך משום דבלא"ה אי אפשר עי"ש. וע"כ מה שפסקו בח"מ ובב"ש כדברי הרשב"א אלו בלא שום ספק, לענ"ד יש לספק בזה, ואולי משום זה לא הביא הב"י דברי הרשב"א אלו. וצ"ע גם מדברי הרשב"א לענין שעבוד דאקני שכתב ג"כ שיכול לחזור בו דלא עדיף מדשלב"ל לר"מ דאמר רב הונא דיכול לחזור עד לא /שלא/ בא לעולם הובאו דבריו בח"מ סי' קי"ב, ועל זה כבר הקשה הקצוה"ח מחי' הרשב"א למס' קדושין עי"ש וצע"ג בכל זה. 
והתבוננתי אח"ז וראיתי די"ל לחומר הקושיא שהקשינו דבקדושין שנעשין על זמן שאח"כ במעכשיו באופן הנ"ל, שהאשה ודאי תוכל לחזור קודם הזמן שיבוא שתהא ראויה להתקדש, לפמש"כ הר"ן בנדרים כ"ט דקדושין עושה רק המקדש והאשה רק מבטלת דעתה ורצונה, א"כ לענין חזרה דידה ודאי יודה הרשב"א להתוס' ב"מ ט"ז דלא מיקרי רק דיבור ואתי דיבור ומבטל דיבור, דגבי דידה ל"ש לומר דעשתה מעשה על זמן שלאח"כ, דהיא אינה עושה מעשה כלל, דענין חזרה הוא רק משום אתי דיבור ומבטל דיבור, עיין ריטב"א קדושין נ"ט. ולפ"ז יש לומר דגם מצד הבעל לא מיקרי מעשה, כיון שהוא לבדו מבלי הסכמתה לא יוכל לגמור הקדושין, וע"כ אף שגמר בהחלט במעכשיו אבל כיון שבידה לבטל ולעקור המעשה ממילא גם לדידיה לא חשיב רק דיבור בעלמא, ול"ד למכירה אף דגם שם יכול הקונה לחזור, אבל המקנה אין צריך לרצון הקונה להקנאותו כדמוכח מההיא דב"ב נ"ד נכסי עכו"ם הרי הן כמדבר עי"ש ואכמ"ל, וא"כ ניחא מש"כ הרשב"א בתשובה סי' תש"ו גבי קדושין דיכולה לחזור, ומש"כ בחי' לקדושין ס"ג הוא גבי מכר ויתר הקנאות. ולענין נקרע השטר י"ל דיהני, כשיטת התוס' בב"מ כ"כ להרשב"א גבי קדושין, אף דלא מהני מעכשיו שלא יוכל לחזור. 
ולפ"ז ניחא מחלוקת רב ושמואל דפליגי במעכשיו בקדושין נ"ט דהוי ספק תנאי ספק חזרה, ואמאי לא נימא דמעכשיו ולאחר ל' דעתו כמו שפירשנו לר"מ, דמ"ש דבר שבא לעולם מדבר שלבל"ע. ולפי הנ"ל ניחא, דדוקא גבי שחרור והקנאה דיכול לעשות מצדו בלא דעת הקונה, אבל בקדושין אם היא תבטל בטלו הקדושין ויוכל לחזור ואין נפ"מ בקידושי כסף שביכלתה לחזור רק גבי שטר אם נקרע השטר. וזה ניחא רק בקידושין אבל גבי גיטין שמביא שם לא שייך התירוץ הזה וצריך לתרץ כמו שתרצנו לעיל סי' ג'. 
כתב האו"ת בסי' ס"ט במכירת שטרות דמהני מחילה, משום דמכירת שטרות מדרבנן ע"פ שיטת התוס', ורצה לומר דלר"מ דסבר אדם מקנה דשלב"ל יהיה מכירת שטרות דאוריתא, דהטעם דלא מהני לדידן מכירת שטר מדאוריתא הוא משום דעכשיו הוי החוב דבר שלב"ל, ולר"מ דאדם מקנה דבשלב"ל מהני מכירת שטר אף מדאוריתא ולא יוכל למחול. ובקצוה"ח סי' ס"ו ס"ק כ"ו דוחה דבריו, דלר"מ צריך שבשעה שהקנין חל יהיה הדבר בעולם, ואם מחל לא הוי בא לעולם כלל עי"ש. ובספר נחל יצחק מחזק דברי האו"ת ע"פ מה שכתב הרשב"א בחי' לקידושין שהבאנו לעיל סי' ב' דלר"מ מהני מעכשיו לענין חזרה וכן היכא שנקרע השטר, וה"ה בנכסים שנפלו לו כשהוא גוסס ואף אם מת המקנה, כ"כ מהני במעכשיו אף אם מחל המוכר. 
ודבריהם תמוהין מאד, דהנה אם היה מוכר אדם לחבירו מה שיזכה מבע"ח כמו שדה לכשאקחנה אז היה תלוי בדין מכירת דבר שלבל"ע ולר"מ היה מועיל, והיה הדין שהמוכר היה בע"ד של הלוה והיה גובה חובו והכסף או החפץ הנגבה היה קנוי ללוקח, ואם לא גבה כלל או שמחל אין דבר בעולם שיקנה, כמו בשדה זו שאקחנה אם לא קנה המוכר את השדה. וכל עיקר שדנין אם מועיל לחזרה הוא רק אם חזר בו ואח"כ קנה, אבל היכא שלא בא לעולם כלל כגון בשדה שלא קנה ל"ש שיהא קנוי ללוקח, גם ביד המוכר למחול אף שאמר מעכשיו כמו שכתבנו, דעדיין לא זכה הלוקח שום זכות בהאי חוב עד אחר הגביה, וזכות השעבוד עודנו למוכר, וא"כ באופן שמחל אין דבר שיקנה כמובן, ודברי הנחל יצחק תמוהין והיו צודקין לפ"ז דברי הקצוה"ח. 
אבל באמת ענין מכירת שטרות אינו מכירת דבר הנגבה, דאם מכר לו את המטלטלין או הכסף ל"צ לזה כתיבה ומסירה ולא מעמד שלשתן, כמו בכפל בריש המפקיד לפי הס"ד דשם דלא בעי התם שום כתיבה ומסירה ומעמ"ש כדמוכח התם בתוס', עי"ש בד"ה והא אין אדם מקנה דשלב"ל. אלא ודאי דמכירת שטרות הוא שמוכר לו הזכות שיוכל לגבות הלוקח בעצמו וא"צ לגביית המוכר, ומכירת חפץ כזה של זכות ושעבוד אינו דבר הנמכר, וצריך לזה קנינים מיוחדים כתיבה ומסירה, ובאופן כזה אין תלוי כלל במחלוקת ר"מ ורבנן בענין קנין דבר שלבל"ע, רק תלוי אם זכות ושעבוד הוא דבר הנמכר או לא, ומה יועיל לנו דברי ר"מ, מאחר שלא מכר לו את הכסף שיוגבה וא"כ גם דברי בעל קצוה"ח תמוהין. 
ובחידושי רע"א למס' ב"מ ריש המפקיד רצה ליישב קושית התוס' שהקשו שם איך קונה הכפל במעות ששלם, הלא מעות אינן קונות רק למי שפרע עי"ש, שרצה הגאון ליישב דאפשר שמקנה לו שעבוד הנכסים מה שיהיה אחר העמדה בדין למ"ד שעבודא דאוריתא כמ"ש התוס' דף נ"ו לר"ח כהן, ולהכי לא מקשה הגמרא רק משום דאין אדם מקנה דבר שלא בא לעולם. ולפ"ד דבריו אינם מוכרחין, דהלא גם לשיטת ר"ת דמכירת שטרות מן התורה מ"מ צריך כתיבה ומסירה ועיין בתוס' ב"ב ע"ו ד"ה קני לך, ולא מצאנו בכל מקום שיועיל בכסף לבד לקנות שעבוד נכסים וצ"ע. 


חידושי ר' שמעון שקופ מערכת הקנינים סימן ו 
========================================= 
בשו"ע ח"מ סי' ר"ט ס"ו, הפוסק על שער שבשוק וקיבל דמים, ולא היה אותו המין ברשות מוכר, חייב לקנות וליתן ללוקח מה שפסק, ואם חזר בו מקבל מי שפרע. ועי' סמ"ע שם דזה דוקא משום דמדאוריתא מהני הקנין משום דלא הוי דבר שלבל"ע עי"ש בפ"ת ס"ק י"א, ודעת הרבה ראשונים דליכא מי שפרע רק היכא דמהני הקנין מה"ת עי"ש. ומוכח מזה ג"כ דמהני מעכשיו לענין חזרה גם לדידן כמו שכתב הרשב"א לר"מ, דהכא ע"כ מיירי במעכשיו שלא יכול לחזור, דאי בלא מעכשיו, או לשיטת התוס' דלר"מ לא מהני מעכשיו לענין חזרה, או לשיטת הרשב"א בתשובה תש"ו שהבאנו בסימן הקודם דלא מהני מעכשיו, אין להתחייב במי שפרע אם חזר גם קודם שקנה, כיון דיכול לחזור ע"פ דין תורה לר' יוחנן ליכא מי שפרע, רק לר"ל כי איכא דברים ומעות בהדיה חייב מי שפרע, ואולי בכה"ג גם לר"ל לא הוי במי שפרע. וזה מוכרח דבמעכשיו גם לדידן מועיל שלא יוכל לחזור בדבר שבידו כמו לר"מ בדבר שלא בא לעולם. 
ויש להסתפק איך יהיה הדין באופן שימכור גם לשני, דבלא מעכשיו ודאי הדין נותן שיחלוקו כשיבא הדבר לעולם כמו בלוה ולוה ואח"כ קנה בב"ב קנ"ז, אבל במעכשיו שנגמר כבר קנינו של הראשון אולי שאני. וכן נ"מ לדידן לשיטת ר"ת בשדה זו שאירש מאבא הובא ברמ"א ח"מ סי' רי"א עי"ש, דהוכחנו לעיל סי' ג' דמועיל לדידיה מעכשיו לחזרה ולענין נקרע השטר, איך יהיה אם ימכור גם לשני במעכשיו כמו להראשון. דהנה אף שביארנו לעיל סי' ב' דלר"מ בקידש נכרי לאחר שאתגייר במעכשיו דאם קבלה האשה קידושין מאחר מקודשת לשני, משום דעכשיו היא פנויה ואין מונע שלא יתפוס בה קידושין, מ"מ י"ל דזה דוקא היכא דהאשה היא עכשיו ראויה לקידושין ותופס בה עכשיו ודאי קידושין, דעדיין היא פנויה מחמת קידושין הראשונים, ומכיון שחלו הקדושין השניים אף שבא הזמן שצריך לחול קדושין הראשונים היינו שנתגייר הנכרי, כיון שהיא אשת איש בטלו קידושין הראשונים ממילא למפרע, אבל באופן כזה דהחפץ ליתא עכשיו בעולם ואין נתפס עליו דין מכירה, והזמן של שני המכירות באין ביחד, אפשר שחלין שניהם ויחלוקו כמו בלוה ולוה ואח"כ קנה דיחלוקו. 
אמנם נ"ל דיותר מסתבר לומר דבכה"ג הראשון קונה כולה. דהנה בכל דבר שמקנה לאחר זמן צריך שיהיה הדבר ראוי לקנין בזמן ההוא, ואף לפי מה שבארנו לעיל סי' ג' דבמעכשיו מהני אף בנכסים שנפלו לו כשהוא גוסס או גם לאחר מיתה כמ"ש בשם שער המלך, זה דוקא היכא דבשעה שעשה הקנין הקנה בסתם על נכסים שיבואו, אז מועיל הקנין גם אם אירע שנפלו בשעה שהוא כבר מת כיון שכבר נגמר הקנין, אבל אם בשעה שעשה הקנין עשה על זמן של אחר מיתה לא מהני הקנין. ולפ"ז י"ל בהספק שלנו דלא יחול הקנין לשני, דבשעה שמקנה לו הוא מקנה לשעה שאינה ראויה לקנין, כיון דמחמת קנין הראשון כבר מכור החפץ תיכף כשיבוא לעולם, ול"ד לשעבוד דאקני שיחלוקו, דשם אותו השעבוד של הראשון יכול לשעבד גם לשני, דיכול אדם לשעבד שדה אחת לכמה מלוים, וכיון שחל השעבוד גם לשני שעבוד שניהן שוה וע"כ יחלוקו, אבל הכא מעיקרא אינו חל הקנין מפני שהקנה מתחלה לשעה שכבר נעשה קנין לראשון, כנלע"ד ולא מצאתי גילוי לדין זה מפורש בפוסקים. 
ובזה יתיישב דברי הרשב"א הובאו דבריו בה"ה הל' מלוה ולוה פ"כ ה"א דבדאקני יכול לחזור, והוכיח מההיא דלוה ולוה יחלוקו, דאם אינו יכול לחזור לקמא הוה משתעבד ולא לבתרא עי"ש וסמ"ע ח"מ סי' קי"ב. ולכאורה קשים דבריו, דמאחר שביארנו בסי' ב' דעל החפץ לא נעשה שום דין, למה לא יוכל לשעבד גם לשני אף בלא חזרה? ולפמש"כ ניחא דבאופן שהקנה לזמן כזה שכבר לא יוכל להקנות בהגיע הזמן לשני אחר שכבר הקנה לראשון לאותו זמן - לא מהני הקנאתו לשני, וסובר הרשב"א דדין שעבוד דמי לקנין, וע"כ הוכיח שפיר, ואלה החולקים על הרשב"א מחלקים בין שעבוד לקנין, שיכול לשעבד לשני מלוים כאחד כמש"כ. 
ונ"ל דיש להביא קצת ראיה לספיקא שלנו מגמ' גיטין ל' ע"ב, דאמר אביי ה"ק ישראל שאמר לבן לוי כור מעשר יש לך בידי והילך דמיו חוששין שמא עשאו תרומת מעשר על מקום אחר ע"כ. ופירש"י וז"ל: אבל אמר כור מעשר יש לך בידי ונותן לו הדמים אסור לישראל זה לאכול הימנו, ואפילו הפריש תרומת מעשר לכהן לפי חשבונו, חיישינן שמא לאחר שקיבל הדמים עשאן לכולן תרומת מעשר על תשעה כורין שיש לו בביתו מעשר הטבול לתרומת מעשר דכיון דלא משך יכול לחזור הלוי, ואף על פי שהוא ברשותו של ישראל לא קנו לו מעותיו דאימת קנייה האי לוי דליקנייה לישראל בקבלת מעות, הילכך כי חזר בו ועשאו תרומת מעשר חל עליו השם עכ"ל. והנה דברי רש"י שגבו מדעתנו, דכיון דלא חל הקנין משום דאימת קנייה האי לוי, היאך יכול הלוי לעשותו תרומת מעשר. 
והנה בשטמ"ק ב"מ דף מ"ט מבואר טעם אחר שיכול הלוי לעשותו תרומת מעשר, והוא משום דכיון דהישראל יכול להפריש מהמעשר תרומת מעשר כדאמרינן שם בגיטין, משו"ה כיון שאמר ליה כור מעשר לך בידי הוא נותן לו רשות להפריש עי"ש. והנה הכא באומר לו הילך דמיו הלא אינו נותן לו רשות להפריש ואיך יוכל הלוי להפריש. 
ועוד טעם אחר כתבו שם בשטמ"ק, דמכירי כהונה חשיב כבא לידו עי"ש, ובנה"מ סי' רע"ח ביאר שם טעם הקנין, והכא משמע מדברי רש"י ז"ל דלא חשוב כקנין, דאל"ה למה אינו חל הקנין שהקנה הלוי לישראל דהדבר מונח ברשות ישראל, וא"כ הדרא קושיא לדוכתה איך יכול הלוי לעשות תרומת מעשר לשני הפירושים שבשטמ"ק. ועוד משמע מדברי רש"י ז"ל דאם היה הדין שקונה בכסף היה מהני, דכן משמע מלשונו שכתב כיון דלא משך יכול הלוי לחזור ואם עדיין לא זכה הלוי א"צ לומר משום דלא משך, וע"כ דברי רש"י אלו צריכים ביאור. 
ועפ"י דברינו אפשר ליישב קצת, די"ל בכוונת רש"י דבאמת ס"ל דמכירי כהונה אינו עושה קנין, רק דאסור לו לחזור משום מתנה מועטת, ועוד דבמכירי כהונה ודאי לא יחזור, והא דמבואר בגמ' ב"מ מ"ט דהוי תרומה למפרע, י"ל דהוא משום שנתן לו רשות כמ"ש השטמ"ק שם (ועי' בקצוה"ח סי' ר"ד שמיישב זה מטעם בידו, וזה אינו, חדא דצריך שיבוא אח"כ לידו, ועוד דלמפרע א"א). אמנם הכא א"א לומר משום נתינת רשות כיון שאמר לו הילך דמיו, י"ל דהוא משום דמתנה מועטת מועיל שלא יתחשב דבר שלא בא לעולם, משום דחשיב כדבר שבידו, או משום דאסור לחזור, וע"כ ודאי יתן לו או משום דמכירו הוא וע"כ ודאי יתן לו, וע"כ באם יאמר הלוי לישראל מעכשיו ולאחר שיתן לו או שיזכה לו ע"י אחר היה מועיל הקנין לענין חזרה כמו לר"מ. ומשו"ה אם היה הדין דכסף גומר הקנין לא מצי הלוי לעשותן תרומת מעשר, דכיון דאי אפשר שתחול התרומה עד שעה שיזכה הלוי ע"כ עושה הלוי תרומה שתחול לזמן ההוא, ובזמן ההוא כבר נגמר קנין הישראל. אבל כיון דכסף אינו גומר רק למי שפרע, יכול לחזור בו הלוי המוכר, וחיישינן שמא עשאו הלוי תרומת מעשר שיחול אחרי הזכיה, וע"כ אסור לישראל לאכול כיון דבלא זכיה א"א לו להלוי להקנות, ותיכף שיזכה יש לחוש שתחול התרומה. ומש"כ רש"י ז"ל ואף שמונח הפירות ברשותו ואינה מחסר משיכה, נ"ל דזה כוונת רש"י דמשיכה לא שייכא אלא במושך לרשותו דבר שהוא עכשיו של אחרים, אבל היכא דהחפץ הוא שלו בלא"ה מה שייך משיכה בחפץ כזה, וע"כ הכא דעדיין החפץ של ישראל הוא לא שייך משיכה. 
ובלא"ה נ"ל דגם לר"מ בשדה זו שאקחנה אינו מועיל קנין חזקה, דאף דשם השדה אינה של הלוקח, כיון דגם של המוכר אינה לא שייך שם קנין, שמתקן שדה של אחרים שאינה של המוכר. וכן במשיכה נלענ"ד דלר"מ לא יועיל באומר לו משוך פרה זו מן השוק לכשאקחנה, דמה הוכחה איכא לקנין במה שמכניס לרשותו חפץ שאינו של המוכר, ואף שבתוס' יבמות צ"ג נזכר קנין חזקה - לאו דוקא הוא, ובזה אין להתעקש כלל. והכא אינו שייך משיכה משום שני טעמים: א, דהתבואה אינה של המוכר, ב, דעכשיו לא יזכה הלוקח בחפץ, וכיון דמשיכה זו אינה מועלת כלל לקנות לאחר הזכיה, וכסף ג"כ אינו קונה, ע"כ יכול לעשות תרומת מעשר שיחול לאחר הזכיה. וכ"ז אם נאמר כדברינו דבכה"ג בדבר שבידו אם עשה שני קנינים הראשון חל והשני בטל, אבל אם נימא דיחלוקו דשניהם שוין אז אף אם היה כסף קונה היה מועיל לתפוס במקצת דין תרומה, ונכון הוא בעהי"ת. 
אמנם עפ"י המתבאר לנו בסי' א' וב' דבדבר שאינו מבורר עכשיו, כמו ביין שעושה תרומה שני לוגין שיפריש אח"כ, וכן בחילול על הפירות שילקטו, וכן במוכר שדה אחת משדותיו דנימא שמכר לו מה שיברר אח"כ, אף דא"א שיחול הקנין והחילול או התרומה למפרע ממש למ"ד אין ברירה כמ"ש, אבל לענין חזרה ולענין שיהיה נגמר הקנין מעכשיו דיועיל אף שכבר כלתה מעשה הקנין ודאי מהני עפ"י מה שהבאנו מכל הראשונים, מלבד לשיטת הרשב"א בתשובה סי' תש"ו שהבאנו לעיל סי' ה' דמשמע דדבר שבידו לא מהני לענין חזרה ודוקא לר"מ מהני, ולדידן א"א שיגמור הקנין מעכשיו היכא דא"א לתפוס הקנין על גוף הדבר. אבל לשאר הראשונים י"ל בכוונת הרשב"א שחקר בההיא דמוכר שדה אחת בין שדותיו שנימא התם אין ברירה, ובמה שתירץ דל"ש כאן ברירה שא"צ לומר כאן הוברר למפרע, עיין כ"ז בסי' א' שהבאנו כל הקושיא והתירוץ כפי שהיא בתשובת הרשב"א בס' "תולדות אדם" סי' פ"ב, דכוונתו שאינו קונה עכשיו בגוף השדה כלל רק שיהיה כוונת המכירה בשדה א' משדות הרבה שיקנה לבסוף אחר שיברר לו המוכר. וכן בשטר לכל המוציאו שדן בספר נה"מ בסי' ס"א איך משתעבד לכל מי שיוציא השטר הלא אין ברירה, אפשר לומר שלא נשתעבד כלל מעכשיו. אבל ליישב בזה שיטת הרא"ש ז"ל מקושית מהרי"ט מהא דאין ברירה, ולאמר דכוונת הרא"ש דמשתעבד רק משעה שמוציא השטר - זה ודאי אינו, דמדברי הרא"ש משמע דשטר זה הוא ככל שטרות דעלמא שגובה מנכסים משועבדים משעת הזמן, דאל"כ הרי חילוק גדול בין שטר שכתבו בו לכל המוציאו לכל השטרות, דבאופן כזה בשטר לכל המוציאו כמעט בטל לגמרי שעבוד השטר, שלא יגבה מנכסים משועבדים רק מהזמן שיבוא השטר לידו, וגם מן הזמן ההוא לא יגבה דזמן זה לא נכתב בשטר מעולם, והוי כמו שטר שאין בו זמן המבואר בטוח"מ סי' מ"ג, מלבד לדעת ר"י מהני לגבות אם מביא עדים מתי בא לידו, ואם בא ליד המוציאו עכשיו אחר מיתת המשעבד אינו גובה כלום, כיון דמחיים לא חל עליו לא שעבוד הגוף ולא שעבוד נכסים. ומדלא מחלק הרא"ש כל החילוקים האלה אשר זה כמעט עיקרי דיני השטר, ודאי דאין כוונת הרא"ש באופן כזה בשטר לכל המוציאו, וע"כ דברי הנה"מ בסי' ס"א שמתרץ דבריו שיועיל מעכשיו תמוהין בכל אופן. 
וגם בדברי הרשב"א בדין מוכר שדה אחת משדותיו באמת רחוק ליחס כונה שיהיה חל מעכשיו דין שלא יוכל לחזור ולא יזכה עכשיו בהנכסים כלום כמו מעכשיו לר"מ, דמלבד שיקשה עליו שסותר עצמו ממ"ש בתשובה שהביא הר"ן בשמו בפ' האומר שהבאנו למעלה, לא משמע כן מרהיטת דבריו. דהנה מה שצייר לנו הרשב"א הנפ"מ לענין בע"ח, דאם נימא מטעם ברירה דהוברר למפרע לא יגבה בע"ח של המוכר ואם לאו יטרפו בע"ח של המוכר, הלא אפשר לאשכח נפ"מ יותר מזה, באם מכר כל שדותיו לאחר, או אפילו שדה אחת ושדה זו בירר לו אח"כ, אם נימא הוברר למפרע בטל קנינו של השני, ואם נימא דלא קנה השדה כלל מעכשיו אף שהועיל מעכשיו שלא יצטרך קנין חדש לאחר הבירור, אבל מכיון שגוף הדבר שלו כבתחילה יכול למכור לכל אדם בלא מונע כמ"ש לעיל בסי' ב' בראיות הרבה. ע"כ לענ"ד עדיין דברי הרשב"א סתומים וצריכים ביאור, וע"כ נבאר דברי הרשב"א בס"ד באופנים אחרים בסימנים הבאים. 


חידושי ר' שמעון שקופ מערכת הקנינים סימן ז 
========================================= 
גרסינן במס' ב"ב דף קל"ו, איתמר מכר הבן בחיי האב ומת הבן בחיי האב אמר ר' יוחנן לא קנה לוקח ור"ל אמר קנה לוקח, ר"י אמר לא קנה לוקח קנין פירות כקנין הגוף דמי ור"ל אמר קנה לוקח ק"פ לאו כקה"ג דמי וכו', איתיביה ר"י לר"ל נכסי לך ואחריך יירש פלוני ואחריו יירש פלוני מת ראשון קנה שני, מת שני קנה שלישי, מת שני בחיי ראשון יחזרו נכסים ליורשי ראשון, ואם איתא ליורשי נותן מיבעיא ליה, א"ל כבר תרגמה ר' אושעיא בבבל אחריך שאני וכו', והתניא יחזרו נכסים ליורשי נותן, תנאי היא דתניא נכסי לך ואחריך לפלוני וירד ראשון ומכר ואכל השני מוציא מיד הלקוחות דברי רבי רשב"ג אומר אין לשני אלא מה ששייר ראשון וכו' אמר ר"י הלכה כרשב"ג, והכי נקטינן. 
ולעיל דף קכ"ה, בההוא דאמר להו נכסי לסבתא ובתרה לירתאי הוה לה ברתא דהות נסיבא שכיבא בחיי בעלה ובחיי סבתא, בתר דשכיבא סבתא אתא בעל קתבע, אמר רב הונא לירתי ואפילו לירתי ירתאי, ורב ענן אמר לירתי ולא לירתי ירתאי, שלחו מתם הילכתא כוותיה דרב ענן ולא מטעמיה, הילכתא כוותיה דרב ענן דבעל לא ירית, ולאו מטעמיה דאילו רב ענן סבר אף על גב דהוה ליה ברא לברתא לא ירית, ולא היא, דאילו הוי ליה ברא לברתה  ודאי ירית, ובעל היינו טעמא דלא ירית משום דהוי ליה ראוי ואין הבעל נוטל בראוי כבמוחזק. מכלל דר"ה סבר בעל נוטל בראוי כבמוחזק, א"ר אלעזר וכו' כל האומר אחריך כאומר מעכשיו דמי. אמר רבה מסתבר טעמא דבני מערבא דאי קדים סבתא וזבנה זבינה זביני. 
ולקמן דף קל"ז, דרש ר"נ בר"ח אתרוג זה נתון לך במתנה ואחריך לפלוני נטלו הראשון ויצא בו באנו למחלוקת רבי ורשב"ג, מתקיף לה ר"נ בר"י ע"כ לא פליגי רבי ורשב"ג התם אלא דמר סבר קנין פירות כקנין הגוף דמי ומ"מ קנין פירות לאו כקה"ג דמי, אלא הכא אי מיפק לא נפק ביה למאי יהביה ניהליה, אלא מיפק דכ"ע לא פליגי דנפק ביה, מכרו או אכלו באנו למחלוקת רבי ורשב"ג, עכ"ל הגמרא. 
ובספר המאור כתב וז"ל: ובמעשה דסבתא כתב הרי"ף ז"ל דלית הילכתא כר"ה דאמר כל האומר אחריך כאומר מעכשיו דמי ודייקינן מינה טעמא דאמר אחריך הא אמר מעכשיו מוחזק הוא ובעל ירית לה. ולדידן לא מסתברא לן מאי דאמר הרב דעד כאן לא אידחיא לה דרב הונא אלא משום דכיון דאי קדמה סבתא וזבנה זבינה זביני ראוי הוא, אבל בכל האומר אחריך כאומר מעכשיו לא אידחיא לה דרב הונא, ורבה נמי לא פליג אהאי דאי קדמה סבתה וזבנה זבינה זביני ולא אשכחן אמורא דפליג עליה, דהא בין לר' יוחנן בין לריש לקיש קיי"ל הלכה כרשב"ג, אלא קסבר רב הונא דאף דאי קדמה סבתה וזבנה זבינה זביני כיון דהשתא מיהא לא זבנה וכל האומר אחריך כאומר מעכשיו דמי מוחזק הוא ולא ראוי ובעל ירית לה וכו', וא"ת מ"ש הכא בהא דאמרינן דאע"ג דאמר לה מעכשיו אי קדמה סבתא וזבנה זבינה זביני ומ"ש גבי כותב נכסים לבנו לאחר מותו דאמרינן מכר האב מכורין עד שימות ותו לא, תשובתך משום דאמרינן בההיא שמעתתא אחריך שאני ותו אמרינן אלא אחריך נמי תנאי היא, כלומר בין לר"י בין לר"ל אחריך שאני, ואפילו אמר לו מעכשיו אפשר שימכור ויאכל הראשון ואין לשני כלום, שכיון שאמר לראשון נכסי לך גוף ופירות הקנה לו כשם שהיו קנויים לנותן האומר לו נכסי לך, ואף על גב דאמר ליה ואחריך מעכשיו לפלוני אין לשני אלא מה ששייר ראשון, והרי הוא כמי שאמר לו כשתרד בנכסים שישייר לך הראשון קנם מהיום וכו', וא"ת לרבי דאמר יחזרו ליורשי נותן מ"ש ממתניתין דהכותב נכסים לבנו לאחר מותו דפרישנא דלא פליג ר' יוחנן אלא כשמכר הבן אבל כשהוריש לא פליג, וכן פירש מוהר"ש מרוטנבורג, והלא האב דמשנתנו כמו הראשון דברייתא לדברי רבי ששניהם אין להם אלא אכילת פירות, והבן במשנתנו כמו השלישי בברייתא ששניהם יש להם קנין הגוף מאחר שאנו אומרים כל האומר אחריך כאומר מעכשיו דמי לדברי הכל, וא"כ מ"ש הבן שהוא מוריש ליורשיו והג' אינו מוריש ליורשיו, יש לנו להשיב אף על פי שכל האומר אחריך כאומר מעכשיו דמי שאני היכא דאמר בפירוש מהיכא דלא אמר בפירוש, עכ"ל הצריך בקוצר הרבה ועי"ש שהאריך מאד בענין זה. 
ובמלחמות להרמב"ן ז"ל כתב ע"ז וז"ל: אמר הכותב תמה על עצמך מ"ט אין לשני אלא מה ששייר ראשון, הואיל ואמר מעכשיו יקנה, ואם יש בלשון אחריך שמה ששייר ראשון יקנה מעכשיו א"כ במשנתנו דמכר האב מכורין עד שימות למה אין במשמע שאם משייר כלום יקנה במעכשיו, מ"ש אחריך דשאני ומ"ש אחרי דלא שאני ליה, ואדרבה כל לגבי נפשיה הל"ל הכי משום דנפשיה עדיף, ועוד משום דיד בעל השטר על התחתונה. ועוד למה אין הבעל יורשה, מכיון שמתה סבתא ולא מכרה איגלי מילתא דמשעת מתנה קנתה ומוחזק הוא ואף על פי שהיתה יכולה למכור, שאפילו פירש לו כדבריך ואמר כשתרד בנכסים ששייר לך ראשון קנה מהיום מוחזק הוא, ולא מצינו תנאי במעכשיו שיבטל כלום מן המעשה והוא שיתקיים, ואפילו לענין גיטין מגורשת משעת נתינה לגמרי כיון שנתקיים תנאי דמעכשיו, ואף על פי שנתקרע הגט או שאבד א"נ שמת הוא או שמתה היא. ועוד אם כל האומר אחריך כאומר מעכשיו דמי לכ"ע וכו' גבי אתרוג למה יצא אליבא דרבי והרי קנאו האחרון מעכשיו והראשון אין לו בו כלום, ואף על פי שהוא נתנו לו לצאת בו כיון שאם מכרו אינו מכור ואם מכרו האחרון מכור לא קרינן ביה לכם, אלא ש"מ שהאומר אחריך לאו כאומר מעכשיו דמי והאחרון לא קנה אלא לאחר שיצא בו ראשון וקנינו קנין, כדאמרן לעיל אבא לגבי ברא אחולי אחול ה"נ אחול נותן זכות לגבי ראשון כי היכי דליפוק ביה דלמאי יהביה ליה ניהליה, וקרינא ביה לכם אף על פי שאינו יכול למכרו. ועוד הא דשלח ר' אחא בר רב עויא (דף  קל"ג) לדברי ר"י בן ברוקא נכסי לך ואחריך לפלוני והראשון ראוי ליורשו אין לשני במקום ראשון כלום שירושה אין לה הפסק, והרי אין כאן ירושה שהשני קונה מעכשיו וכיון שקונה מעכשיו אין כאן הפסק ירושה שלא חל עליו שם יורש קודם לאחרון אלא האחרון קונה מעכשיו והראשון אינו יורש, אלא ש"מ שהאומר אחריך לאו כאומר מעכשיו דמי ולאו כ"ע ס"ל כרב הונא עכ"ל הצריך לנו בקיצור, ועי"ש שהאריך עוד בזה. 
אמנם אכתי קשה בהא דקאמר הילכתא כר"ע ולא מטעמיה כו' דאילו הוה ליה ברא לברתה ודאי ירית ובעל היינו טעמא משום דאין הבעל נוטל בראוי כבמוחזק, ומשמע מזה דמטעם ירושה אתינן עלה היינו שזכות שהיה לבת ירית בנה, וא"כ מוכח דאחריך כאומר מעכשיו דאל"כ ל"ש בזה דין ירושה כיון דהקנין אינו חל עכשיו, שאינו זוכה בגוף החפץ רק משעת מיתת הסבתא ולא שייך בזה ירושה. והנה מגודל הדחק מוכרחים אנו לתרץ דהא דאילו הוה ברא לברתה ירית לא משום ירושה הוא, אלא מדין הקנאה היינו שמקנה להבן בפני עצמו כמו שמקנה להבת, והא דלא אמרינן שמקנה כ"כ להבעל הוא משום דאזלינן אחרי לשון ירתאי ובן הבת מיקרי ג"כ ירתאי, אבל בעל שאינו נוטל בראוי אינו נקרא ירתאי למתנה כזו, וכן משמע מפרשב"ם שם בסוגיא עי"ש, כן מוכרחים אנו לתרץ לפי' הרמב"ן ז"ל. 
ולפ"ז לא אבין מה שהקשה הרמב"ן על בעל המאור דמפרש אחריך כאומר מעכשיו והוא בדרך תנאי כשתרד בנכסים יזכה למפרע, למה לפי שטתו לא יריש בעל כיון שזכתה הבת למפרע. ובאמת לפי שיטת הבעה"מ ל"ק יותר מלשטתו בעצמו, דע"כ לדידיה נמי החילוק בין בעל לבן הבת הוא משום דבן הבת נקרא ירתאי ומקנה לו, ולבעל שאינו נקרא ירתאי לדבר ראוי אין מקנה לו כמו שאמרנו, וכ"כ יתפרש להבעה"מ, דאף שזוכה אחריך מעכשיו אך זה בתנאי אם ירד, וכיון שמתה הבת ולא ירדה לנכסים מעולם לא זכתה כלל, אם לא שנימא שמקנה להבעל בפ"ע אך כיון שהבעל אינו יורש מכחה דאינו נוטל בראוי כבמוחזק ממילא אינו בכלל ירתאי, ובן הבת יורש ג"כ לא מטעם ירושה כיון שלא זכתה הבת מעולם רק מצד הקנאתו. וכן מפורש בדברי המאור ז"ל לענין אם מת שלישי בחיי ראשון דנקיט לעיקר כמ"ש בתוספתא דגם אם מת שלישי בחיי שני יחזרו נכסים ליורשי שני, ומחלק מהך דסבתא דבן הבת ירית משום דאמר בלשון ירתאי ובן הבת בכלל ירתאי הוא אבל יורשי שלישי אינם נכנסים בכלל שלישי יעו"ש. וא"כ כיון דלהרמב"ן ז"ל בעצמו צריך ע"כ לפרש כן אמאי נתקשה לשיטת בעה"מ. ונראה דהוא פירש ענין התנאי לבעה"מ דהוא אם ישתייר מן הנכסים וע"כ מקשה דגם גבי סבתא מכיון שלא מכרה נתקיים התנאי הוא שנשתייר ומיקרי מוחזק ולא ראוי, אבל באמת ענין התנאי הוא כשתרד בנכסים, היינו אם יזכה אח"כ יזכה למפרע. 
ונלע"ד ליישב קצת דברי בעה"מ והרמב"ן. ותורף דבריהם הוא דלבעה"מ הוא בגדר תנאי אם יגיע הזמן שיכול לירד בנכסים יזכה מעכשיו, וע"כ אם מכר הראשון אין לשני כלום, וכן אם מת השני אין ליורשיו כלום מטעם זה כיון שלא בא הזמן שיוכל לזכות, ורק בההיא דסבתא מאחר שאמר בלשון ירתאי הוא מקנה לו אם יגיע הזמן שיוכלו יורשיו לירד בנכסים ובן הבת נקרא יורשיו ונתקיים התנאי אם לא קדמה ומכרה הסבתא, ובעל שאינו נוטל בראוי אינו נכנס בכלל יורשיו, וע"כ אף דאיכא בעל לא נתקיים התנאי. ולבעל המאור ז"ל י"ל אף אם בן הבת לא היה בעולם בשעת התחלת הקנאה להסבתא מ"מ מהני, דאף דמצד הקנאה ליכא דהוה לדבר שלא בא לעולם מ"מ י"ל דמקנה להבת בתנאי אם יגיע הזמן שיורשיו יוכלו לירד בנכסים כנ"ל. 
ולשיטת הרמב"ן ז"ל דאחריך לאו כאומר מעכשיו ומה שזוכה בן הבת הוא מטעם הקנאה בפ"ע לכל מי שנקרא אז יורשיו, לא ירית בן הבת אם לא היה כבר נולד בשעת ראשית ההקנאה, ובעל ה"ט דלא ירית דלא נקרא יורשיו. ועפ"ז יש ליישב גם הקושיא השניה שהקשה הרמב"ן על בעל המאור מהא דר"א לדברי ר' יוחנן בן ברוקא נכסי לך ואחריך לפלוני וראשון ראוי ליורשו אין לשני כלום במקום ראשון שירושה אין לה הפסק שהבאנו למעלה. ולפי מה שפירשנו לדידיה דענין התנאי הוא אם יגיע הזמן שיוכל לירד בנכסים יזכה מעכשיו, י"ל דכמו דאם מכר הראשון מיקרי לא נתקיים התנאי שלא הגיעה השעה שיוכל לירד בנכסים, דהתנאי היה אם ישתייר אחריו, כ"כ באם הראשון הוא ראוי ליורשו ואינו יכול להפסיק זכות הראשון שלא יזכה רק עד יום מותו אז אף שמת הראשון לא הגיעה השעה שיוכל לירד בנכסים ולא נתקיים התנאי, ודוקא באחריך היכא שהראשון אינו ראוי ליורשו ויכול להפסיק זכות הראשון שלא יקנה רק עד יום מותו, אז כשמת הראשון מיקרי בא הזמן שיוכל לירד בנכסים, אבל ביורש שמת וא"א להפסיק זכותו לא נתקיים התנאי. והנה אם היה אומר התנאי באופן אחר, היינו שנותן מהיום גוף לשני ומשייר הפירות כל ימי חייו וחיי בנו או יורש זה, היה מהני ודאי, אבל באומר אחריך לא מהני, כנלע"ד ליישב דברי בעה"מ ז"ל. 
עוד צריך לבאר לשיטת הרמב"ן ז"ל דאחריך לאו כאומר מעכשיו והקנין חל רק לאחר מיתת הראשון, וא"כ אם מת המקנה קודם מיתת הראשון היאך חל הקנין כיון שהמקנה אינו בעולם, דלשיטת בעה"מ דלכו"ע אחריך כאומר מעכשיו אתי שפיר אף שמת המקנה, אבל לדידיה צריך ביאור. 
אמנם ע"פ מה שביארנו לעיל סי' ב' שיטת הרשב"א ועוד הרבה ראשונים דאפשר לגמור קנין מעכשיו לענין חזרה ולענין נקרע השטר ויזכה בגוף הדבר לאח"ז, דאז מהני אף אם מת המקנה כיון שנגמר הקנין מעכשיו אם לא היכא דפקע זכותו שירשו יורשיו אחריו כמש"כ בס' ג', א"ש כיון דכל ימי חיי הראשון עדיין לא זכו יורשיו כלום, ותיכף כשמת הראשון חל הקנין שהקנה לשני ולא זכו יורשי הראשון כלום, כמ"ש לשיטת ר"ת דכל היכא דלא בא לידי יורשים מהני מעשה הקנין שעשה במעכשיו דיועיל אף לאחר מיתה ועי' לעיל בס' ג' כנ"ל. 
וראיה לזה דלהרמב"ן ז"ל מהני אף אם מת המקנה מדברי ר"א דאמר דלריב"ב אם הראשון ראוי ליורשו אין לשני כלום, ותיפוק ליה דהכא השני אינו זוכה לריב"ב רק לאחר מיתת המקנה וא"כ היאך יזכה השני, אלא ודאי שנגמר קנין לענין זה שיזכה השני בנכסים לזמן ההוא וע"כ מהני אף אם מת המקנה. דאף להסוברים דאחריך לאו כאומר מעכשיו היינו שלא נימא דזכה השני למפרע בשעת נתינה אלא לאחר מיתת הראשון, אבל הנותן מקנה לו מעכשיו שיזכה כשיבוא זמנו דהיינו במיתת הראשון. וכמו שמצינו לדברי ר"ת בשדה זו שאירש מאבא שזוכה בקבר בשביל הלוקח ולא ירשו יורשיו משום שיש סבה שבשבילה יזכה הלוקח, כמו כן הכא זכה השני עכשיו זכות בנכסים על הזמן שיבוא אחר כך, היינו משעת מיתת הראשון. 
אמנם עדיין קשה, דע"כ לא מצאנו לר"ת דמועיל קנין מעכשיו לאחר מיתת הנותן רק היכא דבשעה שמקנה היה ראוי להיות חל הקנין בשעה שיהיה הדבר ברשותו, כגון התם בשדה זו שאירש מאבא דהיה ראוי שבשעה שיירש מאביו יהיו הנכסים אז ברשותו ובידו, וע"כ היה מועיל הקנין לזמן ההוא, וכיון שמועיל הקנין לזמן ההוא לא איכפת לן ויכול לגמור מעכשיו ג"כ, וכיון שחל מעכשיו אין בזה חסרון מה שנתגלגל הדבר שבשעה שבא הדבר לעולם מת המקנה מכיון שכבר נגמר מעשה ההקנאה. אבל היכא שמתחלה עושה הקנין שיחול בשעה שלא יהיה הדבר ברשותו דאז בלא מעכשיו לא מהני שיקנה אח"כ, אז כיון דלא מהני בלא מעכשיו גם מעכשיו לא מהני, דכללא הוא דע"כ לא מהני מעכשיו רק היכא דבידו להקנות לאחר זמן. וראיה לזה נ"ל מגמ' ב"ק דף ס"ט דמבואר שם דלמ"ד אין אדם מקנה דבר שאינו ברשותו לא מצי סבר כצנועין שהיו מניחין המעות ואמר כל הנלקט מזה יהא מחולל על המעות, ועי"ש בתוס' ורשב"א דבשחרית היו אומרים כן שיחול החילול לאחר שיהיה נלקט, ואם נימא דהיכא דאומר מעכשיו לא איכפת לן אם בשעה שצריך לחול הקנין הדבר אינו ברשות המקנה, אפשר לומר דר"י סובר כצנועים ומיירי במעכשיו, דכיון שנגמר הקנין מעכשיו לא איכפת לן מה שאז אינו ברשותו, כמו לר"ת דמהני אף שמת המקנה דאין לך אינו ברשותו גדול מזה. אלא ודאי צריך לחלק כמ"ש, דשם בצנועים שמתחלה מחללים שיחול החלול בשעה שלא יהיה ברשותו לא מהני גם מעכשיו, ואף שעכשיו הדבר ברשותו לא מהני אם עושה שיחול בשעה שלא יהיה ברשותו, ול"ד להא דאמרינן בכתובות שדה זו שאני מוכרה לך לכשאקחנה ממך תקדש דהתם עושה שיחול בשעה שיהיה בידו כשיקחנה. ובספר נחל יצחק סי' ע"ג סעי' ג' לא הבין כן, ונעלם ממנו במחכ"ת דברי התוס' ב"ק שהבאנו ופשוט הוא. 
וא"כ לפ"ז אכתי קשה הא דר"א דכיון שמקנה לראשון בחייו, ולשני ע"כ לאיזה זמן אחרי מותו, וא"כ מלבד הא דירושה אין לה הפסק לא מהני הקנאתו לשני שנעשה ההקנאה לזמן אחר מיתה, ומה צריך להא דירושה אין לה הפסק. 
אכן י"ל דזה גופא הוא הטעם, דבאמת י"ל דגם אחר מיתה נקרא הדבר ברשותו, ואף דלא מצי אז להקנות זה לא איכפת לן כיון שגומר הקנין מעכשיו שיחול לאחר זמן, דהא מה דלא מצי להקנות הוא משום דהמקנה הוי אז לאו בר הקנאה אבל ליכא שום חסרון בדבר הנקנה דאין רשות אחרים עליה, וכיון דהחפץ שלו וברשותו הוא יכול להקנותו מעכשיו, ומה שצריך שיהא המקנה בר הקנאה זהו דוקא למעשה הקנין, אבל במעכשיו שמעשה הקנין נגמר מעכשיו לא צריך לזה שיהיה בשעת החלות בר הקנאה. והתם בחילול ודאי דלא מהני דלא מצי לחול מעכשיו שיחול לאח"ז בזמן שיהיה אינו ברשותו, דרשות גזלנים עליהם, דזהו חסרון בחפץ הנקנה דאינו ברשות המקנה. וא"כ לפ"ז לשיטת ר"ת שכתבנו מהני גם אם היה מקנה מתחילה רק אם יפלו לו נכסים אחר מותו כיון דתיכף שקנה הלוקח לא חלה עליהם רשות יורשים ומיקרי ברשותו, ועיקר הטעם דלא מהני לאחר מיתה הוא משום דאז כבר חל על הממון רשות יורשים והוי חסרון בגוף החפץ, אבל אם היה ביכלתו להגביל זכות היורשים שלא יהיה רשותם עליהם רק עד זמן היה מהני הקנאתו וזה הטעם שאמר ר"א ירושה אין לה הפסק. וכן מה שכ' בסי' ו' דהיכא דהקנה לאחד במעכשיו ולאחר ל' דמהני לענין חזרה, ונקרע השטר, איך יהיה אם יקנה באופן כזה גם לאיש אחר על אותו זמן, וכ' שם דהראשון קונה ולא השני מטעם שבהגיע הזמן המיועד לא יועיל הקנאתו שהקנה לזמן כזה שכבר הקנה לראשון, גם התם הוי חסרון בדבר הנקנה ולא בבעלים המקנים, וע"כ אינו מועיל אם עושה מתחילה לזמן שלא יהיה הדבר ברשותו. 
ולשיטת הרמב"ן דאחריך לאו כאומר מעכשיו, קשה מההיא דסבתא דמשמע דבן הבת ירית ולדידיה ליכא ירושה דכיון דאחריך לאו כאומר מעכשיו לא זכתה הבת מעולם, ותרצנו לעיל בדוחק. ומצאתי אח"כ בב"י סי' רמ"ח שהביא בשם הר"ן תירוץ המרווח ביותר, ואינו גורס כרש"י ובתרה לירתאי, אלא ובתרה לירתה, היינו לבתה, וכיון שמתה הבת באמת ליכא דין ירושה מצד זכות הבת כיון דלא זכתה הבת ובטלה המתנה מעיקרא והדרו הנכסים לסבתא כמו במת שני בחיי ראשון דיחזרו ליורשי ראשון, והכא ג"כ יחזרו הנכסים ליורשי סבתא וכיון דאיכא בן הבת הוא יורש הסבתא ככל דין ירושה שבן הבת יורש כבת, אבל שאר יורשי בת ממשפחת אביה באמת אינם יורשים כיון שלא זכתה הבת מעולם, והא דנקט בעל לאו דוקא עי"ש. אבל בכ"ז העלה הר"ן ששם /שם/ דנראה לו דוחק, ויותר מסתבר דדוקא בעל אבל שאר יורשים ירתי דאחריך כאומר מעכשיו כשיטת בעה"מ והרשב"א ז"ל, עי"ש בב"י באורך בס"ב וס"ח. 
אבל עדיין קשה לי מאד להבין דבריהם הקדושים, דהנה לשי' הרמב"ן ז"ל בפי' דברי הרי"ף דלמסקנא אחריך לאו כאומר מעכשיו, והשני לא זכה עדיין כלל בגוף הנכסים ואינו זוכה רק לאחר מיתת הראשון, ומשו"ה כשמת שני בחיי ראשון לא זכו יורשיו כלל אף היכא דליכא שלישי משום דאכתי לא זכה השני כלל, א"כ היאך הוא נותן לשני והרי הדבר אינו שלו, דהא לראשון נתן גוף ופירות לעולם והראיה שיש לו יכלת למכור לעולם, דאל"כ היאך יכול למכור לעולם אם גם הוא עצמו אין לו, וע"כ דלהראשון לא הגביל בקנינו ונתן לו בהחלט, וא"כ היאך הוא יכול להקנות לשני מאחר שכבר נתן לראשון בהחלט. וא"ל דהכא שאני כיון שביחד הוא מקנה לשניהם לא עדיף הראשון מהשני, זה אינו דאף אם היה מקנה מתחילה לשני כיון דמ"מ עדיין לא זכה השני כלל בגוף הנכסים והדבר הוא עדיין של הנותן בלא חסרון כלל, וכבר ביארנו בסי' ב' דבאופן כזה אף שכבר נגמר הקנין מעכשיו הוא יכול למכור ולעשות בהנכסים כאדם העושה בתוך שלו, וא"כ אם אח"כ נתן לראשון מתנה בהחלט אז קנין השני בטל אף שנגמר מעכשיו לענין חזרה, כיון שבשעה שהגיע הזמן אין דבר הנקנה של המקנה שיחול עליו קנינו של שני דהיינו האחריך. ול"ש כאן לומר שבהגיע זמן קנינו של השני יופקע קנין הראשון, דלא עדיף כח הקונה מהמקנה, כיון דגם לאחר שהקנה להשני באחריך היה בכח המקנה להקנות לראשון בהחלט, ולא מהני קנינו של השני רק שלכשיגיע זמנו דהיינו שימות הראשון לא יצטרך להקנאה חדשה, אבל טרם שהגיע זמנו חל קנינו של הראשון לעולם, וכיון שהקנאתו של המקנה לראשון הועילה ונעשה בעל החפץ לחלוטין איך תבוא הקנאה של השני ותפקיע קנינו של בעל החפץ, וכמו דאמרינן דבראשון ראוי ליורשו דא"א לו להקנות חפץ של היורשים, כ"כ אינו יכול למכור וליתן חפץ של אחרים. 
ואף אם נימא כשיטת הרי"ט אלגאזי דהקנאה לאחרים תלויה בחזרה והיכא דא"א לו לחזור מקנינו כגון במעכשיו ל"מ ג"כ להקנות לאחרים עיין לעיל סי' ב', ולפי דבריו לכאורה היה ניחא דכיון דביחד נותן לשניהם הרי זה דומה כמו שהיה מתחילה מקנה להשני ואח"כ לראשון, דאז לפי דבריו אף דשני עדיין לא זכה כלל בנכסים מ"מ כיון דא"א לו לחזור מהקנאתו שהקנה לשני, דלענין זה לכו"ע אמרינן שנגמר מעכשיו, אין בכחו להקנות לראשון לעולם בהחלט דזה הוי ג"כ חזרה במקצת, וע"כ לא נמשך קנינו של ראשון עד זמן מותו ואז נפסק קנינו שלא היה בכח הנותן להקנות לו לעולם. אף דבכ"ז עדיין אינו מובן היאך יכול למכור הראשון לרשב"ג כיון דהוא עצמו לא זכה רק עד ימי חייו, דהמקנה שלו לא היה ביכלתו להקנות לו לעולם והקונה שהוא זוכה מכח המקנה יהיה ביכלתו להקנות לעולם? אך זה לק"מ, דהא דיכול למכור לעולם הוא לא משום דבידו להפקיע קנין של השני שהקנה לו הנותן הראשון, אך דאם מוכר לאחרים לא יבוא לעולם הזמן שראוי קנינו של השני לחול, דבאחריך לרשב"ג כוונתו מה שישתייר ואם מכר הרי לא נשתייר ולא בא הזמן שראוי לחול הקנין של השני, ואופן המכירה הוא רק התחכמות שלא יגיע זמנו של השני. ונמצא דלפ"ז דברי הרמב"ן ז"ל מתפרשים רק באופן אם נימא כהרי"ט אלגאזי דהקנאה תלוי בדין חזרה, אבל כבר הוכחנו לעיל בכמה ראיות מוצקות סתירת סברא זאת. 
ונלע"ד בישוב דברי הרמב"ן באופן שלא יסתור דברינו, דהנה באמת אף אם נימא דהקנאה לאחרים תלוי בחזרה, והיכא דלא מצי לחזור לא יכול גם להקנות אף אם לא זכה בגוף החפץ, אכתי קשה קושיא הראשונה שהקשינו למעלה. והוא דאם נימא שלרשב"ג אינו מגביל קנין הראשון ומקנה לו קנין הגוף בהחלט בלא גבול עד סוף ימי חייו, והא דבמותו קונה השני הוא מפני שנפסק קנינו של הראשון כמ"ש, א"כ אמאי בראשון ראוי ליורשו אין לשני כלום מפני שירושה אין לה הפסק הלא לא עדיף היורש מהלוקח, דכמו שלוקח או מקבל אף שקנה קנין מ"מ נפסק זכותו בשעה שהגיע הזמן שראוי לחול קנין השני שהקנה לו בתוך כדי דיבור, כ"כ ראוי להיות ביורש דלא עדיף היורש מכח מורישו, ואם אין ביד הנותן כח להפקיע זכותו של השני איך מהני הירושה להפקיע קנין אחרים. וגם א"א לומר דבראוי ליורשו לא חל מעיקרא הקנין, שהקנה לשני רק מה שישתייר מן הראשון ואין שיור מן יורש, דא"כ לפ"ז גם באין ראוי ליורשו נימא ג"כ חל הקנין מה שישתייר מן הראשון דאין שיור מלוקח, דכיון שזכה קנין עולמי לא נשתייר לנותן מאומה להקנות לאחרים. 
אלא ודאי ברור שסבת חלוקתם בקניניהם הוא מן המוקדם אל המאוחר, שמתחילה הוא מגביל קנין הראשון היינו שנותן לו להשתמש כל ימי חייו הגוף והפירות לאכול ולמכור ככל אשר ירצה, רק על מה שישתייר ממנו זה משייר לעצמו שאינו נותן לו, וזה הוא מקנה לשני. וע"כ הראשון יכול למכור לאחרים שנתן לו קנין החלטיי לעולם, רק ששייר ממנו שאם ישתייר ביום מותו שאז יופקע קנינו, ומאז ואילך הוא נותן השיור הזה לשני. וכיון שתחילת הסבה הוא שמגביל קנין הראשון לא מהני זה רק בהקנאה שיכול ליתן כפי שירצה, וכיון שאינו נותן לו רק עד זמן ההוא, מה שישתייר ממנו לא יוכל לקנות אחר, וע"כ בהגיע הזמן קונה השני, אבל בראוי ליורשו שקונה מטעם ירושה, דאין יכול להגביל קנין היורש שלא יירש רק עד זמן ומשם ואילך יתבטל כח הירושה, דכ"ז שאין רשות אחרים על הנכסים מתפשט כח היורש בכל הנכסים עד עולם, וכיון דאין יכול להגביל כח היורש לא מהני הקנאתו שמקנה לשני דהוא מוכר ונותן ממון של אחרים כמובן. וז"ב בכונת הראשונים דסברי אחריך לאו כאומר מעכשיו דמי ולא זכה השני עכשיו כלל, ולהכי לשיטתם אם מת השני אין ליורשיו כלום אף היכא דליכא שלישי. 
אך עדיין ק"ל, דהנה לפי מה שביארנו דעיקר היסוד הוא שמגביל הקנאתו לראשון, ומה ששייר מן הראשון הוא מקנה לשני, אמאי קי"ל היכא דלא מצי השני לזכות כגון מת שני בחיי ראשון היכא דאיכא שלישי ולשי' הרמב"ן אף היכא דליכא שלישי, שחוזרים הנכסים ליורשי ראשון, הלא לפי דברינו בביאור דבריהם העיקר הוא שמשייר מן הראשון וזה הוא מקנה לשני, ואם נתבטל קנין זה צריך שיחזור לנותן הראשון, דכיון דליכא קונה בעולם צריך לחזור להמקנה, דהא לפי דברינו הוי כמי שמקנה לשני מה שישתייר מן הראשון, וכיון דמן הראשון נשתייר להמקנה רק שהשני אינו יכול לזכות, מאיזה זכות יזכה הראשון מה שלא הקנה לו? וא"ל שהוא בדרך תנאי דאם לא יזכה השני יקנה הראשון לעולם, ועיקר מה ששייר מן הראשון הוא משום השני, א"כ אינו מובן הסוגיא שם דתלה בדין קנין פירות אם כקה"ג דמי או לא, דאם נימא שהוא בדרך תנאי מה לי אם קנין פירות כקנין הגוף דמי או לא, ושם קאי לפי הס"ד דלא ידעינן מסברא דאחריך שאני ולא יהיב לראשון למכור, ואפ"ה אמרינן למ"ד קנין פרות כקה"ג דמי יחזרו לראשון, וזה קשה. 
ולכאורה היה מקום לומר דלהכי אינם חוזרים לנותן, דשיטת הרא"ה, הובא בר"ן פ' המגרש ובא"מ ס' ל"ד, דבנותן קנין הגוף לזמן א"א לחזור לעולם לנותן דכיון פסקה פסקה, ומשו"ה אם אין השני זוכה נשאר אצל הראשון. אך גם זה הוא נגד השכל, דלפי מה שביארנו עיקר היסוד הוא שמשייר בקנין הראשון והשיור הזה הוא מקנה להשני, ואם נימא דא"א לחזור לנותן היאך יקנה לשני כיון שלא חזרה להמקנה, דהוי כשדה זו שאקחנה ולא קנה מעולם שאין דבר ללוקח לזכות כיון שלא קנה הוא. וע"כ לענ"ד לא זכיתי להבין שיטת הראשונים אלו בביאור הסוגיא החמורה הזאת. 
עוד קשה לי לפי שיטת הרמב"ן דסבר דגם לרבי אחריך לאו כאומר מעכשיו, דבענין אחר קשה ליה הא דאמרינן דבאתרוג לרבי נפיק ביה הראשון משום דלמאי יהיב ליה, וכיון שהשני קונה מעכשיו והוי מ"מ הגוף של השני ואיך נפק ביה הראשון כיון דהשני יכול למכרו והראשון אינו יכול למכרו, הבאנו דבריו לעיל, א"כ אם נימא דגם השני אינו זוכה מעכשיו ונשאר קנין הגוף אצל הנותן ויוכל למכרו ג"כ כיון דאכתי לא זכה השני, כפ"מ שביארנו לעיל סי' ב' דכל היכא דאינו זוכה בגוף הדבר יכול ג"כ למכור, ואיך קרינן ביה לכם גבי אתרוג. ואף דנימא דכיון שנותן גוף לראשון שיצא בו אין נשאר אצל הנותן הגוף, דגם לראשון נותן קנין הגוף, מ"מ הלא נשתייר אצל הנותן שיור זה שתחזור לו אחר מיתת השני בחיי ראשון, וגם אם מת המקנה זכו בו יורשיו שיור זה, ואח"כ כשיגיע זמן קנין השני לא יופקע קנין היורשים דמהיכא תיתי יופקע. ועי' בב"י סי' רמ"ח הובא שם שיטת רוב ראשונים דכללא הוא כל שבא ליד יורש בתורת ירושה אינה נפסקת לעולם, וצע"ג בכל זה. 


חידושי ר' שמעון שקופ מערכת הקנינים סימן ח 
========================================= 
והנה אף שאיני כדאי להכניס עצמי להכריע בין ההרים, אך כיון דהרשב"א ז"ל וחר"י /והר"י/ והר"ן כתבו דנראה להם דוחק שיטת הרמב"ן ז"ל ויותר מסתבר להם כשיטת בעה"מ, ע"כ נלע"ד ליישב הסוגיא באופן היותר פשוט לפי מיעוט שכלי, דהנה לשיטת בעה"מ מיושב יותר רק שהרמב"ן ז"ל גבב עליו הרבה קושיות, ואף שיישבנו קצתם אך מההיא דאתרוג קושיתו חזקה כמ"ש לעיל. 
וביותר קשה לענ"ד מרשב"ג היאך יוצאין שניהם באתרוג, כיון דלשיטתו הוא בגדר תנאי כשתרד לנכסים תזכה למפרע כמ"ש דבריו לעיל סי' ז', ואם זכה אח"כ בנכסים איגלאי מילתא למפרע דשלו היה, וא"כ לא יצא בו הראשון. ובקצרה כיון שהוא בגדר תנאי איך יכול להיות שיצאו בו שניהם? 
ע"כ נ"ל די"ל באופן פשוט, בהקדם דכמו דאפשר כל חפץ להתחלק בתשמישים שתשמיש זה יהיה לאחד ותשמיש אחר לשני, כ"כ ודאי דאפשר לחלקו לזמנים שיהיה תשמיש זמן זה קנוי לזה וזמן השני לאחר. ועוד הקדמה אחת: דהנה אם ימכור אדם קנין פירות של שנים הבאות כמו דירה לשעה שתבוא או במשכיר לעשר שנים וכה"ג בדקל לפירות לאיזה שנים שיבואו, שענין הקנין הזה הוא שקונה לפרט זה הדקל והבית, שזוכה מעכשיו ע"י חזקה שעושה בבית או בדקל, שיהיה לו עכשיו זכות בדקל זה על משך הזמן שמכר לו לפירות, וכן בדירה. והוא ודאי כן דזוכה עכשיו, דאל"כ בטל ענין ירושה בקנין פירות, דכל רגע הוא קנין חדש וכ"ז שלא זכה המוריש איך יזכה היורש. ומבואר בח"מ סי' ר"ט סעי' ז' במכר השדה ושייר פירות לעצמו דאם אמר לי וליורשי מהני השיור לו וליורשיו והוא בגמ' ב"ב ס"ג. ומשמע דזה מדין ירושה לא מדין הקנאה שהלוקח מקנה עכשיו בחזרה הפירות, דא"כ אם היורש עדיין לא נולד לא מהני, ועי"ש בתוס' ד"ה והא אין אדם מקנה דשלב"ל, שכתבו דליורשי משמע אף שעדיין לא נולדו. וע"כ דזוכה עכשיו בהאי שדה זכות זו שיהיה שלו השדה או מקום בשדה לפירות של השנים שיבואו בזמנים הבאים או לפרט אחר, וזה ברור שלא יחלוק שום אדם על זה דכמה סוגיות ערוכות מוכיחות כן. ולפ"ז הלא אין חילוק בין אם זמן קנינו לפירות מתחיל מהיום של עכשיו או מזמן כמה שנים של אח"כ, דכל שנה וכל יום הוא זמן בפני עצמו, וכמו דיכול לשייר לעצמו וליורשיו מקום בשדה לפירות של השנים תכופות זו אחר זו, כ"כ יכול לשייר פירות שיהיו לאחר עשרים או חמשים שנה, והזמן הקודם יהי של הלוקח דאז ג"כ אם ימות המוכר יזכו היורשים זכות זו בתורת ירושה. 
וע"פ ההקדמות הנ"ל הדבר מוכרח דאפשר ליתן זכות לחבירו בשדה שיזכה לאחר עשר שנים בהשדה, דכמו שאפשר לזכות עכשיו זכות זו בשדה שתהיה השדה שלו לפרט זה לענין הפירות של זמן של אח"כ, כמו כן אפשר לזכות בשדה זכות זו שתהיה לאח"ז כל השדה שלו. וזה אינו כמו גוף מהיום ופירות לאח"כ, דכל היכא שקונה גוף מהיום עיקר הדבר שלו מעכשיו, ורק קנין הפירות נשאר לחבירו, אבל באופן כזה אינו כן, דעיקר השדה עדיין של המוכר, ורק נתן לו זכות שיהיה שלו לזמן של אח"כ, והדבר מתחלק לזמנים היינו שלזמן עשר שנים הוא של מוכר ועל זמן שלאח"כ הוא של הלוקח. ועיין חי' הרשב"א גיטין מ"ג דכתב לענין קנס של עבד דיכול להיות קנין מתחלק לשותפות, דלשאר דברים ישאר של המוכר ולענין קנס יהיה של הלוקח עי"ש, ומכש"כ כה"ג שכתבנו, דבאמת שם אינו מובן כ"כ דכיון דלכל דבר הוא של המוכר איך שייך לומר דלענין קנס יהיה של הלוקח, דקנס משלמין רק לבעל העבד וזה הלוקח הא לא קנה העבד כלל לשאר דברים, ומ"מ הכריע הרשב"א דגם לזה שייך התחלקות הקנין, מכש"כ בקנין לזמנים ודאי שייך שיהיה זה בגדר שותפות, דלזמן זה הדבר קנוי לזה ועל זמנים הבאים יהיה קנוי לשני. ונמצא דגם בזמן שהדבר של האחד גם אז יש זכות ושותפות קנין ממש בגוף הדבר גם לשני, רק זכות זה אינו מגרע קנין הראשון דדברים נפרדים המה, כמו שותפות בזמן אחד לתשמישים שונים דקנינו של זה אינו מגרע קנינו של זה. 
ועד"ז יתפרש לנו שפיר מחלוקת רבי ורשב"ג, די"ל דכו"ע סברי אחריך כאומר מעכשיו, היינו זמן כל ימי חייו של הראשון הוא נותן לראשון והזמן של אחר מיתת הראשון הוא נותן מעכשיו לשני, רק דפליגי אם כונתו בזה דלראשון נתן רק קנין פירות ולשני קנין הגוף, או דלראשון ג"כ נתן קנין הגוף כמו שביארנו. דרבי סובר כיון דלשני לא הגביל זמן קנינו, היינו דמשעת מיתת הראשון נתן לשני, לעולם כונתו בעיקר מתנתו לשני, ולראשון לא נתן רק קנין פירות לימי חייו כמו באומר לבנו מהיום לאחר מותו, ורשב"ג סבר דבאחריך שאני דעיקר כונתו ומתנתו הוא לראשון, ולא לבד שלראשון נתן גם קנין הגוף, אלא שגם הזכות של זמן שלאחר מיתת הראשון לא נתן לשני בהחלט, אלא נתן לו רק מה שישתייר מן הראשון, היינו דלרבי נתן לו הזמן של אחר מיתת הראשון, ולרשב"ג לא נתן לו רק זכות זו שיזכה מעכשיו לפרט זה שמה שישתייר מן הראשון שיהיה שלו בזמן השיור היינו אחר מותו. וע"כ לרבי הראשון אינו יכול למכור לחלוטין, דכמו דשותפין לתשמישים מיוחדים אם ימכור האחד לא מהני מכירתו אלא לתשמיש שלו, אבל תשמיש של השני אין בידו למכור, כ"כ הכא ל"מ למכור רק זמן שלו וזמן של חבירו נשאר אצל חבירו. אבל לרשב"ג ענין חלוקת קנינים הוא ולא לזמנים, דלראשון נתן קנין הגוף שיוכל לכלותו במשך הזמן, ולחבירו נתן מה שישתייר ממנו, ועל פרט זה הוא זוכה מעכשיו. 
ולפ"ז מיושב היטב הא דאמר רבה מסתבר טעמא דבני מערבא דאי קדמה סבתא וזבנא זבינה זביני, היינו אף אם אחריך הוי כאומר מעכשיו מ"מ לא דמי מעכשיו זה לאומר מעכשיו ולאחר מיתה, דהתם קנה מהיום גוף ופירות לאח"מ, אבל הכא לא קנה רק זכות על מה שישתייר מן הראשון, דמשו"ה הראשון יכול למכור דאינו מוכר זכות של אחרים, דלהשני אין זכות רק על השיור ממנו וע"כ יכול הראשון למכור מבלי השאיר אחריו כלום. וע"כ אף שבן הבת יורש שפיר משום דלפרט זה היינו לשיור שישתייר מן הסבתא זכתה הבת מעכשיו, וע"כ אם מתה בחיי הסבתא ירית לה זכות זה גם בנה אחריה, מ"מ בעלה לא ירית לה דמיקרי ראוי, דכיון דסבתא יכולה למכור ולאכול לא היתה הבת מוחזקת בחייה. ול"ש הכא לומר כיון דעכשיו הרי נשתייר איגלאי מילתא למפרע כמו שהקשה הרמב"ן ז"ל, דרק בתנאי אפשר לומר הכי, אבל הכא גם עכשיו לא נתגלה למפרע שהסבתא לא זכתה למכור, וכיון דיכולה למכור ע"כ מיקרי ראוי, ונכון הוא. 
אמנם לכאורה עדיין הדרא קושית הרמב"ן מהא דשלח ר"א דלר"י ב"ב אם הראשון ראוי ליורשו אין לשני כלום שירושה אין לה הפסק, דלדברינו זכה השני זכות מעכשיו וכיון שזכה מעכשיו איך שייך לומר ירושה אין לה הפסק, ואיך יתבטל אחר מיתתו זכות שנתן ומכר מחיים, וכי גרע זכות זה מדבר אחר? 
וי"ל דהנה באמת לא שאני זכות זה מזכות אחר, אך הלא ז"ב דאם ימכור אדם לחבירו זכות שיזכה בשדה לאחר שלא תהיה שלו ותהא של אחרים זה ודאי דלא מהני, אף שהזכות הוא מזכה לו עכשיו, בכ"ז אין להמוכר זכות בהאי שדה לאחר שתצא מתחת ידו ותהא רשות אחרים עליה וזכות כזה אין להמוכר כלל ואין זכות זה נמכר. וא"כ יקשה לכאורה היאך מהני ענין אחריך לפלוני, דבשלמא אם היה נותן לשני הזמן של אחר מאה או אפילו אלף שנה ודאי דמהני, כיון דעכשיו היא של המוכר אפילו לזמן ההוא ויכול למכור הזמן ההוא, אבל דלאחר מכירתו ונתינתו זה אינו שלו ואיך נופל ע"ז ענין הקנאה. אלא ודאי בהכרח דענין אחריך הוא שמגביל זכות הראשון שלא יהא לו הזכות להשאיר אחריו ולהוריש לבניו, ולא נתן לו בהחלט, ולהשני זיכה כל זכות ותשמיש החפץ מה שישתייר מן הא'. ולא שייך ענין זה לברירה כמו כל המתלקט, דכאן אין כונה ליחד איזה חלק פרטיי שישתייר, אלא בכל החפץ כל מה שישתייר אחריו. ולרבי כל מה שישתייר מן הראשון דהיינו הזמן של אחר מיתתו הוא מקנה מעכשיו לראשון, ולרשב"ג - השיור דלאחר מות הראשון וזכות זה נתן לשני ולא קנה השני מעכשיו רק זכות על הנשאר מן הראשון, ונמצא דבין לרבי ובין לרשב"ג משאיר פרט זה שיהיה לו שיור בכדי שיוכל להקנות לשני. 
ולפ"ז דין דאחריך לא יתכן רק היכא דראשון ג"כ קונה בתורת מתנה אז יש זכות להנותן להגביל קנינו, אבל אם הראשון ראוי ליורשו וזוכה מטעם ירושה א"א להגביל כח היורש שלא יוכל לירש רק עד זמן מותו ולא להשאיר לבניו אחריו, וכיון דלא מצי להגביל זכות הראשון בטלה הקנאתו לשני, דמטעם הקנאה אינו יכול לעולם להקנות לשני דזמן זה אינו שלו לגמרי, דאף שקנוי לו עכשיו הדבר אבל אין לו זכות עכשיו בתשמישי החפץ בזמן שיהיה ליורשיו אחריו ובטלה הקנאתו. 
ועתה נבוא בס"ד לבאר עד"ז סוגית הש"ס שהבאנו דפריך מהברייתא דתניא נכסי לך ואחריך לפלוני ואחריו יירש פלוני מת ראשון קנה שני מת שני קנה שלישי מת שני בחיי ראשון יחזרו נכסים ליורשי ראשון, ואם איתא ליורשי נותן מיבעיא ליה. דהנה הטעם דמת שני בחיי ראשון דלא קנה לא השני ולא השלישי הוא דאף לפי דברינו אותו הזכות שיש לשני יורשיו יורשים אותו, כמו התם בההיא דסבתא דאם מתה הבת יירש בנה אחריה, ודוקא בעל אינו יורש משום דהוי ראוי לרשב"ג דאי קדמה סבתא וזבנא זבינה זביני, והכא במת שני בחיי ראשון כיון דאמר דאחר שני יירש שלישי נמצא דאחר מיתת השני בא זמנו של שלישי לזכות, דכך אמר הנותן, וע"כ יורשי השני לא מצו לזכות בשום אופן, דאם נימא שיזכו בו כבר הוא לשלישי, והשלישי נמי אינו זוכה דלא יהיב ליה רק מה שישתייר מן השני לרשב"ג, וכן לרבי הזמן הוא מיתת השני, וכיון שהשני לא זכה מעולם הזמן הזה לא בא לעולם ולא יבוא, וע"כ בטל קנין שניהם דזמן זכותם לא הגיע, ואנו דנים עכשיו אצל מי ישאר זכות זה שנתן לשני ולשלישי, או שתחזור להנותן או ליורשי ראשון. ודין זה למי יחזור תלה הש"ס בקנין פירות כקנין הגוף דמי או לא, דלמ"ד ק"פ כקה"ג ועיקר הדבר הוא שלו למי שיש לו זכות ההשתמשות עכשיו, ולבעל קנין הגוף אין עכשיו שום זכות לפירות רק להבא, וכיון דנפקע זכות של השני והשלישי ואין אדם בעולם לזכות נשאר הדבר אצל הבעלים. 
דהנה נראה דכל זכות שיופקע מן הזוכה ע"י הפקר או ע"י הפקעה אחרת לא יהיה הרשות לכל אדם לזכות אותו, דכל זכות בחפץ אם אין אדם לקבלו הוא נפקע לגמרי ונשאר הזכות אצל הבעלים האמתיים, דרק בחפץ מיוחד אם יפקיר אדם נעשה הדבר הפקר לכל וכל מי שירצה לזכות זוכה בו, אבל אם יש לאדם איזה זכות ולא קנין ממשי באיזה דבר אשר על הדבר ההוא איכא בעלים אמיתיים, א"א שיבוא בשום אופן הזכות לרשות אחרים אם לא ע"י הקנאה כמו שמצינו גבי שטרות כתיבה ומסירה, אבל בהפקר מכיון שסילק עצמו מזכותו נפקע הזכות לגמרי ואינו שוב בעולם כלל. 
וכה"ג מצינו בקדושין דף ט"ז בעבד עברי שכתבו שם בתוס' דיוצא ע"י הפקר, ומוכח שם דגם בע"כ של העבד מהני. ומטעם קנין דנימא שהעבד יזכה בעצמו מטעם שהוא מוחזק בעצמו ודאי לא שייך בע"כ של עבד, אלא דהוא מכיון דהעבד נעשה הפקר ע"י שהבעלים הפקירו זכותם לאחרים ממילא אין להאדון שום זכות על העבד ושוב אין שם דבר שיוכלו אחרים לזכות בו מן ההפקר, ועיין בש"ך סי' ע"ב ס"ק קנ"א שהביא בשם שלטי הגבורים דלא ס"ל כן עי"ש. 
ובתוס' קדושין דף י"ט ד"ה המקדש וכו' מסקי דע"כ לא בהקנאת גופה לעצמה הוא מקדשה דאל"כ איך תקדש בלא שטר שחרור ובלא הפקר. וקשה על דברי התוס' בתרתי, חדא איך יהני הפקר למ"ד גופו קנוי בע"ע דקטנה אין לה יד לזכות בעצמה לכו"ע, דרק בעבדים קטנים מהני לרבנן בגיטין דף ל"ט או משום דשמואל מדרשא דעבד איש, או משום עבדו דגר כאשתו, אבל באמה עבריה לא. ועוד אם גם יש לה יד איך מהני בקדושין בהפקר, דבהפקר אין מקדשין אם לא בההיא הנאה. אבל ע"פ מה שביארנו מיושב, דבאמת אף למ"ד גופה קנוי לא הוי רק קנין פירות (כמש"כ בראשונים), ומכיון שהפקיר ממילא פקע זכותיה וא"צ לזכיה שתזכה שחרורה. ומתישבת בזה גם הקושיא השניה ע"פ מה שכתב הרשב"א באותה סוגיא דבנותן כסף לבתו קטנה הוי כנותן לאב דזוכה בה משום שבח נעורים עי"ש, וה"נ כיון שקטנה היא ממילא יהיו מעשי ידיה לאב ודומה כשנותן כסף לאב, ואף דהכא הפקיר, אבל כיון שדין הפקר הוא שתיכף חוזרת לאביה הוי ממש כנותן כסף ודו"ק. 
ועיין בספר מחנה אפרים בגר ששכר בית לדירה ומת, דהעלה שם דלא נעשה הפקר, ומוכיח מגמ' ב"ק מ"ט דמשכון של ישראל ביד גר מת הגר פקע שעבודו ומוציאין מיד הזוכה בו עי"ש. וכן כתב בספר אבני מילואים סי' צ"ג ס"ק ז' דמחילה מהני בע"כ, וראיה לזה מדברי השטמ"ק והר"ן דמוחלת כתובתה אבדה מזונותיה דאל"כ יכולה לכופם על מזונות על ידי מחילת כתובתה עי"ש, ומשמע דמהני בע"כ ואין צריך רצון הזוכה אלא סילוק הבעלים שיש להם. 
וכן צריך לפרש בגמ' גיטין מ"ח ע"ב בהא דקאמר שם דבקונה שדה מאביו ומת אביו דלמ"ד קנין פירות כקה"ג דמי לא חשיבא שדה אחוזה משום דלא ירית מידי במיתת אביו עי"ש. ולכאורה אינו מובן דמ"מ ירית קנין הגוף, אך למש"כ מבואר דאינו צריך לזכות זכות חדש במיתת האב, אלא כיון דליכא יורש אחר לזכות הזכות של האב שהיה לו על זמן דלאח"כ ונעשה הזכות הפקר, שוב א"צ לזכות מטעם ירושה רק כיון שמת בעל הזכות ממילא בטל הזכות. 
ומשו"ה למ"ד קנין פירות כקנין הגוף דמי ונקרא הוא הבעלים על הנכסים, רק דהיו לשני ולשלישי זכותים בנכסים על זמן דלהבא, וכיון דנפקע זכותם ע"י איזה טעם נשאר הדבר אצל הראשון, דהנותן לא שייר לעצמו כלום רק מה שהגביל זכות הראשון, ופרט זכות זה נתן לשני ולשלישי, וע"כ ליכא בעלים על זכות שנשתייר מן הראשון, וכיון דליכא בעלים על הזכות מה שנשתייר מן הראשון יחזרו ליורשי ראשון. אבל למ"ד קנין פירות לאו כקה"ג דמי בעל הפירות אינו נקרא בעלים על הנכסים דעיקר הדבר אינו שלו רק דיש לו זכות על הפירות, ובמותו נפסק זמן פירותיו ונפקע זמן זכותו של הראשון, וע"כ מה שלא יוכלו לזכות השני והשלישי אינו חוזר לראשון, דהוא אינו בעל החפץ דלימא מכיון דנפסק זכות אחרים שישאר הדבר אצלו דהא גם הוא לא היה לו רק זכות בחפץ, וע"כ חוזר הדבר לבעלים הראשונים. ואף שהבעלים כבר נתנו את כל הנכסים ולא שיירו לעצמם כלום, מ"מ י"ל דבאמת באחריך אף לפי הס"ד לא זכו עכשיו השני והשלישי קנין הגוף ממש, רק דיש להם זכות לכל אחד ע"פ אופן שביארנו, וראשון יש לו זכות על הפירות ושני על זמן שלאחר מיתת הראשון, והשלישי על זמן שלאחר מיתת השני. ול"ד לכותב לבנו מהיום ולאחר מותו, דהתם הזמן ידוע שלא יתבטל לעולם וע"כ זוכה בגוף מהיום, ומש"ה מת הבן בחיי האב ג"כ זוכין יורשיו אחריו כיון דכבר זכה הבן, אבל הכא אינו זמן ידוע, דאין לשני רק זכות מהזמן שלאחר מיתת הראשון עד מיתתו, ואם קדמה מיתתו למיתת הראשון אבד זכותו ולא הגיע זמנו, וכן השלישי, וע"כ לא שייך לומר שהשלישי זכה בגוף מהיום רק שהיה לכל אחד זכות ע"פ אופנים שהגביל לכ"א, אלא להיפך דהנכסים היינו קנין הגוף הוא ברשות הבעלים הראשונים, וע"כ כשנפקע זכות השני והשלישי חוזר להנותן למ"ד קנין פירות לאו כקה"ג דמי. ומשני אחריך שאני, היינו דבאחריך גם לר"ל היה לראשון קנין הגוף דאלמיה לקנינו שיהיה לו קנין הגוף כמו שרצה הש"ס לחלק אבא לגבי בריה אחולי מחיל. ואח"כ מביא ברייתא דתניא ליורשי נותן, ומשני תנאי היא, דלרבי לא נתן רק קנין פירות לכל זמן ימי חייו ולרשב"ג נתן לו קנין הגוף, דכיון דלרבי נראה דקפיד שישאר לשני אחריו אמדינן לדעתיה דלא נתן לראשון רק קנין פירות לזמן ככל קנין פירות, אבל לרשב"ג דעיקר כונת מתנתו לראשון דלא קפיד גם אם ימכור הכל - ודאי דאלים ליתן לו קנין הגוף, דאל"ה לא היה יכול למכור הגוף לעולם וזה פשוט. 
אולם כ"ז לפי מאי דפסקינן כרשב"ג, אבל לרב ענן דסובר לירתי ולא לירתי ירתאי וגם בן הבת אינו יורש, ומפורש כשיטתו בתוספתא דאם מת שני בחיי ראשון היכא דליכא שלישי וכן מת שלישי בחיי שני דיחזרו לנותן, ע"כ אחריך לאו כמעכשיו וליכא בזה ירושה דלא זכה השני מעכשיו כלל, רק דמקנה להשני שיזכה אז בשעת מיתת הראשון, וע"כ היכא דמת שני חוזרים להנותן, דלראשון לא נתן רק קנין פירות והגוף נשאר אצל הנותן ובמיתתו זכו יורשיו. 
ועדין צ"ע, דלפ"ז קשה לשיטה זו הקושיא הראשונה דאם מת הנותן בחיי שני איך זוכה לאחר מיתת הנותן וזכו בהם יורשי הנותן, ואיך מהני הקנאת הנותן על נכסי יורשיו כמ"ש לעיל באורך. 
אמנם באמת קשה איך מהני מתנת שכ"מ כיון שאינו קונה עד לאחר מיתה הלא כבר זכו יורשיו. ומצאתי בשטמ"ק ב"ב שהאריכו בזה הרבה הראשונים ז"ל, ועי"ש שבכלל אין תירוץ מספיק לזה, אם לא שנימא שתקנת חז"ל היא שיהיה בידו להפסיק היכא דלא הזכיר לשון ירושה. ומשמע שם לשיטת איזה ראשונים דמדאוריתא ג"כ יכול להפסיק באופן דאינו מזכיר לשון ירושה עי"ש. ועד"ז יתיישב לנו לרב ענן ולדברי התוספתא ענין הקנאת אחריך היכא דמת הנותן, ואכתי צ"ע בכ"ז. 


חידושי ר' שמעון שקופ מערכת הקנינים סימן ט 
========================================= 
דרש ר"נ בר"ח אתרוג זה נתון לך במתנה ואחריך לפלוני נטלו ראשון ויצא בו באנו למחלוקת רבי ורשב"ג, מתקיף לה ר"נ בר"י עד כאן לא פליגי וכו' אלא מכרה או אכלה באנו למחלוקת רבי ורשב"ג ע"כ. לפמש"כ דלכו"ע בין לרבי בין לרשב"ג אחריך כמעכשיו, רק דפליגי בהאי זכותא שנותן לשני ובשיורא שמשייר מן הראשון, דלרבי הוא משייר מן הראשון הזמן משעת מיתתו עד עולם והזמן הזה הוא נותן מעכשיו לשני ולהכי הראשון לא יכול למכור רק עד זמן מותו, וע"כ י"ל דהראשון לא יצא בו דאין לו בגוף רק עד זמן מוגבל ומן הזמן ההוא הוא של שני וזה נקרא קנין פירות, ולרשב"ג השיור ששייר מן הראשון הוא רק מה שישתייר ממנו בשעת מיתתו ושיור זה הוא נותן לשני, ונמצא דראשון יכול למכרו ולאכלו מבלי השאיר אחריו לשני כלום, ולא נתן לשני עכשיו רק זכות זה שיזכה בנכסים שכל מה שישתייר במיתת הראשון יהיה לו זה היה הס"ד ומתקיף עלה רנב"י דבאתרוג לכ"ע נפיק ביה הראשון דאל"ה למאי יהביה ניהליה וע"כ יצא בו, רק באם מכרו או אכלו תלוי במחלוקת רבי ורשב"ג. 
ולשטתנו י"ל שפיר כמש"כ הרמב"ן לשיטתו, היינו דאף דלדברינו השני זוכה מעכשיו, אבל באמת לא אמרינן שהשני זכה מעכשיו הגוף והפירות אח"כ, רק דלראשון יהיב ג"כ קנין הגוף משום דרוצה שיוכל לזכות בו כדי שיוכל לצאת בו, כמ"ש הרמב"ן ז"ל דהיכא דרוצה ליתן קנין הגוף לזמן יכול ליתן כמ"ש בגמ' אבא לגבי בריה אחולי אחיל. דעיקר קושית הרמב"ן הוא על שיטת בעה"מ דהשני קנה גוף מעכשיו דאיך אפשר שיהיה הגוף לשני והראשון יוצא בו, אבל לפ"ד באמת לא זכה השני קנין הגוף מעכשיו, רק זכה זכות שיהיה שלו לאחר זמן, אבל עכשיו אין לו עדיין בנכסים קנין הגוף וקנין הגוף הוא לראשון וע"כ יוצא בו הראשון, ומ"מ אם מכר הראשון לא מהני רק עד שעת מיתתו, כיון דזכות זה כבר זכה השני מעכשיו שיהיה הנכסים שלו בזמן ההוא. אבל לענין "לכם" א"צ שיהיה ביכלתו למכור קנין עולמית רק בשעה שהוא יוצא בו יהיה כולו משלו ולא יהיה לאחרים שותפות בו, והכא אף דאיכא לשני ג"כ זכות בו אך מכיון דזכות זה הוא לזמן שיבא אח"כ ונצא /ונמצא/ דקניניהם הוא לזמנים מתחלפים, לפיכך כאו"א בזמן שלו הוא כולו שלו ואין לשום אדם זכות באתרוג זה על זמן שלו. 
זהו העיקר המתבאר לנו בדברי הש"ס לפי מאי דמשמע מהרמב"ן ז"ל דקנין הגוף לזמן מהני היכא דלא נתן הגוף מעכשיו לשני. וכן מוכח להדיא מפירשב"ם ז"ל דז"ל: דאי מיפק לא נפיק ראשון לרבי למאי יהביה ניהליה, שהרי אין בו פירות אחרים והגוף אינו יכול למכור ולאכול ולא ליתן לקיים בו מצות נטילה, ולכם קרינן ביה, דאין לשני כח בו כל זמן שראוי לזה הראשון לצאת בו דהא אחריך קאמר, ולא דמי לאתרוג השותפין שאין יוצא בו כדלקמן, דהתם כולהו מיהא הוו שותפין ביחד, אבל הכא אינו משועבד לשני כלל כל ימי חיי הראשון. מכרה או אכלה, דלרבי צריך לשלם דמי אתרוג לשני עכ"ל. הרי דאף דכבר זכה השני זכות גמור על זמן דלאח"כ, דאם אכל הראשון צריך לשלם לשני דהזיק קנינו, מ"מ משום זה אינו מגרע קנין הגוף דראשון וקרינן ביה לכם כיון דזכותו על זמן דלאח"כ. 
וברא"ש שם בההיא סוגיא וז"ל: אף לרבי יצא אף על גב דבכה"ג ל"ק לרבי אלא פירות ולא  מצי נפיק אלא א"כ היה הגוף שלו, אפ"ה נפיק ביה משום דאפילו פירות הראשון היינו לצאת בו, דאין כאן פירות אחרים דכל עיקרו לא נתנו אלא לצאת בו, ואם לא נתנו ע"מ שיהא גם הגוף שלו בשעה שנטלו לצאת בו, א"כ לא נתן לו כלום שהרי בענין אחר לא יוכל לצאת בו, ומה שאמר אחריך הוי כאילו אמר הרי הוא נתון לך ע"מ שתתנהו אחריך לפלוני, והוי כמתנה ע"מ להחזיר דאע"פ שהוא עתיד להחזירו חשוב שלו ויוצא בו עכ"ל. ולפי"ז השני אינו קונה מכח הנותן אלא מכח הראשון, ואם אכל יהיה הדין שישלם לנותן, דלשני ודאי דלא ישלם דלא קנה מעולם רק שהתנה עם הראשון שיתנה לשני. וצריך לפרש לפירושו דאחריך אין הכונה אחר מותו דאיך יקנה אחר מיתתו, אלא אחריך היינו אחר שיצא בו הראשון חובת מצות נטילה, וברשב"ם דמבואר שם גם באתרוג אחר מיתת הראשון הוא לשיטתו דהשני קונה מכח המקנה, או דלהרא"ש י"ל דהכוונה ע"מ שתתן אתה או יורשיך לשני ודו"ק. 
ומוכח מזה דהרא"ש סובר דקה"ג לענין אתרוג לא מיקרי רק היכא דלית לשום אדם זכות באתרוג זה חוץ ממנו, ובכגון זה דא"א שיהיה באיזה אופן שהוא לראשון בלבד, דאם נפרש אחריך כשטת הרי"ף ע"פ פי' הרמב"ן ז"ל נשאר הזכות אצל הנותן כמ"ש למעלה בסי' ז' ח', ואם כדברינו קנה השני זכות זה על זמן דלאח"כ, וכיון דיש באתרוג זה קנין וזכות לאחרים לא מיקרי כולו שלו והוי כאתרוג של שותפות ולא קרינן ביה לכם. 
והנ"י כתב וז"ל: אמר המחבר גבי הא דאתרוג שלקחוהו מתפוסת הבית, הגאונים ורבינו אלפס ז"ל וכמה רבנים לומדים מכאן לאתרוג של שותפין שצריכין כל אחד ליתן זכותו לחבירו בשעה שיצא בו ביום א'. ומפי מורי הריטב"א ז"ל שמעתי שאין זו ראיה, דהכא מיירי שלקחו מתפוסת הבית לאכלו או להריח בו או לסחורה, אבל כשלקחוהו לצאת בו הא ודאי דע"מ כן נשתתפו בו שיכול כל אחד לצאת בו וכשהוא נוטל שלו הוא נוטל, והוה ליה כחצר השותפין שאין בו דין חלוקה דאליבא דר"א יש ברירה ואפילו הם מודרין הנאה מותרין ליכנס שם שיכול כ"א מהם לומר לתוך שלי אני נכנס וזה טעם נכון וברור. ומכאן לאתרוג שקונים הגבאין משל ציבור לכל הקהל שיצא בו כל אחד ואחד יפה בלא שום הקנאה ואפילו יש בו זכות לקטנים דלאו בני אקנויי נינהו אין בכך כלום, הריטב"א ז"ל. 
והנה מהריטב"א הנ"ל ומהרשב"ם מוכח להדיא כדברי הקצוה"ח בסי' רמ"א ס"ק ד' דלענין אתרוג מהני קנין הגוף לזמן וא"צ שיהיה דוקא הקנאה לחלוטין והחזרה בתנאי, אלא גם אם מקנה רק לזמן מהני אם נתן לו גוף ופירות לזמן, וכמו שהוכיח הקצוה"ח בעצמו מהרשב"א שהובא בב"י או"ח סי' תרנ"ח בשם ה"ה דזה ממש דברי הנ"י בשם הריטב"א בשינוי לשון קצת. וע"כ מה שדוחה בנתיבות המשפט בסי' הנ"ל דברי הקצוה"ח ומיישב דברי הרשב"א הנ"ל דהוא מטעם מתנה ע"מ להחזיר ומתחילה קנאו ע"מ כן, דבריו נדחין מדברי הריטב"א דמפורש בדבריו דאף בקטנים מהני וע"כ דהוא לא משום הקנאה, ואגב חורפא לא עיין ברשב"א שהוא ממש דברי הריטב"א, ודברי הקצוה"ח לכאורה הם דברי הריטב"א הנ"ל. ומלבד זה הלא דימה הרשב"א דין זה לדין ברירה בחצר שאין בו דין חלוקה, והתם ודאי לא שייך מתנה ע"מ להחזיר בכל שעה שמשתמש ואם מטעם מתנה ע"מ להחזיר א"צ לדין ברירה, וע"כ דברי הנה"מ תמוהין מאד. 
אמנם גם דברי קצוה"ח לא נתבררו לי היטב, דר"ל התם דמתנה ע"מ להחזיר הוא באתרוג בענין שהוא קנוי לו לזמן ואחר הזמן יוחזר להנותן בלא הקנאה חדשה, והא דצריך להתנות תנאי זה משום דבלא זה היה ביכלת המקבל למכור לעולם כיון דיש לו קנין הגוף ובלא תנאי היה בו דין אחריך. ואף דבאחריך לעצמי אין הראשון יכול למכור אף לרשב"ג היינו משום דאמרינן דלא נתן לו רק קנין פרות, אבל גבי אתרוג דאם אין לו בו קנין הגוף לא יוכל לצאת בו מוכרח לתת לו קה"ג, וע"כ צריך להתנות ומבלעדי תנאו יוכל למכור לעולם. ומשמע דבלאו יכולת למכור לעולם לא נקרא קנין הגוף, וע"כ צריך להתנות שלא יוכל למכור מצד התנאי, ולא יהיה סבת העדר המכירה חסרון בקה"ג מחמת שהוא עיכוב מצד תנאי ואינו מזיק לקנינו, זה תו"ד שם. 
אבל גם דבריו תמוהין, דהלא הרשב"א שכתב שאתרוג של קהל יוצאין בו מטעם ברירה לא נקיט מטעם תנאי רק מטעם ברירה, וכן מפורש בדבריו שמדמה דין זה לחצר שאין בו דין חלוקה לר"א, וכמו שמוכיח הקצוה"ח מזה דמהני קנין הגוף לזמן בלא הקנאה חלוטה, ובשותפין ודאי אף דאמרינן ברירה מ"מ אין היכלת לכל אחד בשעה שמשתמש למכור חפץ המשותף לגמרי ומ"מ יוצא כאו"א באתרוג, אלמא דאף דאין בידו למכור לעולם מ"מ מיקרי קנין הגוף. ואין לדחוק ולומר דגם התם בשותפין איכא תנאי דאם ימכור תתבטל הברירה ותחזור לשותפות, דא"כ אם נתן אחד מהשותפין חלקו לגמרי בלי תנאי צריך להתבטל מאתרוג זה דין שותפין ואז לא יצא בו שום אחד מהם דבטל קנין הברירה, וזה לא שמענו ולמה לא הזכירו הפוסקים מזה כלום. ועוד דאם נימא דכונת הרשב"א ג"כ לבוא מדין תנאי מה צריך לברירה. ועוד מה יענה בההיא דקונמות דפ' השותפין דהתם לפי דבריו צריך ג"כ שיהא הכח בכל אחד מהשותפין בשעה שהוא משתמש בחצר למכור החצר לעולם, וזה ודאי דלא יכול למכור חלק חבירו, והתם ודאי לא שייך תנאי דמה מזיק ליה אם תתבטל הברירה ויהיה המודר אסור ליכנס לחצר. וגם מה שרצה להעמיס דבריו בדברי הרא"ש דפ' י"נ יראה כל מעיין ברא"ש דאין כונת הר"א כדבריו, דהרי הרא"ש מדמה דין זה למתנה ע"מ להחזיר ובמתנה ע"מ להחזיר נקיט הרא"ש להדיא דצריך בעת חזרתו הקנאה חדשה. והא דהקשה איך אפשר הקנאה לאחר מיתה כבר תירצנו לעיל דהרא"ש יפרש גבי אתרוג אחריך לאחר שתצא בו חובת מצוה, או דהתנאי הוה ע"מ שתחזיר לפלוני אתה או יורשיך, וכן מצאתי אח"כ בספר דברי חיים הל' מתנה ס"ב שמתרץ כן. 
ובעיקר דבריו של הקצוה"ח דבמתנה לזמן צריך לעשות תנאי שלא ימכור - לא אוכל להבין מאיזה טעם הוא, אם כונתו משום דאם לא יתן לו הכח למכור לעולם לא מיקרי קה"ג, או להיפך, דכל שיש לו קנין הגוף ממילא בידו למכור לעולם. ובאמת נ"ל דשני הטעמים אלו אינם מוכרחים ותלוי זה בזה, דהנה מטעם השני נ"ל ברור דלא שייך לדון דין מכירה לעולם, דענין מכירה הוא שמוכר ומוסר כל הזכותים בהנכסים להקונה וכיון שלו לא נתן הנותן רק עד זמן קצוב וידוע ונשאר השיור אצל הנותן באתרוג שיהיה שלו לכשיגיע הזמן שקבע מבלי הקנאה מצד המקבל, איך יכול המקבל להפקיע ע"י מכירתו לאחר זכותו של הנותן, וכמו דלמ"ד ק"פ כקה"ג דמי לא מצי בעל הפירות למכור לעולם ולהפקיע קנינו של הבעלים, אשר גם שם הוא זכות שתחזור אליו לאחר זמן ומ"מ אין בידו להפקיע זכות אחרים. ומשו"ה גם טעם הא' אינו מוכרח, דכיון דקנין הגוף לזמן מיקרי קנין הגוף אף דבע"כ יוחזר לו ממילא, משו"ה מה שאין בידו למכרו לעולם הוא משום דאין מכירה יותר מכח המוכר ואין זה חסרון בקנין הגוף שנתן לו לזמן. 
וע"כ נ"ל ברור דמכירה א"צ לזה לשיטת הריטב"א והרשב"א והרשב"ם ז"ל. ולכאורה דפליג הרא"ש גם על הריטב"א והרשב"א באתרוג של שותפות, אכן מה יענה הרא"ש על הוכחת הרשב"א והריטב"א מההיא דפ' השותפין. ועוד דהריטב"א שהביא הנ"י בשמו ע"כ סובר דקה"ג לזמן מהני לענין אתרוג ומ"מ שיטתו במתנה ע"מ להחזיר דצריך שיתן לו מתנה בהחלט כמ"ש הקצוה"ח בשמו. 
ע"כ נלע"ד דבאמת י"ל דהרא"ש יודה דבשותפין יוכלו לצאת כ"א ואחד כשיטת הריטב"א, ורק בנותן לחבירו לזמן לא מהני, דכיון דאחר הזמן שקבע לו קנוי הדבר לשני לעולם נמצא דקנינו רק לשעה וכל לשעה מיקרי קנין פירות, אבל בשותפין הא יש לכל אחד קנין הגוף לעולם רק דאופן חלוקתם הוא לזמן דלכל אחד ואחד יש לו זמן בפ"ע, ולעולם יהיה כן ולא יופסק קנינו של כל אחד ואחד, אלא דלענין אתרוג צריך שבזמן שרוצה הוא לצאת בו לא יהיה לאחרים חלק בו שלא יהיה אתרוג של שותפות, לזה אמרינן ברירה שמתחילה קנאוהו דבזמן שכל אחד ירצה לצאת בו יהיה שלו קה"ג. ולפיכך מאחר דקנין עולמי שלא יופסק יש לכל אחד מטעם השותפות משו"ה לא מיקרי קנין ק"פ, ומטעם שלא יהיה אתרוג השותפות ע"ז מהני ברירה. אבל בנותן לחבירו לזמן, אף דמטעם שותפות אין בזה כמ"ש הרשב"ם כיון דזמנו מוגבל לו לבדו ואין לאחרים בזמנו חלק בו, מ"מ מיקרי קנין פירות משום דהוי קנין לזמן וכל קנין לזמן מיקרי ק"פ. ולהכי הוא שיטת הרא"ש דבמתנה ע"מ להחזיר צריך שיקנה לו קנין החלטיי לעולם בלי הפסק רק שיעשה תנאי חזרה ותנאי מילתא אחריתי, אבל אם אמר יהא במתנה עד שתצא בו ואח"כ יהיה שלי כבתחילה לא יצא בו דהוי כשאול כמ"ש הקצה"ח דבריו, דמוכח להדיא דאף אם אמר בפירוש שהוא נותן לו קנין הגוף לצאת בו לא מהני, דהא אפילו אם לא אמר בהדיא כונתו כן, דכיון דיהיב ליה לצאת איכא אומדנא כמ"ש הרא"ש במשאיל טבעת לחבירו לקדש לו אשה עי"ש, ומ"מ לא מהני דהוי ק"פ, אבל לא אתי עלה מטעם חסרון דשותפות דזה לא שייך הכא כיון דזמנם מחולק. וע"כ באתרוג של שותפין דקנוי לעולם לשניהם בלי הפסק ולא הוי קנינם קנין פירות ולחסרון דמצד שותפות מהני דין ברירה שפיר יוכלו כ"א מהשותפין לצאת בו, וכן הטעם לענין קונם, ולא פליגי כלל הרשב"א והריטב"א עם הרא"ש הנ"ל. 
אך אכתי יקשה על הרא"ש מההיא דאחריך לרשב"ג דיוצא בו אף שאין בו רק קנין לזמן מ"מ מיקרי קנין הגוף מטעם דיכול למכרו ולאכלו, א"כ אפשר במתנה ע"מ להחזיר ג"כ ליתן באופן זה היינו כמו לרשב"ג, דמה לי אחריך לפלוני או לעצמי, אף דבעלמא אחריך לעצמי שאני זהו משום דאזלינן בתר כונתו, אבל באתרוג דרוצה שיצא בו איכא אומדנא דיהיב קה"ג, ומכש"כ אם יפרש בהדיא כן, ואף שרוצה באמת שיוחזר לו אחר שיוצא בו - לזה אפשר לעשות תנאי כמ"ש הקצוה"ח ע"מ שלא תמכור והוא ע"מ שתחזירו לי והדרא הקושיא לדוכתה. ונ"ל די"ל דהרא"ש סובר דבאמת מהראוי היה להיות גם לרשב"ג שלא יצא בו דהוי רק קנין לזמן ומיקרי ק"פ, רק להכי יוצא לרשב"ג משום דכיון דלא יהיב לשני רק מה שישתייר מן הראשון גם זה נקרא קה"ג, דאף שיופסק קנינו כשיגיע הזמן מ"מ כיון דיכול לאכלו ולמכרו שלא להשאיר אחריו כלום ואין קנינו מוגבל כלל מיקרי קה"ג ולא קנין פירות. אבל אם יקנה לו באופן זה היינו דמצד ההקנאה יהיה באופן אחריך דרשב"ג, ויוסיף על זה תנאי שלא ימכור, ויהיה מוכרח לשייר דאם יאכל וימכור תתבטל כל המתנה, אז הדר הדבר לקנין פירות, דכל עיקר היתרון לרשב"ג הוא משום דבידו לאכלו, אבל אם יהיה מוכרח שלא למכור אז נשאר ק"פ מצד הגבלת זמן קנינו ואזדא לה כל היתרון. ול"ד למתנה ע"מ להחזיר, דאף דגם התם מצד תנאי לא יוכל לאכול ולמכור, אבל מצד ההקנאה הוא שלו לחלוטין, ותנאי מילתא אחריתי היא, משא"כ היכא דמצד ההקנאה הוי מוגבלת לזמן ומה שהיה לו איזה יתרון לאכלו לגמרי נפסק ע"י התנאי, וע"כ הוכרח הרא"ש לפרש מאי דמהני לרבי שהוא מטעם מתנה ע"מ להחזיר דהיינו הקנאה עולמית כשאר מתנה ע"מ להחזיר, דבלא"ה הוי קנין פירות לרבי. 
ולפ"ז נלע"ד דאין לסמוך לדינא לעשות ע"פ האופן שכתב הקצוה"ח, ובפרט דבש"ס פסק שלא להקנות לקטן משום דלא מצי להקנות בחזרה דמוכח בהדיא דאין עצה בשום אופן להקנות אתרוג לקטן במתנה ע"מ להחזיר, ומה שמדחיק הקצה"ח לומר בכונת הגמ' דמיירי בסתם שלא התנה ע"מ להחזיר, מובן לכל מעיין שאינו כן. רק לשיטת רשב"ם דאפשר להקנות לזמן יקשה מהגמ' הנ"ל דיקנה לקטן והקטן לא יצטרך להקנות מאחר שלא יקנה אלא לזמן, וצ"ע, אך בספר אבני מלואים סי' כ"ח ס"ק נ"ג מצאתי עצה ליישב קצת, עי"ש שמביא בשם ספר המכריע לתוס' רי"ד דמיירי באופן כמו בר"ג ור"י שהקטן נותנה אח"כ לאחר, וכיון דקטן לאו בר אקנויי לא יצא בו האחר ודוחק. 
ובספר אבני מלואים סי' הנ"ל הקשה על הרא"ש דלא מהני קה"ג לזמן מהא דאמרינן בגמ' סוכה דף ל"א גזל עצים וסיכך בהן דברי הכל אין לו אלא דמי עצים והוא משום תקנת מריש, ומסיק שם בגמ' ה"מ בגו שבעה אבל לבתר שבעה הדר בעיניה, דבתוך ז' המצוה משוי ליה כל שבעה כבנין קבע, ומוכח משם דגם לר"א דבעי גם בסוכה לכם כמו בלולב ג"כ מהני כמ"ש לעיל מינה דברי הכל אין לו אלא דמי עצים עי"ש, הרי מוכח דאף דלבתר שבעה חוזר לבעלים מ"מ מיקרי קנין הגוף ועי"ש שנשאר בצ"ע. והנה מלבד מה שהקשה בספר א"מ, קשה לנו מגמ' הנ"ל, לפ"מ שביארנו במק"א דכל גזלן יש לו זכיה בגוף הגזילה דכל אימת שישתנה מכמות שגזל שלא יוכל להשיב יהיה שלו, ועיין בקצוה"ח סי' רס"ג דאם היה יאוש מפקיע מרשות בעלים לא היה מקיים והשיב לאחר יאוש אף דאינו רוצה לקנותו. ולפ"ז כיון דלזמן שבעה יצא מרשות בעלים ואינו כמו שגזל, אף דהוי רק לזמן הוי שינוי ואף שינוי שיוחזר אח"כ כבתחלה אינו חוזר לנגזל ואולי נאמר דהוי מעיקרא שינוי החוזר לברייתו. אך יש לתרץ קושית הא"מ דבאמת טעמא דקנין הגוף לזמן מיקרי ק"פ הוא משום שנשאר לבעלים הזכות שיוחזר להם מאחר הזמן עד עולם, וקנין הבעלים עדיף מקנין בעל הפירות שהוא בלתי זמני ולכן נקרא ק"פ, אבל הכא באמת עכשיו מצד תקנת מריש אינו מוגבל קנין הגזלן רק לשבעה דמצד התקנה והפקר בי"ד לא נשאר לבעלים שום זכות על המריש אף לאחר שבעה, ואף שידעינן דלבסוף יוחזר המריש לבעלים מ"מ לא מיקרי חסרון בקנין הגוף, דהוי כמו במתנה ע"מ להחזיר דלא הוי חסרון בקנין הגוף מה שיהיה זקוק לבסוף להחזיר הדבר כ"כ הכא מה שיצטרך אחר שבעה להחזיר הוא מטעם הפקעת חז"ל, דכמו שחז"ל תקנו להפקיר ממון הנגזל לגזלן, כ"כ לאחר שבעה הפקירו משום טובת הנגזל, וע"כ לא מיקרי זה קנין פירות. 
ולכאורה יקשה לפ"ז מהא דאמרינן דבזמן שהיובל נוהג הוי רק ק"פ, עיין בגיטין דף מ"ח, והתם ג"כ באופן כזה שטעם שנפקע ביובל מן הלוקח הוא מצד גזירת התורה, וקודם שבא היובל לא היה לבעלים שום זכות על הזמן שלאחר היובל, דשביעית ויובל אפקעתא דמלכא, ומ"מ מיקרי ק"פ. והר"ן בנדרים דף כ"ט הביא ראיה מזה דכל קנין שאינו עולמית ק"פ מיקרי והקצוה"ח הביא דבריו, ומש"כ דרק בגט אשה כתב הר"ן דלא מהני, לא משמע כן, דהרי הביא ראיה מבכורים, וכן הקשה הנתה"מ שם. 
אולם י"ל דבאמת הא דמוכר שדהו בזמן שהיובל נוהג דהוי קנין פירות הוא לא מטעם גזירת הכתוב, רק כיון דהוא יודע שמצד דין תורה כל שדה אינה נמכרת אלא עד היובל משו"ה אינו גומר ומקנה רק עד היובל, וע"כ נשאר אצלו זכות על זמן שלאחר חמשים שנה דהוי כמוכר לעשר שנים, אף דל"ד דכל מוכר לעשר שנים אין ביד הקונה להזיק גוף הקרקע. אך דין זה מבואר בשו"ע ח"מ סי' רי"ב ס"ד והוא מהרמב"ם הל' מכירה פכ"ג, דקונה קרקע לזמן לא דמי למוכר שדהו לפירות, שהקונה לפירות אינו יכול לשנות צורת הקרקע, אבל קונה גוף הקרקע לזמן קצוב הוא בונה והורס כמו שעושה הקונה קנין עולם עי"ש וז"ל ה"ה שם: בהשגות א"א איני מוצא מוכר לזמן קצוב וכו' ול"נ שהמחבר מדמה המוכר לזמן קצוב למוכר בזמן שהיובל נוהג, דכשם שמוכר בזמן שהיובל נוהג בין קרוב בין רחוק עושה בו כל חפצו אף על פי שידוע שיחזור הקרקע לבעליו ביובל, כן הדין  במוכר לזמן קצוב, שהרי סתמו כפירושו ביובל וכיון שכן אף במוכר לזמן קצוב הדין כן ודברי השגות אינם ברורים, עכ"ל הה"מ. 
ומוכח בהדיא דדין מוכר בזמן שהיובל נוהג הוא כמו מוכר לזמן קצוב, ובמוכר גוף לזמן קצוב ודאי דשייר לעצמו זכות בשדה שתחזור אליו לאחר הזמן הקצוב, דאם לא שייר זכות לעצמו היאך יופקע לאח"כ קנינו של הלוקח, אלא ודאי דמתחילה קנה הלוקח עד לזמן המוגבל ובשעה שמשתמש הלוקח יש לבעלים זכות בגוה על זמן דלאח"כ, ואיך למד הרמב"ם דין זה מקונה בזמן שהיובל נוהג דשם י"ל דלהכי בונה וסותר דאין עכשיו לבעלים כלום? אלא ע"כ סובר הרמב"ם דגם ביובל משייר לעצמו זכות על זמן שלאחר היובל כמ"ש ה"ה סתמו כפירושו לזמן קצוב, אבל בלא"ה לא היה נחשב ק"פ אף שלבסוף יוחזר בשעת היובל. 
וכזה אמרתי לפרש דברי הגמ' גיטין מ"ח, אמר ר"ח מחלוקת ביובל שני אבל ביובל ראשון ד"ה מביא וקורא דאכתי לא סמכא דעתייהו ע"כ, ולכאורה קשה מאי נ"מ שלא סמכו דעתייהו כיון דדין התורה יקוים ויוחזר ביובל. ועפ"י הנ"ל ניחא דבאמת ביובל ראשון כיון דאכתי לא נתברר אצלם דין חזרת יובל וע"כ בשעת מכירה גמר להקנות לעולם, לכן אף שמצד הפקעת התורה יוחזר למוכר, מ"מ לא מיקרי משום זה קנין פירות, ועכשיו אין לבעלים כלום בשדה הלוקח רק אפקעתא דמלכא כשיבוא הזמן, ולכן ר"ה מביא וקורא, משא"כ ביובל שני שאז גם המוכר אינו מקנה אלא עד זמן שלפני היובל כשיטת הרמב"ם עפ"י ה"ה ולכן מיקרי ק"פ. 
וכן שמעתי מגיסי הרה"ג הצדיק מוהרש"ז זצ"ל בביאור הגמ' הנ"ל, ואמר ליישב בזה קושית האחרונים על הרמב"ם ז"ל דפסק ק"פ לאו כקנין הגוף דמי ואחים שחלקו לקוחות, וקשה עליו איך משכחת דמייתו ביכורים כמו שאמר רב יוסף שם בגמ'. ולפ"ז י"ל דאף אם אחים יחזירו זה לזה ביובל מ"מ לא מיקרי דבשעת חלוקה אינם גומרים להקנות לעולם לכל אחד חלקו משום חזרת יובל, דהחזרה הוא רק למצוה לקיים הדין, אבל מ"מ הקרקע נשארת אח"כ לכל אחד כפי חלוקתם, כמ"ש רש"י ז"ל בגיטין דף כ"ה יעו"ש כיון דהוא רק מטעם ספק, וכיון דמקנים לגמרי - מטעם הפקעת התורה לא מיקרי ק"פ. ורב יוסף דאמר לא משכחת לה דמייתי בכורים ע"כ פליג על זה, והרמב"ם דהביא דין ר"ח להלכה ע"כ לא פסק כרב יוסף, ודפח"ח. 
אמנם בהא דכתיב בפ' בחוקותי "ואם את שדה מקנתו אשר לא משדה אחוזתו יקדיש לד' וגו' בשנת היובל ישוב השדה לאשר קנהו מאתו", לפ"ז יהיה דין זה רק ביובל שני דאז סמכא דעתייהו ולא קנה רק על זמן ככל מוכר לזמן. וע"כ כשמקדיש לא עדיף כח הקדש מכח המקדיש ולכן חשוב לבעלים הראשונים. אבל ביובל ראשון דמצד המוכר הקנה לעולם ומצד התורה אכתי קודם שבא שעת היובל לא נגרע מזכות הלוקח כלל וקנינו קנין עולמי, ובידו להקדיש קנין עולמי דבהקדש אינו נוהג דין יובל דבשדה אחוזה אינה חוזרת ביובל, ואמאי תחזור ביובל לבעלים הראשונים. אבל דוחק הוא לאוקמא קרא דוקא ביובל שני וצע"ק. 


חידושי ר' שמעון שקופ מערכת הקנינים סימן י 
========================================= 
כתב הריטב"א בפ' המגרש (גיטין דף פ"ג) על הא דאמרינן דבאומר היום אי את אשתי ולמחר את אשתי בין לר"א בין לרבנן כיון דפסקה פסקה וז"ל: ושמעינן מההיא דנותן קרקע לחבירו גוף ופירות עד יום פלוני שלו הוא לעולם דכיון דפסקה פסקה, רבינו נר"ו עכ"ל. וכן הביא בספר אבני מילואים סי' כ"ח ס"ק נ"ג מחי' הר"ן בשם הרא"ה וז"ל: וכתב הרא"ה ז"ל דמהא שמעינן שהנותן קרקע לחבירו גוף ופירות יום אחד שזכה מקבל בקרקע לעולם דהא אסיקנא כיון דפסקה פסקה, עכ"ל. 
והקשה ע"ז שם בס' א"מ וז"ל: ותמהני במ"ש הרא"ה כיון דפסקה פסקה, דא"כ הא דפליגי בנדרים כ"ט שם עולא ובר פדא דעולא ס"ל קדושת דמים פקעה בכדי ובאומר עד שיקצצו לאחר שנקצצו שוב אינו פודה, הא כיון דפסקה פסקה אפילו בדיני ממונות, ואפילו בר פדא דס"ל לאחר שיקצצו נמי פודה אינו אלא משום דס"ל קדושה לא פקעה בכדי ומשמע דבדיני ממונות פקעה בכדי. ונראה בטעמא דהרא"ה וכו' והאי דנכסי לך ואחריך לפלוני דאם שייר ראשון זוכה שני דמינה מביא הר"ן בנדרים ראיה דפקע זכותו דראשון בכדי, התם משום דכי יהיב לראשון יהיב נמי לשני אם יהיה שיור מראשון אבל לנפשיה לא מצי משייר כיון דכבר פסקה רשותא דנותן ואכתי צ"ע. והא דמהני הפקר לזמן ליום אחד לשבת אחת כדאיתא בנדרים מ"ד ולא אמרינן כיון דפסקה פסקה, התם כיון דכל זמן שלא זכה בה אחר יכול לחזור בו כדאיתא שם בנדרים וכן בטוש"ע חו"מ סי' ער"ג א"כ עדיין לא יצאה מרשות מפקיר כיון דיכול לחזור בו ודו"ק. אלא דלפ"ז אם יפקיר לזמן הפקר גמור שלא יוכל לחזור וכגון לאסור שבת דמפקיר לזמן ועי' ט"ז או"ח סי' רמ"ה, א"כ כיון דפסקה פסקה ויוכל אחר לזכות בו לדעת הרא"ה אם לא קדמו הבעלים לזכות בו ודו"ק, עכ"ל הא"מ. 
והר"ן בנדרים כ"ט כתב וז"ל: הילכך אפילו את"ל דהילכתא כבר פדא ואפ"ה דוקא בהקדש הוא דאמר הכי דקדושה לא פקעה בכדי, אבל דיני ממונות כיון דזכיה דממונא פקעה בכדי וכדאמרינן נכסי לך ואחריך לפלוני אין לשני אלא מה ששייר ראשון ומה ששייר ראשון מיהא אית ליה דפקעה זכותיה דראשון בכדי, ה"נ כי אמר שדה זו נתונה לך עד שאעלה לירושלים מכי עלה לירושלים פקע זכותיה עכ"ל. 
וכתב שם בספר א"מ דע"כ הר"ן פליג בזה על הרא"ה וסובר הר"ן דאפשר להיות קנין הגוף לשעה. אבל באמת לפי שיטתו יקשה על הריטב"א, דהריטב"א סובר הכא כהרא"ה ובאתרוג של שותפות סובר דמהני כמו שהבאנו לעיל בסי' ט'. ולפי מה שמחלק הגאון הנ"ל מהא דאחריך, דדוקא לעצמו כתב הרא"ה דבריו דלא מצי לשייר דפסקה רשות הנותן, אבל היכא דיהיב לשני בשעה שנותן לראשון שאני - אפשר ליישב קצת, דבאתרוג מיירי שקונים מאיש אחד דמקנה לשניהם. ולפ"ז באתרוג של יחיד דמקנה לחבירו או לקהל לא מהני דהוי שיור לעצמו, וזה דוחק גדול כמובן. ובאמת כבר סתרנו שם בסי' ט' סברא זאת, דאם נאמר דלעצמו לא מצי לשייר א"א בשום אופן להקנות לשני אחר מיתת הראשון דאיך יכול להקנות חפץ של אחרים, וכמו דאמרינן דבראשון ראוי ליורשו לא מצי לשייר לעצמו להקנות לשני מהאי טעמא דלא מצי לשייר לעצמו שלא יירש היורש ויתן לאחרים, וכיון דלא מצי לשייר מיורש אין לו מה להקנות לאחרים, כ"כ אם נאמר דלהרא"ה א"א לשייר לעצמו א"א ליתן לשני וז"ב. 
אמנם ע"פ מה שביארנו דקנין פירות מיקרי היכא דיש לאחר קנין בגוף החפץ על זמן דלאח"כ, רק לרשב"ג יש לראשון ג"כ קנין הגוף משום דזכותו של שני הוא רק על מה שישתייר מן הראשון ולהכי יכול הראשון לאכול ולמכור, ולולי זאת כיון דעכשיו בשעת קנין הראשון יש קנין וזכות לשני על זמן דלאח"כ וקנין השני מיקרי עולמי שלא יופסק וקנין הראשון קנין זמני, לכו"ע הוי קנינו של הראשון קנין פירות, - מלבד לשיטת הרשב"ם דמשמע לדידיה דאפשר ליתן אף בכה"ג קנין הגוף, - לפ"ז אפשר ליישב קושית הא"מ בחדא מחתא באופן שלא יסתרו דברי הר"ן לדברי הרא"ה. 
דהנה באומר לחבירו הריני נותן לך גוף ופירות ליום אחד בזה"ל מוכח דאינו משייר לעצמו מעכשיו הזמן דלאחר אותו היום, דאז היה נשאר לנותן זכות בגוף החפץ לקנין עולמי ולמקבל רק על זמן יום אחד ולא היה נקרא קנין הגוף, וע"כ כיון שאומר לו שנותן גוף ופירות הכונה דאינו משייר עכשיו כלום בחפץ, אלא שרוצה שלאחר היום תחזור אליו, באופן שאינו מקנה לו רק ליום אחד. וע"ז קאמר הרא"ה דלא מהני דבריו דכיון דקנה המקבל קנין הגוף שעה אחת בלא שיור כלל א"צ להקנאתו על זמנים שיבואו, כמו שבגט א"צ רק שיגרש שעה אחת דנפסקה האישות ממנו וא"א שתחזור אליו בלא קידושין, כ"כ בקנין ממונות א"צ רק שיקנה לו לשעה אחת, דכיון דיצאה מרשותו לשעה אחת א"א שתחזור אליו בלא שום קנין חדש, ואז אף שהגיע הזמן שקבע אינו נעשה שוב של הנותן ממילא. וגם הפקר אינו דכיון דהיה על החפץ בעלים לא נפסק קנינם לעולם, דמהאי טעמא דאמרינן דאינו חוזר לנותן משום דלא נשאר אצלו שום שיור, מהאי טעמא ג"כ לא יופקע קנין המקבל, כמו שמצינו במת שני בחיי ראשון שחוזרים ליורשי ראשון למ"ד קנין פירות כקה"ג דמי יעו"ש. וכמו שבגט שצריך שיתיר אותה לעלמא, ואם לא התירה לאיש אחד אינה ניתרת בשום אופן לאיש ההוא, דע"כ לא פליגי ר"א ורבנן אלא אם מותרת לעלמא, אבל לפלוני שלא התירה לו ודאי אינה מותרת, ומ"מ מצינו דא"צ שיתירה לעולם אלא דכיון דמה שאמר למחר את אשתי אין זה שיור עכשיו בגט דבגט ודאי אין שייך שיור על זמן דלהבא, וכיון דעכשיו נתגרשה בלא שיור כלל מהני ואין צריך להיתרו על הימים שלאח"כ, - כ"כ בנידון דידן היכא דאינו משייר לעצמו כלום רק נותן גוף ופירות ליום אחד א"צ להקנאה חדשה על הימים שלאח"כ, וז"ב בשיטת הרא"ה ז"ל. 
ועכשיו נפתח לנו פתח ליישב בכל המקומות שלא יסתרו להרא"ה. ראשונה מהך דנדרים מהגמ' ומהר"ן, דהנה הא דפליגי עולא ובר פדא אי קדושת דמים פקעה בכדי הוא בגוונא דמתני' שם באומר עד שיקצצו, והוא ככל מוכר קרקע ונותן חפץ לזמן דהכונה שמשייר לעצמו הזמן דלהבא, וכיון דמשייר לעצמו זכות עכשיו בזה ודאי לא אמרינן כיון דפסקה פסקה דאף עכשיו נשאר זכות על זמן שלאח"כ, והפלוגתא היא רק אם אפשר להקדיש כה"ג באופן שישייר לעצמו זכות זה של זמן דלאח"כ, וזה תלוי אם אפשר להיות הקדש לזמן, דאם מצינו הקדש לזמן ע"כ הוי כמתנה להדיוט דאינו מקדיש רק זמן זה ומשייר לעצמו, ואם אין הקדש כה"ג אי אפשר לשייר לעצמו. 
ובתשובת הרשב"א סי' תקס"ג הובא ברמ"א חו"מ סי' רנ"ז כתב דהיכא דאין חל השיור בטל הקדש מטעם חזקת ממון עי"ש. ויש לחלק דהתם משייר לעצמו הפירות של עכשיו ובכה"ג לא שייך פשטה בכולה דאף לבר פדא דוקא בזמן פשטה בכולה, אבל בחלקים של חפץ לזמן של עכשיו לא אמרינן פשטה בכולה אלא ברגלה של זו עולה אבל לא בקדושת דמים, ולהכי כיון דהפירות הוא משייר לעצמו ואינם קדושים ממילא בטל ההקדש, אבל בזמן דלאח"כ כיון שבטל השיור ממילא הוי הקדש לעולם. ובלא"ה יש לעיין להרשב"א למה לא נימא כה"ג באחריך היכא דראשון ראוי ליורשו דאמרינן שירושה אין לה הפסק ונשאר הדבר אצל הראשון ונימא שבטל קנינו של הראשון ג"כ דכיון דבטל השיור בטלה המתנה כמו גבי הקדש. ואולי דהתם בהקדש מדין אומדנא אתינן עלה שאין רוצה להקדיש אך באופן שיהיה לו שיור, משא"כ הכא דאין משייר הנותן לעצמו לא איכפת ליה כ"כ אף אם לא יהיה כרצונו, ועדיין צ"ע. 
ואיך שיהיה ז"ב דהקדש לזמן לא שאני ממכירה לזמן דאמרינן ששייר עכשיו זכות על הזמן של אח"כ, ובזה לא שייך לדון מה שדן שם הרשב"א בתשו' דאין שיור בהקדש, דהתם הטעם משום דינקי משדה הקדש בשעה שמשתמש אבל הכא בשעה שמשתמש בשדה כבר בטל ההקדש. וכמו שחלקו התוס' ב"ק נ"א וב"ב נ"ח מהא דהמשכיר בית להקדש הדר בו במעילה קאי להא דבע"ח גובה מהקדש, ולפ"ז אין דין זה דהקדש שייך לדינו של הרא"ה ז"ל. 
ומה שהקשה מהפקר ליום אחד דמהני לענין איסור שביתת בהמתו בשבת, נ"ל די"ל ג"כ שמפקיר באופן כזה דמשייר לעצמו זכות בחפץ זה על זמן דלאחר יום זה. ואף שביארנו לעיל סי' ח' דאין זכות להפקר, זה דוקא להיפך, היינו שיהיה החפץ לבעלים והזכות הפקר, זה לא מהני דאין זכות בלא בעלים, אבל להפקיר כל החפץ ולהשאיר בעלים על הזכות - זה ודאי דמהני, דלזכות צריך בעל הזכות אבל אין צריך שיהיה הזכות מבעלים, דהרי מצינו שעבוד על נכסי הפקר כמבואר בשו"ע חו"מ סי' ער"ה, ולהיפך היינו זכות השעבוד שנעשה הפקר פקע שעבודו. 
אמנם לכאורה יהיה באופן זה רק הפקר קנין פירות כיון דרק ליום אחד הוא מפקיר. והנה מלבד דלא מהני הפקר כזה דהוי הפקר לזכות כמ"ש לעיל סי' ח' עי"ש באורך שהבאנו ראיות מוצקות ליסוד זה, עוד לא יועיל לאיסור שבת דלא עדיף משכירות. אך למש"כ לעיל בסי' הנ"ל היה אפשר בכה"ג להפקיר כל החפץ רק לשייר זמן של אחר היום דבאופן כזה הא ל"ד למפקיר קנין פירות כמ"ש לעיל דברי הרמב"ם, וכן מוכח דברי הר"ן בנדרים, דחפץ יכול להתחלק לזמנים כמו לחלקים בכמות, ובשעה שמשתמש כל אחד אינו נוגע בחלק חבירו כלל, וכמו דחל קנין מכירה באופן כזה כ"כ חל הפקר דמאי שנא. 
ואכתי תקשה לן לפי מה שעלה לנו למעלה דבכה"ג להרא"ש בב"ב ולהר"ן מיקרי קנין פירות דכל קנין זמני ק"פ מיקרי ולא נקרא בעלים על החפץ רק מי שיש לו קנין עולמי, רק בקונמות מהני כה"ג אף היכא שלא יהיה להם שותפות עולמית משום דכיון שתשמישן חלוקין אין אחד נהנה משל חבירו, אבל היכא דתלוי בבעלים מי שיש לו קנין עולמי הוא נקרא בעלים, וא"כ לכאורה איכא איסור שביתת בהמתו דלא מפקיר רק קנין פירות. 
ונלע"ד די"ל דיהיה ענין הפקר זה כמו בהקנאה דאחריך לפלוני, דלהכי קנין הראשון הוי קה"ג לרשב"ג, משום דלא נתן לשני רק מה שישתייר מן הראשון כמש"כ, כ"כ יהיה הפקר ליום אחד דלא שייר לעצמו זכות ברור של יום דלאחר השבת, רק מה שישתייר מן אחר השבת היינו אם לא יזכה אחר בתוך יום השבת וישתייר אז יהיה לעצמו, ואם לא ישתייר היינו אם יזכה אחר לא יוחזר אליו לעולם, וזה ממש דין אחריך, וע"כ מיקרי הפקר גמור ואם לא זכה אחר ביום השבת חוזר לבעלים כמו באחריך. 
ובזה יובנו לנו דברי הב"י או"ח סי' רמ"ו דבמפקיר לשבת א"צ לחוש שמא יזכה בו אחר בשבת, מכיון שהוא ביד הנכרי ולא יניח לאחר לזכות בו בשבת, ולאחר השבת ממילא תהיה הבהמה ברשות הבעלים שלא הפקירה רק לשבת, ועי' ט"ז שם. והקשה ע"ז בתשו' הגרע"א סי' קמ"ה וז"ל: אמנם אינו מובן לי כל צרכי דממנ"פ אם א"י להפקיר לזמן גם בלא זוכה אחר איך ההפקר הוי הפקר לאותו זמן לחוד ולאחר שבת יפקע ההפקר הא אין שייכות הפקר לזמן, ונצטרך לומר דהוי כמו תנאי דאם יזכה אחר בתוך הזמן יהיה הפקר אבל אם לא יזכה אחר בתוך הזמן לא יהיה הפקר כלל, וא"כ איך מהני בשבת הפקר ליום השבת הא באם לא יזכה בו אחר בשבת בטל ההפקר למפרע ועבר על שביתת בהמתו, עי"ש שנשאר בצ"ע. ולפי דברינו דברי הב"י מוכרחין דהוי ממש כמו אחריך דגם שם א"א להיות בדרך תנאי, דאם לא ימכור לא יקנה הראשון קה"ג רק השני ואם ימכור יקנה הראשון קה"ג, דא"כ אם לא מכר ושייר לשני היאך יצא הראשון מצות אתרוג, אלא כבר ביארנו דזה ענין חלוקת קנינים דזה זכה לפרט זה וזה זכה השיור שישתייר, כ"כ הכא בהפקר. 
אמנם בהא דתניא בנדרים דף מ"ד, המפקיר את שדהו ליום אחד לשבת אחת כתב שם הרא"ש בפי' וז"ל: ולאחר הזמן הזה אם לא יזכה בה אדם תהיה שלי כבתחילה עכ"ל, הובאו דבריו בתשו' רע"א הנ"ל ומפרש דבריו שהוא בדרך תנאי. ולדברינו גם דבריו יתפרשו על דרך הב"י שהוא כמו אחריך לעצמי. אבל לכאורה מה דחקו להרא"ש לפרש כן? ועוד דבשלמא לענין שביתת בהמתו שפיר קאמר הב"י דלא חשיב הפקר לזמן דהוי רק קנין פירות והוי כשאלה ושכירות דהבעלים עוברים משום שביתת בהמתו, אבל הכא למה הוכרח הרא"ש לפרש כן. 
ועוד דגם לענין איסור שביתת בהמתו יתכן דמפקיר לזמן לא יעבור. דהלא כבר ביארנו דמצינו חילוק בין שכירות ובין לוקח גוף לזמן, דאף דדעת הרא"ש דלענין אתרוג לא מהני בכה"ג כיון דאין זה קה"ג ממש, אבל לענין שביתת בהמתו הא ס"ד בש"ס ע"ז דף ט"ו דשכירות קניא לענין שיהיה שלו לזמן זה, אף דודאי לא הוי קנין עולמי דאחר הזמן ודאי יוחזר, בכ"ז ס"ד דמהני לענין שביתת בהמתו, ומוכח מזה דלענין שביתת בהמתו לא בעינן קה"ג ממש. וע"כ נ"ל לכאורה דאם היה מקנה קנין הגוף לזמן באופן המבואר ברמב"ם ובש"ע חו"מ סי' רי"ב דמהני לענין שביתת בהמתו. 
ובאמת נלע"ד דכל קנין לזמן קנין פירות מיקרי בכל גונא, ואף דמצינו לענין אתרוג דיוצאים בשל שותפות דלזמן זה הוא שלו אף שאחר הזמן ודאי יוחזר לשני, כבר חלקנו בסי' הקודם דשם יש להם קנין עולם ע"ז האופן, וכן בר"ן נדרים כה"ג, אבל אם יש לאחד רק לזמן מוגבל ולשני אח"כ לעולם אין לזה רק קנין זמני ונקרא רק קנין פירות. ונ"ל להסביר זה ביתר ביאור, דהנה חידוש סברת הר"ן הוא כמש"כ למעלה בסי' ט', דכמו דאפשר לחלק חפץ לתשמישין היינו דלאחד יהיה תשמיש זה ולשני תשמיש אחר, דאז כ"א יש לו חלק שותפות ואין אחד נוגע בשל חבירו כלום דעל פרט זה הוא שלו כמ"ש הרשב"א גיטין מ"ג עי"ש, כ"כ אפשר לחלק חפץ לזמנים דגם זה הוא תשמישי חפץ, והוי החפץ של אחד על זמן זה ושל שני על זמן אחר, וכיון דזמניהם מיוחדים כ"א יש לו קה"ג ומשתמש בתוך שלו. אמנם א"א לחלוק חפץ רק מטעם שכל חפץ מתחלק לחלקים ואף על החלק היותר קטן אפשר להיות שותפות ומתחלק הוא, ואחר החלוקה מה שנוטל שלו הוא נוטל; אבל איך יתכן לומר שזמן יום אחד יהיה חלק מקנין עולמי, דמה שאינו מוגבל אינו מתחלק לחלקים, דזמן עולם הוא דבר שאינו מתחלק דאם יתחלק שוב לא הוי עולמי, וע"כ א"א לומר דמי שיש לו זמן יום אחד הוא שותף עם אותו שיש לו קנין עולמי בחפץ, אחרי שזמן יום אחד מוגבל אינו שותף עם זמן שאינו מוגבל, אף שהחפץ הוא מוגבל דודאי לא יהיה לעולם, אך זה אינו חסרון בקנין הבעלים. ולפ"ז מובן מאד סברת הרא"ש והריטב"א דא"א להיות קה"ג לזמן, ודוקא שם בנדרים וכן באתרוג של שותפין דלשניהם קנין עולמי היינו שלעולם יהיה כן דבכל שעה שישתמש יהיה שלו, הוא ממש דומה כמו שקנאו על תשמישים מיוחדים שיהיה לעולם כן ולכל אחד קנין עולמי בלא גבול זמני רק על תשמיש מיוחד, וזה נכון מאד בעהי"ת. 
ולפמ"ש לעיל סי' ח' דהפקר לא שייך רק על חפץ מיוחד, היינו דאם החפץ יוצא מרשות הבעלים הוא חפץ בלא בעלים, אבל זכות בעלמא אין הפקר חל עליו שיהיה אפשר לאדם אחר לזכות בו, דכיון דאבדו הבעלים זכותם שוב ליכא חפץ כלל, דזכות אינו דבר נפרד שיוכל להיות מתגולל בלא בעל זכות, א"כ כיון דהפקר לזמן אינו חלק של החפץ רק זכות בחפץ על תשמישי הפירות של יום אחד, ע"כ אינו חל הפקר בכה"ג, אם לא באופן כמו אחריך דאינו משייר רק מה שישתייר דאז הוי קה"ג דיש לו לאכול כל החפץ, כ"כ בהפקר. וע"כ מוכרחים ונכונים דברי הרא"ש והב"י דהפקר ליום אחד א"א, אם לא שיהיה ההפקר באופן דאם יזכה אחר באותו היום יהיה שלו לעולם כמו באחריך. 
וניחא בזה מה שהקשה הגאון רע"א ז"ל בתשובה הנ"ל למצוא טעם אמאי אינו חל הפקר לזמן כמו מכירה לזמן עי"ש, דלענין זה הלא לא מצינו דילפינן משמיטה, רק לענין שלא להגביל ההפקר לזה ולא לאחר, ולדברינו יש טעם הגון לזה. אמנם לפ"ז אין ראיה מזה למה שדן דודו של הגאון הנ"ל להפקר מהיום ולאח"ז דלא מהני, דשם הוא להיפך דהפקיר לעולם רק ששייר לעצמו קנין פירות, וזה ודאי דמהני כמו שכתבנו דאפשר שיהיה לאדם זכות בחפץ של הפקר שמצינו דשעבוד אינו נפקע מחפץ של הפקר וז"ב. והנה בירושלמי גיטין פ' מי שאחזו ה"ג מדמה הפקר שאמר מעכשיו ולאחר ל' לגירושין ולא למתנה דלא שייך שיור בהפקר, עיין פ"מ שם ועיין בנתה"מ סי' רנ"ח, משום דצריך שיהיה ההפקר כשמיטה, וא"כ יקשה לפ"ז איך מהני שיור זה דאחריך לעצמי, דמהפקר דנכסי הגר שלא פקע שעבוד הלוה אין קשיא, דבהפקר ממילא לא שייך סברת הנתיבות, אבל מסוגיא זו קשה. ונ"ל דהתם הרי נאמרו הדברים לר' יוחנן עי"ש בירושלמי, ולדידיה קנין פירות כקה"ג דמי, וא"כ הוי להיפך שלא הפקיר רק זכות ושייר לעצמו קנין פירות ולא מהני ההפקר, אבל לדידן דס"ל כר"ל לא נאמר כן, אלא דמה ששייר לעצמו לא הוי חסרון אף דהוי זכות. 
ועלה לנו מכל מה שכתבנו בזה, דענין הקנין שיש לשני אחרי הראשון הוא שזוכה עכשיו זכות זה שיהיה הדבר שלו לאח"ז, וזהו ג"כ קנין בחפץ, ואם זכות זה הוא מוכרח בהגעת זמן אז השני הוא הבעלים האמיתיים וגוף החפץ שלו ולראשון לא הוי כי אם קנין פירות בעלמא. רק באופן כמו לרשב"ג דאינו מוכרח בהגעת זמן וביד הראשון למכור ולאכול הגוף מבלי לשייר בשביל השני כלום, אז כ"ז שמשתמש הראשון הגוף שלו, אבל מ"מ זכות השני קיים על פרט זה שיהיה שלו לאחר שישתייר בהגעת זמן ואז יהיה שלו לעולם, וע"כ גם יורש יוכל לירש זכות מורישו. אך כ"ז הוא לפ"מ שבארתי שכן דעת הרשב"א והר"ן ורבינו יונה, אבל לדינא פסק בשו"ע חו"מ כשיטת הרמב"ן דבמת שני בחיי ראשון לא ירשו יורשיו גם היכא דלא יהיב לשלישי דסובר דלא זכה עכשיו כלום וצע"ג. 
ולפ"מ שפירשנו יש לעיין אם אפשר למכור זכות זה לאחרים כמו שאפשר להוריש, דאפשר דאף דאיכא ירושה ליכא מכירה, כמו מכירת שעבוד למ"ד לאו דאוריתא, דאף שיורשיו יורשים זכותו מ"מ במכירה ליתיה משום דאין גופו ממון או מחמת דאינו ברשותו. ואף אם איכא צד מכירה יש לדון היכא דמת הזוכה ולא אתא לידיה אם מהני, דגבי מכירה מצאנו למ"ד קנין פרות כקה"ג אם מכר הבן בחיי האב היכא דלא אתי לידיה דבן דלא קנה הלוקח, אף דגם שם הלא איכא זכות ברור לקנות הפירות אחרי מיתת האב וגם יורשיו יורשים אותו כמ"ש התוס' ורשב"ם שם ב"ב קל"ו עי"ש, ובשעבוד למ"ד מכירת שטרות מדאוריתא מהני אף אם מת המלוה, הרי מצינו דלא כל אנפי זכותים שוים, ולקמן אי"ה יתבאר קצת. 


חידושי ר' שמעון שקופ מערכת הקנינים סימן יא 
========================================== 
גרסינן בפסחים ל"א, איתמר בע"ח אביי אמר למפרע הוא גובה ורבא אמר מכאן ולהבא הוא גובה, כל היכא דאקדיש לוה וזבין לוה כו"ע לא פליגי דאתי מלוה וטריף כו' כי פליגי דזבין מלוה ואקדיש מלוה, אביי אמר למפרע הוא גובה, כיון דמטא זמניה ולא פרעיה איגלאי מילתא למפרע דמעיקרא ברשותיה הוה קאי ושפיר אקדיש ושפיר זבין, ורבא אמר מכאן ולהבא הוא גובה כיון דאילו הוו ליה זוזי הוה מסליק להו בזוזי אישתכח דהשתא קא קני, ע"כ. והנה בפשטות קשה להבין טעם פלוגתא דאביי ורבא, דהלא גם לרבא יש לו זכות בנכסים לגבות מהן אם לא יתן לו ממקום אחר ולמה לא נימא למפרע הוא גובה, ומה זה הטעם דקאמר רבא כיון דמצי לסלק ליה בזוזי, וכי גרע זה משאר תנאי דעלמא דאמרינן כיון שנתקיים התנאי איגלאי מילתא למפרע, וכמו שמצינו בחי' הרמב"ן ב"ב קכ"ו בסוגיא דסבתא עי"ש שהקשה על הבעה"מ ז"ל הבאנו דבריו לעיל סי' ז'. ומכש"כ לענין מכירה מצינו בכמה מקומות דחשיב ברשותו ולא איכפת לן מה שביד המוכר שלא לקיים התנאי, וכמו שמצינו ריש המפקיד לכשתגנב ותרצה ותשלמני הרי פרתי קנויה לך מעכשיו, דאף דבשעת הגניבה אכתי ביד הבעלים שלא לרצות בתשלומי הקרן, מ"מ כיון דלבסוף נתקיים התנאי ששילם איגלאי למפרע שהפרה היתה של שומר ומהני הקנאת הבעלים, וכפל והקדש שוין, דכל היכא דחשיב אינו ברשותו לענין הקדש ומכירה פטור מכפל כמ"ש התוס' ב"ק ע' ע"א וכן מוכח מגמ' ע"ז ס"ג. 
עוד קשה לי, לאביי דלמפרע הוא גובה אמאי אינו משלם הלוקח גם הפירות שאכל כמו לוקח מגזלן. ולכאורה י"ל דזה משייר לעצמו הלוה משעת שעבוד עד שעת הגביה, ומוכר הלוה קנין פירות זה שיש לו ללוקח. אבל מלבד שזה דוחק גדול דמאין נעשה שיור זה, הנה קשה דבשלמא בחוב שנעשה מדעת הלוה נוכל לומר ששייר זכות זה בנכסים, אבל בשעבוד שנעשה מצד דין תורה כמו מזיק ושאר חיוב של תורה דקי"ל ג"כ דאינו גובה מהפירות שאכל הלוקח, מאיזה טעם נימא דשיירה התורה הפירות והקנתה לו הגוף. ועוד קשה דברי התוס' ב"ק ל"ג ד"ה איכא בינייהו: דלר' ישמעאל אין קדוש וא"ת ואמאי אין קדוש למ"ד בפ' כל שעה למפרע הוא גובה וי"ל וכו', ועוד דלר' עקיבא קדוש הגוף והשבח משהקדיש אבל לר' ישמעאל אפילו למ"ד למפרע הוא גובה שבח דמזיק הוי ולא קדיש עד שיגבה, עכ"ל, ובהקדש א"א לשייר פירות שיהיה הגוף קדוש מעכשיו והפירות לאח"ז, כמבואר ברמ"א חו"מ סי' רנ"ז דא"א להקדיש באופן כזה משום דקינקי משדה הקדש, והוא בתשו' הרשב"א מגמ' ב"ב ע"א. ואין לומר דרק מה שגבה אח"כ אמרינן למפרע הוא גובה אבל הפירות שלא הוגבו מעולם לא קדשי למפרע, דהא סוף סוף הקרקע קדוש למפרע וקא ינקי משדה הקדש, וזו תמיה עצומה. 
ועוד קשה לאביי דאם נימא דהוא בדרך תנאי דאם לא יגבה חובו ממקום אחר תהא השדה קנויה לו למפרע, היאך חל שעבוד וקנין על זה כיון שיש לו שדות הרבה ועל כל אחת הוא תנאי, וזה תלוי בדין ברירה, דכל היכא שהחפצים אינם מבוררים לכו"ע תלוי בדין ברירה כמו בשני לוגין שאני עתיד להפריש ובשעה אחת קודם למיתתי, ואפילו לדעת האומרים דמ"מ הקנין חל רק שנשאר בספק אם על זה או על אחר, מ"מ איך קאמר הש"ס דלאביי ניחא הא דיתומים שגבו קרקע בחובת אביהן בע"ח חוזר וגובה אותה מהן גם בלא דינא דר' נתן, ואם היה רק ספק לא היה יכול להוציא מהם דהמוציא מחבירו עליו הראיה. 
ונלע"ד לפרש אופן פלוגתא דאביי ורבא וליישב כל מה שהקשינו ע"פ הדברים שאמרנו לעיל סי' ז' ח' לענין אחריך וע"פ דברי הר"ן בפ' השותפין. דהנה באמת גם לאביי אין ענין שעבוד אחר מאשר לרבא, וכל ענין שעבוד נכסים למ"ד שעבודא דאוריתא וכן למ"ד דרבנן הוא שיש למלוה זכות בנכסי הלוה על זמן שאח"כ שיהיה שלו אם לא יופרע חובו ממקום אחר. ואם היה זכות זה ברור החלטיי היה מיקרי לכו"ע קנין קרקע, כמו שאמרנו ע"פ שיטת הר"ן דכל היכא שיש לאחד קנין בחפץ על זמן של אח"כ זהו קנין בחפץ ממש על תשמישי הזמן של אח"כ, וכמו בשותפין בחצר שאין בו דין חלוקה דגם בשעה שמשתמש האחד יש קנין ממש להשני לזמן שאח"כ ואם יזיק אחד את החפץ ישלם לשניהם. אך הכא בשעבוד נכסים אף אם לא יהיה ללוה רק קרקע אחת מ"מ הדבר בספק אם יזכה בנכסים, דביד הלוה לסלקו בזוזי, וע"כ סובר רבא דלא מיקרי קנין וחלק ממש בקרקע על זמן שלאח"כ כיון דיכול לסלקו בזוזי, וע"כ אף שאח"כ לא פרעו בזוזי ונשלם זכות המלוה לזכות בהאי קרקע של לוה לא אמרינן איגלאי מילתא למפרע דהיה לו קנין ממש על זמן הגביה, וגרע זה משאר תנאי דעלמא, דלא הקנה לו מעכשיו גוף השדה ממש זולתי זכות להשיג אח"כ. ולכן אם לא היה ביד הלוה להפקיעו זכות זה אז היה מיקרי שגם עכשיו יש לו קנין בחפץ לזמן שאח"כ, אבל מכיון שלא ברור שיזכה בנכסים נקרא רק זכות להשיג אח"כ, דמה שביד הלוה לסלקו אין זה בדרך תנאי רק שכן הוא זכות המלוה רק על מה שירצה הלוה ליתן לו. ונמצא מה שביד הלוה לסלקו בזוזי הוא לא מצד ביטול התנאי רק שכן הוא זכות המלוה ולא יותר, ולפיכך עדיין הלוה הוא בעל הקרקע ואין זו שדה משותפת רק שלמלוה יש זכות לגבות לזמן שלאח"כ. ולכן אם מכר המלוה הקרקע היינו הזכות שיש לו על הקרקע המשועבדת לא מהני המכירה כמכירת שאר קרקעות, דאין זה שדה שלו, אבל ירושה דממילא מהני גם לזכות זה ולהכי יורשי המלוה יורשים גם שעבוד הקרקע, דמחמת שירשו שעבוד הגוף לא היו זוכים שעבוד בקרקע כמו דמוכח מכל הפוסקים ומש"ס דשעבוד חל רק משעת הלואה, ומוכרח דשעבוד הנכסים הוא לא בתולדה משעבוד הגוף שהוא חייב החוב, רק הסבה שפועלת שעבוד הגוף עושה שעבוד הנכסים. ולכן אם מכר הלוה הנכסים קודם מיתת אביהם אתו היורשים וטורפים מיד הלוקח, דהזכות שהיה לאביהם שיהיה הקרקע שלו אם לא יפרעו לו ממקום אחר ירשו בניו אחריו, דאף שאינו נמכר זכות זה אבל ירושה ממילא מהני. ולאביי כיון דאח"כ לא פרע ליה ממקום אחר ונשלם זכותו לגבות מהקרקע אמרינן איגלאי מילתא למפרע דהיה להמלוה זכות גמור בקרקע על זמן שלאח"כ ולא איכפת לן מה שביד הלוה לסלקו בזוזי, דכיון שלבסוף לא פרע ליה בזוזי הרי נתקיים זכותו באותה שדה ואיגלאי מילתא דהיה להמלוה חלק ממש באותה שדה ויכול למכרה ולהקדישה כשאר שותפין בקרקע. 
ולפ"ז בין לאביי ובין לרבא אין לו בשדה רק זכות על זמן שלאח"כ, ואותו זכות הוא מוכר ומקדיש, רק דלאביי חשיב אותו זכות כקנין וחלק ממש בקרקע על זמן שלאח"כ כמו שותפין על זמנים מבוררים בחצר שאין בה דין חלוקה ע"פ שיטת הר"ן ז"ל, ולרבא זכות זה מכיון שאינו נחשב לקנין ממש מטעם שבידו לסלקו בזוזי אינו נמכר ואינו נקדש. 
ולכאורה לפי דברינו דלרבא זכות זה אינו נמכר הוא נגד שיטת ר"ת דסובר מכירת שטרות דאוריתא, היינו שסובר דזכות שיש למלוה בנכסי הלוה יכול למכור לאחרים מן התורה, אף דעיקר החוב אינו נמכר, היינו שעבוד הגוף, אבל שעבוד הנכסים נמכר כמ"ש הר"ן בפ"ב דכתובות, וזה סותר לכאורה למש"כ. 
ונ"ל בישוב שיטת ר"ת, דהנה בסוגיא זו פליגי אביי ורבא אי זכות שעבוד נכסים נמכר כשאר קרקעות או לא, היינו דלאביי דסובר דזכות זה הוא חלק ממש בקרקע אם מתקיים אח"כ זכותו באותה שדה, ע"כ הוא נמכר בקנין שנקנה שאר נכסים, קרקע בכסף ושטר ומטלטלין בחליפין או במשיכה והקדש; ולרבא דס"ל דזכות זה אינו חלק בקרקע, אף שנמכר ונקדש מן התורה אבל אינו נמכר כשאר חפצים וצריך לקנין זה מעשי קנינים מיוחדים ונמכר רק ע"י כתיבה ומסירה, היינו שימסור לו הכח ע"י השטר שעל ידו גובין מן הלוה וגם יכתוב לו קני לך איהו וכל שעבודא דביה, וע"י מעשה קנין כזה אפשר למסור זכות זה לאחרים מן התורה לשיטת ר"ת אבל בלא"ה לא, וכן בהקדש דמהני באמירה זה דוקא בחפץ ממש דאיכא קנינים, אבל זכות דלא מועיל ביה קנינים ורק כתיבה ומסירה מהני ביה, גם להקדש א"א למוסרו ע"י אמירה. 
ובזה נתיישב לי להבין דברי התוס' ב"ב ע"ו ד"ה קני לך וז"ל: וא"ת אמאי לא קני מדאוריתא שעבוד הקרקע הכתובה בו דהא קרקע נקנית בכסף ובשטר ובחזקה ואפילו בלא מסירת השט"ח יקנה, וי"ל דכמו שאינו יכול להקדישו כדמוכח בפ' כ"ש כיון שהקרקעות אינם ברשותו כך אינו יכול להקנותן מן התורה, והא דלא תקינו רבנן שיוכל להקדישן כמו שתקנו שיוכל להקנותן לפי שאין הקדש כ"כ צורך עכ"ל. ובדברי התוס' אלו נתקשה בספר קצוה"ח בסי' ס"ו ס"ק ב', וז"ל הקצוה"ח שם: ואולם דברי התוס' איני יכול להולמן דמי הזקיקם לחלק בין הקדש למכירה, דהא לא מוכח בש"ס בפ' כל שעה אלא שאין יכול להקדיש גוף הנכסים של הלוה אבל אם מקדיש גוף החוב דילמא אין הכי נמי דקדיש בכתיבה ומסירה או אפי' בלא כתומ"ס לפי סברת הריטב"א, אלא דשם לא מיירי אלא מהקדש נכסים דבענין זה גם במכירה לא מהני עד שימכור גוף השט"ח. ותדע דהא התם אמרינן אם זבין מלוה ואקדיש מלוה הרי דאיירי נמי במכירה, וע"כ צ"ל דלא מיירי ממכירת השטר וכן לא מיירי נמי מהקדש השטר אלא מזבין מלוה ואקדיש מלוה את קרקע הלוה לחוד ועי"ש בפירש"י בפ' כ"ש, וא"כ דילמא הקדש ומכר שוין דבכתיבה ומסירה נמי מהני כמו במכר וצ"ע עכ"ל. וכן הקשה הגרע"א בתשו' סי' קמ"ד במובן אחר קצת. 
והנה מש"כ לעיל בישוב שיטת ר"ת דאף דזכות של שעבוד נכסים נמכר מן התורה מ"מ בלא כתיבה ומסירה לא מהני אף בהקדש, נראה דהריטב"א חולק ע"ז דהוא סובר דאמירה לגבוה מועיל בכל דבר שמועיל קנין בהדיוט איזה שיהי', וע"כ סובר דבשטר מהני בהקדש ע"י אמירה ככתיבה ומסירה בהדיוט, כמ"ש בש"ך סי' ס"ו ס"ק ב' וכן בקצוה"ח סי' הנ"ל. 
ובזה מכוונים היטב דברי התוס' בלא פקפוק כלל, דעיקר קושיתם הוא על שעבוד נכסים למה לא יהיה נמכר מן התורה, וכתבו להוכיח מפ' כל שעה דע"כ זכות זה של שעבוד נכסים אינו נמכר מן התורה, דאם היה זכות זה של שעבוד נכסים חפץ הנמכר לאחרים היה צריך להיות מועיל בהקדש באמירה לחוד, דסוברים בזה התוס' כהריטב"א דכל שבהדיוט מועיל ע"י איזה קנין שיהיה מהני בהקדש ע"י אמירה, וזהו שהוכיחו רק מהקדש, דממכירה אין ראיה דהתם מיירי בלא כתיבה ומסירה רק על ידי קנין דקרקעות נקנים בו דמיקרי חלק בקרקע לאביי, ולרבא דהוי רק זכות בקרקע לא מהני מכירה בלא כתיבה ומסירה, אך מהקדש הוכיחו שפיר דמהקדש מוכח דשעבוד אינו חפץ הנמכר מן התורה, דשם מוכח דלרבא לא מהני אם הקדיש המלוה את הקרקע, ואם היה נמכר זכות זה מן התורה היה צריך להועיל היכא דהקדיש המלוה את זכותו אף בלא כתיבה ומסירה זולתי ע"י אמירה גרידא כמש"כ הריטב"א. ולפי שיטתם דאמירה בהקדש מהני גם במקום כתומ"ס שפיר קשה מה דלא מהני כלל לרבא מה שהקדיש זכותו, דלו יהא דלא מהני מן התורה אבל מדרבנן יהיה קדוש ע"פ הכלל דכל היכא דבהדיוט מהני ע"י קנין מהני בהקרש ע"י אמירה, וע"ז הוצרכו לומר שלא היה כ"כ צורך לתקן, וזה נכון מאד בס"ד. 
ומוכח מזה להדיא דעיקר דברי הש"ס בפ' כל שעה סובב והולך רק על הזכות ולא על עצם הנכסים. ומ"מ עדיין צ"ע, דלפ"ז יקשה על הריטב"א הנ"ל דבש"ך בס"ק א' הביא מתשו' הריטב"א דסובר כר"ת דמכירת שטרות מה"ת עי"ש, והכא בחי' לקדושין כתב כשיטת התוס' דמהני בהקדש ע"י אמירה, והדרא לדידיה הקושיא למה לא יועיל לרבא כי אקדיש המלוה את הזכות של הנכסים. 
אמנם באמת כאשר נעיין בלשון הריטב"א לק"מ, דז"ל: רשות הגבוה בכסף וכו' אמירתו לגבוה כמסירתו להדיוט וכן הדין בהקדש לעניים בזה"ז, והאי כמסירתו דקאמר לאו מסירה ממש, דא"כ דברים שאין נקנים במסירה להדיוט א"נ קרקעות לא זכי בו גבוה באמירה, והא ליתא, שהאומר בית זה הקדש קנה כדאיתא בגמ' בפירוש, אלא מסירתו פירושו כהקנאתו כל חד וחד בהקנאה דיליה, ובשטרות הוי ככתיבה ומסירה ובקרקעות כחזקה, הילכך האומר שטר זה וכל שעבודו יהא לעניים זכו לגמרי והוא דקאמר וכל שעבודו, דנהי דהקנאה דהדיוט לא בעי אמירה דהדיוט בעי, מפי מורי נר"ו עכ"ל. הרי דשיטת הריטב"א הוא דצריך שיקדיש השט"ח ויאמר איהו וכל שעבודיה, דאז מהני אמירה על השט"ח כמסירה בהדיוט ואמירת וכל שעבודא דביה ככתיבה, אבל אם יקדיש שעבוד נכסים בלא השט"ח, או להיפך שיקדיש שט"ח ולא יאמר שיהיה הקדש שעבוד הנכסים, אז לא מהני כלל, כמו בהדיוט דלא מהני זה בלא זה. ולפ"ז התם בפ' כ"ש דלא מקדיש רק הזכות שיש לו בנכסים של הלוה ולא הקדיש השט"ח לא מהני כלל, וזהו אמיתות הדברים. ולפ"ז י"ל כן לר"ת דיודה דאם יקדיש בזה הלשון שכתב הריטב"א שיועיל. 
אך התוס' והרמב"ן בחי' שם שהקשו מסוגיא זו על ר"ת סוברים דכיון דכתיבה ומסירה הוא מעשה שעל ידו נקנה השעבוד, צריך להיות מועיל בהקדש באמירה על הזכות של שעבוד בלבד וא"צ לאמירה מיוחדת גם על השט"ח, וע"כ הוכיחו דזכות שעבוד נכסים אינו חפץ הנמכר מן התורה ודו"ק. 
ולשיטת התוס' צע"ק בהא דמבואר שם בפ' כ"ש דפריך לרבא מהא דאמר אי פיקח הוא מגבי להו ארעא דאמר ר"נ יתומים שגבו קרקע בחובת אביהן בע"ח חוזר וגובה מהן ומשני משום דינא דר"נ עי"ש, דמוכח מזה דכמו דלרבא שעבוד נכסים אינו נמכר בלא כתיבה ומסירה כ"כ אינו משתעבד לבע"ח, דרק ע"י כתיבה ומסירה אפשר שימסר זכות מזה לאחר ובשעבוד אינו משתעבד. ולשיטת הרא"ש בתשובה כלל ע"ה סי' ג' הובא בטוש"ע סי' ס' דשטרות משתעבדין באגב, הוא דוקא באופן שישעבד בפירוש השטרות וכל שעבודם אגב שאר נכסים כמש"כ הרא"ש שם להדיא, אבל ממילא אינם משתעבדים. ולשיטת התוס' הכא היה מהראוי להיות משועבדין ממילא לכה"פ מדרבנן כיון דרבנן תקנו שיהיה זכות של שעבוד כחפץ שישנו במכירה כמו שהקשו שם מהקדש. ואולי גם בזה שייך תירוצם דלא היה בזה כ"כ צורך, או דכיון דענין זכות אינו בכלל נכסים צריך שישעבד בפירוש ובלא"ה הוי כמלוה ע"פ לענין שטרות, והתם לא שעבד בפירוש וע"כ אינו משתעבד. ובספר קצות החושן סי' פ"ו ס"ק א' העלה דשעבוד נכסים וגם שעבוד הגוף משתעבד מן התורה ממילא ככל נכסי הלוה, ולע"ג /ולע"ד/ הם דברי שגגה דבש"ס הנ"ל מוכח להדיא דבלא דינא דר"נ אינו משתעבד וזה ברור ואכמ"ל. 
ובזה נתיישב לי דברי הרמב"ן ז"ל בחי' בפ' הספינה, אחר שהאריך שם להוכיח דלא כשיטת ר"ת כתב וז"ל: ומ"מ קשה לי הא דאמרי' בקידושין התקדשי לי בשט"ח דאחרים רמ"א מקודשת, ואמרינן דכו"ע אית להו דשמואל דאם חזר ומחלו מחול ר"מ סבר סמכא דעתה מימר אמרה לא שביק לדידי ומחיל לאחריני, ואי ס"ד לא קנאתו אלא מדבריהם ולפיכך הוא יכול למחול לא תהא מקודשת גמורה. ואפשר דמאי מקודשת דקאמר ר"מ מקודשת מדבריהם לאיצטרוכא גיטא וכו' ואינו מחוור עכ"ל. וקשה מאד להבין דבריו, דהלא בלא"ה צריכין אנו לפרש מקודשת מדרבנן הא דמבואר שם בבריתא או שהיה לו מלוה ביד אחרים והרשה עליהם רמ"א מקודשת ומוקי שם בש"ס ע"י מעמד שלשתן, ומעמ"ש ודאי אינו קונה אלא מדרבנן כמפורש במס' גיטין דהוא הילכתא בלא טעמא. וכבר נתקשו בקושיא זאת בפנ"י שם בסוגיא ובספר אבני מילואים סי' כ"ח ס"ק ל"ג יעוי"ש. 
ולפי דברינו י"ל דהרמב"ן לא קשה ליה ממעמ"ש משום די"ל דסבר דכל חפץ שנקנה ע"י מעשה קנין דרבנן מועיל גם מן התורה, דקנינים אינם גזירת הכתוב, ויש מן האחרונים דסברי דסיטומתא באתרא דנהיגי למיקני ביה מהני גם מה"ת, ועי' בפ"ת חו"מ סי' קצ"ח ס"ק ג', וכן משמע מחי' הרשב"א ב"ק ק"ב דענין קנין הוא גמירת דעת של הקונה והמקנה רק שקבעו שתהא ההוכחה הזאת ע"י מעשה, וע"כ אם הסוחרים קבעו מעשה מועיל המעשה הזה גם מה"ת, ולא גרע מה שקבעו חז"ל מקביעת הסוחרים, ועוד דכיון שהוא זוכה מדין חז"ל גמר בדעתו להקנות. אך כ"ז לא מהני רק אם היו דנים בזה על מעשה הקנין לחוד היינו שמצד הקונה והמקנה ומצד החפץ הנקנה לא הוי שום גרעון, אבל היכא דהוי חסרון בחפץ הנקנה אז י"ל דלא מהני לקידושין של תורה, וכ"כ אם המקנה או הקונה לא יהיו בני קנין וכדומה, ומשו"ה שפיר קשה ליה להרמב"ן ז"ל אחרי שהוכיח ששעבוד לא הוי חפץ הנמכר מן התורה היאך מהני לקידושין של תורה. אבל אם נימא דשעבוד נמכר מן התורה י"ל דגם במלוה ע"פ מהני, דמיניה דידיה לא הפקיעו חכמים זכות השעבוד ויש לו זכות בנכסי הלוה, אף שהפקיעו שעבודו, זהו דוקא מן הלקוחות ולא מיניה דידיה כדמוכח מהתוס' ב"מ דף ד' דלמ"ד שעבודא דאוריתא גם מיניה הוי שעבוד קרקעות ולמ"ד לאו דאוריתא לא הוי שעבוד קרקעות עי"ש, וע"כ כיון דזכות של שעבוד הוא דבר הנמכר אם קבעו חז"ל במלוה ע"פ לקנות ע"י מעמ"ש מועיל לדאוריתא. 
אבל כ"ז הוא לשיטת התוס' והרמב"ן דבהקדש מהני אמירה במקום מעשה הקנין של כתיבה ומסירה לפיכך מהני ג"כ מעמ"ש, וזה תלוי דוקא אם עצם מכירת שטרות ישנו מן התורה כמש"כ, אבל אם נימא דחוב אינו נמכר מן התורה אינו מועיל אף במעמ"ש. 
ובלא"ה לא אדע מה כל החרדה אשר הרעישו על דברי הרמב"ן ז"ל, דבפשטות י"ל כונתו דאם נאמר דמכירת שטרות דרבנן ומטעם זה מהני מחילה היינו דשונה קנין זה מכל קניני דרבנן, שגם רבנן לא עשו קנין זה בהחלט ואם קדם ומחל ע"ז לא תקנו, וא"כ כיון שלא קנתה בקנין גמור איך יהיה הקידושין גמורין, ובמעמ"ש י"ל דסובר דלא מהני מחילה, אבל לשיטת ר"ת הא דמהני מחילה לא מטעם שלא קנה קנין גמור אלא מטעם אחר כמש"כ הר"ן דמוחל את שעבוד הגוף עי"ש. ותירוץ זה מכוון בדברי הרמב"ן במה שסיים ולפיכך הוא יכול למחול היינו שלא עשו חז"ל שיקנו בהחלט דאם היה קונה בהחלט לא מצי מחיל וזה פשוט. ובספר אבני מלואים מחלק ג"כ באופן אחר ואין דבריו מחוורין עיש"ה. 
ובזה נבוא ליישב הקושיות שהקשינו, דלפי מה שביארנו גם לאביי לא אמרינן שזכה למפרע, רק שנתגלה למפרע שהיה לו קנין על זמן של אח"כ, ולא קנה לאביי רק הזמן שמשעת גביה ואילך אבל זמן שקודם הגביה הוא לעולם של הלוה, ודומה למ"ש הר"ן גבי שותפין שיש לכל אחד קנין הגוף, וע"כ אף אם הקדיש המלוה יכול הלוה שפיר ליהנות מן הפירות עד שעת הגביה, וזהו מש"כ התוס' ב"ק ל"ג דהשבח לא קדיש עד שיגבה. 
ואף על גב שכתבנו לעיל סי' ט' לדעת הרא"ש והריטב"א דא"א להיות קה"ג לזמן וכל לזמן קנין פירות מיקרי, רק גבי שותפין שאני משום דלעולם יהיה כך כמו שביארנו שם באריכות, וא"כ לכאורה גם הכא לאביי כיון דאיגלאי מילתא שקנה המלוה על זמן של אח"כ עד עולם, נמצא דלראשון היינו ללוה לא היה בזה רק ק"פ ואיך אפשר ליהנות מן הפירות כיון דהגוף קדיש. אמנם י"ל דזה דומה כמו אחריך לרשב"ג, דאף שישאר הדבר אצל שני מ"מ כיון דאפשר לראשון לאכלו ולמכרו נקרא קה"ג, כ"כ הכא לאביי כיון דיכול לסלקו בזוזי ולהשאיר לעצמו קרקע זה ע"כ כ"ז שלא גבה יש ללוה קה"ג, וכשלא פרעו ממקום אחר איגלאי מילתא למפרע דנשלם זכותיה על זמן של אח"כ. ונמצא שיש לכ"א מהן קה"ג לזמנים שונים, ללוה עד זמן הגביה ובידו בתוך הזמן הזה לאכלו ולמכרו, ולמלוה קה"ג על זמן שלאחר הגביה ואילך, ואם פרעו ממקום אחר לא הגיע מעולם זמנו, וכן אם מחל ללוה החוב פקע ממילא שעבוד הנכסים. ואף שאם מכר המלוה הקרקע לאחרים אמרינן דקנה הלוקח לאביי דהוי כחלק ממש בקרקע, אבל כ"ז הוא אם נשלם אח"כ זכותו בקרקע אז אמרינן איגלאי מילתא שזכה לזמן של אח"כ, משא"כ אם מחל שעבוד הגוף נפקע זכותו בקרקע כיון שהוא בגדר ערבות, היינו דלכתחילה זכותו מיתלי תלי שלא יזכה אח"כ רק באופן אם הלוה יהיה חייב בעצמו, וז"ב. 
וניחא בזה הא דאמר רבא חמץ מפקיע מידי שעבוד, דלכאורה גם אם לא היה מפקיע מ"מ גוף החמץ נאסר שהחמץ הוא של ישראל, ובספר פנ"י למס' גיטין הקשה כן. ולדברינו י"ל דאם לא היה נפקע זכות שעבוד היה מקום לומר דאחר הפסח כשהגיע זמן הגביה של נכרי היה נפקע איסור הנאה כמו במכירה שנפקע זכות הלוקח מחמת זכות המלוה שהיה לו על חפץ זה ודומה למוכר חפץ של אחר, כ"כ אינו נאסר מחמתו זכות הנכרי וכשנשלם זכותו הרי הוא חפץ של אחר, ע"כ קמ"ל רבא דנפקע זכותו ונשאר באיסורו לעולם. 


חידושי ר' שמעון שקופ מערכת הקנינים סימן יב 
========================================== 
אך לדברינו דגם לאביי לא אמרינן איגלאי מילתא למפרע שהיתה השדה של המלוה, רק שיש לו זכות וקנין על זמן של אח"כ ולפיכך יכול הלוקח ליהנות מן הפירות אף שביד המלוה להקדיש כבר את השדה, יקשה לכאורה הא דמבואר בש"ס פ' כל שעה דלאביי בעכו"ם שהלוה לישראל על חמצו מותר החמץ לאחר הפסח דלא קרינן ביה חמץ של ישראל שעבר עליו הפסח, דלפ"ד אף אם זכה אח"כ העכו"ם בהאי חמץ לגמרי מכיון שעד שעת הגביה היה של ישראל ועבר עליו הפסח באיסור בל יראה אמאי מותר לאחר הפסח. אבל באמת בלא"ה גם דברי הר"ן בפ' השותפין צריכים ביאור, דכתב שם בטעם מה דלר"א מותרין השותפין שנדרו ליכנס בחצר משום דאמרינן יש ברירה וכל אחד בשעה שמשתמש יש לו קה"ג כיון שמתחילה קנאו שיהיה לכל אחד קנין הגוף, והא קונמות קדושת הגוף הוא דמהאי טעמא מפקיע מידי שעבוד, וקדושת הגוף לא פקעה בכדי, וכן הקשה הקצוה"ח בסי' קע"א ס"ק א' על דברי הר"ן עי"ש. 
ונלע"ד לדון בדבר חדש בעזהי"ת, דלאו כללא הוא דקדוה"ג לא פקעה בכדי, דהנה ענין זה דגוף הקדוש לא פקעה קדושתו בכדי הוא מאותו טעם דאמרי' פשטה קדושה בכולה בהאומר רגלה של זו עולה, דאף שאינו רוצה להקדיש יותר מ"מ כיון שהקדיש רגל זו בקדושת עולה הקדושה מתפשטת והולכת בכולה, כ"כ אם מקדיש קדוה"ג לזמן, הקדושה ממילא פשטה בכולה. וביתר ביאור ע"פ מש"כ בסי' הקודם דענין קדושה לזמן הוא רק באופן שישייר לעצמו זכות על זמן של אח"כ, דאם לא שייר לעצמו גם קדושת דמים לא פקעה בכדי, דגם במתנה להדיוט אם נתן ליום אחד גוף ופירות בלא שיור לעצמו כלל כיון דפסקה פסקה כמ"ש הרא"ה ז"ל. וכיון דצריך לבוא בזה מטעם שיור לכן בקדושת דמים שהוא כמו מכירה להדיוט אפשר לשייר מן ההקדש שיהיה רק לזמן ואח"ז יהיה כבתחילה, אבל בקדושת הגוף כמו דלא מצי לשייר בגוף ההקדש ברגלה של זו עולה כ"כ לא מצי לשייר על זמן של אח"כ. ולמ"ד בנדרים דגם קדוה"ג פקעה בכדי, י"ל דסובר דרק ברגלה של זו עולה דא"א להיות עולה רק הרגל בלבד ע"כ פשטה בכולה, אבל אם השיור בגוף הוא לזמן של אח"כ סובר דאינו מתפשט לעולם דמצי לשייר שיור כזה ולהגביל הקדושה רק לזמן של שלשים יום. 
ועיין בר"ן נדרים דף כ"ט ד"ה אמר אביי מש"כ בשם הירושלמי, ומדבריו משמע קצת דקדוה"ג לזמן אינה קדושה גמורה דז"ל: דאפילו לא תהא אותה קדושה אלא קדושת דמים הרי מצינו קדושת דמים גבי הקדש ע"כ. אבל באמת לא כן משמע מכל הסוגיא שם, רק הר"ן כתב כן ע"פ דברי הירושלמי, ועיקר הכונה הוא כיון דמצינו בהקדש קדושה באופן אחר י"ל דאפשר גם קדושת הגוף לזמן, משא"כ בקידושי אשה דלא מצינו חלוקים שיהיה אפשר לעשות קידושין באופן אחר ודו"ק. אבל למ"ד לא פקעה בכדי הוא דומה לרגלה של זו עולה. 
ולפ"ד שביארנו למעלה דזמן תשמישי החפץ הוא חפץ ממש, דמשו"ה יוצאין באתרוג של שותפות דכל אחד בשעה שנוטל האתרוג הוא שלו ממש, א"כ כמו דאמרינן ברגלה של זו עולה דאינו פושט בכולה רק אם כל הבהמה שלו שבכח המקדיש להקדיש כולה, אבל בבהמה של שני שותפין דאיכא דעת אחרת אינו מתפשט בכולה כמפורש שם בתמורה דף י' ע"ב ובקידושין ז', כ"כ אם יהיה לשני שותפין שקנו אותה להשתמש כ"א בשעות מיוחדות, דכה"ג אמרינן ברירה ובשעה שהוא משתמש הוא שלו, מ"מ אם יקדיש קדושת הגוף א"א לומר דלא פקעה בכדי שיתפשט קדושתו על חלקו של השותף השני, כיון דגם עכשיו בשעה שהוא שלו לגמרי יש לשני קנין ממש על זמן של אח"כ דזהו כמוחלקים בגוף הדבר ואיך יכול להקדיש של אחרים. 
ואולי יש לחלק, דבאמת מצינו שני סוגי התפשטות: א) מחמת דיבורו ומעשיו, ואז תלוי בכחו ויכלתו להקדיש, היינו שיהיה בעל הממון, ואם יש דעת אחרת המעכבתו אין בכח הקדושה להתפשט כמו שמצינו בקידושין ז' ע"א עי"ש, ב) התפשטות מחמת עצם הקדושה, כמו במקדש אשה לשלשים יום שמתפשטת לעולם ואין בזה מניעה מצד דעת אחרת המעכבת. ויתכן לפי זה דבסוג התפשטות השני יכולה להתפשט הקדושה אף על ממון שאינו שלו, וצ"ע. 
ועפי"ז דברי הר"ן בפ' השותפין מבוארים היטב, דאף אם קונמות קדוה"ג נינהו, מ"מ הלא לא מצי לאסור נכסי חבירו על חבירו, ואיסורו אינו מתפשט רק על נכסים שבידו לעשותם איסור עולם, אבל בחפץ כזה דעל הזמן השני הוא של חבירו ממש, ודאי דא"א להתפשט קדושתו על ממון של אחרים דגם עכשיו איכא קנין גמור לחבירו לזמן שאח"כ. 
וראיה לזה נ"ל מדברי התוס' נדרים דף כ"ט בהא דאמרינן שם בגמ', אמר לך בר פדא ה"ק אם לא אמר מעכשיו שלמים לאחר ל' יום עולה הוי וכו', וכתבו שם בתוס' בד"ה מידי דהוה וז"ל: לכ"נ לר' אלחנן דרישא נמי כגון הרי שור זה עולה כל ל' יום מעכשיו ולאחר ל' יום שלמים הוי והוי תוך ל' יום עולה ולאחר ל' יום שלמים, אף על גב  דקדושה לא פקעה בכדי שאני הכא שבתוך כדי דיבור שהתפיסו לעולה אמר מעכשיו ולאחר ל' יום שלמים א"כ התחיל קדושת שלמים מיד כמו קדושת עולה אלא שלא נגמרה קדושת שלמים עד לאחר שלשים יום, דה"נ אמר ר' יוחנן פ' האומר בקידושין דהאומר לאשה הרי את מקודשת לי מעכשיו ולאחר ל' יום שהקדושין מתחילין מיד ואין נגמרין עד לאחר ל' יום, וא"ת תינח לאחר ל' יום הוי לגמרי שלמים וקרב שלמים כיון דקדושת העולה פקעה כדפרישית, אלא תוך שלשים היכי קרב עולה כדקתני בברייתא ל' יום עולה, והלא יש כאן נמי קדושת שלמים בהדי קדושת עולה כדפרישית שמעכשיו מתחיל קדושת שלמים, וי"ל כל ל' יום עולה דקאמר לאו לענין הקרבה וכו', ועי"ל דאף לענין הקרבה הוי עולה תוך ל' יום שאין קדושת שלמים עליו תוך ל' יום יותר לבטל קדושה, ואף על גב דלגבי קדושי אשה אמרינן שמתחילין הקדושין מיד, שאני הכא שיש לקיים ולפרש מה שאמר מעכשיו גבי שלמים לא שיחולו ויתחילו שלמים מיד לבטל קדושת עולה תוך ל' יום אלא לענין שתפקע קדושת עולה לאחר שלשים יום עכ"ל. הרי להדיא דאף דקדושה לא פקעה בכדי הוא רק אם אין מונע להתפשט, אבל היכא שכבר הקדים להתפיס קדושה אחרת על זמן של אח"כ אז אף שעכשיו היא עולה גמורה לפי תירוצם האחרון וקרב ככל עולה מ"מ כשיגיע הזמן שהתפיס קדושת שלמים פקעה קדושת עולה בכדי. וע"כ ברור שלדעת התוס' כ"כ אם יגיע הזמן שאז הוא ממון של אחרים שלא תתפשט הקדושה יותר, דמה לי קדושה אחרת או ממון אחרים, ואין קדושה מתפשטת ממילא רק באופן שמראשית חלות הקדושה היה בכח המקדיש להקדיש קדושת עולם, אבל היכא שבשעת הקדשו כבר פקע כחו להקדיש לעולם שכבר התפיס קדושה אחרת או הקנאה לאחרים על זמן שיבוא, אז לא יפה כח הקדש מכח המקדיש ופקעה בכדי. 
אמנם לכאורה איכא ראיה מדברי הר"ן שם היפך דברינו, דהר"ן כתב שם להדיא דלא כדברי התוס' דז"ל: קמ"ל נמי דדוקא כשלא אמר מעכשיו שלמים הוא דהוי לאחר ל' יום עולה אבל היכא דאמר מעכשיו שלמים לא הוי לאחר ל' יום עולה, ומילי טובא קמ"ל בהא, חדא דקדוה"ג לא פקעה בכדי, ולא תימא דוקא קדושה חמורה אלא אפילו קדושה קלה דשלמים לא פקעה וכו' ולא תימא ה"מ היכא דאמר שור זה שלמים כל ל' יום דבכגון זה קדושת שלמים מתפשטת והולכת שאין לה מונע, אלא אפילו שהתפיס בו לאחר מכאן קדושת עולה וכו' קמ"ל דאפילו בכה"ג קדושת שלמים לא פקעה בכדי, ולא תימא ה"מ כשהקדים קדושת שלמים לקדושת עולה דבכה"ג דין הוא שתהא קדושת שלמים מתפשטת והולכת, אלא אפילו היכא שהקדים ואמר לאחר ל' יום עולה סד"א קדושת שלמים לא משכחא רווחא אלא שלשים יום ולא תחול יותר קמ"ל דכיון שבתוך כדי דיבור אמר מעכשיו שלמים חיילא ליה קדושת שלמים ושוב אין מקום לקדושת עולה לחול כלל עכ"ל. 
אבל באמת נ"ל דאין ראיה מדברי הר"ן לנידון דידן, דהנה נראה לחלק בין קדושת הגוף לאחר זמן לבין הקנאה להדיוט, דמה שכתבנו דכל הקנאה לאחר זמן הוי כמו שותפין בגוף הדבר, זה רק בהקנאה וקנין ממון, דכיון שזוכה זכות גמור על זמן של אח"כ מטעם זה הוי כמו שזכה בחפץ ממש מעכשיו, ומשו"ה כשמקדיש קדוה"ג א"א שתתפשט קדושתו על ממון אחרים, וע"כ אף שחלה קדוה"ג מ"מ כשיגיע זמנו של האחר תפקע. אבל אם התפיס קדושת עולה על זמן של אח"כ כמו הרי זו עולה לאחר שלשים יום, אז אף לפי המסקנא שם בסוגיא דלא מצי לחזור דאמירה לגבוה כמסירה להדיוט עם מעכשיו כמו שפי' הר"ן שם, מ"מ כ"ז הוא רק לענין חזרה דלא מצי לחזור, אבל אין לומר בזה שחלה איזה קדושה על השור מעכשיו, דאין לומר בזה גוף מהיום ופירי לאחר ל' כמובן, וגם אין שייך בזה שזכה רשות הגבוה זכות על זמן שלאח"כ, דקדושת עולה לאו הקנאה היא להקדש כקדושת דמים רק התפסת קדושה, וכל זמן שלא נתפס בו קדושה הרי השור חולין הוא לגמרי וליכא בו שום זכות לאחרים. 
ולפמש"כ לעיל סי' ב' והוכחנו מן התוספתא ועוד ראיות דכל הקנאות לאחר זמן שלא נתפס הקנין על גוף החפץ אף שנגמר במעכשיו לענין חזרה ולענין נקרע השטר יכול להתפיס עכשיו איזה קדושה שירצה, וגם אם ימכור להדיוט יהיה מכירה לעולם וכשיגיע זמן קנין הראשון לא יחול כיון דליכא חפץ בעולם שיחול עליו קנין הראשון עי"ש באורך, - ניחא בזה היטב שיטת הר"ן דבאומר הרי זו עולה לאחר ל' ואח"כ אמר מעכשיו שלמים כיון דחל שלמים לא פקעה בכדי ואין מקום לקדושת עולה לחול, דמה שאמר לאחר ל' עולה הוא רק שהדיבור של מעכשיו יועיל לאחר ל' שלא יצטרך להתפיס עוד אבל עכשיו הרי השור עדיין חולין בלא שום קדושה, וכשמגיע זמן ל' שראוי שיהני דיבור שיחול על השור קדושת עולה כבר קדמה קדושת שלמים שנתפס בו מעכשיו בשעה שהיה עדיין ברשות הבעלים לגמרי ואין מקום לקדושת עולה לחול ודו"ק. 
ועוד י"ל דהנה לפ"ז מוכרחים אנו לומר בשיטת התוס' דסברי דגם קדושת עולה דומה כמו הקנאה להדיוט שזוכה רשות הגבוה מעכשיו שיהיה עולה לאחר ל' יום, ע"כ י"ל דגם הר"ן סובר כן ולא יקשה מהר"ן לנידון דברינו ולא פליגי הר"ן עם התוס' בסברא זו היכא שקדם על החפץ איזה קדושה או קנין אחר על זמן שלאח"כ דלא שייך כה"ג קדושה לא פקעה בכדי, רק בסברא אחרת פליגי. דהנה באמת צריך לעיין בדברי הר"ן מש"כ כיון דבתוך כדי דיבור אמר מעכשיו שלמים, וזה לכאורה דברים מיותרים, דאם נימא דלהר"ן גם אם כבר נתפס איזה קדושה על זמן של אח"כ גם בכה"ג אמרינן כיון שחלה עכשיו קדושה שניה שוב אינה נפקעת לעולם, לפ"ז גם אם היה אומר לאחר יום או יומים שתהא מעכשיו שלמים ג"כ הדין שלא תפקע קדושת שלמים. 
וע"כ היה נ"ל דזהו סברת הר"ן, דאם היה אומר לאחר כדי דיבור באמת לא היינו אומרים שתפקיע קדושת שלמים את קדושת עולה מטעם שאמרנו דקדוה"ג אינה מתפשטת על קדושה אחרת, רק כיון שאמר מעכשיו שלמים בתוך כדי דיבור שהתפיס קדושת עולה דאז הלא בידו לחזור מן ההקדש לגמרי, וכיון שבידו אז להקדיש קדושת עולם יש כח בקדושת שלמים שהקדיש עכשיו שתתפשט לעולם, דכל שביד המקדיש להקדיש לעולם אף שלא חזר מן ההקדש הראשון רק שבידו לחזור ע"כ שלא נתפס עדיין על החפץ ומשו"ה יכול לעשותו קדושה עולמית. 
ובזו הסברא פליגי התוס' והר"ן, דהתוס' סברי דאף דהוי תוך כדי דיבור מ"מ כיון שלא חזר מקדושת עולה חלין שניהם ביחד, והר"ן אינו סובר כן, ומדוקדק היטב הלשון בר"ן שכתב בתוך כדי דיבור, דלכאורה דבריו מיותרים. ואין להקשות לשני אלו התירוצים שכתבנו דא"כ למה דוקא במעכשיו שלמים והקדש דלפ"ד גם אם היה מקנה לעולם להדיוט היה כן כיון דעדיין לא חלה על החפץ שום קדושה אם כפי פי' הא' עד יום ל' אם לפי פי' הב' עד לאחר כדי דיבור. אבל זה אינו, דהכא שבתוך כדי דיבור הוא עושה שלמים ואינו חוזר מקדושת עולה כונתו שיהיה שלמים רק עד ל' יום ומ"מ חל שלמים לעולם מהטעמים שכתבנו, אבל בהדיוט כה"ג ודאי דלא הקנה רק עד שלשים יום ופשוט. ובחי' הרש"ש למס' נדרים עמד על דברי הר"ן אלו במאי דנקיט תוך כדי דיבור עי"ש, ולא נתחוור לי תירוצו. 
אמרינן בגיטין מ"ג, נגחו שור יום של רבו לרבו כו' אלא מעתה יום של רבו ישא שפחה כו' איסורא לא קאמרינן. ועי' בקצוה"ח סי' קע"א דכתב דלהכי לא אמרינן בזה שיהיה קנין הגוף לשעה כמו בשותפין שאסרו הנאה זה על זה, משום דאם יהיה שעה אחת בן חורין שוב לא משתעבד, כמו שאמרו בירושלמי לא מצינו עבד משתחרר וחוזר ומשתעבד. ואכתי צריך ביאור בעבד של שני שותפין דעובד לזה יום אחד ולזה יום אחד או בשעות מיוחדות, דלשיטת הר"ן בכה"ג אמרינן ברירה, דלכאורה אם ישחרר אחד מהן יהיה משוחרר לעולם לפי סברת הקצוה"ח דגם בכה"ג אמרינן קדוה"ג לא פקעה בכדי כמו שכתב לענין קונמות, ואף לפי דברינו שהוכחנו דלא כקצוה"ח דבכה"ג לא שייך לא פקעה בכדי דעל ממון אחרים אין מתפשט קדושתו, בכל זה אכתי יקשה לכאורה דאמאי לא נימא שיהני שחרור של אחד על חלקו לגמרי ויהיה יום אחד בן חורין לגמרי ויהיה ביום שני עבד לגמרי כיון דכל אחד יש לו קנין על הגוף לזמן זה. 
ונ"ל דלק"מ, דהא ודאי דעבד לא מצי משתחרר וחוזר ומשתעבד, והטעם י"ל דכל בן חורין בהכרח הוא שיהיה לעולם בן חורין, וע"כ אם ירצה אדון לשחרר עבדו ולשייר בו שיהיה אחרי איזה זמן עבד לא מצי, דאין שיורים וזכותים בבן חורין, וכיון שנשתחרר שעה אחת בלא שיורים שוב אינו משתעבד יותר. ומטעם זה י"ל דאותו האדון שיש לו קנין הגוף לזמנים אינו יכול לשחררו שיהיה בשעה אחת משוחרר לגמרי, דאיך אפשר שיהא משוחרר לגמרי כיון דגם בשעה זו שיש לו קה"ג יש קנין לשני לזמן שאח"כ ואם יהיה משוחרר לגמרי שוב אין בו זכותים לאחרים, ולומר ששיחרורו יפקיע זכותו של השותף השני ג"כ א"א דגם לשני קנין ממש על זמן שאח"כ, ע"כ אין שחרורו שחרור כלל. אך לזה מהני שחרורו שיהיה בכלל חצי משוחרר, אבל שיהיה מתחלק לחלקים מיוחדים זה א"א, דגם בחלק השחרור ע"כ יהיה זכות עבדות וזה א"א דאין שיור לבן חורין. 
ועוד דגם בשני שותפין אף אם נימא ברירה ויהיה קנין הגוף לזמן - זה רק לגבי ממון שמתחלק, אבל האיסור לא נתחלק שנאמר דלזה יש לו קנין איסור לבד ולזה קנין איסור לבד, דזה אינו חפץ המתחלק, רק בכלל הוי כל אחד מהן בעלים שיועיל שחרורו בצירוף בעלים השניים, ואם שחרר אחד מהן לא נשלם השחרור ופעל במקצת והוי כמו חציו עבד וחציו בן חורין ואסור בכל הדברים שאסור לבן חורין ועבד ודו"ק. 
וע"כ נלע"ד דגם בבהמה של שני שותפין בכה"ג שאין בה דין חלוקה דלא יוכל כ"א מהן להקדיש קדוה"ג לשעה, דכל קדושת הגוף אין תופס בו קנינים אחרים, ולא אפשר שיהיה קנין בעולה על זמן שאח"כ, והא דמהני בקונמות הוא משום דקונמות א"צ שיהיה דוקא חפץ שלם דאף על חצי חפץ שייך איסור קונמות, וכמו דאפשר לחול על חצי חפץ המתחלק לחלקים כ"כ חל על חצי חפץ המתחלק לזמנים, וע"כ חל עכשיו וכשיגיע הזמן דאז הוא של אחר נפקע האיסור ממילא דא"א להתפשט על ממון אחר ודו"ק. 
והנה ע"פ הדברים האלה תלוי דין הפקעה מידי שעבוד בפלוגתא דאביי ורבא, דהא דאמר רבא הקדש חמץ ושחרור מפקיע מידי שעבוד הוא לטעמיה דמכאן ולהבא הוא גובה כמש"כ התוס' גיטין מ' ד"ה הקדש וז"ל: פי' בקונטרס דוקא קדוה"ג וכו' אבל קדושת דמים לא וכו' וא"ת דאי חשוב ברשותו של לוה כל זמן שלא הגיע הזמן אפילו קדושת דמים נמי תפקיע מידי שעבוד, ואי לא חשיבי ברשותו אפילו קדוה"ג נמי לא דכי יקדיש איש את ביתו כתיב מה ביתו ברשותו אף כל ברשותו, ואור"י דרבא לטעמיה דאמר בפ' כ"ש בע"ח מכאן ולהבא הוא גובה וחשיב ברשותו, ודוקא קדוה"ג שאין לה פדיון מפקיעה מידי שעבוד כגון שור תם למזבח או קונמות דפ' אף על פי ואיצטלא דפרסוה אמיתנא ביבמות בפ' אלמנה דכיון דחל שעה אחת תו לא פקע דלא עדיף שעבוד מנתינת דמים, וכן חמץ וכן שחרור, ומפרש בירושלמי טעמא דלא מצינו עבד משתחרר וחוזר ומשתעבד והיינו כפי' דקדוה"ג כיון דחיילא תו לא פקע, אבל קדושת דמים לא אלים כח הקדש מכח מקדיש כיון דיש לה פדיון וראויה לפקוע כדאשכחן בשדה מקנה כשהקדיש לוקח חוזרת לבעלים ביובל עכ"ל. 
ולפ"ד תהיה סברת התוס' משום דענין שעבוד לרבא הוא רק זכות בנכסים שאם לא יתפרע ממקום אחר יקח אלו, ומשום דביד הלוה לסלקו בזוזי ע"כ לא נקרא קנין בנכסים על זמן שלאח"כ, לפיכך יכול הלוה שפיר להקדיש הנכסים דאכתי הוא הבעלים עליהם, ואם הקדיש המלוה לא חייל. וגם בהקדש הלוה יש נ"מ, דאם הקדיש קדושת הגוף דקדושה כזאת אינה תופסת זכותים שיהיה הפסק מקדושתה לאיזה זמן, דאין שיור בקדושת עולה כמו שכתבנו דזה דומה כמקדיש חצי שור שלא יתכן בקדוה"ג, - שפיר מתקיים ההקדש ובטל השעבוד והזכות של המלוה כיון שהבעלים הוא הלוה והמלוה אין לו רק זכות, וקדושת הלוה מפקעת זכות המלוה. אולם זה דוקא בעולה שא"א להתקיים שניהם שיהיה עולה ויהיה זכות למלוה שיופקע הקדושה באיזה זמן, אבל בקדושת דמים דכמו דחל על חצי חפץ כ"כ אפשר להיות שיהא זכות למלוה שיופקע קדושת הלוה כשיגיע זמן זכותו, ע"כ אף אם ירצה הלוה שלא ישאר בו זכות המלוה אינו ברשותו דלא עדיף כח הקדש מכח המקדיש, דכמו שאילו היו הנכסים אצלו לא היה יכול להפקיע זכותו רק באופן אם ישלם ממקום אחר ובלא"ה לא, כ"כ במכר להדיוט או להקדש לדמים דדומה כמכירה להדיוט לא יוכל להפקיע כח המלוה ולא עדיף השני הבא מכח הראשון מן הראשון. 
וזה כונת רש"י ז"ל בפסחים שם דלהכי אתי מלוה וטריף משום דאיש כי יקדיש את ביתו ברשותו, היינו דלא עדיף כח הלוקח וההקדש מכח המקדיש כמ"ש התוס' בגיטין. והקצוה"ח בסי' קט"ז רוצה להעמיס בדברי רש"י שכונתו שאין המכירה חלה כלל ותלוי בפלוגתא דר"י ור"ל אם חל הקדש בדבר שאינו ברשותו, ואחריו הלכו אחרונים ובנו על זה בנינים חדשים, ולפ"ז לר"ל ולהני דסברי כוותיה בטל כל שעבוד וטריפה מלקוחות וצריך לדחוק מטעמים אחרים, וגם לר"י מה יהיה הטעם בהפקר ממילא בנכסי הגר ומיתומים, ונהיה מוכרחים בכל דבר לחדש טעם לחוד מה שלא שערום הראשונים. וע"כ נראה לדעתי שלא חידש כאן רש"י כלום בזה אך כונתו כהתוס' בגיטין. ומה שנסתייע מהריב"ש שכתב דאיש כי יקדיש דוקא בקדושת דמים ג"כ יש לפרש כהתוס' דדוקא בקדושת דמים אמרינן לא עדיף כח הקדש מכח המקדיש, אבל בקדוה"ג על זה לא כתיב שלא יהיה כח הקדש יותר מהמקדיש וע"כ יש כח בהקדושה עצמה להפקיע זכות המלוה מה שלא היה ביד המקדיש בעצמו. 
וכ"ז לרבא הוא משום דזכות זה אינו ברור שיהיה כקנין ממש, אבל היכא שיש לאחד זכות ממש באיזה חפץ על לאח"ז שיהיה שלו שאז נחשב כשותף ממש בגוף הדבר, אז ודאי דגם לרבא אין בכח קדוה"ג להתפשט על ממון אחרים. ועיין בתוס' גיטין מ', דהיכא דאין הלוה יכול לסלקו בזוזי מודה רבא לאביי דלמפרע הוא גובה והיינו כמו שאמרנו. ומה שכתבו התוס' להוכיח מקדושת דמים שחוזרת ביובל, אין כונתם שאם היתה קדוה"ג לא היתה נפקעת ביובל כמו שהבין בקצוה"ח בסי' קט"ז עי"ש ומזה הקשה איזה קושיות, דהוא לשיטתו אזיל בזה כמש"כ בסי' הקודם. אבל באמת אין כונת התוס' לזה, רק להוכיח דקדושת דמים אינה מוכרחת שתהיה לעולם בלא הפסק כלל, וע"כ אינה מפקעת מידי שעבוד הכא לרבא, אבל אם היתה מוכרחת שתהיה לעולם אז הכא לרבא היה מהראוי שתפקיע מידי שעבוד, והתם ביובל דלא שייך להפקיע מידי קנין לא היה הקדש חל כלל כמו שכתבנו בקדושת הגוף, וכיון דמצינו שחוזרת היינו שמעיקרא חלה ושוב נפקעת ע"כ שאפשר להיות לזמן, וכיון שאפשר להיות לזמן ע"כ לא עדיף כח הקדש מכח המקדיש, וזה ברור לענ"ד. 
ובקונמות דאמרינן שמפקיע מידי שעבוד לכאורה קשה דהלא מהא דשותפין שנדרו מוכח דאף שחל מ"מ פקע, וכתבנו הטעם דקדושה אינה מתפשטת על קנין ממון של אחרים, ומ"מ אף שא"א להתפשט לעולם חלה עכשיו, והכי נמי בקונמות אינו מוכרח שיחול דוקא על חפץ שלם ושפיר יכול להיות אף לזמן, וא"כ איך מפקיע משעבוד מאחר שיכול להיות זכות ושעבוד בחפץ שנאסר בקונם, ולא דמי להקדש קדושת הגוף שא"א להתפש זכות הדיוט בהקדש. 
אמנם נלע"ד דהנה לכאורה יש לעיין במ"ש התוס' דהא דאמרינן לרבא מפקיע מידי שעבוד הוא דוקא היכא שבידו לסלקו בזוזי אבל היכא שאין בידו לסלקו בזוזי לא אמרינן מפקיע מידי שעבוד, ובאמת מצינו ענין מפקיע מידי שעבוד גם היכא דלא מצי לסלקו בזוזי, כמו התם בשותפין שנדרו הנאה למ"ד אין ברירה ובקונם ידי לעושיהן ועוד בכ"מ. 
אלא עיקרן של דברים דהטעם דלרבא מפקיע מידי שעבוד הוא שכיון שהגוף קדוש אינו תופס בו זכותים ושיורים, ובכל מקום שקדושה חלה על כל חפץ שוב אינו נפקע מטעם שכבר בטל זכות המלוה וכיון שבטל זכות המלוה שוב אינו ניעור בהגעת הזמן של המלוה. 
ולכן עפי"ז בכל זכות שיהיה כמו לשוכר בחצר המושכר אף דלא מצי לסלקו בזוזי מ"מ כיון דלא הוי רק זכות בעלמא מפקיע מידי שעבוד, אבל היכא דענין הזכות הוא שיהיה אח"כ גוף הדבר של המלוה לא קנין פירות לבד, אז אם הוה אמרינן למפרע הוא גובה הוא שיש לו חלק ושותפות ממש בגוף הדבר ולא הוה שייך לומר שיפקיע הקדושה קנין של אחרים דקדושה אינה מפקעת רק זכות ולא קנין, אבל ק"פ אף דלא מצי לסלקו בזוזי בכ"ז לא מקרי רק זכות, ולענין שעבוד מהני הטעם דלא מצי לסלקו שלא יהיה רק זכות וקדושת הגוף מפקיעו. 
אבל לענין זה שאני קונמות מקדוה"ג, דאף דקונמות ג"כ מפקיע מידי שעבוד ואינו תופס שיורים וזכותים, בכ"ז ודאי דאפשר לחול קונמות על חצי חפץ, דרק בעולה צריך בהמה שלימה והיכא דאין בכח הקדושה להתפשט על קנין אחרים לא חלה כלל כמו בבהמה של שני שותפין היכא שהקדיש אחד לשעה, אבל קונמות דאפשר לחול על חצי חפץ אז היכא דחל האיסור על החפץ בכולה ואין לאחר בו אלא זכות בעלמא הוא מפקיע זכות אחרים, אבל היכא דאיכא קנין ממש לאחרים כגון בבהמה של שני שותפין אף דשלא מצי להפקיע זכות אחרים מ"מ מטעם זה אינו מתבטל האיסור לגמרי, ולהכי אף דמצינו התם בשותפין דאפשר האיסור להיות נפקע הוא משום דזמן זה הוא חלק ממש של אחרים, ונמצא דלא חל האיסור רק על חצי שלו וחלק של חבירו לא נאסר מעולם. 
ולפ"ז בכל קה"ג לזמן כמו שותפין בדבר שאין בו דין חלוקה דוקא בקדושת קרבן לגבי מזבח לא יחול כלל מהאי טעמא דליכא לחצאין, אבל בכל דבר אסור שהוא כקדושת הגוף כמו קונמות וחמץ והזמנה למת וקבר של מת יהיה הדין שבדבר שאין לאחרים רק זכות וקנין פירות שיחול לעולם ויפקיע זכות האחרים, ובדבר דאיכא חלק ממש לאחרים כמו שותפין בדבר שאין בו דין חלוקה יחול שפיר האיסור עד הזמן ההוא ומן הזמן ההוא ואילך יופקע ממילא כיון דזמן זה הוא חלק של אחרים וחלק זה לא נאסר מעולם. ובזה יתורצו כל הקושיות שהקשה הקצוה"ח בסי' קי"ז מהך דפרק י"נ אפילו עשאו תכריכין למת ומהך דצדיק קבור בקבר שאינו שלו, דשם אפילו היה לראשון קה"ג ג"כ פקע בכדי ואף שפקע מ"מ חל עכשיו דאפשר לחול על חצי חפץ. 
וארווחנא בזה להבין דברי הר"ן בפ' השותפין דף מ"ז, בהא שחקרו שם כל הראשונים אם מצי המשכיר לאסור על השוכר כתב הר"ן בסוף הענין וז"ל: כ"ז פלפלו הראשונים ז"ל, ותמיהני עליהם לפי שאני אומר להלכה דאפילו בשכירות דעלמא כל שאין לו למדיר תפיסת יד שרי מודר לאתהנויי ממרחץ ובית הבד שיש לו למדיר מושכרין בעיר, דאע"ג דמן דינא יכול המשכיר לאסור על השוכר ואפילו הקדים השוכר למשכיר שכרו וכדפרישנא במתניתין דריש פירקא, הני מילי כשאוסר אותם לשוכר או כשאומר אותן על כל אדם שהשוכר בכלל משום דכיון דקונמות מפקיע מידי שעבוד איסתלק ליה שעבודא דשוכר לגמרי, אבל לאסור אותו על אחר לא כל הימנו דכיון דאישתייר ליה שעבודא דשוכר כשמודר נהנה לא מהמדיר הוא נהנה אלא מן השוכר, כנ"ל ודבר ברור הוא, עכ"ל הר"ן. ודברי הר"ן קשה להבינם לכאורה, דהנה אם קנין פירות הוא דבר שאינו נפרד לעצמו כמש"כ התוס' בערכין דף כ"א בד"ה הרי קאמר, דלהכי אם הקדיש המשכיר ביתו המושכר לאחר לא מצי השוכר ליהנות משום דהוי כמו שיש להקדש שותפות בו ואין כל אחד יכול לברר חלקו עי"ש דלהכי מצי כל אחד לאסור זע"ז, וכוונתם דבכל קנין פירות ע"כ הוא נהנה גם מהגוף ואף שיש לו זכות לזה מ"מ נהנה הוא מהגוף ולא מהני מאי דלא מצי המשכיר לחזור בו לעכבו עליו, וא"כ אם אסר גם על אחרים ג"כ אסור להם להכנס בחצר זה משום דנהנה מגוף הבית. ואם נימא דסובר הר"ן דק"פ הוא דבר נפרד ומה שנהנה אינו נהנה כלל משל המשכיר דזהו זכות וקנין של השוכר, א"כ גם אם אסר על השוכר אמאי מהני לאסור עליו כיון שאם יהני הוא שלו ולא של המשכיר כלל. ומה שכתב הר"ן דהטעם שנפקע זכות השוכר מאיזה טעם יופקע זכותיה כיון דשרי ליהנות, וכיון דשכירות הוא דבר נפרד איך מצי להקדיש ולאסור דבר שהוא של אחר, וזה דבר שאין הדעת סובלתו שיהיה מותר ליהנות ויהיה האיסור מפקיע זכותיה. 
אך ע"פ הדברים שאמרנו יש מקום להבין כוונת הר"ן, דסובר באמת דהנאת הפירות הוא דבר נפרד מהגוף דע"ז הוא קנינו שיוכל ליהנות מהגוף בהנאת הפירות, אבל זה יש לדון רק בשעת הנאה היינו דכל קנין פירות הוא רק זכות בחפץ ליהנות ממנו בזמן שיגיע שעת הנאתו ובשעת הגעת זמן הנאתו נשלם זכות השוכר ואז הוא נהנה משלו דזהו קנינו, אבל כיון דק"פ הוא דבר מתחדש בכל רגע היינו דהנאת הדבר שיהיה לאח"ז א"א ליהנות עכשיו ומקודם אין לו רק זכות בעלמא ליהנות אח"כ, וזכות זה ודאי דלא חשוב חלק בגוף דנימא שהשוכר הוא שותף בגוף, כיון דכל הגוף לא יהיה לעולם שלו, והואיל עכשיו ליכא לשוכר רק זכות בעלמא מכיון שאסר המשכיר על השוכר ונעשה עליו קדושת הגוף וקדושת הגוף אינו תופס זכותים נתבטלו הזכותים של השוכר, וכיון שנתבטל זכותו בשעת הנאתו הוא נהנה משל המשכיר, דכל שבטל זכות השוכר הוא של משכיר לגמרי כמו שביארנו לעיל סי' ח' עי"ש. משא"כ הכא דלא אסר על השוכר ולא נפקע זכות השוכר אז כשיגיע זמן הנאת החפץ דאז נשלם זכות השוכר הוי שלו ממש בשעת הנאה ולא של משכיר כלל וע"כ מצי המודר ליהנות מזה, ורק על השוכר הוא דמצי לאסור משום דנפקע שעבודו עי"ז. 
ועוד נ"ל דדין מפקיע מידי שעבוד הוא מחמת שאם לא יופקע לא יוכל להיות הקדש, והיכא שכבר חל הקדש בלא"ה אינו מפקיע את השעבוד. וראיה לזה מהא דתניא התם מ"ז ע"ב, האומר לאשתו קונם שאני נהנה לך לוה ובעלי חובין באין ונפרעין, ועי' בר"ן שם בע"א ד"ה והוי יודע, משמע דאין קונם מפקיע רק מה שמונע ומפריע לחלות ההקדש ומה שאין מונע ומפריע אין נפקע לפיכך שעבוד האשה קיים אם תוכל למצא תחבולה בכדי לגבות. וא"כ אם נאמר שלא יופקע זכות השוכר נמצא בטל הקונם שעשה המשכיר שלא יהנה, וע"כ אף דבשעה שהוא נהנה הוא שלו על פרט זה, מ"מ כיון שגוף הדבר הוא של המשכיר יש כח ביד ההקדש להפקיע זכות השוכר, אבל אם אסר על אחרים אין נצרך לחלות האיסור שיפקע זכות השוכר דאף אם לא יופקע יחול האיסור, וע"כ בשעה שנהנה המודר אינו נהנה משל משכיר אלא משל שוכר שלא נפקע זכותו. 
ולפ"ז מיושב היטב לפי דברינו בהא שכתבנו דגם לאביי אינו קונה למפרע גוף השדה, אלא דבכל דבר שיש לאדם זכות על זמן שאח"כ הוא נעשה שותף לדבר על זמן ההוא כמו בחצר שאין בו דין חלוקה, ולפ"ז לאביי היה ללוה קה"ג עד זמן הגביה, דאף דכל לזמן קנין פירות מיקרי, זהו דוקא היכא שאין בידו להפקיע, אבל הכא שבידו לסלקו בזוזי מודה אביי דלענין זה הוא שלו ממש והוי בעלים גמורים, רק אח"כ אם נשלם זכות המלוה שלא פרעו ממקום אחר איגלאי מילתא דגם למלוה היה קנין על זמן זה. וא"כ לענין איסור חמץ בעכו"ם שהלוה לישראל על חמצו אף שלא נעשה החמץ של עכו"ם משעת הלואה מ"מ הוא מותר בהנאה, משום דכמו בחמץ שעכו"ם וישראל שותפין בו למ"ד יש ברירה היה אפשר לחלק החמץ דחלקו של העכו"ם לא נאסר מעולם, כ"כ הכא שמבורר חלוקתם בזמן - זמן חלקו של עכו"ם היינו משעת גביה ואילך לא נאסר מעולם דזהו חמצו של עכו"ם ממש, ולהכי אף שקודם הגביה היה אסור בהנאה מ"מ משעת הגביה ואילך נפקע האיסור ממילא. 
ובאיסור חמץ דנקיט רבא דמפקיע מידי שעבוד העכו"ם ק"ל היאך מפקיע איסור חמץ את שעבוד העכו"ם, דבשלמא בישראל דגם לו הדבר קדוש או אסור י"ל דפקע זכותיה, אבל בעכו"ם דלדידיה הוא מותר בהנאה וא"כ הוא לדידיה כשאר חפצים ומאיזה טעם נפקע זכות העכו"ם? 
ואולי י"ל דכיון דאסרה התורה לישראל כל הנאות שבעולם והפקיעה התורה כל מיני תועלת שיש בהאי חפץ, ואם ישאר בהאי חפץ זכות העכו"ם נמצא דאיכא תועלת לישראל בהאי חמץ, וכונת התורה היא שלא יהנה ישראל בהאי חמץ - ממילא ע"כ פקע הזכות של עכו"ם, דאם לא יבטל זכותו בטל איסור הנאה של ישראל, וכיון שזכות העכו"ם מעכב איסור הנאה של ישראל והגוף הוא של הישראל לגמרי מבטל האיסור זכותו של עכו"ם. 
וכ"ז טרחנו בכדי ליישב שיטת הר"ן דלדידיה משמע דמותר בהנאה רק עיקר הטעם דמפקיע מידי שעבוד. אבל לולי שיטת הר"ן, היינו למש"כ התוס' בערכין, י"ל דבאמת ליכא הפקעה, רק דאסור ליהנות מטעם שהוא נהנה מן הגוף שאסור עליו, וכ"כ כתב הקצוה"ח בסי' קי"ז. אבל באמת בשעבוד לרבא ודאי דצריך לדין הפקעה, דאם לא נפקע איך אפשר שיהיה השור קרבן, דזה גזל ממש כיון שנשלם זכות הבע"ח ולא פרע ליה ממקום אחר הרי הוא שלו ממש ואיך יקריבו אותו ע"ג המזבח, וכן באשה שאסרה מעשי ידיה על הבעל היאך תהנה היא ממעשי ידיה כיון שהוא של הבעל, וע"כ שמפקיע מידי שעבוד. והא דנקטי התוס' בערכין גבי הדר בו מעל טעם אחר ולא הזכירו דנפקע שעבוד השוכר אף שגם הם יודו לכללא דהפקעה כמו שהוכחנו, הוא לשיטתם דקדושת דמים אינה מפקעת מידי שעבוד דהוי כהקנאה להדיוט וע"כ הוכרחו לתת טעם אמאי הדר בו מעל, וע"ז כתבו דהוי כשותפים שא"א לברר חלקן ואסור לאיתהנויי. ועדיין צריך לבאר מ"ש דבהדיוט המוכר יכול השוכר לדור בו אף אחר שמכר המשכיר מפני שהוא נהנה משלו וגבי הקדש אסור, למה עדיף מסירה להקדש ממכירה להדיוט. וצ"ל דכמו דבספק ממון חלוק הדיוט מהקדש דבהקדש אסור מספק מלבד היכא שיודע בעצמו כמו בשכ"מ שהקדיש כל נכסיו, עיין בנ"י ב"ב קמ"ט ובנתה"מ דיני תפיסה, ואילו גבי הדיוט המע"ה, כ"כ בתערובות, דבהדיוט לא איכפת לן דכמו שהוא נהנה מחבירו כ"כ להיפך יהנה חבירו משלו, אבל בהקדש בתערובות אסור אם לא היכא דאיכא דין ביטול. ועיין תוס' מעילה כ"א בתערובות סלע שהקשו שתבטל ברובא, היינו דמדין ביטול לישתרי איסור מעילה ומדין ממון דלא שייך ביטול יהיה המע"ה ודו"ק. 


חידושי ר' שמעון שקופ מערכת הקנינים סימן יג 
========================================== 
בענינא דשעבוד קשיא לן היכא דגבה לבסוף ואמרינן למפרע הוא גובה, דמתחילה היה השעבוד בכל הנכסים ועכשיו נתברר על אחת, הא קיי"ל אין ברירה. וזה ודאי דלרבא דסובר מכאן ולהבא הוא גובה לא קשה מדין ברירה על מה שקונה אח"כ שדה מיוחדת מכח השעבוד ששעבד לו הלוה מעכשיו, דהיכא דהקנין נגמר בחפץ לאחר שיבורר הלא מוכח מתוס' ב"ק ס"ט וכן מהרשב"א דבכה"ג מהני לכו"ע, וכן כתבנו לעיל סי' ה'. ובספר קצוה"ח סי' ס"א הקשה ע"ז מהא דכתב הרשב"א באשה שמנתה שליח ואמרה כל מי שירצה הבעל ליתן לו יהיה שלוחה דאין ברירה הובא בב"י אהע"ז סי' קמ"א, ורוצה להוכיח מזה דהרשב"א לית ליה כלל זה, דהתם נמי כ"ז שלא עשה שליחותו יכולה האשה לחזור ולא נגמר אלא בשעת קבלתו מהבעל ואז כבר מבורר מי הוא השליח, ועי"ש עוד דתלה כלל זה בשיטת המרדכי בפ' מי שמת דמהני בדשלב"ל באומר לכשיבואו בעולם ולדידן דלא מהני כה"ג גם באינו מבורר עכשיו לא מהני אף לחול לכשיבורר. אבל באמת הנה בחי' הרשב"א למס' ב"ק מפורש כהתוס', ומ"ש הקצוה"ח משליחות ל"ק, דבשליחות מוסר להשליח עכשיו הכח לענין המעשה שמשלחו ונגמר כל ענין השליחות עכשיו וע"כ צריך שיהא מבורר למי הוא מוסר, ומאי דמהני חזרה לא מטעם שלא נגמר המעשה עדיין אלא שהוא מבטל כח השליחות בחיוב משום הכלל דאתי דיבור ומבטל דיבור, והוי כאן חזרה חיובית ולא שלילית, ועיין בספר שערי ישר שער ו' פרק י"ז. 
ולפ"ז מצי להקנות קרקע מיוחדת לאחר הגביה שתהיה כבר מבוררת. אבל לכאורה הלא ענין שעבוד גם לרבא אינו קנין לאח"ז בלבד, דמטעם זה לא היה טורף מלקוחות, דאם לא היה זוכה המלוה זכות עכשיו בנכסי הלוה היה הלוה יכול למכור לאחרים כמש"כ בסי' הקודם, וגם לא היה שייך ע"ז דין ירושה אם לא זכה עכשיו עדיין כלל, וכן מכירת שטרות לר"ת לא שייך אם לא באופן שזוכה עכשיו זכות, וכל היכא שצריך לזכות מעכשיו הלא לא מהני מה שיכול להקנות לאחר שיבורר. אך זה לק"מ דאם היה ענין שעבוד תלוי במכר שיהיה אחר כך היה שייך לדון בזה מדין ברירה, היינו דאם היה ענין השעבוד רק בשדה אחת אם יבוא לידי גיבוי ואם לא יגבה נימא איגלאי מילתא דלא נשתעבדה שדה זו מעולם, אז היה זה תלוי בדין ברירה. אבל באמת מוכח להדיא דבשעבוד אף אם נתברר אח"כ שלא נגבה השדה מעולם לא בטל השעבוד, דאל"כ לר"ת דסובר מכירת שטרות מדאורייתא והוכיח כן מסוגיא דקדושין מ"ח, אם מחל אח"כ הבעל את החוב ליבטלו הקדושין דאיגלאי מילתא למפרע שלא קנתה כלל. אלא ודאי דאינו כן, דאף שנתגלה אח"כ דלא גבה מהם מטעם שמחל המלוה או פרע את החוב ממקום אחר, מ"מ מעיקרא היה למלוה זכות בכל הנכסים לגבות מהם את חובו אם לא יפרענו ממקום אחר, ואם באמת פרעו ממקום אחר נשלם זכותו ממקום אחר ואם מחל לו המלוה פקע זכותיה, דזכות הנכסים הוא בעד החיוב וזכות שיש לו למלוה בגוף הלוה ואם מחל פקע חיובו מגופו וכן מנכסיו. הא למה זה דומה לנותן לחבירו זכות בדקל לפירות או לשאר תשמישים שלאח"ז, ואם נשרף הדקל לא נאמר בזה דאיגלאי מילתא למפרע שלא היה לו התשמיש או הזכות בדקל, אלא נאמר שלא הגיע זמנו ליהנות מזכותו, וכן בשעבוד כשמחל החוב נתבטל זכותו מכאן ולהבא ולא למפרע, וזה ברור. 
וא"כ לא שייך לדון בזה דין ברירה, דע"כ לא שייך ברירה אלא בשני לוגין שעושה חלות תרומה על שני לוגין ולא נתברר לן על איזו, וכן בלאיזו שתצא בפתח תחילה שאינה מבוררת עדיין מי היא ואח"כ כשתתברר נצטרך לומר איגלאי מילתא שזו היא וששני לוגין אלו הם שנעשו תרומה למפרע ועל השאר לא חל כלל, זהו דין ברירה. אבל הכא גם על אותן השדות שלא באו אח"כ לידי גביה לא נימא איגלאי מילתא למפרע שלא זכה בהם זכות השעבוד, דבאמת גם בהם זכה זכות זה שיוכל לגבות מהן אם לא יתפרע ממקום אחר. 
וגדולה מזו כתב הר"ן בפ"ק דגיטין, דלהכי במעמ"ש אין שייך לדין ברירה אף דעכשיו אינו ידוע מי הוא שיבוא אח"כ מחמתו, משום דראוי לכל העולם בזאח"ז, ועיין בקצוה"ח סי' ס"א שהאריך בהסבר דברי הר"ן אלו. ולענ"ד עיקר כונתו הוא דבדין לאיזו שתצא בפתח תחילה היציאה ראשונה בפתח הוא בירור בין הנשים, וכן בשני לוגין שאני עתיד להפריש זהו סימנא לברר בין הלוגין, וזהו דין ברירה ממש. אבל הכא במשתעבדנא לכל מאן דאתי מחמתך אם לא היה אפשר במציאות שיהיה השטר רק ביד אחד, אז היה ענין תנאי זה ג"כ בירור בין האנשים, אבל כיון דאפשר שיהיה שטר זה ביד אנשים הרבה בזאח"ז, אין תנאי זה לברר בין האנשים רק תנאי בעלמא לברר אופן השעבוד שיהיה באופן אם יבוא אח"כ מחמתו אז יזכה האיש בזכות ממון שיש אצלו מחמת ההלואה, דהסיבה שאינו זוכה איש אחר הוא לא משום דלא רצה להשתעבד לאיש ההוא, רק הטעם דלא באה הסיבה לו שישתלם זכות השעבוד אליו, ועיקר הטעם שכתב הר"ן משום דראוי לכל העולם הוא דמשום זה ע"כ דלא נוכל לומר שהתנאי שיבוא מחמתו הוא לברר בין האנשים. 
ובזה נ"ל דלק"מ מה שהקשו על הר"ן מהא דכל המתלקט דאפשר נמי שיתלקט כל הכרם, דהתם ענין לקיטת הפירות הוא תנאי בעלמא, ואין לומר שהוא הגורם השלמת החילול, וא"כ הוא בירור על הפירות היינו שהפירות שיהיו אח"כ נלקטים יהיה חל עליהן החילול ועל הפירות שלא ילקטו לא יהיה חל החילול, וליכא למימר שהוא מחלל כל הפירות באופן שיושלם אופן הלקוט, דמה שייך ענין הלקיטה שיחול עליהן החילול מעכשיו. משא"כ הכא בשעבוד דמעמ"ש צריך שני דברים: שישתעבד הוא, והשני יזכה, דזהו ענין שעבוד שחבירו זוכה בגופו ובנכסיו זכות שעבוד ממון, וע"כ מצד הקנאתו הוא אינו מקפיד שיהיה דוקא לאיש זה ולא לאיש אחר, רק שמטעם זכות המקבל יושלם זכותיה עי"ז שיבוא מחמתו ולא נשלם זכותו לאיש אחר רק לזה שבא מחמתו. נמצא לפ"ז בשעבוד שדות הרבה דזכה זכות בהם שאף אם לא יגבה רק אחת מהם מ"מ זכות זה לגבות זכה בכל שדה ושדה, ואם גבה ממקום אחר לא נתגלה למפרע דמעיקרא לא נשתעבד רק השדה ההיא, ומשום זה ענין שעבוד אינו בירור בין השדות רק אופן זכות השעבוד דלא יזכה בשדה רק אם לא יתפרע ממקום אחר, וכיון דחל על כל השדות אינו תלוי בדין ברירה. 
ועתה גם לאביי דלדידיה למפרע הוא גובה ל"ק מדין ברירה, דלפי מה שביארנו בסי' הקודם דגם לאביי לא נאמר דלמפרע היתה השדה שלו לגמרי, אלא דגם לאביי זכה רק זכות בכל שדה ושדה שיזכה אח"כ אם לא ימצא להתפרע ממקום אחר, ולהכי גם לאביי אף שגבה אח"כ שדה אחת לא נתגלה למפרע דעל שאר השדות לא היה למלוה זכות שעבוד, דאל"כ הדרא קושיא לדוכתה מההיא דקידושין לשיטת ר"ת כמו שהוכחנו לעיל, רק דלאביי בשעה שנשלם זכותיה איגלאי מילתא למפרע דהיה לו קנין ממש על זמן של אח"כ ויכול למכור ולהקדיש, דמה שביד הלוה לסלקו ממקום אחר אין זה חסרון בזכות המלוה כיון דלבסוף נשלם זכותיה, באופן דגם לאביי סיבת ההקנאה הוא משום הזכות שזכה בכל שדה, וע"כ גם לאביי אין זה שייך לדין ברירה כיון שטעם הקנין הוא לא משום שמקנה לו רק אותה השדה בלבד רק משום דנשלם זכותיה באותה שדה בלבד ובשאר השדות דהיה לו ג"כ אותו הזכות לא נשלם הזכות והוי כמו שנשרף הדקל שהיה לו בו קנין לפירות ודו"ק. 
אמנם לכאורה מוכח שלא כדברינו מהא דכתב הרמב"ן ז"ל פ' י"נ וז"ל: הקשה כאן הרב ר' יוסף הלוי ז"ל לר' יוחנן דאמר קנין פירות כקנין הגוף דמי אמאי קני לוקח לכי מיית האב בחיי הבן והא אין אדם מקנה לחבירו דבר שלבל"ע כלומר שלא בא לידו, ותו קשיא לי הא דאוקימנא לעיל גופא קני מהיום ופירא לאחר מיתה. וב' קושיות אלו מתרצות זו את זו דאפי' דאמר ק"פ כקה"ג דמי ברא נמי אית ליה קנין הגוף ומיהו מיתלי תלי וקאי כי מאית אב בחיי הבן איגלי דמההיא שעתא קנייה ומה מכר ראשון לשני כל זכות שתבוא לידו דהא אגידא ביה מעיקרא וכי לא באה לידו אותה זכות שמת בחיי האב פקע קנינו לגבי הלוקח דלאו יורש דידיה הוא עכ"ל. (ולקמן יבוארו דברי הרמב"ן). 
ומשמע מזה לכאורה דכל זכות אם לא נשלם אח"כ אמרינן איגלאי מילתא למפרע דלא זכה מעולם, דכן משמע מרהיטת לשונו, דמהאי טעמא אם מת האב בחיי הבן ואתי לידו דבן איגלאי למפרע שהיה לו לבן וקנה גם הלוקח מההיא שעתא ואם מת הבן בחיי האב איגלאי למפרע דלא זכה הבן, כן מוכח לכאורה. אבל באמת לאחר העיון נאמר להיפך דגם מזה יהיה ראיה לדברינו, דאם נימא דכל זכות אם לא השיג אח"כ נתגלה למפרע דלא זכה כלל, איך קונים יורשיו מאי דלא זכה אביהם מאומה, ואם נימא דאף שנתגלה למפרע שלא זכה האב בחייו הזכות מ"מ זוכה אח"כ בקבר ומוריש, זה דוחק גדול כיון דלבסוף זכה הבן בקבר אמאי לא יקנה הלוקח כיון דאתא לידיה דבן, מה לי אם זכה הבן בחייו מה לי אם זכה בקבר ומ"ש זה מזה. 
ועוד ק"ל לפ"מ שהוכחנו לעיל סי' ג' וז' מר"ת שהוכיח דבאומר שדה זו שאירש מאבא מכור לך מהני מהגמ' דב"ב קנ"ט בבן שמכר בחיי האב ומת הבן בחיי האב, משום דהיכא שנגמר הקנין מעכשיו מהני אף אם מת המקנה משום שזוכה בקבר וקונה הלוקח, וכן כתבנו בשם השעה"מ עי"ש, א"כ גם הכא אמאי לא יקנה הלוקח בשעה שזוכה הבן בקבר, ובסברא זו לא מצינו איזה מחלוקת, ואיך יתרץ הר"ת סוגיא זו? 
ע"כ נלע"ד דלק"מ, דבאמת הכא לר"י דסובר ק"פ כקה"ג דמי אין לבן עכשיו רק זכות בעלמא להשיג אח"כ ק"פ, דלדידיה מי שיש לו קנין השתמשות הוא הבעלים על החפץ, וע"כ אין לו לבן רק זכות בעלמא להשיג אח"כ פירות, וזכות זה זכה הבן בודאי בין אם ישיג אח"כ או לא ישיג אח"כ, וכיון דאין לו עכשיו רק זכות לכן אינו נמכר, דאף לר"ת דסובר דמכירת שטרות מדאורייתא, הוא דוקא ע"י כתיבה ומסירה כמו שכתבנו לעיל סי' י"א. אלא שבמכירתו שהוא מוכר ללוקח הוא מוכר שני דברים: מה שיש לו עכשיו, ומה שישיג אח"כ. ונמצא דאף דלא זכה עכשיו ק"פ אבל כיון שמכר לו כל זכות שתבוא לידו אם באה אח"כ לידו נשלמה המכירה בכולה, אבל אם לא באה לידו לא נשלמה המכירה דהזכות בלבד אינו נמכר. ומאי דלא אמרינן שנשלמה המכירה ע"י מה שזוכה בקבר כמו לר"ת התם בירושה, י"ל דהתם בההיא דמה שאירש מאבא במכירתו נשלל מן היורשים כח הירושה, שתיכף במיתת האב זכה הבן בקבר וקנה הלוקח ולא בא ליד יורשים, משא"כ הכא מיד שמת הבן קודם שמת האב כבר זכו יורשי הבן בגוף ובזכות הגוף לפירות על זמן של אחר מיתת האב הנותן, וכיון שקנו היורשים לא יופקע אח"כ זכותם במות האב הנותן שנימא שזוכה הבן בקבר בשביל הלוקח, דכל היכא שבא ליד יורשים ירושה אין לה הפסק. ועיין בתוס' ב"ב קל"ו ע"ב ד"ה ל"ק דלכאורה מוכח קצת שלא כדברינו, אבל לתרץ דברי ר"ת אפשר שפיר כדברינו ואכמ"ל. 
ובזה מכוונים דברי הרמב"ן ז"ל שכתב איגלי דמההיא שעתא קנייה הלוקח ומה מכר ראשון לשני כל זכות שתבוא לידו, היינו שמוכר לו כל זכות שתבוא לידו אח"כ, ואם בא לידו קנה הלוקח זכות זה מראשית המכירה ואם לא בא לידו לא זכה לוקח דכבר זכו ביה יורשים זכות תיכף במיתת הבן דלוקח לא זכה הזכות כמש"כ. והא דלא הוי דשלבל"ע אף אם זכה אח"כ הבן הוא משום דאגידא גביה דזכות זה כבר זכה הבן, ולא דמי למה שאירש מאבא מכור לך משום דאין לו עכשיו שום זכות, וזה כונת התוס' ביבמות ל"ו ע"ב בתירוץ קושיתם עי"ש. 
והנה א"ל לפ"ז למה לא מהני אם מכר לאחר הזכות שיש לו בנכסי הלוה מטעם דעכשיו עדיין אין לו בקרקע כלום דמכאן ולהבא הוא גובה, הלא לר"י דק"פ כקה"ג דמי ואין לו רק זכות בעלמא מ"מ מהני אם אח"כ אתא לידיה דבן, ובמכר מלוה לא מהני אך אם אח"כ אתא ליד המלוה, - דשאני זכות זה מזכות של שעבוד דבשעבוד אין לו זכות ברור על הקרקע משום דבידו לסלקו בזוזי. אבל להיפך קשה מה דאמרינן לאביי שיכול למכור ולהקדיש, דלפ"ד אף לאביי אין לו רק זכות על זמן שלאחר הגביה וקנין זה שיש לו לאביו ודאי דלא עדיף מהכא לר"י כשיש להבן קה"ג מהיום, ומ"מ כיון דעכשיו יש להאב ק"פ שהוא כקה"ג לדידיה משו"ה נחשב כמו שאין לו לבן רק זכות על הפירות שלאח"כ, מכש"כ הכא שכתבנו דאף לאביי יש לו ללוה עדיין קנין הגוף ממש דבידו לאכול ולהשתמש לגמרי בהחפץ ויסלק להבע"ח בזוזי, ובזה לא מצינו מחלוקת דר"י ור"ל רק באם ק"פ כקה"ג דמי או לא. והיה אפשר לומר דבאמת לאביי לא מהני רק אם גבה אח"כ בחובו אז מהני המכירה, אבל אם מת המלוה דלא אתא לידיה לא מהני כמו הכא לר' יוחנן. 
אבל עדיין קשה מהא דמבואר בפ' כ"ש בהא דאמר ר"נ יתומים שגבו קרקע בחובת אביהם דמקשה שם הש"ס לרבא, ולאביי ניחא גם בלא דינא דר"נ משום דאחרי שגבו היתומים אמרינן דהוה למפרע של המלוה וכבר נשתעבד לבע"ח דידיה, והכא לא בא הקרקע לידיה כמו לר' יוחנן במת הבן בחיי האב דלא חשיב אתא לידיה מה שזוכה לאחר מיתה משום שכבר זכו היורשים, ומ"מ אמרינן דלאביי גובה הבע"ח מטעם שזכה כבר למפרע, וזה ודאי קשה לדברינו. 
ונ"ל ברור דלר"י נמי מי שיש לו קה"ג חשוב שיש לו חלק וקנין ממש בקרקע ואינו רק זכות להשיג אח"כ, דאם לא כן לפי מאי דקיי"ל כרבא דקדוה"ג מפקיע מידי שעבוד היינו דמי שיש לו קנין ממש יכול לעשות קדוה"ג ולהפקיע זכות של אחרים שיש בחפץ, וכו"ע ס"ל כרבא כמש"כ התוס' יבמות ס"ו ע"ב בתוס' ד"ה עבדי, יקשה מהא דתניא בב"ק פ"ט ע"ב דלמ"ד ק"פ כקה"ג דמי אינו יוצא בשן ועין לאיש ולא לאשה, עי"ש בתוס' דף צ' ד"ה רמ"א. ועוד דאם יזיק אדם חפץ המושאל והמושכר יפטר לשלם לבעל החפץ משום דעתה הוי רק כמזיק שעבודו, ואיך משכחת דין שומרין בשואל ושוכר דכתיב בתורה? ודוחק לומר דלא מיירי רק אם שאל למלאכה ידועה כמו שמחלקין התוס' ב"ב כ"ז ד"ה לא ט"ז אמה לחד תירוצא עי"ש, וגם מצינו דגונב בהמת מלוג משלם כפל לאשה כמבואר בכתובות דף ע"ט ע"ב עי"ש. 
אלא ברור דרק לענין מכירה והקדש לא יוכל בעל הגוף להקדיש ולמכור לר"י דס"ל ק"פ כקה"ג דמי, דכיון דלתשמישי החפץ הוא של אחר אינו נקרא בעלים עכשיו על חפצו שיוכל למכרו, והוי כמו דבר שאינו ברשותו לר"י דאינו יכול להקדישו ולמכרו, אבל זה ודאי דגם השני אינו יכול למכרו כיון שהגוף אינו שלו. 
ולפ"ז נלע"ד ברור דגם לר"י במוכר שדהו לפירות לכמה שנים אם לוה לאחר המכירה ואח"כ כשחזרה אליו השדה מכר לאחרים שיגבה הבע"ח מאותה שדה אף בלא דאיקני, דדוקא למכור ולהקדיש לא מצי בשעה שהשדה קנויה לאחר לפירות אבל שעבוד דהוי ממילא אף היכא שאינו ברשותו ודאי דחל. והאי דלא מצי להפקיע ע"י יציאת ראשי אברים הוא לא מטעם זה, רק דכיון דק"פ כקה"ג דמי ולא נקרא שעבודא בעלמא ויש לו קה"ג לזמן זה ממילא כיון דעכשיו לא מצי לצאת לחרות ל"ש שיהני על זמן של אח"כ באם יבא לידו דאין זה קנין שיהני על זמן של אח"כ, ואם ישחררנו ע"י גט שחרור ודאי שיהני על זמן של אח"כ באם יבוא לידו כמו במכירה. 
וניחא לפ"ז מה שהקשינו לאביי הא לא עדיף זכות המלוה מזכות בעל ק"פ למ"ד כקה"ג דמי דאינו יכול למכרו, דבאמת נפרש דלאביי אינו חל המכר אם מת המלוה קודם שגבה, ורק אם אתא אח"כ לידו הוא דמהני, והא דמהני ביתומים שגבו קרקע שיגבה בע"ח דאביהן הוא משום דכיון דלאביי יש לו קנין הגוף על זמן של אח"כ שפיר משתעבד, כמו שאמרנו לר"י דלענין שעבוד משתעבד, כנלע"ד. 
אך לענין כפל בבהמת מלוג עדיין קשה, דלפי מש"כ התוס' ב"ק ע' דכל היכא דלא חשיב ברשותו לענין מכירה והקדש פטור גם לענין כפל משום דלא קרינן ביה וגונב מבית האיש, איך חייבין כפל על נכסי מלוג למ"ד ק"פ כקה"ג דמי, ועי' קצוה"ח סי' רי"א ס"ק ב'. ואפשר דכיון דבידו למכור על לאח"ז אם יבוא לידו ולא הוי לענין זה כאינו ברשותו כיון שבודאי יוחזר, דמטעם זה לא חשיב כדבר שלא בא לעולם, ע"כ גם לענין כפל חשיב כברשותו. 
ובזה יש לישב דברי מהרש"ל שכתב דבמטלטלין השאולין והשכורין חשיב אינו ברשותו לענין הקדש, ובקצוה"ח בסי' הנ"ל דוחה דבריו מכמה סוגיות ומהא דאיכא כפל בגונב חפץ השאול. וע"פ הנ"ל לק"מ ויש מקום לדברי מהרש"ל, דעיקר דבריו הוא שם רק דלא מצי להפקיע שעבוד של השוכר והשואל, היינו דמטעם זה לא מצי להקדיש עכשיו משום דכיון דיש להשואל זכות לענין פירות חשיב לענין זה אינו ברשותו, אבל להקדיש על לאח"ז ודאי דמהני דל"ד למטלטלי דכפריה, אבל לענין כפל חשיב שפיר ברשותו כיון דיכול למכור על זמן של אח"כ. 
ויש מקום לישב מה שהקשינו על דברי התוס' ב"ק ל"ג שכתבו דגם לאביי לא קדיש השבח עד שיגבה שהקשינו לעיל דהא ינקי משדה הקדש, וע"פ הנ"ל י"ל דבאמת לא יוכל להקדיש רק על זמן של אח"כ כיון דגם לאביי יש לו ק"פ עד שעת הגביה ואינו יכול להקדיש, ומיושבין דברי התוס' בלא דברינו אף אם נימא למפרע ממש, ויהיה סיוע לשיטת מהרש"ל. 
ועוד י"ל דלענין כפל אינו חשיב אינו ברשותו רק היכא דהחפץ ביד גזלן שמעכב להשיב החפץ לבעלים, אבל היכא דאינו ברשותו מחמת דאיכא גם לאחר זכות עליו זה רק חסרון לענין מכירה והקדש דהוי על החפץ שני בעלים, וכמו דאמרינן בב"ב נ' לאמימר איש ואשה שמכרו בנכסי מלוג לא עשו ולא כלום, אבל לענין גניבה אינו מזיק מה שאיכא שני בעלים. 
ועלה לנו מכל מש"כ דקנין וזכות בחפץ על זמן של אח"כ הוא קנין וחלק ממש, וזכות זה מהני גם אם יהיה לו זכות בשדות הרבה להשיג לבסוף הזכות באחת מהן, וא"צ בזה לדין ברירה, משום דאף אם זכה אח"כ בשדה אחרת לא אמרינן איגלאי מילתא דלא היה לו באותה שדה שום זכות, דודאי היה לו זכות בכל השדות בשוה רק שבאחת נשלם הזכות. 
ובזה נלע"ד להסביר דברי הר"ן מש"כ בהא דנקטינן להלכה כראב"י בשותפין שנדרו שמותרין להכנס לחצר, והוא מטעם ברירה, והא לדידן להלכה אין ברירה בדאורייתא, והוא בריש פ' השותפין וז"ל: לפיכך נ"ל דברים כפשטן דברירה דהכא כברירה דעלמא אלא משום דהך ברירה עדיפא פסקינן הכא כראב"י, מיהו הכא נמי צריכין אנו לברירה דאיגלי מילתא למפרע כברירה דעלמא משום דליכא למימר אהאי חצר כולה דמר וכולה דמר וכו', אלא הכי קאמרינן ששותפין הללו בשעה שלקחו החצר על דעת כן לקחוהו שבשעה שישתמש בה אחד מהם תהא כולה שלו לתשמיש ולפי שמשעה ראשונה אין אנו יודעים באיזו שעה ישתמש בו כל אחד מהם אנו צריכים לברירה וכו', ובודאי יכול אדם להקנות חודש א' לראובן וחודש א' לשמעון ובזמן כל אחד ואחד קנוי הוא לו לגמרי דהיינו נכסי לך ואחריך לפלוני, אלא משום דהכא אין זמן כל אחד ידוע לא מהני אלא למאן דאית ליה ברירה וכו', וכ"ת כיון דברירה דהכא כברירה דעלמא היכי פסקינן כראב"י כיון דבעלמא ס"ל דבדאורייתא אין ברירה, ה"ט משום דברירה דהכא עדיפא מברירה דעלמא, דה"ט דאמרינן בעלמא דאין ברירה לפי שאין ראוי שיחול דבר על הספק ולפיכך האומר לסופר כתוב גט לאשתי ולאיזה שארצה אגרש פסול לגרש בו לפי שיש ספק משעה ראשונה בעיקר הגט לשם מי הוא חל וכו' וכל כיוצא בזה אין ברירה, אבל הכא עיקרו של דבר מתברר משעה ראשונה ומיעוטו לאחר מכאן לפי שאף משעה ראשונה אין אנו מסופקין שלא יזכה כל אחד מהן בכל גוף חצר זה ואין אנו מסופקין ג"כ שמא אפילו ירצה לזכות פלוני לא יזכה בה, שהרי משעה ראשונה אנו יודעין שעתיד כל אחד לזכות בכל גוף חצר זה ושיזכה בו כל שעה שירצה, הילכך כיון שעיקרו של דבר מתברר מתחילתו ומה שלא נתברר מתחילה אינו אלא מיעוטא דהיינו הזמן שרצה לזכות בגופה של חצר וזכה בה כל כה"ג יש ברירה וכו' ומשו"ה פסקינן הכא כראב"י דבכי הא יש ברירה, עכ"ל הר"ן. 
ולכאורה עדיין אינו מובן החילוק בין ברירה דהכא לברירה דעלמא, ומה לי אם אינו מבורר שמתחלק החפץ לחלקים בגופו של החפץ או בחלקים לזמנים. אבל עפ"י דברינו הוא מבואר היטב, היינו דכל עיקר של דין ברירה הוא שצריך לומר איגלי מילתא למפרע שמתחילה קנה זה את חלק זה דוקא והשני את חלק האחר ומתחילה אין זה ידוע וצריך לבוא מדין ברירה. אבל הכא אף דבשעה שכל אחד משתמש הוא קנין הגוף שלו ולא של השני, מ"מ גם להשני היה לו זכות להשתמש בשעה זאת וזה שמשתמש עכשיו בשעה זאת לא היה לו קנין יותר מחבירו, והוא דבראשית הקנין קנו שיהיה לכל אחד רק זכות בחפץ שבכל שעה ושעה שיבוא להשתמש שיהיה אז שלו, וכמו באחריך לפלוני שנותן עכשיו זכות על זמן של אחר מיתת הנותן שיהיה אז הקרקע שלו וכפי שבארנו דזוכה עכשיו זכות זה על זמן של אח"כ שיהי' אז שלו; וכמו לאביי בשעבוד דאיכא למלוה זכות בנכסי הלוה על זמן שלאחר הגביה, שביארנו דאף שיש ללוה שדות הרבה מ"מ א"צ לדין ברירה מטעם דזכות זה יש לו למלוה בכל שדה ושדה שיזכה לאחר הגביה, ואף אם אח"כ זכה בשדה אחת לא איגלי מילתא למפרע שלא היה לו זכות בשאר שדות, אלא שלא נשלם זכותו באותה השדה מפני שנתפרע ממקום אחר ודומה כקונה דקל לפירות ונשרף הדקל טרם שבאו הפירות, - כ"כ הכא הקנין שקנו מתחילה בחצר שאין בו דין חלוקה הוא שיהיה לכל אחד זכות בחצר שיזכה אז החצר לגמרי בשעה שיבוא להשתמש רק שיהיו ערך תשמישיהם בשוה זה כזה, ונמצא דמה שאין זוכה בשעה שמשתמש חבירו הוא לא משום דעל זמן זה לא זכה כלל בהאי חצר אלא שלא נשלם זכותו מפני שחבירו משתמש בו. וכל כה"ג היכא שהיה לכל אחד זכות בכל החצר ועל כל הזמנים רק שזכותו תלוי באיזה אופן שיושלם, כמו בשעבוד שהשלמת זכותו היא גבית החוב, וכן באחריך - השיור מן הראשון, אף שלא ידוע מקודם איזה חלק ישתייר אבל זהו אופן זכותו, והכא בחצר שאין בו דין חלוקה דאופן השלמת הזכות הוא שיבוא להשתמש, - בכל כה"ג א"צ לדין ברירה לדידן דפסקינן כראב"י, וזה נכון בביאור דברי הר"ן בס"ד. 


חידושי ר' שמעון שקופ מערכת הקנינים סימן יד 
========================================== 
גרסינן בנדרים בפ' השותפין, מחלוקת שאין בה כדי חלוקה אבל יש בה כדי חלוקה ד"ה אסור. ובר"ן שם וז"ל: משום דכיון שחצר זו לחלוקה עומדת א"א לומר שמתחילה קנאוה כולה כ"א לתשמישו דשמא האחד יכוף את חבירו הילכך אפי' לראב"י כולן אסורין. וכתב הרשב"א ז"ל דלא מיבעיא קודם חלוקה דאסורים אלא אפילו לאחר חלוקה נמי אסורין, דליכא למימר שכיון שחלקו הוברר הדבר למפרע שהוא חלקו המגיעו משעה ראשונה והוא לא נאסר אלא בחלק חבירו דא"ה הויא לה הך ברירה כברירה דעלמא וקיי"ל בדאורייתא אין ברירה, וכ"ת מ"מ הא קיי"ל כשמואל דאחין שחלקו כלקוחות והרי זה כאילו לקחה ממנו, - ליתא, דאפילו לקחה ממנו אסורה כמו ככרי עליך דאע"ג דיהביה ניהליה במתנה כל היכא דלא אפסקיה אחר אסור ומכירה הרי היא כמתנה וכו' זהו דעת הרשב"א ז"ל. אבל הרמב"ם ז"ל כתב בפ"ז מהל' נדרים, היו שניהם שותפין בחצר אם יש בה דין חלוקה הרי אלו אסורים ליכנס בה עד שיחלוקו ויכנס כאו"א לחלקו, אלמא ס"ל ז"ל דלאחר חלוקה שרי, ונ"ל בטעמו ז"ל דאע"ג דקיי"ל בדאוריתא אין ברירה אפ"ה אנן סהדי שע"מ כן נשתתפו שלא יוכל אחד מהן לאסרה על חבירו בענין שתהא נאסרת עליו לאחר חלוקה דא"ה אסר עליו נכסי דידיה ואינו בדין, עכ"ל הר"ן. 
והנה אכתי אינו מבואר הטעם שכתב הרמב"ם ז"ל דלאחר חלוקה מותרין ליכנס, דהא אין ברירה ושמא חלק זה הוא של חבירו וכבר נאסר עליו ואסור היכא דלא אפסקיה אחר, ואם אמר בלשון נכסי אלו ודאי קשה, דבאופן כזה אדם אוסר נכסיו לעולם. ומש"כ הר"ן שנשתתפו ע"מ כן שלא יוכל אחד מהן לאסור על חבירו אינו מובן, דאם זה ענין תנאי ובטל שותפות שלהן לגמרי היו מותרין כ"א ליכנס גם בחלק חבירו אף קודם החלוקה, ועוד איך כופין זא"ז לחלוקה אחר האיסור אם אין בהם שותפות. ואם נימא שנשתתפו ע"מ כן שמקנים כל אחד את אשר יפול אח"כ לחלקו שיהיה שלו מתחילה, דאז נמצא שלא היה חלק זה של השותף השני ולא מצי לאסור עליו, - זהו דין ברירה ממש דצריך לומר הוברר הדבר שזה קנה חלק זה והשני חלק השני. ואם נימא שנשתתפו ע"מ כן שיקנה לאחר שיבורר היינו דמשעת חלוקה ואילך יקנה כ"א חלקו לגמרי, דבזה האופן מהני לכו"ע כמש"כ התוס' ב"ק ס"ט וכמש"כ לעיל סי' י"ג, - הלא גם באופן זה כבר בארנו דכיון דהקנין על החפץ אינו חל רק משעת חלוקה נמצא דקודם זמן זה היה כל אחד בעלים על חלקו בלא זמן מוגבל ואם יעשה קדושה יפקיע קנין של חבירו כמו שמבואר לעיל בסי' י"ג באריכות. וע"כ קשה להבין באיזה אופן יעשו להשתתף ע"מ כן שלא יהיה יכול האחד לאסור על חבירו שיהיה אסור לאחר חלוקה, ולא מצאתי ביאור לזה. 
אמנם ע"פ הכללים שאמרנו לעיל דזכות בחפץ על זמן שלאח"כ יכול לזכות בהרבה חפצים שישיג אח"כ באחד מהן וא"צ לדין ברירה, וע"פ הכלל שבארנו בסי' י' דהא דקדושה לא פקעה בכדי הוא רק היכא שאין לחבירו זכות ברור לזכות אח"כ, כמו בשעבוד לרבא שהוא מטעם שיכול לסלקו בזוזי, אבל בשותפין שיש לכל אחד זכות וקנין ממש על זמן שלאח"כ גם רבא מודה שהזכות הזה חשוב כקנין מפני שאין בידו לסלק השותף השני בזוזי ונחשב כחלק וקנין ממש על זמן שלאח"כ; והיכא שיש לחבירו קנין ממש א"א לקדושה שתתפשט על ממון חבירו כמו ברגלה של זו עולה דאינה מתפשטת היכא דאיכא שותפות לשני בה, וכ"כ אם הם שותפים בזמן כמו שביארנו בזה דברי הר"ן בשיטתו לראב"י, דאף שחל האיסור על החצר בשעה שנשתמש הוא מ"מ בשעה שבא השני ומשתמש איגלאי מילתא דעל זמן זה הוא חלק ממש של חבירו ולא מצי אסר נכסי חבירו על חבירו, - ע"פ הדברים האלה יובנו לנו דברי הרמב"ם ז"ל כמין חומר, די"ל דבשעה שקנו את החצר ע"מ כן קנאוה שכל חלק וחלק שיעלה בגורל לכל אחד מהן שיזכה בו לגמרי בלא שותפות כלל, ונמצא דקודם חלוקה מלבד קנין השותפות שיש להם בכל החצר יש לכ"א זכות בכל החצר שכל חלק שיעלה בגורלו שיהיה שלו, והוי כמו שעבוד לאביי, והכא אף רבא מודה לאביי משום דאין יכול לסלקו בזוזי. וע"כ קודם החלוקה אסור ליכנס משום דנהנה מחלק חבירו דעכשיו עדיין החלקים שלהם מעורבים, אבל לאחר החלוקה דאיגלי מילתא שנשלם זכות של כל אחד ונמצא דמתחילה היה לכל אחד קנין ממש על זמן שלאח"כ, בזה האופן לא אמרינן קונמות לא פקעי בכדי דעל חלק וקנין של חבירו לא חל איסורו, וגם א"צ לדין ברירה דזכות זה היה לכל אחד בכל החצר לא בחלק זה דוקא, ונכון היטב דברי הר"ן בשיטת הרמב"ם ז"ל בס"ד. 
והרשב"א דלא ס"ל כן הוא משום דלא חשיב זה לאומדנא שנאמר שקנאוהו ע"מ כן מתחילה שיקנה כל אחד זכות מעכשיו על זמן שלאח"כ, אף דלבסוף תהיה חלוקה, זה יהיה מההיא שעתא ואילך, אבל אין זכות עכשיו על זה. אבל הרמב"ם ס"ל דמטעם זה גופא שיש בו דין חלוקה הוא זכות ממש שיהיה לכל אחד חלק מבורר בזמן שירצו לחלוק, והר"ן ביאר יותר דמטעם זה שלא יוכלו לאסור כ"א על חבירו אמרינן אומדנא זאת. 
ומדברי תשובות הרשב"א שהובא ברמ"א ח"מ סי' קע"א ס"א דבחצר שיש בו דין חלוקה וקבלו קנין שלא לחלוק דלא מצי לחזור, משמע דמטעם דין כפיה לחלוקה יש לכל אחד זכות ממש בקרקע שיהיה לו חלק מבורר אימת שירצה לחלוק דאל"כ הרי זה תביעה בעלמא דלא מהני לזה מחילה, כמו בקנס לשיטת הירושלמי דסובר דא"א למחול קודם העמדה בדין, עי' תוס' פ' אלו נערות דף כ"ט, והא דאמרינן בקנו לחלוק דהוי קנין דברים הוא משום דהוי קנין אתן ואכמ"ל וצ"ע. 
ועפי"ז יתיישב לנו דברי הרמב"ם ז"ל שפסק בפ"ד מהל' עכו"ם בעיסה חציה של עיר הנדחת וחציה של עיר אחרת שהיא מותרת לפי שאפשר לחלקה, והוא בגמ' סנהדרין קי"ב ע"א, אמר רב חסדא בהמה חציה של עיר הנדחת וחציה של עיר אחרת אסורה, עיסה חציה של עיר הנדחת וחציה של עיר אחרת מותרת, מ"ט בהמה כמאן דלא פליגא דמיא עיסה כמאן דפליגא דמיא ע"כ. ופירש"י ז"ל וז"ל: כמאן דלא פליגא, דא"א לכזית בשר בלא שחיטה ואפילו שחטה משחט אין בשחיטתו כלום דלא לשחיטה קיימא אלא למיתה ושחיטתה זו היא מיתת הבהמה, ואין היתר אפילו החצי שאין של עיר הנדחת דכי שחיט לסימן דעיר הנדחת אינו שוחט אלא ממית ולא מהניא ביה שחיטה; עיסה כל אימת דבעי פליג לה ואין חלק של עיר הנדחת מעורב בו עכ"ל. 
והקשה בשאגת אריה בסי' פ"ט דדין זה של עיסה לא מתקיים רק אם נימא יש ברירה, אבל למ"ד אין ברירה היאך מותרת העיסה לאחר חלוקה שמא חלק זה הוא של עיר הנדחת ונאסר מדאוריתא, והרמב"ם פוסק בכמה מקומות דאין ברירה בדאוריתא, עי"ש שנשאר בצ"ע. 
ולפי דברינו הוא לשיטתו בזה כמו שפוסק הכא לענין קונמות, ולפ"ד יהיה בכל שותפות כן, דכיון דנתגלה למפרע שנשלם זכותו של האיש מהעיר האחרת בחלק זה נמצא שקנה למפרע קנין ממש על זמן שלאחר החלוקה, וכמו דלא מהני איסור חמץ וקונמות רק עד הזמן שהוא שלו כ"כ לא מהני איסור של עיר הנדחת לאסרה רק עד הזמן שהוא של האיש ההוא, ומהזמן שהוא של האיש מהעיר האחרת לא נאסר מעולם, וכמו שהעיסה לא נאסרה כולה רק חציה נאסרה ודאי, כ"כ לא נאסרה רק עד הזמן שהוא של האיש מאותה עיר הנדחת. ולפ"ז אפשר דחציה של עיר הנדחת תהא אסורה מטעם ודאי כיון דמעיקרא לחלוקה עומדת, וע"כ אף לו יהא שחצי הזאת היתה מעיקרא של האיש מהעיר האחרת אבל מ"מ היה לו לזה שהוא מאנשי עה"נ קנין ממש על זמן של אחר חלוקה, וכיון שחלקו איגלאי מילתא דבזה נשלם קנינו וזה חלקו, ונאסר מעיקרא אף שהחלוקה היתה לאחר העבירה. והטעם דבכה"ג בהמה אסורה הוא משום חסרון בשחיטה כמש"כ רש"י ז"ל. 
ונמצא מוכח לפ"ז דגם בבהמה אין אסור חלק של עיר הנדחת רק באכילה ולא בהנאה, דלענין הנאה בהמה ועיסה שוין. ובאמת מצאתי בספר "כסף נבחר" אות ב' כלל ל"ג שהביא בשם הר"ן למס' סנהדרין וז"ל: משמע דהאי איסורא ליתא אלא איסור אכילה, שאחר שכל זית וזית שבה טעון שחיטה של שני סימנים א"א להתירה באכילה שהסימן האחד שהוא של עיר הנדחת אינו מתיר שהרי הוא אסור בהנאה וכו' אבל החלק של העיר האחרת מותר הוא בהנאה ע"כ. 
ובכ"מ שם בפ"ד מהל' עכו"ם כתב: דא"א לכזית בשר בלא שחיטה והא לאו לשחיטה קיימא אלא למיתה וכל זית וזית מעורב בו איסור עיר הנדחת, ואפילו ששחטה אח"כ שכבר אפשר לחלקה אסורה לפי שכבר נאסרה בעודה בחיים ושוב לא יצתה מידי אותו איסור, אבל עיסה משעה ראשונה כמאן דפליגא דמיא לפי שמאותה שעה היה אפשר לחלקה ולא היה חלק של עה"נ מעורב בה, עכ"ל. ונראה בהדיא שהוא מפרש דהטעם דעיסה שאני מבהמה הוא משום דבהמה בחייה אינה עומדת לחלוקה משום דאם יחתכוה תהיה אסורה וא"א לחלקה רק לאחר שחיטה, ולהכי אין לומר כמאן דפליגא דמיא, אבל בעיסה אפשר לחלוק משעה ראשונה וכל העומד לחלוק כחלוק דמי ולא נתערבו החלקים מעולם, זהו כונת הכס"מ, ולדידיה קושית ה"שאגת ארי'" קמה וגם נצבה. אבל לא אדע מה הכריחו להכ"מ לנטות מדרך רש"י והר"ן ז"ל על חנם וגם לא הביא שיטתם כלל, ואפשר משום שהרמב"ם ז"ל כתב לשון אסורה משמע ליה דאסורה כל הבהמה משום איסור עיר הנדחת וצ"ע. 
והנה לפמש"כ דאף למ"ד אין ברירה מ"מ באיסור חמץ וקונמות ועיר הנדחת וכל כה"ג שתלוי האיסור בקנין של הבעלים אינו נאסר רק עד שעת חלוקה, ואחר חלוקה מותר משום דאז נחשב כחלק של איש אחר, כיון שמתחילה היה להם קנין זה על זמן שלאח"כ לאחר חלוקה, לפ"ז צריך לבאר בכל המקומות שהביאו בש"ס דין ברירה בשותפות שלא יסתור לדברינו. והנה מהך דביצה ל"ז, בשנים שלקחו חבית בשותפות דפליגי רב ושמואל דרב סבר חבית מותרת מטעם ברירה ובהמה אסורה, ושמואל אמר דחבית נמי אסורה משום דאין ברירה וי"ל חלק שבא לזה היה ראוי לחבירו ובין השמשות קנה חלק זה שביתת חבירו, נ"ל דלק"מ לדברינו. דהנה איסור תחומין שאני משאר איסורין, דהרי השואל כלי הוי כרגלי השואל אם שאל מעיו"ט כמבואר שם בדף ל"ז ול"ח ובשו"ע או"ח סי' שצ"ז, וכן במסרה לרועה עי"ש, ומוכח מזה דענין קניית שביתה לכלים בין השמשות הוא תלוי רק במי שמשתמש ושומר הכלי ואינו תלוי כלל בקנין הגוף. ולפ"ז למ"ד א"ב ושמא חלק זה היה של חבירו בין השמשות וקנה שביתה כרגלי הבעלים, לא מהני בזה מה שנאמר דלזה היה קנין ביין לזמן זה שלאחר החלוקה שיהיה שלו, מכיון שקודם החלוקה אפשר שהיה השותף השני הבעלים על חלק זה וכבר קנה שביתה בין השמשות כרגליו, ופשוט. 
ובזה יתיישבו לנו דברי רש"י בסנהדרין דכתב הטעם דבבהמה לא אמרינן כמאן דפליגא משום דא"א לכזית בשר בלא שחיטה, ולמה לא נקיט רש"י הטעם כמו שמובא הכא בביצה דאף לרב דחבית מותרת מ"מ בהמה אסורה משום דינקי תחומי מהדדי, ופירש"י וז"ל: שאני בהמה שהיתה בחייה בין השמשות וכל אבריה בחייה יונקים זה מזה ומשחשכה ינק כל אבר ואבר משל חבירו ואין כאן לברור עי"ש, ולטעם זה היה ראוי להיות אסור גם בהנאה, ולטעם רש"י והר"ן בסנהדרין אינו אסור רק באכילה. ואפשר לומר דאי משום יניקת איברים היה בזה דין ביטול ברוב, והתם בתחומין ל"ש דין ביטול דהוי דבר שיש לו מתירין, וכן משמע מחי' הרשב"א שם בביצה עי"ש. אבל לפ"ד הוא מוכרח דהתם בתחומין דתלוי רק בקנין זמני היינו מי שנקרא בעלים בין השמשות, משו"ה אסור להוליך כ"א חלקו בבהמה לאחר שחיטה מפני יניקת האיברים ביהש"מ; אבל לענין עיר הנדחת שתלוי בחלק וקנין ממש של הבעלים מהעיר הנדחת, דאם היה לזה האיש פרה שאולה אינה נאסרת דהא כתיב שללה ולא שלל אחרים, כדאיתא בגמ' שם דפקדון של אחרים לא נאסר אף אם קבלו אנשי עיר הנדחת אחריות, וכן הוא ברמב"ם פ"ד מהל' עכו"ם ה"י, ולענין תחומין גם בפקדון הוי כרגלי הנפקד אם לא יחדו לו מקום כמבואר בגמ' ובשו"ע סי' הנ"ל, ומשו"ה הא דינקי מהדדי לא מהני אלא לענין איסור חחומין דתלוי רק בבעלים בין השמשות, אבל הכא דתלוי בבעלים ממש אף שינקי איברים מהדדי מ"מ כיון שהיה לאיש הזה קנין ממש על זמן שלאחר החלוקה, בין ביניקת האברים, בין בשאר חלקי הבהמה, איגלאי מילתא לאחר חלוקה שנשלם בזה קנינו והרי הוא שלו, וחלק זה על זמן זה לא נאסר מעולם ולא היה מעולם שלל של עיר הנדחת, וע"כ פירש"י רק משום חסרון השחיטה, ונכון הוא בס"ד. 
ועדיין קשה מהא דאמרינן בחולין מ"א דפריך למ"ד אין אדם אוסר דבר שאינו שלו ע"י מעשה מהמטמא והמדמע והמנסך ומשני ה"נ דאית ליה שותפות בגוה, ועי"ש בתוס' דלפ"ז לא נאסר רק חלק שלו ורק דממילא הזיק לחבירו מפני העירוב שמעורבין יחד עי"ש. ולפי דברינו קשה למה יאסר חלק חבירו לאחר חלוקה אפי' אם נימא אין ברירה כיון דלאחר החלוקה הוא ממון של אחר ואין אדם אוסר דבר שאינו שלו. 
וכן קשה מהא דכתב הר"ן בפ"ג דע"ז דתנינן התם דף מ"ז היה הכותל שלו ושל עבודת כוכבים נידון מחצה על מחצה אבניו ועציו ועפרו מטמאין כשרץ וכו', ופירש"י אפי' חלקו לפי שאין ברירה ע"כ. וכתב הר"ן ע"ז וז"ל: כך פירש"י ז"ל, אבל בירושלמי פירשו דמאי דאמרינן נידון מחצה על מחצה היינו לומר שחצי הכותל מותר ונוטל מחצה בעצים ובאבנים, ומיהו ה"מ במכיר האבנים שכנגדו אבל בשאינו מכירן הכל אסור דאין ברירה, דאע"ג דבכותל שני שותפין רשות שניהם שוה בכל צדי הכותל וכל אחד מהן יש לו שותפות אפילו באותן אבנים שהן לצד חבירו, שותפות זו של עכו"ם וישראל שרי דמסתמא על דעת כן נשתתפו שצד שכנגד כל אחד יהיה שלו לגמרי דתרוייהו בהכי ניחא להו, ישראל ניחא ליה בהכי כדי שלא יאסר הצד שכנגדו ובני עבודת כוכבים ניחא להו בהכי כדי שלא ישתחוו אלא לחלקם, ולפיכך כל שישראל מכיר אבניו נוטלן והן שלו אבל בשאינו מכיר כולן אסורות דאין ברירה וכו' ולי פשטה דמתני' מוכחא כפירש"י ז"ל וכו' אבל הרמב"ם ז"ל כתבו בפ"ח מהל' ע"ז, עכ"ל הר"ן. והכא ג"כ מוכח דלמ"ד אין ברירה לא אמרינן שהיה לו זכות בכל חלק וחלק שיהיה שלו לאחר חלוקה. 
אבל ב' קושיות אלו קשה על הרמב"ם התם בקונמות גם לבד דברינו, דאיך שיהיה הטעם מ"מ סובר הרמב"ם התם דאינם אסורים רק עד שעת חלוקה, ומ"ש איסור קונמות מאיסור עכו"ם, וזה תמיהה עצומה לכאורה. וכן קשה על הטוש"ע דבהל' נדרים סי' רכ"ו פסקו כהרמב"ם דאינם אסורים רק עד שעת חלוקה ובהל' עכו"ם סי' קמ"ג פסקו דאסורים העצים והאבנים אם אינו מכיר חלקו עי"ש. וכן לכאורה יקשה לדברינו מהא דתניא בחולין קל"ה ישראל ועכו"ם שלקחו שדה בשותפות טבל וחולין מעורבין זה בזה דברי רבי עי"ש משום דאין ברירה, ולכאורה אמאי לא נימא גם לענין מעשר כמו לענין קונמות שזכה כ"א בשלו משום הזכות שהיה לכ"א מעיקרא. 
ונ"ל דבאמת צריך להבין בזה, דהנה בגמ' חולין מסיק מזה דע"כ לא פליגי אלא דמ"ס יש ברירה ומ"ס א"ב אבל לכו"ע שותפות חייבת, ומשמע דגם למ"ד יש ברירה י"ל דשותפות יפטור, וקשה טובא דכיון דאמרי' הוברר למפרע שזה חלקו הרי לא היה שותפות כלל. וכן למ"ד א"ב כתבו התוס' דהוי ספק, עיין בגיטין מ"ז ע"ב, והרי אם תתערב שדהו בשל אחרים האם יפטר ממעשר מטעם שותפות? 
אלא נראה ברור מזה דליכא למימר שמתחילה יש לכל אחד חלק מיוחד, דא"כ בטל דין השותפין, רק שהדבר הוא של שניהם ויש להם זכות לזמן של אח"כ להפריד חלקיהם או פירות השדה, וכל אחד יש לו זכות בהשדה, רק לענין הבעלות לאסור ולהתיר מצד קנינם, אם מדעת כמו קונמות, אם שלא מדעת כמו עיר הנדחת, באופן שיאמר לעולם, - ע"ז אנו אומרים שאיסורם אינו מתפשט רק כפי כח קנינם, ומשו"ה כיון דקנין שותפות שלהם רק עד שעת חלוקה גם איסוריהם הפרטיים אינם פועלים רק עד זמן ההוא, ובתחומין ביארנו שאין תלוי בקנין החלטי, אבל זה ודאי דגם למ"ד יש ברירה כיון דיש לכ"א זכות בכל הדבר חשיב הדבר של שני בעלים, וכיון דענין חיוב ופטור במעשר אינו תלוי בזה דתשמיש אכילה הוא של עכו"ם, אלא באם גדלו ברשותו, משו"ה דמי דין זה לתחומין, וכיון דעד החלוקה היה שותפות ל"ש לפטור ממעשר עד זמן חלוקתם כמו בקונמות דהתם תלוי בתשמישין, רק אם נימא ברירה הוברר למפרע שעומד לכך שפירות אלו יפלו לחלקו ולפיכך חייבין במעשר. אמנם מההיא דחולין מ"א וכן מהר"ן דע"ז מ"ז עדיין לא הונח לנו. 
אבל נלע"ד דלפי דברינו יתיישבו גם הקושיות הנ"ל בפשטות. דלנידון מש"כ הר"ן לענין הכותל המשותף לעכו"ם, י"ל דמתחילה כשהיה הכותל עומד היה כל אחד מכיר את חלקו כמו שכתב הר"ן דהכא ל"ד לשאר שותפין בכותל וגם אם יפול הכותל משכחת שיהיה מכיר את עציו ואבניו, וע"כ אף דעכשיו ע"י מקרה אינו מכיר אין לומר שיהיה מטעם שמתחילה קנאוה או בנו את הכותל שיהיה לכ"א זכות בכל צדדי הכותל שיהיה שלו לאחרי החלוקה כיון שמתחילה לא נעשה לחלוקה דכל אחד היה מכיר את שלו, ומשום צד הספק שמא יפול הכותל ולא יהיה ניכר ל"א שמתחילה קנאוה ע"מ כן. וכן י"ל ביין נסך דמיירי שקנאו ע"מ שלא לחלוק רק למכור ובזה האופן אם יחלקו אח"כ אז תלוי בדין ברירה ממש דבאופן כזה לא קנה אחד זכות חלוקה שיהיה לו חלק מבורר. 
אמנם לישנא דהר"ן קשה קצת דכתב דבאינו מכיר אסור מטעם אין ברירה, הלא לפמש"כ הר"ן מתחילה עשו את הכותל שיהיה כ"א מכיר את שלו והיה ניכר האיסור מתחילה בלא תערובות, ובכה"ג לכו"ע לא מהני לברור מקצת ולומר זהו האיסור, כמו שכתבו התוס' בתמורה דף ל'. ואולי לא נתכוין הר"ן לתלות זה בפלוגתא דיש ברירה וא"ב, אך בריטב"א בחי' כתב בהדיא אסור בנתערבו משום דבדאוריתא אין ברירה וצ"ע. 
עוד נלע"ד דהנה מלישנא דהר"ן שכתב להכי שאני שותפות דכותל זה מכל שותפות כותל דעלמא משום דתרווייהו ניחא להו בהכי דלישראל ניחא ליה כדי שלא יאסר הצד שכנגדו ולעכו"ם כדי שלא ישתחוו אלא לחלקם, משמע דכוונתו הוא דאם היה הכותל הזה כדין שאר שותפין בכותל דעלמא היה אסור להישראל להשתמש בצד הכותל שכנגדו משום איסור עכו"ם, וקשה מ"ש הכא לענין איסור עכו"ם מלענין איסור קונמות דאמרינן דבשעה שכל אחד משתמש שהוא שלו בקנין הגוף ואמאי לא נימא גם הכא כן. 
וע"כ נ"ל דשאני איסור עכו"ם משאר קדושת הגוף, דאף למש"כ לעיל סי' י"ב דקדושת הגוף אינה מתפשטת על קנין אחרים אף היכא שקניניהם חלוקים בזמנים שונים, זהו רק בקונמות ושאר איסורים שתלוי בקנין הבעלים ולא לענין עכו"ם. דנ"ל ברור דאף למ"ד אין אדם אוסר דבר שאינו שלו, וכן לדידן בלא מעשה בגוף הדבר כגון במשתחוה לבית חבירו, מ"מ ל"ד ענין זה להא דאין אדם אוסר נכסי חבירו על חבירו בקונם, או להא שאין אדם מקדיש בהמת חבירו, דבהקדש וקונמות מובן דהטעם כיון דלאו דידיה נינהו הקדשו אינו כלום, אבל בעכו"ם עיקר הטעם דלא יכול לעשות חפץ של אחרים לעכו"ם הוא משום דכיון שהבעלים מרדפין אחריו ומעכבין לא נעשה החפץ קרבן לעכו"ם. והנפ"מ בין שני טעמים אלו הוא היכא דאין הבעלים מעכבין דגלי דעתייהו דניחא להו, דבהקדש ודאי דלא יועיל גילוי דעת בלבד רק צריך שליחות ממש, והיכא דלא יועיל שליחות כגון ע"י מי שאינו בר שליחות או אם ליכא זכות ודאי דלא יועיל, דאם יגלה אדם דעתו שרוצה להקדיש חפציו או שאינו מקפיד אם יאסרו חפציו בקונם ברור דלא מהני אם יבוא אחד ויקדיש ויאסור על סמך גילוי דעת בלבד בלי שליחות. ובעכו"ם איתא בגמ' ע"ז מ"ו ישראל שזקף לבנה להשתחוות לה ובא עכו"ם והשתחוה לה אסורה, ולהלן בדף נ"ג מבואר הטעם: מנלן דאסרה? אר"א כתחילה של עכו"ם דאמר רחמנא ואשריהם תשרפון באש וכו', מכדי ירושה היא להם מאבותיהם ואין אדם אוסר דבר שאינו שלו וכו' אלא מדפלחו ישראל לעגל גלו דעתייהו דניחא להו בע"ז וכי אתו עכו"ם שליחותא דידהו עבדי ה"נ ישראל שזקף לבנה וכו' ע"כ עי"ש. וע"כ מה שנאמר בגמ' לישנא דשליחות לאו דוקא, חדא דעכו"ם לאו בר שליחות הוא, ועוד דגם בישראל כה"ג ליכא שליחות כיון דליכא זכות לישראל במה שיעבוד העכו"ם האשרה. אלא ודאי ברור דהכא סגי לן אם אין הבעלים מעכבין ומניחין את העכו"ם להשתחוות לחפץ שלו הרי הוא קרבן לעכו"ם, דכיון שנעשה עבודה בחפץ באופן שעובדים בכך וליכא שום מעכב אסרה התורה ליהנות ממנו וצריך שריפה, רק היכא דהבעלים לא ניחא להו לא מיקרי ע"ז בעצמה כנ"ל. ועיין בשו"ת נודע ביהודא מהד"ת חיו"ד סי' קמ"ח דמפרש דברי הגמ' דע"ז הנ"ל כדברינו דהוא לאו מטעם שליחות אלא מטעם ניחותא. 
ובספר מחנה אפרים הל' שלוחין סי' י"ד הוכיח מהגמ' הנ"ל דעכו"ם לעכו"ם נעשה שליח, אבל זה אינו, חדא דבשלמא במעשה דעגל י"ל דודאי הוי עכו"ם לעכו"ם אבל בהאי דישראל שזקף לבנה לא נעשה עדיין מומר ואיך מהני השליחות, ועוד הוכחנו דליכא בזה שליחות מטעמים אחרים צודקים, ע"כ נ"ל ברור דלא מטעם שליחות הוא. וכן מצאתי בהגהות שו"ע יו"ד החדשים "יד אברהם" שכתב לדחות דברי המחנ"א משום דהוא לא מטעם שליחות אלא מגילוי דעת בעלמא, אך לא ביאר היטב את דבריו. וכן הטעם בכלאים דמצינו בנתיאש ולא גדרה דתלוי רק אם אין הבעלים מרדפין ומניחין שיתגדלו כלאים ביחד ודו"ק. ובספר תבואות שור ליו"ד סי' ה' אות י"ד ובס"ק כ"ז העלה דגם לענין קדשים יכול אדם להקדיש דבר שאינו שלו ע"י מעשה עי"ש, וכן בגליון רש"א סי' הנ"ל כתב כן, ולדעתי במחכ"ת שגגה היא ואכמ"ל. 
ולפ"ז נלע"ד ברור דאם יהיה לישראל ועכו"ם בית או חצר בשותפות וקנו שישתמשו ביחד ככל חצר שאין בו דין חלוקה היינו בשעה שירצה כ"א, אם ישתחוה העכו"ם לא יוכל ליהנות הישראל מאותו הבית והחצר, דבזה לא מהני מה שנאמר שבשעה שהישראל משתמש בשלו הוא משתמש, כיון דמ"מ לא יוכל לעכב על העכו"ם לעבוד עבודתו להשתחוות להבית דגם לו יש קנין בהך בבית, וכיון שהעכו"ם יוכל לעשותו ע"ז לעצמו בשעות שהם לתשמישו הרי הבית הזה הוא נעבד לע"ז וכל שהוא נעבד אסרה התורה בהנאה. ומשו"ה שפיר מיושבין דברי הר"ן דכתב גבי כותל משותף עם העכו"ם דאם לא היה כל אחד מכיר את חלקו בשעה שהיה הכותל בנוי היה אסור להישראל להשתמש בצד הכותל שכנגדו, דלא מהני בזה ברירה שנאמר דבשעה שמשתמש הוא קנוי לו כיון דמ"מ נעשה ע"ז מחמת קנין העכו"ם ואיסור זה אינו ניתר. אבל בקונמות שהטעם שאין אדם אוסר דבר שאינו שלו הוא משום קנין הבעלים לא מחמת עכובן, ע"כ מתחילה לא חל איסורו רק עד זמן שהוא שלו לא יותר, וכן בקדושת מזבח לא חל הקדשו על זמן שהוא קנוי לאחרים. 
וכללן של דברים, דהיכא שהוא בגדר הקנאה והזמנה שתלוי בקנין ממש שיהיה הכח רק לבעלים האמיתיים - אז שוה ממש התחלקות לזמנים כמו חלק בגוף בזמן של עכשיו, וכמו דלא מצי להקדיש עכשיו חלק החפץ שהוא של אחר כ"כ לא מצי להקדיש על זמן שהוא של אחר; וכן בקונמות, בשחרור, באיסור חמץ ובאיסור עיר הנדחת דבכולן תלוי עיקר הדבר בקנין הבעלים. אבל לענין איסור עכו"ם שאני, דהיכא דעכשיו אין לו להעכו"ם רק חצי חפץ ועל חצי חפץ יש קנין לישראל לא מצי העכו"ם לאסור את של חבירו, דהבעלים מעכבין על חלק החפץ שהוא שלהן וחלק זה לא נעבד מעולם, אבל היכא שמתחלק לזמנים דעכשיו בזמן שעבד העכו"ם נעבד כל החפץ באין מונע ממילא נאסר לעולם, דאיסור ע"ז אינו תלוי בקנין של בעלים אם רק נעבד ע"י אדם בלא עיכוב מצד הבעלים, ובזה מיושב הכל, ונכון בס"ד. 
ואם עכו"ם השתחוה לדבר של הפקר אולי נאמר, כיון שאין אדם מעכבו ובידו לזכות לגמרי. אבל מכלאים פ"ז מ"ה, מעשה באחד שזרע כרמו בשביעית ובא מעשה לפני ר"ע ואמר אין אדם אוסר דבר שאינו שלו, מוכח דאף בהפקר אין אדם אוסר דבר שאינו שלו. ולשיטת הר"ש דכתב שם לחד תירוצא דכלאים הוא גזיה"כ כרמך דוקא - אין ראיה כלל, ואף לשיטת התוס' יבמות פ"ג דהטעם הוא דבדבר שתלוי במחשבה בעי ניחותא דבעלים, י"ל דבכלאים צריך שיהיה ניחא לבעלים שיגדלו ביחד, ובהפקר שיד כל אדם שוה אם הוא ניחא ליה יבואו אחרים ויעקרו את הכלאים, אבל לענין ע"ז י"ל דשפיר מהני בדבר של הפקר וצ"ע ואכמ"ל. 
אח"ז מצאתי בספר מקור חיים על הל' פסח סי' תמ"ח ס"ק א' שהעיר ג"כ מדברי הר"ן בנדרים לשיטת הרמב"ם, וקושית ה"שאגת אריה" מהא דעיסה חציה של עיר הנדחת, וכן מגמ' דחולין לענין יין נסך, אך לא כתב שם טעם מבואר לדברי הר"ן. דמקודם ר"ל שהטעם הוא דלענין איסור לא יהיה נקרא שלו, והדוחק בסברא זאת מבואר לכל מעיין דשיור כזה לא מצינו, וכבר כתב הטור ח"מ בסי' רמ"א בשם הרא"ש דאם יתן מתנה לחבירו ויתנה שלא יוכל להקדיש השיור בטל דאם הוא שלו בע"כ יוכל להקדיש, אם לא שיתנה שאם יקדישנה תתבטל המתנה והיינו דוקא בדרך תנאי אבל שיור כזה לא מהני; ואם נאמר דהכא ג"כ בדרך תנאי כבר כתבנו לעיל דא"א לפרש כן. ולהלן כתב שם במק"ח טעם אחר דהוי כאילו התנה משעה ראשונה שאותה מחצה שתפול לגורלך תהיה שלך מעכשיו, וגם זה אינו מובן כלל, דמה תיקן בתנאי זה מכל חלוקת שותפין דעלמא שתלוי בדין ברירה. אבל לפמש"כ הכל מיושב בס"ד. 
ועפ"י מה שעלה לנו בענין זה נראה במוכר שדה אחת משדותיו דקיי"ל שביד המוכר ליתן לו איזה שירצה, דא"א לומר שיקנה אותה השדה שמברר אח"כ למפרע משעת המכירה דזה תלוי בדין ברירה ממש, אבל אפשר שיהיה הקנין חל באופן שאמרנו לענין שעבוד לאביי, היינו שיזכה משעה ראשונה זכות בכל שדה ושדה שתהיה שלו כשיגיע זמן הבירור כמו בשעבוד זמן הגביה, וכמו שבשעבוד זוכה זכות בכל השדות אף לחוב של דינר אחד, כ"כ הכא בשעת הגביה על ידי ב"ד אם לא יברר לו מוכר מעצמו אז זוכה בכל שדה שתהיה. וכיון דכל שדה ושדה ראויה לזכיה הזאת זכה בכל שדה ושדה, ואף אם אח"כ נשלם זכותו בשדה אחת ל"א איגלי מילתא למפרע דבשאר לא היה לו שום זכות, וכל כה"ג אינו נוגע לדין ברירה כמש"כ לענין שעבוד לאביי. 
והנה לפ"ז נראה באם לוה המוכר אחרי המכירה קודם הבירור לא יוכל בע"ח לגבות אותה השדה מהלוקח, דלא עדיף שעבוד של בע"ח ממכירה ממש. דנראה ברור שאם היה מוכר המוכר כל שדותיו דבכה"ג היה ביד לוקח זה לטרוף מהלוקחים שלקחו אחרי המכירה הראשונה, כמו דמצי בע"ח לטרוף מלוקח ע"י שזכה זכות בנכסים לענין גביה אף דמצי לסלקו בזוזי, מכ"ש הכא דלא מצי לסלקו דבכה"ג אף לרבא יהיה למפרע הוא גובה כמו לאביי באופן שביארנו שזוכה מעכשיו זכות בכל הנכסים על זמן שלאחר הגביה. 
ובאופן זה מבואר לנו היטב דברי הרשב"א שהבאנו בסי' א' מה דשאני מוכר שדה אחת בין שדותיו משני לוגין שאני עתיד להפריש לענין תרומה, דבתרומה וכל כה"ג הא לא שייך זכות מעכשיו על זמן של אח"כ, דאין זכות רק בקניני ממון, וע"כ כיון שצריך שיחול הדבר למפרע דעל זמן של אח"כ לא מהני לשתות קודם הבירור, וכן בגט לא מהני אם לא יחול למפרע, - הוצרך לבוא מדין ברירה, אבל בממון דאפשר להיות זכות בחפץ על זמן של אח"כ, א"צ לדין ברירה. ובזה היה ניחא מה שהביא הרשב"א ז"ל ראיה מהרי עלי עולה, דלכאורה אינו מובן דהתם מטעם נדר הוא ומה זה ענין למכירה בדבר שאינו מבורר, וכ"ש לפי מה שביארו הגאונים שהבאנו דבריהם לעיל בסי' א' דכל היכא דאפשר לחול אח"כ חל מעכשיו כמו לר"מ, אינו מובן כלל הדמיון להרי עלי עולה, דשם ודאי לא שייך שיחול החיוב לאח"כ כשיבורר כשיפריש דאחר כך ליכא נדר אלא נדבה. ועפ"י הנ"ל מובן היטב דענין נדר להקדש הוא ג"כ קנין משום אמירה לגבוה כמו דמוכח מקדושין י"ג דלמ"ד שעבודא דאורייתא יביאו יורשים עולתה עי"ש, וע"כ יש לדון ג"כ דאיך זוכה הקדש בנכסים זכות שאינו ידוע כמה, דיכול ליפטר באיזה עולה שיהיה ואינו מוכרח להביא עולה כמו שבירר אח"כ, אלא ודאי דזכה הקדש בנכסיו זכות לזכות אח"כ לעולה שיברר הוא מרצונו או איזו שתהיה אם שלא מרצונו, ומינה מוכחינן דזכות ממון א"צ שיהיה מבורר החפץ באיזה שיבוא לידי זכיה אח"כ. אבל בקנין ממש וכן בכל דבר שאין שייך בו ענין זכות צריך לדון מדין ברירה אם רוצים שיחול הדבר למפרע, וכן במשתעבדנא לכל דאתי מחמתך דעכשיו אינו מבורר הזוכה שיזכה בהזכות וצריך לבוא מטעם ברירה דלזה נשתעבד מעיקרא לא מהני אם לא כפי תירוצו של הר"ן, דאז זוכה באמת אותו האיש שבא מחמתו הזכות שעבוד מעכשיו משום דמשעבד עצמו לכל העולם, ועיין ביאור לדברי הר"ן לעיל סי' י"ג, כנלע"ד. 


חידושי ר' שמעון שקופ מערכת הקנינים סימן טו 
========================================== 
גרסינן בגמ' ב"ב ס"ג, ת"ר בן לוי שמכר שדה לישראל ואמר לו ע"מ שמעשר ראשון שלי מעשר ראשון שלו, ואם אמר לי ולבני מת יתן לבניו, ואם אמר כל זמן שהשדה בידך מכרה וחזר ולקחה אין לו עליו כלום, אמאי והא אין אדם מקנה דבר שלבל"ע, כיון דאמר לה ע"מ שמעשר ראשון שלי שיורי שייריה למקום מעשר, ע"כ. ומשמע להדיא שהמעשר הוא של הלוי ודאי ולא מטעם ספק, שאם היה מטעם ספק אז אם היה לוי אחר תופס המעשר לא היה לא ביד הישראל ולא ביד הלוי המוכר להוציא ממנו, דשל ישראל ממ"נ לא הוי, ומטעם טובת הנאה כתבו התוס' ב"מ ו' דאף למ"ד ט"ה ממון לא יוכל לתבוע רק כפי טה"נ עי"ש, ועיין תוס' ב"ב פ"א, וגם משמע דאף אם ירצה הישראל ליתן לאחר המעשרות אינו רשאי. ולכאורה קשה כיון דשיורי שייריה למקום המעשר, א"כ איך נוכל לברר אח"כ כשהפריש המעשר, שאלו הפירות, היינו המקום שגדלו בו הפירות אלו, היו קנויים להלוי מעיקרא, אם לא שנימא ברירה, ולדידן דקיי"ל אין ברירה א"א לדון רק מטעם ספק, היינו שהלוי לא יוכל לתבוע פירות אחרים ממנו מפני שהוא המוחזק, אבל להיפך שלא יהיה ביד הישראל ליתן לו פירות אחרים בערך המעשרות דין זה א"א להיות רק מדין ברירה, ומסתימת הש"ס והפוסקים משמע דאין יכול לתופסם לוי אחר, וגם שלא יוכל הישראל להחליף וליתן לו פירות אחרים, וזה קשה מאיזה טעם הוא. ועוד אם חלק אחד מהשדה לא גדל פירות כלל אמאי לא יוכל לדחותו ולומר שזה מן החלק שלך שלא גדל, ומגמ' משמע דלעולם מעשר שלו. ועוד יש לדון דגם לכתחילה היה יכול הישראל ליתן המעשר ללוי אחר, ואם יבוא הלוי שמכר לו הקרקע לתבוע ממנו יכול לדחותו ולומר לו שהמעשר שלך, ומובן שמהלוי ג"כ לא יוכל להוציא שיוכל לדחותו אולי פירות אחרים הם שלך, אם לא שיבוא מטעם מכירי כהונה. ואם יבוא לתבוע מהישראל בממ"נ או תן לי פירות אחרים שאצלך או שלם לי בעד המעשר שגזלת ממני ונתת לאיש אחר - גם זה אינו שייך רק אם נשא ונתן ביד והיה נחשב אז על המעשר כגזלן אם הם באמת של הלוי והיה יכול לבוא עליו מטעם ממ"נ, אבל היכא שלא נתן ביד רק נתן רשות ללוי אחר לזכות המעשר - הישראל פטור וגם הלוי פטור, ואיך פסיק ותני שהמעשר ראשון שלו? וכאן ודאי לא יועיל לנו מה דאפשר להקנות דבר שאינו מבורר שיחול הקנין לאחר הבירור מעכשיו, דהכא בשעת הבירור הוא פירות שעכשיו בשעת הקנין אינן בעולם כלל, ומפני זה הוצרך הש"ס לתרץ דשייר מקום בקרקע. ועל הקרקע שיזכה מעכשיו לכאורה אין מקום לומר שיזכה מעכשיו מקום המעשר דוקא, והוא רק אם נימא ברירה, וזה קושיא עצומה. 
ונראה דלפמש"כ לעיל בסי' ח' בענין אחריך לפלוני נוכל ליישב גם סוגיא זו. היינו ששייר לעצמו זכות זה בקרקע שתהיה כל השדה לפירות של הלוי המוכר שהפירות יהיו שלו לאחר שיופרשו למעשר, דלפ"ז יש לו זכות בכל הפירות כולם שיהיו שלו לאחר שיקרא עליהם שם מעשר, ואותם הפירות שהופרשו לחולין הם של הישראל מפני שלא נשלם זכות הלוי המוכר בהן, אבל מה שהופרש למעשר הם של הלוי דנשלם זכותו בהם בתורת ודאי, וא"צ לזה דין ברירה כמש"כ כיון דגם בפירות שהופרשו לחולין היה לו בהם זכות אלא שלא נשלם זכותו בהן כמש"כ כ"ז באורך בסי' הקודם. 
ולפ"ז אם לא הפריש כלל למעשר מפירות שדה זו, כגון אם הפריש למעשר על פירות אלו מפירות שדה אחרת, אין ללוי זה כלום על הישראל, משום דזכותו היה רק על מה שיופרש למעשר ולא על חלק עשירי מפירות השדה, וכן משמע באמת לישנא דהבריתא "מעשר - ראשון" שלו, ולא חלק עשירי מהפירות; וכן להיפך אם נשדף חלק אחד מהשדה לא יוכל לדחותו ולומר שלך נשדף, כיון דלפ"ד בכל הפירות יש לו זכות זה שיהיה לו לאחר שיהיה מעשר. 
וכן נראה להדיא מהתוספתא דדמאי סוף פ"ז וז"ל: כהן שמכר שדהו לישראל אמר לו ע"מ שהמעשרות שלי ארבע וחמש שנים אין רשאי ליטע כרם ולזורעה חיטים ולעשותה שדה קנים, לעולם רשאי ליטעה כרם לזורעה חיטים ולעשותה שדה קנים, ע"כ. ומוכח בהדיא דלא עשאו שותף בחלק עשירי מה שגדלו הפירות באותה השדה, שלפ"ז אף אם יטע כרם יטול חלק עשירי בהכרם, אלא ודאי דלא הקנה לו רק המעשרות בלבד, היינו באופן שכתבתי דשייר לעצמו זכות בקרקע דכל הפירות לאחר שיופרשו יהיה שלו, ומשו"ה אם יטע כרם או יעשה שדה קנים אבד זכותו לגמרי. והטעם שאין רשאי, נלע"ד דהוא כמו דמצינו באומר אחריך לפלוני דאם אכלה או מכרה מיקרי רשע ערום; אף דהתם לא נאמר רק על מי שהשיא עצה למכור, אבל בכתובות צ"ה ע"ב משמע דעל הראשון בעצמו איכא איסורא אם הערים שלא לשייר לשני עי"ש, וכן מפורש להדיא בטוש"ע חו"מ סי' רמ"ח וז"ל: אף על פי שאמרנו אין לשני אלא מה ששייר ראשון אסור לראשון למכור או ליתן גופו עי"ש. וטעם החילוק בין היה תנאי השיור על ד' שנים בין אם שייר לעולם י"ל דזהו אומדנא בקפידת הנותן דכשאמר לעולם ליכא קפידא כ"כ, אבל בשייר רק לד' שנים ודאי הקפיד מתחילה שיקוים השיור שיזכה במעשרות של ד' שנים, ועי' במנחת בכורים בביאורו לתוספתא הנ"ל וצ"ע. 
אח"כ מצאתי במשנה למלך פ"ו מהל' מעשר ה"כ שהביא מהירושלמי פ"ו דדמאי ה"ב דאיתא התם אחר שהובא דין זה דתוספתא הנ"ל וז"ל: אתא עובדא קומי ר' אחא בר לא וחייבה מיתן ליה חד מן עסרא מן קנייא ע"כ. ולפמש"כ קשה דלדברינו דין זה דומה לדין אחריך דרק לכתחילה אסור להערים ולהפקיע זכות הנותן, ואם עבר מהני בדיעבד. ואולי התם לא מדינא רק קנסא שלא יעשה כן גם בשנים הבאות להפקיע זכות הנותן, ומה שלא אמרינן כן גם לרשב"ג למקנסיה הוא מפני שכבר עבר ואין בזה לתקן על להבא, וצע"ג בכ"ז. ובפי' "פני משה" בירושלמי שם מבואר שהוא משום קנסא עי"ש. 
ובתוס' שם ד"ה ע"מ כתבו וז"ל: הכא לא הוי כהן המסייע בבית הגרנות דקאמר מקום המעשר שיורי שייריה והוי מעשר שלו לגמרי אלא שמכר לו כח זה שיוכל לעשר על חלקו עכ"ל. ולכאורה פשטות דבריהם א"א לפרש כדברינו, דלדברינו א"צ לומר שמכר לו כח זה שיעשר על חלקו, אלא דכל זכותו לא היה רק שיזכה לאחר הפרשה ועד הנה היה של הישראל. ונ"ל לומר דאף למש"פ דכל זכותיה ששייר הלוי לעצמו הוא רק שיזכה בפירות המופרשים למעשר מ"מ צריכים לומר שנתן לו כח הזה שיוכל לעשר על חלקו. והוא ע"פ מש"כ לעיל סי' י"א בביאור דברי אביי דסובר בכה"ג למפרע הוא גובה היינו דכיון שנשלם זכותיה בזה השדה איגלאי מילתא למפרע שהיה לו קנין ממש על זמן שלאח"כ, כמש"כ כל זה באורך לעיל, והיכא דא"א לסלקו בזוזי גם לרבא כמו לאביי למפרע הוא גובה; וא"כ י"ל דאף אם כל זכותו רק שיהיה שלו לאחר ההפרשה ועכשיו קודם ההפרשה עדיין הפירות של הישראל, מ"מ לאחר ההפרשה היה ראוי שיופקע הפרשתו כיון דאיגלי מילתא לאחר ההפרשה שהיה ללוי קנין בפירות אלו על זמן שלאחר ההפרשה, ונמצא דהפריש משל אחרים וצריכה שתפקע ההפרשה כיון שמתחילה היה קנינו עד הזמן ההוא ובאופן כזה אף קדושת הגוף נפקעת בכדי, או שיבוטל המעשר לגמרי למפרע. ואין לומר כיון שאם יבוטל המעשר יתבטל קנינו של הלוי, דהא אין לומר גם להיפך היינו שיהיה חל המעשר והדבר של הלוי מעיקרא, וזה מהדברים שסותרים זא"ז ואין הכרע בדבר, אם לא באופן שכתבו התוס' שנתן לו כח זה שיוכל להפריש ולקרות שם מעשר על חלקו, ודברי התוס' מתיישבים גם ע"פ דברינו. 
עוד י"ל דאפשר שהתוס' מפרשים שהלוי זוכה בהפירות קודם קריאת השם מעשר, דבשעה שמברר הפירות לקרות עליהן שם מעשר אז נשלם זכות הלוי בהפירות. והוצרכו לזה משום דאם לא יזכה רק לאחר שיהיה שם מעשר עליהן אז אולי יהיה ככהן המסייע בבית הגרנות, כיון דמתחילה היו של הישראל ואח"כ הוא של הלוי מתנאי הראשון, וע"כ יותר טוב שנימא שהשלמת זכות הלוי בהפירות הוא קודם קריאת שם מעשר רק משעת בירור הפירות לקריאת שם, ולפ"ז ודאי קשה איך הוא מפריש משל הלוי על שלו, וע"כ הוצרכו לתירוצם. וא"ל לפ"ז מה יהיה אם יאבדו הפירות משעת הבירור קודם קריאת שם, שאם יפריש אח"כ הלא אז אין להלוי זכות בהמעשר השני שיפריש ואיך פסיק ותני שהמעשר שלו, - ז"א דלפ"ד זכה הלוי בכל הפירות שיהיה לאחר הפרשה וע"כ אם יפריש פירות אחרים גם בהם זוכה כמש"כ ודו"ק. 


חידושי ר' שמעון שקופ מערכת הקנינים סימן טז 
========================================== 
הנה בסי' א' הבאנו דברי הרשב"א בתשובה ובסי' הקודם פירשנו דבריו, ומלבד פירוש זה נלפע"ד לפרש דברי הרשב"א עוד באופן אחר. דלכאורה קשה להבין עיקר קושיתו משה"ק במוכר שדה אחת משדות הרבה מדין אין ברירה, דהלא זה תלוי רק בדין דבר שאינו מסויים דפליגי בזה הראשונים, עי' רש"י ותוס' פ"ק דגיטין דף ט' וכן הוא בחי' הרמב"ן, הרשב"א, הריטב"א והר"ן, ובטוש"ע חו"מ סי' רמ"א, ולא שמעינן בשום מקום שיהא תלוי מחלוקתם בדין ברירה. ולכאורה י"ל דכ"ע סברי שאין קנין נתפס רק בחפץ מסויים, אך שיטת הסוברים דמהני אף בדבר שאינו מסויים הוא משום דהוי כמסיים שיקנה ההיא שיתן לו אח"כ דזה הוי כמסויים, כמש"כ הרשב"א בפ"ק דחולין וכן הריטב"א בסוכה ובקידושין, דבאומר שני לוגין שאני עתיד להפריש א"צ לסיים מקום בצפונו או בדרומו כדי שיהיו שיריה ניכרים משום דלמ"ד יש ברירה הוי כמבוררים למפרע והוי שיריה ניכרים. ומשו"ה דן הרשב"א לבאר אמאי ס"ל בזה ברירה כיון דמכר לו מה שיבורר לאח"כ, ומתרץ באופן שביארנו שאין מקנה לו עכשיו מעכשיו גוף השדה רק לאח"ז וממילא זוכה הזכות בכל השדות לזכות אח"כ בשדה אחת. 
אבל באמת נלע"ד דא"א לומר דלא יחול קנין על חפץ שאינו מבורר, דא"כ איך חלין קידושין במקדש אחת משתי אחיות דמבואר קידושין דף נ"א דפליגי בזה אביי ורבא בקידושין שאינן מסורין לביאה, ומצד שאינו מבורר לא איכפת להו בין לאביי בין לרבא. 
ע"כ נ"ל דהא דפליגי רש"י והתוס' בגיטין אם חל קנין על דבר שאינו מסויים הוא מטעם דכיון שבממון יד הלוקח על התחתונה וביד המוכר לדחותו בכל אחת לומר לא זהו שמכרתי לך משו"ה לא סמכא דעתיה של הלוקח. ויש לדמות זה לפלוגתא דפליגי אם מהני קנין בדבר שאינו קצוב, דג"כ אין ידוע מה שירצה ליתן לו אח"כ. 
ובזה היה מקום קצת ליישב מה שהקשו הטור בסי' רמ"א וה"ה בפ"ג מהל' זכיה על הא דמחלק הרמב"ם בין שדה משדות הרבה ובין חלק שאינו מסויים בשדה מבוררת כיון שמ"מ חל הקנין על דבר שאינו מסויים. ולפמש"כ י"ל כיון דהטעם הוא משום דלא סמכא דעתיה והוי משו"ה כדבר שאינו קצוב דסובר הרמב"ם דלא מהני קנין משום דלא סמכא דעתיה, זה שייך יותר בשדה אחת בין שדות הרבה דאיכא הבדל גדול בין שדה אחת לשדה שניה, וע"כ כיון שאינו ידוע איזה יזכה אח"כ הוי כדבר שאינו קצוב, אבל בחצי שדה שאין הבדל גדול בין חלק זה לחלק זה ל"ש כ"כ לומר לא סמכא דעתיה ומהני הקנין. וכן מצאתי בספר "מחנה אפרים" הל' זכיה סי' א' דכתב כן לתרץ מהא דמבואר בב"מ מ"ו שמקנה לחבירו דינר וטריסית ממעות שיש לו בביתו אף שאינו מסויים איזה דינר דלא תיקשי לשיטת רש"י וסיעתו עי"ש, אבל לא ביאר הטעם בין איכא הבדל או לא, ולדברינו מובן הדבר בטעמא. ולפ"ז כו"ע מודו דחל קנין על דבר שאינו מבורר כמו שהוכחנו מההיא דקדושין, והדרא הקושיא לדוכתה במאי דתלה הרשב"א דין מוכר שדה אחת בין שדותיו לההיא דברירה, כיון דאין תלוי החלות במה שיבורר לאח"כ אלא מוכר דבר שאינו מבורר. 
ובראב"ד פ"ג מהל' זכיה כתב שם וז"ל: א"א זה הדרך הולך על דרך פי' הרב ז"ל שפי' במס' גיטין, וקשיא לן מה שאמרנו במס' מנחות בית בביתי וכו' וכן שור בשורי אמאי והא לא סיים ולא קנה כלום, ואולי נאמר כיון שהדין ידוע שיד בעל השטר על התחתונה כאילו פירש הגרוע או הנפול או המת, ודין זה כשאין שם אלא גרוע אחד או מת אחד שהוא כמסויים אבל אם היו שנים גרועים או שנים מתים לדעת הרב ז"ל לא קנה כלום עכ"ל. ותמוה לי איך יכלכל לפ"ז הא דמפורש במס' מנחות דף ק"ט דפריך שם על הא דאמר בהקדש שהגדול הקדיש מהא דמראהו מת מראהו נפול ואמאי ליחזי היידן נפול היידן מת, ומשני לוקח קא אמרת שאני לוקח דיד בעל השטר על התחתונה, ומוכח להדיא דמיירי דמת אח"כ היינו אחר המכירה דאל"כ ל"ל להקשות היידן מת, בפשיטות הו"ל להקשות כיון שהמשובח הקדיש, ודבריו סתומין ולא מצאתי מי שיתעורר בזה. 
ולפמש"כ אפשר ליישב קצת הקושיא מבית בביתי, דאפשר דדוקא בשדות הרבה שאין ההבדל ניכר כ"כ ולא ידוע כלל במה יבחר המוכר דאיכא דניחא ליה בהר ואיכא דניח"ל בבקעה, וע"כ לא סמכא דעתייהו, אבל בבתים ושוורים מעיקרא יודע הלוקח שיתן לו הגרוע, ואף שבאמת אם מת המשובח מראהו מת, אבל בסתמא אין עולה על דעתם שימות אחד מהם וסמכי דעתייהו שבסתמא יזכה הגרוע; ובכ"ז לא קנה הגרוע רק שהקנין חל על אחד מהן ואינו ידוע איזה מהם, ולענין סמיכת הדעת קרוב הדבר שיזכה הגרוע. 
ולפ"ז היה אפ"ל שהרשב"א ז"ל סובר דלפי המסקנא בגמ' במנחות דלהכי מראהו מת משום דיד בעל השטר על התחתונה, הוי כמפרש ליה שמקנה ליה זה שירצה ליתן אח"כ או שיהיה גרוע אח"כ, ומפ"ז תלוי קנין זה בדין ברירה דצריך לומר אח"כ הוברר הדבר שמעיקרא קנה את זה דוקא, ומשו"ה קשה ליה איך חל הקנין לדידן דקיי"ל אין ברירה. אבל אכתי יקשה לן למה לא נימא כפשוטו דכבמקדש אשה אחת משתי אחיות כ"כ הכונה כאן שמוכר לו שדה אחת שאינה מבוררת וממילא יכול ליתן לו אח"כ איזה שירצה מטעם שהוא המוחזק. וע"כ משמע לכאורה דסובר דעל חפץ שאינו מבורר לא חל קנין כלל אם לא שנימא ברירה דאז נפרש הכונה כמו שאמרנו שמקנה ליה השדה שירצה אח"כ, ושוב יקשה מהך דקדושין שאמרנו. 
אמנם לכאורה מבואר בהדיא בתוס' במס' עירובין דגם בכה"ג דמיירי הרשב"א תלוי בדין ברירה, דאמרינן שם בגמ' דף ל"ז, רבא אמר שאני התם דבעינן ראשית ששיריה ניכרין, א"ל אביי אלא מעתה היו לפניו שני רמונים של טבל ואמר אם ירדו גשמים היום יהא זה תרומה על זה ואם לא ירדו גשמים היום יהא זה תרומה על זה ה"נ בין ירדו בין לא ירדו דאין בדבריו כלום, וכ"ת ה"נ והתנן תרומת הכרי הזה ומעשרותיו בתוכו ותרומת מעשר זה בתוכו ר"ש אומר קרא השם שאני התם דאיכא סביביו, ע"כ. ובתוס' שם בד"ה אלא מעתה ז"ל: וא"ת וליפרך ה"נ אי הוי טעמא משום דאין ברירה וי"ל וכו' והא דמייתי מתרומת הכרי בתוכו ר"ש אומר קרא השם למאי דלא ידע דאיכא סביביו הוה מצי לאקשויי נמי לטעמא דאין ברירה, ומהר"י מפרש דאי טעמא דר"ש משום דאין ברירה אתי שפיר דודאי היתה אחת מהן תרומה ומותר הכהן לאכלן ואף על גב דאין ברירה דחד מינייהו ודאי  תרומה, אבל אטעמא דראשית פריך שפיר ה"נ דלא הוי כלל תרומה ויהיה כהן אסור לאכלן וכן בההיא דתרומת הכרי בתוכו קרא שם וכהן מצי אכיל לכל מה שבתוך הכרי אף על גב דאין ברירה, עכ"ל התוס'. 
הרי מפורש להדיא דגם באומר תרומת הכרי הזה בתוכו סתם תלוי בדין ברירה. אמנם נ"ל דלבד מה שהקשינו מהך דמקדש אחת משתי נשים יקשה מהרבה משניות והלכות פסוקות. דהנה מפורש במס' תרומות בפ"ב מ"ג והובא בתמורה י"א, שותפין שתרמו זאח"ז רא"א תרומת שניהם תרומה, ועי' בר"ש שם דמפרש דחצי סאה שתרם כל אחד תרומה וחציה טבל, משום דעל חצי חל תרומתו, אף שאינו מסויים איזו תרומה ואיזה טבל. ובתוספתא דתרומות פ"ד האומר תרומת הכרי הזה בצפונו מחציו כלפי צפון מדומע דברי רבי וחכ"א עושה כמין קו עי"ש, הרי דאף באומר בצפונו דחל התרומה לכו"ע משום דהוי שיריה ניכרים דכל מה שלא נכנס בספק צפונו הוי שיריה ניכרים, מ"מ מדומע התרומה בחולין דכל מה שנכנס בשם צפונו הוי בספק תרומה, ומוכח להדיא דחל תרומה על מה שאינו מסויים. וכן בהמניח חבית יין להיות מפריש עליה כל שלשה ימים ודאי, דמשמע דמפריש והולך לפי חשבון ומניח התרומה בתוך החבית אף שאינו מסויים מתחילה היין שנקרא עליו שם תרומה. וכן מפורש בירושלמי פ"ג דתרומות הל"ג, א"ר הושעיא ב"ר שמאי היו לפניו שני סאין וכרי אחד ואמר אחד מן הפאות הללו עשויה תרומה על הכרי הזה קידשם ואין ידוע איזה הוא, היו לפניו שני כריים וסאה אחת ואמר הרי זו תרומה על אחד מן הכריים הללו ניתקן ואין ידוע איזהו. ומוכח מזה דגם לטעמא דבעינן שיריה ניכרים לא בעינן רק שתהיה התרומה מופרשת מן החולין שמתקן אותם, אבל אם התרומה מדומעת בטבל אחר וכן אם החולין מדומע בתרומה אחרת או בטבל אחר לא איכפת לן כלל דבעינן רק שיהיו שיריים. הרי מכל הנ"ל מוכח להדיא שחלה תרומה על פירות שאינם מבוררים ומסוימים ואין זה שייך לדין ברירה כלל, והרבה מזה הובא להלכה בטוש"ע יו"ד סי' של"א, ותימה בעיני שלא מצאתי במפרשים לעורר בדברי התוס' הנ"ל. 
ועוד משנה מפורשת בסוף מעילה, נפלה פרוטה וכו' או שאמר פרוטה בכיס זה הקדש כיון שהוציא הראשונה מעל דר"ע לטעמיה דחייבין מעילה על ספק, וע"כ מוכח דר"ע סובר אין ברירה בכה"ג דאל"ה אמאי מעל יאמר לברר איזה שירצה אלא ע"כ סבר אין ברירה היכא דלא מתנה בהדיא, ועי' בתוס' ד"ה כיסין דר"ל שם לפי המסקנא או דסבר אין ברירה כלל, או דוקא היכא דפריש סובר יש ברירה, ומ"מ חל הקדש על פרוטה אחת שאינה מסוימת ואינה ידוע איזהו, וע"כ מעל מספק. ואם הוציא את כל הכיס גם לחכמים מעל, וע"כ חל הקדש על פרוטה אחת אף למ"ד אין ברירה, וזו ראיה שאין עליה תשובה. 
ומשנה מפורשת במס' תמורה בפ' כיצד מערימין, אם אמר להקדיש הולד במעי פרה של חולין ואמר אם זכר יהיה עולה וילדה שני זכרים האחד מהם עולה והשני ימכר לצורכי עולות. ופי' המשנה ע"כ שאחד יקרב על תנאי אם הוא קדוש טוב ואם לאו יקדישו מעתה וכן השני, ועוד תנאי יהיה על כל אחד לשם מי יהיה אם לבעלים הראשונים או לשם הלוקח, אבל מפורש דבכה"ג חייל אף למ"ד אין ברירה. דהך משנה ע"כ אתיא כמ"ד אין ברירה, דלמ"ד יש ברירה היה יכול לברר איזו שירצה לעולה והשני יהיה לחולין, כמש"כ התוס' בתמורה ל' דבכל איסור שנולד בתערובות יכול לברר האיסור מתוך ההיתר עי"ש, ומ"מ חייל הקדש על אחד מהם. 
וכן מפורש בתוס' עירובין דף נ' ע"ב בהא דאמרינן שם אם הקדיש ארבעים חלות מתוך שמונים שקדשו, וז"ל בד"ה ומר סבר: הקשה הרר"א וכו' תיפוק ליה דר"י לית ליה ברירה ואומר ר"י דלא שייך כאן ברירה דלא צריכי לבירורן דקדשי כל היכא דאיתנהו בתערובתן עכ"ל. 
ולגודל התמיה בכונת התוס' דף ל"ז נלפע"ד דבאמת גם התוס' מודים למהר"י דבתרומת הכרי הזה בתוכו שחלה התרומה וכהן מצי אכיל וכן בשני רמונים כאשר נבאר, רק דקשה להם מה דאמר ר"ש קרא שם דמשמע דמהני ההפרשה כשאר הפרשות דאל"ה הוי ליה למימר שהוא מדומע, אבל למ"ד יש ברירה ניחא משום דכיון שנעשה האיסור בתערובות יכול אח"כ לברור איזה שירצה ולומר שזוהי התרומה ושאר יהיה חולין כמש"כ התוס' תמורה דף ל'. ומ"מ למאי דלא דאיכא סביביו פריך משום שיריה ניכרים, דאף למ"ד יש ברירה לא מהני לענין שיהיה נחשב כשיריה ניכרים, דדוקא באומר שני לוגין שאני עתיד להפריש שמתחילה עושה תרומה השני לוגין שיפריש אח"כ דאז מטעם ברירה הוי כמפורשים למפרע, אבל באומר סתם שני לוגים בתוכו יהיה תרומה שמתחילה אינו מפורש התרומה מן החולין לא מהני עכשיו התרומה כלל, ואז אף שיברר אח"כ לא מהני כלל לדמעיקרא כיון שמעיקרא לא היו ניכרים השיריים, וזה ברור כמש"כ הקצוה"ח בסי' ס"א עי"ש. אבל בלאו טעמא דשיריה ניכרים ניחא דחל קנין על דבר שאינו מסוים ואחר כך יברר. ולמ"ד אין ברירה אף שלענין התפסת התרומה מהני אף אם אין ברירה, אך כיון שההפרשה לא הועילה דהוי מדומע הוי ליה לר"ש לומר הרי זה מדומע, וזהו שקשה להו להתוס'; אבל לענין דינא גם הם מודים שחל הקנין על דבר שאינו מבורר. 
ועוד נ"ל דמדברי התוס' ג"כ מוכח דא"א לפרש בטעמם דאין קנין חל על חפץ שאינו מבורר, דא"כ גם למ"ד יש ברירה קשה היאך מהני באומר תרומת הכרי הזה בתוכו כיון דאכתי עכשיו אינו מסוים ומבורר ומה שיברר אח"כ לא מהני למעיקרא כמ"ש לענין שיריה ניכרים, דלא מהני ברירה אף למ"ד יש ברירה אלא באומר שני לוגין שאני עתיד להפריש דהוי כמפורשין מעיקרא, ועי' בקצוה"ח סי' ס"א דזהו לפי המסקנא, וא"כ אם נימא דלמ"ד אין ברירה אינו חל הקנין בדבר שאינו מסויים גם למ"ד יש ברירה לא מהני. 
ובריטב"א בחי' לקדושין כתב על הא דאמר במקדש אחת משתי אחיות דהוי קדושין שאינם מסורים לביאה וז"ל: צע"ג בהא אי אמרינן ברירה קדושין המסורים מתחילתן הוא, ע"כ. ובספר אבני מלואים סי' מ"א ס"ק ב' הביא מתוס' רי"ד שכתב וז"ל: ודאי אם היה אומר איזה שארצה היום או מחר בזה היה לסמוך על ברירה כיון שתלה ברצונו, אבל זה שקידש מתחילה בספק שלא בירר איזו קידש אין לומר שום ברירה. ועי"ש בספר א"מ שביאר דבריו בטוב טעם, דאף דמצינו בכמה מקומות ענין ברירה אף היכא שלא תלה מתחילה, אבל לענין שיהיו כמבוררים מעיקרא זה לא מהני רק אם תלה בתחילה כבשני לוגין שאומר שאני עתיד להפריש, וע"כ אף אם אח"כ יכול לברר מ"מ קודם הבירור הוי קדושין שאינם מסורין לביאה, והריטב"א שנשאר בצ"ע הוא לדידן דקיי"ל הוי קדושין ואסור לבוא על כל אחת מטעם ספק אחות אשה, על זה מסתפק הריטב"א שנימא ברירה אח"כ כמש"כ התוס' לענין תערובות ויהא מותר לבוא על אחת מהן שיברר. אלא נלפע"ד ברור שאין כוונת התוס' דלא חל כלל למ"ד אין ברירה, רק דכונתם כמו שאמרנו דמדאומר קרא שם משמע שמועיל ולמ"ד אין ברירה לא הועילה לו ההפרשה. 
ולפ"ז י"ל דהתוס' בתירוצם לא פליגי עם מהר"י רק בשני רמונים, דלהתוס' התם לא חלה התרומה כלל משום דהתם תלוי בדין ברירה ממש, שכיון שתולה במאי שיהיה אח"כ וצריך לבוא משום איגלאי מילתא למפרע ע"כ למ"ד אין ברירה לא מהני כלל, ולמהר"י גם בכה"ג מהני לענין שחלה התרומה בספק כמו שנבאר, אבל באומר תרומת הכרי בתוכו דאין תלוי במה שיתברר אח"כ גם התוס' מודים דחל בספק. והיה אפשר לומר דגם בשני רמונים לא פליגי וכונתם כמו בתרומת הכרי דלמ"ד אין ברירה למאי מהני ההפרשה, ומהר"י מתרץ דמהני לענין היתר אכילה לכהן; אבל מלשון התוס' יותר נראה דבשני רמונים לא מהני כלל דכתבו בתירוצם דבשני רמונים אין תימא דודאי כיון דאין ברירה ה"נ דלא הוי תרומה, מלשון זה משמע דלא חלה התרומה כלל. 
ובטעמא דמהר"י נ"ל בהקדם שיטת הרמב"ן בחי' לגיטין, דלשטתו בכל תנאי אין שייך דין ברירה רק היכא שמתנה על שני דברים אז תלוי בדין ברירה. ולכאורה גם במתנה על שני דברים על כל אחד מהם הוא תנאי, כגון בשוחט על מי שיעלה ראשון לירושלים דעל כל בן איכא תנאי אם יעלה ראשון יהיה נמנה ואם לא לא יהיה נמנה וכן על השני ומ"ש בתנאי אחד משני תנאים. אלא נראה הטעם דהוא משום דמתנה על שני דברים, וידוע הדבר דעל שניהם א"א לחול דשניהם לא יעלו ראשון, ובראשית הדבר ידוע דאף אם יתקיים התנאי אינו ידוע איזה מהם יהיה נמנה, וכן בגירושין לאיזה שתצא בפתח תחילה, אבל בתנאי על דבר אחד אינו מסתפק רק על עשית הקנין אם יחול או לא. וכללות הדברים שבשני דברים מלבד התנאי איכא ספק בעיקר הקנין על איזה שיחול אם על זה או על השני, וספק זה תלוי במה שיתברר אח"כ וצריך לבוא מטעם איגלי מילתא למפרע דעל חפץ זה נעשה הקנין, וע"כ ל"ד לתנאי דשם א"צ לומר איגלאי מילתא למפרע דעל חפץ זה נעשה הקנין, רק איגלאי מילתא למפרע שנתקיים התנאי, וכיון שתנאי מילתא אחריתא היא כמ"ש הר"ן בפ"ד דכתובות ובתנאי מהני מחילה לשיטת הרא"ש שהבאנו לעיל, וע"כ עיקר הקנין נגמר מעיקרא רק נחסר קיום התנאי שהוא מילתא אחריתא, ומכיון שנתקיים התנאי מתקיים המעשה למפרע. אבל במתנה על שני דברים שתלוי במה שיתברר אח"כ באיזה שתצא בפתח תחילה, ואם אח"כ יצתה איזו אשה בפתח ראשונה לא מהני אם מחל התנאי דאם תצא שעי"ז יהיה חל הגט על האשה השניה, דבזה האופן מה שלא חל הגט על האשה שלא יצתה ראשונה בפתח הוא לא מטעם שלא נתקיים התנאי של יציאה ראשונה, רק שלא עליה נעשה מעשה גירושין, וע"כ הוי עכשיו ספק בעיקר הגירושין לשם מי נעשה ולא מצד קיום וביטול תנאי של מילתא אחריתא, ובכה"ג אין ברירה לדידן. והאי טעמא לא שייך כמובן בעושה קנין על חפץ שאינו מבורר ואינו תולה במה שיברר אח"כ, כמו במקדש אשה אחת משתי נשים, דבכה"ג האשה שנתקדשה עכשיו אינו תלוי קידושיה בהשניה ובמה שיהיה אח"כ, ודומה להא דאמרינן בעירובין דאם כבר בא חכם אין שייך לדין ברירה, היינו דאף שלעושה הקנין עדיין אינו מבורר אבל כיון שבאמת הדבר כבר מבורר ואינו תלוי במה שיתחדש בעתיד לכו"ע מהני. 
ולפ"ז יבואר טעמא דמהר"י שכתב דבמתנה על שני רמונים אם ירדו גשמים יהיה זה תרומה על זה, ואם לא ירדו גשמים יהיה השני תרומה על זה, דחלה תרומה על אחד מהן אף למ"ד אין ברירה. דהכא תנאי ירידת גשמים הוא לא על קיום חלות התרומה וביטולה, דאז לשיטת הרמב"ן לא היה תלוי כלל בדין ברירה, אלא ע"כ הכא עיקר תנאי ירידת הגשמים הוא לברר בין הרמונים שאם ירדו גשמים יהיה זה תרומה על זה, ואם לא ירדו יהיה השני תרומה, ונמצא דאף אם לא ירדו גשמים יכול להיות שהראשון תרומה, דמצד שלא נתקיים התנאי ליכא ביטול על קיום התרומה משום שלא התנה עליו בתנאי בפ"ע שאם לא ירדו גשמים שלא תחול עליה התרומה, רק התנה שיהיה השני תרומה דאז ממילא לא יהיה הראשון תרומה. וע"כ למ"ד יש ברירה מהני ירידת הגשמים או ההיפך לברר למפרע על הרמונים איזה מהן תרומה, אבל למ"ד אין ברירה כיון דהנעשה אח"כ לא מהני לברר למפרע, ומצד ביטול התנאי ליכא כה"ג שלא יחול כלל מפני שלא התנה על כל אחד בפ"ע ונשאר הדבר בלא תנאי, והוי כאומר שאחד מהן יהיה תרומה סתם דאז מהני שיחול תרומה על כל אחד ורק שלא ידוע לנו איזה מהם, ועל זה א"צ לדין ברירה כיון שאין תלוי במה שיהיה אח"כ, כנלע"ד. 
ולשיטת התוס' בגיטין דאף בתנאי בדבר אחד בדבר שאינו בידו כגון ירידת גשמים תלוי ג"כ בדין ברירה, דלפ"ז ליכא חילוק בין מתנה על דבר אחד לשני דברים, מ"מ נ"ל דשאני תנאי כזה משאר תנאים. דהנה לשיטתם כיון דצריך קיום התנאי ומעיקרא אינו מבורר אם יתקיים, לא מהני מה שנתקיים התנאי אח"כ לברר על המעשה. אבל במתנה על שני רמונים אם ירדו ואם לא ירדו דבכה"ג מבורר מעכשיו שע"כ תנאי אחד יתקיים ויהיה אחד מהם תרומה, ונמצא דעל עיקר חלות התרומה אין כאן תנאי רק על בירור החפצים באופן שאמרנו, וע"כ א"צ באופן כזה לתנאי כפול כמו במתנה על דבר אחד או שאר דיני תנאי, דבאופן כזה ליכא על כל אחד דיני תנאי, רק מה שמתנה שאם לא ירדו גשמים שיהיה השני תרומה, וכיון דלחלות התרומה אינו נוגע קיומו של תנאי וביטולו דעל זה לא התנה כלל שאם לא ירדו לא יהיה זה תרומה, רק מה שחלה תרומה על השני זה מונע מלחול דין תרומה על הראשון, וכיון דלמ"ד אין ברירה אינו מברר העתיד על למפרע נשאר הדבר בלא תנאי. 
ולפ"ז נלע"ד דלמהר"י אף אם יסבור כשיטת התוס' דגם בתנאי על דבר אחד תלוי בדין ברירה, מ"מ יודה שאם לא נתקיים התנאי דאין ספק שלא חל המעשה כלל, ואף אם נתקיים התנאי ג"כ בטל המעשה לגמרי כמו דמוכח מפשטות כל הסוגיות דלמ"ד אין ברירה לא חל המעשה כלל, משום דשם צריך שיהיה קיום התנאי מבורר למפרע, ומה שנתברר אח"כ לא מהני למפרע וכל שאינו מבורר בשעת חלות המעשה לא מהני כלל, אבל הכא אף דלא מהני לברר למפרע מ"מ שיחול על אחד מהם א"צ בירור אם זה הראשון או השני כמו במקדש אחת משתי נשים, ומצד קיום התנאי לא נעשה בזה תנאי על קיום המעשה כמו שביארנו ודו"ק. 
ובספר דרוש וחידוש להגרע"א מערכה ד' נתקשה בדברי התוס' הנ"ל וז"ל: ובאמת תמוה לי מאד דאיך נימא דודאי אחד מהם תרומה הא אם ירדו גשמים נימא דאותו רמון שהתנה עליו אם ירדו יהיה תרומה לא הוי תרומה דשמא לא יהיה עומד לכך שירדו גשמים, ומ"מ גם הרמון השני לא הוי תרומה דהא סוף סוף ירדו גשמים ולא נתקיים התנאי, וכי בשביל שהיה עומד שלא ירדו גשמים מיקרי קיום התנאי, דבודאי תרתי בעי ירידת גשמים ועומד לכך מתחילה, וכן בפירש"י ז"ל בחולין י"ד שכתב על הא דר"י ור"ש אוסרין משום דלית להו ברירה וחיישי' שמא תרומה שתה עי"ש איך אפשר שיש תרומה ביין ששתה וכו' כיון דמה ששתה הרי סוף סוף לא בא לידי הפרשה ולא נתקיים בו התנאי, והרי אמרינן שם שמא יבקע הנוד ושותה טבלים למפרע הרי דאם לא בא לידי הפרשה ליכא כאן תרומה כלל ה"נ מה ששתה הוי כבקיעת הנוד, עכ"ל בקיצור מעט, והניח בצע"ג. 
ולפמש"כ דברי מהר"י נכונים ומובנים בטעמם, דלא מיבעי לשיטת הרמב"ן ודאי מוכרח הדבר דבשני רמונים ליכא תנאי על כל אחד בירידת גשמים וכן להיפך, דאל"כ הוי כשאר תנאי דעלמא דלא תלוי בדין ברירה כמש"כ; וגם לשיטת התוס' ורש"י בגיטין דבתנאי דלא הוי בידו ג"כ תלוי בדין ברירה, מ"מ הוכחנו דבאופן כזה ודאי דלא הוי בזה תנאי על כל אחד דתנאי הוא מילתא אחריתא, ולשיטת הרא"ש יכול לבטל כל תנאי משום דאתי דיבור ומבטל דיבור, ובכה"ג ודאי דלא שייך לבטל התנאי, וא"כ ע"כ דאין בזה תנאי; ומשו"ה ירידת הגשמים או ההיפך אינו מבטל כלל התרומה מאחד משני הרמונים, רק מה שחל התרומה על האחד מבטל התרומה מהרמון השני, וע"כ למ"ד יש ברירה נתברר למפרע על אחד מהן איזהו תרומה, אבל מ"ד אין ברירה כיון שירידת הגשמים אינה מבררת למפרע על הרמון שהתנה עליו שיהיה בודאי תרומה ואם אותו הרמון אינו תרומה יכול היות /להיות/ שהשני תרומה שהשני אינו מעכבו ומצד ביטול התנאי ליכא הכא כמש"כ. 
ונראה לע"ד לפ"ז ליישב גם דברי רש"י ז"ל, דסובר ג"כ במתנה על שני לוגין שאני עתיד להפריש שאין תנאי ההפרשה על כל אחד, דענין תנאי שהוא מילתא אחריתא לא שייך בשום אופן בתערובות חפצים, ומה דקאמר בגמ' בטעמא דר"י ור"ש דאם יבקע הנוד שותה טבלים למפרע י"ל דזה דוקא לפי המסקנא דאמרינן דגם ר"י ור"ש סוברין יש ברירה, וא"כ כמו דמהני למ"ד יש ברירה לברר על שני הלוגין שהופרשו אח"כ שהם תרומה ודאית למפרע, כ"כ אותן הלוגין שלא באו לידי הפרשה אח"כ הובררו שלא הויין תרומה, דכמו שמתנה על שני הלוגין שיופרשו כ"כ מתנה על הלוגין שלא יופרשו. עוד י"ל דלשיטת רש"י ז"ל בשני לוגין שאני עתיד להפריש יש תנאי זה בודאי, שאם לא יהיו כלל שני לוגין שיבואו לידי הפרשה אז לא יהיה כאן תרומה כלל, אבל אם יבואו לידי הפרשה אז ליכא תנאי על כל אחד לקיום ובטול החלות, משום דאז א"א להיות ענין תנאי שהוא מילתא אחריתא שיהיה יכול לבטל ולהוסיף על תנאו ואז אין כאן רק בירור בין החפצים, ומשו"ה למ"ד אין ברירה דלא מהני הפרשה דאח"כ לברר על הלוגין י"ל שפיר דגם מה ששתה תרומה שתה ויהיה הדין לרש"י למ"ד אין ברירה כמו למהר"י, כנלע"ד. 
וכן נראה בשיטת רש"י ז"ל בגיטין ע"ג ע"ב, דכתב שם על מתני' דמה היא באותן הימים ר' יוסי אומר מגורשת ואינה מגורשת דמוקי רבה באומר מעת שאני בעולם, וז"ל: ומשני אמר רבה מתניתין לאו באומר מהיום אם מתי דההיא ודאי לכי מיית איגלאי מילתא דהוי גט משעת נתינה והבא עליה פטור, אלא באומר מעת שאני בעולם ליהוי גט, הילכך לר' יהודא סמוך למיתה חייל גיטא ומעיקרא א"א היא ור' יוסי סבר משעת נתינה מספקא לן דילמא זוהי השעה הסמוכה למיתה והוי גט ספק ואף על גב דחיי טפי אין ברירה עכ"ל.  וזהו כשיטתו בחולין דליכא תנאי על כל שעה ושעה אם ימות יהא גט ואם לאו לא יהא גט, משום דא"א להיות ענין תנאי באופן כזה כמש"כ, ורק התנה לברר שעה בין השעות, וכיון דלא מהני מה שנתברר אח"כ לברר למפרע, הוי כמו שעשה גט שיחול סתם ולא פירש באיזה שעה, דחל באמת ואין ידוע באיזהו כבשני לוגין. ועי"ש בתוס' שהקשו על רש"י שלשה קושיות: א', דמשעת מיתה ואילך נמי תהיה ספק מגורשת כמו שמוכיח לעיל בדף כ"ה מהא דכי מיית הוי גיטא דיש ברירה, ב', דאפילו לא מת מאותו חולי תהיה מגורשת כל הימים ולא נאמר הוברר למפרע שלא חלו כלל הגירושין, והג', מפ' בכל מערבין דמוכח דלמ"ד אין ברירה לא חייל עירוב כלל עי"ש. 
והנה לשיטת מהר"י שבתוס' עירובין הנ"ל לכאורה ג"כ קשה סוגיא דגיטין כ"ה דמוכיח הש"ס מהא דכי מיית הוי גיטא, ולדידיה לכאורה מ"מ הגט חל שעה אחת בין השעות כמו בשני רמונים, ומשעת מיתה ואילך תהיה מגורשת ודאי. אמנם בפשטות י"ל דמהר"י ס"ל כשיטת התוס' שם דגם בתנאי בדבר אחד תלוי בדין ברירה, ומשו"ה דייק בגמ' שפיר דכיון דאם לא ימות מאותו חולי לא יהא גט ואם מת הוי גט ע"כ דיש ברירה כמו שפירש"י שם. והכא בשני רמונים ליכא תנאי כלל, דבין אם ירדו בין אם לא ירדו גשמים עושה תרומה, והתנאי של גשמים הוא רק לברר בין החפצים וכיון שלא מהני לברר על אחד שיהיה תרומה בלא ספק יכול להיות שהשני תרומה. 
אח"כ ראיתי בתוס' יומא נ"ו ד"ה דברי ר"מ, שהקשו שם על פירש"י שכתב דבתנאי דלא הוי בידו תלוי בדין ברירה מהך דעירובין דמתנה על הרמונים אם ירדו גשמים דפשיטא להש"ס דמהני, ותרצו דלמ"ד יש ברירה קאמר, ועוד תירצו וז"ל: א"נ אפילו למאן דלית ליה ברירה קאמר כיון דמתנה בין ירדו בין לא ירדו חשיב טפי עכ"ל. ונראה דכוונתם למה שכתבנו דבאופן כזה ליכא תנאי כלל רק בירור בין הרמונים. 
ועוד נ"ל די"ל דאף שנאמר שיסבור מהר"י כשיטת הרמב"ן והריטב"א דבתנאי בדבר אחד אין בו משום ברירה רק כשמתנה על שני דברים, מ"מ י"ל דיפרש דעיקר הוכחת הש"ס בגיטין דר"י אית ליה ברירה הוא מהא דסובר דהרי היא כא"א לכל דבריה, דאם אין ברירה הרי היא ספק מגורשת משעת נתינה עד שעת מיתה כשיטת רש"י לר' יוסי, והא דמסיק הש"ס וכי מיית הוי גיטא הוא דלא נימא דלר' יהודא נמי אין ברירה ומשו"ה אומר הרי היא כאשת איש כלומר דאין הגט חל כלל, דלא כסברת המהר"י גבי שני רמונים, אלא דמכיון דלאחר מיתה היא מגורשת לדידיה ומ"מ אית ליה דהויא כאשת איש עד שעה הסמוכה למיתה, מזה מוכח דס"ל יש ברירה דאמרינן הוברר הדבר למפרע דרק באותה שעה הסמוכה למיתה חייל הגט ולא בשעה אחרת. ובזה נלע"ד ליישב גם דברי רש"י ז"ל מקושית התוס', דהנה נראה מדברי רש"י הכא (דף ע"ג) דחזר משיטתו שכתב שם (דף כ"ה) דבתנאי אם מתי ג"כ תלוי בדין ברירה, מדכתב באומר מהיום אם מתי ודאי לכי מיית איגלאי מילתא דהוי גט משעת נתינה, משמע דכתב כן לכו"ע אף לר' יוסי, ולפ"ז יפרש שם קושית הש"ס משום ברירה בין השעות ולא מקשה דלמ"ד אין ברירה לא יחול הגט כלל רק כפי שכתבנו דליהוי ספק מגורשת כמו בשני רמונים למהר"י, וכמו דהוי ספק א"א לר' יוסי. 
והקושיא הב' שהקשו התוס' על רש"י ג"כ תתיישב ע"פ דברינו, דודאי אם לא מת כלל מאותו חולי הגט בטל משום דהכא איכא תנאי שאם לא ימות כלל מאותו חולי שלא יהיה גט כמש"כ בשני לוגין לשיטת רש"י ז"ל, אבל אם מת מאותו חולי שנתקיים התנאי בכלל ועל השעות בפ"ע ליכא תנאי על כל שעה ושעה אם ימות ואם לא ימות, דתנאי כזה שיהיה כשאר תנאים א"א בשום אופן הכא שיהיה הגט חל בכל השעות כמש"כ, וע"כ למ"ד אין ברירה לא מהני הבירור של אח"כ לברר בין השעות וחייל בשעה אחת ואין ידוע לנו באיזה כמו בתערובות רמונים למהר"י, ופשוט. 
ועל השלישית שהקשו מפ' בכל מערבין לא מצאתי עתה מפורש דלמ"ד אין ברירה לא חל כלל, רק אולי כוונתם מהא דתניא שם ל"ז ע"ב אמר לחמשה הריני מערב על איזה מהם שארצה וכו' רצה משחשיכה אין עירובו עירוב, וכן בברייתא השני' הריני מערב לשבתות של כל השנה רציתי אלך וכו' רצה משחשכה רש"א עירובו עירוב וחכ"א אין עירובו עירוב, דמשמע מלישנא דאין עירובו עירוב כלל. 
וכל זה למהר"י ודאי דלא קשה כמש"כ, די"ל דדוקא בשני רמונים שמתנה בין אם ירדו ובין אם לא ירדו, דע"כ אין כוונתו על תנאי כיון דאחד ודאי עושה תרומה וא"כ ליכא תנאי על השני שנאמר תנאי מילתא אחריתא ולא יחול כלל, כמש"כ לעיל והבאנו דברי התוס' דיומא דמחלקי בכך, וכן לשיטת רש"י בשני לוגין שאני עתיד להפריש ובשעה אחת קודם למיתתי, דשם ג"כ אם בא לידי הפרשה הרי יש בירור ואם לאו חל על אינו מבורר, וכן חל הגט לשעה אחת בין השעות, וענין כזה ל"צ לברירה שיהא חל על אחד ואינו ידוע. וא"כ הכא בשתי הבריתות לא הוי כלל מתנה על שני דברים דהרי העירוב שפיר מועיל לכל החמשה בני אדם אם ירצה, וכן לכל השבתות כשירצה, אלא שזה תנאי שתלוי חלות העירוב ברצונו ותנאי כזה התלוי ברצון צריך לברירה אף בדבר אחד, כמש"כ כ"ז הרמב"ן ז"ל בחי' לגיטין ומסייע לזה מההיא דהריני בועליך ע"מ שירצה אבא ואביך והוי שם תנאי גמור אם ירצה יחול העירוב ואם לא ירצה לא יחול העירוב כלל. 
וכ"ז הוא רק לשיטת מהר"י ושיטת רש"י ז"ל, אבל הרמב"ן והריטב"א מפרשי בגמ' גיטין דהא דקאמר שם הש"ס ולכי מיית הוי גיטא, הוא משום דהשעה אינה מבוררת דלמ"ד אין ברירה אין הגט חל כלל, דלא כרש"י, משום דס"ל דכיון דתלה חלות הגט במה שיבורר אח"כ אין לומר שיחול אף שלא נתברר ומתבטל תנאו לגמרי, אלא אדרבה המעשה בטל, והחילוק בין מתנה על דבר אחד לשני דברים כבר ביארנו לעיל דבשני דברים א"א לומר שיהיה המעשה נגמר על שניהן ותנאי מילתא אחריתא כיון דעל שניהן א"א לחול כמש"כ. 
ונ"ל דדינו של הרמב"ן הוא דוקא אם התנה בבת אחת על שניהם כגון איזה שתעלה ראשונה מן הכרי תהיה תרומה, אבל אם יעשה תנאי כזה ויתנה בתחילה אם ירדו גשמים תהא תרומה ואח"כ יפריש עוד הפעם ויאמר אם אלך למקום פלוני תהיה תרומה כ"כ על פירות אלו שכבר הפרשתי עליהן, נראה ברור דמהני ואין תלוי בדין ברירה, דתנאי הראשון ודאי דהועיל דהוא ככל תנאי דעלמא, ותנאי השני נמי מהני, וכמו שאם לא היה מתנה כלל בשני אלא היה מפריש סתם דלא תלוי בדין ברירה, דבאופן כזה נלע"ד דאף לשיטת התוס' דבתנאי בדבר אחד נמי תלוי בדין ברירה מ"מ זה דוקא היכא שהוא אינו גומר רק בתנאי, היינו היכא שבידו לעשות המעשה בלא תנאי והוא אינו גומר רק בתנאי, אבל היכא שהוא גומר בלא תנאי רק שהחפץ הוא בספק אם יהיה נתפס בו קנין, כגון אם קידש אחד אשה בתנאי אם אבוא דמהני משום דבידו ואח"כ קידש אחר זאת האשה דמהני משום דהשני אינו עושה כלל תנאי רק דממילא אם האשה מקודשת לראשון אינה מקודשת לשני, וכן מפורש בקדושין נ"ט דלשמואל דסבר מעכשיו ולאחר ל' הוי תנאי אם לא אחזור בי, אם קידש אותה אחר הוי קידושי ספק עד ל' יום שמא יחזור בו עי"ש, ומכש"כ לשיטת הרמב"ן דמה שהוא ספק אינו שייך כלל לדין ברירה ודאי דמהני בכה"ג, וע"כ הא דמתנה על שני דברים הוא משום דכיון דעושה הכל בפעם אחת דאז אינו עושה דין רק על אחד משניהם אי אפשר לחול כנ"ל. ובעירוב כה"ג י"ל דאף אם יעשה בזאח"ז ויתנה על הראשון בתנאי כדין ואח"כ על השני ג"כ בתנאי כפול, נ"ל דלא מהני, משום דעירוב קונה רק בין השמשות ובידו עכשיו לקנות שביתה באיזה מקום שרוצה דעירוב קונה רק בסוף היום וחלות העירוב בין הראשון ובין השני הוא בב"א בין השמשות, ונמצא דעכשיו אף שעושה תנאי כדין, כיון דשאינו חוזר מתנאי הראשון הוא מתנה ג"כ על שני דברים, ובאופן כזה היה ראוי שישאר התנאי הראשון והשני בטל, כנלע"ד. 
ובספר דו"ח להגרע"א ז"ל בחי' למס' עירובין, אחר שהביא לשון הר"ן בשם הרמב"ן הנ"ל כתב שאינו מבין דברי קדשו במה נקרא הך דהכא מתנה על שני דברים, דהתינח אם עירוב אחד היה קונה או למזרח או למערב, אבל כיון דבאמת אין עירוב המזרח פועל כלל למערב וכן בהיפך, וכל אחד הוי מילתא באנפי נפשיה ולגבי כל אחד הוי מתנה לדבר אחד, וכמו שאם התנה על כל אחד לבד היה מהני למה יגרע במה שמערב בב' המקומות ובכל חד מתנה תנאי בחד מילתא, זהו תו"ד בקיצור מעט, ועי"ש שנשאר בצע"ג. ואנכי לא אבין מ"ש עירוב מגט, מה לי אם התנאי בגט אחד או בשני עירובין, הלא בגט אחד ג"כ יש להקשות כנ"ל, שאם היה מגרש תחילה לאשה אחת ואח"כ להשניה אם לא היה חסרון בהכתיבה מצד לשמה כיון שמתנה בשעת כתיבה בדרך תנאי היה מהני לפי דבריו, למה יגרע אם עושה בפעם אחת. ולפמש"כ מבואר היטב דברי הרמב"ן ז"ל ואין חילוק בין גט לעירוב, דעיקר הוא קנין השביתה דא"א להיות בשני מקומות, כמו בגט אחד שא"א להיות לשתי נשים כ"כ הכא א"א לקנות שתי שביתות אף בשני עירובין כמובן, והיכא שעשה באמת בזאח"ז יש חילוק קצת בין גט לעירוב לענין התנאי השני כמש"כ, וכן בגט בתנאי "אם" שהמעשה חל לאחר שיתקיים ודאי דמהני משום דבכה"ג אין תלוי בדין ברירה כמש"כ התוס' והרשב"א בב"ק ס"ט דאח"כ יתברר ונמצא דבשעה שיש לקנין לחול כבר מבורר כנ"ל. 
ועלה לנו מכל מש"כ דבעושה קנין על דבר שאינו מסוים כו"ע מודים דמהני, וכן מוכח מדברי התוס' עירובין דף נ' שהבאנו למעלה דכתבו דלשמואל אם עושה שני עירובין ובדעתו שיקנה אחד מהם דקונה, ושמואל ס"ל בחבית בביצה ל"ז דאין ברירה, אלא ע"כ דקנין בדבר שאינו מסוים אינו תלוי כלל בדין ברירה. 
ולפ"ז צריך להבין דברי הרשב"א בתשובה שעמד על דין מוכר שדה אחת משדותיו לדון בזה משום יש ברירה ואין ברירה, למה לא נפרש כפשוטו שחל הקנין על שדה אחת אינה מסוימת ומטעם מוחזק נותן לו המוכר איזה שירצה. 


חידושי ר' שמעון שקופ מערכת הקנינים סימן יז 
========================================== 
ולפי המתבאר בגמ' ב"מ בסוגיא דתקפו כהן דממון כזה שנשאר ביד המוחזק הראשון, היינו דלא מהני תפיסה, נקרא ממונו של המוחזק בתורת ודאי, ומשו"ה נכנסין לדיר להתעשר אף שבמעשר ספק פטור מטעם עשירי ספק, והטעם משום דכיון דמן הדין יכול להשתמש בחפץ זה בלי מפריע נקרא הדבר ממון שלו כשאר ממונות של אדם, - לפ"ז י"ל דהוקשה לו להשואל שם בתשו' הרשב"א במוכר שדה משדותיו דשאני הכא בקנין ממון מקידושין ותרומה בדבר שאינו מסוים, דהתם במקדש אחת משתי אחיות האשה שנתפסת בקידושין תשאר לעולם מקודשת רק שהדבר אצלנו בספק, וכן בתרומה, אבל היאך אפשר לומר במוכר שדה משדותיו ששדה אחת נקנית לו להלוקח, כיון שמן הדין יכול המוכר לעכב אותה השדה לעצמו, ומן הדין נקראת ממון גמור של המוכר, איך אפשר לומר שקנויה היא ללוקח, אם לא שנימא שמכר לו השדה שיברר לו אח"כ, וזהו דין ברירה ממש. 
והרשב"א שהשיב דא"צ לזה דין ברירה, נראה בטעמו דבאמת בספק ממון היכא שיש לחבירו זכות שיכול לבוא עליו בממ"נ לא נפקע קנינו של הבעלים האמיתיים אף שיהיה הממ"נ ע"י הצטרפות חפצים אחרים, וא"כ י"ל דגם במוכר שדה אחת משדותיו אף שמן הדין יכול המוכר לעכב לעצמו אותה השדה שהיא נקנית עכשיו ללוקח, אבל לענין זה הועיל לו הקנין ללוקח שלא יוכל המוכר לעכב כל השדות בלתי אם ישלם לו תמורת השדה שנקנית לו בשדה אחת מאותן השדות, וכיון שע"י מכירה זאת ישיג לבסוף שדה אחת מבוררת נמצא דגם בממון הועיל הקנין בדבר שאינו מסויים. ונמצא דהכא במוכר שדה אחת משדותיו נעשה מתחילה הקנין כמו בכל ספק ממון ולא קנה רק שדה אחת אינה מסויימת, ואותה השדה קנויה היא למוכר בחזרה והוא יתן בעדה איזה שדה שירצה. 
ועפי"ז מכוונים דברי הרשב"א הנ"ל שנסתייע מהרי עלי עולה, דכתב דאל"כ בטלת הרי עלי עולה שחייב באחריותה ואין לך נדר אלא נדבה באומר הרי זו; דבחיוב שמתחייב להקדש ג"כ יש שעבוד הגוף ושעבוד נכסים כמו שמוכח מקידושין י"ג, אף על גב דהתם מיירי  ביולדת אבל לדינא גם במתחייב להקדש הדין כן, ורק לענין נדר לעניים הדין הוא שאם נדר ומת פטורים היורשים, וע"כ מוכרח דאפשר להקדש לזכות בנכסיו זכות כזה שאינו מסוים ומבורר, וכ"כ במוכר שדה אחת משדותיו אף שמצד הקנין יתכן שזכה בשדה היותר גדולה, אך מכיון שאינה מבוררת נעשה הקנין בזה האופן שיוכל המוכר לעכב אותה השדה לעצמו ויחליפה באחרת כמו שירצה. 
ולכאורה צריך להבין מה שנסתפק הרשב"א לענין בע"ח שכתב: ואל תשיבני שאפי' במכר שייך דין ברירה שאנו צריכים לשעת המכר ממש אם בא בע"ח של המוכר לגבות מזמן המכירה עד שעת זמן הבירור, כיון דגם הרשב"א ס"ל דקנין חל על שדה אחת ואינו ידוע איזו, א"כ איך יוכל בע"ח של הנותן לטרוף מיד המקבל אותה השדה שבירר לו הנותן, דילמא השדה הזאת היא שנקנית מתחילה ללוקח ולא חל עליה שעבודו של הנותן והמוכר, והלוקח מוחזק הוא בקרקע. אך באמת לק"מ, דכמו שאם היה מוכר הנותן אחרי המתנה הראשונה איזה שדה, ואח"כ בירר אותה השדה בעצמה למקבל מתנה הראשון, ודאי השדה נשארת ביד הלוקח ולא יהיה יד שניהם שוה בה משום דמה מכר ראשון לשני כל זכות שתבא לידו, וכמו שביד הנותן לדחות למקבל מתנה לשדה אחרת כ"כ זכה הלוקח באותה השדה לגמרי, דאותה השדה היא ממונו כשאר ממונו כמו שהוכחנו, א"כ כמו שיוכל ליתנה כ"כ יוכל לשעבדה לב"ח באפותיקי דגם אותה שדה שייכת מספק מטעם מוחזק להמוכר לכל דבר לענין מעשר ולמכירה ולמה לא יוכל המוכר לשעבדה. ומשו"ה דן הרשב"א שפיר לענין בע"ח של הנותן דמצי טריף מאותה שדה דמטעם מוחזק קודם הברירה יוכל לשעבדה, אם לא שנימא ברירה דמתחילה נקנית רק אותה השדה ללוקח ואיגלאי מילתא למפרע שזאת השדה שלו היא מתחילת קנינו. 
ולבסוף מסיק הרשב"א שם דכיון דמ"מ מראשית הקנין זכה הלוקח זכות זה בכל השדות לענין זה שבע"כ יתן לו המוכר שדה אחת, כמו בנתערב קב חיטין שלו בחיטין של חבירו דנעשה עליו חיוב ליתן לו קב אחד בע"כ, וכיון דזכות זה היה לו בכל שדה ושדה שאם לא ישלם לו המוכר באיזה שירצה שיוכל ללוקחה עבור הקרקע שנקנית לו, וגם זכות שתהיה כל קרקע שיברר לו המוכר שלו בבירור, ע"כ כשמברר המוכר שדה אחת נשלם זכותו באותה שדה וקדם זכותו לשעבודו של בע"ח, דגם ללוקח היה זכות כזה כמו להבע"ח בכל שדה ושדה שיוכל לעכבה אם לא יתנו לו אחרת ושעבודו וזכותו קדם לשעבוד הבע"ח, וגם עדיף שעבודו של הלוקח דאילו לבע"ח מצי לסלק בזוזי וללוקח לא מצי לסלק בכסף רק בשדה אחת מאלו השדות וע"כ לא מצי הבע"ח של הנותן לגבות. 
ולזה כיוון הרשב"א דכתב בזה"ל: "דמ"מ לקיומו של מכר אין אנו צריכין לברירה, וכיון דלקיומו של מכר א"צ ברירה ונתקיים המכר באותה שדה שוב אין אנו צריכים לברירה, והלואה שנעשה בין מכר לברירת השדה אינה מגרעת כח המכר", מפני שהוא קדם בזמן ובמעלה נוספת שא"א לסלקו בכסף רק בקרקע ודו"ק. 
ולענין פרה המבכרת במכר עכו"ם פרה לישראל סתם בתוך פרותיו, ואח"כ בירר העכו"ם פרה אחת עם ולדה שילדה קודם הבירור - ודאי ברור דליכא בזה איסור בכור בין לפי פי' הא' שביארנו ובין לפי פי' הב', כיון דלשני הפירושים הרי היה היכלת ביד העכו"ם לעכב את הפרה הזאת לעצמו, וע"כ אף שעכשיו איגלאי מילתא שנתן לו הפרה הזאת ונשלם זכותו בה, מ"מ הרי מיקרי יד עכו"ם באמצע, דהא קי"ל כלישנא בתרא דרבא בבהמת ארנונא דפטורה מן הבכורה אף היכא דמצי לסלק ליה בזוזי, מכש"כ באופן הזה שיכול לעכב כל פרה שרוצה לעצמו דליכא שום איסור בכור בהאי ולד שנברר עכשיו עם הפרה. וכן נראה להיפך, שאם מכר בכה"ג ישראל פרה לעכו"ם ולא בירר איזו, שיכול הישראל לברר ליה פרה שילדה בין המכירה לשעת הבירור וליכא בזה משום איסור בכור, וכן כל הפרות המבכרות שנכנסו בספק אותה המכירה נראה שפטורות מן הבכורה, דהוי כבהמת ארנונא דפטורה מן הבכורה לדידן כמבואר בטוש"ע יו"ד סי' ש"כ סעי' ג' עי"ש, ומכש"כ הכא דיש זכות לעכו"ם בכל פרה ופרה שאם לא יתן לו אחרת יקח פרה זו וגם אינו יכול לסלק ליה בזוזי דמיקרי איכא צד עכו"ם בכל פרה ופטורות כל הבהמות מן הבכורה. 
אמנם כ"ז לענין בכורה דא"צ שיהיה לעכו"ם קנין ממש, דאף אם אין לעכו"ם רק שעבוד בעלמא על הבהמות ויכול לסלקו בזוזי מ"מ כיון דאם לא יהיב זוזי שקיל לה לפרה מיקרי יד עכו"ם באמצע, אבל לענין קונמות, היינו אם המוכר שמכר לו שדה שאינה מסוימת אסר בקונם כל נכסיו על הלוקח ואח"כ בירר לו שדה אחת, אם יכול הלוקח ליהנות מאותה שדה, יש בזה קצת עיון לכאורה. דלשני הפירושים שפירשנו בדברי הרשב"א אכתי לא הוי רק זכות בעלמא בכל שדה ושדה שתהיה שלו לאחר הבירור, או שאם לא ירצה לברר כלל שיקח לעצמו שדה אחת שירצה בע"כ של מוכר, אבל אינו חשוב קנין ממש שנימא על זה איגלאי מילתא למפרע שנשלם זכותו בזאת השדה כמו דאמרינן בשותפין בחצר שאין בו דין חלוקה וכן לשיטת הרמב"ם בחצר שיש בו דין חלוקה אף לאחר שחלקו כמו שביארנו, דהתם אין תלוי כלל בשותף השני לברר ליתן לו מה שירצה, דהחלוקה תהיה בגורל ויד שניהם שוה בה, וע"כ י"ל דהיה לכל אחד זכות בכל חלקי החצר שיהיה שלו לאחר החלוקה כשתעלה בגורלו ואין אדם יכול להפקיעו זכות זה, ובכה"ג לכו"ע אמרינן למפרע הוא זוכה היינו דאיגלאי מילתא למפרע שנשלם זכותו בזה החפץ שיהיה שלו על זמן שלאח"כ. אבל בכה"ג במוכר שדה שאינה מסוימת שהדבר מסור למוכר ליתן לו איזה שירצה, י"ל דלרבא דס"ל בבע"ח מכאן ולהבא הוא גובה, היינו משום דכיון דבידו לסלקו בזוזי לא אמרינן שיהיה לו קנין ממש על זמן שלאחר הגביה, אולי י"ל דכמו כן הכא אף דלא מצי לסלק ליה בזוזי אבל כיון דמצי לסלק בכל קרקע שירצה מאותם השדות שנכנסו בספיקות המכירה בכה"ג אמרינן לרבא מכאן ולהבא הוא זוכה, וע"כ כיון דקודם המכר נקרא המוכר הבעלים על כל שדה ושדה אם אסר עליו בקונם יפקיע זכותו של הלוקח. וכן בבהמה אם הקדיש קדוה"ג, מלבד היכא דאיכא תקנת חז"ל לאלם כח השעבוד, עי' בח"מ סי' קי"ז ס"ד בהגה, ומה דמבואר בפ' כ"ש בטעמא דרבא משום דמצי לסלקו בזוזי, י"ל דהוא לאו דוקא, וה"ה דהוי מצי לומר משום דמצי לסלקו בקרקע אחרת. 
אמנם נ"ל דעיקר הטעם לרבא דמכאן ולהבא הוא גובה הוא משום דמצי לסלק ליה בזוזי, היינו משום דעיקר שעבודו וזכותו בהנכסים הוא רק לגבות חובו ואין זכותו להשיג קרקע, וע"כ אין זוכה זכיה גמורה בקרקע אלא משעת גביה ואילך, אבל היכא דזכותו הוא לזכות אח"כ בקרקע דוקא, בזה אמרינן לכו"ע למפרע הוא גובה אף היכא דמצי ליתן ליה איזה שירצה. 
וראיה לזה נלע"ד מהא דאיתא במשנה כתובות נ"ח, המקדיש מעשי ידי אשתו הרי זו עושה ואוכלת, המותר ר"מ אומר הקדש ר"י הסנדלר אומר חולין, ע"כ. ובגמ' שם, אמר ר"ל לא תימא טעמא דר"מ משום דקסבר אדם מקדיש דבר שלא בא לעולם אלא מתוך שיכול לכופה למעשי ידיה נעשה כאומר לה יקדשו ידיך לעושיהן. וכתבו בתוס' ושאר הראשונים דלר"ל מיירי במעלה לה מזונות ואינו מעלה לה מעה כסף וכרב אדא שם דמזונות תחת מותר. ולכאורה קשה איך עושה ואוכלת ואיך מבורר המותר מן העיקר, דודאי שעבודה ליתן לו רק משקל חמש סלעים צמר אבל הלא אינם מיוחדים בבירור אם ראשונים או אחרונים, וא"כ אולי זה שהיא אוכלת הוא של הקדש. 
אך מצאתי בשטמ"ק שם בשם הריטב"א דהא דעושה ואוכלת הוא מטעם גביה כשאר בע"ח, וז"ל שם: אבל לר"ל כיון שכל שיש לו נכסים יכול לכופה על מעשי ידיה ואינה יכולה להפקיע זכותו ידיה קנויין לבעל, וכשאין לו נכסים לזונה שהיא עושה ואוכלת לא משום דפקעה זכותיה דבעל, אלא מפני שהיא ממשכנתו למזונותיה כאילו תפסה מנכסיו, דהוו ידיה אצלה כאלו הם אפותיקי מפורש למשכנו בהם יותר משאר נכסיו שע"מ כן נישאו, הילכך כשמתה ויש שם מותר שהוא קדוש אין קדושתו חלה לאחר מיתה אלא מחיים חל למפרע כי כל מה שלא משכנתו מהם דבעל הוא וקדיש קדושה גמורה, עכ"ל הצריך לנו. ולפ"ז הא דעושה ואוכלת הוא לא משום דלא חל הקדש על זה אלא מטעם גביה ונפקע ההקדש משעת הגביה ואילך, וכן מפורש שם להלן בשטמ"ק וז"ל: אבל הכא מדינא מהשתא קדיש אלא שהאשה כבעלת חוב במזונותיה והיא מוקדמת וקיי"ל דקדושת דמים אינו מפקיע ע"כ. 
אמנם כ"ז לשיטת הראשונים דקדושת דמים אינו מפקיע, אבל לשיטת הרמב"ם ור"ת דהקדש דמים מפקיע מידי שעבוד, בע"כ צריכין אנו לפרש שלא קדשו עיקר מעשי ידיה כלל ואין לו זכות בידיה רק על המותר, ועיקר מעשי ידיה כיון שאינו מעלה לה מעה כסף אינם שלו כלל, והדרא הקושיא לדוכתה איך יכולה ליהנות ממעשי ידיה הלא אינו מבורר מה שהוא שלה ומה של הקדש. ולמ"ד יש ברירה ניחא כיון שהאיסור בתערובות אמרינן ברירה כמש"כ בתוס' בתמורה ל', אף דלכאורה לא מצינו דלתערובות ממון ליהני ברירה, דהשני יברר להיפך, אבל באמת אינו, דהכא מטעם ממון היא המוחזקת ובידה לברר איזו שתרצה ככל ספק ממון, ומצד איסור הקדש שיש בו דין מעילה וע"ז שייך שפיר ברירה. 
ובזה יש לדחות מה שמוכיח בספר שב שמעתתא ש"ו פ"ד דבהקדש אין בו דין ממון זולתי איסור בלבד מהא דהקשו התוס' מעילה כ"א ע"ב בנפלה פרוטה של הקדש לתוך כיסו דאמר ר"ע דבכל חד מועל מספק, והקשו התוס' דליבטל ברובא, ואם נימא שיש כאן קנין ממון הלא בממון לא שייך ביטול כמפורש בגמ' ביצה הרי שנתערב קב חיטים שלו וכו'. ולדברינו לק"מ דמצד ממון יכול לברר איזו שירצה ככל ספק ממון ומצד איסור הקדש בטל ברוב. 
ובמל"מ פ"ז מהל' מעילה ה"ו מפלפל בשאלה אי הא דמטבע לא בטל הוא מדאורייתא או מדרבנן, והשואל רוצה להוכיח מהך דפ"ק דשקלים שהכהנים דורשים מקרא זה לעצמן וכל מנחת כהן כליל תהיה ועומר ושתי הלחם באים משלנו והיאך נאכלים, ואמאי לא נימא שיתבטל חלק הכהנים שאסור באכילה. ול"נ דלא שייך שיתבטל קנין וחלק הכהנים, דקנין זה יש לכל אחד בשקל שמביא לצורך קרבנות וממונא לא בטיל ואיסור אכילה עדיין לא שייך על הכסף, והא דלא בטל איסור האכילה בהיותו כבר קמח ע"כ דהוי כמו עולין עי' מנחות פ"ג מ"ג בתפא"י, ורש"י דכתב במס' ערכין דף ד' דאזלינן בתר רוב, ג"כ קאי על הקמח דלא הוי מטעם ביטול רק דבאופן כזה לא אמרה תורה וכל מנחת כהן כליל תהיה. וכן מה שרוצה המ"ל להוכיח שם מדברי רש"י ב"מ קי"ח ע"ב שכתב כיון שתקנו ד' זוזי מן התרומה לשומרי ספיחים וזה מוחל עליהן ונמצאו לו בתרומה ד' זוזים שאין לציבור חלק בהם ואם קונים מהם תמידין ומוספין ושאר קרבנות ציבור אין תמידין באים משל ציבור עי"ש, ואמאי לא נימא שיתבטלו מעות השומרים, ומוכרח מכאן שמטבע לא בטל עי"ש. ולפ"ד ליכא הוכחה כלל דאיך יהיה בטל קנין השומרים, ולא שייך שיבטל האיסור שם דמ"מ אם לא יבטל הממון אינם באים משל ציבור, וכונת התוס' במעילה ברור שהקשו מחמת האיסור ועל הממון בידו ליתן פרוטה להקדש איזו שירצה כנ"ל. 
אולם כ"ז מספיק ליישב דברי הגמ' בכתובות רק למ"ד יש ברירה, אבל לר"מ הא כתבו התוס' בגיטין כ"ה ד"ה ר"מ אומר, דדוקא בתולה ומברר דבריו כבשני לוגין שאני עתיד להפריש אית ליה ברירה אבל ביורשים ס"ל אין ברירה, והוכיחו זה מבכורות עי"ש, וא"כ הכא דהוי תערובות ממילא לא שייך כ"כ לומר שהקדיש הבעל מעיקרא מה שיהיה מותר שנאמר הוברר הדבר למפרע, דלר"ל מוקי באומר יקדשו ידיך דהקדש חל על גוף הידים כמו דקל לפירות, ואיך נאמר הוברר הדבר למפרע על הידים. 
אלא נ"ל דכיון שיש לאשה זכות בכל מעשי ידיה לברר מה שיהיה לחמש סלעים שלה א"כ יש לה זכות בכל הצמר, ומה שביררה לעצמה נשלם זכותה בגווה וזהו שלה ממש, ומ"מ אמרינן דחל הקדשו של הבעל על המותר אף דיש לה לברר ולדחות את הבעל לאיזה שתרצה בכ"ז חשבינן לזכותו של הבעל כלוקח ממש דיכול להקדיש ידיה לזכות זה של המותר, הרי דלא דמי זה לזכות של מלוה בנכסי לוה שאין יכול להקדיש לרבא דקיי"ל כוותיה, דהתם עיקר הטעם שאין זכותו ברור להשיג קרקע דעיקר שעבודו לגבות חובו ויכול לסלקו בזוזי, אבל היכא דזכותו ברור להשיג חפץ ממש אף שאינו מסוים כיון דבסוף בע"כ יש לו זכות להשיג חלקו הוי זה זכות וקנין ממש בכל החפצים לזכות לגמרי לאחר הבירור, וכל שיש לו קנין ממש על זמן של אח"כ יכול להקדיש ולמכור. 
ולפ"ז נראה דבמוכר שדה אחת אינה מסוימת שיכול הלוקח להקדיש ולמכור חלקו מעכשיו דבכה"ג גם לרבא למפרע הוא גובה. וא"כ כיון דמיקרי קנין ממש, ודאי דלא יכול המוכר לאסור כל נכסיו בקונם על הלוקח שלא יוכל ליהנות מאותה הקרקע שיברר לו מחמת המכר, כמו דלא מצי הלוה לאסור נכסיו על המלוה למ"ד למפרע הוא גובה. ועיקרן של דברים דשאני שעבוד של בע"ח דכל עיקר זכותיה בקרקע הוא רק בשיווין היינו רק לגבות מהן דמיו המגיע לו, ומשו"ה מה שהקרקע נשבחת אינו יכול לזכות מחמת שעבודא וצריך לזה קנינים מיוחדים שיכתוב לו דאקני, וגם זה הוא מדרבנן עי' קצוה"ח סי' קט"ו ס"ק א', דלא שייך לומר בזה שישתעבד השבח כדקל לפירות, דבגוף הקרקע לא זכה מעולם אלא לדמיו ובדמיו ליכא שבח ויוקר ודו"ק. וכן מצאתי מפורש בספר "יד רמה" למס' ב"ב בדף קנ"ז ד"ה אמר רב משרשיא עי"ש, וכן הוא בשו"ע חו"מ סי' רנ"ג יעו"ש. 
ולפי העולה לנו דבמוכר שדה אחת בין שדותיו יש להלוקח זכות וקנין ממש בכל השדות שיהיה שלו לאחר הבירור וע"כ אינו יכול המוכר לאסור על הלוקח את השדה המבוררת לאח"כ בכלל כל נכסיו כמו שביארנו, עדיין לכאורה צריך להבין לדברי הרשב"א בההיא דחצר שיש בו דין חלוקה שפליג על הרמב"ם וס"ל דלאחר חלוקה אסורין, ומוכרח מזה דלא נקיט לה לסברא שיש זכות לשותף בכל השדות שיהיה שלו לאחר החלוקה, וכאן אמרינן דלא יוכל לעשות קונם על הלוקח מחמת סברא ואומדנא זאת. אבל נ"ל דשאני הכא במוכר שדה אחת שאינה מסוימת דאם לא דנימא שזכה זכות זה בכל השדות יכול המוכר למכור כל השדות וכל אחד ידחהו לחבירו ויפסיד חלקו לגמרי, וכן יוכל בע"ח של הנותן לגבות חובו משדה שבירר הלוקח וכ"כ הלוקח שבא מחמתו, ומשו"ה כשעושים קנין כזה אמדינן לדעתיה דלא שדי אינש זוזי בכדי, דודאי כונתם דכמו דנשאר זכות להמוכר בכל השדות לעכבן לעצמו כ"כ יהיב זכות ללוקח בכל השדות שיזכה בהם לאחר הבירור ושיקח בע"כ אם לא יתן לו מעצמו כנ"ל. 
וכעין זה נ"ל בביאור דברי התוס' כתובות ריש פ' אף על פי שהקשו שם היאך יכול אדם להתחייב מאה מנה בשעה שאין לו, משמע משיטתם דהיכא דאית ליה א"ש דמהני אף אם נאבדו עי"ש, ולכאורה מה מהני נכסים אלו לשעבד אגבן נכסים אחרים? והרא"ש באמת לא כתב שם כן, ועי"ש בספר הפלאה מש"כ בסברת התוס' ורחוק הוא מן האמת. אבל נ"ל דלפי הס"ד שם בתוס' דלא מהני חיוב הגוף א"כ הא דמהני היכא דאית ליה נכסים אחרים הוא מגדר הקנאה שמקנה לו הקרקעות לדמי מאה מנה כמו ד' מאה זוזי מחמרא, ועי"ש בשטמ"ק דמפורש כן שהוא הקנאה, וכיון שקנה חבירו חלק בנכסיו לדמי מאה מנה היאך יכול הנותן להוציאם לעצמו או להפסידם לגמרי, וע"כ שזכות זה שייר לעצמו להוציאם לצורכו והוי כמו לוה עליו, וע"כ אף אם נאבדו חייב באחריותן כמו כל לוה. והכא דאין לו רשות להפסיד כל השדות לא קבל עליו אחריות אם נאבדו רק נתן לו זכות זה שלא יוכל להפסידו ע"י מכירה. ול"ד לנתערב ממון חבירו במקרה דאז י"ל דאין לו רק זכות בממונו היכא דאיתיה, כמו לענין דרך בארבעה דאתו מכח חד דמפורש בגמ' יבמות ל"ז ובכתובות ק"ט דמצי מדחי ליה, וכל כה"ג היכא דנתערב במקרה, אבל בקנין שנעשה מתחילה באופן הזה אם ימכור להרבה אנשים יגבה מכל מי שירצה ועדיף כחו מבע"ח דגובה מלוקח. אבל התם בשותפין סובר הרשב"א ז"ל דכיון דיד שניהם שוה בה ואין כח לאחד מהן להפקיע קנינו של שני לא אמרינן האי אומדנא דמתחילה קנו ע"מ כן שיהיה שלו לגמרי לאחר חלוקה, אף שיש לכל אחד רשות לתבוע לחלוקה ואף לכוף על זה אבל אין לכל אחד קנין על זמן של אח"כ בכל השדות. וכן בשדה שאינה מסוימת י"ל דגם הרשב"א סובר כשיטת הרמב"ם ז"ל דזכה בכל השדות על זמן שלאחר הבירור כנ"ל. 
ולפמש"כ דבשדה אחת מתוך שדות הרבה לכו"ע למפרע הוא גובה, נ"ל לבאר דברי הרשב"א שהובא באו"ח סי' ת"נ לענין עכו"ם ששלם לישראל אחה"פ ככרות בשכר התנור שאפה בו בפסח דאסור לקבל עי"ש, ועי' במג"א שם ובט"ז ובפמ"ג, ומשמע דזכה בככרות ע"י התנור דהוי כחצר, וכן כתב להדיא הפרמ"ג שם. ולכאורה ק"ל ע"פ המבואר בריטב"א ב"מ ק"ב, הובאו דבריו בשטמ"ק, דכל היכא דאסור לזכות אינו יכול לזכות ע"י חצר אף אם רוצה, והכא אסור לזכות כמש"כ הרמב"ם דקונה חמץ עובר בב"י, וגם בכל איסור אסור לזכות דזה גופא מה שנעשה שלו הוא הנאה. ומצאתי בביאורי הגר"א או"ח סי' תמ"ח שהוכיח דמהני זכיה ע"י חצר מהא דאמרי' בקדושין י"ז ובע"ז ס"ד גבי גר ועכו"ם שירשו את אביהם עכו"ם דאם באו ע"ז ויי"נ לרשות גר אסור. וי"ל דל"ד דבירושה דאין לו הנאה בזכיתו דטוב לו שלא יזכה ומותר לזכות משו"ה מהני הזכיה ע"י חצר, משא"כ בחמץ דאיכא איסור לזכות מטעם בל יראה. אח"כ מצאתי במחנ"א בענין קנין חצר שכתב דלמאי דחצר משום יד איתרבאי מהני ע"י חצר אם לא דנימא גם ביד אי עביד לא מהני עי"ש. והכא ליכא למימר בשכירות התנור שקנה ע"י כסף, דאף להפוסקים דכסף מהני בעכו"ם מ"מ הא הכא הוי מלוה, עי' ב"ק צ"ט ובאבני מלואים סי' כ"ח. ולפי מש"כ י"ל דזוכה ממילא מטעם למפרע הוא גובה כיון דאין יכול לסלקו בדמים ודו"ק. 


חידושי ר' שמעון שקופ מערכת הקנינים סימן יח 
========================================== 
בענין אחריך לפלוני שביארנו דזכה גם השני זכות מיד לענין מה שישתייר, יש להסתפק אם יכול השני למכור את זכותו לאחרים או להקדיש. והנה היכא דמת השני קודם דאתי לידיה שהוכחנו שיורשיו יורשים זכותו בכה"ג נראה דהלוקח לא קנה, דהלא לר"י דסבר קנין פירות כקה"ג דמי אית ליה דבכה"ג לא קנה לוקח וקנו היורשים, כ"כ לדידן דאף דלא קיי"ל בהא דק"פ כקה"ג כר"י אבל באחריך דגם לדידן קנין פירות של הראשון הוי כקנין הגוף ודאי דלא קנה הלוקח. 
ועוד נראה דיש להביא ראיה מהא דגרסי' בסוף פ' נערה, איתמר אלמנה רב אמר שמין מה שעליה ושמואל אמר אין שמין מה שעליה וכו', אמר רב נחמן אף על גב דתנן במתניתין  כוותיה דשמואל הילכתא כותיה דרב, דתנן אחד המקדיש נכסיו ואחד המעריך את עצמו אין לו לא בכסות אשתו ולא בכסות בניו וכו'. א"ל רבא לר"נ וכי מאחר דתנן במתניתין כוותיה דשמואל אמאי הילכתא כוותיה דרב, א"ל לכאורה כשמואל רהיטא כי מעיינית בה הילכתא כוותיה דרב, מ"ט כי אקני לה אדעתא למיקם קמיה, אדעתא למישקל ולמיפק לא אקני לה ע"כ. 
וכתב הרי"ף וז"ל: ושמעינן מינה דמאן דגריש לאיתתא מדעתא דנפשיה אין שמין לו מה שעליה דלאו איהי בעי למיפק אלא איהו בעיא לאפוקה. ובספר המאור כתב ע"ז וז"ל: והדקדוק שכתב הרב אינו נראה דלמישקל ולמיפק קא אמרינן ל"ש דנפקא איהי ל"ש דמפיק לה איהו, דהא אלמנה מן שמיא קאנסי לה למיפק ואפ"ה שמין ע"כ. ובמלחמות השיב ע"ז וז"ל: אבל במגרש את אשתו כיון שהוא קנאה כדי לעמוד לפניו ועכשיו היא יוצאה בעל כרחה תימא תנו לי בעלי ואעמוד לפניו דהא לאו למיפק קיימא ולטבועין הקנה אותם לה, למה זה דומה לנותן מתנה לחבירו ע"מ שישמשנו שמתנתו מתנה כיון שהעכבה אינה שלו והא נמי מתנה גמורה היא, עכ"ל הצריך לנו. 
ואכתי אינו מבואר כ"כ שיטת הרי"ף לחלק בין גרושה לאלמנה, דמה שמוכיח הרמב"ן ז"ל מנותן מתנה לחבירו ע"מ שישמשנו אינו מובן היטב, דהתם בלישנא תליא מילתא דאם היה מתנה בפירוש שאם לא ישמשנו ע"י איזה סבה שתהיה המתנה בטילה ודאי כל תנאי קיים, והכא בבגדי אשה תלוי באומדנא ואין כאן תנאי, ומנ"ל להרי"ף דאומדנא הוי דוקא דאם תיפוק מקמיה ע"י אלמנות ולא ע"י גירושין, הלא מסברא היה לנו לומר להיפך שלא הקנה לה רק כ"ז שתהיה אשתו ולא אדעתא למישקל ומיפק, וזה ודאי כוונת בעהמ"א ז"ל וקושיתו עצומה. 
אמנם נראה דבאמת צריך לבאר מאי דאמרינן שאין להקדש בכסות אשתו ובניו, הלא כיון דלפי המסקנא לא הקנה לה רק כל זמן שתעמוד לפניו ואחרי שתצא ממנו יחזרו הבגדים אליו או ליורשיו וא"כ לא הקנה לה רק קנין פירות, ואמאי קתני אין להקדש בכסות אשתו הרי הגוף קדיש ככל קנין פירות. ועוד איך תוכל האשה ללבוש הבגדים הרי נהנית מהקדש, כמו במשכיר בית והקדיש המשכיר דאמרינן בערכין כ"א היכי דייר ביה במעילה קאי. ומצאתי בספר הפלאה שהעיר קצת כעין זה, ומה שמוכיח דע"כ איירי לאחר שנתאלמנה דאל"כ ודאי דאין להקדש בכסות אשתו משום שמשועבד ליתן לה בגדים והוי כמזכה לבע"ח ע"י אחר - אינו נ"ל, דחוב של בגדים דמיא למזונות דכתב הריטב"א בכתובות נ"ח דהחוב הוי כל יום בפני עצמו, וא"כ לא שייך לומר כ"כ דגבתה הבגדים בחובה, ואיך שיהיה קשה לנו איך תוכל ליהנות מקנין פירות שהגוף להקדש. אלא ע"כ דהא דאמרינן דאקני לה אדעתא למיקם קמיה הוא הקנאה גמורה לזמן, והוי כמו אחריך לפלוני דקנוי לראשון קנין הגוף ממש דיכולה ליהנות מהם מבלי שתשייר אחריה כלל, והוי קנין הגוף אף שלא נתן לה הבגדים והתכשיטים אלא שתתקשט בעודה תחתיו. וודאי שאין בידה לאבדם או למוכרם וליתנם במתנה לאחרים, וכן מוכח להדיא באהע"ז סי' צ"ט בחלקת מחוקק ס"ק ז' דאמדינן לדעתיה שלא נתן לה רק שתתקשט בהם כל ימי חייה יעו"ש, וא"כ אכתי לא הוי רק קנין פירות. 
ונראה דרק גבי קרקע שעומדת לעולם מקרי קנין זמן קנין פירות אף אם הזמן יהיה שתחזור לאחר מיתתו, אם לא היכא שנותן בלשון אחריך שהכונה אז מה שישתייר ויכול להפסיד לרשב"ג דקי"ל כוותיה, אבל במטלטלין אם יתן לו כל ימי חייו ואחריך לפלוני כיון דאין קיימין לעולם מיקרי שפיר קנין הגוף, דכיון דמצי להשתמש בהם בלא גבול לא מיקרי קנין פירות. אף שבנכסי מלוג של אשה במטלטלין דהבעל לביש ומיכסי בהו כמבואר בגמ' ע"ט ובשו"ע סי' פ"ה מ"מ מקרי קנין פירות, י"ל דהתם השחקים הוי שיור כמ"ש שם ברש"י ושאר ראשונים עי' בשיטה שם, אבל הכא דגם השחקים הוא שלה כמבואר בכתובות ס"ד ע"ב נקרא קנינה קנין הגוף, וכיון דהוי קנין הגוף משו"ה אם הקדיש כל נכסיו אין להקדש בכסות אשתו, דהשתא ודאי דמציא לאתהנויי מהבגדים דלא נהנית מהקדש כלום כיון שיש לה קנין הגוף. 
ולפ"ז יהיה לנו מזה ראיה נכונה בענין אחריך לפלוני שהוכחנו לעיל דמהני ירושה, דזכות זה שזכה האב לענין מה שישתייר זוכין יורשין הבאים מכחו, דהא הכא באלמנה שמת הבעל שמין מה שעליה דלא הקנה לה אדעתא למישקל ולמיפק ושיור זה זכו גם היורשים. ומלישנא דש"ס דאין להקדש בכסות אשתו ובניו משמע שאין חל עליהם הקדש כלל ואמאי לא נימא שיחול הקדש לענין זכות זה מה שישתייר ממנה אחרי מיתתו? ולפמש"כ דיש לה קנין הגוף והיכא דיש לראשון קנין הגוף לא מהני מכירתו של השני רק היכא דאתי לידיה, אבל אם מת קודם דאתי לידיה לא קנה לוקח א"ש דלשיטת הרי"ף רחוק מאד שיצויר שיהיה אתי לידיה כיון שלגרושה אין שמין רק באלמנה ואז לא מיקרי אתי לידיה בחייו, ואף דמשכחת לה בגרושה שמגרש לה מחמת שמצא בה דבר ערוה ואז שמין מה שעליה, עי' באהע"ז סי' צ"ט ס"א, זה דבר שאינו מצוי, ומשו"ה פסיק ותני אין להקדש בכסות אשתו. ולפמ"ש לקמן אולי לא מהני כלל מכירה בכה"ג. 
וא"ש גם מה שמחלק הרי"ף בין גרושה לאלמנה, דאם נימא דגם בגרושה שמגרש לה מדעתא דנפשיה חוזרים הבגדים אליו, א"כ בכל שעה ושעה בידו לגרשה וליקח הבגדים לעצמו, ואינו נקרא קנין הגוף אצלה שבידו לסלקה מהם בכל שעה, ואמאי אין חל הקדש עליהם ואיך תוכל ליהנות מהם אף קודם הגירושין דדמיא למשכיר בית וחצר והקדישו דאסור לשוכר לדור בו, אלא ע"כ דגרושה שמגרש לה מעצמו אין שמין מה שעליה. 
והתבוננתי דאפשר ליישב הסוגיא הנ"ל בפשטות יותר. דהנה הריטב"א ז"ל כתב שם וז"ל: אלמנה שמין מה שעליה פירוש ששמין מה שעליה בפרעון כתובתה מטעמא דמפרש לקמן דלא אקני לה אדעתא למיפק, ומיהו אינם יכולים לסלקה מהם במעות שאינו בדין שיפשיטוה ערומה ותלך, והא דאמר ארמלתא שלח ופוק לישנא בעלמא דקאמרי לומר שאינה שלהם לגמרי או תקבלו בדמיהם או תפשיטם דכי אקני לה אדעתא למיקם קמיה אדעתא למישקל ומיפק לא אקני לה עכ"ל, והובאו דבריו בב"י וברמ"א סי' צ"ט עי"ש. והנה אף דפשטות הדברים מורה דהוי רק תקנה בעלמא שלא יפשיטוה ערומה, מ"מ י"ל דכיון דסו"ס אין נוטלין בגדיה לעולם ממנה א"כ כי הקנה לה הבעל אותם הבגדים הוי הקנאה גמורה בלא שיור כלל לעצמו, ומה ששמין אותן בפרעון כתובתה י"ל דההקנאה היתה באופן שהוא מקנה לה הבגדים ומה שתהנה מהם בחייה בעודה תחתיו יהיה בתורת מתנה ומה שתהנה אחר שתצא ממנו תשלם עבורם ונתחייבה על זה בראשית לקיחת הבגדים. וא"כ הבגדים הם שלה בהחלט בלא שיור כלל, רק אם יוצאת תשלם כפי ששוין הבגדים בשעה שיוצאת ממנו, ואולי יהיו לפ"ז הבגדים שלה אף בע"כ אם לא שתשלם בהם עצמם עבור התשלומין. ולפ"ז ניחא מה שאין להקדש בכסות אשתו מפני שהם שלה בהחלט רק דהקנין היה בשיור לתשלומין. ואם מכרה האשה הבגדים לפ"ז לא מצי הבעל לבטל המכירה רק שתהא צריכה לשלם לבעלה כפי ששוין אז הבגדים. ואולי לא חל המכר דלא עדיף ממתנה שנותן הבעל לאשה דלכו"ע אין שמין שלא אמרינן בכה"ג האומדנא דלא אקני לה אדעתא למיפק כמפורש בטוש"ע אבהע"ז סי' צ"ט עי"ש, ואפ"ה כתבו התוס' ב"ב נ"א ד"ה במתנה, דאם מכרה ונתנה מכרה בטל והובא בטוש"ע סי' פ"ה. אך לשיטת הרמ"ה דמכירתה קיים במתנה אולי י"ל דגם בזה מכרה קיים, אבל מתשובת הרא"ש בכלל ס"ג בהוספות משמע דבזה כו"ע מודים דלא מהני מכירתה דז"ל: הבעל שאמר לאשתו שתעשה בבגדיה מה שתרצה והלכה האשה ונתנתן במתנה לאחר אין באותה מתנה כלום כי הבעל חייב בכסות לאשתו והיא אינה יכולה למכור וליתן לאחר הכסות שהוא קונה לה כי אדעתא דהכי שתתכסה בהן קנאם לה ולא שתתנם לאחר וכו' עכ"ל, והובא בקצרה בטוש"ע אבעה"ז סי' צ' עיש"ה. 
ומוכח מזה דלא אקני לה הבגדים בהחלט רק אדעתא שתתכסה בהם ואם מתה האשה חוזרים הבגדים לבעל, לא מטעם ירושה אלא דלא אקני לה רק שתתכסה בהם ומה שנשאר ממנה הרי הוא שלו. והנפ"מ הוא לענין בעלי חובות שלה, דאם מטעם ירושה יגבו מהבגדים בעלי חובות כמבואר באהע"ז סי' צ"א ס"ד. וגם הוא מוכרח ע"פ סברת הריטב"א שהבאנו, דע"כ לא כתב הריטב"א דגוף הבגדים שלה הוא רק מטעם דאינו בדין שיפשיטנה ערומה, אבל אם מתה בחיי הבעל ודאי דחוזרין להבעל כמו שהן ועדיין לא הוי הבגדים שלה בהחלט. וא"כ עדיין הקושיא במקומה עומדת מההיא דהקדש דאמאי לא חל עליה הקדש. ע"כ נראה כמש"כ לעיל דהוי כמו אחריך לפלוני דכיון דמציא להשתמש בהם עד שלא ישתייר מהם כלל דגם השחקים הם שלה חשיב קה"ג אף שאינה יכולה למוכרם. 
ומזה ראיה למש"כ לעיל דלקנין הגוף א"צ דוקא רשות מכירה דלא כקצוה"ח עי"ש. ולכאורה יש לומר דמה שאינה יכולה למכור הכא הוא משום תנאי שאם תמכור תתבטל המתנה למפרע אבל אינה שיור בגוף המתנה, כמש"כ הקצוה"ח אופן זה לענין מתנה ע"מ להחזיר בסי' רמ"א עי"ש, ולכאורה הוא מוכרח דבלא"ה א"א לשייר שלא תוכל למכור כמ"ש הרא"ש בתשובה הובאו דבריו בח"מ סי' רמ"א. אבל באמת זה אינו, דהכא בבגדים שקונה עבור אשתו מהיכא תיתי לנו לומר שמקנה לה באופן כזה, דרק היכא שכונת הנותן שיהיה שלו לאיזה תכלית כמו באתרוג אז אמדינן לדעתיה בכך, אבל הכא באמת אינו נותן לה רק קנין פירות לפ"מ דקי"ל כרב, ורק דכיון דנותן לה לתשמישה לכל ימיה חשיב קנין הגוף, ומה דלא מצי למוכרה הוא משום דכיון דלא נתן לה רק עד זמן שתצטרך ללבוש ואם מכרה ונתנה שוב אינה צריכה לתשמישה והרי כלה הזמן, ודוקא באחריך לפלוני שהזמן הוא מה שישתייר אחרי מותו יכול למוכרו, אבל הכא שאמדינן לדעתיה שלא נתן לה רק עד זמן שתלבוש אותם מכיון שמכרה כלה זמנה וע"כ המכר בטל. ול"ד להך דתשובת הרא"ש דמה שלא תוכל למכור היינו שאם תמכר יכלה הזמן שלה וע"כ אף אם מכרה המכר בטל והמתנה קיימת דהמכירה יהיה שיור ממנה וזה שייר לעצמו ומכיון שהמכר בטל עדיין תוכל ליהנות מהם כנלע"ד. 
ולפ"ז עדיין יש לנו ראיה מדין זה למש"כ דבאחריך לפלוני אינו יכול השני להקדיש ולמכור קודם דאתי לידיה, דאל"כ איך פסיק ותני אין להקדש בכסות אשתו הלא איכא הכא זכות לבעל בבגדים על מה שישתייר ממנה אחרי מותה ולמה אינו חל הקדש על זה? אלא ודאי דבכה"ג דיש לאחר קנין הגוף אין חל עכשיו מכירה והקדש כמו לר"י דלא קנה הלוקח. 


חידושי ר' שמעון שקופ מערכת הקנינים סימן יט 
========================================== 
התוס' בב"ב נ"א ע"ב הביאו לתרץ בשם ר"ת למאי דאמרינן בגיטין חצרה מה שקנה אשה קנה בעלה והלא במתנה קנתה ואין הבעל אוכל פירות, ותירצו דחצר תלוי בדין מכירה ואין תלוי באכילת פירות ומשו"ה במתנה אף שאין הבעל אוכל פירות מכיון דאם מכרה ונתנה מכרה בטל משום דאדעתא שתמכור ותתן לא יהיב לה משו"ה לא חשיב כחצרה לקנות הגט עי"ש. וכן כתב הרא"ש בפסקיו כר"ת, וכן נקטינן בטוש"ע סי' פ"ה. והנה לפמש"כ בסי' הקודם בשם הטור והרא"ש דא"א לשייר במתנה זכות מכירה שלא יוכל המקבל למכור ולהקדיש ורק ע"י תנאי אפשר להתנות שאם ימכור תתבטל המתנה, א"כ קשה דברי ר"ת בממ"נ, דאם הכונה בזה ע"י תנאי א"כ איך מגרע תנאי דינה לענין שלא יחשב כחצרה, דכל תנאי אינו מגרע קנין המעשה דהלא מתנה ע"מ להחזיר מהני גם באתרוג ואמאי לא חשיב כחצרה מפני תנאי זה, ומשום שיור ליכא בזה לשיטת הרא"ש בתשובה הנ"ל והטור בסי' רמ"א. אף שמדברי המג"א באו"ח סי' תמ"ח סוף ס"ק ד' מוכח דמהני שיור כזה, דכתב שם לענין חמץ שאם קנה ישראל אחר מהעכו"ם הישראל הראשון מבטל המקח משום דאדעתא דכו"ע לא אקני לעכו"ם עי"ש, וזה ודאי ע"י שיור דע"י תנאי תתבטל המכירה למפרע ויעבור בבל יראה, אבל הלא דברי הטור ברור מללו דלא מהני כה"ג. ואולי מפני שמשמע מאיזה ראשונים דלא כהרא"ש הנ"ל, דהריטב"א כתב בפ"ק דקדושין בסוגיא דע"מ שאין לרבך רשות בו דהנותן מתנה לחבירו ע"מ שלא ישתעבד לבע"ח מהני מטעם שיור עי"ש, וכן כתב הרמב"ן ובעל התרומות, ומוכח מזה דלא כהרא"ש הנ"ל. ואף דגם הרא"ש ס"ל הך דינא דע"מ דלא ישתעבד לבע"ח, מ"מ מוכח מדבריו להדיא בכלל ע"ד סי' ג' דמהני משום תנאי שאם יטרוף הבע"ח תתבטל המתנה למפרע עי"ש, ואף דמסי' ד' שם משמע להיפך, כבר נתקשה בזה האו"ת בסי' קי"א עי"ש. אבל הכא קשה דהרי הרא"ש ג"כ הביא להלכה דברי ר"ת, וכן הטור באהע"ז סי' פ"ה, ולדברינו דין זה לא שייך אלא מטעם שיור, ולדברי הרא"ש לא מהני שיור בכה"ג, אם לא שנימא שסובר כשיטתו ולא מטעמיה. 
ונראה די"ל דאולי גם כונת ר"ת אינו מטעם שיור, רק הא שאינה יכולה למכור הוא מדין תקנת אושא, אך אם היה בדעת הבעל ליתן לה גם למכירה אז היה מהני גם למכירה כמו דמהני אם הבעל רוצה שלא יזכה גם בפירות, ולהכי כתב ר"ת דאדעתא שתמכור ותתן לה לא יהיב לה ונשארה התקנה על עמדה. ולפ"ז תהיה שיטת ר"ת דתקנת אושא הוא משום ירושה ולא משום פירות, וכדמוכח מהתוס' כתובות דף נ' ד"ה הבעל, דאף אם כתב לה דין ודברים אין לי בפירותיך איתא לתקנת אושא, ועי' בספר אבני מלואים בסי' צ' ס"ק י"א שהאריך בזה והביא הרבה ראשונים שדעתם כן. ועי' בקצוה"ח סי' ק"ג ס"ק ט' שהעלה שם בשיטת הרא"ש והטור דסברי דתקנת אושא הוא משום פירות דוקא עי"ש, ולדברינו איכא ראיה להיפך וצ"ע ואכמ"ל. 
אמנם מה שהעלינו בסי' הקודם דבאחריך אין השני יכול למכור זכותו לאחר קודם דאתי לידיה, מספקא לן אם אח"כ אתי לידיה דשני אם קנה הלוקח. דלפמש"כ הרמב"ן ז"ל בפ' י"נ הבאנו דבריו לעיל בסי' י"ג דטעמא דמילתא דלר"י אף שלא קנה לוקח משום דקנין פירות כקה"ג דמי מ"מ היכא דאתי לידיה קנה הלוקח ולא חשיב דבר שלא בא לעולם הוא משום דאגידא גביה, היינו דזכות זה לזכות הפירות אח"כ זכה הבן מעכשיו דהגוף הוא שלו כמו שביארנו, - כ"כ י"ל הכא לפמש"כ שהשני זוכה זכות מעכשיו לענין זה שמה שישתייר יהיה שלו, וע"כ אף דלא מצי להקנות ללוקח זכות זה מעכשיו שיזכה הלוקח זכותו שיש לו בנכסים אלו כמו דלא מצי לזכות הלוקח לר"י, אבל מ"מ אם מת הראשון בחיי שני ואתי לידיה י"ל שזכה הלוקח, רק היכא דמת השני כבר זכו יורשיו כמש"כ לעיל בביאור הרמב"ן ז"ל. אבל יש לחלק דאפשר דוקא התם לר' יוחנן דזכות הבן הוא זכות ברור דאין האב יכול להפקיע זכות הבן בשום אופן משו"ה לא הוי דבר שלא בא לעולם, אבל באחריך לפלוני דהראשון יכול למכור ולאכול ולא לשייר לשני כלום י"ל דחשיב דבר שלבל"ע, דכיון דלא מצי לחול מהשתא דזכות שיש לו אינו יכול למכור וגם אינו ברור שיבוא לידו הוי כדבר שלבל"ע. 
ולפמש"כ לעיל יש להוכיח דלא מהני מכירה באחריך גם אם אתי ליד השני מהא דתנן שאין להקדש בכסות אשתו. ולכאורה עדיין קשה איך פסיק ותני אין להקדש כלום הלא אם תמות האשה בחיי הבעל חוזרין הבגדים, דלא יהיב לה רק עד זמן שתוכל ליהנות מהם והוי כמו באחריך אם נשתייר ולמה אינו חל הקדש על זה הזכות, ולכה"פ יהיה קדוש לאח"ז כשישתייר, ומסתימת הש"ס והפוסקים משמע שאין בזה צד הקדש כלל. ואף שבש"ס ב"ק ק"ב רצה לתרץ שהטעם משום דאין דעתו על כסות אשתו ובניו רק שדחה טעם זה משום חייבי ערכין שאין תלוי בדעתו, והיה אפשר לומר דגם לפי המסקנא נשאר טעם זה בהקדש שאין דעתו להקדיש כלל, והא דמקשה הש"ס בכתובות על האי מ"ד שסובר באלמנה שמין מהך משנה דמוכח מזה דנקיט הטעם כטעמא דמסיק הש"ס בב"ק דלטעם הראשון משום דאין דעתו ל"ק כלל, י"ל דמקשה רק ממעריך ולא ממקדיש, ועי' בספר הפלאה שם דמפרש להיפך דרק ממקדיש הקשה הש"ס, משום דממעריך ל"ק דגם היא הויא כבע"ח שחייב לה לכסותה, וכבר כתבנו בסי' הקודם דלק"מ דחובה הוא בכל יום, אבל באמת לא משמע כן דלפי המסקנא טעם הקדש וערכין שוה וצ"ע. 
והנה לכאורה לפ"ז יקשה עדיין בענין אחריך לפלוני שביארנו לעיל דעיקר החילוק בין אם הראשון ראוי ליורשו אם לאו הוא משום דהנותן שנתן לראשון שייר לעצמו זכות זה מה שישתייר מן הראשון וזכות זה הוא נותן לשני עי"ש. ולפי מה שהוכחנו בזה שהמקבל השני שזכה זכות מה שישתייר אין יכול למכור ולהקדיש לכו"ע כמו דלא מצי למכור הבן לר"י שיזכה מעכשיו רק שיכול להקנות שיזכה לאחר שיבוא לידו, א"כ הדרא הקושיא לדוכתה איך חל הקנין דאחריך שיזכה מעכשיו, הלא הנותן ששייר לעצמו זכות זה אין בידו ליתן ולמכור לאחרים זכותו, דדוקא לאח"כ היינו שיזכה לאח"ז יוכל להקנות לר"י אבל שיזכה מהשתא ודאי שאינו זוכה, ואיך זוכה השני מעכשיו שיוכל להוריש לבנו. 
ונלע"ד דל"ק דהנה כבר ביארנו לעיל דעיקר הטעם דלא קנה לר"י הוא משום דזכות זה שזוכה הבן הוי כמו דבר שאינו ברשותו וע"כ אינו יכול למכור משום דרשות אחרים עכשיו על הנכסים, וירושה דממילא חלה ולכן אם מת הבן זוכים יורשיו אחריו כמבואר בראשונים שם בסוגיא. ומשו"ה י"ל דהכא מקנה לשניהם בשוה היינו שנותן לראשון ולשני ביחד דעכשיו עדיין הנכסים ברשותו ואין בזה חסרון משום אינו ברשותו, ול"ד לההיא דצנועין שאומר בשחרית שיחול החילול לאחר שיהיה נלקט ואפ"ה לא מהני כיון שבעת החילול הוי אינו ברשותו, דהכא שגם השני זוכה בשוה עם הראשון מעכשיו לא שייך כ"כ לומר שאינו ברשות הנותן משום קנין הגוף של הראשון ודו"ק. 
ויש לחקור לפ"ז במשכיר לחבירו בית על שנים הבאות היינו דלאחר איזה זמן שידור בו המשכיר אז יותחל זמן שכירותו, וכ"כ בנותן או מוכר לחבירו דקל לפירות על שנים הבאות, אם יכול השוכר למכור לאחרים זכותו שיזכה השני מה שזכה הוא מן המשכיר וכן בפירות דקל, דכיון דלר' יוחנן לא מצי הבן למכור זכותו של עכשיו רק מה שתבוא לידיה ומשו"ה אם מת קודם שבא לידו כבר זכו היורשים ובטלה מכירה שלו, כ"כ הכא לדידן דהגוף והפירות עדיין לבעלים סברא הוא דלא מהני מכירה שלו אם מת קודם שבא לידו, והא דמצינו ששוכר יכול להשכיר היינו דוקא אם חי בשעה שהגיע זמן השכירות ואתו לידיה אבל אם מת קודם הזמן לא מהני. ומצאתי בנתה"מ סי' רי"א שהעיר כעין זה, ותו"ד שם הוא דמשכיר יכול להשכיר תוך זמן השכירות של שוכר הראשון מטעם דלא הוי דבר שלא בא לעולם משום דזמן ממילא קא אתי, וכמו שהוכיח המ"ל בפ"ז מהל' אישות, ומכש"כ לשיטת ר"ת דשדה זו שאירש מאבא מכור מהני. והנה לפ"ד הנתה"מ שהטעם שיוכל להשכיר בתוך זמן השכירות לאחר דהוי כמו בירושה ממילא לר"ת או כמחוסר זמן, דמועיל הקנאה של עכשיו על זמן של אח"כ כמו דמועיל הקנאה של עכשיו על זמן של אח"כ כמו בשדה זו שאירש מאבא דע"כ א"א לזכות מעכשיו כלום וכמש"כ כ"ז באורך לעיל, וכיון דלא זכה כלום עכשיו ממילא אם מת המשכיר קודם שכלה זמן שכירות הראשון זכו היורשים הגוף והפירות כמו לר"י במת הבן בחיי האב. 
ולפ"ז היה נראה דשוכר השני אין יכול להשכיר לאחרים כלל אף אם אתי לידיה, דל"ד להא דלר"י מהני אם אתי לידיה לבן ולא חשיב כדבר שלבל"ע, כמש"כ בחי' הרמב"ן פ' י"נ שהבאנו משום דאגידא ביה היינו דהבן זכה כבר בנכסים זכות הפירות שיבואו אח"כ, אבל הכא שהשוכר השני לא זכה עדיין בבית כלום כ"ז שלא מכר הבית לגמרי רק אם אתי לידיה יזכה כדבר שבידו או כמו בירושה לר"ת א"כ עכשיו אין לו מה להקנות לאחרים, וע"כ אף אם בא לידו אח"כ חשיב דבר שלבל"ע. 
וגם נ"ל דלשיטת הנתה"מ אם ימכור המשכיר הבית קודם בוא זמן שכירות השני שיתבטל קנין של השוכר השני לגמרי, וכמו שהוכחנו דאם מת המשכיר אינו זוכה השוכר השני משום דכבר זכו היורשים כ"כ אם זכה הלוקח הגוף לגמרי, וכמו שהוכחנו לעיל בסי' ב' דכל היכא שהקנין אינו נתפס על החפץ אף שנעשה בקנין המועיל מעכשיו לענין חזרה ולענין אם נקרע השטר, אם מכר החפץ לאחר בטל הקנין הראשון, וכיון דבכה"ג ביד המשכיר לבטל את קנין השוכר חשיב כדבר שאינו בידו. 
אמנם אף כי ראיתי בפ"ת לח"מ סי' שט"ו סק"א שהביא הרבה מהאחרונים שפסקו להלכה כהנתה"מ הנ"ל וע"כ יש שפסקו דיכול המשכיר לחזור היכא דלא אמר מעכשיו ודימו דין זה לירושה לר"ת עי"ש, אבל כשאני לעצמי לא אדע, דהנה לשיטת הרשב"א הובא בש"ך יו"ד סי' רכ"א ס"ק מ"ד דשכירות ליומא ממכר הוא וכן משכנתא ואינו יכול למכור ולהקדיש כ"ז שהוא ברשות השוכר והטעם דהוי כאינו ברשותו כמו דלר"י אינו יכול הבן למכור שיחול מעכשיו, לשיטה זו שפיר יש לדון מה שמועיל המכירה או השכירות לאח"ז ולא חשיב כדבר שלבל"ע או משום מחוסר זמן לכו"ע או משום דדמיא לירושה לר"ת. אלא דלסברא זאת אין חילוק בין אם מוכר הגוף לגמרי או גוף לפירות, ובנה"מ שם רוצה לחלק דאף לר"ל דיכול הבן למכור שיזכה בנכסים מעכשיו זה דוקא אם מכר לו הגוף, אבל אם מכר לו הגוף לפירות אז הכל שוה לר"ל כמו לר"י וצריך שיבוא לידו אח"כ ואם מת הבן ולא אתי לידיה לא מהני כמו לר"י, ומחוסרי הבנה המה דבריו דלמה יגרע אם מוכר לו רק הדקל לפירות של שנים שיהיה אח"כ. 
ואח"כ מצאתי בשטמ"ק פ' אף על פי דלכאורה מוכח להדיא כנה"מ דהכי איתא שם: והרשב"א  ז"ל כתב וז"ל אלא להא דמיא האומר שדה זו שמשכנתי וכו' תמיה לי דהכא משמע דהממשכן שדה לחבירו הקדישו מעתה אינו קדוש אא"כ אמר לכשאפדנה דקדוש והא ודאי ליתא דכל היכא דאקדיש לוה וזבין לוה מוקדש כל שיש לו נכסים אחרים לגבות ממנו אלא דכשאין לו נכסים אחרים אין הקדשו מוציא מידי שעבוד, וי"ל דהכא ודאי גבי שדה אי אקדיש ליה מעכשיו קדוש לכשיפדנו אלא הכא משום דאתי לדמויי למעשי ידי האשה דאין עיקר הקדש לגוף הידים אלא למעשיהם ומעשיהם משועבדים לבעל ואתי למימר דאפ"ה קדשי, ואקשי דליכא מידי דאין עיקרו קדוש מהשתא ולקמיה קדוש ואתיא למיפשטא משדה דדכותיה במקדיש שדה לפירותיו דאילו משכנו ומקדיש להו לפירות מעתה לא קדשי דהא משעבדן ליה לב"ח ואפ"ה באומר לכשאפדנו תיקדוש לפירותיו קדשה כנ"ל עכ"ל, וכן הוא מפורש בדברי הריטב"א שם. הרי דבמשכנתא שהמלוה אוכל הפירות דאף דמצי להקדיש גוף הקרקע מהשתא מ"מ אם רוצה להקדיש השדה לפירות היה חשיב כדשלבל"ע אי לאו משום דבידו לפדותו והזמן ממילא קאתי, וכיון דהטעם משום דזמן ממילא קאתי או משום דבידו לפדותו דומה זה לכאורה כירושה לר"ת דעכשיו אינו חל הקנין על גוף הדבר, ולפ"ז אם מת המשכיר קודם הגעת זמן השוכר וזכו היורשים אינו קונה כנ"ל. 
שוב התבוננתי דאין מזה ראיה כלל לדברי האחרונים הנ"ל, דהנה דברי הריטב"א י"ל רק לפי הס"ד שמדמה משכנתא למעשי ידי אשתו, ובמעשי ידי אשתו אם הקדישה ידיה למעשיהם ודאי חשיב דבר שלבל"ע, וליכא למימר שתקדיש גוף ידיה על זמן של אחר הגירושין מעכשיו היינו שיזכה ההקדש בידים זכות הפירות שלאחר גירושין, משום דלעצמה נמי אין לה עכשיו זכות בידים על זמן שלאחר גירושין משני טעמים: א', משום דכיון דאינו מוכרח שתתגרש ע"כ אינו מוגבל קנין הפירות של הבעל ומשו"ה ליכא לאשה עכשיו זכות בידיה לפירות, ועוד דמה שתזכה לאחר גירושין הוא זכות חדש והפקעה שמשעת גירושין נעשה ממילא ואין לאשה זכות מעיקרא ע"ז שיהיו הפירות שלה לאחר גירושין דבר שלבל"ע, וכמו שהקשה הש"ס ממשכנתא לפי מה שמפרש הריטב"א. 
והרשב"א ז"ל דמיירי ג"כ שמקדיש השדה לפירות ולא מחלק בזה שהכא בידו לפדותו, י"ל דסובר דגם במשכנתא מה שזוכה הלוה בפירות השדה היא זכיה חדשה, דמעיקרא זכה המלוה בפירות השדה בלא זמן מוגבל רק שנשאר זכות למלוה לפירות השדה, ואף אם נימא דמשכנתא הוא זמנו עד זמן הפדיה והאמת כן, מ"מ כיון דהפדיה אינו ברור חשיב דבר שלבל"ע, דכל זכות שאין ברור שיבוא אח"כ לא חשיב חלק ממש בגוף הדבר. וכן נראה להדיא טעם זה מגמ' גיטין מ"ג דמיבעי שם אם מוכר עבדו לקנס או דילמא אפילו לרבנן לא מהני, וכן פירשו התוס' ר"פ המפקיד דפרה לכפילא לא מהני מטעם דלא עבידא דאתי אינו נחשב שיהיה לו עכשיו בפרה זכות לכפל, וכן בעבד לקנס, ול"ד לדקל לפירות דחשיב עתה זכות ברור לפירות שיבואו, או אולי כיון דלא עבידא דאתי לא סמכא דעתיה. ואיך שיהיה גם הכא במשכנתא ובמעשי ידי אשתו חשיבי לא עבידא דאתי ומ"מ אף לפי הס"ד שפיר יכול להקדיש גוף השדה, דקנין הגוף הוא קנין בפ"ע מלבד הפירות ויכול לחפור ולשנות צורת הקרקע, וע"כ רוצה הש"ס להוכיח דמשום דגופה בידה לא חשיב דבר שלבל"ע, ודחי הש"ס דל"ד משום דבידו לפדותו חשיב שפיר עבידא דאתי, וע"כ לפי המסקנא נראה דחשיב כדקל לפירות, וכמו דבדקל לפירות זוכה עכשיו לפרט זה בדקל מעכשיו כ"כ י"ל שפיר דאף שעכשיו מכור הדקל לאחר על איזה שנים מ"מ יכול למכור הדקל לפירות שיהיה הלוקח זוכה מעכשיו את הדקל על פרט זה ככל דקל לפירות. וא"כ כמו דלר"ל דקיי"ל כוותיה יכול למכור הגוף לאחר כ"כ יכול למכור גוף לפירות שיזכה הלוקח לפרט זה מעכשיו ככל קונה דקל לפירות שזוכה מעכשיו קודם זמן גידול הפירות, וע"כ אף אם מת המוכר קודם הגעת זמן השני כבר קנה הלוקח ולא זכו היורשים זכות זה, כנלע"ד. 
ולפמש"כ אזדא ראית המל"מ ספ"ד מהל' אישות שהוכיח מסוגיא דפ' אף על פי הנ"ל דמחוסר  זמן לא הוי דבר שלבל"ע, דלדברינו חל ההקדש מעכשיו לכשיפדנה שזכה הקדש זכות ממש בשדה על הפירות שיהיו לאחר פדיה ככל קונה שדה לפירות, אבל בדבר שאין לו עכשיו זכות כלל ולא על זמן של אח"כ או כגון בשאר דברים שאינו ראוי לקנין עכשיו ועושה על זמן של אח"כ י"ל דחשיב דבר שלא בא לעולם. 
אולם בשיטת הרא"ה כתב שם בכתובות בשטמ"ק וז"ל: ושמעינן מהכא דמשכונא סתם הרי היא כאפותיקי מפורש לומר שאינו יכול למוכרה, ממאי מדאמרינן הכא בשדה שמשכנתי לך לכשאפדנה ממך תיקדוש אלמא לא קדשה אלא לכשתפדה, ומינה דלהדיוט נמי אינה מוכרת דמה לי מכרה להדיוט מה לי מכרה לגבוה, והכי מוכח התם בב"מ בפ' א"נ בההוא עובדא דרב מרי בר רחל ורבא וכן הלכה ע"כ. ומשמע מיניה דמפרש דגוף השדה ג"כ אינו יכול עכשיו להקדיש דהוי כמכורה למלוה, ולכאורה יש לדבריו ראיה להמל"מ הנ"ל. 
אבל נלע"ד דע"כ צריכין אנו לחלק מסוגית הש"ס דהכא לשאר דבר שלבל"ע, דהמעיין שם בגמ' יראה דכל עיקר שקלא וטריא אזלא שם להוכיח דבאשה לא חשיב מעשי ידיה דבר שלבל"ע משום דגופה בידה הוא, היינו דאף דמשכנתא חשיבא כמכורה לשיטת הרא"ה אבל רק לזמן עד הפדיה, ומשו"ה יכול להקדיש על זמן שלאחר הפדיה דיש לו עכשיו קנין על זמן שלאחר הפדיה וזה מיקרי "גופו בידו". ודחי הש"ס דמשום זה היה חשיב דבר שלבל"ע אם לא היה בידו לפדותו או מיד או לכה"פ לאחר עשר שנים, וכיון שיש קיצותא חשיב זכותו קנין גמור גם עכשיו על זמן של אח"כ, וא"כ גם לשיטת הרא"ה חל ההקדש מעכשיו על זמן של אחר הפדיה, ואין בין הרא"ה לשאר הראשונים שביארנו סברותיהם אלא בזה שחידש שאינו נעשה הקדש גוף השדה מעכשיו לגמרי, דאל"כ למה אמרינן לכשאפדנה בהקדש סתם סגיא, וכמו דסברי הרבה ראשונים כן באמת, והוכיח מזה דאם הקדיש סתם לא מהני רק אם יאמר לכשאפדנה וזה שפיר יכול להקדיש בכל אופן מעכשיו או לאח"ז ומיושב היטב בס"ד. 
אולם נראה דא"א לומר דלהרא"ה יזכה הקדש זכות מעכשיו על זמן שלאח"כ, דהרי לדידיה דחשיב כמכורה הוי זה כמו לר' יוחנן דס"ל ק"פ כקה"ג דמי, ולר' יוחנן בכה"ג אם מכר הבן בחיי האב לא זכה עכשיו הלוקח כלל בגוף השדה שהרי אם מת הבן בחיי האב יורשי הבן יורשים ולא הלוקח, וא"כ גם הכא במשכונא לשיטת הרא"ה דדמיא קצת לקנין הגוף כל ימי המשכונא שהרי אינו יכול למכור עכשיו איך נוכל לומר שיזכה הקדש מעכשיו זכות על זמן שלאח"כ. ואולי סובר הרא"ה ז"ל שזכות הפדיה הוא ענין בפ"ע היינו שכל השדה מכורה היא למלוה רק ששייר לוה זכות זה שיוכל לפדות. וגדולה מזו משמע מתוס' ב"מ צ"ו ע"ב ד"ה בעל וז"ל: ולפ"ז הלוקח בהמה לשלשים יום אף על גב דלא שואל הוי ולא  שוכר הוי דבלשון מקח לקח מ"מ שומר חנם הוי עכ"ל, משמע דמשכחת קנין הגוף לזמן לענין זה שבשעה שנהנה מיקרי שהוא נהנה משלו, ושוכר נהנה תמיד משל הבעלים לפיכך הוי שומר שכר, ואף דלענין אתרוג לא מהני קנין הגוף לזמן, לענין שומר סגי לן בזה שחשיב נהנה משלו. ולהרא"ה ז"ל דבמשכנתא נמי חשיב כקנין הגוף עד זמן הפדיה וא"כ כמו דלר"י אינו יכול למכור שיזכה מעכשיו כ"כ הכא במשכנתא וכן נ"ל לשיטת התוס' ב"מ שהבאנו, אבל מ"מ לענין הוכחת המל"מ אף אם נימא שלא יוכל להקדיש עכשיו כמו לר' יוחנן מ"מ אין ראיה לדבריו, דהלא אם אתי לידיה דבן מהני שפיר שיקנה הלוקח, והטעם דלא חשיב דבר שלא בא לעולם משום דאגידא ביה כמו שביאר הרמב"ן ז"ל שהבאנו דבריו לעיל. ועיקר הטעם נ"ל בדברי הרמב"ן דבמקדש אשה לאחר שימות בעלך הנה עכשיו האשה אינה בת קדושין אף לאחר כן, רק במיתת בעלה יתחדש בה דין וכח חדש וע"כ מיקרי לא בא לעולם, אבל הכא במיתת האב לא נתחדש לבן כח חדש וזכיה חדשה, דמעיקרא כבר זכה הבן זכות זה לפירות שיבואו אחר מיתת האב ולא מיקרי זה דבר שלב"ל. וכן במעשי ידיה ליכא זכות לאשה על מעשי ידיה שלאחר גירושין, דמעיקרא אינו מוגבל קנינו של הבעל דוקא עד זמן הגירושין, אלא הגירושין היא הפקעה חדשה וע"כ מיחשב מעשי ידיה דבר שלא בא לעולם, אבל במשכנתא דבידו לפדות - זמן השנים שיבואו דומה ממש לדינו של ר' יוחנן, דמפדיה ואילך לא נתחדש לו לבעל זכות חדש רק דמעיקרא היה לו זכות זה בקרקע לאחר הפדיה, דאף שלימי המשכונא חשיב מכירה גמורה להרא"ה מ"מ שייר לעצמו זכות פדיה. 
וכללא דמילתא: היכא שהזמן, או המעשה, או המיתה שיבואו אח"כ יגרמו שיחודש מילתא חדתא מה שלא היה כלל מעיקרא זהו כללא דדבר שלא בא לעולם, והיכא שאינו מתחדש שום דבר אלא שהוא אופן השלמת הזכות שזכה מכבר כמו לר"י במיתת האב אינו חשוב דבר שלבל"ע, כנ"ל בכונת הרמב"ן ז"ל. ולכאורה יש להקשות לפ"ז למ"ל להש"ס לחלק בין מע"י אשה למשכנתא משום דהתם בידו לפדות, ולדברינו הא יש חילוק אחר דבמשכנתא אינו מתחדש בפדיה זכות בעל השדה ובאשה זכות גירושין הוא מחודש. ואולי אפשר לומר דאם היה ביד אשה להתגרש היה חשיב ג"כ זכות לממון ששייך זכות על זמן שלאחר גירושין. ואיך שיהיה שם בסוגיא הטעם לר' יוחנן עכ"פ דמיא הך דינא דמשכנתא לזה, ומוכרחין אנו לומר שאין הטעם התם משום דזמן ממילא קאתי דשם מיירי במיתה. 
והנה לפ"ז בעבד או שפחה שקבלו גט שחרור לזמן אם קבלו עכשיו קידושין שיחולו לכשישתחררו דלמד המשל"מ מזה דחלין הקדושין, לדברינו אין בזה ראיה כלל, דהתם בשחרור אין שייך זכות מעכשיו ומכש"כ בלא מעכשיו דיכול האדון לחזור בו, ונמצא דאז כשיבוא הזמן יתחדש בהם דבר חדש ול"ד למשכנתא. ומלבד זה הלא גם בדבר שבידו מחלק הש"ס בקדושין ס"ב דבשפחה לא מהני משום דמעיקרא בהמה והשתא דעת אחרת, וא"כ לא עדיף מחוסר זמן מדבר שבידו ואכמ"ל. 
אמנם בהא שכתבנו לעיל בקנין פירות לזמן דלאח"כ דאין יכול למכור לאחרים שיזכה השני קודם שבא לידו והוכחנו זה מקנין אחריך דמשמע שהשני אינו יכול למכור - אכתי אינו ברור לי. דהנה באמת יש לדון דאם נימא להוכיח מהא דר"י על שאר זכותים דעלמא א"כ יקשה לשיטת ר"ת וסיעתו דמכירת שטרות מדאורייתא שיוכל למכור שעבוד הנכסים, ובשעבוד כו"ע מודים לדידן דקיי"ל כרבא מכאן ולהבא הוא גובה שהלוה חשיב כבעלים גמורים על הנכסים, ולפמש"כ גם לאביי קודם הגביה חשיב הלוה בעלים גמורים ורק זכות יש לו למלוה לזכות בהם מזמן הגביה ואילך אם לא יתפרע ממקום אחר, וא"כ ודאי דלא עדיף זכות זה מזכות שיש להבן בנכסי האב לר' יוחנן, ואמאי מהני המכירה מן התורה שיזכה השני מעכשיו אם גם לא אתי לידיה יותר ממכירת הבן שמוכר קה"ג שיש לו. 
וע"כ נלע"ד דאפשר לומר דעד כאן לא אמרינן התם דק"פ של האב הוא כקה"ג ואינו יכול הבן למכור אלא משום דקנין הפירות אינו זכות נפרד אלא משתמש בכל קנין הגוף, וכיון דחשיב לדידיה כקה"ג מפני הפירות שהוא משתמש בהם נגרע בזה כח בעל הגוף ולא חשיב כבעלים גמורים לענין מכירה מפני שרשות בעלים אחרים על קנינו. ועי' בתוס' ב"ב כ"ז ד"ה לא, שכתבו בתירוצם הראשון דדוקא היכא שהקרקע קנוי לכל דבר למישטח פירי ולמיזרע אז אמרינן ק"פ כקה"ג דמי, אבל היכא דיש לכ"א זכות פרטי ואינו נוגע בשל חבירו כלל בזה אין אחד מגרע קנינו של השני ואז יכול למכור כ"א זכותיה לאחרים. וא"כ י"ל דלהכי מהני לשיטתם דסברי מכירת שטרות מן התורה על שעבוד הנכסים, דזכות זה שיש למלוה בנכסי לוה אין הלוה מגרע בזה שמשתמש בנכסים ואינו נוגע כלל בזכותו של המלוה, ונמצא דהבעלים על עיקר הדבר הוא הלוה והמלוה ג"כ בעלים על זכותו ויוכל למכור מהשתא זכות שלו. ולפ"ז היה אפשר לומר דהא דאמרינן דלר"י לא קנה הלוקח אם מת הבן בחיי האב זה דוקא אם מכר הבן הגוף לגמרי וזה אין בידו עכשיו למכור מפני שרשות אחרים עליו וק"פ כקה"ג דמי, אבל אם מוכר שדה לפירות לזמן של אח"כ אפשר דאף לר"י מהני, ואז אף אם ימות הבן בחיי האב ולא יבוא לידו לא יזכו בו יורשיו משום דזכות הפירות שיהיה אח"כ אין השתמשות בעל הפירות שמשתמש עכשיו מגרע כלום, כנ"ל. 
ונמצא דעיקר פלוגתייהו דר"י ור"ל מיירי רק במכירת הגוף מעכשיו ובגוף לפירות גם ר"י מודה, רק לדידן דקיי"ל כר"ל מהני גם מכירת הגוף לגמרי, ויהיה זה לגמרי בהיפך מדברי הנתה"מ בסי' רי"א. וזה אין להקשות לדברינו במה דאמרינן שם לר"י דלא קנה לוקח אם לא אתי לידיה, למה לא יקנה לכה"פ גוף לפירות, ז"א דכיון דמוכר לו השדה לגמרי מכיון שזה לא זכה בטלה זכות הלוקח דקנינים אחרים לא הקנה לו. ולפ"ז י"ל דגם בקונה קנין פירות לזמן דלאח"כ יכול הלוקח למכור מעכשיו לאחרים שיזכה הלוקח ממנו מיד זכותו שזכה הוא אף קודם שבא לידו, דאף שעכשיו עדיין הבעלים משתמשים בשדה או בבית בכ"ז אינם נוגעים כלל בזכותו שזכה הוא לפירות של זמן דלאח"כ, וע"כ אינם מגרעים כחו בקנינו ונקרא בעלים גם הוא על זכותו ויכול למכור כל זכות שיש לו, כנ"ל. 
ונראה לי דלפ"ז נתיישב מה שיש לדון בשותפים בדבר שאין בו דין חלוקה כגון עבד ובהמה טמאה דעובד לזה יום אחד או כפי השתמשות הראוי לכל אחד לכה"פ, דלדברי הר"ן שהבאנו לכל אחד בשעה שהוא משתמש קנוי קנין הגוף, ויש לחקור אם ימכור האחד את חלקו בשעה שחבירו משתמש דלכאורה לא יזכה הלוקח רק אם יבא לידו ואם מת לא יקנה הלוקח כמו לר"י באם מת הבן, ולא משתמיט שום פוסק לזכרו. אבל למש"כ אינו דומה להתם, דהתם בדבר שאין בו דין חלוקה בשעה שהאחד משתמש אינו נוגע כלל בחלק השני החלק /דהחלק/ השני הוא על זמן של אח"כ, וע"כ כל אחד נחשב בעלים מיוחדים על שלהם ויכול למכור שיזכה כל זכות שיש לו בו. 
וכן בלוקח בהמה לשלשים יום שהבאנו לעיל דברי התוס' ב"מ לחלק בין זה לשוכר סתם, י"ל דהתם יכול בעל הפרה למכור שיזכה מיד מטעם הנ"ל בין לר"י בין לר"ל, דכיון דבשלו משתמש ורק שנשאר שיור לבעלים זכות בהפרה על זמן דלאחר ל' כל אחד יכול למכור חלקו. אך יש מקום עיון מהגמ' גיטין מ"ח דמוכיח הש"ס מהא דבכור נוטל פי שנים משדה החוזרת לאביו ביובל דקנין פירות לאו כקנין הגוף דמי, דאי הוי כקה"ג חשיב ראוי ולמ"ד לאו כקה"ג דמי חשיב מוחזק, לפ"ז לכאורה ליכא למימר דלוקח בהמה לשלשים יום שיחשב כקנין הגוף לכו"ע לענין זה שיחשב כל אחד בעלים על שלו, דא"כ קנין פירות דיובל ודאי דלא גרע מלוקח בהמה לל' יום, דלוקח שדה בזמן היובל כתב הרמב"ם פכ"ג מהל' מכירה שיוכל לשנות צורת הקרקע ומ"מ לא חשיבי הבעלים כמוחזקים על קנינם למ"ד ק"פ כקה"ג. אמנם באמת אינו דומה ענין מוחזק לענין ירושת בכור למכירה, דהרי בשטר לר"ת מהני מכירה מה"ת ולענין ירושת בכור הוי ראוי לרבנן דפליגי על רבי בב"ב קכ"ה עי"ש. 
עוד יש להעיר, דאולי גם לר"י דלא מהני אם מכר הבן ולא אתא לידיה, זה דוקא אם מכר כדרך מכירת קרקעות בעלמא, אבל ע"י כתיבה ומסירה אם קנה הבן ע"י שטר אולי מהני, דענין כתיבה ומסירה הוא שמוסר לו הסיבה במה שעל ידה זכה הוא והקנאה זו אפשר דמהני גם על נכסים שאינו ברשותו כמו קרקע שאינו יכול להוציאו בדיינים, וצ"ע. 


חידושי ר' שמעון שקופ קונטרס בענייני קנס קונטרס א אות א 
====================================================== 
א]. [בבא - קמא טו ע"ב]. והשתא דאמרת פלגא נזקא קנסא וכו' ולא מגבינן בבבל כו', ואי תפס לא מפקינן מיניה. עי' ברא"ש שהביא שיטת הראב"ד דאם הודה אף לאחר תפיסה פטור מטעם מודה בקנס, ומשמע דאף בזמה"ז מיפטר בהודאתו. ובב"י לטור יו"ד סי' רס"ז [ר"ז. בדפי הטור] הקשה מנ"ל [להרא"ש והרמב"ן] דמיירי בזה"ז, אך בנמו"י מפורש דדבריו בזמה"ז מיירי, וז"ל בפ' מרובה [דף כ"ט בדפי הרי"ף]: כתב הרא"ה שכתב הראב"ד ז"ל שבזמה"ז שאין דנין דיני קנסות וקיי"ל דאפ"ה אי תפס לא מפקינן מיניה, אם קדם הלה והודה [אעפ"י שבאו עדים אח"כ] הרי הוא פטור אפי' בדברים שפטר עצמו מכלום, לפי שכשם שאין דנין דיני קנסות בזמה"ז כך אין מקבלין עדים בזמה"ז והרי זה כמו שאין שם עדים, עכ"ל עי"ש. והרמב"ן [ע"ד ב] דחה דבריו [דברי הראב"ד] מסוגית הש"ס לקמן שאני ר"ג דלא בפני בי"ד אודי, דלא מיפטר מטעם מודה בקנס אלא כשמודה בפני בי"ד, ובזמה"ז דליכא בי"ד הוי כמודה חוץ לבי"ד, עי"ש ברא"ש באורך. 
וכתבו הש"ך [ס"ק ט"ז] והסמ"ע בח"מ סי' א' [ס"ק י"ח] דבזמה"ז אם הודה חייב אף אם לא באו עדים אח"כ, כיון דלא מהניא הודאתו לפטור משום מודה בקנס. וכן משמע מדברי הרמ"א ביו"ד סי' רס"ז סעי' מ' שכתב דמשמתינן ליה, וה"ה אם הודה האדון מעצמו עיין שם. אך הש"ך ביו"ד שם הקשה על הסוברים כן מסוגית הש"ס דר"ג הודה חוץ לבי"ד ואמר ליה ר"י שכבר אין לך עדים, משמע דבלא עדים לא מהני הודאתו לחיוב כמו שאינו מהני לפטור, וכן הקשה הב"י שם. ומדחיק הש"ך לבאר דברי הרמ"א שם דכוונתו אם יבואו עדים אח"כ [וזהו דלא כדברי הש"ך בחו"מ סי' א' הנ"ל] וכן כתב שם הגר"א [ס"ק פ'], ולפלא בעיני שלא זכרו דברי הד"מ עצמו בח"מ סי' א' שכתב שם ס"ק ו' וז"ל: בבנימין זאב ס' קל"ב משמע דאעפ"י דלא מקרי הודאה בבי"ד בזמה"ז לפטור אם באו עדים אח"כ, מ"מ בלא עדים אינו חייב על פי עצמו בקנס. וכן משמעות קצת לשון הראב"ד והרמב"ן דלא פליגי אלא כשבאו עדים אח"כ אבל בלא עדים משמע דלכו"ע פטור. מיהו נראה דאין לחלק ואפשר דהרמב"ן חולק בכל ענין ואם תפס לא מפקינן מיני', עכ"ל. 


חידושי ר' שמעון שקופ קונטרס בענייני קנס קונטרס א אות ב 
====================================================== 
ב]. ובקצוה"ח שם בס' א' ס"ק ו' רוצה ליישב קושי' זו [מהא דר"ג על הסוברים דהודאה בזה"ז מחייבת] משום דאפשר דמקרי חב לאחריני שאוסר העבד על שפחה. וכוונתו שחב לשפחה כמו שכתבו התוס' בפ"ק דגיטין דף ד' לענין גט, עיין שם, [ודלא כמו שהבין הנה"מ בס"ק ה' שחב להעבד], דלעבד ודאי זכות הוא וכמו שמבואר בכמה מקומות. אבל לדעתי זה אינו, דהלא מבואר בש"ס גיטין דף מ' ע"ב דמהני הודאת האדון אם הודה שעשה עבדו בן חורין. ואף דלשיטת הרא"ש שם לא מטעם הודאת בע"ד הוא אלא מטעם אנן סהדי, שכתב דמותר גם בבת חורין, משום דאי לאו ששחררו לא הוי מכשיל לו באיסור עיין שם. אך משיטת הרמ"ה, הובא בטור שם, ומדברי הר"ן [דף כ"א:  בדפי הרי"ף ד"ה אריו"ח וכו'] משמע דמטעם הודאה אתינן עלה. ולשיטת הרא"ש שם קשה קצת היכי מהניא הודאת העבד אם אומר לא עשאני, והוי עבד גמור, כיון דהודאת האדון מטעם אנן סהדי והודאת העבד לא הוי אלא מטעם הודאת בע"ד, והיכי מהני להתיר עצמו בשפחה ולאסור בבת חורין, אם לא דנימא דגם הודאת העבד מטעם אנן סהדי הוא, וצ"ע. ולבד זה הלא מבואר בכמה מקומות דבהודאת בע"ד היכי דחב לאחרינא נאמן על עצמו, ובמה שחב לאחרינא אינו נאמן, עי' כתובות י"ט לענין האומר שטר אמנה הוא, ועי' ברא"ש [ס"ט] שיטת ר"י ושיטה השני', ועי' עוד בגיטין נ"ד ותוס' ב"ב ל"ג ועוד הרבה מקומות בש"ס ובש"ע. 


חידושי ר' שמעון שקופ קונטרס בענייני קנס קונטרס א אות ג 
====================================================== 
ג]. ואם הי' מקום לומר דכל היכא דחב לאחרינא, הא דנאמן לחוב לעצמו מטעם מחילה וחיוב וקנין אתינן עלה דאין נאמנות לחצאין, הי' מקום כאן לדברי הקצוה"ח דלענין שֵׁן ועין לא מהני הודאה לחיוב וקנין, דע"כ לא מהני לחיוב אלא אם לדברי המודה הדבר שייך לפלוני, וכגון באומר עשיתי עבדי בן חורין, דלדבריו כבר הוא משוחרר, וכמו כן בשטר אמנה דלדבריו אינו חייב חבירו לו כלום, אבל אם הודה שסימא את עין עבדו, אף לדבריו עדיין אין העבד משוחרר, דבקנס ליכא חיוב שלא ע"פ בי"ד, ונמצא דאף לפי דבריו עדיין העבד שלו הוא כבתחילה, והודאה כזאת אין ביכלתה לעשות קנין, וזה פשוט. 
אך כבר העליתי במקום אחר בחבילות ראיות דחב לאחרינא הוא מטעם נאמנות, דאם לא הי' נאמנות בזה לא הי' עושה קנין, דכל עיקר הקנין אודיתא הוא מפני שפעלו דבריו לקיים דבריו מטעם נאמנות, ומזה נעשה קנין, אבל אם לא היו מאמינים לו כלל גם קנין אינו עושה, כן מפורש בכתובות לענין שטר אמנה, עיין שם. וכן הבאתי לעיל מדברי התוס' דף ח' ע"ב. ולפ"ז הדרינן לכללא דבחב לאחריני אינו נאמן לאחר, אבל לעצמו נאמן דבנאמנות של הודאת בע"ד אינו שייך עדות שבטלה מקצתה בטלה כולה, וכמו שבארנו לעיל דף ח' ע"ב. והדרא הקושיא לדוכתא, דאף דלא אהני הודאת ר"ג לאסור אותו בשפחה ולהתירו בבת חורין אבל לענין הממון ליהני מטעם הודאת בע"ד, אלא ודאי כל היכא דלא מהני הודאה לפטור, גם לחיוב לא מהני. 


חידושי ר' שמעון שקופ קונטרס בענייני קנס קונטרס א אות ד 
====================================================== 
ד]. ועי' שם בקצוה"ח שהקשה עוד מסוגית הש"ס ב"מ דף ג' לענין פיו שאינו מחייבו קנס, דמשמע דהודאה בקנס אינה מחייבת, מלבד הפטור של מרשיע את עצמו עיין שם. ולפענ"ד יש להקשות עוד מדברי השו"ע והרמ"א בסי' שצ"ט לענין שור שנגח את הפרה ואינו ידוע אם הזיק גם את הולד או לא שפטור אפילו אם הניזק טוען ברי ואפי' משבועה, והוא בטור שם שאין שבועה בקנס, דאפי' אם יודה יפטר מטעם מודה בקנס, והלא דברי השו"ע המה בזמה"ז כידוע, ובזמה"ז פסק הטור כדברי הרמב"ן דלא מהני הודאה [לפטור], אלא ודאי הכא מיירי דליכא עדים, והיכי דליכא עדים לא מהני בזמה"ז אף הודאה לחיוב, ולכאורה היא ראיה ברורה שלא כדברי הסמ"ע והש"ך בח"מ [דסברי דהודאה בזה"ז מחייבת], אך כבר הבאנו לעיל דברי הד"מ בח"מ סי' א' שכתב כדבריהם ומצוה ליישב. 


חידושי ר' שמעון שקופ קונטרס בענייני קנס קונטרס א אות ה 
====================================================== 
ה]. אמנם נ"ל, דהנה צריך להבין עיקר דין זה דמהני תפיסה בזמה"ז, שכתב הרא"ש בב"ק שם דהוא דין דאורייתא, וז"ל: ולא נראה לי, דלאו תקנתא היא אלא דינא הוא, דמדאורייתא מחייב ליה אלא שאין לו דיין שיכופנו ליתן לו, דכל כה"ג עביד איניש דינא לנפשיה ולא מפקינן מיניה עד דיהיב ליה כל דמחויב ליה מדאורייתא, עכ"ל. וכן כתב הטור בשמו בסי' שמ"ט עיין שם. והנה לכאורה קשה להבין איך שייך בזה עביד איניש דינא לנפשיה, דהלא ידוע דבקנס אינו מתחייב אלא לאחר העמדה בדין בבי"ד מומחין ועצם המעשה אינו מחייבו אף לצאת ידי שמים, כדאיתא בירושלמי פ"ג דכתובות [הלכה י'] 'מהו שיאמרו לו צא ידי שמים נשמיעניה מן הדא מעשה בר"ג שהפיל שן טבי עבדו, אתא גבי ר"י אמר טבי עבדי מצאתי עילה לשחררו, א"ל ומה בידך, ואין קנסות אלא בבי"ד ובעדים, ויאמרו לו צא ידי שמים', ע"כ, [עי' בחי' הרשב"א פ' מרובה שהביא ג"כ ירושלמי זה]. וכן כתבו התוס' כתובות ל"ג ע"ב דבקנס ליכא חיוב לצאת ידי שמים, עיין שם. ואיך שייך בזה לאמר עביד דינא לנפשיה, כיון דכל היכא דלא נתחייב  ע"פ בי"ד מומחין ליכא גבי חבריה מידי, ומאי מהני תפיסתו. 


חידושי ר' שמעון שקופ קונטרס בענייני קנס קונטרס א אות ו 
====================================================== 
ו]. ולכאורה היה אפשר לומר דכיון דעביד איניש דינא לנפשיה הוא עומד במקום דיינים מומחים ויכול הוא בעצמו לעשות העמדה בדין ולעשות חיוב על הנתבע, עי' בט"ז סי' א'. אך מלבד אשר זה נגד השכל שיהיה הוא נחשב כדיינים מומחים לפסוק דין, ומהיכן הוציא הרא"ש סברתו זאת אשר לא מצאנו בכגון זה בש"ס, דעיקר הדין דמצאנו בש"ס דיכול איניש למעבד דינא לנפשיה הוא רק היכא שחבירו נוטל דבר שהוא שלו באמת, אז יכול להוציא ממון אף ע"י כפיה, אבל הכא דקודם הדין לית ליה גבי חבירו מידי, היכן מצא שיכול להיות לדיין מומחה לפסוק דין ולעשות חיוב על חבירו, מה שהשכל מתנגד לזה. מלבד זה דברי הרמב"ן הובא בר"ן קידושין פ"ק [דף ט' ע"א בדפי הרי"ף] סותרין זה, דז"ל הר"ן שם: וזה שכתב הרי"ף ז"ל שמועות הללו שבעבד כנעני אף על גב דיציאה דשן ועין וראשי אברים קנסא הוא ובעי' מומחין וליכא, כתב  הרמב"ן ז"ל דהיינו טעמא משום דקיי"ל בקנסא דאי תפיס לא מפקינן מיניה, כדאיתא בפ"ק דב"ק ובפ' אלו נערות, וכיון דעבד תפוס הוא בעצמו מכיון שהפיל את שנו, לא יהבינן ליה רשותא להשתעבד ביה ומשמתינן ליה עד דיהיב ליה גיטא דחירותא. ואפי' למ"ד אינו צריך גט שחרור ה"מ בזמן דאיכא סמוכין, אבל האידנא צריך גט שחרור, לפי שבהעמדת בי"ד הוא שיצא לחירות ולא משעת חבלה כדאיתא בפ' מרובה דף ע"ה, הלכך האידנא דליכא סמוכין ליכא העמדת בי"ד וצריך גט שחרור לדברי הכל, עכ"ל. מבואר מזה דהא דבזמה"ז אי תפס לא מפקינן מיניה לא הוי כמו שנעשה העמדה בדין בפני דיינים מומחין, ואינו משוחרר עדיין אף למ"ד אינו צריך גט שחרור. וזה ודאי דהרא"ש לא פליג על הרמב"ן, דאי פליג הוה ליה להביא דבריו. וכן מוכח להדיא דלא פליגי הרא"ש והרמב"ן בזה דהטור הביא בח"מ סי' שמ"ט דברי הרא"ש בלא חולק, וביו"ד ה' עבדים סעי' מ' פסק הטוש"ע ממש כדברי הרמב"ן, דאף דלדידן אין ראיה מהא שצריך גט שחרור דלדידן פסקינן דצריך גט שחרור עיין שם בסעי' כ"ז, מ"מ במה שכתבו לישנא דלא יהבינן ליה רשותא להשתעבד ביה, משמע שאינו משוחרר עדיין כמובן, דבסעי' כ"ז לא כתב כהאי לישנא, רק יוצא לחירות וצריך גט שחרור וכופין רבו לכתוב ליה גט שחרור עיין שם. 


חידושי ר' שמעון שקופ קונטרס בענייני קנס קונטרס א אות ז 
====================================================== 
ז]. ע"כ נ"ל בבירורא דהאי מלתא, דהנה האמת הא דצריך סמוכין ומומחין הוא רק לענין כפיה לכפות הבע"ד לקיים הדין, וכן לענין הודאה, כמו שמבואר בח"מ ס' ג' מגמ' ב"ק וגיטין, אבל לחפש וללבן את אמתת דין התורה זה ודאי דלא שייך ע"ז סמוכין. וכש"כ היכא דהדין מפורש ואינו צריך שקול הדעת, וזיל קרי בי רב הוא, ודאי דלא צריך בי"ד מומחין לעיקר בירור הדין, אלא רק לכפות להבע"ד לקיים את דין התורה, וזה ברור. ולכן בקנס ג"כ הא דבעינן מומחין הוא ג"כ לקיים ע"י כפיה את הדין האמור בתורה, אבל למצוא הדין המבואר בתורה יכול למצוא כל מי שבקי בדינים. ולפ"ז הא דאמרינן דבקנס אינו מחויב בלא בי"ד הוא רק שכל היכא שאין דיינים הכופים ליה לקיים האמור בתורה אינו מחויב מעצמו לקיים את דין התורה. ולפ"ז כיון שחדשה לנו הגמ' דלענין כפיה יכול כל איש למעבד דינא לנפשיה ואף ע"י הכאות, ויש לו רשות להכות אם אינו ציית ליה כמו שנתנה רשות לדיינים סמוכין ומומחין, ולהכי גם בקנס כיון דאיכא מי שיכפנו הוא מחויב לקיים האמור בתורה. ומדוייק היטב לשון הרא"ש שכתב דמדאורייתא מחויב ליה אלא שאין לו דיין בבבל שיכופנו ליתן ליה, וכל כה"ג עביד איניש דינא לנפשיה, והוא ממש כדברינו, דלענין בירור הדין אינו צריך מומחין כי הדין מפורש בתורה, ועיקר מה שצריך מומחין הוא רק לכפותו לקיים מה שחייבתו התורה, אלא כל זמן דליכא מי שיכופנו לקיים מה שחייבתו התורה אינו מחויב עדיין, אבל מכיון שאיכא כפיית הבעל דבר עצמו שנתנה לו התורה רשות לכפיה לנפשיה כמו דיין מומחה, וממילא מחויב לקיים חיוב התורה. ולברר הדין באמת הוא צריך עדיין לבי"ד שיודעים אם חייב ליה ע"פ דין תורה או לא, אבל זה יכולים לעשות בי"ד שבזמן הזה. 


חידושי ר' שמעון שקופ קונטרס בענייני קנס קונטרס א אות ח 
====================================================== 
ח]. אמנם לענ"ד נראה דלא דמי כפיית בי"ד לכפיית הבע"ד בעצמו. דהנה זה ברור שהבע"ד אינו רשאי להכותו שיתן לו קנס כפי הסכום שחייבתו התורה, דלא נמצא מי שזכר כפיה כזאת בקנס, ורק יכול לתפוס משלו, אבל לא להכותו ולכפותו שיתן לו, וע"כ מוכרחין אנו לחלק דרק לעכב מה שהוא שלו מכבר יכול ע"י הכאות כדיין, אבל מה שאינו שלו בעצם אינו יכול לכפות לו כדיין, דבדבר שהוא שלו (אף דליכא פסידא גם) זה הוא פסידא מה שמניח חפצו אצל חבירו וע"כ יכול להכותו וליקח את שלו. ועיין בנה"מ ס' ד' [ס"ק א'] שדחק בזה הטעם דעביד דינא לנפשיה במקום דליכא פסידא, ולדעתי זהו אמיתת הענין. אבל לתפוס עבור חוב של שכירות לא ניתן לו רשות להכותו, אלא רק ע"י תפיסה יש לו רשות ולא יותר, ולכן גם בקנס דגם חוב ליכא עדיין, להכי אינו יכול להכותו. 


חידושי ר' שמעון שקופ קונטרס בענייני קנס קונטרס א אות ט 
====================================================== 
ט]. ואחרי אשר בקנס כל היכא דליכא כפיית דיינים אין הנתבע מחויב לקיים חיוב של התורה דכן גדרה התורה אשר ירשיעון אלקים, והיינו שיכפוהו לזה דיינים מומחים, והנה אף דגם הבע"ד יכול לכפות ליה אך כיון שבארנו שהבע"ד אין ביכולתו לכופו על התשלומין ע"י כפיות והכאות כבי"ד, אלא רק ע"י תפיסה, ונמצא דשאני הוא החיוב שנתחייב ע"י בי"ד מהחיוב שנתחייב ע"י כפיית הבעל דבר, דהיכא שכופין אותו בית דין מומחין ואומרים לו חייב אתה ליתן ליה הוא מוכפה על התשלומין בכלל שהבי"ד כופין אותו לשלם מכל היכא שימצא, וכיון שכופין אותו לשלם מכל היכא שימצא נעשה עליו חיוב כשאר חיובי ממון. אבל היכא דליכא בי"ד שיכפוהו ורק הבע"ד כופה אותו ע"י תפיסה ואין בידו לכופו לשלם מכל היכא שימצא, ואם יאבד חפץ זה אין על הנתבע חיוב לשלם ממקום אחר, שהבע"ד אינו יכול להכותו ולכופו לשלם ממקום אחר, ונמצא דגם עתה שהחפץ ביד התובע לא נתהוה על הנתבע שום חיוב הגוף כיון דליכא מי שיכפנו שיתהוה ע"י זה חיוב הגוף לקיים חיוב התורה, ורק הא דמהני תפיסתו הוא רק לעכב את החפץ עד שישלם לו כפי החיוב שחייבתו התורה, ואף דלדברינו לא נתחייב גם עתה הנתבע, אלא דהעיקר שאינו צריך בקנס שיעשה חיוב חדש מעתה אלא החיוב עומד וכתוב בתורה, רק הנתבע אינו מחויב כל כמה דליכא כפיית בי"ד או מצד הבע"ד ע"ז, ולכן בכל מה שיכול הבע"ד לכפותו מהני כפייתו, ואף אם לא נעשה עי"ז חיוב הגוף על הנתבע, ונמצא דלא זכה מידי עדיין לא בהחפץ ולא בחיוב חדש אלא דיכול לעכב את החפץ עד שישלם לו הסכום שחייבתו התורה. 
וכן משמע מדברי הרא"ש דאסיק: ואם יראה לדיינים שבדין תפס אומרים למזיק אין אנו דנים אותך לחייבך קנס, אבל אם תרצה לפדות מה שתפס משלך תן לו כך וכך ממון. ומשמע דגם אחר התפיסה עדיין לא נתחייב הנתבע, דאם לא כן הלא הוא כבר חייב ממון כשאר חיובי ממון כמו לאחר העמדה בדין שנעשה ממון ולא הוי יותר חיוב קנס כמבואר בכתובות. אלא ודאי דגם עתה אינו מחויב כלל [הגהה - עיקר הכוונה בזה שלא יטעה שהבי"ד אומרים לו לשלם ונמצא שהוא כפוי ע"י בי"ד, לכן אומרים לו שאין אנו כופין אותך אלא בע"ד כופה אותך, ע"כ הג"ה]. וזהו כוונתו לאמר שאין אנו דנים וכופין אותך לחייבך קנס, אלא הבע"ד מכריחך שאינו מחזיר לך חפצך, ע"כ תן לו כך וכך ופדה את חפצך שכך הוא הדין שהוא יכול לעכב. ולפ"ז אם אחר התפיסה והעמדה בדין עלה ביד הנתבע לתפוס את שלו מיד התובע נשאר הדבר כמקודם. ועי' בנה"מ סי' א' ס"ק ה' שהביא בשם הרש"ל דלא מהני אם חזר ותפס, דכבר זכה בדין, ולא דמי לשאר תפיסות דספיקא דדינא. אבל מדברי הרא"ש ב"ק שהקשה על הרי"ף שלא הביא הבעיא דיש שינוי לצרורות לרביע נזק, ותי' דאין נפ"מ בזה, דאי לא תפס אין גובין בבבל ואם תפס גובה הכל מצד שהוא ספיקא דדינא. אלמא דמהניא תפיסה אם חזר ותפס מה שתפס ממנו, דאל"כ איכא נפ"מ דאם יחזור ליתפוס דלא יגבה רק רביע נזק. אלא ודאי דאם יחזור ויתפוס לא יגבה כלום, [ע"כ מדברי הנתיה"מ]. ולשיטתי' אזיל בזה כדברינו. 


חידושי ר' שמעון שקופ קונטרס בענייני קנס קונטרס א אות י 
====================================================== 
י]. ואין להקשות מהא דמבואר לקמן [ב"ק] ד' ל"ו ע"ב, בההוא גברא שתקע לחבירו דאמר נתביה לעניים שזכו עניים משום מעמד שלשתן, עי' בתוס' ורא"ש שם, והתם ג"כ אין דנים בזה"ז אלא רק ע"י תפיסה, כדמבואר ברש"י שם דמיירי שתפס, ומשמע דע"י תפיסתו הוא זוכה בזה כמו משכון, דאי ליכא חיוב על החובל לא שייך לאקדושי. דלק"מ, דהתם בושת הוא ממון כמו שכתבו התוס' כ"ז ע"ב ד"ה קנסא, וכן מבואר ברש"י דף ה' ד"ה אונס ומפתה, אלא דאין דנים בבבל מטעם שאין בו חסרון כיס, ובזה חייב מדינא משעת חבלה כמו שאר היזקות והלואות, אלא דבי"ד שאינם סמוכין אינם יכולים לכופו מטעם דבכל כפיות בעינן מומחין, רק דשליחותייהו עבדינן, ובזה לא עבדינן שליחותייהו כמבואר בהחובל, וזה פשוט, עי' בקצוה"ח סי' א', אבל בקנסא אינו זוכה מידי ע"י תפיסתו ולא נתחייב כלל, אלא שיכול לעכב החפץ. ולפ"ז בענין שן ועין גם לשיטת הרא"ש אינו יוצא לחירות עי"ז שמוחזק העבד בעצמו, דרק בבי"ד שיכולים לכופו על השחרור בכלל, מהני העמדה בדין שמחייבים ליה לשחררו, שיוצא עי"ז לשחרור למ"ד אינו צריך גט שחרור, אבל תפיסת העבד לא מהניא לצאת עי"ז לחירות, אלא שיכול להשתמט מעבדותו כמו בשאר קנסות, שיכול לעכב את החפץ עד שישלם לו, כמו כן הכא אינו יכול לכופו מעתה להשתעבד ביה, דבזה הוא תפוס ועומד, ויכול להיות כדיין לעשות דין לעצמו במה שכתוב בתורה. 


חידושי ר' שמעון שקופ קונטרס בענייני קנס קונטרס א אות יא 
======================================================= 
יא]. ובזה מיושבין דברי הר"ן [פ"ק דקידושין, הובא לעיל אות ו'] בשם הרמב"ן היטב באופן דלא פליג כלל על הרא"ש, ומיושבין דברי השו"ע יו"ד שם [רס"ז סעי' מ'] שכתב בזה רק דאינו יכול להשתמש בו, ומה שכתב הרמב"ן שמשמתינן ליה עד שיכתוב ליה גט שחרור, הוא מפני דכיון דסוף סוף אינו יכול לכופו למלאכתו משמתינן לי' שישחררו לגמרי. 



 *   *   *   *   *   *   *   *   *   *   *   *   *   * 
חידושי ר' שמעון שקופ קונטרס בענייני קנס קונטרס א אות יב 
======================================================= 
יב]. ועתה נבוא לבאר שורש המחלוקת שבין הראב"ד והרמב"ן ז"ל. הנה עיקר הטעם המבואר בש"ס דלא מהני הודאה חוץ לבי"ד לפטור מטעם מרשיע א"ע, הוא מפני דלא מהני לפטור אלא היכא דאי לאו הפטור של מרשיע א"ע היה מהני הודאתו לחיוב, ולהכי בקנס דגזה"כ אשר ירשיעון אלקים דהמעשה בעצמו אינו מחייב, לא היה מהני הודאת בע"ד שלא בפני בי"ד המחייבין, ורק בממון דלא איברו סהדי אלא לשקרא מהניא הודאת בע"ד לברר האמת אף שלא בבי"ד ע"י עדים אם אומר אתם עדי או בהודאה גמורה לפי שיטת הרמב"ם, עיי' שו"ע סי' פ"א. אבל בקנס דליכא חיוב אלא ע"י בי"ד אינו נקרא מרשיע את עצמו כל עוד שלא הודה בפני בי"ד מומחין. ולשיטת התוס' לקמן דף ק"ח ע"ב [ד"ה תבעו] שהשוו הודאת בע"ד לפטור מטעם מרשיע א"ע להודאה בממון וחיוב, י"ל דכיון דהוי חוץ לבי"ד דלא מהני אף בממון לחיוב, דדוקא בפני עדים אם אמר אתם עדי מהני, והכא הודה בפני ר' יהושע בלבד, להכי לא הוי מרשיע א"ע. וראית הרמב"ן מגמ' זו דלא מהני הודאה בזמה"ז [לפטור] הוא דכיון דלא נקרא מרשיע א"ע שיפטר אם באו עדים אח"כ אלא היכא שיכול להתחייב ע"י הודאה זו, א"כ בזמן הזה דליכא סמוכין ואין בי"ד מי שיחייבו קנס אין שום הודאה פוטרתו מקנס, דאף דאם תפס מהני בי"ד שלנו לענין קנס, הוא רק שהבע"ד יכול מעצמו לכופו, אבל אין ביד בי"ד לכוף הבע"ד לחייבו קנס כמו שבארנו לעיל, והא דצריך בי"ד הוא רק לברר אם עשה כדין או לא, וע"כ לא משכחת שום הודאה בזמה"ז לפטור מטעם מרשיע א"ע. 


חידושי ר' שמעון שקופ קונטרס בענייני קנס קונטרס א אות יג 
======================================================= 
יג]. והראב"ד סובר דכיון דמ"מ ע"י בירור בבי"ד יכול הבע"ד לכופו לעכב משלו עד שישלם לו הקנס, א"כ הוה מרשיע א"ע ונפטר בהודאתו כמו בזמן דאיכא מומחין, ובזה סרה מעליו קושית הרמב"ן, דודאי אין מועלת הודאה לפטור אלא היכי דמהני הודאה לחיוב, ולהכי חוץ לבי"ד אינו נפטר מטעם מרשיע א"ע, אבל הודאה בזמן הזה לפני בי"ד דמהניא לברר לענין תפיסת הבע"ד, להכי מהני ג"כ לפוטרו מטעם מרשיע א"ע, דאם לא יפטר מטעם מרשיע א"ע היתה באמת פועלת ההודאה לחייבו, היינו שעי"ז יוכל חבירו לעכב משלו אף בלא עדים, כסברת הד"מ והסמ"ע והש"ך בח"מ וכמבואר לעיל. והרמב"ן סובר דלא איכפת לן אם מהני הודאה לחיוב היינו לעכב משלו, דההודאה הזאת אינה פועלת לחייבו קנס ורק לברר אם עשה הבע"ד כדין בתפיסתו, ולהכי לחיוב דהוא לברר האמת מהני אבל לפוטרו מטעם מרשיע א"ע אינה פוטרת, דדוקא בפני בי"ד המחייבין נקרא מרשיע א"ע. 


חידושי ר' שמעון שקופ קונטרס בענייני קנס קונטרס א אות יד 
======================================================= 
יד]. ובזה נתישבה גם קושית הב"י והש"ך על שיטת הסוברין דמהני הודאה בזמה"ז לחייבו אף בלא עדים מהך מעשה דר"ג שאמר לו ר"י שכבר אין לך עדים, דמשמע דבלא עדים אינו מתחייב קנס בהודאת עצמו אף היכא שאינו פטור מטעם מרשיע א"ע, דלדברינו הא דמהני הודאה בזמה"ז לחיוב הוא מפני שהודאה בזמה"ז אינה רק לברר אם כדין עשה הבע"ד, ואינה פועלת כלל לחייב קנס, דליכא מי שיחייבו קנס, ולהכי אינה מועלת לפטור ומהני לחיוב, אבל בזמן דאיכא מומחין, ממ"נ, אם חשוב הודאה לחייב עי"ז קנס, א"כ מקרי מרשיע א"ע, ואם אתה מחשב את ההודאה חוץ לבי"ד כמי שאינה, היכי יחייבוהו בי"ד ע"י הודאה זו, וליכא לאשכוחי גוונא דלהני הודאה לחיוב ולא לפטור אלא בזמה"ז כשמודה בהודאה גמורה, אבל בזמן דאיכא מומחין דלא מצו בי"ד אחר לקבל עדים אין שום אופן לחלק ההודאה לחצאין, דאף דשם מיקרי העבד מוחזק בעצמו, אך כיון דלא מצי העבד לעשות דין לנפשיה אם לא שיברר האמת בבי"ד, ואם יודה לפני בי"ד בהודאה גמורה ממילא מיפטר מטעם מרשיע א"ע. וזה נכון. 


חידושי ר' שמעון שקופ קונטרס בענייני קנס קונטרס א אות טו 
======================================================= 
טו]. וכן מיושב ע"פ דברינו מה שהקשה בקצוה"ח שם [סי' א' ס"ק ח'] לענין מיגו בקנס לדעת הרמב"ן דמהני כעדים מהא דר"ג דא"ל ר"י כבר אין לך עדים, והלא איכא מיגו לר"ג דבידו לשחררו, וכמו בבעל שאמר גרשתי את אשתי דנאמן. ורצה ליישב דכיון דהמיגו הוא ע"י ר"ג הוי מרשיע א"ע, והרמב"ן לא קאמר אלא היכי דהמיגו הוא ע"י התובע, אבל אם הוא ע"י המתחייב הוי ליה מרשיע א"ע. אך לפי מה שנתבאר דחוץ לבי"ד לא מיפטר משום מרשיע א"ע קשה. אך לפי מה שבארנו לעיל בטעם מחלוקת הרמב"ן והראב"ד בהודאה בזמה"ז ניחא שפיר, דעד כאן לא אמרינן לפי שיטת הרמב"ן דמהני הודאה בזמה"ז לחיוב ולא לפטור, משום דלא מהני בזמה"ז תפיסת הבע"ד שיתחייב עי"ז קנס, ולכן אין הודאה פוטרתו דלא הוי מרשיע א"ע אלא בפני בי"ד המחייבין אותו קנס, ולהכי שם בר"ג שצריך להתברר הדבר לפני בי"ד של מומחים דלא עדיף מיגו יותר מעדים שאין מקבלין רק מומחין, וכאשר יובא לפני בי"ד נמצא דכל עיקר הבירור היה ע"י ר"ג בעצמו והוי מרשיע את עצמו וזה פשוט. 


חידושי ר' שמעון שקופ קונטרס בענייני קנס קונטרס א אות טז 
======================================================= 
טז]. ותמהני על דברי הקצוה"ח אלו, כי הוא בעצמו הרי מבאר שם כי מיגו לא מהני חוץ לבי"ד, ואין נאמנות ע"י מיגו אלא כאשר יגיד לפני בי"ד, וכמו שמביא מתשובת הרא"ש ומשו"ע ס' ע"ב, ולהכי שם לא מהני במשכון שהראה לפני עדים, ולפ"ז לדעתו לא מהני מגו בזמה"ז אף לדעת הרמב"ן, דבזמה"ז דליכא מומחין הוי רק כעדים, וא"כ גם במעשה דר"ג איך יהני הודאת ר"ג שהודה לפני ר"י חוץ לבי"ד מטעם מגו, הלא אז לא נחשב ר"י אלא כעדים, וא"כ אי אפשר להאמין לר"ג אם לא כשיבוא פעם שנית לפני בי"ד מומחין ויגיד שנית לפניהם ואז ודאי יהיה מרשיע א"ע וזה פשוט. 
ובעיקר דבריו מה שנראה להקצוה"ח לדבר פשוט דאף להרמב"ן לא מהני מיגו בזמה"ז משום דבי"ד שבזמה"ז אינם רק כעדים. לענ"ד אינו כן, דכמו דמהני עדים בזמן הזה היכא דתפס אף דקבלת עדים בעי מומחין לכו"ע ומ"מ מהני עדים בזמה"ז לענין תפיסה, ומדוע יגרע ראיית אנן סהדי שע"י מיגו מראיית עדים דמהני בזמה"ז, וכן לענין הודאה לא מהני לפני עדים רק באתם עדי, ומ"מ כתבו הסמ"ע והש"ך דמהני הודאה בזמן הזה לחיוב, ומדוע יגרע מיגו מהודאה ומעדים, ופשוט וברור. 


חידושי ר' שמעון שקופ קונטרס בענייני קנס קונטרס א אות יז 
======================================================= 
יז] והנה לפי דברינו רציתי ליישב גם קושיתנו [אות ד'] מסי' שצ"ט לענין קנס של פלגא ניזקא דמשמע דמיירי אף בזמה"ז, כדרך הטוש"ע והרמ"א בכל מקום שלא להזכיר דין סתם שאינו נוהג כן בזמה"ז, משום דאף לאחר התפיסה אינו יכול עדיין להיות כדיין לכפות הנתבע על התשלומין בכלל, דנמצא דכל עיקר התפיסה הוא רק שיכול לעכב את החפץ עד שישלם לו הקנס, ולא זכה שום זכות בהחפץ, וכמו שביארנו לעיל, י"ל דלא שייך בזה כפירת ממון, דאף אם יודה לו המזיק עדיין אינו חייב לו, אלא שיהיה ביכלתו לכופו ע"י תפיסת חפץ אבל לזכות שום זכות בחפץ אינו זוכה והוי זכות צדדי, ודמי לתביעה של נדר ושבועה, עי' ח"מ סי' פ"ז סעי' כ"ה ובש"ך שם ובפ"ת ס"ק כ"ט, שהסכימו דדוקא היכא שיש לו תביעה של קנין ממון אז יש חיוב שבועה, אבל היכא דליכא קנין ממון כמו נדר ושבועה, אף אם יתברר הדבר שנדר או שנשבע יכופו אותו בי"ד לקיים מוצא שפתיו, מ"מ כיון דליכא קנין ממון לא הוי כפירת ממון, ולא דמי האי זכות להא דמבואר בתוס' קידושין [דף ח'] בשם ר"ח כהן בנותן משכון שיעכב עד שיתן לו מנה, עיין שם, דשם זכה בקנין בהאי משכון לזכות זה שיעכב, אבל כאן שווה לו האי חפץ לשאר חפצים שיש לו להנתבע, אם רק יהיה בידו לתפסו, כיון שהוא מטעם כפיה ונכון הוא. 


חידושי ר' שמעון שקופ קונטרס בענייני קנס קונטרס א אות יח 
======================================================= 
יח] אמנם אח"כ מצאתי להטור בסי' ת"ז דמבואר מדבריו להדיא שסובר דאף בזמן הזה הוא זוכה ע"י תפיסה קנין גמור, דז"ל: שור תם שהזיק ומכרו הניזק אפי' קודם העמדה בדין הוי מכור לכשיתפסנו שיקחנו הלוקח, ואם מכרו מזיק אינו מכור והניזק נוטלו מן הלוקח, ואפי' אם נשתמש בו הלוקח צריך לשלם לו וכו' אפי' לדידן דלא מגבינן לי' בדינא, כיון דאי תפס לא מפקינן מיני', עכ"ל. וכן הובא בשו"ע בהג"ה וז"ל: מכרו ניזק מכור וכשיתפסנו יקחנו הלוקח, עכ"ל. ומשמע מזה להדי' שזוכה ע"י תפיסה בקנין גמור, ולא עוד אלא שזוכה למפרע משעת הנזק כמו שזוכה ע"י מומחין למפרע. 


חידושי ר' שמעון שקופ קונטרס בענייני קנס קונטרס א אות יט 
======================================================= 
יט] ונראה דאף אם נימא כדברינו דכפיית בע"ד חלוק מכפיית בי"ד, י"ל דזה דוקא בשאר קנסות כמו כפל ודו"ה וכיוצא בזה, דהתם אי אפשר שיעשה חיוב ממון על הנתבע, כיון דלא מצי לכפות לו על החיוב בכלל, ובעיכוב החפץ לא מצי לזכות קנין בחפץ הנתפס תחת ידו כיון דאינו חייב לו חפץ מיוחד, וגם במשכון לא מצי לזכות דכיון דליכא חיוב הגוף ליכא שעבוד משכון, ומנה אין כאן משכון אין כאן. אבל בשור תם שהזיק דנקטינן כר"ע דהוחלט השור, היכא שיתפוס גוף המזיק לא שייך בזה לחלק בין כפיית בי"ד לכפיית הבע"ד, כיון דגם בי"ד אינם כופים לו רק ליתן את גוף שור המזיק להניזק, דחיוב אחר ליכא על המזיק. וא"כ אם תפס הבע"ד את השור אצלו ואינו מחזיר לו, הרי הנתבע כפוי מצד הבע"ד כמו ע"י בי"ד, ולכן הדין הוא דלאחר התפיסה הוא זוכה בהאי שור המזיק כמו ע"י בי"ד מומחין, ונכון בעהי"ת. 


חידושי ר' שמעון שקופ קונטרס בענייני קנס קונטרס א אות כ 
====================================================== 
כ] ולפ"ז מוכרחים אנו לחזור ממקצת מדברינו, ולאוקמי הא דמשמע בסי' שצ"ט דאף בזמה"ז אינו מחויב שבועה, דמיירי היכא שתפס דבר אחר ולא המזיק עצמו, דהרא"ש פסק בפ"ק [סי' כ'] דיכול לתפוס אף דבר אחר, והיכי שתופס דבר אחר הוא רק כפיה בעיכוב החפץ עד שישלם, היינו שיחזיר לו את גוף המזיק, ואז אינו זוכה בגוף הדבר כלל, ואז לא הוי כפירת ממון כמו שבארנו לעיל. ויצא לנו מזה דבזה"ז אם יתפוס המזיק עצמו אז יהיה באמת חיוב שבועה, באם יטעון הניזק ברי על היזק הולד, משום דאם יודה יזכה התופס גם בעד היזק הולד, לפי שיטת הד"מ והסמ"ע והש"ך, דהודאה מועלת בזה"ז לחיוב ולא לפטור. אלא דבאופן זה יש לדון בו מדין הילך, דעדיף ממשכון, מלבד מה שצריך שומא, וצ"ע. 


חידושי ר' שמעון שקופ קונטרס בענייני קנס קונטרס א אות כא 
======================================================= 
כא] אך מה שהבאנו לעיל [אות ט'] דברי הנה"מ שהוכיח מדברי הרא"ש שכתב דלהכי לא הביא הרי"ף ז"ל האיבעיא דיש שינוי לצרורות לרביע נזק משום דליכא נ"מ בזמה"ז, דאם לא יתפוס לא יגבה כלל, ואם יתפוס יגבה חצי נזק, דמוכח מזה דסובר דבקנס אם יחזור ויתפוס מהני תפיסתו. לפי מה שהוכחנו מדברי הטור וש"ע נופלים דבריו בזה, דלפי דברינו אם יתפוס המזיק עצמו יזכה בגוף השור כמו לפני בי"ד מומחין, והדרא הקושיא לדוכתה, דמשכחת נ"מ לענין אם יחזור המזיק ויתפוס את השור מיד התופס דלא יגבה רק רביע נזק, דלזה כבר זכה בתפיסתו, דלענין תפיסה מטעם ספיקא דדינא יכול לתפוס גם אחר העמדה בדין. 
ועוד נראה דהרא"ש ע"כ מיירי היכי שתופס המזיק עצמו, דהנה מבואר ברא"ש בפ"ב סי' ב' לענין האיבעי' בגמ' [שם דף י"ט ע"א], בהיתה מהלכת במקום שאי אפשר לה אלא א"כ מנתזת והתיזה מחמת ביעוט אם היה ברה"ר, דסלקא בתיקו וז"ל שם: לדברי האומר דכל תיקו דתפס לא מפקינן מיני', הכא נמי אי תפס הבהמה משתלם ממנה חצי נזק, עי"ש. וכן הוא בטור חו"מ [סי' ש"צ], דדוקא אם תפס הבהמה, ועי' סמ"ע סי' ש"צ. ולכאורה צ"ע מדוע מצריך כאן תפיסת המזיק עצמו, הלא הרא"ש לא סבר כשיטת ר"ת, אלא ודאי דוקא היכי דאתינן מטעם כפי', כמו בקנס בזמה"ז, דאין ספק בהיזקו, אלא שאין מי שיכפנו, לזה יכול לכפותו גם ע"י תפיסת חפץ אחר עד שיחזיר לו מה שחייב לו מן התורה, אבל היכי שהדבר ספק דאין בזה כפי' על הספק, דגם בי"ד אין ביכולתם לכפותו על הספק, ורק מטעם תפיסה שיהי' הוא מוחזק, לא מצי לתפוס משלו רק היכי שחייב לו ממון, אבל היכי שאינו חייב לו ממון רק שיש לו אצלו גוף המזיק, אינו יכול לתפוס דבר אחר, דאינו זוכה שום שעבוד בהחפץ, דלא שייך משכון על חפץ ידוע, ודו"ק, ומכש"כ בקנס בזה"ז לפי דברינו דלא מצי לזכות מאומה בתפיסתו, דליכא מי שיתבענו קנס, וכל עיקר תפיסתו רק מדין כפי', ובספק לא שייך כפי', ולהכי בספיקא דדינא אינו יכול לתפוס דבר אחר בהיזק קרן תמה, ומוכרחים אנו לומר דהרא"ש שכתב דאם יתפוס יגבה בצרורות ע"י שינוי כל החצי נזק, מיירי בתפיסת המזיק עצמו, ובתפיסת המזיק עצמו הלא מבואר בטור [הובא באות י"ח] דזוכה גם בזמה"ז קנין גמור. [וא"כ צ"ע דברי הרא"ש דהנתיה"מ הוכיח מדבריו דאם חזר המזיק ותפס ממנו מועילה תפיסתו, והוכחנו דאיירי דתפס הניזק גוף המזיק, וא"כ הלא זכה הניזק בגוף המזיק לפי דברי הטור, ואיך תועיל תפיסתו כשחזר ותפס, וצ"ע]. 


חידושי ר' שמעון שקופ קונטרס בענייני קנס קונטרס א אות כב 
======================================================= 
כב]. אמנם לפום ריהטא דברי הר"ן בשם הרמב"ן [הובא באות ו'] סותרין לפסקי הטור דהלא בעבד הוא תפוס ומוחזק בעצמו ומדוע כתב הרמב"ן דאף למ"ד אינו צריך גט שחרור מ"מ בזה"ז צריך, לפי שבקנס עצם החבלה אינה משחררת את העבד, אלא בהעמדה בבי"ד מומחין, ועכשיו דליכא מומחין אינו משוחרר עד שיכתוב לו גט שחרור, ומ"ש משור תם בזמה"ז שזוכה בזמן הזה משעת ההיזק אם יתפוס אח"כ, ומכש"כ הכא בעבד שתפוס ועומד משעת החבלה. והוא לפלא בעיני שלא מצאתי מי שיתעורר ע"ד הטור אלו. 
ונלענ"ד ליישב כ"ז, דהנה לפי פי' הרא"ש דכל עיקר הטעם של תפיסה הוא משום דעביד איניש דינא לנפשי', ע"כ דאינו יכול לתפוס אלא היכי שיכול אח"כ לברר בבי"ד שבדין תפס, כמבואר בחו"מ סי' ד', ז"ל: והוא שיכול לברר ששלו הוא נוטל בדין. ועי' בסמ"ע שם דהיכי שאינו יכול לברר לא מהני דאסור לו להכותו כו', אלא אפי' בלא הכאה נמי אינו רשאי להוציאו מידו עכ"ד, ומכש"כ בקנס דכל היכי דאי אפשר לי' לכפות את המזיק על התשלומין מדינא, אין לו ביד המזיק כלום, דבקנס אינו מחויב אף לצאת ידי שמים, וכמו שהבאנו לעיל [אות ה'] דברי הירושלמי, וכיון שצריך בירור ע"י עדים או ע"י הודאת בע"ד, והודאה או עדים לא מהני אלא דוקא לפני בי"ד, וא"כ לפ"ז יש לדון לכאורה איך מהני התפיסה, הא לקבלת עדים צריך בי"ד מומחין לקנסות, וכיון שאין מקבלין עדים בזמה"ז נמצא שאינו יכול לתפוס מדאורייתא. 


חידושי ר' שמעון שקופ קונטרס בענייני קנס קונטרס א אות כג 
======================================================= 
כג]. ובנה"מ ס' א' ס"ק ה' כתב וז"ל שם: ועש"ך דאפי' הודה כו' ואפי' לא באו עדים כו', והנה ביו"ד סי' רס"ז הוכיח הש"ך עצמו דלא מהני בלא עדים כו' וסותר דברי עצמו בכאן. ונראה דמה שכתב ואפי' לא באו עדים, הכוונה שלא הביא העדים לפני בי"ד, דבהא פליגי הפוסקים דמאן דס"ל דמהני תפיסה אף שלא הביא העדים הוא מטעם דהא בלא"ה אנן לאו בי"ד אנן לקבל עדות קנס, רק שכתב הט"ז דכל שתפס א"צ דיינים, ובתפיסה עביד איניש דינא לנפשיה, וכיון שכן אפי' לא הביא העדים לפני בי"ד, כיון שהוא בעצמו יודע מהעדות, מהני תפיסתו. אבל כי ליכא עדים כלל, ודאי לא מהני תפיסה, לכן במקום מומחין כיון דאיכא דיינים לא מהני עד שמביא לפני בי"ד, ודוקא במקום דליכא דיינים כתב הט"ז דא"צ לדיינים. משא"כ במקום דאיכא דיינים, עכ"ל הצריך לנו. 
אבל לענ"ד אינו נראה כן, דמה שייך עדים שלא בפני בי"ד, דכמו דעדים פסולים לא מהני מן התורה כמו כן עדים כשרים שלא בפני בי"ד לא מהני כלל, וא"כ חוץ לבי"ד אין שום חילוק בין עדים כשרים לפסולים, וזה ברור ופשוט בהרבה מקומות בש"ס ופוסקים. וטעמא דעביד איניש דינא לנפשי' לא מהני לזה כלל, דעיקר טעמא הוא רק לענין כפי' אבל לקבל עדות לא שייך האי טעמא שיעשה ע"י תפיסתו רב ודיין מומחה גם לקבל עדות, וגם זה פשוט. ומדברי הט"ז שהביא לא משמע מידי. ועוד אם נימא דכל היכי דעביד איניש דינא לנפשיה א"צ להביא עדים, גם כל היכי דמותר לי' לעשות דין לנפשי' והי' די לו אם יודע בנפשי' ששלו הוא או ששמע מעדים והי' רשאי לתפוס, ובשו"ע סי' ד' מבואר דאינו יכול לתפוס רק אם יכול לברר בדין. 


חידושי ר' שמעון שקופ קונטרס בענייני קנס קונטרס א אות כד 
======================================================= 
כד]. וע"כ נראה לי דבאמת אינו יכול לתפוס בקנס אלא רק אם יש בידו ראיה או עדים לברר בפני בי"ד שבדין תפס, והא דמהני קבלת עדים לפני בי"ד שלנו, י"ל דכיון דזה מחזיק משלו ונמצא דאם תפיסתו היא שלא כדין הוא גזל בידו, ע"כ רשות לבי"ד שבזמה"ז לקבל עדים לברר אם תפס כדין או לא. ובזה יש דין גזלות מלבד דין קנסות, וכן מבואר בשטמ"ק כאן [ב"ק ט"ו ע"ב], דאם יתפוס יותר מחובו, בי"ד יוציאו מידו דהוי גזילה, ודיני גזילות דנין בזמה"ז, עיין שם בד"ה ואי תפס, בשם מהר"י כהן צדק. וי"ל דבאופן כזה כו"ע מודים דדנים דיני גזילות, דזה דומה לכופר בפקדון וכיוצא בו, ודוקא בגזילה ממש דעת התוס' דלא מגבינן בבבל, עי' בהגהה סי' א' סעי' ג'. ומכיון שיש רשות לבי"ד שבזמה"ז לברר מטעם דין גזילה, ולהכי יכולים לקבל עדים על טענת התופס כמו בכל גזילות אם יביא המחזיק עדים לברר שלא החזיק בגזילה רק מחמת איזה תביעה, וכיון שקיבלו עדים ונתאמת הדבר לפני בי"ד שטענת התופס אמת, אז יכול לעכב חפץ חבירו בידו מטעם עביד איניש דינא לנפשי'. וה"ה אם יברר תפיסתו ע"י הודאת בע"ד לפני בי"ד שבזמה"ז שכדין תפס, ג"כ מהני מטעם הנ"ל, דכיון דהודאת בע"ד מהני בזמה"ז לפני בי"ד שלנו לענין גזילה, ומכיון שנתברר ונתאמת הדבר שהתופס עשה כדין אז יכול לכפות ולעכב החפץ ת"י מטעם עביד איניש דינא לנפשיה. ולכן מיושב היטב קושית הש"ך מהא דר"ג דא"ל ר"י שכבר אין לך עדים כדבארנו לעיל [אות י"ד]. 
והנני להוסיף עוד בזה [ליישב קושית הש"ך], דהנה באו"ת סי' א' ס"ק ב' כתב לחלק לענין גזילות וחבלות בזמה"ז לבין הזמן שהי' מומחים, דלענין הודאות והלואות דהוא מטעם נעילת דלת אין חילוק, דאף בזמן שהי' מומחים בא"י, אם נימא דלענין קבלת עדים וכפיית התשלומין בעינן מומחין, יהי' נעילת דלת שיהי' מוטל על המלוה לילך למקום המומחים ויוציא מנה על מנה, וע"כ עבדינן שליחותייהו בכל זמן ומקום, אבל לענין גזילות וחבלות דהוא מטעם תקון העולם שלא ירבו גזלנים וחמסנים, י"ל דדוקא בזמן דליכא מומחים אז עבדינן שליחותייהו משום תיקון העולם, אבל בזמן דאיכא מומחים, אז י"ל דבבבל עבדינן שליחותייהו, משום דכיון דרחוק מא"י ויסמוך ע"ז הגזלן שלא יוציא מנה על מנה אז צריך לעשות תקון העולם שיהי' דיינים גם בבבל, אבל בא"י דליכא בזה משום תקון העולם אז לא עבדינן שליחותייהו. ועיי"ש שהוכיח זה מדברי התוס' סנהדרין ג' ע"א ד"ה שלא, ע"ש שכתבו דלענין הלואות בחששא מועטת אדם נמנע מלהלוות לחבירו אם לא ימצא דיינים מזומנים לגבות חובו, אבל גזילות יודע הגזלן שיטריח הנגזל אחר המומחין עד שימצא לדון עם הגזלן, ע"ש. [אח"כ מצאתי בנה"מ סי' א' ס"ק ב' שמביא כן בשם הר"ן והרמב"ן ע"ש]. 
ולפ"ז דוקא בזמה"ז אם יתפוס מהני תפיסתו לענין כפי', אם יברר אח"כ לפני בי"ד שאינם מומחין, משום דבי"ד שבזמה"ז מקבלים עדים משום לתא דגזילות, דבזה שליחותייהו עבדינן, אבל בזמן דאיכא מומחין אז אין רשות לבי"ד שאינם מומחים לקבל עדים לברר אם תפס כדין, דאף לענין גזילות לית להם רשות, דאז לא עבדינן שליחותייהו כדברי האו"ת הנ"ל, ולכן אז בזמן ר"ג שהיו מומחים ר"י ובית דינו, אז אין ביכולת העבד לתפוס ולכוף את ר"ג על שחרורו אם לא שיברר לפני בי"ד מומחין שכדין תפס, דאין רשות לבי"ד אחר לקבל עדים אף לגזילות כהנ"ל, וכאשר יבורר לפני בי"ד מומחים ע"י הודאת ר"ג, אז ממ"נ אם נקבל הודאת ר"ג כהודאה גמורה לענין בירור על תפיסת העבד, א"כ הלא עליהם גם לחייבו לשחררו, כיון דמומחים הם, ונמצא דהוי מרשיע את עצמו, ואם נימא דהודאה שלא בפני בי"ד לא הוי הודאה גמורה א"כ גם לענין בירור על תפיסת העבד לא מהני, ולכן אין רשות ביד העבד על הכפיה, וע"כ לק"מ, די"ל שפיר כדעת הש"ך והסמ"ע והד"מ בחו"מ דמהני הודאה בלא עדים כלל, אבל במעשה דר"ג לא מהני הודאה לחצאין כהנ"ל, ונכון הוא. 


חידושי ר' שמעון שקופ קונטרס בענייני קנס קונטרס א אות כו 
======================================================= 
כו]. ועתה יש ליישב קצת מה שהקשינו [אות כ"ב] על פסק הטור לענין שור תם בזמה"ז מדברי הר"ן בשם הרמב"ן הנ"ל, דלפי מה שבארנו לא מהני תפיסה אלא רק אם ביד התופס לברר לפני בי"ד ע"י עדים או ע"י הודאת בע"ד שכדין תפס, אבל אם לא יכול לברר אז לא מהני תפיסתו כלל, וכדברי הסמ"ע בסי' ד' [סק"ב], ומכש"כ בקנס דאם ליכא בידו לברר אינו יכול לכפותו, וכל עוד שאינו יכול לכפות ליכא חיוב כלל כדבארנו. והנה הא דמהני קבלת עדים בזמה"ז לענין תפיסה על תשלומי קנס הוא מטעם שביארנו דבי"ד שלנו צריכים לקבל העדים משום לתא דגזילה. והנה הא דמקבלינן עדים בזמה"ז לגזילות או גם להודאות והלואות מטעם דשליחותייהו עבדינן, כתב הנה"מ בסי' א' ס"ק א' בשם הרמב"ן והרשב"א דהוא רק מדרבנן, ובגיטין ובקידושין משום אפקעינהו רבנן לקידושין, וכן מצאתי מפורש בדברי הרשב"א לחי' יבמות מ"ו, דבקידושין הוא משום אפקעינהו לקידושין עיין שם. ולפי"ז י"ל דלהכי כתב הר"ן בשם הרמב"ן דבזמה"ז אינו יוצא לחירות בלא גט שחרור, אף למ"ד אינו צריך גט שחרור, משום דע"כ לא מהני תפיסתו אלא אם נתברר בפני בי"ד שתפיסתו כדין היתה. והנה אם יתברר לפני בי"ד שלנו אף דיש להם רשות לקבל עדים משום ליתא דגזילה, אבל כיון דהוא רק מדרבנן, כסברת הרמב"ן, ע"כ י"ל דרק לענין ממון משום הפקר בי"ד מהני, אבל לענין איסור אינו יכול לצאת לחירות בלא גט שיחרור, דכיון דמדאורייתא לא מהני תפיסתו כלל, משום שלא נתברר לפני בי"ד, אינו יכול לעשות דין לנפשי', ולכן לא יצא לחירות בלא העמדה בדין לפני בי"ד מומחים, אבל לענין הממון י"ל דמהני כמו בשור תם דלענין ממון הפקר בי"ד הפקר. וצ"ע מדברי התוס' ב"מ דף כ' ע"א ד"ה שובר. ויש לחלק, דהתם התקנה ע"ז נתקנה ע"כ י"ל דיש כח להם לעקור דברי תורה, אבל הכא לא נתקנה ע"ז לטובת השחרור אלא לענין גזילה, וצ"ע בכ"ז. 


חידושי ר' שמעון שקופ קונטרס בענייני קנס קונטרס א אות כז 
======================================================= 
כז]. וכן מוכח מדברי הרמב"ן ז"ל הובא בש"ך סי' א' ס"ק ט"ז שכתב בשומר שטוען טענת גנב והוא עצמו גנב, כיון דלא משלם כפל אלא בנשבע לפני בי"ד, ואנן לית לן בי"ד מומחה, א"כ לא נתחייב כפל, ואפי' תפס מפקינן מיני', והוא בספר מלחמות להרמב"ן ז"ל בסוף פ' הגוזל עצים, יעו"ש. והנה אף דמעיקרא בשעה שחייבו שבועה להשומר עבדו שליחותייהו, אך כיון דעיקר שליחותייהו הוא מדרבנן, לכן דוקא לעיקר הממון מה שדנים עלי' מהני מדין הפקר בי"ד הפקר, אבל שיתחייב אח"כ כפל היכא שנתברר שהוא עצמו גנבו, לא מהני שליחותייהו דנימא דהוי כמו נשבע לפני בי"ד מומחים, ולכן פטור מכפל. 


חידושי ר' שמעון שקופ קונטרס בענייני קנס קונטרס א אות כח 
======================================================= 
כח]. ולכן מבוארים שפיר דברי הר"ן בשם הרמב"ן דאף אם מקבלים עדים בזמה"ז לברר בתפיסת קנס כדבארנו לעיל דהוא משום דין גזילה, אך כ"ז הוא רק מדרבנן, ולהכי אינו מהני אלא על עיקר הממון מה שדנים עליהם משום הפקר בי"ד הפקר, אבל לענין איסורא שיוצא לחירות לא מהני בזמה"ז בלא גט שחרור. 


חידושי ר' שמעון שקופ קונטרס בענייני קנס קונטרס א אות כט 
======================================================= 
כט]. ולפי"ז יתיישבו לנו דברי הנמו"י בשם הראב"ד שהבאנו למעלה בראש דברינו [אות א'] שכתב דבזמה"ז אם הודה אעפ"י שבאו עדים אח"כ, פטור אפי' היכי שפטר עצמו מכלום, משום שכשם שאין דנים דיני קנסות בזמה"ז כך אין מקבלים עדים בזמה"ז. ודבריו אלו קשה להבינם, דכמו שמקבלים עדים היכי שכופר, ומהני תפיסת הבע"ד, כמו כן לא יגרע היכי שהודה לענין מודה בקנס ואח"כ באו עדים. ואח"כ מצאתי בס' שער המשפט ס' א' ס"ק ג' שנתקשה כן בדברים אלו. 
אך לדברינו דעיקר קבלת עדים בזמה"ז לקנסות אם תפס הוא משום דין גזילות, היינו לדון אם יכול התופס לעשות דין לנפשי' ולעכב את החפץ אם לאו ולגזילות בכה"ג שיש לו עלי' תביעה לכו"ע דנים, וממילא כיון שנתברר ע"פ עדים דלאו בגזילה הוא בידו שתביעתו תביעה יכול לעכב החפץ ת"י, ולכן כ"ז לא שייך אלא היכי שהמזיק כופר וטוען שבגזילה תפס ממון, ואז יש רשות לבי"ד שבזמה"ז לקבל עדים משום דין גזילה כהנ"ל, אבל אם המזיק עצמו מודה שהאמת כדברי התופס ונמצא דלא שייך בזה לקבל עדים משום דין גזילה כיון דעל עיקר תביעת הקנס ידוע לנו ע"פ הודאתו, ואין שום הכחשה ביניהם על עצם המעשה, ואין נחסר לנו בירור של העדים אלא משום דע"פ עצמו א"א לחייבו קנס, ואיך יקבלו בי"ד ע"ז עדים, דלקנסות לא עבדינן שליחותייהו, לכן שפיר כתב הראב"ד ז"ל דאם יודה בזמה"ז קודם שבאו עדים, מיפטר משום הודאתו אף היכי שפוטר עצמו מכלום, דלאחר הודאתו אין מקום לבירורם של עדים, דהאמת כבר נתברר ע"פ הודאתו, אלא שאין לחייבו מטעם מרשיע א"ע, וע"ז אי אפשר לקבל עדים לחיוב של קנס, ועדים כל זמן שלא נתקבלו בפני בי"ד, אין תורת עדים עליהם, אף שיאמרו לפני הבע"ד זה לא מעלה ולא מוריד כמו שבארנו, ודלא כהנה"מ, וע"כ מיפטר, דבלא עדים ישנו הפטור של מרשיע א"ע אף היכי שפטר עצמו מכלום. 
והנה מסיק בזה הנמ"י וז"ל: ורבינו אומר שאינו נראה שכשם שהוא אומר שאין מקבלין עדים בזמן הזה כך הודאתו אינו כלום דבעי הודאה בבי"ד כדאמרינן לעיל לגבי ר"ג דשלא בבי"ד הודה, ובעי נמי בי"ד היכולין לדון דיני קנסות כו', ע"ש. ולפי דברינו יש להוכיח מדברי הנמ"י האלו כדעת הסמ"ע והש"ך בח"מ דכיון דלדברי הראב"ד ז"ל אחרי הודאת הבע"ד אז אין רשות לבי"ד לקבל עדים, והוי כמו שאין שם עדים, כמו שכתב הראב"ד. ומ"מ יראה שלא דחו דבריו אלא במה שפטר מטעם מרשיע א"ע, ואם נימא דבלא עדים אינו מתחייב קנס ע"פ הודאת בע"ד, א"כ אם נודה להראב"ד דלאחר הודאה אין מקבלין עדים, אז הלא דינו דין אמת דפטור אם הודה בזמה"ז, דאף אם נימא דהודאתו בזמה"ז אינו פוטרתו משום מרשיע א"ע, אבל מ"מ כאן כיון דלאחר הודאה ליכא עדים א"א לחייבו קנס בלא עדים, אלא ע"כ מוכח דלהרמב"ן ז"ל הודאה בזמה"ז מהני לחיוב ולא לפטור. אח"כ מצאתי בספר שער המשפט שהביא ראי' זו כדברינו ואף שלא ירד לחלק כמו שחלקנו, ובס' דברי חיים נקט להיפוך מדברי הנמו"י הללו להוכיח כדברי הש"ך ביו"ד ולא נ"ל. 


חידושי ר' שמעון שקופ קונטרס בענייני קנס קונטרס א אות ל 
====================================================== 
ל]. וע"פ דברינו יובנו לנו דברי הראב"ד והרמב"ן ז"ל בספר הזכות בפ"ג דמס' כתובות דכתב הראב"ד ז"ל: "מיהו היכא דתפס קמי הודאה וליכא עדים בתפיסתו דיכול למימר להד"ם ואתו לבי דינא וכפר לי' אידך בההוא קנסא, איסתפקא לי מילתא אי הוי מיגו כעדים כדאמרינן בעלמא מה לי לשקר כעדים דמי וכיון דבההיא תפיסה איכא מיגו הוה לי' כעדים ואילו אתו עדים הא מחייב והשתא נמי מה דתפס תפס דמהימנינן לי' כעדים, או דלמא כיון דאילו הודה פטור לא עדיף מיגו מהודאה דבע"ד ואף על גב דאמרינן מה לי לשקר כעדים דמי, לאו דעדיף מהודאה דנפשי' דהודאת בע"ד  כמאה עדים וכל היכא דהודאה לא מהניא מה לי לשקר לא מהניא כי הכא, הא מילתא איסתפקא לי בדיני קנסות ולא אתברירא גבי כהוגן עד יבא מורה ויורה צדק לנו". 
וכתב ע"ז הרמב"ן ז"ל ועיקר דינו של הרב ז"ל לפי דעתי אינו נראה, דהאידנא לא משכחת מודה בקנס דההודאה בבי"ד בעינן, וכיון דאנן הדיוטות אנן ליכא [השתא] הודאה בבי"ד למיפטר מיני' חיובא דקנס, דהוי כמודה בפני ג' חוץ לבי"ד, דכל הודאה שאין דינה לחייבו אינה פוטרתו כשבאו עדים לבסוף, הלכך אי תפס לא מפקינן מיני', בין תפס מקמי הודאה בין לאחר הודאה כו', ועל ספיקו של הרב ז"ל בתופס שלא בעדים והודה [הלה] לבסוף כבר יצא דינו מכלל דברינו להתחייב בזמה"ז, מפני שאין ההודאה כלום, ואפי' מודה לפני בי"ד מומחים אני אומר שלא פטרה התורה בקנס אלא במחייב אותו תחילה ע"פ עצמו, דכתיב אשר ירשיעון אלקים פרט למרשיע א"ע, אבל זה לא ע"פ עצמו [מתחייב] אלא לזה אנו מאמינים, הלכך ירשיעון אלקים קרינן ביה ולא מרשיע א"ע, דמה הוסיף או גרע בהודאה זו, שאין זה מודה בקנס אלא זריז ונשכר, וגדולה מזו במס' ב"ק שאני התם דמחמת ביעתותא דעדים הוא דקא מודה, אלמא דלא פטרה התורה אלא במחייב א"ע ומודה שלא לצורך, אבל זה להנאת עצמו הודה ולא להתחייב בדין כו' עיין  שם. 


חידושי ר' שמעון שקופ קונטרס בענייני קנס קונטרס א אות לא 
======================================================= 
לא]. ויש להקשות בדברי הרמב"ן שכתב ולענין ספקו של הרב ז"ל כבר יצא דינו מכלל דברינו להתחייב בזמה"ז מפני שאין ההודאה כלום, הלא איכא נפ"מ בספיקו של הראב"ד ז"ל לענין אם כופר מתחילה ועד סוף אם מהני מיגו כעדים, ומכש"כ לשיטת הב"י, עש"ך ביו"ד סי' רס"ז [ס"ק נ"ב], דהודאה בלא עדים לא מהני בזמה"ז, יש נפקותא גם בהודה אח"כ, וכן הקשה בס' שער המשפט ס"ק ה'. גם בעיקר ספיקו של הראב"ד מדוע לא מספקא לי' רק אם הודה אח"כ, הלא גם אם כפר אח"כ יש נפקותא, אי מיגו כעדים לענין קנס אם לאו, ולמה לא נסתפק גם אם עמד בכפירתו מתחילה ועד סוף. ועי' בשער המשפט שהאריך שם להקשות בדעת הרמב"ן, ורוצה ליישב שם דדברי הרמב"ן והראב"ד אינן אלא אם באו עדים אח"כ, אך דבריו דחוקים שם כמבואר לכל מעיין, וגם המה נגד הטור שפסק ע"פ דברי הרמב"ן דגם בלא עדים מהני. 


חידושי ר' שמעון שקופ קונטרס בענייני קנס קונטרס א אות לב 
======================================================= 
לב]. אך ע"פ דברינו נוכל לומר, דבאמת ספיקו של הראב"ד ז"ל אינו רק אם הודה אח"כ, והוא, דכיון דכל עיקר האי דינא דמהני תפיסה הוא משום עביד איניש דינא לנפשי', כסברת הרא"ש ז"ל, ע"כ י"ל כמו דבדיינים עצמם היכי שיודעים את המעשה יכולים לכופו ע"י ראיתם שלא תהא שמיעה גדולה מראי', כמו כן הבע"ד מטעם עביד איניש דינא לנפשיה יכול לכפותו אף בלא עדים, אלא שאין בידו לכפות רק היכי שיכול לברר לפני בי"ד שכדין הוא נוטל, כדמבואר בסי' ד', ועל ענין זה הבירור מהני המיגו שלו כמו עדים, אף אם נימא דלענין קנס לא הוי מיגו כעדים, דהבע"ד כיון שיודע בעצמו אינו צריך לעדים, ועל ענין הבירור שצריך לברר לפני בי"ד מהני בירור של המיגו כמו בירור של עדים, דבכל מקום מהני מיגו כעדים, דאל"ה גם עדים לא מהני דאין מקבלין עדים בזמה"ז, דלקנס לא אמרינן עבדינן שליחותייהו, אלא ע"כ כמו שבארנו דעיקר קבלת עדים הוא משום ענין גזילה, היינו לברר אם תפיסתו כדין אם לאו, ועל ענין בירור זה אין ספק דמהני מיגו כעדים. ועיקר ספיקת הראב"ד הוא רק אם הודה אח"כ, דאם נימא דמיגו כעדים אז לא מהני הודאתו כלל, כמו בכפר ובאו עדים דלא מהני הודאה, אף דהעדים בזמה"ז לא מהני לחיוב קנס דהוי כחוץ לבי"ד, ומ"מ כיון שנתקבל לענין דין גזילה מהני גם לענין חיוב קנס כדבארנו לעיל, ואם נימא דמיגו לא מהני לחיוב של קנס אף בפני בי"ד מומחים, דמיגו לא מהני לענין בירור של קנס להתחייב עי"ז קנס, אז י"ל דאם הודה אח"כ מהני הודאתו להפטר משום מרשיע א"ע, דאף שאם הי' כופר הי' זוכה ע"י תפיסתו ע"י הבירור של המיגו, מ"מ כל זמן שלא נתברר עפ"י עדים המחייבין קנס יכול להפטר משום מרשיע א"ע כמו באם הודה ואח"כ באו עדים. 
וע"ז באה תשובת הרמב"ן, כיון דבזה מודה הראב"ד שבאם כופר מהני תפיסת הבע"ד ע"י מה שמברר לפני בי"ד ע"י מיגו, וכל עיקר ספיקת הראב"ד הוא רק לענין הודאה שיפטר משום מרשיע א"ע, ולכן קאמר שכבר יצא מכלל דברינו להתחייב בזמה"ז מפני שאין ההודאה כלום, משום דהודאה בזמה"ז אינה הודאה לפטור משום מרשיע א"ע, דבעינן הודאה לפני בי"ד המחייבין קנס, ונמצא דאין שום נפ"מ בספיקת הראב"ד דלענין בירור מה שצריך לברר הלא גם הוא סובר דמהני, ומטעם פטור של מרשיע א"ע אין שום הודאה פוטרתו בזמה"ז. 


חידושי ר' שמעון שקופ קונטרס בענייני קנס קונטרס א אות לג 
======================================================= 
לג]. ובזה מיושבת היטב כל האריכות בדברי הרמב"ן והראב"ד בזה, דלכאורה דברי הראב"ד מה שדימה זה להודאת בע"ד, ומה שדחה הרמב"ן שלא פטרה התורה אלא במחייב אותו מתחילה עפ"י עצמו כו' אבל זה לא עפ"י עצמו כו' המה מיותרין, הלא זה תלוי רק אם מיגו כעדים או לא לענין קנס, ואם נימא דמיגו לא הוי כעדים הלא אז שפיר קאמר הראב"ד דהודאתו פוטרתו משום מרשיע א"ע, ומה זה שטען הרמב"ן 'ומה הוסיף או גרע בהודאה כו''. 
אבל לפי דברינו מדויקים היטב כל דבריהם, דכל עיקר דבריהם סובב רק לענין הודאה, אם פטור משום מרשיע א"ע או לא, דזה תלי' אם מיגו כעדים, וקאמר הראב"ד דאי מיגו לא הוי כעדים אז פטור בהודה אח"כ, דהמיגו לא עדיף מהודאת בע"ד, דאף שלענין בירור אין לנו בירור יותר טוב מהודאת בע"ד, ומ"מ פטור משום מרשיע א"ע, ולכן לא עדיף מיגו מזה, וכל זמן שלא נתברר עפ"י עדים מהני הודאתו לפטור. והרמב"ן ז"ל דחה דבריו משני טעמים, האחד, דכל עיקר ספיקו אין נוגע לנו כלל, דאין שום הודאה פוטרתו בזמה"ז, ועוד דלו הי' הודאה פוטרתו אבל אחר מיגו אין שייך הודאת בע"ד, דמיגו כעדים דמי', כיון שנתברר לפני בי"ד שלא עפ"י עצמו ירשיעון אלקים קרינן בי', ומה הוסיף בהודאתו, דאין צריך דוקא עדים אלא רק שיבורר שלא עפ"י עצמו, ונכון הוא בעזהי"ת. 


חידושי ר' שמעון שקופ קונטרס בענייני קנס קונטרס א אות לד 
======================================================= 
לד]. ואחרי כל הדברים שאמרנו בזה הי' נ"ל, דאף לפי שיטת הד"מ והסמ"ע והש"ך בח"מ [סי' א'] לא מהני תפיסה בקנס בזמה"ז ע"י הודאת בע"ד בלא עדים אלא דוקא היכא שהוא טוען שהוא עצמו יודע באמיתת הדברים, וע"כ אינו צריך לעיקר הכפי' שום עדים ואינו צריך רק לברר לפני בי"ד שתפיסתו היא כדין, ועל זה סגי' לנו בהאי בירורא של הודאת בע"ד, אבל אם התובע אינו יודע כלום מעיקר המעשה ורוצה לתפוס ע"פ הודאת בע"ד, אולי בזה כו"ע מודים דאינו יכול לתפוס, דאף דהודאה בזמן הזה אינה פוטרתו משום מרשיע א"ע, מ"מ לא עדיף התופס בכפייתו מכפיית בי"ד, וכמו שבי"ד אינם יכולים לכופו אלא ע"י בירור של אחר מלבד הפטור של מרשיע א"ע, וכמו שמוכיח הקצוה"ח [סי' א' ס"ק ו'], מגמ' ב"מ דף ג' ע"ב, דהודאה אינה מחייבת בקנס אף אם לא הי' נפטר משום מרשיע א"ע. ואף דגם ע"פ עדים כ"ז שלא נתברר לפני בי"ד מומחים הוי עדים כמו בלא בי"ד, מ"מ עדיף עדים מהודאת בע"ד וכמו שבארנו לעיל, משום דכיון דנתברר עפ"י עדים לפני בי"ד לענין גזילה מהני ג"כ לענין בירור של קנס, אבל לענין הודאה דהוא משום דאדם נאמן על עצמו מגזה"כ ד"כי הוא זה", עי' בקוצה"ח סי' ל"ד [ס"ק ד'], לא שייך לומר מכיון דנתברר לענין גזילה הוי כמו שנתברר גם לענין קנס. אך מ"מ מסתימת הפוסקים לא משמע כן. 
וי"ל דבאמת עיקר האי כללא דהודאת בע"ד הוא משום דאדם נאמן על עצמו, היינו שאינו בירור לפנינו על אמיתת המעשה, אלא כללא הוא דנוכל לכופו ע"פ הודאת עצמו, אף אם לו יהי' דהמעשה אינו כך, ולהכי בקנס דצריך דוקא עדים לא מהני הודאת בע"ד, דהכי מיעטה התורה שאי אפשר לכופו עפ"י עצמו, וכן אין לוקין ואין ממיתין ע"פ עצמו, וזהו דקאמר הגמ', ומה פיו שאינו מחייבו קנס, דמוכח מזה דהודאת בע"ד אינו בירור גמור לפני בי"ד על אמיתת המעשה, כמו ע"י העדאת עדים, ומ"מ הוה בירור לחייבו שבועה על השאר, עדים דהוי בירור גמור מכש"כ. ולהכי י"ל דדוקא על בי"ד מיעטה התורה בקנס שאין יכולים לכופו עפ"י עצמו, אבל לענין כפיית בע"ד עצמו לא מיעטה התורה, והדרינן לכללא, דכמו דיכול כל אדם לתפוס ולכופו מעצמו בממון גמור עפ"י הודאת הנתבע, כ"כ יכול לעשות דין לעצמו ולכופו עפ"י הודאתו גם בקנס, משום דאדם נאמן על עצמו, וצע"ג בכ"ז. [אח"ז מצאתי בשטמ"ק פ' החובל [דף צ' ע"ב בשם הרשב"א] דגם יחיד מומחה אינו דן ע"פ ראיתו בלא עדים, ולפ"ז ודאי דאין לחלק בין שיודע עצמו להיכי שלא ידע, דלא עדיף מדיין. ואולי גם שם הטעם משום דצריך לברר אח"כ, כיון דיחיד הוא, אך בשטמ"ק לא משמע כן]. 


חידושי ר' שמעון שקופ קונטרס בענייני קנס קונטרס א אות לה 
======================================================= 
לה]. ועפ"י עיקר הך כללא שביארנו בזה, דכל עיקר ענין העמדה בדין הוא שאין אדם מחויב לשלם קנס מעצמו בלא כפיית בי"ד או בע"ד, נלענ"ד ליישב הא דאיתא לקמן בגמ' ב"ק דף מ"ו ע"ב, אלא אמר רבא לעולם בפרה וולד דחד והכי קאמרינן איתא לפרה משתלם ח"נ מפרה, ליתא לפרה משתלם רביע נזק מולד כו', רבא לטעמי' דאמר רבא פרה שהזיקה גובה מולדה מ"ט גופה היא, עיין שם. וכתבו שם התוס'  בד"ה ליתא לפרה, וז"ל: לדברי רבא לא אתיא מתניתין כר"ע, דכיון דשותפין נינהו הא אמרינן בהמניח אם כיחש המזיק או שבח ברשותא דתרווייהו, אלא כר' ישמעאל אתיא, עכ"ל. והנה לפ"ז קשה דיהיו דברי רבא שאמר פרה שהזיקה גובה מולדה דלא כהלכתא, דעיקר דינו שגובה מולדה הוא ודאי היכי דליתא לפרה, [דאל"כ למאי נ"מ, ומדוע שתקו מזה התוס', ולא עמדו רק על האוקימתא דמוקים למתניתין ולא על דברי רבא עצמם דאמר להלכה כן], וכן קשה מאד על כל הפוסקים שכתבו דברי רבא להלכה. ועי' בפנ"י שם שעמד בכ"ז, ותירץ שם דמיירי היכי דליתא לפרה ע"י פשיעת המזיק, או ששחטה, דלכו"ע חייב מדין מזיק, וקמ"ל רבא דגובה מן הולד, ודבריו תמוהין מאד דאם המזיק חייב מדין מזיק מה שייך לגבות זה מן הולד, כיון דהשחיטה הוא היזק בפ"ע, מה שייך הולד לזה ההיזק. 


חידושי ר' שמעון שקופ קונטרס בענייני קנס קונטרס א אות לו 
======================================================= 
לו]. אך לפי דברינו י"ל דלמ"ד פלגא נזקא קנסא, אף שכתבו התוס' לקמן דף ל"ג ע"ב דזוכה למפרע משעת הנזק, אם יהי' אח"כ העמדה בדין, אבל לפי דברינו דעיקר העמדה בדין הוא כפיית בי"ד על התשלומין, ונמצא דאינו זוכה למפרע אלא אם תהי' אח"כ כפיית בי"ד, והכא דליתא לפרה דלא שייך עכשיו שום כפי' על הפרה, כיון דליתא בעולם, וכיון דליכא עכשיו כפי' לא זכה משעת הנזק את הפרה, ולהכי שפיר פסקינן דאם ליתא לפרה גובה מולדה, דכיון דרבא חידש לן דפרה וולד חד גופא הוא, ובחד גופא לא אמרינן שישלם כל אבר ואבר לפי ערך היזקו, אלא משתלם מכל היכי דאיתא אם הם מבעל אחד, וכיון דעתה בשעת העמדה בדין ליתא לפרה, מגבינן כל ההיזק מן חלק הנשאר, ולא דמי לכיחש או שבח מזיק דהוי רשות שניהם, דהתם כיון דעתה איכא שור המזיק בעולם רק שכחש או ששבח, ונמצא שזכה למפרע משעת הנזק, וע"כ גם חלקו נכחש או נשבח, אבל היכא דעתה אינו בעולם כלל, ולא שייך עתה כפי' על דבר שאינו בעולם, שפיר י"ל דלא זכה למפרע ומשתלם מן הנשאר, ולזה י"ל דלהכי לא הקשו התוס' על דברי רבא עצמם, שאמר להלכה דאם ליתא לפרה שגובה מולדה, משום די"ל דס"ל להלכה פלגא נזקא קנסא, וכן משמע בכמה מקומות דס"ל הכי, לכן כתב הש"מ בדף ג' ע"ב לענין יש מהן לאו כיוצא בהן, לרבא מיבעי' לי' לרב פפא פשיטא לי', עיין שם. רק התוס' עמדו על האוקמתא דאוקים מתניתין בהכי דלא תקשי גם למ"ד פ"נ ממונא כתבו דלדברי רבא אתי' מתניתין כר"י. 


חידושי ר' שמעון שקופ קונטרס בענייני קנס קונטרס א אות לז 
======================================================= 
לז]. ולפ"ז יצא לנו דין חדש דדוקא כיחש או שבח מזיק הוי ברשות שניהם אבל אם יאבד ממנו אבר אחד לגמרי, ע"ז יגבה הנזק מהאברים הנשארים, וכן דוקא אם שחטו מזיק משלם לפי שיטת התוס' כל הפחת כמזיק גמור, משום דכיון שנשאר הבשר לגבות ממנו ונמצא שזכה למפרע בשור זה משעת הנזק, אבל אם יאכלנו המזיק ולא ישאר ממנו כלום, אז אף לר"ע לא יתחייב מדין מזיק, כיון דלא שייך עכשיו כפי' ע"ז השור, וכל זמן דלא זכה עתה מטעם כפי' לא זכה למפרע, ובזמה"ז לא יתחייב אלא רק אם יתפוס הבשר בעצמו, אבל אם יתפוס דבר אחר לפי מה שבארנו לעיל דבתפיסת חפץ אחר אינו זוכה כלום בשור המזיק, אי אפשר לחייבו מטעם מזיק, ודלא כמו שכתב בקצוה"ח, בסי' ת"ז ס"ק ג', דמהני גם בזה תפיסת דבר אחר. אבל מ"מ י"ל דמזיק שעבודא מיקרי בכל גוונא, ולדידן דפסקינן דגם מזיק שעבודא חייב יתחייב גם אם יאכלנו לגמרי, והא דכתבו התוס' בדף מ' ע"ב בד"ה הוי מעריקנא, דלכ"ע אם ישחטנו ויאכלנו יהי' מזיק גמור, הוא רק למ"ד פלגא נזקא ממונא, דהתם קאי הש"ס למ"ד פלגא נזקא ממונא, עיין שם. וצע"ג בכ"ז. 


חידושי ר' שמעון שקופ קונטרס בענייני קנס קונטרס א אות לח 
======================================================= 
לח]. ושוב התבוננתי שהענין כך הוא, דעכשיו ראוי לבי"ד לחייב כאילו לא זכה עדיין, ומשו"ה צריך עכשיו לגבות מן הולד ואם יזכה עי"ז למפרע לא יזכה יותר מהראוי לו, אבל בכיחש אם יזכה עכשיו בכולו יזכה למפרע יותר מהראוי. 


חידושי ר' שמעון שקופ קונטרס בענייני קנס קונטרס א אות לט 
======================================================= 
לט]. ועי' בקצוה"ח ס' ת"י ס"ק ד' שהקשה על שיטת הרמ"ה והגהות מיימוני פ' י"ב מנזקי ממון אות ג' דשייך דינא דר"נ גם היכי דהשני ברח או שאין לו לשלם, מהא דר"פ הפרה דאמר אביי דגובה רביע נזק מן הפרה בפרה דחד וולד דחד, ולא אמרינן דליגבי מן הפרה מה שאינו יכול לגבות מן הולד. ועיי"ש בתוס' שכתבו משום דכיון דאם הולד היה בשעת נגיחה הוא מתחייב ג"כ, ולהכי אינו גובה מדינא דר"נ מן בעל הפרה, עיין שם. ולפי שיטת הרמ"ה קשה. ותירץ דגבי קרן תמה כיון דקיי"ל הוחלט השור ודאי דלית בי' משום דינא דר"נ, דהא קיי"ל כחש או שבח מזיק ברשותא דתרווייהו, דשותפי נינהו, וה"ה נאבד, וה"ל כאילו כבר גבה, כיון דמדינא חייב. ותדע, דאם נימא כה"ג בשני שוורים שהזיקו והא' ברח דשני משלם הכל, א"כ כחש מזיק נמי לשתלם מהבשר הנשאר מדינא דר"נ, עיין שם שהאריך בזה, ודחק שם דברי הטור דמפרש דלשיטת הרמ"ה גם בשור תם כן, עיין שם. 
ולפי מה שבארנו לא דמי כחש מזיק להיכי שנאבד ואין לו לשלם, דאף אם זוכה משעת הנזק הוא רק אם ישנו עכשיו בעולם וזוכה מטעם כפי', ע"ז זוכה משעת הנזק, אבל היכי שנאבד דלא שייך ע"ז כפי' לא זכה כלל למפרע. ולכן תשאר הקושי' במקומה לשיטת הרמ"ה מדוע לא מגבינן מדינא דר"נ מן הפרה מה דלא מצי משתלם מן הולד, דלדברינו לא שייך בזה לומר דהניזק זכה כבר בהולד בעד חלקו, דבקנס כל היכי דליכא כפיית בי"ד לא זכה כלל, ונמצא דלא זכה למפרע אלא אחד משמנה בנזק, כמו שיכולים בי"ד עתה לכופו ולא יותר, והוי ממש כברח ואין לו לשלם, והדרא הקושיא לדוכתי', ועי' בבאורי הגר"א [סי' ת"י ס"ק מ"ט בליקוט] שציין ג"כ מסוגי' זאת לשיטת החולקין על הרמ"ה. 


חידושי ר' שמעון שקופ קונטרס בענייני קנס קונטרס א אות מ 
====================================================== 
מ]. ונלענ"ד עפ"י מה שמצאתי בתשובות מיימוני לספר משפטים סי' ס"ג, והובא ג"כ בביאורי הגר"א וגם בהגהות מיימוני לה' נזקי ממון פי"ב, דהטעם לשיטת הסוברין דגם באין לו לשלם אמרינן דינא דר"נ הוא מטעם ערבות, היינו כמו שנים שלוו דערבים זה לזה, כן משמע שם מדבריו, דז"ל שם תשובת רבי על רבים שנתערבו יחד, והמלוה תובע מקצתן עבור הכל, אף על גב דגרסינן בירושלמי דשבועות [ריש פ"ה] הדא אמרה שנים שלוו מן האחד אחראין וערבאין זה לזה, ה"מ כשאין לאחד מהן לשלם חלקו חייב השני עבורו, דכי ליכא לאישתלומי מהאי משתלם מהאי, אבל כשיש לכל אחד לשלם חובו יש לתבוע לכל אחד חלקו, דע"כ לא פליגא רבנן ור' נתן בפ' הפרה בשור שדחף חבירו לבור אלא היכא דכי ליכא לאישתלומי מהאי משתלם מהאי, אבל היכא דמצי לאישתלומי מכל חד וחד משתלם מכל חד וחד מנתי' דידי', עכ"ל. ומוכח מזה דדינא דר"נ הוא מטעם ערבות היכי דאי אפשר לאישתלומי מן האחד, ואף אם באמת הוי בר חיובא ג"כ משתלם מן השני, וכן הוכיח הגר"א דהתשובה הזאת אזלא בשיטת הרמ"ה, וכן משמע בהגהות מיימוני בפ' י"ב. וע"כ י"ל דלשיטתו איכא שני אופנים בדינא דר"נ, והוא, האחד, היכי דאחד אינו מתחייב אז חל כל החיוב על השני, כמו בשלמים שהזיקו או בשור שדחף לבור מה שפטרה התורה את בעל השור נתחייב בעל הבור, אבל היכי דגם השני מתחייב מן התורה אז אי אפשר לומר דגם השני נתחייב בכל ההיזק, דאיך אפשר לומר שיתחייבו שניהם, ונמצא שמחויבין יותר מן החוב שמגיע להניזק, אלא דהענין הוא כמו שנים שלוו דכל אחד הוא לוה על חלקו וערב על חלק חבירו, וכמו כן י"ל בשנים שהזיקו, היכי ששניהם הם בתורת החיוב, דהתורה עשאם ערבים לכל אחד גם על חיוב של חבירו, ולהכי י"ל דדוקא היכי שברח או שאין לו לשלם, דאיכא לוה דאם היו יכולים היו מגבין ממנו אלא שברח, ע"ז שייך ערבות, אבל היכא דליכא לוה ליכא ערב, כמו דאיתא בגמ' בכורות מ"ח ובש"ע ס' מ"ט, ולהכי אין גובין מן הפרה מה דלא מצי לגבות מן הולד, דמצד חיוב לא שייך לחייב בעל הפרה, דאולי גם הולד הי' בשעת נגיחה וגם הוא מחויב כמו שכתבו התוס', ומצד ערבות ליכא דכיון דליכא לוה ליכא ערב, ודו"ק. 


חידושי ר' שמעון שקופ קונטרס בענייני קנס קונטרס א אות מא 
======================================================= 
מא]. בקצוה"ח סי' פ"ח ס"ק י"א הקשה בהא דקאמר הגמ' לקמן ל"ה ע"ב הא לא מייתי ראי' שקול כדאמר מזיק לימא תהוי תיובתא דרבה בר נתן. והנה לפי שיטת הסוברין דטענו חטים והודה בשעורים הוא מטעם מחילה ובקנס מבואר בירושלמי דלא מהני מחילה, ובשלמא לשיטת התוס' דזוכה למפרע אם יהי' העמדה בדין ניחא, דכמו דיכול להקדיש כמו כן יכול למחול להמזיק, אבל לשיטת הרמב"ם דסובר לשיטתו [קצוה"ח ס"ק א'] בסי' ת"ז דאינו זוכה למפרע קשה, ומזיק ברשות לא שייך הכא, עיין שם. 
ולדברינו ניחא שפיר, דהנה הא דכתבו התוס' ועוד שאר ראשונים דהוא מטעם מחילה, זה ודאי דגם לדידהו צריך לנו טעם הודאה, דבלא הודאה גם מחילה אין כאן, אלא הא דהוצרכו למחילה הוא משום דאי מטעם הודאה בלבד, כיון שהוא יודע בעצמו שחייב לו שעורים מהיכי תיתי שיפטר לגמרי אם לא דנימא שמחל לו, וע"כ הוצרכו לומר דיש כאן גם מחילה על השעורים, וכן הוא מבואר שם בהגהת רמ"א, ואפי' יודע בעצמו שחייב לו מ"מ פטור מטעם מחילה ע"ש. ולפי"ז בקנס דאין אדם מחויב ליתן קנס בלא כפיית בי"ד אף אם נתברר הדבר לפני בי"ד ע"פ עדים, דלהמזיק אין נפ"מ בזה, כיון שיודע המעשה בעצמו, ומ"מ לא חייבתו התורה אף לצאת ידי שמים, כמבואר בירושלמי לענין עבד של ר"ג, כ"כ לא עדיף מזה אם יברר הדבר לפני בי"ד. וכל עיקר כח בי"ד בקנס הוא שיחייבו אותו על החיוב שאמור בתורה ע"י כפי', וא"כ הכא דאיכא הודאת בע"ד, אין כח ביד בי"ד לכופו, כמו בממון, דאוקמא ברשות המוחזק, וכיון דליכא כפיית בי"ד גם אם יודע בעצמו שחייב לו ליתן מן שור הקטן אין כאן גזל בידו אף בלא מחילה, וא"כ בקנס לא צריך טעם מחילה לכו"ע, ורק בממון הוצרכו לטעם מחילה דאל"כ גזל בידו וצריך לשלם, אבל בקנס כה"ג אף לצאת ידי שמים אינו מחויב כלל, אך בעיקר קושיתו ע"פ שיטת הרמב"ם לשיטתו בס' ת"ז דלהרמב"ם אינו יכול להקדיש קודם העמדה בדין יבואר אצלנו לקמן אי"ה בסוגי' שלא כדבריו. 


חידושי ר' שמעון שקופ קונטרס בענייני קנס קונטרס א אות מב 
======================================================= 
מב]. אמנם לפ"ז קשה הא דמבואר שם בסוגי' דאם תפס גובה מן הגדול כנגד הקטן ומן הקטן בעד הגדול, וכן הוא להלכה ברמב"ם [פ"ט מהל' נזק"מ הל' י"א] ושו"ע ח"מ [סי' ת' סעי' ד'], והלא כיון שהודה הניזק תו לא מהני כלל העדאת עדים, ונמצא דלא מחייבינן לי' אלא עפ"י עצמו, ובקנס אין אדם מתחייב ע"פ עצמו, וכן הקשה בקצוה"ח בסי' פ"ח ס"ק י"ד עיין שם, והיא קושיא עצומה. 
אכן לפי מה שביארנו לעיל שיטת הרמב"ן דלא מהני הודאה בזמה"ז לפטור משום מרשיע את עצמו וגם ביארנו שיטת האומרים דלדבריו מהני לחיוב, נלענ"ד דיש לתרץ דלהכי מהני תפיסת שור הגדול כנגד דמי הקטן כפי הודאת המזיק, דכמו דמהני הודאה בזמה"ז לחיוב ולא לפטור והוא משום דאין שום הודאה פוטרת מחיוב קנס, אלא כשהודה לפני בי"ד המחייבין קנס, ואך לענין תפיסת הבע"ד דאינו צריך רק בירור על אמיתת הדבר לענין גזילה, סגי' לנו הבירור של הודאת בע"ד, וכמו שבארנו בארוכה, כ"כ י"ל דגם בזמן דאיכא מומחין כיון דבתר הודאת התובע אין בי"ד נזקקין לו כמו שכתב הרמב"ן במלחמות הובא בקצוה"ח ס"ק ט', ונמצא דלאחר הודאת התובע אין בי"ד בעולם שיהי' בכוחם לחייב קנס על מה שהתובע הודה, דהודאת בע"ד יותר עדיף מכל עדים שבעולם, וא"כ הוי כמו בזמה"ז, דלענין בירור שצריך הבע"ד לברר לפני בי"ד, דבלא"ה אינו רשאי לעשות דין לנפשי', מהני הודאת בע"ד, ולא מיפטר משום מרשיע א"ע, כמו כן הכא מהני תפיסתו משום עביד דינא לנפשי', דהיכי דליכא בי"ד מומחין יכול התובע למעבד דינא לנפשיה, והבירור לפני בי"ד הוא הודאת בע"ד, ולא מיפטר משום מרשיע א"ע, משום שהודה לפני בי"ד שאין בכוחם לחייבו קנס מפני הודאת התובע, והוי כמו שהודה לפני בי"ד שאינם מומחים. 
ותצא לנו מזה ראי' נכונה וברורה לשיטת הסמ"ע והש"ך והד"מ בח"מ [סי' א'], דלשיטת הרמב"ן מהני הודאה בזמה"ז לחיוב לענין תפיסה אף בלא עדים, דהכא הוי כמו בלא עדים. ולהראב"ד [עי' רשב"א ל"ה ב' ד"ה כתב הראב"ד] דמתרץ בסוגיא זאת לחלק בין קנס דקרן תמה לשאר קנסות ומדחיק לומר דבקנס שור תם מהני תפיסה גם במודה מפי עצמו, מה שסותר לזה פשטות כל הסוגיא דפלגא נזקא, וסוגיא דלקמן דשאלו בחזקת תם ונמצא מועד [ב"ק מ"א] ונימא אי תם הוי מודינא ומפטירנא וכמו שהקשה עליו הרשב"א ומתרץ בדוחק לפי שיטתו. י"ל משום דהראב"ד לשיטתו אזיל, דלדידי' הודאה פוטרת גם בזמה"ז כדבארנו לעיל בטעמי', משום דכיון דמהני הודאתו לענין תפיסת הבע"ד מיקרי מרשיע את עצמו, ולהכי מוכרח לאמר דשאני פלגא נזקא משאר קנסות. ולבד זה קשה לו תחילת הסוגי' דמקשה הא לא מייתי ראי' שקיל כדקאמר מזיק לימא תהוי תיובתא דרבה בר נתן, דע"כ מיירי בלא עדים לשיטתי', משום דאם יש עדים אי אפשר שיפטר גם משעורים, ע"ש בחי' הרשב"א בש"מ, ונכון הוא בעזהי"ת. 


חידושי ר' שמעון שקופ קונטרס בענייני קנס קונטרס א אות מג 
======================================================= 
מג]. וע"פ דבריו יתיישבו לנו דברי הרמב"ם ז"ל בפ"ט מהלכות נזקי ממון הל' ט' וי' וי"א, וז"ל ה"ט: היו ב' השוורים הרודפין א' גדול וא' קטן, הניזק אומר גדול הזיק והמזיק אומר קטן הזיק, הי' א' תם וא' מועד כו' המוציא מחבירו עליו הראי'. ובה"י, לא היתה שם ראי' ברורה שזה הזיק, אלא עדים מעידים שאחד משני אלו הזיק משלם המזיק כמו שאמר כו'. ובה' י"א, היו הניזקין שנים א' גדול וא' קטן והמזיקין שנים אחד גדול ואחד קטן, הניזק אומר גדול הזיק את הגדול והקטן את הקטן, והמזיק אומר לא כי אלא קטן הזיק את הגדול וגדול את הקטן, או שהי' אחד תם כו' המוציא מחבירו עליו הראי', לא היתה שם ראי' ברורה המזיק פטור, למה זה דומה, לטוען את חבירו חטים והודה לו בשעורים שהוא נשבע שבועת היסת ופטור אף מדמי שעורים כמו שיתבאר בהל' טוען, ואם תפס הניזק הרי זה משתלם לקטן מן הגדול ולגדול מן הקטן כמו שהודה המזיק, אבל אם לא תפס אין מוציאין מן המזיק כלום, עכ"ל. והקשה הה"מ בהלי"א וז"ל בד"ה לא היה: אי אפשר לבאר מאמר רבינו ז"ל לומר שאין שם ראי' ברורה איזה מהם הזיק אבל יש שם עדים שהזיקו, שא"כ איך יאמר פטור, שהרי למעלה אמר בכיוצא בזה משלם המזיק כמו שאמר, דכל שיש עדים שם אינו דומה לחטים ושעורים כמו שנתבאר למעלה, אלא ודאי כוונת רבינו ז"ל שאין שם עדים כלל, והמזיק פטור בתמין מדינא דמודה בקנס פטור, ובאחד תם ואחד מועד כדין טענו חטים והודה לו בשעורים. ומ"ש רבינו ז"ל ואם תפס הניזק הר"ז משתלם לקטן מן הגדול, והוא ודאי כששניהם תמים, כך הוא בגמ' מפורש, ואף על גב שהמודה בקנס פטור, כבר תירץ הר"א ז"ל בפירושי' [לה ע"ב] דפ"נ שאני משאר קנסות, שאם תפס אין מוציאין מידו, והוא דעת רבינו ז"ל, עכ"ל. 


חידושי ר' שמעון שקופ קונטרס בענייני קנס קונטרס א אות מד 
======================================================= 
מד]. והנה מבואר לכל מעיין גודל הדוחק ליחס שיטת הראב"ד להרמב"ם ז"ל, אחרי אשר כל הראשונים ז"ל דחו את שיטתו זאת בשתי ידים, ולא זכרו האחרונים ז"ל את שיטתו להלכה כלל. אבל לפי דברינו יתיישבו דבריו בדרך ישר, דבאמת נוכל לאמר כדברי הה"מ דסובר הרמב"ם ז"ל דהיכי דאיכא עדים לא מיפטר משעורים, כדמשמע מדבריו בה"ט, ובהלכה י"א מיירי ע"כ דליכא עדים כלל, ומ"מ י"ל דלא מיפטר משום מודה בקנס, כיון דלאחר הודאת התובע תו לא מהני הודאת הנתבע אף בממון כסברת רבה בר נתן, ואף דלשיטתו אם יהיו עדים יגבה כפי הודאת הנתבע, אבל כיון דבלא עדים הודאתו אינה מועלת כלום, לא חל בזה הפטור של מרשיע א"ע מטעם טענו חטים והודה בשעורים, והוי כמודה חוץ לבי"ד, דהודאתו אינה מוסיפה ואינה מגרעת כלום, ואינו נפטר בזה משום מרשיע א"ע אם יבואו עדים אח"כ, ולהכי לענין תפיסה בשתי הודאות כיון דבי"ד לא מזדקקין להם כמו שכתב הרמב"ן ז"ל, מועיל תפיסתו משום עביד איניש דינא לנפשי', ומהני הודאת הנתבע לענין הבירור כמו דמהני הודאה בזמה"ז לענין תפיסת הבע"ד ואף בלא עדים. 
ולפ"ז נתחדש לנו דבר חדש, דכל היכי דגביית הנזק הוא רק ע"י תפיסה אין צריך לעדים בקנס, ובכל מקום דאסקינן בגמ' בתיקו דמהני תפיסה להרמב"ם ז"ל יהי' הדין שוה בין ע"י עדים או ע"י הודאת בע"ד, משום דכיון דבספיקא דדינא הלא אין כח ביד בי"ד לחייבו קנס אלא היכי דתפס הוא משום עביד איניש דינא לנפשי', והיכי דהוא מטעם כפיית הבע"ד ואין צריך אלא בירור בבי"ד סגי' לנו גם בירור ע"י הודאת הנתבע. 


חידושי ר' שמעון שקופ קונטרס בענייני קנס קונטרס א אות מה 
======================================================= 
מה]. אך לפ"ז קשים קצת דברי הרמב"ם בה' גניבה פ"ד ה"ז, וז"ל: מסר שורו לשנים וטענו טענת גנב ונשבעו והודה אחד מהם והשני באו עלי' עדים, שניהם משלמין את הקרן, ואם תפס בעל הפקדון את הכפל אין מוציאין מידו, ע"כ. והנה לכאורה לפי מה שבארנו דבספיקא היכי שאין כח ביד בי"ד לחייבו, אלא דמהני תפיסת הבע"ד, אינו צריך אלא בירור על אמיתת המעשה, וסגיא גם ע"י הודאת הנתבע, למה פסק הרמב"ם ז"ל דינו דוקא היכי שכפר ובאו עדים, הלא כיון דסוף סוף לדידן אחרי פסק הש"ס בתיקו, לא מהני בזה אחרי הודאת הראשון אלא תפיסת בעל הפקדון, ולענין תפיסה הלא לדברינו שווה לנו אם ע"י עדים או ע"י הודאה, דבשלמא על הש"ס לא שייך לאקשויי דלא שייך לאיבעי היכי דגם השני הודה, דא"כ אין ספק בזה דשניהם חייבים בחומש ולא בכפל, אבל לדידן, אחרי פסק הגמ', גם בלא עדים יהי' הדין דאם תפס לא מפקינן מיני'. 
אבל באמת לפי שיטת הרמב"ם בזו ההלכה לק"מ, דהלא מוכח מהלכה זאת דסובר דהיכא דאיכא חומשא וכפילא דמשלם חומש ופטור מן הכפל, דמפרש האיבעיא דהש"ס לענין אם משלם הכפל ולא לענין החומש, ובאמת הקשו עלי' הראשונים בזה, עי' בכסף משנה שם, אבל איך שיהי' לפי שיטתו ניחא דאם יודה גם השני הלא אז יהי' חיוב חומש גם על השני, וממילא יפטר מן הכפל לפי שיטתו, ולהכי דינו לא משכחת אלא דוקא היכי שכפר ובאו עדים. 


חידושי ר' שמעון שקופ קונטרס בענייני קנס קונטרס א אות מו 
======================================================= 
מו]. אמנם קשה לי בדברי הרמב"ם שם בהלכה ח', וז"ל: תבעו הבעלים את השומר ושילם ואח"כ הוכר הגנב ותבעוהו הבעלים והודה להן שגנב ואח"כ תבעו השומר וכפר בו ובאו עדים שגנב אין מוציאין הכפל מן הגנב, ואם תפס השומר את הכפל אין מוציאין מידו, וכן הדין בתשלומי דו"ה אם טבח הגנב או מכר, עכ"ל. וקשה כהנ"ל, דלענין תפיסה למה לנו אם כפר ובאו עדים, דלדברינו סגי' בהודאת בע"ד בלא עדים, וגם כאן על הגמ' אין קושי' כהנ"ל, דאם הודה גם על תביעת השומר ממ"נ נפטר מטעם מודה בקנס, אבל אחר סתימת הש"ס בתיקו אין ביד בי"ד בכה"ג אחרי הודאתו לפני הבעלים לחייבו קנס, א"כ גם אם הודה הי' הדין דמהני תפיסה. וראיתי בס' דברי חיים הל' דיינים דמביא ראי' לשיטת הש"ך ביו"ד [סי' רס"ז] דלא מהני הודאה בזמה"ז לחייב בלא עדים, דאם נימא דהודאה בזמה"ז מהני לחיוב ולא לפטור, א"כ למה לן שיבואו עדים כיון שהודה מקודם לפני הבעלים, ולשיטת הרמב"ם והשו"ע בח"מ ס' פ"א מהני הודאה לענין ממון אף שלא בפני הבע"ד, וצריך לפרש לשיטתו דרק לענין קנס לא מקרי מרשיע א"ע בהודה שלא בפני התובע, וע"כ דהודאת הגנב שהודה בפני הבעלים מהני לחיוב ולא לפטור עיין שם דמדחיק לתרץ. 
אבל ע"פ דברינו מיושב היטב, ואין שום דוחק כלל, דלפי דברינו עיקר הדין דמהני הודאה לחיוב ולא לפטור הוא רק היכא שאין ביד בי"ד לחייבו קנס, אז ההודאה שהודה לפניהם אינה פוטרת כלל, דאין הודאה פוטרת אלא כשהודה בפני בי"ד המחייבין קנס, ולענין תפיסת הבע"ד שצריך לברר על אמיתת המעשה הוי בירור היטב ע"י הודאת בע"ד, ולכן לק"מ מסוגית הש"ס, דאם לא יהי' עדים ודאי דאין לחייבו ע"י הודאתו שהודה לפני הבעלים, דא"כ בי"ד מחייבין אותו קנס ע"י הודאת עצמו וזה לא עלה על דעתם מעולם שיחייבו בי"ד קנס ע"י עצמו, וזה ברור. 
אבל מדברי הרמב"ם ז"ל יש להקשות כמו שהקשינו, דלסגי גם הודאה לפני השומר, וגם בלא הודאה שני' תסגי לנו הודאתו הראשונה, לפי שיטתו דבממון מהני הודאה שלא בפני התובע, ולדברינו הכא לענין תפיסה אין צריך בירור יותר מכל אופני הבירורים דמהני לענין ממון. ואולי יש לדחוק ולומר מפני שדרך הרמב"ם ז"ל בכמה מקומות שלא לשנות מלשון הגמ', ולכן פסק דינו כמו שבמבעי' לי' להש"ס, אף דלדינא דהוי ספק יש בזה דין מחודש, וצע"ג. 


חידושי ר' שמעון שקופ קונטרס בענייני קנס קונטרס א אות מז 
======================================================= 
מז]. אמנם קשה על עיקר הדין דסובר הרמב"ם בכל תיקו דאם תפס לא מפקינן מיני', הלא לפי מה שבארנו לעיל [אות ט'] החילוק בין כפיית בע"ד לכפיית בי"ד, דהיכא דבי"ד כופין ואומרים חייב אתה ליתן לו נמצא דכופין אותו על התשלומין בכלל, וע"כ אחרי העמדה בדין נעשה עלי' חיוב ממון ככל חיובי ממון, אבל בכפיית בע"ד בעצמו דאין בידו לכפותו בגופו שישלם מכל היכי דאיתא אלא רק ע"י תפיסת חפץ יש לו רשות לכופו, היינו שיעכב החפץ עד שישלם, ונמצא דלא אפשר שיעשה עליו חיוב הגוף, וכיון דלא נתהוה עליו חיוב הגוף נמצא דלא זכה מידי בחפץ אשר תחת ידו, וא"כ היכי מהני תפיסה בספיקא דדינא דקנסות, דעד כאן לא שייך לומר דלא מפקינן מיני' מספק אלא היכי שיש לו צד זכות ממון בהאי חפץ שתופס כמו בכל ספיקא בממון, דזכה בו בתורת משכון, וע"כ הוא נקרא מוחזק, אבל הכא דאף אם חייב לו קנס כיון דבי"ד אין מחייבין אותו קנס ורק הוא עביד דין לנפשי', ובכפייתו בעצמו אינו נעשה עליו חיוב הגוף ונמצא דלא זכה מידי בהחפץ ולא נקרא מוחזק, כמו היכי שתופס דבר אחר עבור פ"נ דקרן תמה, לא שייך בספק, דכמו דבי"ד אין יכולים לכופנו על הספק אין כוחו יפה מכח בי"ד. 
ובאמת נלענ"ד די"ל דזוהי סברת הראב"ד ז"ל, דבפ"ב מה' גניבה הי"ב השיג שם על הרמב"ם ז"ל דפסק שם בגנב וקטע אברים דמהני תפיסה מספק, וז"ל: א"א לא מחוורא לי דתפיסה מהניא בהא כיון דיותר ממה שהזיק הוא אין כח לחייבו אלא בבי"ד, והדין פסוק בלא ספק, וזה כיון שספק הוא אצלם איך גמרו את דינו, עכ"ל. וכן בפ"ח מה' עבדים ה"ד, שכתב הרמב"ם ז"ל במכרו לשלשים יום לעכו"ם דאם תפס העבד כדי דמיו לרבו כדי שיצא בהן לחירות מיד עכו"ם אין מוציאין מידו, גם שם השיג בזה"ל: א"א אין תפיסה מועלת בקנסות אלא במי שחסרו ממון, עכ"ל. ובפ"א מה' נזקי ממון ה' י"א גבי בעיא דכשכשה באמתה, וכן בפ"ב ה"ה גבי בעיא אם יש שינוי לצרורות לרביע נזק, פסק הרמב"ם ז"ל כשיטתו דמהני תפיסה ושם לא השיג עליו הראב"ד ז"ל. 
ולדברינו דבריו מדוקדקין בזה, דהכא בגניבה ובמכור לעכו"ם ובכל קנסות כיוצא בזה אי אפשר לזכות הבע"ד בהאי חפץ מידי, ולכן לא נעשה מוחזק בתפיסתו, אבל בקרן תמה דע"כ מיירי בתפיסת המזיק עצמו, כמו שהבאנו לעיל מדברי הרא"ש והטור, ובאופן כזה לא שנא לן תפיסת בע"ד מכפיית בי"ד כמו שהוכחנו לעיל, ולכן לא פליג שם הראב"ד, דבאופן כזה הוא שוה לכל תיקו בממון דמודה גם הראב"ד דמהני תפיסה. ועי' בקוה"ס כלל ד' אות ט' דמתרץ שם דברי הראב"ד אלו בטוב טעם, אך על עיקר הדין דסובר הראב"ד דשאני ספק קנס מספק ממון לא מצאתי טעם נכון, אחרי שאם חייב לו בודאי יכול לתפוס, ומדוע לא יהני תפיסתו גם על הספק מטעם מוחזק, ותהני תפיסתו כמו על הודאי דיכול איניש למעביד דינא לנפשי' כל היכי דמברר הדבר לפני בי"ד, כמו בכל דיני קנסות בזמה"ז. אבל כפי שבארנו סברת הראב"ד היא סברה מוכרחת מאד מאד אשר כמעט אין לזוז ממנה, אשר ע"כ קשה לי להיפך על הרמב"ם ז"ל דסובר דמהני תפיסה בכל קנסות כיון דלא אפשר לזכות בגוף החפץ הנתפס כלל. 


חידושי ר' שמעון שקופ קונטרס בענייני קנס קונטרס א אות מח 
======================================================= 
מח]. לכן נלענ"ד מפני גודל הקושיא לאמר בזה, דעיקר סברתינו דע"י תפיסת בע"ד אינו זוכה מידי בגוף החפץ הנתפס, תלוי' במחלוקת הראשונים בפי' הסוגיא דקידושין [דף ח'] במקדש אשה במנה ונתן לה עלי' משכון דאמרינן מנה אין כאן משכון אין כאן, והובא בר"ן שם דהרמב"ן ז"ל סובר דמהני משכון לזכות בו שעבוד על המנה אף דגופו לא נתחייב אלא דלא מהני לקידושין ולמכירה משום אגיד גבי'. והראב"ד ז"ל סובר הטעם דלא אפשר לזכות שעבוד במשכון אלא היכי דאיכא שעבוד הגוף אבל היכי דגופו לא נתחייב אינו זוכה במשכון מידי, וזוהי שיטת הרא"ש שם בפסקי', דמבאר שם שיטה זו, והרשב"א בחי' נקיט כשיטת הרמב"ן ז"ל, [ועי' בקצוה"ח סי' ק"צ [ס"ק ו'] ובא"מ סי' כ"ט ס"ק י"א]. ולזה י"ל דלהסוברים דאי אפשר לזכות שעבוד במשכון בלא חיוב הגוף, אז היא סברא מוכרחת דבתפיסת בע"ד אינו נעשה עלי' חיוב הגוף דאינו זוכה מידי גם בחפץ אשר תחת ידו, דבלא שעבוד הגוף ליכא גם שעבוד נכסים כסברת הרא"ש והראב"ד ז"ל, אבל לפי שיטת הרמב"ן והרשב"א ז"ל דאיכא שעבוד נכסים גם בלא חיוב הגוף, י"ל דגם בכפיית בעל דין בעצמו אף דליכא שעבוד הגוף דלא יתחייב ע"י תפיסתו, אבל מ"מ יכול לזכות שעבוד בהאי חפץ שתחת ידו על ערך תביעתו, דכיון דנתנה לו התורה רשות לעשות דין לנפשי' ע"י תפיסת חפץ, ממילא הוא זוכה את החפץ למשכון על תביעתו. ולדעתי זהו דבר המתקבל. 
ולכן י"ל דמחלוקת הרמב"ם והראב"ד לענין תפיסה בספק לקנס תלי' בהאי פלוגתא, דהרמב"ם ז"ל יסבור כשיטת הרמב"ן והרשב"א ז"ל דמהני שעבוד למשכון גם בלא שעבוד הגוף, ולכן כיון דבודאי זוכה בתפיסה למשכון כמו כן בספק זוכה מטעם ספק ומיקרי מוחזק כמו בספק חיוב ממון, והראב"ד ז"ל לשיטתו אזיל דסובר דשעבוד נכסים אי אפשר להיות בלא שעבוד הגוף, ולהכי אי אפשר לזכות בתפיסה בקנס ע"י עצמו בלא חיוב בי"ד, ורק בודאי מהני תפיסתו מטעם כפי' כגון בזמה"ז כדבארנו, אבל בספק דאין כופין מספק לא מהני תפיסה דלא נקרא מוחזק, וזהו דרך ישר בשיטת הרמב"ם והראב"ד ז"ל בעזהי"ת. 


חידושי ר' שמעון שקופ קונטרס בענייני קנס קונטרס א אות מט 
======================================================= 
מט]. כתב הטור סי' ש"נ סעי' ב', גנב שור של שני שותפין וטבחו או מכרו והודה לאחד מהן וכפר לשני ואח"כ באו עדים שטבח ומכר משלם לזה שכפר חמשה חצאי בקר, וכתב הב"ח וז"ל ופי' רבינו, דמיירי בהודה לא' מהן כשתבעו בבי"ד, וכפר לשני כשתבעו בבי"ד אחר, דאל"כ לא יתחייב לשני, דמסתמא כיון דהודה לא' מן השותפין כאילו הודה גם לשני, אלא מיירי בדכפר לשני בבי"ד אחר, לפיכך כשבאו עדים חייב לשלם ה' חצאי בקר, עכ"ל. ובקצוה"ח בסי' הנ"ל מביא בשם א' שתמה על דברי הב"ח אלו, דמה בכך שכפר אח"כ בבי"ד אחר, כיון דכבר הודה ואיפטר בבי דינא קמא, דאטו המודה בקנס בהודאה כראוי לפני בי"ד ואח"כ כפר לפני בי"ד אחר יהי' חייב, זה לא נשמע כיון דהודה הודה. 
ובקצוה"ח מתרץ דברי הב"ח ומחדש דבאמת כן הוא, דהודאה אינה פוטרתו לגמרי מחיובו, אלא דבי"ד זה שהודה בפניהם אינם יכולים לחייבו, אבל עדיין לא נמחל שעבודו, ולהכי כשיתבענו לבי"ד אחר ויכפור יכולים לחייבו אף אם יתברר לפניהם ע"י עדים שכבר הודה לפני בי"ד אחר, ומביא ראי' לזה מהא דמצינו עדים זוממין לר"ע דס"ל דקנסא הוא, דאם יודו שהוזמנו בבי"ד של פלוני, שפטורים משום מודה בקנס, דאף דבבי"ד הראשון אינם יכולים לפטור משום מרשיע א"ע, דלפניהם הוזמו עפ"י עדים, ומ"מ כשמודים לפני בי"ד אחר נפטרים משום מודה בקנס, ועיי"ש שמביא עוד ראי' כזו מפ' נערה דף מ"ב. 


חידושי ר' שמעון שקופ קונטרס בענייני קנס קונטרס א אות נ 
====================================================== 
נ]. ולפי"ז יש לתרץ קצת גם דקדוק לשון הרמב"ם שהקשינו לעיל [אות מ"ו] על האיבעיא דתבעוהו בעלים לשומר דכתב דאם תפס לא מפקינן מיני' [בבאו עדים ולא סגי בהודאת בע"ד], די"ל דהנה בהא דאסיק הש"ס בתיקו כתב בקונטה"ס בכלל ה' אות ט' דהרשב"ם סובר דבספיקא דדינא אין בי"ד מזדקקין לדין דכיון דאינם יודעים איך הדין שותקים, ומי שיחזיק יחזיק, ולהכי סובר דגם לסומכוס בספיקא דדינא נקרא בי"ד המחייבין קנס אף דאין בכוחם לכופו על הספק, אבל כיון דע"פ פסק דינם הוא זוכה בחפץ שעבוד למשכון מטעם מוחזק ע"כ מיקרי שפיר ב"ד המחייבין אותו קנס, ולהכי אם לא יבואו עדים ויברר ענין תפיסתו ע"י הודאת הנתבע נקרא מרשיע את עצמו ולהכי גם בספיקא בעינן דוקא עדים, ולא דמי לשתי הודאות דהתם אין בי"ד מזדקקין ולהכי י"ל שפיר דלא בעינן עדים ומהני גם הודאת הנתבע והוי ממש כמו בזמה"ז דליכא ב"ד המחייבין ומיושב הכל על נכון. 


חידושי ר' שמעון שקופ קונטרס בענייני קנס קונטרס א אות נא 
======================================================= 
נא]. והנה בעיקר ראיתו יש לדחות, דהנה ע"כ למ"ד מודה בקנס ואח"כ באו עדים חייב, וכן לדידן להפוסקים דפסקי כסתימת הש"ס לקמן ד' ע"ה דמודה בקנס ואח"כ באו עדים אינו פטור אלא במחייב עצמו בקרן, אבל בלא"ה לא, ובעדים זוממין פוטר עצמו מכלום, [ודוחק לומר משום דיתחייב משום דינא דגרמי, דגרמי ליכא רק אם כבר הוציאו ממון על פיהם, אבל משום גמר דין עדיין לא נעשה ההיזק, ולבד זה משום גרמי אינו חייב אלא אם יודו שהעידו עדות שקר ובהאי הודאה שהוזמנו אינם מודים שהעידו עדות שקר, עי' ש"ך ס' ל"ח ובקצוה"ח שהעיר שם משום חייבי מלקות שוגגין, עיין שם], ע"כ נפרש דברי ר"ע דמיירי שלא נתברר לפני בי"ד זה הזמתן שהוזמו בבי"ד  אלא ע"פ עצמן, ולפ"ז אין מזה ראי' כלל לחדש דין דמודה בבי"ד זה יתחייב בבי"ד אחר אם יבואו עדים, דכיון דהכא בעדים זוממין אף דבי"ד הראשון יודעים הדבר שלא עפ"י עצמן של עדים אלו הזוממין, מ"מ כיון דעדיין לא נגמר שם הדין ואינן מחויבין עדיין לשלם הקנס מעצמן בלא כפיית בי"ד, וצריך בי"ד זה השני שהודו לפניהם לכופם לחייבם הקנס, ולא ידעו הבי"ד השני אמיתת הדבר רק עפ"י הודאתן, ואין אדם מחויב קנס ע"פ עצמו, ואפי' אם נניח דהאי דינא איכא גם אם יבורר אח"כ עפ"י עדים שהוזמו לפני בי"ד אחר, אין מזה ראי' כ"כ להוציא דין חדש דגם הודאתו בבי"ד אינו פוטרתו, דכיון דלמ"ד מודה בקנס ואח"כ באו עדים פטור הוא ע"כ משום דהתורה פטרתו, כמו מודה ועוזב ירוחם, ולהכי י"ל דאף דאח"כ אחרי שהודו העדים זוממין נתברר לפני הבי"ד שהאמת כדבריהם ע"פ עדים אחרים, אבל מ"מ כיון דאם לא באו עדים היו נחשבים כמודה בקנס גמור, ממילא פטורים ג"כ גם אם נתברר אח"כ ע"פ עדים ככל מודה בקנס ואח"כ באו עדים, אבל להיפוך אם הודו בבי"ד זה י"ל שפיר דפטור לגמרי ככל מודה בקנס ואח"כ באו עדים. אח"כ מצאתי בנה"מ שדחה דבריו מטעם זה, ומביא ראי' לזה מהאי מעשה דר"ג דמוכיח הש"ס הא אם אתו עדים מחייב כו', ולדברי הקצוה"ח דלמא אם הי' לו עדים הי' מביאין לפני בי"ד אחר, וכן מבואר בתשו' הרשב"א שהביא עצמו בסי' זה ס"ק ג', עיין שם. [וכן מוכח מאידך ברייתא דא"ל שכבר הודית, ומשמע דשוב אין לו עצה שיוציא לחירות, עיין שם]. 


חידושי ר' שמעון שקופ קונטרס בענייני קנס קונטרס א אות נב 
======================================================= 
נב]. ומלבד הנ"ל, הנה לפי מה שבארנו ענין תפיסת בע"ד לקנס בזמה"ז וכן בכל מקום שאין היכולת ביד בי"ד לחייבו משום עביד איניש דינא לנפשי', וכסברת הרא"ש, דברי הקצוה"ח נסתרין מיני' ובי', דאם נימא דמה שהודה לפני בי"ד אינו פוטרתו עדיין מחיובו לגמרי, אלא רק שבי"ד זה שהודה בפניהם אינם יכולים לחייבו, אבל אם יבורר אח"כ בבי"ד אחר ע"י עדים יכולים לחייבו קנס, א"כ מדוע לא יהני תפיסת בע"ד בקנס גם עפ"י הודאת עצמו בלא עדים, דכיון דעדיין לא נפטר מחיובו מדוע אינו יכול לעשות דין לנפשי' כמו שיכול לעשות דין לנפשי' בזמה"ז ע"פ הודאת הנתבע, משום דלענין תפיסת בע"ד אין צריך לעדים דוקא דאינו צריך רק לברר לפני בי"ד שכדין נעשה ולא הוי גזל תחת ידו כדבארנו. ודבר זה מפורש בש"ס להדי' בהאי מעשה דר"ג דעבד מוחזק בעצמו כמו שהוכיחו הראשונים ז"ל מהאי מעשה דלא מהני תפיסה אחר הודאה לפני בי"ד מומחין, אלא ע"כ כשמודה לפני בי"ד מומחין אשר יכולים לחייבו קנס נפטר לגמרי מחיובו, וע"כ לא מהני תפיסה. 
אמנם לפ"ז לכאורה קשה גם לדברינו, דהלא למ"ד מודה בקנס ואח"כ באו עדים חייב, א"כ ע"כ הודאתו לא פטרתו מן חיובו, דאל"כ מה מהני כשבאו עדים, וא"כ עדיין חייב לו קנס אלא שבי"ד אינם יכולים לחייבו כ"ז שלא נתברר לפניהם ע"י עדים, וכיון שלא נפטר מחיובו בהודאתו ליהני תפיסה כמו בזמה"ז, וכן קשה גם להלכה דקיי"ל מודה בקנס ואח"כ באו עדים פטור אך לפי שיטת רוב הפוסקים אינו פטור אלא היכי דמחייב עצמו בקרן, אבל היכי שפוטר עצמו מכלום חייב אם יבואו עדים, וממילא מוכרח שהודאה כזאת אינה פוטרת לגמרי לענין אם יבואו עדים ומ"מ מוכרח דבלא עדים לא מהני תפיסה, מהא דא"ל ר"י לר"ג שכבר אין לך עדים, והלא העבד מוחזק בעצמו, והיא קושי' גדולה לכאורה. 


חידושי ר' שמעון שקופ קונטרס בענייני קנס קונטרס א אות נג 
======================================================= 
נג]. ונ"ל דיש לתרץ דאף למ"ד מודה בקנס ואח"כ באו עדים חייב מ"מ הודאתו פוטרתו מחיובו לגמרי, אלא הא דלא מהני הודאתו לפטור עצמו גם אם יבואו עדים אח"כ, משום דלמ"ד חייב לא מייתרי לי' קראי למודה בקנס ואח"כ באו עדים, כדמפורש בגמ', ומן הסברא יש לחלק ולומר דהיכי שבאו עדים אח"כ איגלאי מילתא למפרע שהודאתו היתה תחבולה להתפטר מן הקנס ולא לחייב עצמו, משום די"ל דעלה על דעתו שיבואו עדים לפני בי"ד, ולכן הקדים עצמו להודות, אבל היכי שאין עדים לפנינו ובלא הודאתו לא הי' מחויב קנס, נמצא דהודאתו הוי הודאה גמורה לחייב עצמו, דאל"כ למה הי' לו להודות, והודאה כזאת פוטרתו לגמרי, אף למ"ד מודה בקנס ואח"כ באו עדים חייב, ולמ"ד מודה בקנס ואח"כ באו עדים פטור הוא משום דלדידי' מייתרי קראי, ומטעם זה י"ל דפשיטא ליה לרב המנונא לחלק בין מחייב עצמו בקרן לפוטר עצמו מכלום, אף דמקראי יליף רב, משום דחזינן דאף למ"ד מודה בקנס ואח"כ באו עדים חייב מחלקינן מסברא בין הודאה להודאה, דהיכי דמוכח מהודאתו דרוצה לחייב עצמו בקנס אז נקרא מרשיע א"ע, ויפטר מחיובו לגמרי, והיכא די"ל דעשה תחבולה להפטר אז אינו נפטר מחיובו לגמרי אלא דאין בי"ד יכולים לחייבו כ"ז שלא באו עדים, לכן י"ל דגם למ"ד מודה בקנס ואח"כ באו עדים פטור יש לחלק בכה"ג בין הודאה להודאה, היינו בין שמחייב עצמו בקרן לפוטר עצמו מכלום. 
וצ"ע דלפ"ז גם למ"ד דמודה בקנס ואח"כ באו עדים חייב, אם יבואו עדים ויאמרו דראו מאחורי הגדר שהמודה ודאי לא ידע מהם אז צריך להיות דין אחר, דמאחר דבאופן כזה מוכח שרצה להרשיע א"ע נפטר מחיובו לגמרי, וכן למ"ד מודה בקנס ואח"כ באו עדים פטור לרב המנונא דמחלק בין היכא שמחייב עצמו בקרן לפוטר עצמו מכלום, י"ל לפ"ז דכ"ז הוא רק אם יש לחוש שידע דאיכא עדים או שירא פן איכא עדים בדבר, אבל אם ראו עדים מאחורי הגדר באופן שלא ידע שהי' עדים בדבר וקדם והודה דאז אין לספק בדבר שרצה להודות ולהרשיע א"ע, אז פטור לגמרי גם היכי שפוטר עצמו מכלום. 


חידושי ר' שמעון שקופ קונטרס בענייני קנס קונטרס א אות נד 
======================================================= 
נד]. וקצת ראי' לזה נ"ל מהא דפסק הרמב"ם בפ"ט מהל' שבועות [הל' ד'] דמשביע עדי קנס פטורין מקרבן שבועה משום דשמא יודה קודם שיעידו, ולפי מה דפסק הרמב"ם בפ"ג מהל' גניבה [הל' ט'] כרב המנונא דאינו פטור אלא דוקא היכי שמחייב עצמו בקרן אבל היכי שפטר עצמו מכלום חייב, משכחת עדי קנס דחייבין, וסוגית הש"ס שם בשבועות ל"ג אזלא כרב הונא דלא מחלק, עי' במשנה למלך בפ"ג מה' גניבה שהקשה על פסקי הרמב"ם אלו ונשאר בצ"ע. ובס' שער המשפט סי' א' מתרץ, דלפי אוקימתת הש"ס בב"ק ע"ה במחלוקת סומכוס ורבנן דאם הודה גנבתי וטבחתי ומכרתי לפני פלוני ופלוני דפליגא אי הוי עדות שאי אתה יכול להזימה או לא, וקיי"ל כרבנן דהוי עדות שאאי"ל ולהכי אף לרב המנונא משביע עדי קנס פטורים משום דיכול להודות ולאמר בפני עדים אלו טבח ומכר, עיין שם. ולדעתי עדיין לא נתיישבה קושית המ"ל, דמ"מ משכחת משביע עידי קנס שיתחייבו כגון אם יודעים שהנתבע אינו יודע מהם כגון שראו מאחורי הגדר או דרך חלון, אבל אם נאמר דלפי האמת אם ידוע שהנתבע לא הי' יודע מהעדים אז מיקרי מרשיע א"ע ופטור אף כשבאו עדים אח"כ ואף היכי שפטר עצמו מכלום, ניחא הכל. דממ"נ אם הנתבע יודע מהם אז יוכל להודות שבפניהם עשה המעשה ויפטר, ואם אינו יודע מהעדים אז יפטר מהודאתו מטעם מרשיע א"ע. 


חידושי ר' שמעון שקופ קונטרס בענייני קנס קונטרס א אות נה 
======================================================= 
נה]. וע"פ הנ"ל יש ליישב דברי הנמ"י בפ' מרובה שהבאנו בראשית דברינו לעיל, וז"ל: כתב הראב"ד ז"ל כו' שבזמה"ז שאין דנים דיני קנסות וקיי"ל דאי תפס לא מפקינן מיני', אם קדם הלה והודה אף על פי שבאו עדים אח"כ  הרי הוא פטור אפילו בדברים שפטר עצמו מכלום, לפי שכשם שאין דנים דיני קנסות בזמה"ז כך אין מקבלים עדים בזמה"ז, והרי זה כמו שאין שם עדים, ורבינו אומר שאינו נראה, שכשם שהוא אומר שאין מקבלין עדים בזמה"ז כך הודאתו אינו כלום דבעי הודאה בבי"ד כדאמרינן לעיל לגבי ר"ג דשלא בבי"ד הודה ובעי נמי בי"ד היכולים לדון דיני קנסות. ועוד דבלא"ה נמי אי תפס הודאתו לאו כלום הוא, דבעי שיהא מודה מחמת עצמו והאי מחמת ביעתותא הוא דמודה, וכדאמרינן לעיל גבי הך ברייתא דראה עדים שממשמשין ובאין ואומר גנבתי ראב"ש אומר יבואו עדים ויעידו דכי קא מודה מחמת ביעתותא דעדים קמודה, אבל במודה מחמת עצמו אפילו ראב"ש מודה דכיון דאמר גנבתי דאע"ג דאח"כ באו עדים פטור, עכ"ל. 
ולכאורה דברי הנמ"י תמוהין, א) מה שהביא דלא מהני הודאה בתר תפיסה מהא דראב"ש, כיון דאנן לא קיי"ל כראב"ש ומודה בקנס ואח"כ באו עדים פטור אף אם הודה מחמת ביעתותא דעדים כרבנן. וכן הקשה הרש"ש בב"ק. ב) דנראה מדבריו דאף אם הי' מודה לפני בי"ד מומחין לא מהני הודאתו לפטור משום מרשיע א"ע היכי דתפיס, וזה נגד כל הפוסקים דהוכיחו מהא דר"ג דאף דהעבד תפיס ומוחזק בעצמו, מ"מ נפטר בהודאתו, עי' ברא"ש ספ"ק ובחי' הרשב"א ד' ע"ה, ואף הרמב"ן אינו חולק ע"ז אלא רק דסובר דהודאה בזמה"ז אינה פוטרת בין מקמי דתפיס בין לאחר תפיסה. ג) כיון דמודה להראב"ד דבתר הודאה אין מקבלין עדים בזמה"ז והוי כמו שאין עדים בדבר, והיכי דליכא עדים ודאי דבי"ד מומחין אינם יכולים לחייבו קנס אף אם הודה מחמת ביעתותא דעדים, כדמוכח בהך ברייתא גופא דראב"ש דקאמר יבאו עדים ויעידו, אבל אם לא יעידו ודאי דפטור, וכן שם ע"ב דמוקמינן כגון שבאו עדים שגנב ואמר אין גנבתי וטבחתי וכו' אלא בפני פלוני ופלוני והביא עדים ואזמינהו ואתו פלוני ופלוני והעידו שגנב וטבח, דלמ"ד דסובר דהוי עדות שאאי"ל הוא פטור מכלום, אף דהודאתו מחמת עדים הראשונים היתה, דלהכי מחייבינן לי' למ"ד שסובר דעדים אחרונים עדות מעליתא היא, וזה ודאי דלא נחלק שום אדם ע"ז דאין בי"ד יכולים לחייבו קנס ע"פ עצמו בלא עדים, וגם ע"פ עד אחד כתבו התוס' והרשב"א דחשיב ע"פ עצמו, עי' לקמן ד' מ"א ע"ב. 


חידושי ר' שמעון שקופ קונטרס בענייני קנס קונטרס א אות נו 
======================================================= 
נו]. אבל הנראה בזה ליישב כ"ז ע"פ דברינו, דמוכרחים אנו לפרש למ"ד מודה בקנס ואח"כ באו עדים חייב דמשמע להדי' שהודאה אינה פוטרת לגמרי, מדמתחייב ע"פ עדים אח"כ, ומ"מ כיון דחזינן דבלא עדים לא מהני אף תפיסה בזמן שהיו מומחין ע"י הודאה בלא עדים, וכן למ"ד דאף לרב אינו פטור אלא במחייב עצמו בקרן, ומ"מ בלא עדים אינה מועלת אף תפיסה, וכ"ז מוכח בהדיא בלא פקפוק כלל מהך סוגי' דר"ג כדביארנו. ומוכרחין אנו לאמר דהא דהודאה אינו פוטרתו כשבאו עדים אח"כ משום דאמרינן שהודאתו לא היתה הודאה גמורה להרשיע את עצמו, משום שידע שיבואו עדים, אבל היכי שאין עדים אמרינן איגלאי מילתא למפרע שהודאתו היתה הודאה גמורה, דלמה הי' לו להודות כיון דליכא עדים בדבר, וע"כ נפטר לגמרי ולא מהני תפיסה. 
והשתא ע"ד זה הולכין דברי הנמ"י שדחה דברי הראב"ד, דאף אם נימא דהודאה גמורה פוטרת גם חוץ לבי"ד, אי תפס הודאתו לאו כלום היא, והיינו דכיון דחזינן דהיכי שפוטר עצמו מכלום הודאתו אינה פוטרתו לגמרי אלא דאם יבואו עדים מחייבינן לי', משום דאמרינן דהודאתו לא היתה להרשיע את עצמו אלא לפטור א"ע, והכא אף שלדברי הראב"ד תו אין מקבלין העדים, אבל יש לחוש שפיר שהודאתו לא היתה אלא לפטור א"ע, וכיון דיש לחוש שכוונתו היתה לפטור עצמו לכו"ע, הודאה כזאת אינה פוטרתו לגמרי, ועדיין חיובו עומד כבתחלה. והראי', דבאופן כזה מחייבינן לי' אם יבואו עדים אח"כ. ואף דאם אין עדים באים לבי"ד הוא נפטר לגמרי, הוא משום דאמרינן דאף שפטר עצמו מכלום מ"מ נראה הדבר מהודאתו שלהרשיע א"ע נתכוון, דלמה הי' לו להודות, אבל הכא שתפס ואיכא עדים די"ל דמחמת ביעתותא דעדים והתפיסה הודה, הודאה כזאת אינה פוטרתו מחיובו, וכיון דעדיין חייב לי' קנס יכול ע"פ הודאתו לתפוס בזמה"ז, כאשר בארנו לעיל בארוכה, דבזה גם הראב"ד מודה, דלענין תפיסת בע"ד סגי' לנו בירור לפני בי"ד ע"י הודאת בע"ד, או בירור אחר, רק שסבר שנפטר משום מרשיע א"ע, ואף דאנן ס"ל כת"ק ולא כראב"ש דמיפטר בהודאתו לגמרי אף אם הודה מחמת ביעתותא דעדים, אבל זה רק היכי שמחייב עצמו בקרן כדמפורש בברייתא ראה עדים כו' ואמר גנבתי אבל לא טבחתי כו' ובאופן כזה הוא דפליג ת"ק על ראב"ש, משום דליכא למימר דכונתו לפטור עצמו, כיון שחייב עצמו בקרן, אבל היכי שפוטר עצמו מכלום שפיר י"ל דכוונתו לפטור עצמו, וזה אינו דוחק לומר דכל עיקר דברי הנמ"י הולכין רק על דברי הראב"ד שכתב ואפי' בדברים שפוטר עצמו מכלום. והא דלת"ק דסומכוס דסבר דבהודה שבפני פלוני ופלוני גנב דלא הוי עדות משום דהוי עדות שאאי"ל ופטור אף שהודאתו היתה מחמת העדים ואינה פוטרתו לגמרי, הוא רק דבי"ד אינם יכולים לחייבו, כיון דליכא עדים, דעדים פסולים הם, אבל אם תפס י"ל דלא מפקינן מיני'. 
ומפסק הרמב"ם דמשביע עדי קנס פטורין כפי מה שתרצנו לעיל בדברי הרמב"ם לק"מ לדברינו בזה, דאף דמהני תפיסה מ"מ העדים פטורים כמו שהוכיח בס' שער המשפט סי' א' סק"ד מהא דתנן בפ' שבועת העדות דאם משביע את העדים שחבל בו בנו והדליק גדישו בשבת דפטורים משום דלא הוה כפירת ממון משום דמיתה פוטרת מתשלומין. ולשיטת רש"י ז"ל ב"מ צ"א בקילב"מ מהני תפיסה, ומ"מ העדים פטורים. ואחרי כתבי מצאתי אחרי החיפוש בס' שער המלך בהל' עבדים שתירץ הקושיא הא' בנמ"י כדברינו לחלק בין היכא שפוטר עצמו מכלום להיכי שמחייב עצמו בקרן, ות"ל שכוונתי לדעתו הגדולה, אך לא העיר מידי ביתר התמיהות. 


חידושי ר' שמעון שקופ קונטרס בענייני קנס קונטרס א אות נז 
======================================================= 
נז]. ולדברינו הנה בדין תפיסה שלא בעדים דנקטינן כהרמב"ן דמהני בקנס כמו בעדים, הנה אם יודה מקמי התפיסה פטור אף במקום שפוטר עצמו מכלום, דכל עיקר הטעם דלא מהני הודאתו לפטור עצמו משום דאמרינן דכוונתו היתה לפטור עצמו, ובלא עדים אמרינן דכוונתו היתה להרשיע א"ע דלמה הי' לו להודות, והכא בתפיסה ודאי דלא ידע שיתפוס התובע בלא עדים, וא"כ ודאי כוונתו היתה להרשיע א"ע, והיכי שכוונתו להרשיע א"ע פטור לגמרי אף היכי דאיכא עדים אח"כ, כמו היכי דליכא עדים שפטור לגמרי בהודאתו, מדלא מהני תפיסה כדבארנו. 
ועי' בש"ך ס' שצ"ט ס"ק ג' שכתב דכיון דתפיסה בלא עדים הוי כמו עדים דמיגו חשיב כעדים וא"כ זה שמודה ה"ל כמודה אחר עדים, ולפ"ז גם להרא"ש והטור לא מהני כשתפס ויש לו מיגו אלא כשתפס קודם שהודה, וה"ה בזמה"ז דליכא מומחין עיין שם. ועי' בפ"ת שמביא בשם דגול מרבבה שכתב עליו שתמה אני עליו כיון דלהש"ך הוי התפיסה כעדים ובמודה ואח"כ באו עדים אינו פטור אלא במחייב עצמו בקרן, אבל בפוטר עצמו מכלום חייב. והביא מה שכתב ביש"ש לחלק בין שאר קנסות לגניבה וטביחה, עיין שם. 
ולדברינו הצדק עם הש"ך, דאף לפי שיטת הסוברים דבכל קנסות בעינן שיחייב עצמו בכלום, זהו דוקא אם אתו אח"כ עדים, די"ל דלהכי הודה כדי לפטור עצמו, אבל בתפס דלא ידע אם יתפוס שלא בעדים הודאתו היתה להרשיע את עצמו ופטור לגמרי כמו היכי שלא באו עדים. ובזה יש לכוון דברי הרמב"ן בס' הזכות פ' אלו נערות שכתב על דברי הראב"ד, וז"ל: ומה שכתב הרב דמודה בקנס ואח"כ באו עדים דפטור כו' והיכי דתפיס מקמי הודאה נמי מפקינן מיני', אין דינו אלא במודה בקנס שיש בו דין ממון, והיינו באומר גנבתי שחייב עצמו בקרן. ולכאורה צ"ע, מדוע רק תלה דבריו היכי דתפיס מקמי הודאה, משום די"ל דכיון דהראב"ד כתב דינו לזמן הזה, ובזמן הזה היכי שהודה מקמי תפיסה אף שפוטר עצמו מכלום מ"מ נפטר בהודאתו, אף שבאו עדים אח"כ, משום דדוקא בזמן דאיכא מומחין י"ל שהודה כדי לפטור עצמו משום דידע דאיכא עדים בדבר, ולכן קדם להודות, אבל בזמן הזה דגם עדים אינם מחייבין בלא תפיסה ומהיכן ידע שיעלה ביד התובע לתפוס ממנו, ולכן מקרי מרשיע א"ע אף במקום שפוטר עצמו מכלום, וצ"ע. 


חידושי ר' שמעון שקופ קונטרס בענייני קנס קונטרס א אות נח 
======================================================= 
נח]. ונחזור לדברי הטור דאתינן עלה [אות מ"ט], דהנה במה שרצה הקצוה"ח להעמיד דברי הב"ח דהודאה אינה פוטרת אלא שבי"ד זה אינם יכולים לחייבו, אבל אם יביא עדים לפני בי"ד אחר יכולים לחייבו, לא אבין איך יתיישבו בזה דברי הטור, דהנה אם נאמר דבי"ד אחר יכולים לחייבו אף לאחר הודאה גמורה שהודה לפני בי"ד, א"כ אמאי אינו משלם רק חמשה חצאי בקר, הלא כיון שהשותף השני תבעו אצל בי"ד אחר וכפר והביא עדים, אמאי לא יחייבו בי"ד אותו גם להשותף הא', כיון דלא נפטר כלל בהודאתו, וא"כ הודאה הראשונה לא מעלה ולא מורידה. אשר ע"כ לדעתי דברי הקצוה"ח המה תמוהין מאד כי קלקל בתירוצו יותר ממה שתיקן. 
ונ"ל לפרש דברי הטור בפשטות, דל"ק מה שהקשה הב"ח דמסתמא מה שהודה לא' מן השותפין הוי כאילו הודה גם לשני, די"ל דאינו כן, דהנה דאף דשותף יכול לדון שלא מדעת חבירו ואינו צריך הרשאה, מ"מ זהו דוקא אם הוא בעיר ואינו בא לבי"ד דאמרינן מסתמא ניחא לי' במאי דעביד שותפי', אבל אם אינו במתא יכול לתבעו פעם שניה, כדמבואר בח"מ סי' קע"ו סעי' כ"ה ובסי' קכ"ב [סעי' ט'] קיי"ש, ועי' בחי' הרשב"א לגיטין ס"פ השולח לענין בעל בנכסי אשתו, ואולי בנידון דידן גם אם הוא בעיר יכול לטעון ולומר שלא הי' תובעו קודם הבאת עדים כדי שלא יקדים להודות ולהפטר. [ואולי גם אם יודה בשעה שהעדים באו להעיד הוי כמו ראה עדים שממשמשין דפטור לת"ק, וצ"ע]. ואולי היתה גם כוונת הב"ח על דרך זה, ונוטה קצת מדברינו וסובר דבאופן כזה אין השותף [השני] יכול לדון בפני עצמו אחרי שנפטר מטעם מודה בקנס, והוי השותף [הראשון] כבעל דין ויכול לדון על הכל, ומכיון שהודה הי' נפטר, אבל כיון שלהראשון הודה ולהשני כפר גילה דעתו שלא הודה על הכל רק על חלקו, ובהודאה אשכחן כה"ג שיכול לאמר של חבירו רציתי לוותר ולך איני רוצה לוותר, כמבואר בסי' ע"ז סעי' ז' בהג"ה עיין שם, ולא כמו שמפרש הקצוה"ח בכוונת הב"ח לחלק בין בי"ד זה לבי"ד אחר. ואף שבראשית דבריו הזכיר תיבת 'בי"ד אחר' אך בסוף דבריו לא דייק להזכיר שכפר בבי"ד אחר, וטוב לדחוק בדבריו קצת מליחס אליו דברי שגגה. ואולי כוונתו משום שלא הי' במקום הבי"ד הראשון ולכן לא ידע מתביעת השותף הא', ולכן אמר ששותף הראשון תבעו אצל בי"ד אחד שלא במקומו וצ"ע. 
אך לענ"ד לולא דברי הב"ח י"ל דהכא שאני מהא דשותף אין צריך הרשאה, משום דאף אם הם שותפין בהשור הנגנב ואם הוא עדיין בעין אצל הגנב הוא יכול לדון על הכל, כמו בעל בנכסי אשתו, היכי דאית לי' פירי בארעא, ועי' בש"ך ובסמ"ע בס' קכ"ב סעי' ח', אבל הכא שטבח ומכר ותובע מהגנב דמי השור ובדמים לא נשתתפו כלל, וכל אחד יכול רק לתבוע את חלקו ועל חלק חבירו הוא כאיש אחר, דדוקא בבעל דצריך גוף הקרקע לפירות יכול לדון אף על הקרקע, אבל אין נוגע לו כלל דמי חצי השור של השני, ומכש"כ בתביעת כפל ודו"ה דאין שייך בזה להשותפות והוי כתבעו אחר, ולכן לא נפטר בהודאתו רק על חלק הא', כדמפורש בגמ' ק"ח [ע"ב] תבעוהו בעלים והודה דלא נפטר בהודאתו שהודה לאיש אחר וזה פשוט וברור בכוונת הטור והגמ', ועי' בתוס' שם [ב"ק ע"א ע"ב] ד"ה טבח שכתבו דזה רק למ"ד מודה ואח"כ באו עדים פטור, משום דלמ"ד חייב אף דלדברינו הוי כקבלת עדים שלא בפני בע"ד, אך שלא בפני התובע אינו מזיק היכי שזכות הוא לו, ועוד כיון דעדיין לא נפטר מחיובו למ"ד חייב, ולא הוי חמשה חצאי בקר כיון דעדיין חייב לו קנס, ונכון הוא. 


חידושי ר' שמעון שקופ קונטרס בענייני קנס קונטרס ב אות א 
====================================================== 
א. איתא במס' ב"ק דף ל"ג ע"א, מתני', שור שוה מנה שנגח שור שוה מאתים ואין הנבילה יפה כלום, זה נוטל את השור. וקאמר בגמ', מתני' מני רבי עקיבא היא, דתני יושם השור בב"ד דברי ר' ישמעאל, רבי עקיבא אומר יוחלט השור, במאי קמיפלגי, רבי עקיבא סבר שותפי נינהו ורבי ישמעאל סבר בע"ח הוא וזוזי הוא דמסיק ליה [דרק אם לא ישלם לו מעות אז ישתלם מן השור, דהוי כעין אפותיקי מפורש], וקמיפלגי בהאי קרא, ומכרו את השור החי וחצו את כספו, רבי ישמעאל סבר לבי דינא קמזהר רחמנא, ורבי עקיבא סבר לניזק ומזיק קמזהר להו רחמנא, מאי בינייהו, הקדישו ניזק איכא בינייהו, דלרבי עקיבא היכא דהקדישו ניזק חייל שפיר ההקדש כיון דשותפי נינהו, ולרבי ישמעאל לא יכול ההקדש לחול כיון דרק זוזי הוא דמסיק ביה. 
ובתוס' [ד"ה הקדישו] כתבו דנפק"מ נמי דלרבי ישמעאל מכרו מזיק מכור לרדיא, ולרבי עקיבא אין מכור. ולכאורה התוס' יוכרחו לפרש בגמ' דלרבי עקיבא יכול הניזק להקדישו אף קודם העמדה בדין, הואיל ומשעת נגיחה קם ליה ברשותו דניזק ומשעת העמדה בדין נתהוה למפרע שלו, וא"כ שפיר יכול להקדישו אף קודם העמדה בדין. דהא לפי פירוש התוס' דמבואר בגמ' דמכרו מכור הוא אך לרבי ישמעאל, וזה אנו מוכרחין לומר דהא דמכרו מכור היינו קודם העמדה בדין, דלאחר העמדה בדין הא קתני בהדיא לקמן משעמד בדין מכרו אינו מכור, ואפ"ה דוקא לרבי ישמעאל הוא דמסקינן מכרו מכור לרדיא, הא לרבי עקיבא אפי' לרדיא בכדי איננו מכור כלל הואיל דלניזק הוא. וכן לקמן גבי הקדישו מהו, מבואר דלרבי עקיבא אף קודם העמדה בדין חשוב שלו. וכן מריש הסוגיא דשור שנגח ד' וה' מוכח לכאורה כמשמעות זו דלרבי עקיבא שלו הוא, וממילא גם יכול להקדיש ואפי' קודם העמדה בדין וז"ב. וכ"כ בתוס' ד"ה איכא בינייהו דלרבי עקיבא הוחלט השור וחשבינן כאילו בא לידו חצי הנזק משעת נגיחה ואפי' קודם העמדה לדין. וצריך להבין באור הענין הזה, איך שייך שקודם העמדה בדין כבר חשוב לגמרי של הניזק, הא כל החיוב הוא רק בבי"ד אחר העמדה בדין. 
ומתחילה נחוץ לנו לפרש הרעיון דקנס, דבלא העמדה בדין הלא לא נתהוה שום חיוב קנס, ואיך ההעמדה בדין גורמת את החיוב הקודם. עוד יש לנו להבין איזה התחדשות דין נתוסף ע"י ב"ד בקנס, הא אפי' למ"ד פלגא נזקא קנסא מ"מ הדין דמשלם חצי נזק נמצא מפורש בתורה בהדיא, דעל זה ודאי לא פליגי דבתם כתוב בתורה וחצו את כספו, רק דפליגי בטעמא דקרא, דמ"ד פלגא נזקא קנסא סבר דהא דאמרה התורה וחצו את כספו אינו אלא קנס בעלמא, אבל הקנס מפורש בהדיא בתורה ככל דינא דממונא, וא"כ יש להבין איזה התחדשות נתווסף ע"י ב"ד שע"י זה נתחדש עתה חיוב קנס. דלענין הבירור שב"ד מבררים את דבריו היאך היה, הא יש לן בירור גם בלא ב"ד כשהמזיק עצמו יודע ששורו הזיק ויש לו בירור לחייב את עצמו, ואם בשביל להורות לנו דין התורה דחייב קנס, א"כ כשהמזיק עצמו יודע ספר ויודע הדין דהוא חייב עבור מעשה זה קנס, למה לא יתחייב מעצמו, ואיזה תועלת תהיה לן ע"י ב"ד. וכמו כן בכל דיני קנסות יש לנו להבין זה הרעיון דגמר דין דקנס לא יוכל להתהוות רק ע"י ב"ד. 
ומוכרחין אנו לומר דפעולת הב"ד הוא על התחדשות הכפיה, דבאמת הדין כתוב בתורה דחייב לשלם קנס כמו בדיני ממונא בעלמא, רק דבכל דיני ממונות כגון היכא דאחד לוה מחבירו מעות והלוה יודע בעצמו דחייב לחבירו מעות, חייב להחזיר לו אף בלא כפיית ב"ד, דהא מעצמו מחויב ועומד להחזיר לו הממון. ובקנס הדין דהוא עצמו כל זמן שלא עמד בדין וכפוהו ב"ד אין מחויב לשלם לו הקנס, ואפי' מצוה אין לו לשלם, רק אם עמד בדין וכפוהו ב"ד שישלם לו אז נהיה מחויב ועומד לשלם הקנס. וא"כ ההעמדה בדין אינה מועלת רק לענין כפיה, דהגם דהדין הוא מעיקרא דחייב לשלם לו קנס, אך כל זמן שאין כפיית ב"ד עליו אין לו לשלם, ובזה שעמד בב"ד וב"ד אמרו לו חייב אתה, ע"י זה חייב לשלם ממילא הקנס, אבל התהוות הקנס לא נתחדשה ע"י ב"ד. 
ועפ"ז נשכיל לדעת הא דמבואר לעיל ברא"ש בהא דמסיק הגמ' [ט"ו ב'] אליבא דהלכתא דפלגא נזקא קנסא, דאף דאין דנין דיני קנסות אפ"ה אי יתפוס לא מפקינן מיניה, ומשמע שם בתוס' ד"ה ואי, דהוא אך כעין תקנת חז"ל, ומשו"ה מחלקים בין תפס המזיק דבזה לא מפקינן, אבל אי תפס חפץ אחר אפי' אם בי"ד ירצו רק לגבות מהמזיק המותר מ"מ הוה דיני קנסות דאין דנים דיני קנסות. והרא"ש [סי' כ'] הקשה עליו דלמה לא יוכל לתפוס אף דבר אחר, ואם יתפוס מותר, יוכלו ב"ד אח"כ לגבות ממנו, דבמותר אין כאן דיני קנסות כיון דהא דמפסיד לא מחמת שהם ב"ד פסקו, רק דזה נתהווה שלו מכח מה דפסקינן בגמ' ואי תפס לא מפקינן מיניה, וא"כ אין באים רק לגבות ממנו הגזילה אשר גזל. 
ולכאורה צריך לבאר דברי הרא"ש, מה שייך בזה עביד איניש דינא לנפשיה דבידו לעשות דין, הא לפי מה דקי"ל דבקנס בעינן העמדה בדין וכל זמן שלא עמד בדין לא נתהווה עליו התחייבות תשלומי הקנס, א"כ כל זמן שלא דנו בב"ד דין הקנס לא יוכלו לתפוס, דהא לא נתהווה עוד שום דין. דבשלמא היכא דיש דין לפנינו רק שחבירו רוצה לעבור על הדין ועי"ז יפסיד, בזה שפיר אמרינן עביד איניש דינא לנפשיה דבידו לעשות דין אם אך מגיע לו עפ"י דין, משא"כ הכא דלעת עתה כל זמן שלא פסקו ב"ד לא נתהווה עוד שום דין תורה כלל. ואי נימא דגם על העמדה בדין יעשה לנפשיה דין, דבזה שתופס יתהווה זה גופא כאילו עמד בדין או דבאמת יעשה הוא עצמו העמדה בדין, זה רחוק מאוד מן השכל, דאיזה דין יתהווה בו בשביל מה שתפס, וכי ב"ד הוא, דהתורה אמרה דאך ב"ד יוכלו לעשות הדין, והוא בשביל שתפס משתוה לדין שיוכל לעשות דינא לנפשיה. 
הגם כי בספר נתיבות המשפט [סי' א' סק"ה] רוצה לומר על דרך זה דהוא עצמו יעשה קבלת עדות לקבל עדות ולעשות דין, אולם אף אם יובן הדבר בשכל, מ"מ איך יוכל לקבל עדות, הא בעל דבר הוא ואיך כשר לקבל עדות, הלכך בוודאי לחדש הדין ע"י העמדה בדין, זה ודאי אין בידו, דכל זמן שלא נתהווה דין הקנס ממילא דלא שייך עביד איניש דינא לנפשיה כיון דזה גופא לעשות הדין בעינן ב"ד, ולכאורה דברי הרא"ש תמוהין. 
אבל לפמש"כ דבודאי הדין נמצא מפורש בתורה, ומשעה שנגח וכמו כן בכל המקומות משעה שעשה מעשה המחייב אותו קנס כבר נתהווה דין התורה דחייב לשלם קנס, רק דלזה הדין נדרשת כפיית ב"ד דכל זמן שב"ד לא כפוהו לשלם לו אינו חייב לשלם. ולפי"ז יש ליישב שפיר דברי הרא"ש, כיון דחזינן דפליגי בגמ' אי עביד איניש דינא לנפשיה, דלא פליגי אם אחד בא לחבירו ורוצה לגנוב אצלו אם יניח לו לגנוב, דמפני מה יניח לו לעשות היזק לזולתו, אלא ודאי לא פליגי דיש בידו להכותו ולכפות אותו לבל יעבור ע"ז, דהא נתנה התורה רשות לב"ד אם אחד לא ירצה לשמוע להכות אותו עד שתצא נפשו, דכך נתפרש הדין היכא דגברא לא ציית דינא. וא"כ אם בא אחד להפסידו ממון שלא כדין ואין בידו להציל עצמו רק ע"י שיכה אותו בשבט מוסר, בזה לכו"ע אפי' להכותו יש בידו, דכשם שנתנה לב"ד רשות להכות למי שירצה לעבור על דבריהם, כך יש ביד כל האדם רשות הזה לכפותו, דעביד איניש דינא לנפשיה, דלא פליגי אי עביד איניש דינא לנפשיה אלא בליכא פסידא, אבל היכא דאיכא פסידא כיון דעד שילך לב"ד יפסידו, בזה ודאי כו"ע מודו דשפיר יש בידו לעשות כל הכפיות שב"ד יכולין לעשות, ולא מיקרי רשע עבור זה, דהא דמיקרי זה רשע היינו מי שמכה ישראל, אבל היכא דכל ההכאה היא אך להציל עצמו, נתנה לו תורה רשות, שיש לב"ד לכפותו להציל עשוק מיד עושקו. 
וא"כ לפי"ז שפיר סובר הרא"ש דגבי קנס כיון דדין התורה על זה דיתחייב קנס, רק דאין כאן ב"ד שיכול לכופו לשלם, א"כ הכא דיש לו פסידא עי"ז שלא ידונו דיני קנסות, שפיר נתנה לו תורה רשות לכפיה כמו לב"ד, ומשו"ה אם כבר תפס חפץ ברשותו ונוגע עתה אך לעצמו אם יכול לעכב החפץ בידו או דצריך להחזיר החפץ ויפסיד המגיע לו, בזה שפיר עביד איניש דינא לנפשיה. ואתי שפיר דהיכא דתפס יקרא שפיר דדינא לנפשיה הוא דעביד כיון דכבר החפץ בידו, דבזה שפיר סובר הרא"ש דעביד איניש דינא לנפשיה. וכי תימא דלפירוש זה אפי' אם לא תפס למה לא יוכל לכפותו שישלם לו, כיון דדין ההתחייבות יש לו רק אין מי שכופין, א"כ הוה לו להניזק לעשות דינא לנפשיה להכותו ולכפותו עד שישלם לו. הא ליתא, דכל זמן שלא תפס אין דין עביד איניש דינא לנפשיה, רק דכופין אותו לשלם, וזה אין כח לעשות אך לב"ד, דב"ד יכולים על זה לכפותו. משא"כ היכא דכבר תפס החפץ ברשותו, ומן הדין משעת נגיחה השיג ע"פ דין תורה זכות ושעבוד בהחפץ, וא"כ עתה כל החקירה היא אם יש לו להחזיר החפץ או להשאירו בידו, זה שפיר כל הדין הוא לנפשיה ושפיר עביד איניש דינא לנפשיה. 
ומ"מ גם לפי"ד הרא"ש ע"כ מוכרחין אנו לומר דאף אם עביד איניש דינא לנפשיה היינו דווקא היכא דיש בידו לברר ע"י ב"ד את המעשה אם אמת הוא, וה"ה אם אחד אומר יודע אני שפלוני חייב לי ויש כאן דין התחייבות שיכול לתפוס ולעשות דינא לנפשיה רק באופן אשר יוכל לברר אח"כ ע"י ב"ד אם הצדק עמו. וכמו כן גבי קנס ג"כ, הבירור אחר התפיסה יהיה בב"ד אם האמת הוא שחייב לו קנס או לא, כיון דזה בארנו דההתחייבות אינה ע"י בירור הב"ד דנימא ע"ז דמאחר דאין דנין דיני קנסות אין הב"ד רשאין לברר אח"כ, דהתחייבות הקנס הוא עבור הכפיה, והכא הא ב"ד אין כופין אותו על זה כי הכפיה נתהוותה על ידי התפיסה שלו בעצמו דעביד דינא לנפשיה, והב"ד אינם עושים רק בירור הדבר אם אמת הדבר שהיה חייב לו והיה יכול לתפוס או לאו, ומשו"ה אין זה חשוב דדנין דיני קנסות רק דדנין דיני גזילות, דהם רואים אם תפס בגזילה או כדין, זהו סברת הרא"ש, וע"ע. 
ולפי מה שביארנו דכל המעשה ב"ד אינו מעלה לנו ארוכה רק לענין כפיה, דנהי דהדין כבר נתחדש ע"פ דין תורה בעת שעשה ההתחייבות, אבל מ"מ כל זמן שלא כפוהו ב"ד אין לו אפי' מצוה לשלם, רק בשעה שכפוהו ב"ד במה שאמרו לו חייב אתה לשלם אז חייב לשלם לו, א"כ נחוץ לנו להבין ביאור התוס' איך יכול להיות לר' עקיבא דזוכה למפרע משעת הנגיחה בשור והוי קנס, הא התחייבות הקנס לא הוי עד שעת העמדה בדין דע"י כפית ב"ד נעשה התהוות הדין, ואיך יכול לזכות למפרע, הא למפרע לא היתה עוד העמדה בדין, ואם זכה מקודם מה הועילה הכפיה. איברא דיש לומר דזה הוי כעין תנאי, דמשעת העמדה בדין אחר אשר כבר הוה הכפיה, יתהווה עי"ז הזכיה למפרע, והיינו דכך הוא דין התורה דבאם אך יעמוד בדין יתהווה שלו למפרע. אבל לא נוכל לקרות לזה קנס, דאין זה כי אם דבר המרומה, דכיון דכל הדין בפועל שיש לו חלק בשור הוא אך משעת ההעמדה בדין ומקודם לא היה לו כלל חלק בגוף השור, איך יכול להתהוות ע"י ההעמדה בדין שיהיה למפרע שלו. וקשה איך יוכלו להתאחד כל הצדדים כי יהיה קנס ואפ"ה יתהווה למפרע, הא כל זמן שלא העידו עדים אכתי גברא לאו בר תשלומין הוא כדאוקימנא. 


חידושי ר' שמעון שקופ קונטרס בענייני קנס קונטרס ב אות ב 
====================================================== 
ב. אך לפענ"ד נראה לי להסביר זה עפ"י מה דנבאר מעט מתחילה ענין הדבר הנמצא בגמ' דמודה בקנס פטור, דהא לכאורה יש לנו לחקור טעם הדבר דמודה בקנס פטור. וכבר נזכרת חקירה זו בקצוה"ח סי' א' סק"ו, אם הטעם דמודה בקנס דפטור הוא משום דהתורה פטרתו בזה שהודה, והוא על דרך מודה ועוזב ירוחם, והגם דבשעה שהודה נתחייב קנס, אך עבור מה שהודה מעצמו בלא עדים נתנה לו תורה פטור. או דנימא דהא דמודה בקנס פטור אין זה משום דהתורה פוטרתו, רק משום דאין זה נאמנות, דהא בכל התורה קיי"ל הודאת ב"ד כמאה עדים דמי, דאם אדם אומר על עצמו הן התחייבות הן איסור הוא משום דיש לן כלל אדם נאמן על עצמו, משא"כ בקנס היכא דאדם הודה מעצמו אינו נאמן על עצמו לחייב עצמו קנס, והגם כי זה בלי ספק מוכרחין אנו לומר דהתורה פטרתו לאיש המודה בקנס, דהא אם נימא דאין הטעם משום פטור רק משום דאין כאן נאמנות להתחייב מעצמו ואין בירור לפנינו, א"כ כי הודה ואח"כ באין עדים למה פטור, אלא ע"כ מוכרחין אנו לומר דהתורה פטרתו עבור זה שהודה מעצמו על הקנס. אבל מ"מ יש לן לחקור היכא דאין הטעם דהתורה פטרתו עבור הודאתו, כדאשכחן בכה"ג לקמן דף ע"ה דשם יש ציור אשר לא נוכל לפטור אותו מטעם שהודה, בזה יש לן לחקור אם במה שהודה יכול להתהוות עליו התחייבות כמו בכל התורה דאמרינן אדם נאמן ע"ע, או דקנס חלוק הוא מכל התורה דבקנס אין לנו בירור בהודאת פיו לחייבו קנס. 
והנה בקצוה"ח שם מביא מגמ' [ב"מ ג, ב] דבקנס אינו נאמן לחייב עצמו, דבגמ' שם אמרו מה לפיו שכן אינו מחייבו קנס תאמר בעדים שמחייבים אותו קנס, ואם איתא דגבי קנס ג"כ יכול להתהוות חיוב על עצמו, כיון דהא דמודה בקנס פטור היינו משום דהתורה פטרתו מהחיוב שעליו, א"כ איך קפריך הגמ' מה לפיו שכן אינו מחייב אותו בקנס, הא גם בפיו חייב בקנס, רק דהתורה נתנה לו להחיוב הזה פטור, אבל התחייבות הא נתהווה עליו ג"כ ע"י פיו. אלא ע"כ מוכח דלא יכול להתהוות כלל שום חיוב קנס ע"י הודאת עצמו. גם מב"ק דף ע"ה יש ראיה מפורשת לדין זה דבקנס אין הכלל דאדם נאמן ע"ע, דהא למ"ד מודה בקנס ואח"כ באו עדים חייב, ע"כ ס"ל דהתורה לא פטרתו בזה שהודה, ואי נימא דהודאת פיו יכולה להוות התחייבות על הקנס, א"כ מודה בקנס ולא באו עדים אמאי יהיה פטור, הא בהודאת פיו נתהווה עליו חיוב ואין לנו במה לפוטרו, דבשביל שהודה הוא בעצמו הא לא נפטר דהא חזינן שחייב בבאו עדים. אלא ע"כ מוכרחין אנו לומר דבאמת אין כאן שום התחייבות ע"י הודאת עצמו. 
ונחוץ לנו להבין אמאי באמת הדין דקנס חלוק הוא משאר דיני התורה, דבכל דיני התורה אדם נאמן ע"ע בין לאיסור בין להתחייבות, ובקנס חלוק הוא דאינו נאמן ע"ע לחייב עצמו קנס. ולפירוש דהשתא היה נראה לכאורה לומר דזה יהיה תלוי איך נפרש הטעם דהודאת בע"ד, דזה ודאי מוכרחין אנו לומר דטעם הודאת בע"ד הוא מטעם נאמנות ולא מטעם התחייבות כאשר כבר ביארנו כמה פעמים, דשיטת המפרשים מטעם התחייבות נסתרות מכמה ראיות בש"ס שמוכח דהטעם הוא משום נאמנות. אך בנאמנות גופא יש לנו לחקור על מה מחזיקין הנאמנות שלו, אם על המעשה במציאות הטבע, כגון אם אמר שהוא לוה מפלוני מעות יש לב"ד בירור הדבר שבוודאי לוה המעות, ומשו"ה חייב ממילא מעות כאילו באו עדים ואמרו לנו שהוא חייב מחמת שלוה המעות אצלו. או דנימא דעל בירור המציאות אינו נאמן רק בעדים, והודאת בע"ד לא מהניא רק על פועל היוצא ממציאות המעשה הזה שאמר שהוא חייב לפלוני מעות, וע"ז נאמן, אבל לא דנתברר בב"ד שלוה, דיכול להיות שלא לוה ואפ"ה חייב מטעם דזה שאמר בעצמו דחייב נאמן עליו כמאה עדים. ובחקירה זו נוכל לומר דהאמת היא דהודאת בע"ד לא מהניא על עצם המעשה במציאות, רק על ההתחייבות, ומשו"ה בממון כשאמר שחייב לפלוני, להתחייב עצמו במעות לחבירו יכול אפי' שלא ע"פ ב"ד, ומשו"ה כשבא לב"ד ואמר שהוא חייב, ע"ז מאמינים ב"ד שבאמת חייב לפלוני מעות. משא"כ היכא שבא והודה שחייב קנס, לא יוכל להתהוות החיוב מעצמו רק ע"י ב"ד, שכיון שבהעמדה בדין יוצא לפועל חיוב הקנס ע"י ב"ד, א"כ ע"כ מוכרחין אנו להאמינו על מציאות המעשה, דהא הודאת בע"ד אינו נאמן ואינו בירור לב"ד על מציאות הדבר, ומשו"ה אין ביד ב"ד לחייבו קנס, ומעצמו שיתחייב קנס ג"כ א"א, ומשו"ה מודה בקנס פטור. כך היינו יכולים לכאורה לפרש הסוגיא דמודה בקנס פטור. 
אך גם זה אינו, דמכמה מקומות מוכח דאפי' היכא דבהודאתו לא נתהווה עליו שום התחייבות ושום דין אפ"ה יש לו דין דהודאת בע"ד. דהנה בב"ק דף ח' ע"ב מבואר שם בתוס' ד"ה דינא, דבמה שאמר שמעון אין לי עדים ואין לי ראיה על השדה ולאחר זמן מצא ראיה או עדים דשמעון אינו יכול להביא את העדים האלו. ואי נימא דהודאת בע"ד הוא רק היכא שנתהווה עליו שום התחייבות, הא הכא לא נתהווה על העדים שום פסול כי לא נוכל לומר על עדים כשרים שפסולים הם, וודאי שאם היה צריך את העדים לאחר שנה שיהיו כשרים, וגם הרי לא רצה כי יתהווה השדה לבע"ח, דהוא ג"כ סובר דהשדה שייך אליו רק דאין ראיה ע"ז, ואפי' הכי יש לנו דין דהודאת בע"ד. ומוכח שלא על הפועל בלבד ב"ד מאמינים אותו, רק דהודאת בע"ד דנאמן הוא על מציאות המעשה, דב"ד מאמינים אותו על כל דבר שנוגע לעצמו דכן היה במציאות הטבע. רק דהמעשה גופא נחלק לשניים, דעל מה שנוגע הדבר לעצמו ולב"ד, יש לב"ד להאמין דכן היה המעשה במציאות הטבע, ועל מה שנוגע לאחרים יש להם ע"ז לב"ד לומר דלא כן היה המעשה. דבעדים גופא ג"כ יכול להיות דאין כאן בירור על המעשה, דאטו לא יוכל להיות שאמרו שקר, רק דכל זה הוא דין תורה דהיכא דבאו עדים והעידו על הדבר יש לב"ד לפסוק על פיהם ולהאמין דכן היה המעשה. וכמו כן גבי הודאת בע"ד הא דנאמן ע"ע הוא מטעם דעל מה שנוגע לעצמו יש להם לב"ד לומר דכן היה המעשה, ועל מה דנוגע לאחרים אין להם לבי"ד להאמין דכן היה המעשה, ומשו"ה בחב לאחריני לא מהניא הודאתו. וא"כ לפ"ז הדרא קושיא לדוכתא למה באמת לא יתחייב בקנס אם הודה מעצמו, דכיון דיש לבי"ד להאמינו על בירור המעשה דכן היה, יש לחייבו קנס ג"כ. 


חידושי ר' שמעון שקופ קונטרס בענייני קנס קונטרס ב אות ג 
====================================================== 
ג. ונלע"ד לומר בזה אחר דנבאר מה ענין הקנס, אם הקנס הוא דקנסינן לממון שנוטלין ממנו, או הקנס הוא על גוף האדם, דגוף האדם קנסינן במה שנוטלין ממנו ממון. ובודאי בשכל יש לנו לומר דהקנס הוא על גוף האדם, דבחיוב ממון הפשט הוא דיש לו זכות בממון חבירו או בגוף חבירו, ויש לו זכות אשר יוכל לגבות ממנו ממון. משא"כ בקנס אין לו תביעה רק על גוף האדם אשר ב"ד יקנסו אותו, ואף דבקנס גופא יש כמה וכמה קנסות כגון ממון ומלקות ומיתה, מ"מ בכולם יש לנו לומר דיש לו תביעה על גוף האדם אשר ב"ד יקנסו אותו, ורק דגבי ממון יש תביעה על גוף האדם לקנוס הגוף בממון, וגבי מיתה יש לו תביעה בגוף האדם לקנוס אותו במיתה וכן במלקות, אבל בכולם ואפי' בממון אין המשמעות דקנס הוא [שהממון] שייך לו ובזה הוא קונס להממון שנוטלין ממנו, רק דהתביעה הוא על גופו, שב"ד מוכרחין לענוש ולקנוס הגוף, והתולדה היא מעות, דהיינו במה נחוץ לב"ד לקנוס אותו - בממון. 
ובזה יתיישב לנו טעם דמודה בקנס דפטור, דהא הכלל הוא דהא אדם נאמן ע"ע הוא רק על ממונו ולא על עצמו, גם הלשון דאין אדם נאמן ע"ע לא נוכל לבאר רק דהיכא דכל הדין הוא רק על החפצים וממונו שלו השייכים לו והוא בעל הממון, וא"כ כשהוא אומר על החפץ שלו או על הממון שלו דהם שייכים לפלוני מהני, דעל דבר שהוא בעלים שיכול לעשות בחפץ כל מה שירצה יש לו גם את הדין דהאדם נאמן על הודאת פיו כמו בעדים. ואפי' היכא דהחפץ עוד אינו שלו רק לו יהיה שלו, ג"כ נאמן במגו שכשיהיה ממון שלו יהיה בעלים לעשות בהם מה שירצה, ומשו"ה נאמן ע"ע כל מה שיאמר, כיון דהבעל דבר מודה דהממון שייך לחבירו ועל הממון הוא בעל הדין. משא"כ גבי קנס לא נוכל לומר דהנידון הוא למי שייך הממון אם לזה או לזה, דאם נימא כן שוב לא יחשב עוד קנס רק ממון. וע"כ מוכרחין אנו לומר דכל החקירה היא אם יש חיוב לאדם זה לקנוס לו הגוף או לא, והיכא דהחקירה היא על גופו ע"ז לא שייך לומר אדם נאמן ע"ע, דעל גופו אינו בע"ד לקנוס אותו ואין כאן נאמנות ע"ע, דהא הגוף לא שייך לו שיהיה הוא בעלים עליו, דעל גופו הוא כשאר בנ"א. ואדרבה, על גופו גרוע הוא משאר בנ"א, דהא אינשי אחריני נאמנים מטעם עדות, כי אם שנים העידו עליו שהוא רשע יכולים לפוסלו, והוא אפי' מטעם עדות פסול מטעם קרוב, וזהו מה שאמרו בגמ' דאם אמר אדם ע"ע שהוא רשע דהוא פסול לעדות ואינו נאמן מטעם דאין אדם משים עצמו רשע משום דאדם קרוב אצל עצמו, משום דהיכא שאמר על עצמו שהוא רשע רוצה לפסול גופו, א"כ מטעם אדם נאמן ע"ע אין כאן, דכל זה לא שייך רק על ממון שלו היכא דיש לחקור למי שייך זה הממון, דבזה שפיר אמרו הואיל והממון שייך לו והוא בעל הממון יש לו דעה, דפשוט דעל חפץ שלו אדם נאמן בכל מה שאומר. וא"כ הכא דאין כאן חקירה עבור ממון, רק אם הגוף כשר או פסול, ואדם רוצה לפסול גופו, והגוף אינו שלו שיוכל לפסלו מטעם נאמנות, דאין זה בכלל אדם נאמן ע"ע, הלכך מטעם עדות אין כאן, דהא הוא גופא לעצמו קרוב, וכן הוא בשמ"ק דאדם קרוב אצל עצמו, וא"כ לפ"ז נמצא דאדרבה האדם בעצמו עוד גרוע משאר בנ"א, דשאר בנ"א יכולין לפסלו מטעם עדות, משא"כ הוא אין יכול לפסול עצמו. 
אלא דלפמש"כ דלענין ממון נאמן אדם על עצמו, לכאורה יש להקשות לפי מה דקי"ל [סנהדרין י'] דאדם קרוב אצל שורו, א"כ היה לנו לפסול גם גבי ממון מטעם דקרוב הוא גבי ממונו וקרוב פסול לעדות. איברא דבנודע ביהודה [מהדו"ק אהע"ז סי' כ"ז] נזכרה חקירה זו, דבאמת הקשה כן הנודע ביהודה, לפי מאי דקי"ל אדם קרוב אצל שורו, א"כ היכא דזה אומר לזה מכרתי ולזה לא מכרתי, הא אין לצרף הבע"ד לעדותן, וא"כ יש כאן עד אחד הקרוב אצל השור דהא אדם קרוב אצל שורו ג"כ, וא"כ לפי מה דקי"ל גבי עדות במס' מכות [דף ו'] דאם נמצא אחד מהם קרוב או פסול אפי' אם יש שנים כשרים עדותן בטילה, היה לנו לפסול ג"כ אפי' אם יהי' עדות אחרת מלבדו דהוא ג"כ קרוב והוא עד, כך הקשה הנו"ב. אך לפענ"ד אינה קושיא כלל, כי אם נתפוס הדבר בהגיון הישר נראה דבכל דוכתא היכא דיש לנו לחקור בממון זה אם שייך לבעל הממון או לאחר, על זה שפיר אמרי' הואיל והוא בעל הממון בידו לומר אם זה שלו או אינו שלו, וע"ז נקטינן בגמ' דאדם נאמן ע"ע. אבל היכא דיש לנו חקירה אודות גוף השור אם הוא חייב סקילה, על זה לא שייך אדם נאמן ע"ע, דעל זה אין השור שלו שיוכל להענישו בסקילה, דזה אין בידו רק ביד ב"ד. ומשו"ה אין כאן הכלל אדם נאמן ע"ע, ומוכרחין אנו לבוא מדין עדות, ואי אך מטעם עדות קאתינן עלה, שפיר אמרי' דגם לענין עדות פסול בעל השור, הואיל ואדם קרוב אצל ממונו ג"כ וקרוב פסול בין לזכות ובין לחוב ומשו"ה אינו נאמן. משא"כ היכא שאין לנו חקירה אודות השור אם חייב סקילה או לא, רק כל החקירה היא למי שייך השור, בזה שפיר אמרי' הכלל דאדם נאמן ע"ע, דע"ז ודאי שייך לו החפץ. 
והיה שייך לומר דמהאי טעמא גבי קנסא ומלקות וכדומה אינו נאמן, דהיכא שאמר ע"ע שהוא רשע דגם בזה כל החקירה היא אודות גוף האדם אם הוא פסול או חייב מלקות, ובע"ד רוצה לפסול גופו או לחייב גופו במלקות, ע"ז אין לנו הכלל דאדם נאמן ע"ע, דעל גוף האדם שפיר אינו בע"ד, והרי הוא כמו אחר ומשו"ה אינו נאמן לפסול עצמו, ויש מקצת דעות דאפי' היכא דאין בא לעשות רשע לענין פסולי עדות רק לענין שקרן בפי העולם, מ"מ אינו נאמן לפסול עצמו מהאי טעמא. דזה יש בודאי ביד האדם לומר שאסור עליו איזה דבר, שביד האדם לשוויה אנפשיה חתיכה דאיסורא אפי' דבר המותר, דאדם גופא בע"ד ע"ע לכל גדרים, אבל לאסור גופו ודאי דלאו כל כמיניה. ומה שנאמן אדם ע"ע לומר דצריך כפרה, התם בכפרה נאמן מידי דהוה אחד אומר על החתיכה דאסור הוא לדבר דיכול הוא להחליט איך להתנהג בגופו וכל הגדרים שרוצה אדם לעשות עליו בידו שפיר, משו"ה גבי כפרה ג"כ שאמר נחוץ לי כפרה ממילא דיש לו להביא, אבל היכא דאמר דיש לקנוס גופו, על זה ודאי אינו נאמן. ולפ"ז ניישב שפיר דאף דהאדם מחייב את עצמו בממון, אבל גבי קנס שא"א לומר דכל הספק לב"ד למי שייך הממון אם לו או לניזק, דעל זה לא יתכן שם קנס. וע"כ מוכרחין אנו לומר דכל החקירה הוא, אם יש לב"ד לקנוס את גופו או לא, והממון הוא אך תולדה, שלאחר שיתברר לב"ד שיש לקנוס הגוף, הקנס הזה הוא רק בממון, וע"כ כשבא בע"ד גופא והודה שחייב לקנוס גופו, ע"ז אין לפנינו הכלל אדם נאמן ע"ע כמו שכתבנו דע"ז אינו בע"ד, ומטעם עדות גרע מאיניש אחר, דאיניש דעלמא יכול להעיד עליו בתורת עדות, משא"כ אדם גופו ע"ע אפי' בתורת עדות אינו נאמן דקרוב הוא לעצמו לפסול לעדות, ומשו"ה מודה בקנס פטור. 
העולה לנו מכל דברינו, דבקנס פועלים הב"ד ע"י ההעמדה בדין על שני ענינים, האחת, פועלים כי הם קונסין גוף האדם, וע"י מה שמענישים גוף האדם יוצא תולדה שמשלם ממון, דזה גופא הוא קנס לגוף במה שהוא חייב לשלם. ולפ"ז נוכל להסביר דשיטת רבי עקיבא דסבר יוחלט השור ומשום דס"ל דזוכה בשור משעת נגיחה, אזיל אפי' למ"ד פלגא נזקא קנסא, ואף שלכאורה אי קנס הוא איך שייך שיזכה בקנס קודם העמדה בדין ופסק בי"ד, הא אי יודה בקנס יפטר, ומשום דבאמת בכל קנסות קי"ל דאין שום חיוב קודם העמדה בדין על הקנס, ורק אחר שכבר באו לפני ב"ד והם קנסו הגוף שחייב לשלם, רק אז נתהווה עליו חיוב לשלם ממון, משא"כ הכא סובר רבי עקיבא דמשעת נגיחה זוכה בגוף השור על מנת זה שב"ד יקנוס אח"כ גוף האדם, וא"כ הא ודאי דאפי' אם נימא דשור זה זכה בו הניזק תיכף, מ"מ זכותו תלויה בזה שבי"ד יראו לנכון לקנוס גופו של המזיק, דאז באמת יזכה הניזק גם בשור למפרע, דכל מה שזכה בהשור הוא רק בתנאי שבי"ד יקנסו אח"כ את גוף המזיק, הלכך אי קדם המזיק והודה, דהשתא אין לבי"ד לקנוס גופו כלל דהא מודה בקנס התורה פטרתו, גם נתבטלה זכייתו של הניזק בשור, כיון שזכותו תלויה בקנס שיקנסו בי"ד את גופו של המזיק, ובזה שהודה שוב א"א לקנוס גופו, אבל אם היה כבר העמדה בדין ובי"ד קנסו את גוף האדם, שפיר חשיב שנתקיים התנאי ושוב זוכה הניזק למפרע, ומשו"ה שפיר כתבו התוס' דאע"ג דקיי"ל פלגא נזקא קנסא, מ"מ חשבינן שבא לידו חצי הנזק משעת נגיחה. 


חידושי ר' שמעון שקופ קונטרס בענייני קנס קונטרס ב אות ד 
====================================================== 
ד. עוד כתבו התוס' דאף דלרבי עקיבא חשבינן ליה כאילו בא ליד הניזק משעת נגיחה, מ"מ אם העידו עדים ששורו נגח ביום א' ואתו עדים אחריני ואמרו ביום א' עמנו הייתם אלא בע"ש נגח, דמשלמין העדים זוממין, דבעידנא דמסהדי גברא לאו בר תשלומין הוא כלל, דכל זמן שלא נתגלה הדבר לאו בר תשלומין הוא כלל. ודבריהם בפשיטות אתי שפיר לפי דברינו דלעיל, דנהי דבממון כה"ג היכא דזכי למפרע היו פטורין, דהואיל ובאמת באו עדים ואמרו ביום א' עמנו הייתם אלא שבע"ש נגחו, כבר זכה בו הניזק בגוף השור בע"ש, וכשבאו עדים והעידו על הנגיחה הא לא הפסידו כלל לבעלים דהא העידו על שור שבלא עדותן ג"כ זכה בו הניזק, מ"מ הואיל וכבר בארנו דאפי' הא דאמרי' דזוכה למפרע היינו דוקא אם נתקיים התנאי דב"ד יוכלו לקנסו, דכל זמן שלא נתהווה העמדה בדין אכתי גברא לאו בר חיובא הוא, ורק אח"כ כשעמד בדין נתהווה עליו למפרע, א"כ כל זמן שלא באו עדים לב"ד ואין כאן העמדה בדין לאו בר תשלומין הוא עדיין, ומשו"ה משלמין העדים זוממין מטעם כאשר זמם. 
אלא דעדיין נשאר לנו להבין דמ"מ תיכף אמאי יהיו חייבין לשלם, דהא בממון קי"ל דהא דמחייבינן לעדים זוממין מגזה"כ הוא לא מטעם מחשבה לחוד שרצו לחייבו, רק דיש לעשות הפועל יוצא ממחשבתם מה שרצו לעשות לבע"ד במחשבתם, ואם ע"י מחשבתם הגיע הפסד ממון אז חייבים לשלם, והכא כיון דאפי' אם ב"ד היו מקבלים עדותם לא היה נוגע זה להפסיד הבעל דין שמע"ש נגח, דאחר העמדה בדין הא נתהווה השור לניזק למפרע מע"ש, וא"כ כשבאו עדים אחרים והעידו על יום א' הא לא הפסידו כלל, דאף אם לא העידו כלל מ"מ היה השור לניזק מחמת עדים הראשונים שאמרו בע"ש נגח, וא"כ נהי דבשעה שהעידו על הדבר חשוב גברא לאו בר תשלומין וא"כ העידו עליו שלא כדין, מ"מ לא נוכל לומר דהם הפסידו ולא נוכל לומר דהם גרמו לו עגמת נפש הואיל וגברא לאו בר חיובא הוא עוד, ומשום שעבוד זה אין העדים זוממין משלמין, דהעדים זוממים משלמין רק היכא דרצו להפסידו ולפי זה כאשר נראה עתה בסוף כשבאו עדים השניים והעידו על הנגיחה מע"ש וממילא נתהווה החיוב הוחלט השור מע"ש, וא"כ הא לא היו מפסידים אותו כלל דהעידו על השור שאינו שלו, שבלאו עדותם ג"כ היה השור אינו שלו, ולמה יתחייבו. 
אך לענ"ד נראה לומר דהנה הא ודאי מובן בפשיטות דהא דעדים זוממין משלמים כאשר זמם, היינו דוקא כאשר רצו לחייב אותו קודם שהוזמו או אם לא הוזמו כלל דאז מחייבים אותו, ומשו"ה כפי שרצו להפסידו אם לא הוזמו אז חייבין לשלם. אבל לא נוכל לפרש דחייבים כאשר רצו לחייבו לאחר שהוזמו, דלאחר שהוזמו הא לא חייבו אותו כלל, וע"כ דכמו שהיו מחייבין אותו בעדותן אשר רצו להעידו קודם שהוזמו כן חייבין לשלם לו. א"כ נהי נמי דעכשיו שבאו עדים והעידו שבע"ש נגח והוחלט השור לניזק מע"ש, מ"מ היינו דווקא משום שכבר הוזמו העדים הראשונים מהם ואין כאן העמדה בדין מחמת הראשונים, משו"ה ב"ד נזקקים לעדות השניים לקבל עדותם ולפסוק על פיהם להחליט השור מע"ש. אבל אי לא היו מוזמים הראשונים, ולא היו באים אח"כ השניים להזימם רק באו והעידו שהנגיחה היה בע"ש, אם נחקור אם נתווסף לב"ד ע"י קבלת העדות עוד קנס על השור, בוודאי דנאמר דלא כן, דהקנס על השור ודאי נתהווה כבר ע"פ הראשונים, דהשניים הא לא באו רק להוסיף על הזמן ובזמן הא קיי"ל לקמן גבי הכחשה והזמה דף ע"ד דאם יש הכחשה בין שתי כיתי עדים והשניים אומרים שהחיוב הוא מקודם, נשאר הדין על הראשונים. דבשלמא אם השניים יוסיפו הדין או הסכום, כגון אם כת הראשונה העידה על מנה וכת השנייה העידה על מאתיים, בזה שפיר קי"ל דיש לב"ד לפסוק ע"פ העדים השניים דיש בכלל מאתים מנה. אבל אם הכת השניה פיחתו הסכום, יש לב"ד לפסוק גם עתה ע"פ עדים הראשונים, דהא ע"פ פסק דין שפסקו לא מקבלים בי"ד כלל עדים השניים. ממילא הכא כיון שהראשונים העידו שביום א' ראו הנגיחה, והשניים העידו על יום ע"ש, הוה הכחשה בעדים ויש לפסוק כעדים הראשונים, ונמצא שפסקו בי"ד שלא כדין ע"פ עדים זוממין וכיון שהדין פסול אין כאן קנס כלל, וכיון שאין כאן קנס א"כ השור שלו, ונמצא שהפסידו אותו השור שלא כדין, ומה שעכשיו ב"ד פוסקים להחליט השור מע"ש, היינו אחר שכבר הוזמו ראשונים ומוכרחים ב"ד להעמדה בדין מחדש. אבל אם לא היו מוזמים, ודאי כיון דעל ידי עדים השניים לא נתהווה שום יתרון על הפסק דין של קנס, חשיב שכל הדין נגמר על ידי הראשונים שהפסידוהו שלא כדין, ועדים זוממין משלמין כאשר רצו לחייב אותו קודם הזמה, וקודם הזמה הא היו מפסידין אותו שלא כדין. 
אבל סוף סוף קשה דאיזה הפסד יש, דהא אם לא היו העדים הזוממין היו מפסידים אותו העדים השניים, ומה הפסד עשו לו הראשונים ע"י עדותם. הא לאו קושיא כלל, כמו שביארנו למעלה גבי כלי דלמ"ד מנא תבירא תבר פטור הראשון וחייב השני, ואף שכבר אין לחפץ דמים כי הוא עומד לישבר ובעבור זה אין להכלי דמים, מ"מ עכשיו שהשני שברו הא השני נתהווה המזיק על כלי שיש לו דמים, ואי שבר הראשון הוה חייב הראשון, עכשיו ששבר השני, חייב השני. כמו כן הכא נמי אף שהעדים השניים ג"כ עמדו לבוא לבי"ד, ואם לא היו באים הראשונים הם היו באים ומפסידים אותו ממון, מ"מ כיון דהדין הוא דמי שבסופו של דבר הזיק הוא ישלם להבעלים, הראשונים שהזיקו והפסידו אותו שלא כדין משו"ה משלמין, דהא את העדים השניים שמפסידין כדין ג"כ יש לו לתבוע דהא הפסידו אותו ממון, רק הואיל דמצד הדין ע"י השניים היה מוכרח להפסיד, הפסידו אותו כדין, משא"כ השתא שקדמו הראשונים והפסידו שלא כדין שפיר חייבין לשלם. 
ומשו"ה פסקו התוס' דאפי' לר"ע דזוכה למפרע, היינו דווקא לאחר העמדה בדין, אבל הא כו"ע מודו דקודם העמדה אין עוד התחייבות למ"ד פלגא נזקא קנסא דר"ע ס"ל כוותיה, והלכך משלמין העדים הראשונים הבאים להעיד על השור שנגח ביום א', הגם דהעדים המזימין אותם מעידים עוד על נגיחה מוקדמת בזמן שהיתה בע"ש, מ"מ כיון דכל זמן שלא היתה העמדה בדין, גברא לאו בר תשלומין הוא, וא"כ הפסידוהו שלא כדין. והביאו ראיה לדבריהם מההיא דמרובה גבי מעידין אנו באיש פלוני שהפיל שן עבדו וסימא את עינו דאיתא התם דחייב לשלם דמי עינו ולא דמי שינו אותם שהוזמו באחרונה, אלמא מוכח מכאן דהעבד זוכה בשחרורו בשעת ההיזק עוד קודם העמדה בדין, דאם ההתחייבות הוא אך בשעת העמדה בדין א"כ לא היה לו לשלם עבור העבד, וע"כ מוכח משם דעוד קודם העמדה בדין נעשה התחייבות, ואפ"ה פריך שם בגמ' גבי הא דאוקמי לה בהכחשה והזמה, אי דלא עמד בדין דמי כולי עבדא בעי לשלומי דאכתי לא מחייב גברא, אלמא דאף דזוכה הוא מצד הדין לאלתר, מ"מ היינו דוקא היכא דנתהווה אח"כ העמדה בדין דאז נעשית הזכייה למפרע, משא"כ קודם העמדה בדין לא נתהווה השור שלו למפרע, ומשו"ה בעדים זוממין חייבין. 



 *   *   *   *   *   *   *   *   *   *   *   *   *   * 
חידושי ר' שמעון שקופ קונטרס בענייני קנס קונטרס ב אות ה 
====================================================== 
ה. והקשו עוד בתוס' דלפי הנראה בפשיטות הגמ' דרבי עקיבא ס"ל כלל זה דנעשה שלו למפרע אחר העמדה בדין בכל דיני קנסות, משו"ה הקשו בתוס' דהא בכתובות איתא דאם לא הספיק לעמוד בדין עד דבגרה קנסה לעצמה, ולרבי עקיבא אמאי קנסה לעצמה, הא משעת פתוי כבר זכה בה האב בתנאי שב"ד יקנסו אח"כ את הגוף, וכיון שב"ד קנסו אח"כ הגוף ממילא נתהווה של האב למפרע, ואמאי זכתה היא עצמה. אלא ע"כ מוכרחין אנו לומר דבקנס לא זכה כלל למפרע רק משעת העמדה בדין, ורק הכא סבר רבי עקיבא דמשעת נגיחה הוחלט השור. ובמרובה נמי משמע כן דאי לאו דכתב תחת עינו דמינה דרשינן תחת עינו ולא תחת עינו ושינו הוה אמרי' דיוצא בשינו ועינו, אלא משמע ג"כ דבקנס לא זכה בה למפרע כלל. 
ועוד הקשו בתוס' דהא בפ' השולח [גיטין מ, א] אית ליה לרבי עקיבא דיוצא בשן ועין צריך גט שחרור, והתם משמע דמ"ד דצריך גט שיחרור ס"ל דיוצא בשן ועין יחדיו, ולא זכה למפרע. וכבר הקשה רעק"א [בגליון הש"ס] דקושיא זו אין לה פירוש, דהא התם בגיטין מיבעי ליה הגמ' לענין מעוכב גט שחרור אי קנסא לרבו או לא, ומייתי הגמ' ראיה ממרובה מדקתני הפיל את שינו וסימא את עינו נותן לו דמי עינו, ואי ס"ד דקנסא לרביה תקשי חבלי ביה אחריני יהבי ליה לרביה חבל בו איהו גופו מיבעי, ומשני הגמ' דילמא ברייתא זו ס"ל יוצא בשן ועין א"צ גט שיחרור ומשו"ה נותן לו דמי עינו או שינו, אבל למ"ד דצריך גט שחרור אה"נ דיוצא בשן ועין מטעם דמעוכב גט שחרור קנסא לרבו, הרי בהדיא קאמר הגמ' הטעם משום קנס, וא"כ נהי דרבי עקיבא סובר דצריך גט שחרור ולדידיה ע"כ דיוצא בשינו ועינו, אבל מ"מ מה ראיה מזה דאינו זוכה למפרע בשחרורו, הא לעולם יכול להיות דהעבד זוכה למפרע תיכף, ואפ"ה יוצא בשינו ועינו הואיל ולעת עתה הוא עוד מעוכב גט שחרור. 
והרעק"א תירץ לקושיתו, וכמו כן איתא בשטמ"ק בהדיא, והתוס' קיצרו כאן במקום שיש להאריך, כי כוונתם להגדיל קושיתם הראשונה, דהא מתחילה הקשו התוס' מהא דמוכח במרובה דאי לא כתב קרא תחת עינו ולא תחת שינו ועינו הוה אמרי' דיוצא בשן ועין, אלמא דלא זכה בקנס תיכף שיתהוה לאחר העמדה בדין למפרע, ולכאורה היינו יכולים לתרץ קושייתם ולומר דנהי דאי לאו קרא דתחת עינו שפיר הוה אמרי' דיוצא שינו ועינו, אבל מ"מ אחר הלימוד מקרא דתחת עינו דנותן לו דמי עינו או שינו מוכח דזוכה אחר העמדה בדין למפרע, וא"כ שפיר ילפינן השתא מינה לכל קנסות דזוכה למפרע, ואמאי קא מקשו לר"ע. ע"ז באים לומר ועוד דהא בגיטין מוכח דר"ע סבר דצריך גט שחרור, וא"כ לדידיה ע"כ יוצא בשן ועין, וע"כ דלא ס"ל הך דרשא דתחת עינו, וכיון שכן שפיר הדרא קושיתם לדוכתא דהיכא דלית לן קרא מנא ליה לר"ע דזוכין למפרע. 
ותירצו התוס' דבשאר קנסות אינו זוכה למפרע, רק משעת העמדה בדין זוכה מכאן ולהבא, אלא דהכא גלי לן קרא דיזכה למפרע. והביאו ראיה נכונה לדבריהם דיש לנו קרא מדברי ר"ע ומכרו אמזיק ואניזק קאי, ואם נימא דלע"ע אין לו זכות בקנס ואך משעת העמדה בדין יזכה להבא, א"כ מאי עבידתיה דניזק גבי שור עוד קודם מכירה, ולדידיה ס"ל דקרא ומכרו אניזק ג"כ קאי, אלא ע"כ דגלי לן קרא הכא דיש לו זכות משעת נגיחה בתנאי זה דאם ב"ד יקנסו הגוף אח"כ אז יתהווה שלו למפרע. 


חידושי ר' שמעון שקופ קונטרס בענייני קנס קונטרס ב אות ו 
====================================================== 
ו. ולא נשאר לנו עתה לבאר רק מה שחקר רעק"א, לפי מה דתירצו השתא בתוס' דשאני הכא דגלי קרא דלכו"ע זוכה בקנס למפרע, א"כ לר' ישמעאל דלית ליה שום גלוי מקרא, דהא איהו דריש ומכרו קאי אבי"ד, דלבי"ד קמזהר רחמנא, א"כ יוכל להיות אליביה דמקודם העמדה בדין אין כאן שעבוד כלל, ורק אחר העמדה בדין נתהווה השעבוד מכאן ולהבא, ומאז נתהווה השור אפותיקי לבעל חוב דהיינו הניזק, וכך יש לנו לומר לפום ריהטא, וא"כ תתיישב קושיית התוס' שהקשו לעיל לר' ישמעאל דלמ"ד למפרע הוא גובה ליהני הקדישו דניזק אפי' לר' ישמעאל. אולם לפי"ז לא קשה כלום הואיל ולדידיה לא נתהווה מקודם שום שעבוד, דהא לדידיה לית לן גילוי קרא ע"ז כמו לר"ע, זה חקירת הג' רעק"א. 
אבל זה ברור דבגמ' מוכח לכאורה דלא כוותיה, דמבואר בגמ' דאף לר' ישמעאל דמהניא המכירה קודם העמדה בדין, מ"מ הוא מכור רק לרדיא, ואי כסברת הרעק"א דקודם העמדה בדין אין לו שעבוד כלל, א"כ למה מכרו חוזר וגובהו, ומכלל דיש לו שעבוד על גוף השור אפי' קודם העמדה בדין. ולומר דכל הגמ' לא יהיה אליבא דמ"ד פלגא נזקא קנסא, כבר בארנו דליתא, הואיל וסתמא דגמ' כוותיה, וכן דא"כ למה לא משני הגמ' דמכרו מכור יהיה למ"ד פלגא נזקא קנסא, ומוכח דסובר רבי ישמעאל דיש לו שעבוד למפרע, אלא חלק רבי ישמעאל אר"ע רק לענין זה דמר סובר הוחלט השור ומר סובר בע"ח הוא, אבל בזה תרווייהו מודו, אפי' רבי ישמעאל, דקנס זה חלוק משאר קנסות, דשאר קנסות נתהווה ע"י העמדה בדין חוב מכאן ולהבא, ואילו הכא גבי שור חידשה התורה דין דמשעת נגיחה השיג שעבודו בשור בתנאי דיתהווה אח"כ החוב ע"י ב"ד. הרי חזינן בהדיא דלא כמו שרצה רעק"א לומר לפי המסקנא דתוס'. 
אלא דיקשה לנו לשיטת התוס', דאי השעבוד השיג תיכף ומיד אם נתהווה אח"כ הקנס, ואפ"ה מכרן מכור לרדיא, א"כ לדידהו היכא דעמד בדין אמאי מכרו אינו מכור כלל הואיל וגם אז אין לבד משעבוד והשעבוד הזה היה ג"כ מתחילה, וע"י מה נשתנה השתא מזמן הקודם, אם לא דנימא דמשעמד בדין הב"ד החליטו לו השור שיגבה מהשור ולהכי מכרן אינו מכור. ולשיטת ריב"א המובא בשטמ"ק ודאי דאתי שפיר, דהוא ס"ל דכי אמרי' לרבי ישמעאל דבע"ח הוא היינו דוקא קודם העמדה בדין, אבל לאחר העמדה בדין גם רבי ישמעאל סבר כר"ע דהוחלט השור. אבל דיעה זו יחידית היא במקום רבים. ולדידהו ע"כ מוכרחין אנו לומר כמש"כ לעיל, דמשעמד בדין הב"ד החליטו לו השור, אבל קודם העמדה בדין שעדיין לא הוחלט השור, להכי מכור לרדיא, ומ"מ אחר העמדה בדין יכול לגבותו, ומשום דע"י העמדה בדין השיג השעבוד למפרע, ומשו"ה שפיר הקשו התוס' אף לפי המסקנא דהכא, למ"ד למפרע הוא גובה אמאי קאמר הגמ' הקדישו ניזק איכא בינייהו, דהוה ס"ד דלרבי ישמעאל אם הקדישו ניזק ואח"כ גבה אותו אינו קדוש, ולזאת הקשו התוס' אמאי, דלמ"ד למפרע הוא גובה א"כ כשבאו עדים נתהווה שלו למפרע והיה להקדש לחול ואמאי אינו קדוש. ולזאת תירצו דהיינו דוקא היכא דגבאו לבסוף בזה שפיר סובר דלמפרע הוא גובה, אבל היכא דנתרצה ניזק לקבל המעות ולא גבאו אינו קדוש, וא"כ הא דקאמר הקדישו ניזק לרבי ישמעאל אינו קדוש, היינו דווקא היכא דנתרצה לבסוף לקבל המעות ולא יכול לחול הקדש. 


חידושי ר' שמעון שקופ קונטרס בענייני קנס קונטרס ב אות ז 
====================================================== 
ז. ועוד תירצו דיש נ"מ בין רבי ישמעאל ובין ר"ע, דלר"ע קדוש הגוף והשבח משהקדיש, ולרבי ישמעאל אפי' למ"ד למפרע הוא גובה, השבח למזיק הוה ולא קדוש עד שיגבו. ולכאורה בזה התירוץ השמיעונו התוס' רבותא גדולה, דאפי' למ"ד למפרע הוא גובה וכשגבאו נעשה שלו למפרע, מ"מ לא קדוש עד שיגבו, וע"כ השבח למזיק הוא. ונחוץ לנו להבין בשכל מפני מה באמת כך הוא הדין למ"ד למפרע הוא גובה, ולמה לא נחשוב השדה או השור אחר הגבייה כאילו הוא שלו מקודם הגבייה ויחול ההקדש תיכף בשור המזיק, ולמה יהא השבח דמזיק, דאפי' אם נימא דבכל מקום יהיה השבח דמזיק כגון אם לא הקדיש והמזיק השביח השור דגוף השבח למזיק, דזה הוה כעין שיור, וכמו מקנה שדה מכאן ולאחר ל' דאמרי' דגוף השדה קנוי מעכשיו והפירות רק לאחר ל', ועד לאחר ל' יום שייכים הפירות למקנה, אבל גבי הקדש דלא מהני ביה שיור, דכשהגוף שייך להקדש גם הפירות שייכים לו, וכמבואר בתשו' הרשב"א סי' תקס"ג והובאו ברמ"א חו"מ סי' רנ"ז, איך יהיה שייך השבח למזיק, הא השבח שייך להקדש. עוד נחוץ לנו להבין, למ"ד למפרע הוא גובה ולאחר הגביה נחשב כאילו היה שלו מקודם, א"כ היכא דחפר בורות שיחין ומערות בשדה המשעובדת לבע"ח, אמאי קרי ליה הגמ' מזיק שעבודו של חבירו, הא מזיק ממש הוה הואיל ולאחר הגביה כשגובה הקרקע זכה בקרקע למפרע וכאילו בידו הקרקע משעה שהתחיל השעבוד, א"כ ודאי דהוה מזיק ממש דלקח שדה זו שהיא של בע"ח וחפרה לקלקלה. 
אבל לפענ"ד נראה לומר דגם מהכא יהיה משמע דפלוגתת אביי ורבא אי למפרע הוא גובה או מכאן ולהבא אינו בחקירה אי השדה או החפץ נתהווה שלו למפרע או רק משעת הגביה נתהווה שלו, דאי נימא דלאביי זכה בחפץ דלמפרע חשיב שלו, א"כ אם אחד גבה אתרוג אחר החג שהיה משועבד לו כבר קודם החג, וכי נאמר דלא יצא המשלם ידי חובתו, וכן בסוכה נימא שלא יצא ידי חובת סוכה, וזה ודאי שאינו, וע"כ דזה ודאי דגם אביי סובר דמשעת הגביה נתהווה החפץ שלו רק להבא ומקודם לא היה שלו כלל, רק דפלוגתתן הוא דרבא סובר מכאן ולהבא הוא גובה, דמתחילה אין לו שום זכות בקרקע, רק דהקרקע שייכת כולה ללוה דהוא בעלים הראשונים, ובע"ח אין לו רק זכות שיכול לגבות כשיגיע הזמן. ואביי סובר למפרע הוא גובה דבשעת שעבוד השיג קנין בגוף הקרקע על זמן שלאח"כ כשיגבה ויהיה הקרקע שלו. וכ"ת א"כ למה קרי ליה הריטב"א בקידושין י"ג לשעבוד קנין לחצאין, כיון שיש לו קנין גמור לכשיבא הזמן, אולם לק"מ, דהא ודאי דענין שעבוד שוה לאביי ורבא, דלשניהם הוא רק זכות בנכסי הלוה על זמן שאח"כ יהיה שלו, ורק אביי סבר דאחר שכבר גבה הבע"ח את הקרקע איגלאי למפרע שקנה עי"ז קנין הגוף על הזמן שאח"כ, ורבא סבר דאין לו יותר מזה השעבוד שזהו זכות בנכסי הלוה על הזמן שאח"כ, ולכן לכו"ע השעבוד עצמו אינו אלא זכות ושפיר קרי לזה הריטב"א קנין לחצאין. רק אחר שיש לו כבר זכות זו ס"ל לאביי דיש לו גם קנין בגוף הקרקע על זמן שאחייב, והוה בקרקע זה כמו שותפין על שדה לזמן, דעל זמן זה יהא לזה ועל זמן זה יהיה לזה, וכבר דברנו על ענין זה דלכאורה בזמן המיוחד לאחד מהם אין להשני כלום בגוף הקרקע, אולם לפמש"ב שפיר יש לו קנין בגוף הקרקע לתשמישים הבאים לאחר מכאן, דבדין הם שניהם שותפין על הקרקע כל רגע, דזה קנה השתמשות להשתמש בו תוך זמן וכמו כן השני קנה השתמשות זה להשתמש בהם בזמן השני, ורק מחמת דאין באפשר שישתמש זה עד אחר שגמר זה ההשתמשות, משו"ה אין בידו עתה להשתמש. וכמו כן הכא נמי סובר אביי דבשעת שעבוד קנה קנין בגוף הקרקע שכשיבא הזמן שיוכל לגבות מן הקרקע יהיה שלו ונתהוה שותף על הקרקע לזמן, שכשם שנוכל לצייר שותפות על עצם החפץ כך נוכל לצייר שותפות על הזמנים, דעל זה התשמיש כבר נתהווה השדה שלו, דהיינו על זמן מוגבל אח"כ. 
אך דבזה לא הוה כשאר שותפים שקנו שניהם החפץ בדמי שותפות, דשם הא קי"ל דאף דבזמן המיוחד לאחד מהם מ"מ אם נחקור על גוף הקרקע, אזי נימא דשניהם הם שותפין בשוה על כל חלק בקרקע ורק הזמנים נחלקים, אשר לזה קי"ל בדינא דאם אחד בזמן ההשתמשות הזיק החפץ, חייב לשלם להשני. ובזה אין הדין כך, דגם אביי סובר דלע"ע הקרקע עוד לגמרי של הראשון ורשאי להשתמש בו כל מה שירצה, וכן רשאי לאבדו מן העולם ג"כ, דבשביל שהחפץ משתעבד לבע"ח לא הורע לע"ע כח הבעלים כל זמן שלא בא הזמן לבל יתהווה על החפץ בע"ד כמקודם, דעתה הוא בע"ד כמקודם ואם ירצה לכלות הדבר יש בידו, ורק באם ישאר החפץ על זה יש להבע"ח קנין בגוף הקרקע שיתהווה שלו. והוה ממש כמו אחריך לפלוני, דאחד נתן קרקע לפלוני ואמר לו שכל זמן שיהיה בידך יהיה שלך ומה שישאר יהיה לפלוני, דהתם ג"כ אמרי' דהראשון יכול לעשות בו כל מה שירצה ואם רצה לכלות החפץ שבידו על פי דין ג"כ, אך השני קנה החפץ עתה על תשמיש זה דבאם ישאר החפץ מהראשון יתהווה שלו. כמו"כ גבי שעבוד סובר אביי, דכל זמן שלא הגיע הזמן, בידו לעשות בחפץ כטוב בעיניו, אך אם יגיע זמן המוגבל ויהיה תחת הלוה, ע"ז השיג את הזמן בגוף הקרקע כי יתהווה שלו. ומשו"ה אם הזיק הלוה בעצמו את נכסיו המשועבדים תוך זמנו ודאי דפטור, דכל זמן שלא הגיע הזמן הרי הם עוד שלו כמקודם, וכמו כן אם אחר ילך ויזיק לא נוכל להחשיב אותו מזיק שעבודו, דלע"ע לא הזיק הבע"ח דהרי לע"ע אינם שלו, רק דבאם לא תוזק יהיה לאחר זמן שלו כל הקרקע הואיל ויש לו ע"ז שעבוד. 
ממילא לפי זה מובן דהניזק אינו יכול להקדישו, דיש לו רק כפי תשמישו שיש לו, וכל התשמיש שלו הוא רק שאחר הזמן יגיע לו השור, וזה יכול להקדישו, אבל דבר שאינו שלו כגון על תשמיש אשר עוד בתוך זמנו, ודאי דאין יכול לעשות הקדש דאין אדם אוסר דבר שאינו שלו, ומשו"ה לא יוכל לחול ההקדש רק אחר שיגבנו הוא בעצמו אז יהיה קדוש לר"י, ולר"ע דשותפין נינהו קדוש תיכף חלקו, ושפיר אתו דברי התוס' דלר"י אפי' למ"ד למפרע הוא גובה מ"מ הואיל וזה אינו אלא קנין על הבא שיתהווה שלו, לזאת מהני רק אם יקדיש חלקו שיש לו בשור זה דבאם יגבנו יתהווה אחר כך קדוש, ועל זה יש לו גם עתה קנין בתוך שור זה, אבל קודם הזמן לא יוכל להקדישו, ולהכי השבח דמזיק. וכל זה היינו דוקא למ"ד למפרע הוא גובה, אבל למ"ד מכאן ולהבא הוא גובה, המשמעות הוא לדידיה דלע"ע אין לו כלום בהקרקע רק יש לו זכות אשר יוכל לגבות כשיגיע הזמן, ממילא אם הקדישו אינו קדוש אפי' כשיגבנו אח"כ הואיל והקדש לא חל על דבר שאינו שלו. משא"כ אם למפרע הוא גובה, א"כ יש לו גם עתה קנין בגוף, ומשו"ה הקדשו שפיר חייל, דכי יגבנו יתהווה הקדש, אבל קודם שיגבנו לא יוכל להתהוות הקדש הואיל ועדיין אינו עוד שלו כלל בתוך זמן הראשון, ומשו"ה אם השביח לע"ע קודם שיגבנו, השבח דמזיק הוי, דלא נתהווה לע"ע שום הקדש. ולומר דהגוף כבר נעשה הקדש רק דהשבח דמזיק, זה ודאי לא יוכל להיות, דהא השבח יונק מהקדש, וע"כ דלא נתהווה כלל הקדש תוך זמן הראשון. וכי תימא כיון דהשתא לא חייל הקדש בשעה שהקדישו, היאך יחול אח"כ. זה אינו, דמתחילה לא הקדישו רק על זמן הזה כשיגבנו, דהא על קודם לזה אין בירו, כמו דאין ביד שותף אחד להחסיר שמוש חבירו, כן מה שנוגע לעצמן. 


חידושי ר' שמעון שקופ קונטרס בענייני קנס קונטרס ב אות ח 
====================================================== 
ח. הנה הרמב"ם יש לו שיטה אחרת בסוגיין, וס"ל דקודם העמדה בדין לכו"ע מכרו מכור הואיל ולא נתהווה עור חיוב קנס, ולפי"ז ע"כ מוכרחין אנו לומר אליביה דהא דתנינא מכרו מכור רק לרדיא הוא רק אליבא דר"י לאחר גמר דין, ואפ"ה ס"ל דמכור רק לרדיא, וכך נצטרך לפרש כל הסוגיא וכן הסוגיא דריש פרק דו"ה דאיירי לאחר העמדה בדין. 
אך קשה דבהמשך הסוגיא גבי כיחש המזיק או שיבח המזיק תלינן בגמ' אי אזלינן בתר שעת נגיחה או בתר שעת העמדה בדין בפלוגתא דר"י ור"ע, דלר"ע דשותפי נינהו אזלינן בתר שעת נגיחה, ולר"י דרק חיוב ממון הוא אזלינן בתר העמדה בדין. ולשיטת הרמב"ם הא לכו"ע קודם העמדה בדין מכרו מכור, והרי דעד קודם העמדה בדין אין להניזק בשור כלום, ולמה לא ניזיל גם גבי כיחש ושיבח בתר העמדה בדין. 
וע"כ מוכרחין אנו לדחוק אליביה דנהי דהחיוב נעשה רק בשעת העמדה בדין ורק אז חל הדין בשור, מ"מ הוא נעשה על אופן הדין הכתוב בתורה על נגיחה כזו. ולהכי למשל גבי כיחש שמתחילה היה שוה מנה וח"נ היה חצי, ועכשיו כחש ושוה רק חמשים דאמרינן דהוא זוכה עתה בהשור כפי שהיה זוכה אז, דהיינו חצי מהשור, ואין לומר דנימא דזכה אז בחמשים זוז בהשור, וגם עתה נשאר לו חמשים זוז בהשור, כיון דאין דרך בנ"א לברר אודות השווי אלא אודות החלק שיש לו בהשור, והחלק שלו לפי הדין הכתוב בתורה הוא חצי מהשור, והיינו דלר"ע הדין הנפסק הוא לפי מה שאמרה תורה על נגיחה זו, וכיון דלר"ע הדין הוא שזוכה בגוף השור, גם דין התורה הוא שיש לו חצי מהשור. משא"כ לר"י דהדין הוא רק על המעות, משו"ה מחשבים רק כמה זוזי הגיע לו לפי מה שאמרה תורה בנגיחה זו, וכיון שבשעת נגיחה היה מגיע לו חמשים זוז, להכי לא אכפת לן אם כיחש או שיבח. משא"כ לר"ע דבשעת נגיחה הגיע לו חצי מהשור, להכי משנה אם כיחש או שיבח. זהו הנ"ל בשיטת הרמב"ם. 


חידושי ר' שמעון שקופ קונטרס בענייני שמירה ושומרים אות א 
======================================================= 
 א). בגדר חיוב שמירה 
בענין שמירה נלענ"ד דהוא חיוב השבה בכלל, והוא, דליכא למימר דחיוב שומרים הוא מפני שהפסידו את הבעלים בגרמתם ע"י שלא שמרו, דהרי בשואל דחייב באונסין ליכא למימר הכי, ועוד דלמה השומרים חייבים כשנגנב החפץ. דהרי זה נ"ל ברור דאם אחד יזרוק חפץ חבירו [ונפל החפץ] ליד גנב שהזורק פטור, דעדיין לא מקרי שהחפץ הוזק במה שהוא ביד גנב, דאם נימא דכשהחפץ ביד גנב נקרא שהחפץ הוזק כבר, למה בגזל ולא נתייאשו הבעלים ובא אחר ואכלו חייב השני משום מזיק כמבואר בב"ק קי"א ע"ב, הרי מנא תבירא תבר. אלא ודאי דעדיין נקרא החפץ שלם, רק דלא הוי ברשות בעלים [ומה דמצינו בגמ' ב"ק קי"ז דהיכא דאוקמה עילויה מעיקרא מיקלי קלייה, בע"כ צריך לחלק בינו לכל גזל דעלמא דאם בא אחר ואכלו קודם יאוש רצה מזה גובה, דהיכא דאוקמה עילויה ברי היזקא משום דאנס נכרי היכא דלית דינא הרי הוא כשרוף], ומ"מ שומר חייב על זה אף שהחפץ בעין אצל הגנב. 
אלא נראה דשומר חייבתו תורה על מה שנטל חפץ מרשות הבעלים, ומשום זה חייבתו תורה להשיבו השבה לרשות הבעלים. ודרכי השבתו הן, ראשונה שישלים שעבוד שמירתו, דהיינו שישמור את החפץ שלא יאונה בו כל גרעון, וכשלא השלים חיובו זה, חייבתו תורה להשלים בשילומים אחרים כל אחד לפי דינו. שומר שכר נקרא השלמתו אם שמרו כל זמן קיום החפץ, שהבהמה כל זמן חייה נשמרה מכל גרעון, ואח"כ כשמתה כדרכה נשלם חיובו בשלימות. ושואל אינו משלים חיובו רק בזה דהשלים ליד הבעלים או את החפץ או את דמי החפץ. 


חידושי ר' שמעון שקופ קונטרס בענייני שמירה ושומרים אות ב 
======================================================= 
ב). שעבוד השומר לבע"ח דמפקיד מדינא דר' נתן 
וכן מוכח בב"ק מ' ע"ב גבי שור תם שנגח בבית שומר, דאם שאלו בחזקת תם ונמצא מועד דהבעלים משלמים ח"נ ושואל משלם ח"נ, ומוקי לה בגמרא דאקדים בי דינא ותפסיה מיד שומר, ופריך, ולימא ליה בעלים אתפסתיה לתוראי בידא מאן דלא מצינא לאשתעויי דינא בהדיה וכו', ומשני, דא"ל כי היכא דמשתעבדנא לדידך משתעבדנא להאיך מדר' נתן, עי"ש. וקשה טובא, הלא שומר אינו חייב יותר ממי שהזיק בידים, ואם אחד ישלם בממון של חבירו חוב חבירו בודאי פטור, דלא נקרא הפסד כלל. וראיה מתופס לבע"ח, דודאי אין התופס חייב לשלם ללוה, [וא"כ גם בלא טעמא דהשומר משועבד לבע"ח דמפקיד ניחא]. 
ומצאתי בנתיבות סי' פ"ו ס"ק א' שעמד בזה, ותירוצו אינו נראה לי, דמה שתירץ דבשומר מכיון דיש ספק אולי היה מתפשר עמו הו"ל איני יודע אם פרעתיך ולכן חייב, משא"כ בכל תופס לבע"ח אף דיש ספק אולי היה המלוה מתפשר עמו הו"ל איני יודע אם נתחייבתי עיין שם, זה אינו, דנראה דאין בזה ספק הפסד כלל, דאפי' אם היה בודאי מתפשר עמו מ"מ אינו נקרא הפסד דמ"מ לא שילם יותר מחובו וכמו שכתבו התוס' בב"ק קי"ד ע"א ד"ה ולא, דאם העיד לעכו"ם שישראל חייב לו דלא מקרי מזיק, ואף על גב דהפקעת הלואתו מותרת מ"מ לא הפסיד לו דמ"מ לא שילם יותר מחובו עי"ש, הרי להדיא כדברינו. ועוד קשה, לשיטת הפוסקים דשומר הוי איני יודע אם נתחייבתי. 
אמנם לדברינו הוא מדוקדק, דהרי שומר מחוייב או להשלים שמירתו כרצון הבעלים שישוב החפץ לידם, או שיהיה בשלימות כל זמן קיומו של החפץ בטבע, או להשלים תמורת החפץ בדמים. ומשו"ה מה שנתן החפץ לבע"ח של המפקיד אין זה השבה אצלו כמובן, דהרי כל בע"ח לולא דינא דר' נתן ודאי לא היה יוצא בפרעון דידיה במה שמשלם לבע"ח של המלוה. וחילוק זה הוא דומה לגניבה, דלגבי מזיק לא נקרא מזיק ולכן תופס לבע"ח אינו חייב משום מזיק, אבל לגבי שומר לא נקרא השבה ליד הבעלים, וע"כ משני מדר' נתן. 
ועי' עוד בקצוה"ח סי' פ"ו סק"ד שהקשה מאי שייך כאן דינא דר' נתן, הרי בפקדון לא שייך דינא דר"נ לפי שאין לשומר חיוב כלל עיין שם. ולפי דברינו מבואר היטב, דזהו ממש דינא דר"נ, דחיובו להשלים החפץ ליד הבעלים, וחיוב זה הוא חייב לאשר אשם לו, ובזה הוא מקיים פרעון כמו כל בע"ח, וזה ברור. 
ומ"מ אין זה נוגע למה שנחלקו הפוסקים אם שומרים הו"ל איני יודע אם נתחייבתי או איני יודע אם פרעתיך, דאף דלדברינו חיובו משעת נטילת החפץ, אבל כיון דעיקר חיובו הוא להשלים שמירתו ואח"כ לשלם או את החפץ או תמורת החפץ, י"ל דלענין זה אין זה נקרא חיוב ברור בדמים, דהטעם בכל איני יודע אם פרעתיך דחיובו ברור והפרעון ספק לו, וזה רק היכא שחיובו הוי ברור על הדמים ממש, אבל כאן שפרעונו בא משני דברים, דיכול לשלם החפץ, בזה נמצא שלא היה לעולם חיוב ודאי על הדמים, ולכן מקרי איני יודע אם נתחייבתי ודו"ק. 


חידושי ר' שמעון שקופ קונטרס בענייני שמירה ושומרים אות ג 
======================================================= 
ג). שור שנאסר בהנאה ביד השומר ואח"כ נאבד השור 
ועד"ז תתיישב לנו היטב סוגית הש"ס [ב"ק מה, א ועא, ב וכתובות לד, א] בשור שהזיק בבית שומר ונגמר דינו בבית שומר והשור נעשה איסור הנאה, דמבואר בגמ' דאף דיכול השומר לומר הרי שלך לפניך מ"מ אם מת השור אח"כ חייב לשלם, ועיין שיט"מ ב"ק נ"ו ע"ב וב"מ ל"ד ע"א בשם הראב"ד דמוכח דבכה"ג חייב השומר בכל אנפי אחריות ואפי' באונסין, והדבר צ"ב כמו שהקשה ע"ז בשיט"מ בב"ק שם מאיזה טעם הוא, ממ"נ, אם היזק שאינו ניכר שמיה היזק יתחייב מיד, ואם לא שמיה היזק גם אם השור מת אח"כ יפטר, דהרי השור כבר אסור בהנאה ואינו שוה כלום. ומכש"כ אם נאבד אח"כ באונס, דאף אם היה האונס של אח"כ מתוך הפשיעה הראשונה ג"כ אינו מובן, דהא הפשיעה אינה רק גרם סיבת חיובו ומחשבינן האונס של אח"כ כפשיעה, ומחויב על שעת האונס, וכיון דבשעת האונס אינו שוה כלום דאיסוה"נ הוא, איך יתחייב. ואף דממשמעות הפוסקים משמע דכל שומר משלם כשעת הפשיעה ולא כשעת אבידת החפץ בפועל, הנה גם זה אינו מובן, דהרי אם יזרוק אדם חץ ויזיק אח"כ, ודאי דאינו משלם רק כשעת הנזק ומאיזה טעם יתחייב שומר כשעת הפשיעה, ומכ"ש אם לא בא האונס של אח"כ מתוך הפשיעה ודאי דצריך להבין למה חייב. 


חידושי ר' שמעון שקופ קונטרס בענייני שמירה ושומרים אות ד 
======================================================= 
ד). גזל חבית והוקרה ואיתבר ממילא, מדוע אין הגזלן חייב כשעת השבירה 
ולפי מה שכתבנו יתיישב זה בס"ד, דהנה הרמב"ן והריטב"א הובאו דבריהם בשט"מ ב"מ סוף המפקיד, ביארו ע"פ פשטות הסוגיא דסנהדרין [עב, א] דהא דגזלן חייב באונסין הוא מפני שהוא כשואל דכל הנאה שלו, והא דגזלן משלם כשעת הגזילה ושואל משלם כשעת האונס, משום דבגזלן משעת הגזילה הויא כשבורה ומתה עי"ש. והנה הדבר צריך ביאור, דמ"מ אם נתייקר אח"כ אמאי לא יתחייב גם על העודף שנתייקר, כמו שואל, כיון דחד דינא להם. 
אמנם נראה ביאור דבריהם דכיון דגזלן ושואל אינם משלמים על שום ההפסד שגרמו לבעלים, דבשואל ודאי דלא שייך כן, וגם בגזלן לא שייך זה במתה כדרכה דמלאך המות מה לי הכא מה לי התם, אלא עיקר טעם חיובם הוא מפני שלקחו חפץ חבירו לעצמם להנאתם חייבתם התורה להשיב את החפץ או תמורתו, ותמורת החפץ הוא עפ"י שוויו, כי א"א באופן אחר להשיב החפץ שיהיה ממש כחפץ הראשון. ומשו"ה בשואל עד שעת שבורה ומתה עדיין ליכא חיוב בפועל להשיב תמורת החפץ השאול, דהרי החפץ הוא ברשותו ברצון הבעלים והיה משלים שעבודו הראשון בשמירת החפץ של הבעלים, ורק אח"כ כשאין החפץ בעולם חל עליו חיובו השני להשלים פרעונו בעד החפץ שלקח מן הבעלים. ותמורת כל חפץ היא ע"פ שומת כסף שמשלם שוויו של החפץ, ומשו"ה אף דאם היה צריך להשיב קודם היה בזול, אבל ענין התמורה ע"פ שומת הכסף הוא ע"פ הזמן והמקום, וא"כ שומת התמורה צריכה להיות בשעת חיוב התמורה. אבל הגזלן דצריך מיד להשיב, ומה שהחפץ בעין אצלו לא נחשב אצלו כהשלמת השמירה כשואל, דהרי הוא אבוד מהבעלים לענין השתמשות, וחל עליו עכשיו חיוב בפועל או להשיב את החפץ או את תמורתו, ואם היה יכולת ביד הבעלים עתה לגבות ממנו חפץ אחר באופן שאינו נותן גוף הגזילה היה דינו לשומו כפי שעה של עכשיו, ומשו"ה כיון דענין חיוב התמורה בפועל הוא מראשית הגזילה, וכל שנישום תמורת החפץ באופן שיהיה זה תחת ותמורת החפץ הגזול שוב לא יתחייב פעם שניה בדין גזילה, דרק אם היה מתחייב עבור מעשיו לשלם פסידת הבעלים אז כשנתייקר יתחייב בהעודף, אבל כאן שסיבת חיובו אינו לשלם פסידת הבעלים רק השלמת לקיחת החפץ, הרי כבר נישום השלמתו בתמורת כסף. אבל בשואל שומת התמורה הוא בשעת שבורה ומתה. 
ובקצרה. עיקר החילוק בזה דכל מזיק משלם דמים משום ערך הפסד בעל החפץ, אבל בגזלן ושואל אינו כן, דאינו חייב כלל על הפסד הבעלים, רק חיוב הדמים הוא באופן שיעמיד חפץ אחר תחת החפץ השאול והגזול. ומשו"ה בגזלן כבר הועמד חפץ אחר בתמורתו בשעת הגזילה, ובשואל זמן העמדת חפץ אחר בתמורת החפץ השאול הוא בשעת שבורה ומתה, כנלע"ד ברור בס"ד. 


חידושי ר' שמעון שקופ קונטרס בענייני שמירה ושומרים אות ה 
======================================================= 
ה). ולפי"ז בשומר שנעשה היזק שאינו ניכר ונאסר בהנאה בגרמתו, מובן הדבר שלא השלים עיקר שעבודו והוא לשמור שיהיה החפץ שמור בלי גרעון כפי חפץ הבעלים, וכיון שנאסר בהנאה אף שנקרא עדיין בעין לענין מזיק דהיזק שאינו ניכר לא שמיה היזק, מ"מ לגבי שומר ודאי זה נקרא גרעון, דהוי שלא כרצון הבעלים דהרי מפסידם כל תועלת שבו, ומשו"ה תיכף שנעשה בו הפסד זה מתחייב לשלם או החפץ או תמורתו, דכל שלא השלים הפרעון הראשון להשלים שמירתו הוא מתחייב בפרעון אחר, והוי כדין הגזלן שצריך לשלם כשעת הגזילה. ובכה"ג לא שייך לומר שיהיה נחשב מה שהחפץ אצלו כמו שהוא ברשות הבעלים, ד[זה שייך] רק במשלים עיקר שעבודו שאז הוא ברשותו ברצון הבעלים, אבל כשחל עליו דין פרעון ממש ודאי דלא שייך להחשיב לפרעון מה שמונח אצל השומר, דהפרעון צריך להיות בפועל. ועוד, דפרעון בע"כ הוא דוקא אם נתן ליד הבעלים או בחצירו, אבל אם יתן ליד אחר שלא מדעת הבעלים ודאי דלא יחשב פרעון. ועיין חי' הרשב"א (גיטין ע"ה ע"א) בענין נתינה בע"כ שכתב להדיא כן, ופשוט הוא. 
ומשו"ה כל שנעשה בו היזק שאינו ניכר באופן שלא השלים שמירתו כל אחד לפי דינו שנתחייב בפועל, אינו יוצא ידי פרעון עד שישלם ממש ליד הבעלים. והא דאומר הרי שלך לפניך, הוא כמו גזלן דאף שנתחייב כבר לשלם בפועל, מ"מ יוצא בהשבת חפץ זה, והטעם כדברינו לעיל דכיון דאין חיובו משום פסידת הבעלים רק להשיב חפץ זה או אחר דדמי ליה. ולמ"ד היזק שאינו ניכר שמיה היזק חשיב כחפץ אחר דהוי שינוי כמבואר בגיטין נ"ג ע"ב, וחפץ נישום בשומת כסף. אבל כשמת או נאבד ע"י איזה סיבה שתהיה, אף אם מתה כדרכה, הרי לא שילם, דכל שמחויב בפרעון לא מהני אונס. 


חידושי ר' שמעון שקופ קונטרס בענייני שמירה ושומרים אות ו 
======================================================= 
ו). יתומים שטבחו שור שאול לאביהם 
וכן ביתומים שטבחו שור השאול, שחייבים בהניח להם אביהם אחריות נכסים, שכתבו התוס' [כתובות לד, ב ד"ה אבל] והראשונים דמשום פשיעת אביהם שלא פקד עליהם, מיד בשעת הפשיעה נתחייב בפרעון דהרי לא השלים שמירתו. 
אמנם לפמש"כ היה נראה דאף אם מת פתאום, שלא פשע, חייב, כיון דאין חיובו על פשיעתו רק שחייב להשלים שמירתו שיהיה החפץ שמור לבעלים או לשלם ליד הבעלים החפץ או תמורתו. אבל זה אינו, דאם מת פתאום הרי כל זמן שהוא חי עדיין החפץ שמור, ואח"כ כשמת אין חל עליו חיוב פרעון למ"ד משעת אונס, ומשו"ה צריך לצייר שהיה עדיין בר חיוב בשעה שקרוב להיות אבידת החפץ. וזה תלוי בדעת השומר, דכל שהשומר לא ידע, אף אם יצוייר שבאמת ע"פ דרך הטבע כבר נתגלה שקרוב החפץ להיות אבוד מהבעלים, מ"מ הרי השומר לפי ידיעתו השלים השמירה, וכל שמשלים לפי ידיעתו את עיקר שעבוד השמירה אינו חל עליו חיוב התשלומין בפועל, דהתשלומין היותר מעולין הוא השלמת השמירה לפי ידיעתו. 


חידושי ר' שמעון שקופ קונטרס בענייני שמירה ושומרים אות ז 
======================================================= 
ז). ואמנם דברי התוס' בב"ק מ' ע"ב ד"ה אי הכי בענין טענת הבעלים את אתפסתיה לשורי, שכתבו התוס' שצריך שיפשע השואל בהתפסה, אינו מתורץ בזה, דבשלמא גבי יתומים דכל ימי חייו השלים שמירתו וכשמת דלא השלים כבר הוו נכסים של היורש [לכן אין הנכסים משתעבדים אא"כ פשע אביהם בחייו שלא פקד עליהם], אבל גבי שור אף שהשלים שמירתו לפי ידיעתו דתם הוא ומוחלט השור לגבי הניזק, אבל אח"כ כשתפסו ב"ד את השור ונתודע לו דאינו חלוט להניזק ועדיין החפץ של הבעלים, ולא יוכל אז להשלים שמירתו בהשלמת שואל שצריך שיביא את החפץ לידי בעלים, [אמאי אינו מתחייב השתא], ואף דעכשיו אונס הוא, הרי בשואל לא מהני אונס. ואולי י"ל דעכשיו אין צריך לשלם תמורתו, דלבעלים אינו שוה כלום כיון שבא ליד ב"ד לגבות ממנו, ודוחק הוא. ועו"ק דגם מראשית התפסתו ליד ב"ד מהראוי שיחול עליו חיוב דמים בפועל, דמה שנותן ליד ב"ד לפי ידיעתו אינו נקרא השלמת שמירתו כיון דבטעות הוא, דזה פשוט ששואל שטמן החפץ בקרקע ונאנס, בודאי נתחייב לשלם דמים משעת אבידת החפץ אף דהוא לא ידע ולפי ידיעתו הוא משלים שמירתו. ואולי יש לחלק בין אבידת החפץ מן העולם לגמרי ובין אם החפץ הוא עדיין בעין, דאז חיובו על שלא השלים שמירתו, דאז צריך שיהיה פשיעה, אבל אם לא פשע דהשלים שמירתו לפי שעבודו ועדיין החפץ בעין דאפשר שישלים בגוף החפץ לא חל עדיין עליו חיוב, וצע"ג. 
ועוי"ל בדברי התוס' ב"ק הנ"ל דצריך פשיעה דוקא, דבלא פשיעה אינו חייב כיון דהיה האונס בגרמת הבעלים דהרי הבעלים ידעו שהוא מועד, וכל שנעשה בגרמת הבעלים אפי' שואל פטור כמש"כ הרמב"ן ז"ל לענין מתה מחמת מלאכה, הובא בש"ך חו"מ סי' ש"מ סק"י ודו"ק. אמנם לפי"ז אם נשתטה ומת אח"כ צ"ע, דאם נימא דכל שהשלים שמירתו לפי ידיעתו אינו חל עליו חיוב דמים עד אבידת החפץ מן העולם, בכה"ג פטורים היורשים אם מתה הבהמה, ואם נימא דכל שהחפץ אינו שמור לבעלים מיד חל עליו חיוב דמים אף שיהיה ע"י סיבת אונס, א"כ מיד שנשתטה חל עליו חיוב דמים וצע"ג. 


חידושי ר' שמעון שקופ קונטרס בענייני שמירה ושומרים אות ח 
======================================================= 
ח). פשע בה ויצאה לאגם ומתה כדרכה 
והנה בשומר חנם שפשע בבהמה ויצתה לאגם ומתה כדרכה פטור לרבא [ב"מ לו, ב], אף דפשע ונתחייב לשלם פרעונו בפועל. ו[קשה] היאך יצא ידי פרעונו במה שמתה כדרכה אח"כ. וי"ל דעיקר השלמת השמירה היא בפועל, ואף אם הוא פשע לפי ידיעתו אלא שנשלמה השמירה ע"י אחרים או הטבע ג"כ נקרא השלמה. ולפי"ז אם לא אירע כל אונס ע"י פשיעתו ונשמר החפץ כל ימי קיומו בטבע מכל גרעון וסיבה צדדית, הרי הושלם. ונמצא דכל פשיעה אינו חיוב ברור לעת עתה אלא מחוייב בספק אם יארע איזה סיבה ע"י פשיעתו, ומשו"ה כל שלא קרתה שום סיבה אגלאי מילתא למפרע שלא נתחייב, ואם נתחייב הרי כל שנשלם שיעבוד שמירתו אין לך פרעון גדול מזה. אבל אם נעשה בו היזק שאינו ניכר ואח"כ מת, הרי החסרון הראשון שנאסר בהנאה לא נתקן כלל במיתת השור, ולכן חייב וכנ"ל. משא"כ בפשע בה ויצתה לאגם לא הוי חסרון בעצם, רק על שם העתיד הוא נקרא פשיעה. אבל כשנעשה בו היזק שאינו ניכר הרי זה דומה לנגנבה ומתה ביד גנב דחייב [ב"מ לו, ב] משום דמה שביד גנב זהו גרעון בהשלמת שמירתו וחסרון זה לא נתקן במיתתה, וזה נכון. 


חידושי ר' שמעון שקופ קונטרס בענייני שמירה ושומרים אות ט 
======================================================= 
ט). נשתטה השואל קודם שמת 
אמנם לפי"ז נראה יותר דבנשתטה וכה"ג שהחפץ אינו שמור, יתחייב השואל מיד בדמים. וצ"ע לפי"ז מסתימת הפוסקים שכתבו דוקא ע"י פשיעה חייב, והרי רוב מתים אינם צלולים בשעת מיתתם, וראוי שמיד יתחייבו כבר, ולמה כתבו הפוסקים דוקא פשיעה וצ"ע. ואח"כ מצאתי בשט"מ כתובות [לד, ב] בשם הרשב"א שהק' מאי פשיעותא דלמא מלאך המות אנסו, ונראה מדברי כל הראשונים שצריך דוקא פשיעה [ואף די"ל כמש"כ לעיל דהכוונה דמת פתאום ולא היתה שעה ראויה לחול עליו חיוב דמים, אבל לא משמע כן]. 
ונראה דבאמת אף אם נשתטה מ"מ עדיין השור שמור, ואף שב"ב אינם יודעים שהשור שאול, אינו עלול כ"כ שיטבחו אותו, ולענין סיבות אחרות דומה שישמרו גם לפי דעתם, וכל שאינו מצוי היזקו כ"כ, עדיין לא חל עליו חיוב דמים. רק אם הוא בדעתו הוא מחוייב מצד שעבוד השמירה לצוות שלא יאונה אח"כ איזה סיבה, וכל שלא עשה כן נתחייב מיד בשעת הפשיעה על שלא השלים שמירתו, אבל אם לא פשע ליכא סיבה להתחייב, דעדיין השור שמור לפי שעה של עכשיו, רק הוא עלול להאבד אח"כ, ובזה דוקא אם פשע על הסיבה שאירעה לבסוף מתחייב משעת הפשיעה שלא השלים שמירתו. ובאמת מוכח כן, דהלא אם פשע ומת אח"כ השור פטורים כמבואר שם בשט"מ, ואם נימא דכבר לא השלים שמירתו אמאי פטור כשמת השור, דבשואל הא אין מתה כדרכה פוטרו מחיוב הקודם. אלא ודאי לע"ע עדיין אין חיובו ברור כגניבה והיזק שאינו ניכר, דשם לא השלים השמירה מעכשיו, אבל אם הוא חולה או שעומד למות עדיין ליכא גרעון בהשור והוא שמור, ורק על שם העתיד אינו משומר, ובאופן כזה ליכא חיוב מוחלט עכשיו, ורק אם ע"י פשיעתו אירע האונס אח"כ. וכלל הדברים כמש"כ דכל שלא השלים שמירתו הוא מחויב בדמים. 
והנה אף דבשואל כשלא משלם ע"י האונס ג"כ חייב בדמים, אבל כשנשתטה עדיין לא חל עליו חיוב דמים, דשוב אינו משועבד לשמור בפועל דעל אונס לא נשתעבד לעולם, רק דמחויב מעיקרא או שישיב השור ליד בעליו או דמיו, וכל שהשור בעין ברשות הבעלים וליכא שום חסרון לא חל עליו חיוב דמים בפועל דשורו עדיין ברשות בעלים בשלימות. אבל אם נגנב אף שקיים עדיין אצל הגנב אבל זהו חסרונו שאינו ברשות בעלים, וכמו כן אם נעשה בו היזק שאינו ניכר מיד נתחייב בדמים. אבל אם פשע דלא השלים שמירתו מיד חל עליו חיוב דמים, רק אם ניצול אח"כ מאותו פשיעה הרי הושלם שמירתו בטבע, דהרי ניצול מן הפשיעה ההיא אבל אם לא ניצול משלם כשעת הפשיעה. 


חידושי ר' שמעון שקופ קונטרס בענייני שמירה ושומרים אות י 
======================================================= 
י). זמן חלות חיוב התשלומין על השומר 
אמנם קשה, דלפי"ז היה מהראוי שיתחייב כשעת האונס, דהרי לפמש"כ הרמב"ן והריטב"א הנ"ל דסכום תמורתו הוא לפי שעה שחל עליו חיוב בפועל להשיב את החפץ או דמי החפץ, ואם נאמר דכל מי שפשע ולא השלים שמירתו חל עליו חיוב בפועל להשיב או החפץ או דמיו הרי כלתה שמירתו וכל שכלתה שמירתו אינו מתקן אח"כ במה שמתה כדרכה. אבל גם אם נימא שעדיין אינו חל חיובו בפועל אכתי אינו מובן, איך חל עליו חיוב דמים אם פשע קודם מותו ואירע האונס אחר מותו. ואולי י"ל דלענין זה עדיין שומר הוא לתקן פשיעתו ודוקא אם נגנב כלתה שמירתו עיין ב"ק ק"ח ע"ב, יעו"ש. 
אמנם לפענ"ד היה נראה דבפשיעה ישלם כשעת האונס ולא כשעת הפשיעה. דהנה בתוס' ב"ק נ"ו ע"ב כתבו דבהכחשה דהדרא שומר משלם אף דגזלן אומר הש"ל, והיינו משום דחשיב פשיעה. וצ"ע, נהי דחשיב פשיעה מ"מ למה לא יוכל לומר הרי שלך לפניך כמו גזלן, והרי חזינן דבהיזק שאינו ניכר אף על גב דחשוב פשיעה ולכן אף אם מת השור  באונס חייב וכנ"ל, מ"מ כשהשור בעין יכול לפטור עצמו בהרי שלך לפניך, ולמה בהכחשה דהדרא אינו יכול לפטור עצמו. 
וע"כ נ"ל דכל היכא דפשע יש טעם נוסף לחייבו, דהרי מצינו להרמב"ם ז"ל (פ"ב שכירות ה"ג) דפשיעה חשוב כמזיק בידים, ולכן אף בעבדים וקרקעות דמיעטה התורה מדיני שמירה מ"מ בפשיעה חייב, ועיין מחנה אפרים הל' שומרים סי' ח' דהיכא דהתנה חייב בכל גרמא עי"ש. והנה אף שהתוס' (שבועות מ"ב ע"ב) לא ס"ל כן, זהו רק כיון דמיעטה אותן התורה ס"ל להתוס' דגם מפשיעה איתמעטו. דבאמת גם להרמב"ם אינו דומה למזיק ממש, דהא בשמירה בבעלים גם בפשיעה פטור, ויש אחרונים שכתבו דלהר"מ גם מזיק בידים פטור בבעלים, וזה אינו אמת לענ"ד, רק שענין הפשיעה יש בו טעם נוסף לחייבו וחייבתו תורה על גרמתו זאת. 
ולפי"ז בשומר שפשע יש שני טעמים לחייבו, האחד, ככל דיני שומרים כל שלא השלים שמירתו מתחייב לשלם, כגזלן שנתחייב על תחילת הלקיחה או לשמור או לשלם. והשני, שמחוייב לשלם על שגרם הפסד לבעלים, ובשומר גרמא כמזיק בידים הוא, וזה דוקא בפשיעה. 


חידושי ר' שמעון שקופ קונטרס בענייני שמירה ושומרים אות יא 
======================================================== 
יא). והנה על חיובים שמחויב מתחילת הלקיחה להשלים שמירתו או לשלם, בכה"ג הוי דינו כגזלן, וכל היכא שגזלן אומר הרי שלך לפניך שומר נמי פטור, ומשו"ה בהיזק שאינו ניכר דעל גרמת הפשיעה הוא פטור דלא גרע ממזיק בידים דפטור למ"ד לאו שמיה היזק, ורק נוכל לחייבו משום החיוב השני שלא השלים שמירתו, אבל בכה"ג דינו כגזלן וכיון שגזלן פוטר עצמו בשור זה, גם שומר אומר הש"ל. אבל בהכחשה דהדרה דמזיק בידים חייב, גם שומר חינם חייב על גרמת הפסד זה, וכל שחייב על גרימת הפסד לא שייך לומר הש"ל, [דהוי] כמזיק בידים, כנלע"ד. ועי' חו"מ סי' ש"מ בסמ"ע וש"ך לענין הכחשה דהדרה, דהסמ"ע כתב לחלק בין פשיעה לאונס בשואל ולא כתב טעם לדבריו, ולדברינו דינו של הסמ"ע מבואר אף שלא ירד לדברינו, ועי' קצוה"ח. 
ובזה מבואר היטב הא דמבואר שם בסי' ש"מ סעי' ב' בשואל אם היה הכחשה דהדרה ואח"כ מת שמשלם כמו קודם שהוכחשה. ולכאורה אין טעם לזה. ועי' ביאור הגר"א ז"ל שציין מקור לזה מגזלן. ולדברינו מבורר הוא, דהרי בהכחשה דהדרה באמת מיד לא השלים שמירתו ואיכא חסרון ומיד נתחייב לשלם דלא גרע מהיזק שאינו ניכר, רק אם משיב אח"כ את השור מיפטר מתשלומין אלו משום דלא גרע מגזלן, אבל אם מת משלם כמו קודם שהוכחשה כמו בהיזק שאינו ניכר. 
אמנם צ"ע, אם מתה אח"כ מחמת מלאכה אם משלם רק כפי פחת ההכחשה או משלם כולה או שיפטר לגמרי. וממשמעות השו"ע נראה דדוקא אם [נאנס] חייב אח"כ לשלם, אבל במתה מחמת מלאכה פטור לגמרי, וצ"ע. 
והנה בהכחשה דהדרה וכל כה"ג שמשלם בעד גרמתו נראה ברור דאין משלם כשעת הפשיעה רק כשעת האונס, דלא גרע מעושה בידים, והוי כזורק חץ דלא ישלם רק כשעת היזק בין למעליותא ובין לגריעותא. ולפי"ז י"ל דבכל פשיעה עדיין אינו מתחייב על שלא השלים שמירתו, דכל שאפשר שיהיה הדבר בשלימות ועכשיו עדיין לא נגרע דבר מן החפץ אינו חייב כלל מטעם הראשון, רק מחויב על גרמתו, ומשו"ה אם נעשה הפסד ע"י פשיעתו חייב ואם לאו פטור. והא דחייב אם פשע קודם מותו ואירע היזק על ידי זה לאחר מותו, הוא כמש"כ הנמ"י בזורק חץ ומת והזיק לאחר מותו שנשתעבדו נכסיו עיין שם (ספ"ב דב"ק). ולפי"ז גם כשפשע לא ישלם רק כשעת ההיזק ולא כשעת הפשיעה. 
ובאמת לא מצאתי בהדיא בהרב המגיד דישלם דוקא כשעת הפשיעה, רק הקצוה"ח סי' רצ"א סק"א הביא כן בשמו. ואמנם בנמ"י ריש הגוזל בתרא הביא בשם הרא"ה דבשואל אם מסר לאחר ומתה ואינו יודע היאך מתה אם מחמת מלאכה או כדרכה דחייב לשלם משום דהו"ל איני יודע אם פרעתיך יעו"ש. ומוכח מדבריו דמשעת הפשיעה נעשה עליו חיוב על שלא השלים שמירתו, דאם נימא דחייב על גרימת הפשיעה, זה הוי ודאי איני יודע אם נתחייבתי, דבזורק חץ ויהיה ספק אם נעשה ההיזק ע"י זה או שמחמת סיבה אחרת ניזוק הדבר, דזה ודאי הוי איני יודע אם נתחייבתי. ומ"מ צריך דוקא פשיעה, דהרא"ה הוכיח דינא מהך דיורשים. 


חידושי ר' שמעון שקופ קונטרס בענייני שמירה ושומרים אות יב 
======================================================== 
יב). ע"כ נראה דגם מטעם השלמת השמירה צריך דוקא פשיעה, והוא כמש"כ לעיל דכל שעדיין החפץ בעין וברשות הבעלים לא שייך שיחול עליו חוב דמים מצד חסרון השמירה בחפץ. אמנם מצד השמירה כל שנותן לאחר שלא מרצון הבעלים לא השלים שמירתו ומיד נשתעבדו נכסיו, ואם לא ישלם השני מה שחסר, הוא ישלם דמי החפץ. והנמ"י לשיטתו שכתב דלמ"ד משעת משיכה אם יהיה ספק הוה א"י אם פרעתיך עי"ש בפ' הגוזל שכתב כן להדיא, והוא דס"ל דלא כהריטב"א דהוה בגדר ספק בחיובו, אלא [ס"ל] שחיובו ברור או להשלים שמירתו או לשלם דמים אף שבפועל עדיין לא נתחייב בדמים, כ"כ למ"ד משעת אונס דמוכח מהך דיתומים שנשתעבדו נכסיו משעת פשיעה, וס"ל דגם שם ליכא פשיעה דיתחייב מטעם גרמא על מעשה הפשיעה כ"כ או דלא סבר כלל שיתחייב על גרמת הפשיעה, ובע"כ הטעם דמיד שהתחיל להתרפות בשעבודו ושמירתו, נשתעבדו נכסיו על הספק היינו או שישלים שמירתו כדינו או שישלם, ובכה"ג הוי דינא כמו למ"ד משעת משיכה, וכמו דלדידיה אם נעשה ספק הוה א"י אם פרעתיך, כמו כן למ"ד משעת אונס מ"מ משעה שאינו משלים שעבודו אף שלא נעשה עדיין שום גרעון בהחפץ נשתעבדו נכסיו והוה א"י אם פרעתיך, דכל שחיובו מדין שמירה נשתעבדו נכסיו אף שהוא על הספק הוה א"י אם פרעתיך, והחילוק בין אם הותחל הפשיעה או לאו הוא דכל שמשלים לע"ע חיובו בהשלמת השמירה אין נופל עליו שעבוד נכסים עדיין, אבל כשהותחל למנוע לפרוע חיובו כבר נשתעבדו נכסיו, ומשו"ה אם מסר לאחר שלא ברצון הבעלים שוב הוא מונע עצמו לפרוע שעבודו, וכמו כן לענין יתומים שלא יוכל שוב לשומרו ובידו לתקן על להבא בצוואתו מנע חיובו, אבל מ"מ נראה לי דגם בכה"ג לא ישלם רק כשעת האונס ולא כשעת הפשיעה כמו למ"ד משעת משיכה דמשלם רק כשעת האונס לכו"ע, משום דבפועל לא היה מוטל עליו ליתן דמים וכל השומא שבדמים תלוי רק מזמן שמוטל עליו ליתן דמים בפועל. ולפ"ז גם להריטב"א הוה בכה"ג א"י אם פרעתיך דכל שלא השלים שעבודו הוי חיובו ודאי, דהרי ודאי לא השלים שעבודו אך מסופק לו אם אחר השלים עבורו או הטבע בעצמו השלימה עבורו וזהו בגדר א"י אם פרעתיך. 
העולה לנו ממש"כ דבשני אופנים נשתעבדו נכסי השומרים, או משעת גרעון שנעשה בחפץ כגון גניבה והיזק שאינו ניכר, או משעה שאינו משלים שמירתו אף שהחפץ עדיין בלא כל גרעון, וכל שנשתעבדו נכסיו רק מצד שאינו משלים שמירתו בזה דוקא בעינן פשיעה וכדומה. והא דמצינו בש"ש דחייב בגניבה באונס זה רק משעת גרעון בחפץ כמובן. ולפ"ד יש עוד גרמת הפשיעה שמחייבו כמזיק, אבל שומת החפץ הוא דוקא משעה שנעשה בו גרעון כמו בהיזק שאינו ניכר או נאבדה ונגנבה כנ"ל, ובכל שחייב מצד פשיעה שלא השלים שמירתו ולא מצד גרמתו אם לא נעשה דבר ע"י פשיעתו רק שמת מחמת פשיעה אחרת אף שהיה חייב עליו הוה שעבוד האחר בטל, דכבר הושלם בטבע או ע"י אחרים מה שחיסר הוא אבל בהיזק שאינו ניכר לא נשלם כלל, ודו"ק. 


חידושי ר' שמעון שקופ קונטרס בענייני שמירה ושומרים אות יג 
======================================================== 
יג). שומר שמסר לשומר - גדר חיובו 
וכן נ"ל מוכח דענין שמירה הוא כמו שכתבתי, דהנה לשיטת הפוסקים דשומר שמסר לשומר ברגיל להפקיד גביה דאינו נפטר הראשון לגמרי, ואם השני אינו משלם משלם הראשון. והנה אם נאמר דש"ח חייב רק על הפסד הבעלים שבא ע"י פשיעתו קשה טובא, הלא כשמסר לשומר הוא עשה כפי המוטל עליו ורשות לו למסור למי שהבעלים רגילים להפקיד גביה ולא פשע כלל, ומה שפשע אח"כ השני הוא אנוס, ולמה חייב. אבל לפמש"כ הוא מבואר, דכיון שקיבל עליו שמירה הוא משועבד להשיב לבעלים, והשבתו היא או להשלים שמירתו כפי קבלתו או לשלם תמורתו בדמים, כן חייבה התורה, ונמצא דמה שצריך לשלם כשפשע אינו בעד גרמתו לבד, רק שמחוייב לשלם מפני שלא השלים שמירתו, ומשו"ה כשמסר לשומר אחר עדיין לא השלים שמירתו רק שמר עד הזמן שמסר להשומר השני, ואם שמר השומר השני הרי השלים שמירתו ע"י אחר או גם אם לא שמר כלל רק שהחפץ נשמר מעצמו זה ג"כ השלמתו. אבל אם גם השני לא שמר וגם החפץ לא נשמר מעצמו הרי לא הושלם חיוביה בשעבודו מעצמו ומחוייב להשלים פרעונו בפרעון הדמים וזה ברור. 


חידושי ר' שמעון שקופ קונטרס בענייני שמירה ושומרים אות יד 
======================================================== 
יד). שומר ששלח יד בפקדון אם בטל ממנו כל דין שומר 
והנה לפמש"כ נראה דשומר שנעשה גזלן בחפץ המופקד אצלו, דחייב לשלם כשעת הגזילה, אם נתייקר אח"כ החפץ, לכאורה מהראוי שיתחייב כפי שעת הוצאה מן העולם כפי דיני השמירה שהיה חייב מעיקרא, דאף דמדין גזילה אינו חייב רק בהיזק בידים כדינא דרבה בתברא או שתיה, אבל מדין שמירה דמעיקרא במה נפטר. וזה זמן רב ראיתי כמדומה לי בתוס' רע"א למשניות ב"מ ספ"ג שהערה בזה וכתב דמגמ' ב"מ מ"ג בסוגיא דילקה בחסר וביתר לא משמע כן. והנה לע"ע לא מצאתי גילוי לדין זה בהדיא מן הגמ'. 
והנה לכאורה ע"פ דברי הרמב"ן והריטב"א בב"מ מ"ג ע"א שכתבו דטעמא דגזלן אינו משלם רק כשעת הגזילה משום דאבוד הוא מההוא שעתא, וביארנו הדברים [למעלה אות ד'] דכיון דאינו משלם על האונס משום פסידת הבעלים רק משום שצריך להשיב או החפץ או דמים, ותמורת החפץ בדמים הוא כפי שעת חלות חיוב התמורה הזאת. [לפי"ז] נראה דשומר דנעשה גזלן ג"כ אינו חייב רק כשעת הגזילה דמשעה ההיא חל עליו חיוב דמים בפועל, ונישום תמורת החפץ בדמים כפי שומת הזמן ההוא ככל גזלן שאינו חל עליו עוד חיוב על העודף של היוקר. 
אמנם אחרי העיון מצאתי לכאורה מחלוקת הרא"ש והריטב"א בדין זה, דבריטב"א כתוב במשנה דהשוכר פרה ב"מ ל"ה ע"ב הובאו דבריו בשטמ"ק, דהראשון אינו חייב רק בפשיעת השני, אבל מה שהשומר השני שלח בו יד ואח"כ נאנסה אם רק לא פשע בו פטור הראשון. והרא"ש שם כתב דחייב גם אם נאנסה אחר שליחות יד דהשני, עי"ש, הובאו דבריהם בקצות החושן סי' רצ"א סקי"ד עי"ש. והנה לשיטת הריטב"א נראה דגם אחר שליחות יד השני, לא בטל דין שמירה הראשון, ואף אם יתודע ששלח בו יד מ"מ עדיין תלוי בדין חיוב הראשון אם פשע או לא. דזה ודאי לא ניתן להאמר דאם השני שלח בו יד שיפטר שוב הראשון לגמרי אף אם השני אכל אותו החפץ, דזה רחוק מן השכל, הרי דאף אחרי שליחות יד של השני עדיין קיים דין חיוב שמירה על הראשון בכל פרטי דיניהם. ולשיטתו נראה ברור דגם בשומר עצמו ששלח בו יד לא נפקע דין שמירה מעליו. אבל הרא"ש ס"ל דכששלח בו יד נפקע דין שמירה ומחוייב משעת השליחות יד. 


חידושי ר' שמעון שקופ קונטרס בענייני שמירה ושומרים אות טו 
======================================================== 
טו). והנה [לפי"ז] לכאורה קשה דלהריטב"א לשיטתו היה מן הראוי שלא יתחייב אחרי שליחות יד כמש"כ. אמנם באמת אינו מוכרח מש"כ להרמב"ן ולהריטב"א, די"ל דאף דנתחייב מצד דין גזלה עדיין ראוי להתחייב מדין שמירה. דהנה באמת גם בגזילה שנתחייב בדמי החפץ משעת הגזילה אבל חיוב זה אינו חיוב החלטי ליתן להנגזל דמי החפץ בהחלט, דהרי אם יגבה הנגזל מן הגזלן את דמי החפץ אי אפשר להחליט שהדמים ההם קנויים להנגזל בקנין החלטי, דהרי עדיין גוף הגזילה הוא בעין, וכל שהחפץ עדיין שלו לא נוכל להחליט שהכסף שלו, דבשניהם ביחד לא יוכל לזכות, ואם ישיב החפץ יחזיר לו הכסף, ובע"כ אינו זוכה בכסף ההוא שיהיה שלו או להשתמש בו, מאחר שמחוייב ליתן מיד. ומשו"ה אף שיהיה ניתן לו הכסף עדיין לא הושב הגזילה בפועל עד שלא יהיה עוד החפץ הגזול בעולם, ומשו"ה אף שלדין הגזילה מכיון שהועמד דין תמורת הגזילה בשומת דמים שוב אין בו שומא אחרינא, אבל לדין שמירה עדיין שייך בו שומא גם אח"כ, והוא משום דאף דלפמש"כ הם ז"ל [הרמב"ן והריטב"א] גם בשליחות יד צ"ל דחשבינן את החפץ לאבוד דהא חייב משעת שליחות יד, אבל זה אינו מוכרח די"ל דזהו רק לענין חיוב גזילה דחייב מיד להשיב את החפץ או דמיו, וכיון דאינו משיב חל עליו חיוב דמים בפועל ונישם תמורתו, אבל לדין שמירה לא מחשבינן עדיין החפץ כאבוד כמו גניבה וגזילה, דשאני שליחות יד שחייבתו התורה על כולו אף דלא חשב לגזול רק מקצת, ומשו"ה המותר עדיין שמור לבעלים. ואף אם לא נחשיבנו מעתה כשמור לגמרי דאולי הוא עלול לגזול את כולו עיין בנתה"מ סי' ת"ב שכ"כ, זהו רק לדין גזילה שחייבתו התורה ע"ז, אבל לדין שמירה הנה המותר שלא חשב לגזול אותו לא גרע מפשע בה ויצאת לאגם דעדיין לא חל עליו חיוב בפועל כגניבה כמש"כ לעיל, ומשו"ה עדיין משעת שליחות יד לא חל עליו חיוב דמים בפועל מצד כללות דין שומרים כפשיעת גניבה וגזילה, ומשו"ה אף שנתחייב בדמים מדין גזילה הרי עדיין לא שילם הדמים ואף אם שילם עדיין לא נקנו הדמים לבעליהם בהחלט, ושייך בו עדיין דין שמירה לחול עליו משעה שיהיה גרעון בדבר הנשמר בפועל. ולהרא"ש חשוב שליחות יד ככל גניבה וגזילה דזהו גופא גרעון בשמירה. 
ולפ"ז נראה בשומר שנעשה גזלן ממש לכו"ע אינו חייב [אלא] כשעת הגזילה, דכל שגזל הוא הרי זה כגניבה וגזילה של אחר דחשוב גרעון בשמירה דאבוד מן העולם, וכבר חל עליו תמורת החפץ בדמים גם מצד דין שמירה, וכל שחל עליו חיוב בפועל שוב אין בו חיוב אחר, אבל בשליחות יד זהו פלוגתא דרבוותא הרא"ש והריטב"א. 


חידושי ר' שמעון שקופ קונטרס בענייני שמירה ושומרים אות טז 
======================================================== 
טז). אמנם צע"ג דמדבריהם משמע דתלוי אם הוא ברשות בעלים לענין הקדש ומכירה ואם אינו ברשותו אינו מתחייב כבר על החפץ. והנה בשליחות יד ודאי נראה דחשיב אבוד, וא"כ למה בשליחות יד ס"ל להריטב"א דמתחייב אף אחרי שליחות יד מדין שומר, הרי סו"ס החפץ כבר אינו ברשות בעלים, דזה ודאי דגם בשליחות יד הוי אינו ברשותו. אולם כבר כתבנו דרק לסימנא בעלמא כתבו כן, דהרי לר"ל (ב"ק ס"ט ע"א) אדם מקדיש דבר שאינו ברשותו, והרי בשואל שלא מדעת ושליחות יד חשוב ברשותו להקדש ומכירה, ומ"מ חייב בדמים לגזילה דהרי מיד חייב להשיב את החפץ או דמים. לכך צ"ל מה שכתבו הם ז"ל להוסיף משום אינו ברשותו, הוא רק דלא נימא דידו כיד הבעלים כשומר ויהיה זה גופא השבה, וצ"ע. 
אמנם להרא"ש ג"כ צע"ג דאם נימא דשליחות יד משוי ליה כאבוד כגו"א א"כ למה לן קרא בשליחות יד לרבות שלוחו משום אין שליח לדבר עבירה, הא זה שציוה לשלוחו לא גרע מפשיעה ויתחייב משום הפשיעה, דאף אם נאנס אח"כ הוי כמתה ביד הגנב. והנה נ"ל דאי אשלד"ע ולא נתחייב באונסין, הוי ברשות בעלים דרק משום החיוב הוי כאבוד. אמנם לקמן ביארנו דאינו כן וצ"ע, ובפרט לפמש"כ הסמ"ע דהשליח ודאי חייב א"כ נתחייב המשלח משום פשיעה. וע"כ נראה דלכו"ע לא חשוב כאבוד, רק הרא"ש ס"ל דכיון שחייבתו תורה לישבע על שליחות יד, גם זה הוא בכלל השלמת השמירה, וע"כ צריך לישבע שכבר אינו. 
והנה לפמש"כ דכל שנתחייב פעם אחת בפועל שוב אין שייך בו שום חיוב על ענין זה וגם אינו נפטר בשום פטור רק ע"י השבה לבעלים, קשה, א"כ למה להגמ' (בסנהדרין ע"ב ע"א) לומר דטעמא דגזלן חייב באונסין משום שכל הנאה שלו, תיפוק ליה דמיד צריך להשיב את החפץ או דמים ובמה יפטר ע"י האונס. אמנם י"ל דבלא טעם דכל הנאה שלו אין בו חיוב כלל בדמים, דמה שאין משיב הוה רק גרמא, וע"כ צריך לנו הטעם דכל הנאה שלו דמשו"ה הוא מתחייב בהחלט להשיב החפץ או דמים כנ"ל. 


חידושי ר' שמעון שקופ קונטרס בענייני שמירה ושומרים אות יז 
======================================================== 
יז). החילוק שבין גזלן לבין שולח יד 
בהא דאיתא בב"מ מ"א ע"ב דאם שליחות יד צריכה חסרון א"צ קרא, דנילף משואל, קשה, הלא בשליחות יד הוא חייב על הכל אף דלא נשתמש רק במקצתו ואיך נילף זה משואל. אמנם י"ל דבשליחות יד כשמגביה החבית כדי ליטול רביעית הרי זה כמטלטל חבית להביא גוזלות, דהרי משתמש בפקדון לתועלת שלו. ואף דלא דמי לגמרי דשם הויא ההשתמשות בגוף החבית שעומד עליה אבל הכא אינו עושה השתמשות בגוף היין, אבל מ"מ הרי נוטל כל הפקדון ומחסרהו מעט, והרי כן הוא גם ענין השתמשות דשואל, שאינו נוטל את גוף הבהמה רק תשמישו שלו שחסר, דזהו עיקר ההשתמשות דשואל שאינו נוטל כל גוף הבהמה, כמו כן הכא כנ"ל. וזהו רק אם כבר עשה השתמשות שלו שחסר, וכמו בחבית שאם כבר עמד עליו זהו השתמשותו, כ"כ הכא החסרון הוא ההשתמשות בכל הפקדון, אבל אם א"צ חסרון לא נוכל לילף משואל, דחייב משעת משיכה, דשאני [שליחות יד שמושך] שלא מדעת הבעלים וכמש"כ התוס' [דבשואל דין הוא כיון דמושך לדעת בעלים חשיב כאילו נשתמש בה דלדעת כן שאלה ולאו לאוקמה בכילתא, אבל שלא מדעת אינו חשוב כאילו כבר נשתמש בשביל משיכה לבדה, לכך לא ילפינן]. והא דאמרינן במס' סנהדרין ע"ב ע"א דכל גזלן חייב באונסין דלא גרע משואל, [וקשה מ"ט חשיב כאילו נשתמש בה בשביל משיכה לבדה]. י"ל (דרק) [ד]כשאינו רוצה (ליטול ההשתמשות) [ו]אינו מכוין ליטול רק כשיהיה השתמשות, וכל זמן שאינו משתמש אינו מכוין ליטול עכשיו כלום דעכשיו עדיין לא בא ענין השימוש שהוא רוצה ליטול, [לכך בשואל שמושך] רק מדעת הבעלים חשוב הנאה מפני שיכול להשתמש, אבל הכא [בשליחות יד איכא סברא] שמא יחזור בו כמש"כ התוס', והעיקר דכל שאסור לו לא מחשבינן זה להנאה מה שיהיה לו בנקל לגזול אח"כ ודו"ק. אבל בגזלן שנוטל כולו, הרי מיד נשלמה הנאתו וכבר נשלמה כוונתו דכל החפץ אצלו, וזהו כמש"כ התוס' לענין שליחות יד לחלק מכל גזלן עי"ש. וכמדומה לי ראיתי בס' מחנ"א (גזילה י"ח) שנתקשה בזה, והוא פשוט כמש"כ. 
ובזה יתיישב מה שנתקשה בנתה"מ רצ"ב [סק"ד] בהא דפריך לעיל ברועה שהניח מקלו ותרמילו, והא לא חסרה, והרי שם כבר משתמש ומ"מ לא ילפינן משואל להתחייב בלא חסרה, עיין בדבריו. ומה שתירץ [עפ"י] הרמב"ן דלא הוה כל הנאה שלו לא יתורץ, דא"כ איך נאמר דאם צריכה חסרון הוה ילפינן משואל, הא נפ"מ כה"ג [היכא דלא הוה כל הנאה שלו דלא חייב מדין שואל]. ולדברינו מיושב, דהרי כל עיקר מטעם שואל הוא ודברי הרמב"ן אינם רק כשהניח מקלו ותרמילו ולא חסר דאז שייך לומר דלא חשוב כל הנאה שלו, דהא עושה בהבהמה תועלת הבעלים מה שרועה באפר, אבל אם כבר חסרה מחמת מלאכה, ע"ז לא שייך שיהיה נחשבת הנאת בעלים דהרי מתחסרת ומה תועלת לבעלים באכילתה וזה פשוט. 


חידושי ר' שמעון שקופ קונטרס בענייני שמירה ושומרים אות יח 
======================================================== 
יח). שואל שלא מדעת מאימת מתחייב 
ולשיטת רש"י בב"מ מ"א ע"א ד"ה והא לא חסרה, דנראה ביאור דבריו דס"ל כמו דמצינו לענין מעילה דכל שדרך תשמישו ע"י פגם לא מעל עד שיהנה ויפגום, וכל שדרך תשמישו בלא פגם מעל אף בלא פגם, והטעם, דכל שדרכו בכך זהו תשמישו, ואם דרך תשמישו באופן אחר לא מקרי משתמש, ואף אם יגרע בחפץ עדיין ודאי לא נשתמש כלום ואם תשמישו בכך ודאי שיתחייב בנגיעה ג"כ, וזהו פגמו שנטל תשמיש של החפץ. ומשו"ה ס"ל לרש"י ז"ל דכיון דשואל שלא מדעת אינו חייב רק בתשמיש אבל לא משעת משיכה כמש"כ התוס', וא"כ (בבע"ח) [בשואל שלא מדעת] עדיין לא פגם כשלא חסר. אבל אם נאמר שליחות יד צריכה חסרון אז ודאי דא"צ קרא דלא גרע משואל. 
אמנם לפ"ז יהיה לנו ראיה מוכרחת דשואל של"מ גם לפי האמת אינו מתחייב רק משעת שימוש ולא משעת משיכה, דאם משעת משיכה כבר מתחייב א"כ כל אדם שאינו שומר ג"כ יתחייב בשליחות יד, דהרי אם כבר חסר הרביעית היה מתחייב כל אדם דהוה כשואל כנ"ל א"כ יתחייב משעת משיכה, וקשה לפ"ז לדעת הפוסקים שמתחייב משעת משיכה, וקשה כנ"ל אם לא שנאמר דס"ל באמת כן, והחידוש בשומר הוא באופנים אחרים כמש"כ בשטמ"ק ע"ש. 
ועוד י"ל דרק בשומר שהופקד אצלו פקדון חבית של יין או כוס מלא מעות חשיב הכל כגוף אחד משום שהונח שיהיה הכל ביחד, ומשו"ה חשוב חסרון בהשתמשות בגוף הפקדון הזה וכיון שבפקדון זה משתמש הוא כשואל על כל הפקדון. אבל באיש נכרי אינו שייך מטבע אחת לחברתה והם דברים נפרדים ואין כוונת גזילה של מטבע אחת עושהו שואל על כל הפקדון אם לא בעושה בסיס רביעית לכל החבית ודו"ק. וצריך לעיין בזה הרבה. 
ועוד צריך לעיין בהא דמשני שם דצריך קרא משום דיו בשמירה בשואל לענין שחייב אף בשמירה בבעלים. ולפ"ז [קשה נילף שליחות יד מ]כל שואל שלא מדעת שחייב אף בבעלים, ובע"כ דמשום גזלן הוא, והכא ג"כ שלא מדעת הוא. אבל באמת משמע בשטמ"ק ב"ק פ' הגוזל דשואל שלא מדעת אינו קונה בשינוי דלא הוי גזלן ממש, ובע"כ הוא מטעם שואל, והוא כדברינו לעיל דהכל טעם אחד להם, ורק החילוק ביניהם הוא זמן חלות החיוב או מיד או משעת אונס. 


חידושי ר' שמעון שקופ קונטרס בענייני שמירה ושומרים אות יט 
======================================================== 
יט). והנה למ"ד שואל של"מ שואל הוי ס"ל דחשוב שמור לבעלים ואינו מתחייב מיד, ולמ"ד גזלן [הוה] חשיב אבוד כיון דמשתמש לתועלתו שלא מדעת הבעלים ומתחייב מיד, וכל שמתחייב מיד השומא כדהשתא. ומ"מ נ"ל דשלא מדעת גם בבעלים נתחייב. דבאמת קשה גם בגמ' סנהדרין דקאמר שם שחייב מטעם שואל, דא"כ מפני מה חייב בבעלים. והנה מפשטות הגמ' הנ"ל היה נראה לפרש דלאו דוקא הוא, רק לדמות דאין חיוב אונסין שייך לומר שיקנה בגוף הדבר. אבל מדברי הראשונים משמע דדוקא הוא, והוא הוא הטעם דכל הנאה שלו. 
ונראה דהא דפטרה תורה שמירה בבעלים הוא דוקא היכא שהחיוב בתשלומין נובע מקבלת השמירה, וכשיש גרעון בקבלת השמירה כשהיא שמירה בבעלים, אף שהוא גזירת הכתוב שאין בו מושג לנו אבל נראה מהרבה גדולי האחרונים שראתה התורה בכה"ג איזה גרעון בקבלת השמירה, וכ"ז רק אם דין התשלומין נובע מראשית שעבוד השמירה, ומשו"ה עיקר דין בבעלים שיהיה עמו במלאכתו בשעת השאלה. 
והנה בגזלן ושואל שלא מדעת דאמרינן דחייב באונסין משום שכל הנאה שלו הנה החילוק בזה דמסברא ידעינן שראוי להתחייב כשואל שלא מדעת לענין התשלומין, אף שלענין שעבוד שמירה בפועל ליכא גביה כלל דלא קיבל עליו לשמור אף מפשיעה כמו הכחשה דהדרה רק חיובו להשיב לבעלים או החפץ או דמיו, ומשו"ה לא שייך בכל אלה דין שמירה בבעלים כיון דחייב בהשבה גרידא בלא קבלת שמירה כלל, וכל דליכא גביה דין שמירה בפועל ע"ז לא חידשה התורה דין שמירה בבעלים. והא דאמרי' בגמ' דצריך קרא מיותר בשליחות יד לחייבו בבעלים, אף שאם נילף משואל אבל הרי הוא שלא מדעת ודינו כגזלן, אבל כבר כתבנו דע"כ צריכים אנו לומר דדין שליחות יד הוא דוקא בשומר ולא אצל כל אדם, ושואל שלא מדעת ככל אדם הוא ומ"מ הוה ילפינן שליחות יד משואל, וביארנו דבפקדון שהוא גוף אחד כבהמה ושאר כל תשמישים ודאי אין לחלק בין שומר לכל אדם, אם לא ע"ד שחילק השטמ"ק כגון ע"מ לשלם ע"ש, אבל בכיס מלא מעות או בשק מלא חפצים דרק ע"י קבלת השמירה שיניחו כפי דעת הבעלים כשמשתמש במקצת משוין ליה כנוגע בכל הפקדון דהמפקיד והנפקד בקבלתו עושים ליה לחפץ אחד, ומשו"ה רק תחילת קבלת השמירה גורמת שיתחייב עכשיו בשליחות יד כשואל של"מ, ומשו"ה לולא קרא יתירא הוה אמינא דפטור בבעלים דע"כ נראה כוונת הש"ס דגלי קרא שיתחייב בבעלים היינו אם היו הבעלים בעולם בראשית השמירה ולא בשעת תשמישו עכשיו. 
וכ"ז צריכים אנו לדחוק לשיטת הפוסקים דלפי האמת ג"כ לא ילפינן שואל שלא מדעת משליחות יד, דשליחות יד חייב משעת משיכה ושואל שלא מדעת דוקא משעת תשמיש, אבל לשיטת הפוסקים דלפי האמת ילפינן משואל ושליחות יד י"ל דגם לענין בבעלים ילפינן, ועי' מח"א. 


חידושי ר' שמעון שקופ קונטרס בענייני שמירה ושומרים אות כ 
======================================================= 
כ). דין לוקח שנמצא טעות במקחו דהוי שומר 
ולפמש"כ ניחא גם בהא דקי"ל דכל לוקח שנמצא מקח טעות חייב הלוקח כדין ש"ח או ש"ש, ועיין תוס' ב"מ דף מ"ב ע"ב [ד"ה הכא] דחייבים היתומים אף שלא ידע מן הטעות, וקשה טובא, הלא בכה"ג ליכא דין שמירה כלל דאנוסין הם כמו יתומים שטבחוהו ואכלוהו. ומצאתי בנתה"מ בסי' רל"ב סק"ה שהקשה כן על דין השו"ע בלוקח שעשה מום במקח, ועי"ש שנשאר בצ"ע, ולא העיר כלום מדברי התוס', דכן נראה פשטות השו"ע דדין שומר עליו אף קודם הידיעה. 
ולפמש"כ נראה בודאי שלא שייך במקח טעות דין קבלת השמירה בפועל, דכל לוקח בודק מקחו במקצת וסובר דלית בו מקח טעות, דמשום הכי אמרינן באונאה דלא ידע דמחיל, אבל דין התשלומין בזה עפמש"כ דכל תשלומין בשומרים הוא לא שחייבה תורה אותו על שלא השלים שמירתו, דהרי בשואל לא שייך כן, ורק שמקבל עליו כן, והתורה שעבדה אותו ע"ז או שישלים שמירתו או ישלם, מלבד בפשיעה שכתבנו שיש בו עונש על הפשיעה, ומש"ה בלוקח ששעבד עצמו לשלם תמורת החפץ בהחלט אף שבטלה ההשתעבדות הזאת משום טעות, (אף) [אבל] לדין תשלומין כדין ש"ח או ש"ש דליכא טעות, דאילו ידע היה מקבל עליו, נשאר דין תשלומין בזה. ולפי"ז בכה"ג יתחייב גם כשיהיה בעלים. ויפה העיר בזה אחד מתלמידי הישיבה דהלא לשיטת הפוסקים דבמקח טעות המוכר אסור להשתמש בדמים א"כ גם הוא שומר הדמים, וא"כ יפטרו שניהם מדין שמירה בבעלים. ולפמש"כ ניחא, דבכה"ג לא שייך לדין שמירה בבעלים דשעבוד הפועל למלאכת השמירה לא שייך בטעות ורק דין תשלומים וכה"ג ליכא דין שמירה בבעלים ודו"ק. 
ולפמש"כ נראה בלוקח בהמה ונעשה בו בפשיעתו של לוקח הכחשה דהדרה ואח"כ נמצא שהוא מקח טעות, שיפטר הלוקח לכו"ע, דלפמש"כ לעיל דבהכחשה דהדרה הוא פטור מכל דין שומרים דיכול לומר הרי שלך לפניך ורק מדין פשיעה הוא חייב, ובכה"ג דליכא דין שעבוד שמירה עליו נראה דפטור. 


חידושי ר' שמעון שקופ קונטרס בענייני שמירה ושומרים אות כא 
======================================================== 
כא). בדין אונסין בשואל 
בהא דגרסינן בב"מ ל"ה ע"ב, השוכר פרה מחבירו והשאילה לאחר דלרבנן ישבע השוכר שמתה כדרכה, ולר"י אין אדם עושה סחורה בפרתו של חבירו, וכתבו התוס' שם דפליגי בסברת המקשן והתרצן דגמ', דר"י ס"ל משום דיכול המשכיר לומר דל אנת ודל שבועתך משום דבשבועה קני לה, ורבנן ס"ל דקונה משעת מיתה, ושבועה רק להפיס דעתו של בעה"ב, עי"ש. והנה הסוגיא הזאת סתומה ולא אשכחינן לה פתרון איזה קנין יש להשוכר בפרה שיתבע מן השואל, ואי משום אחריות דידיה, זהו רק דין גורם לממון וקיי"ל דגורם לממון לאו כממון דמי. ואף דהתוס' ב"ק ע"א ע"ב ד"ה וסבר, כתבו לחדש דלכו"ע חייב בקרן מדינא דגרמי ורק לחייב כפל בגורם לממון בזה דוקא לר"ש חייב, יעו"ש, וכן כתב הרמב"ן, אבל זהו רק מדינא דגרמי אם עשה בידים, אבל לחייב אונסין מדינא דגרמי לא שמענו. והא דכתבו שם התוס' דחייב קרן בגניבה דגורם לממון, י"ל דזהו דוקא בטבח דהוא מזיק בידים, אבל בגניבה שיתחייב על הקרן באונסין זהו דוקא לר"ש. ועוד קשה טובא, מכיון דשואל חייב משעת האונס, ואפילו למ"ד משעת משיכה החיוב בפועל הוא רק משעת האונס כמש"כ כל הפוסקים דהשומא הויא כפשיעת האונס, וכיון דבשעת האונס כבר ליכא בזה דין גורם לממון דהשוכר נפטר במתה כדרכה הרי אין בזה דין גורם לממון כדמוכח להדיא בגמ' ב"מ נ"א ע"א תינח עד שלא נתרמה התרומה משנתרמה התרומה מאי איכא למימר ועי"ש. 
ומדברי הפנ"י וחידושי הגרע"א נראה דס"ל דהוא הקנאה דפרה בתנאי אם ישבע. וג"כ אינו מובן, דאם נימא דמשעת מיתה או משעת שבועה, זה א"א, דבמאי יקנה בשעת שבועה דליתא כבר בעולם וגם בשעת מיתה ודאי כלאחר מיתה הוה וכבר ליתא מאי דליקני. וע"כ צריך לומר שקונה למפרע, והמיתה והשבועה הוי רק תנאי בעלמא. הנה אף שלא נראה כך מדברי הגרע"א בחי' דקאמר שם לתרץ בהא דמבואר בריש המפקיד דהכפל לבעה"ב אם לא שילם ולא רצה לישבע משום דאף שהשומר קנה את הפרה משעת גניבה, אבל כיון דמשעת גניבה יצאה הפרה מרשות המפקיד חייב ע"ז גופא הגנב כפל, והנה אם היתה הגניבה רק תנאי בעלמא דבריו תמוהים. 
והנה אם נאמר לעצמנו לפרש כן בדרך תנאי הנה מלבד דקשה מאין נעשה אומדנא כזו שכל מפקיד מקנה הדבר המופקד בתנאי אם יגנוב וישבע, עוד קשה לפ"ז אם שכר ישראל פרה מכהן איך מאכילה כרשיני תרומה דלמא תמות כדרכה ואגלאי מילתא למפרע דשל ישראל היא. וגם פשטות הסוגיא קשה במאי דאמרינן בגמ' דלימא משכיר לשוכר דל אנת ודל שבועתך, ולפי' התוס' זה עיקר טעמא דר"י, ואם נימא דזהו רק תנאי איך מהני מה שמחל על התנאי הלא בגמ' גיטין ע"ד ע"א מיבעי אי מחולים לך מהני שלא יוצרך לקיים התנאי, א"כ אם מוחל כבר נתקיים התנאי בלא שבועה. ואף דמסיק שם בגמ' דמחילה לא הוי כקיום התנאי, זה דוקא אם י"ל לצעוריה קא מכווין, עי"ש, מה דלא שייך הכא. ועוד דכיון דקמישתבע הוה קיום התנאי בע"כ של המשכיר, אף אם נתינה בע"כ לא יהיה נתינה לענין קיום התנאי, זהו דוקא כמש"כ התוס' דכיון דאינו מקבל עדיין לא הוה נתינה והתנאי היה שיתן והוא יקבל עי"ש מה דלא שייך בשבועה. אף דזה יש ליישב קצת, דכיון שהמשכיר מחל על השבועה אז אין זה שבועת שומרים ומה שנשבע הוי כקופץ ונשבע, והתנאי היה שישבע בשבועת השומרים, אבל הקושיות הראשונות ודאי קשה. 
ועיין ברש"ש בהגהות שכתב דסוגיא זו רק בשוכר מיירי משום דקונה לזמן שיחזיר אח"כ, ואם ליתא מה להחזיר הפרה שלו עי"ש. וגם דבריו תמוהין, דלא משמע כן מדברי התוס' ורש"י דף מ"ב בסוגיא דבקרא שכתבו גם בש"ח וש"ש לתלות בפלוגתא דר"י ורבנן. ועי' בתוס' ב"ק דף י"א שכתבו גם בש"ח ובש"ש עי"ש, ומלבד זה לא יועיל לתרץ לכל מה שהקשינו לעיל. 


חידושי ר' שמעון שקופ קונטרס בענייני שמירה ושומרים אות כב 
======================================================== 
כב). שומר שמסר לשומר 
וע"כ נלענ"ד בביאור סוגיא זאת ע"פ מה שכתבנו בדין השומרים שהוא בכללות חיוב השבה, שכיון שנוטל חפץ חבירו לרשותו ירדה תורה לדעת השומרים שמקבל עליו להשיבו לרשותו ומשו"ה חייבתו תורה בכך. וכמו שגזלן ושואל חייבין באונס כן שומרים חייבים אם נאבדה כל אחד לפי דינו, אף דמזיק בידים כה"ג לא הוה מתחייב משום דעדיין אינו נפסד החפץ לגמרי, אבל לענין שומר עדיין אינו מוחזר לבעלים. ושומר כל כמה שלא השלים שמירתו בשעבוד שמירת החפץ החיוב עליו או לשלם בדמים או להשיב החפץ לבעלים, ומה שהוא ביד גנב נקרא גרעון בשמירה ומתחייב בדמים או בהשבת החפץ בפועל. 
ולפ"ז יש מקום לומר דשומר שמסר לשומר אף שלא מדעת הבעלים, ראוי הוא [השני] להתחייב גם לשומר, אף דאין החפץ שלו, מ"מ לענין חיוב שומרים סגי לנו בשם בעלים כזה, דכיון דהשומר הראשון חייב לבעלים דמפני שנטל חפץ חבירו לרשותו חייבתו תורה להשיב לבעלים לרשותם, משו"ה השני שנוטל מרשות שומר הראשון ג"כ חשוב שנוטל חפץ מרשות שלו, דהרי על נטילת החפץ בכה"ג חשבתו תורה כמכניס ברשות שלו, ולפ"ז השני נקרא שנטל מרשות הראשון. וכיון דכל שומר מחוייב להשיב גם בלא דין פסידא, דהרי גם בגניבה דלא חשיב עדיין החפץ כנפסד לגבי הבעלים דהרי אם יזיקנו אחר אח"כ מתחייב מ"מ חייב שומר דחיובו משום השבה, כמו כן השומר השני שנטל מרשותו מתחייב להחזיר או החפץ או תמורתו בדמים אף דלית ליה פסידא כלל. [וכן נראה דגזל ובא אחר ואכלו, אם שילם הגזלן הראשון לבעלים, שחייב השני שגנב מהראשון לשלם לראשון, אף אם נאנס אצל השני דלא שייך לחייבו משום דינא דגרמי, מה"ט שכ' דלענין גזלן דחייב בהשבה על שנטל החפץ מרשות חבירו לרשות דידיה גם הגזלן הראשון היה נקרא בעלים. אמנם לחייב באונסין דצריך שיהיה כל הנאה שלו כדמשמע בגמ' סנהדרין צ"ע, דכיון דגזלן הא אין לו קנין פירות להשתמשות, רק אם נשתמש פטור, אינו נקרא לגבי דידיה כשואל. ותלוי בפלוגתא דהרמ"א וב"י בחו"מ בסי' שס"ג לענין אם השכיר הגזלן לאחר למי צריך לשלם השכירות, ומשו"ה ודאי שיגבה הראשון מן השני]. 
אמנם זה ודאי דלגבי הבעלים ג"כ דינו כשומר שנטל מיד הבעלים כיון דהחפץ שלהם, וכמו בגזלן שדין הבעלים על השני אף מדין גזלן כמו שביארנו זה בהל' גזילה בס"ד. ואף לפמש"כ הקצוה"ח (סי' ל"ד) לפטור השני מדין גזילה, אבל בשומר השני ודאי דאיכא דין שומרים עליו דחשוב כנטל מרשות בעלים דיד שומר הראשון כיד הבעלים לכל דבר, דהרי בכפל חשיב כנוטל מרשות בעלים. ולפי"ז הא איכא שני תובעים ושני נתבעים, היינו הבעלים והשומר הראשון תובעים מן השומר השני, והבעלים יש להם דין לתבוע גם מן השומר הראשון כמו בגזל ובא אחר ואכלן כמש"כ הש"ך בסי' רצ"א. והנה נראה דלכו"ע בין לרבנן ובין לר"י עיקר התובעים הם הבעלים דחפץ שלהם הוא והם מפסידים, אבל אם ישלם הראשון ודאי שיכול הראשון לתבוע מן השני. 
והנה בש"ך סי' שפ"ח הביא דברי ר"י בשם הרא"ש במזיק שעבוד אפותיקי מפורש שחייב לשלם לבע"ח למאן דמחייב משום גרמי שאם מחל הבע"ח למזיק שאז חוזרים לתבוע בעלים של הקרקע ועי"ש, הרי שמחילה אינו כפרעון רק שמסלק זכות מיניה, דמשו"ה כתבו האחרונים דמהני אף בע"כ של המלוה. וכן מבואר בתשובות הרא"ש לענין שני ערבין ללוה אחד שכתב שם דאם מחל המלוה לאחד שגובה הכל מן השני, הובא בטור שו"ע חו"מ סי' ע"ז, הרי דמחילה אינו כפרעון. 


חידושי ר' שמעון שקופ קונטרס בענייני שמירה ושומרים אות כג 
======================================================== 
כג). וע"פ הכללים האלו נלענ"ד יתבאר לנו סוגית הש"ס בזה לפי' התוס', דלרבנן דסברי דישבע השוכר והשואל משלם לשוכר הוא משום דכיון דבין השומר הראשון ובין השני חייבים רק בהשבה על לקיחת החפץ מרשות לרשות, וכיון שדין הראשון היה שבשמירת החפץ עד שעת האונס שיושלם פרעון שלו על נטילת החפץ, חשבינן זה כפרעון כמו שנתפרעו כבר הבעלים על ענין זה ע"י השומר הראשון. ומכיון שנתפרעו אין לבעלים שום דין תביעה על השני כמו שאם היה הראשון פורע לו בדמים ממש, דהרי בשומרים השלמת השמירה חשובה כפרעון. ומשו"ה סברי רבנן דנסתלקו הבעלים מכאן ודין השוכר עם השואל, דאף שדין השואל הוא בחיוב עודף מן השוכר ועל עודף זה לא פרעו השוכר, אבל מכיון שהשואל נטל החפץ מרשות הראשון ובעלים נתרצו בפרעון של הראשון בראשית השמירה, לא זכו הבעלים בזה כל זמן שנתפרעו ע"י השוכר ודו"ק. ור"י ס"ל דגם ענין שבועת השומרים הוא ג"כ השלמה לחיוב שמירה שעליו מוטל לברר אם השלים שמירתו ואם אינו מברר משלים בפרעון דמים, וכיון דגם ענין השבועה הוא השלמת הפרעון יכולים הבעלים לומר לשומר הראשון דל אנת ודל שבועתך שמוחלים לו השבועה, ומחילה אינה נחשבת לפרעון, וכיון שהבעלים לא נתפרעו ע"י השוכר הראשון אז דינם לתבוע מן השני דהרי הם עיקר הבעלים. ורבנן סברי דלא מהני מחילה זו, דענין השבועה הוא רק להפיס דעתו של בעה"ב, אבל עיקר השמירה הוא אם נשמר החפץ עד שעת האונס, ומשו"ה אף שמוחל השבועה אבל כבר היה פרעון בזה ע"י השלמת השמירה. 
ומה דקאמר בגמ' משעת מיתה קנה או משעת שבועה קנה, ענין קנין זה הוא שיהיה הוא הבעלים על התביעה מן השני, דכל זמן שלא פרע הראשון אז עיקר התובעים הם הבעלים, אבל כשנפטר השומר הראשון אז נעשה הוא הבעלים על התביעה מן השני, וזהו ענין הקנין שאמרו. ונכון הוא בס"ד. ולפ"ז כתבו בתוס' דאם היו הבעלים בעצמם בשעת האונס דא"צ לא שבועה ולא עדים, דגם ר"י מודה לרבנן דשוכר כבר נפטר בהשלמת השמירה ודינו עם השואל עי"ש. 


חידושי ר' שמעון שקופ קונטרס בענייני שמירה ושומרים אות כד 
======================================================== 
כד). ובזה נ"ל ליישב היטב לשיטת התוס' הא דשקלו וטרו שם בגמ' פעמים שהשואל משלם כמה פרות לשוכר עי"ש, ולכאורה זה דוקא לרבנן ולא לר"י. ועי' בשטמ"ק שמיישב דמיירי שהבעלים יודעים בעצמם, וזה דוחק קצת. ועי' רש"י שכתב דנשבע השוכר עי"ש. ולדברינו מיושב היטב דהרי לכו"ע כל זמן שאין לבעלים הראשונים תביעה אז השוכר חשוב כבעלים לתבוע מן השומר השני, והכא שהמשכיר בעצמו הוא השואל דלא שייך לדידיה שיהיה דין תביעה מעצמו, ומשו"ה כל התובע הוא השוכר, וכה"ג מצינו לענין התשלומין של בושת לאשה דאם אחר חבל שמשלם קצת לבעל וקצת לאשה ואם הבעל חבל משלם הכל לאשה, עי' בגמ' כתובות ס"ו ע"א ובפוסקים עי"ש. והביאור בזה נפ"מ גם לדידן דנקטינן כשיטת הרי"ף והרמב"ם דלא סברי כהתוס' וסברי דלכו"ע השבועה כדי להפיס דעתו של בעה"ב, ומ"מ סובר ר"י דאין אדם עושה סחורה בפרתו של חבירו, היינו אף שהשלים שמירתו מ"מ כל שיש בזה זכות עודף ס"ל לר"י דהוו לבעל הפרה משום דאין אדם עושה סחורה וכו', ומשו"ה אין חילוק בין אם היה הבעלים בשעת האונס או לאו. ומשו"ה גם בכה"ג דמצייר הגמ' שהשאיל למשכיר עצמו, אף דלא שייך בו דין תביעה לגבי עצמו מ"מ אין השוכר תובע מן הבעלים דכיון דיש הפסד לבעלים אין אדם עושה סחורתו בפרתו של חבירו. 
ועפי"ז מבואר מה שכתב הרא"ש [סי' ה] הובא בפוסקים ושו"ע, דאם המשכיר נתן רשות לשוכר שיתבע הוא מן השני והוא יתבע מן הראשון, דאז הדין כרבנן, עי' בפוסקים. והוא כדברינו, דכיון דהבעלים מחלו דינם מן השני שלא יוכלו לתבוע מן השני, אז הראשון הוא הבעלים. ולפי"ז נלענ"ד ברור דאם המשכיר מחל אח"כ לשואל, שיוכל לתבוע השוכר וזה כ"ש מציור של הרא"ש. 
ובדינו של הרא"ש צע"ג אם חזר בו המשכיר קודם שהשאיל השוכר לשואל, דמחילה זו לכאורה הוה דשלב"ל. ועי' מחנ"א שרצה לומר דמחילה קודם הפסד השומרים הוא דשלב"ל. והנה בכה"ג אף אם נימא שלא כדבריו אבל קודם השאלה ודאי חשיב דשלב"ל, ואולי בכה"ג שמצייר הרא"ש זוכה בזכות זה השוכר משעת משיכה, וכמו עבד לקנס ופרה לכפילא וצ"ע. 


חידושי ר' שמעון שקופ קונטרס בענייני שמירה ושומרים אות כה 
======================================================== 
כה). שומר שנשבע ולא רצה לשלם 
ועפמש"כ נראה דלא קשה מה שנתקשו בספר פנ"י והגרעק"א בריש המפקיד, בנשבע ולא שילם דהגנב משלם הכפל למפקיד ולא לשומר מאי שנא מהאי דשומר, עי"ש שהאריכו. ולא מצאתי דבר נכון. והנה לדברינו הנה ודאי אם יהרוג מזיק את הפרה באופן שהשוכר פטור ע"ז כגון באונס של השוכר, מ"מ גם בכה"ג גם לרבנן המזיק משלם למשכיר, משום דכיון דמזיק משלם בשביל מעשה ההיזק ועל ההיזק זה לא שילם השוכר בשבועתו ובהשלמתו בשמירה, ואף אם היה בכה"ג שדין השוכר לשלם ושילם לא יגבה מן המזיק רק מדין גרמי. ולפי"ז אף שכתבנו שדין גזלן וגנב הוא ענין אחד עם דין חיוב שומרים, זהו רק על חיוב הקרן, אבל חיוב כפל שזה דין בפ"ע שחייבתו תורה על מעשיו זהו רק בחפץ של בעלים, ובכה"ג שאין השוכר או השומר חשיב בעלים ממש ודאי דפטור הגנב מחיוב כפל על גניבתו מן השומרים, ורק לר"ש דס"ל גורם לממון כממון דמי יש לדון. 
ועי' בשטמ"ק ריש המפקיד שהקשה בשם הראב"ד למ"ד גורם לממון כממון דמי שישלם כפל לשומר, ויעוי"ש שתירץ דדוקא היכא שחייב בכל אופני אחריות עי"ש. ודבריו סתומים, דאינו מובן הקושיא דהלא לא מצינו לר"ש שיהיה השומר בעלים יותר מן הבעלים האמיתיים, רק דס"ל דגם זה חשוב בעלים. ותירוצו ג"כ אינו מובן כ"כ, דהלא בגמ' בפסחים ו' ע"א מבואר דלכו"ע שומר עובר בב"י ובל ימצא בלא קרא יתירא משום גורם לממון כממון דמי אף דלא חייב רק בגו"א, דבשלמא בהא דמבואר לענין שור הנסקל דמשלם הגנב לשומר כפל גורם לממון ל"ק, דכבר ביארנו דבכה"ג מחייב בכל אופני אחריות כגזלן, אבל מגמ' פסחים קשה. וצע"ג לעת הפנאי. 


חידושי ר' שמעון שקופ קונטרס בענייני שמירה ושומרים אות כו 
======================================================== 
כו). גדר גורם לממון 
וע"ד הקושיא השניה שהקשינו מהך דקדשים שחייב באחריותן דלרבנן ליתא בהו דין שמירה, ומ"ש מהך דשוכר. הנה לדברינו יש לחלק קצת, דשאני דין שומר דאחריות דידיה הוא משום חיוב השבה על שנטל החפץ לרשותו, ומשו"ה חשוב השני שנוטל את החפץ הזה כנוטל חפץ שלו וכמש"כ, אבל באומר הרי עלי עולה שחיוב אחריות דידיה הוא משום ההתחייבות שלא נפטר עד שיקריב כהוגן, ואין החיוב דידיה על החפץ שתח"י, וחיובו רק על ההיפך שלא נפטר עדיין מחיובו הראשון, לא חשיב בעלים לדין שמירה. 
ולפ"ז נ"ל דבהקדש אם קנו מידו שחייב [לשמור] מ"מ אם מסר לשומר אחר דפטור לשלם לשומר ראשון. ובכה"ג נ"ל דגם לר"ש פטור, דאין סברא דלר"ש אם יתחייב אדם ליתן חפץ לחבירו בתנאי אם יאבד איזה חפץ מנכסיו שיהיה חשוב משום זה כבעלים על נכסים אחרים. רק בהרי עלי עולה שפוטר חיוב דידיה בנכסי הקדש, דבע"כ בעת שמקדיש נשאר חיוב דידיה ומיפטר עצמו בעולה זו, והוי כמו ששייר לעצמו זכות זה שיפטר בזה חוב דידיה, בכה"ג ס"ל לרא"ש דהוי כבעלים, כמו שנתנו לו נכסים שיהיה לו לשלם חובות דידיה ודו"ק. 
ועיין ש"ע חו"מ סי' ע"ב לענין אם השאיל משכון של עכו"ם שחייב השואל, אף דלכאורה זה תלוי בפלוגתא דר"ש ורבנן דגורם לממון, ולא מצאתי מי שהעיר בזה, ושמעתי שדו"ז (שיחיה) [זצ"ל] העיר בזה. אמנם י"ל דהנה הטעם שישראל מפסיד חובו (כשכונס) [כשנאנס] המשכון אף שמדינא ליכא דין שומרים ולא דין קנין מדר"י, והתם מבואר באחרונים דדוקא מה שמפסיד מדינא חייב השני לישראל, והטעם הוא כדשמואל, ובעכו"ם לכו"ע כן דאם יפסיד המשכון מפסיד המעות דיהיב ליה בתורת פרעון אם לא יחזיר לו המשכון, ומשו"ה אם לא החזיר איגלאי מילתא למפרע שהוה שלו היינו שאם יחזיר יפרע לו ממקום אחר ואם לאו יהיה לו זה פרעון לחובו, ומשו"ה אם נאנס אצל השואל אגלאי מלתא למפרע שהיה של ישראל וחייב כדין שואל. והא דמבואר בגמ' פסחים דף ל"א וכן הוא בשו"ע או"ח בסי' תמ"א בישראל שהלוה לנכרי על חמצו אם לא הקנה לו במעכשיו מותר, הנה שם מיירי שלא קיבל עליו הישראל אחריות, עי"ש, והכא מיירי ע"כ שקיבל עליו הישראל אחריות, ואחריות זה נראה כמש"כ שיפסיד חובו והוא באופן שכתבנו שיהיה זה נחשב לפרעון. אמנם לפי"ז אם היה המשכון יתר על חובו, דקבלת אחריות הוא התחייבות, אין לחייב את ממונו אם לא כשאיבדו בידים מטעם גרמי, אם לא שנאמר דכשנותן משכון באחריות הוא מקנה לו את החפץ בתנאי שיהיה שלו אם יאבד והוא ישלם עבורו, וצע"ג בכל זה. 


חידושי ר' שמעון שקופ קונטרס בענייני שמירה ושומרים אות כז 
======================================================== 
כז). בענין פשיעת שומרים 
שם בגמ' דף מ"ב בעובדא דאפקיד גביה ומסר לאמו, ועי"ש דאם הוה גביה היה מוטל עליו לקברם בקרקע, אבל כיון שלא פשע דסבר דאם לא יאמר לה דלאו דידיה נינהו כש"כ דמזדהרה בהו משו"ה פטור, והיא ג"כ לא פשעה דסברה דדידיה נינהו עי"ש. והנה לשיטת הפוסקים דשומר שמסר לאשתו ובניו פטור הראשון לגמרי ניחא, אבל לשיטת ר"ת דאם פשעו ואין להם מה לשלם חייב השומר הראשון, ובע"כ דלא פקע ממנו דין שמירה, ומשו"ה אם פשעו הוא חייב, וביארנו לעיל הטעם אף דפשיעה דידהו אונס הוא לדידיה, ועל המסירה ג"כ לא פשע דרגילים להפקיד גביה, או משום דכל המפקיד אדעתא דהכי מפקיד, רק ששומרים מוטל עליהם או להשלים שמירתם שיהיה חפץ שמור לבעלים בלא גרעון או לשלם, ומשו"ה אף שלא פשע במסירתו אבל עדיין לא השלים שמירתו וגם מכאן ולהבא מוטל עליו חיוב זה. ומשו"ה אם השני השלים שמירה בשבילו הרי זה כמו אחר פורע בשבילו, אבל אם לא השלים לא הוא ולא אחר בשבילו, הוא חייב לשלם בדמים. ולפי"ז [קשה, מאחר] שמוטל עליו לקברם בקרקע מאי מהני מה דאמרינן שהאם לא פשעה שלא ידעה דלאו דידיה נינהו, אבל מ"מ לא השלים הוא שמירתו שמוטלת עליו כיון שהיא לא השלימה עבורו כפי חיובא דידיה. 
אמנם בפשטות נראה דמזה מוכח כמש"כ לעיל [אות ז'] דענין הפשיעה הוא שלא יגרע בשמירה כפי ידיעתו, אבל לא נוכל להגביל פרטי הדברים לומר שכזה וכזה מוטל עליו לעשות, וכיון שהיא לפי דעתה עשתה ככל המוטל עליה בשמירה מיקרי השלמת השמירה גם לגבי דידיה. אף שלא היה בזה דעת שניהם שוה, אבל מכל מקום הרי עשתה ככל המוטל עליה כפי דעתה ודו"ק. 
ועוד נלע"ד, דהנה לכאורה תמוה לשיטת ר"ח שכל דין שומרים נשאר על הראשון, איך הוא נפטר בשבועת השני, ומ"ש שבועה זו מכל דיני שבועה שלא יוכל אדם לפטור עצמו ע"י שבועת אחר עבורו. ועיין בחו"מ סי' פ"ד סעיף ל"ז בסמ"ע בשם הג"מ אם יש לו תביעה על רבים דאין אחד נפטר בשבועות של אחרים, הרי אף שהם נשבעין לפטור עצמם מ"מ לא מהני לגבי דידהו, ומ"ש הכא שפוטר חיובו בשבועה של השומר השני. ולפמש"כ לעיל [אות כא] לשיטת התוס' דלר"י גם השבועה הוא בכלל השלמת השמירה ופרעון, ומשו"ה אם נשבע השוכר לא יוכל המשכיר לתבוע עוד מן השואל, כמו כן אם נשבע השואל לא יוכל לתבוע מן השוכר. אבל לפי זה אם יאמר לשני דל אנת ודל שבועתך יתבע מן השומר הראשון, ולא משמע כן, דהרי ברגיל להפקיד לא יוכל בשום אופן לתבוע מן הראשון אם השומר רוצה לישבע. 
וע"כ נראה די"ל דכמו לשיטת הרי"ף והרמב"ם שאם מוסר למי שרגיל להפקיד אצלו הוא פוטר עצמו לגמרי כמו חזרה ליד בעלים, כמו כן לשיטת ר"ח (אבל) [יכול] להפקיע את עצמו מדין שמירה לפרט זה שימסור לאחר שכל שירצה השני להשלים שיפטר הוא עי"ז. דבלא"ה יקשה אם יאמרו הבעלים שאינם רוצים שישמור השני הלא בכל פרעון בע"כ ביארנו במק"א שאין אחר יכול להפקיע בע"כ של המלוה ומ"ש דין שמירה, אלא ודאי שאני דין שמירה דאין חיובו החלטי רק העיקר (לולא) [שימלא] שעבוד השמירה. ומשו"ה להרי"ף ולהר"מ מסלק עצמו לגמרי מה דלא מצינו בחיובים אחרים שיהני השתעבדות אחרים לפוטרו מחיובו דידיה, כמו כן אין דוחק לר"ח דיכול לסלק עצמו בכה"ג דכל שמוסר לאחר אין עליו שעבוד עוד רק במה שלא ימלא (היכי) [השני] שעבודו, ומשו"ה אם אמר [השני] הריני נשבע אין עליו חיוב כיון שממלא דינו, ואף אם יאמר שאינו מקבל שבועת השני לא איכפת לו לראשון, דכבר הסתלק הוא לגמרי לפרט זה שאם שני ימלא דינו ליכא עליו שום חיוב ודו"ק. ולפי"ז יתורץ היטב שאם האם לא פשעה הוא פטור לגמרי [לר"ח] כמו להרי"ף ולהר"מ, דגם לר"ח אין האם משלמת עבורו רק שכבר נסתלק דינו בכל הפרטים שתמלא היא דינה ודו"ק. 


חידושי ר' שמעון שקופ קונטרס בענייני שמירה ושומרים אות כח 
======================================================== 
כח). בדבר מסוים 
ובהא דמבואר ברה"מ [פ"ד משאלה ופקדון ה"ח] בשם הריטב"א והרמב"ן והובא בשו"ע סי' רצ"א, דאם היה דבר מסוים א"צ הבן להשבע שמסר לאמו רק היא תפטרנו בשבועתה, ובשטמ"ק בשם הריטב"א משמע דאי אפשר להפטר משבועה זו רק בעדים, הובאו דבריהם בקצוה"ח, וכתב עליהם דתלוי הפלוגתא זו בשיטת ר"ח והרי"ף, דלהרי"ף ולהר"מ הויא מסירה זו כחזרה ליד בעלים והויא כטענת החזרתי ובטענת החזרתי א"צ שומר להשבע, ולר"ח הויא רק כשמירה מעולה יעו"ש. אך דבריו נסתרים מיניה וביה, דא"כ למה צריך הבן להשבע, והקשה זה בעצמו וסיים בצ"ע. 
אמנם נלע"ד דבכה"ג הויא שבועת השומרים לכו"ע, דהנה בטעם [דבטענת החזרתי] א"צ שבועה על טענתו נ"ל לפרש בשני אופנים, האחד, לפמש"כ הש"ך בסי' ע"ה ובסי' פ"ז דאם המפקיד טוען ברי ליכא דין שבועת שומרים עי"ש, וי"ל דמשו"ה ליכא שבועה בטענת החזרתי. ולפ"ז זה דוקא בכל טענת חזרה, דכל חזרה בשומר הוא מדעת הבעלים דהכל צריכים דעת בעלים, אבל בכה"ג שאין [החזרה ליד] הבעלים אולי צריך שבועה גם אם יהיה זה כחזרה. אמנם לפ"ז בשומר אבידה דא"צ דעת בעלים יתחייב שבועה על טענת החזרתי היכא דליכא משום משיב אבידה וצ"ע. עוד י"ל דהכי גזיה"כ דדוקא אם מודה שלא בא הדבר בשלימות ליד בעלים רק שהוא מילא שעבודו חייבתו תורה שבועה, אבל אם טוען שהדבר כבר הגיע ליד בעלים פטרה תורה. וגם לטעם הזה אין דומה זה לחזרה, דהרי בפועל לא בא ליד בעלים. ודוקא לענין דין השבה בגזלן חשיב השבה לפטור באונס באם החזיר לרשותו בגנב שגנב מרשותו למ"ד לא כלתה שמירתו, אבל לענין שומר לקרות זה טענת החזרתי בכה"ג שמסר לשומר אחר בלא ידיעת הבעלים לא מצינו שיהיה זה [חשוב] טענת החזרתי. ועוד גם לענין גזילה לא מצינו שיהיה חשוב השבה רק אם החזיר לרשותו דלא כלתה שמירתו, אבל שיחזיר לאיש אחר אף דרגיל להפקיד גביה, שיקיים בזה דין השבה לא מצינו, אם לא שיהיה מדין זכיה, ואיזה זכיה יש כאן לענין פטור אחריות דידיה. 
וע"כ נראה בטעם הרשב"א והרמב"ן ז"ל דסברי דכל שמוסר לאחר נפטר הוא בכל מה שימלא השני דין שומרים המוטל עליו, ומשו"ה אם היה דבר מסוים אף שהשני יכול להשבע רק שהחפץ שנמסר לידו נאנס, (אבל) [מ"מ] אם נשבע שחפץ כזה וכזה נאנס דמזה מוכח שהיה של המפקיד, נפטר בזה הראשון כמש"כ. וכן מוכח שיטתם מדין ש"ש שמסר לש"ח שאם השני נשבע שנאנס נפטר הראשון, אף שעל השני אינו מוטל רק שבועת שלא פשעתי, מ"מ כיון דכולל בשבועתו גם בירור על האונס מהני לפטור גם את הראשון, הובאו דבריהם בב"י ובש"ך סי' רצ"א סקמ"ד יעו"ש. והרמב"ם ס"ל בהא דאם מיעט בשמירתו לא יוכל לפטור עצמו בשבועת השני כמו שפסק המחבר כן, הרי להדיא דמחלוקת ישנה היא בין הראשונים ז"ל. ומשו"ה גם בכה"ג הוא תלוי בשיטתם אם הבן פוטר עצמו משבועת המסירה שעליו בשבועת האם או לא. 
ויש להקשות דמדברי השו"ע משמע שפסק כהרמב"ם דלא מצי למפטר עצמו בשבועת השני, והכא פסק שהאם פוטרת אותו בשבועתה. וי"ל דמשו"ה השמיט המחבר דין זה של הרמב"ן שהביא הרה"מ. אך על הרמ"א שהביא דבריו בסתם קשיא, דהרשב"א והרמב"ן לשיטתייהו חולקין על הרמב"ם, אבל להמחבר שפסק כהר"מ לא יוכל הבן לפטור עצמו. וגם על הרה"מ יקשה כן שסתם דבריהם נגד דעת הר"מ. אמנם לפי מש"כ לעיל בטעמא דשומר ראשון פוטר עצמו בשבועת השני דלכאורה הוא דבר תמוה, וכתבנו שעל ענין זה נסתלק חיובו מן הראשון שכל מה שימלא השני הוא פטור, ולפ"ז אין סותר דין הרמב"ם לדברי הרשב"א, דעד כאן לא פליג הר"מ רק אם מיעט בשמירתו דכל כה"ג לא יוכל לסלק עצמו מחיובו נגד רצון הבעלים, וכמו שלא יוכל לפטור עצמו בעיקר חיובו, כמו כן לא יוכל לסלק מעליו דין השבועה ולא מהני כלל שבועת השני, אבל אם לא מיעט שמירתו, בכה"ג יוכל לסלק מעליו את חיובו בדברים אשר ימלא השני. רק להר"ח אינו מסולק מעליו (רק) אם לא ימלא השני את דינו. ולהרי"ף ולהרמב"ם ברגיל להפקיד גביה מסלק עצמו בכל גוונא אם לא מיעט בשמירתו, ונכון הוא. 
אמנם לפי"ז לא מצאתי חבר לשיטת הרשב"א. ואולי הריטב"א יודה לשיטת הרשב"א והרמב"ן, ורק בכה"ג שחל עליו השבועה בעבר לא יוכל לסלק חיובו [כיון] שעליו לברר מה שהיה קודם שנעשה עליו השומר השני, ודוקא במקרים דלהבא פוטר עצמו בהשלמת דין שומרים אבל לא במקרים דלשעבר. ועוד דוקא היכא שידעינן שסילק מעליו, אבל על זה גופיה שבעה"ב טוען שלא סילק עצמו, מסתברא סברת הריטב"א והרשב"א. והרמב"ן ס"ל דבכה"ג שיוכל השני לישבע יוכל לסלק מעליו וא"צ שבועה על הסילוק הזה, אבל (בדידיה) [בדבר] דלא יוכל השני לברר לא יוכל לסלק עצמו. ועיין דבריהם שהובאו בב"י, ובש"ך שהקשה על רבינו. 
ולענ"ד נראה דס"ל דדוקא אם השני אינו נשבע כלל פליג דהוי איני יודע אם נתחייבתי דכבר סילק עצמו בכל אשר יוכל השני למלא, דהם ס"ל דלא כהר"ח ובכל דבר שיוכל [השני] למלא פטור הראשון. ולפי"ז אם השני אינו נשבע כלל פטור הראשון דאולי היה די לך בשבועת השני אבל אם השני נשבע שלא פשע דליכא עליו חיוב יותר גם רבינו מודה דהראשון משלם כשא"י להשבע, ודו"ק בלשונם היטב ותראה, דאל"כ למה ציירו דינם בשומר שמסר לשומר דוקא. ומה שהקשה הש"ך לאו קושיא היא כלל, דהא דאמר רבא הטעם דאנת מהימנת לי וכו' הוא רק טעם למה לא יוכל לסלק מעליו לגמרי כמו ברגיל להפקיד גביה, ודוק כי זה ברור, ולפלא בעיני על הש"ך דלא ירד לזה. 
ובזה נתבאר לנו הגמ' בב"ק י"א ע"ב לענין אם [חייב ב]נזיקין שתלה שם הש"ס באנת מהימנת מה דלא שייך שם כלל, וכבר הקשה כן שם בפנ"י. ולדברינו הוא טעם למה שלא יוכל לסלק מעליו שעבודו בע"כ של בעלים [דהוא] משום את מהימנת וכו', (וכל) דאם לא היתה קפידא זו היה מסלק מעליו לגמרי ורק משום קפידא זו לא יוכל למסור לאחר בלא רצון הבעלים, וממילא חייב גם על נזיקין דאי אפשר לחלק רצון הבעלים, ולפי [מה] שכתבתי גם לפר"ח מסתלק בכל פרט שיוכל שני למלא, ומתחילה הדין תביעה מן השני רק אם אין לו מה לשלם ודו"ק. כן נראה לפי ענ"ד. 


חידושי ר' שמעון שקופ קונטרס בענייני שמירה ושומרים אות כט 
======================================================== 
כט). פשיעה מטעם מזיק - מילואים מכתבי תלמידים 
עיין שיטת הרמב"ם ז"ל בפ"ב משכירות ה"ג, דפשע בעבדים ושטרות קרקעות והקדשות חייב לשלם, דלא מיעטה התורה רק משבועה ולא מתשלומין עבור פשיעה, דכל הפושע מזיק הוא, ולא חילקה בין מזיק קרקע למזיק מטלטלין, עי"ש עד סוף דבריו. 
והנה מבואר בגמרא ב"ק דף ד' ע"ב דארבעה שומרים הוו אדם המזיק, מכאן דגם בשמירה שייך מזיק רק הוה מזיק דממילא, ונידון כאדם המזיק. והשייכות דהשומר לההיזק [צ"ב], דהא אם אדם אחר יראה בהיזקו של חבירו [ולא יעשה דבר למנוע ההיזק] בודאי דלא יהיה מחויב על שלא שמר. אלא [צ"ל] מטעם דכיון דהבעלים סמכו עליו בשמירתו והוא לא שמר ובזה נפסד החפץ בגרמתו ופשיעתו, משו"ה מחויב דהוה כאדם המזיק, וזה לא שייך אלא בשומר חנם דלא מחויב אלא על פשיעה, אבל שו"ש לדעת הסוברים דמחויב על גניבת אונס או בשואל דמחויב באונסין לא שייך לפרש מטעם אדם המזיק, דהא סו"ס אונס הוא, אע"כ דמחויב מפני שקיבל ע"ע להשיב החפץ לבעלים אף שיאנס, משו"ה חייב אח"כ אפילו אם נאבד באונס. 
היוצא לנו מדברינו דבשומר חנם אחר הפשיעה הוא מחויב מחמת שני ענינים, א' מטעם קבלתו, והב' מטעם שנפסד החפץ בגרמתו. ואעפ"י שבאדם שאינו שומר לא היה מחויב מטעם מזיק על שלא שמר וכמו שהבאנו לעיל, שאני הכא כיון שקיבל עליו לשמור ונפסד החפץ מחמת שלא שמר, על הפסד החפץ נקרא מזיק. נמצא דמחויב על קבלתו ואם נפסד החפץ נקרא מזיק. ונמצא דיש לו שני חיובים, אחד ההשבה והשני על פשיעתו. 
והנה עיין תוס' ב"ק [סב, ב ד"ה יצאו] שהקשו, אמאי איצטריך קרא למעוטי שטרות מכפל הא לא עדיף ממזיק [דהתוס' לשיטתם דגרמא אין חיובו אלא מדרבנן, ואם מזיק שטרות בידים פטור מה"ת משום דהוה גרמא בודאי גם שומר יפטר בהן]. והנה לכאורה קשה גם אמאי איצטריך קרא למעוטי שומרים מהקדש הלא לא עדיף שומר ממזיק [הלא מזיק הקדש נמי פטור ולמה אצטריך קרא לפטור אם לא שמר להקדש כראוי]. 
ולפי הנ"ל הלא בשני המקומות, בין בהקדש ובין בשטרות ניחא, דאם שומר לא הוה מחויב אלא משום מזיק, יש לנו להקשות הלא לא עדיף מזיק דממילא ממזיק בידים, דבהקדש הא גם מזיק בידים פטור, אבל לפי הנ"ל דבשומר יש שני חיובים לא הוה ידעינן שומר דפטור ממזיק הקדש, דאע"ג דמטעם מזיק אין לחייבו, מחויב הוא בהשבה מטעם קבלתו, וזה החיוב בין בשומר חנם בין בשומר שכר בין בשואל וז"פ. וזהו הביאור בתירוץ התוס' ז"ל שתירצו דכיון דאילו איתא בעין הוה מחויב להחזיר, הוה אמינא דמחויב להחזירן עם הכפל והיינו כנ"ל, דאף דמזיק שטרות נתמעט בהקדש, אבל בשומר אם איתא בעין היה מחויב מטעם השבה, והשבה היא לאו גדר תשלומין, דאם מחויב מצד דינא דהשבה הוא מחויב להשיב החפץ עצמו, וכיון דמחויב להשיב עצם החפץ, נמצא דהחפץ עוד של הבעלים הוא, ומשו"ה גם הכפל של הבעלים, וזהו פירוש דבריהם דהא אם איתא בעין הוא מחויב להשיבו, וא"כ הוא מחויב החפץ עם הכפל, וזה לא הוה ילפינן מהא דפטר מזיק הקדש, דהא יש לנו לחייבו מטעם השבה שקיבל על עצמו וז"ב. 
וזהו הבאור בשיטת הרמב"ם ז"ל דאע"ג דנתמעטו עבדים ושטרות וקרקעות מדין שמירה לא נתמעטו אלא מדין דהשבה, אבל מדין דמזיק כדאיתא בגמרא ב"ק ד' דארבעה שומרים הוו אדם המזיק והוה היזקא דממילא וכמבואר שם, לא אתמעט, דהא מזיק קרקע בודאי דמחויב הוא, וכן כתב בפ"ד משכירות ה"ג, דאם פשע מזיק הוא ולא חילקה התורה בין מזיק מטלטלין למזיק קרקע עי"ש. והא דמחויב על שטרות יכול להיות דשיטת הרמב"ם דגרמי דאורייתא, או דמחויב מדרבנן. 


חידושי ר' שמעון שקופ גדרי קנין כסף תוכן העניינים 
================================================ 
תוכן העניינים 
א 
הסמ"ע והט"ז בחו"מ סי' ק"צ נחלקו בגדר קנין כסף אם הוא מדין שיווי ופרעון דמי המקח, או שהוא מעשה קנין דומיא דקנין שטר חזקה וקנין סודר. - נפ"מ אי מהני כשהלוקח נותן הכסף מבלי שינכה מדמי המקח את הכסף שנתן, ואם שייך קנין כסף במתנה. - מביא ראיה לדעת הסמ"ע שהוא מדין תחילת פרעון, מקידושין י"ב ע"א דאמה העבריה אינה נקנית בפחות משתי פרוטות משום דליכא בזה גרעון כסף, ואמאי לא אמרינן דהגרעון הוא משיווי האמה בעצמותה, ולשיטת הסמ"ע ניחא, דקנין כסף הוא תחילת פרעון, לכן אם ימכרנה בפרוטה ע"כ צריך לשום את דמי האמה רק בפרוטה, והטעם לזה. - עוד ראיה לשיטתו מקידושין כ"ז ע"א דבחזקה אם מכר עשר שדות בעשר מדינות והחזיק באחת מהן קנה כולן ובכסף בכה"ג לא קנה כולן, דלשיטת הט"ז, אמאי מתייחס הכסף שנתן רק לשדה אחת כשכוונתו לקנות כולן, ולהסמ"ע ניחא דהכסף מועיל רק עבור השדה שהתחיל לפרוע דמי מקחה. - מבאר לפי"ז דברי רש"י בקידושין ג' ע"א דהטעם שאין אשה נקנית בחליפין הוא משום דאיתנייהו בפחות מש"פ ואשה בפחות מש"פ לא מיקניא נפשה דגנאי הוא לה, והתוס' הקשו דמה שייך גנאי כיון שמתרצית להתקדש בזה. ולשיטת הסמ"ע ניחא, דע"כ אין כוונת הגמ' לקנין חליפין בתורת קנין, אלא הכוונה שיועיל בתורת כסף היינו בתורת דמי שיווי האשה, וגנאי הוא לה לשום דמי שוויה בפמש"פ, ולכן אמרינן דהיא גומרת להתקדש רק בתורת קנין וזה לא מהני. - בדברי המנ"ח שכתב דלב"ש א"צ שיתן כל דינר הקידושין לאשה, רק שישום שויה בדינר ויתן פרוטה לתחילת פרעון. דוחה דבריו, דקידושין לא דמו למקח שהחיוב בו הוא משום נהנה שקיבל חפץ מחבירו ומתחייב כפי מה שפסק, דבקידושין רק הכסף שעושה את הקנין נחשב תמורת הקידושין, ומביא ראיות לזה. - עוד קשה לדבריו איזו תועלת יש בזה שמתחייב לשלם לה עד דינר, הרי הקידושין נגמרים בפרוטה ואף אם לא ישלם לה לא יתבטלו הקידושין, גם באמה העבריה נראה דלא מהני פרוטה לתחילת פרעון, רק בקרקע מהני משום שיכול למכור הכל בפרוטה אחת. 
ב 
בהא דהמקדש לאחר ל' מקודשת אף על פי שנתאכלו המעות, ביארו הראשונים בטעם הדבר משום שנשאר שעבוד הכסף, וצ"ע, כיון דשעבוד לא חשיב כסף, רק הנאת מחילת השעבוד, במה עדיף זה שבתחילת נתינת הכסף היה הכסף בעין. דוחה ביאור האבנ"מ בזה. - עוד צ"ע מקידושין מ"ח ע"ב דלמ"ד המקדש במלוה אינה מקודשת, המקדש בשכר פעולה אם אינה לשכירות אלא לבסוף מקודשת, ואמאי, הא לא יהיב לה מידי בשעת הקידושין כמו במלוה. דוחה ביאור הפנ"י בזה. - בב"ק ע' ע"ב מבואר שאם בשעה שקנה המוכר את דמי המקח נתחייב במיתה א"צ לתת ללוקח את המקח, וקשה, איך יזכה בחפץ של חבירו כשהוא בעין ע"י זה שהוא חייב מיתה. דוחה דברי המחנ"א בהל' רבית בזה. - לפי שיטת הסמ"ע הנ"ל עיקר קנין כסף הוא שע"י קבלת הכסף מתחייב המוכר ליתן תמורתו את החפץ, והקרקע הוא פרעון בעד הכסף שקיבל, ולפי"ז א"ש, דהתם בשעת קבלת התאנים לא חל על הגנב שום חיוב תמורת הכסף שקיבל, דקלב"מ, ממילא ליכא למימר שהכסף הוא פרעון בשביל הגניבה שמקנה לו, ותו ליכא קנין כסף כלל. ואף על פי שאם יתבטל המקח יכופו אותו ב"ד להחזיר  התאנים, מ"מ קנין ליכא. ואף שאפשר שיחול הקנין רגע לאחר הקציצה דאז ליכא קלב"מ, אבל הש"ס רוצה לצייר שיחול הקנין על הגניבה בשעה שמתחייב הגנב מיתה על הקציצה וזה אי אפשר. - לפי"ז מבואר דבכל קנין כסף בעינן שיחשב זה נהנה וזה חסר, דעי"ז נוכל לומר שבקבלת הכסף ראוי שיחול עליו חיוב נהנה, ובמוחל חוב לחבירו נהי דהמוחל נחשב חסר את זכות הגביה שהיתה לו, מ"מ הלוה אינו נחשב נהנה, ומהאי טעמא המקדש במלוה אינה מקודשת דאי אפשר דשתתקדש /דתתקדש/ עבור מחילת זכות השעבוד דזכות זו לא באה לרשותה כלל, ורק עבור הפעולה של מחילת השעבוד שהיא הנאה שעבורה היתה נותנת פרוטה יכולה היא להתקדש כמו בשחוק לפני רקוד לפני, אבל לזה צריך שיתכוונו לעשות הקידושין עבור פעולה זו, דבסתם מקדש במלוה אין דעתו על הנאת פעולת המחילה וכמש"כ הראשונים. - חוקר אם בקנין כסף מהני כשנתן כסף ומתכוין לקנות בקנין אחר שאינו מועיל, די"ל דקנין כסף אינו מעשה קנין כמשיכה ומסירה ואינו מתבטל מחוסר כוונה. וכן מוכח מהתוס' בקידושין כ"ז ע"ב. בדברי הגרע"א ושער המשפט בזה. - ומ"מ י"ל דבמקדש במחילת מלוה כיון שדעת כל מוחל חוב הוא ליטול תשלום רק עבור עיקר זכות השעבוד שמחל ולא עבור פעולת המחילה, א"כ ליכא קנין כסף כלל. - י"ל דאפי' אי נימא דגם עבור פעולת המחילה דורש תשלום, מ"מ אינה מקודשת דחשיב כמו מקדש במלוה ופרוטה, והביאור בזה. - מבאר לפי"ז דעת הראשונים דגם מקדש בשטר התחייבות שנותן לא מהני. 
ג 
לפי"ז מיושבת הקו' הנ"ל באות ב' אמאי מהני קנין כסף לאחר ל', שהרי קנין כסף יסודו הוא שחל על המקבל חיוב תמורת הכסף שקיבל, ואין חילוק בין אם התנו שהקידושין יחולו עכשיו לבין אם התנו שיחולו לאחר זמן, דגם לאחר זמן, הקידושין יהיו פרעון תמורת הכסף שקיבלה עכשיו לשם קידושין. - אבל במקדש במלוה שלא פסקו כן מעיקרא בשעת ההלואה ל"ש לומר כן, וכשפוסקים מחדש על הקידושין זה לא מהני וכמש"נ. - לפי"ז יש לבאר שיטת הרמב"ם דמקדש במלוה אינה מקודשת ובמכר קנה, דבקרקע כיון שמחמת השעבוד דמעיקרא גם היא בכלל הנכסים ויש למלוה זכות גם לגבות קרקע זו, י"ל דא"צ נתינת כסף מחדש. וישוב הקו' מקידושין מ"ז ע"א על שיטתו. - הגרע"א מסתפק במקדש לאחר ל' ונאבדו המעות בתוך ל' באונס, וצידד דלדעת הראשונים דבמתנה ע"מ להחזיר חייב אפי' נאבד באונס דנעשה גזלן למפרע הוו קידושין. דוחה דבריו, ומסיק דלכו"ע מהני כשנאבדו באונס, דכבר הקנה לה את הכסף לגמרי, נותן לה הכסף במתנה אלא שנתן לה ע"מ שתשלם לו עבורו בזה שתתקדש לו. - בדברי מהרי"ט אלגאזי בזה. - בדברי הרשב"א ביבמות ק"ט ע"א גבי קידושי קטנה דלכי גדלה גדלי קידושין בהדה, שכתב דכיון דמתקדשת מדרבנן משתעבדת ג"כ לשלם וחשיב כמקדש לאחר ל', מבאר דבריו ע"פ הנ"ל, שגם זה תיקנו חז"ל שיחול על הקטנה חיוב תשלומין עבור הכסף שקיבלה, וכיון שכל מקדש קטנה דעתו שיחולו אח"כ קידושי תורה, אם לא יועילו הקידושין לאחר שתגדל תצטרך לשלם אם חוזרת בה, וא"כ איכא קנין כסף כמו במקדש לאחר ל'. - מבאר איך חלים שני קנינים, דרבנן ודאוריתא, באותו כסף. - בכתובות ג' ע"א כתב רש"י דהיכא דאפקעינהו רבנן לקידושין מיניה הטעם משום דהפקר ב"ד הפקר (כשקידש בכסף), וצ"ע דתינח היכא שקידש בחפץ בעין, אבל היכא שקידש בשכר פעולה כשחוק לפני איך יבטלו חז"ל את ההנאה, ולפמש"נ י"ל דחז"ל הפקיעו את זכות הבעל לקבל תמורת פעולה זו. - שו"ט בשיטת הר"ן בסוף פרק שני בקידושין, אם מהני קידושין בדבר הפקר, או דמ"מ בעינן שיהיה החפץ של הבעל ורק דלא בעינן שיחשב אצלו כסף. 
ד 
על הקו' בסי' ב' אמאי מקדש בשכר פעולה למ"ד אינה לשכירות אלא לבסוף לא חשיב מקדש במלוה, בפעולה שיש בה שבח בעין י"ל דכיון דהשבח נקנה לבעלים רק בסוף כשחל החיוב, משו"ה מהני זאת בקידושין דבאותה שעה מקנה האומן לאשה דבר בעין. - אולם בקידושין ס"ג ע"א מבואר דגם בפעולה שאין בה שבח בעין מקודשת למ"ד זה. מבאר דכיון שהקידושין הם בשכר הפעולה והם פסקו ביניהם שיחולו הקידושין בשכר פעולה זו, יש כאן דבר שראוי לחייב את האשה עבור קבלת ההנאה ולכן היא מקודשת. 
ה 
בבכורות מ"ט ע"א בפלוגתא דרב ושמואל בפודה בנו בתוך ל' יום ונתאכלו המעות, כתבו התוס' והרשב"א דלר"מ דאדם מקנה דשלב"ל מהני אפי' אם נתאכלו המעות, ומהרי"ט אלגזי הקשה דלשמואל לא מהני אף לר"מ משום שאין בידו לקדשה עכשיו. - מוכיח דלר"מ מהני קנין כסף בדשלב"ל אף על פי שנתאכלו המעות. - דוחה דברי המל"מ שהוכיח מדברי רב  דמחוסר זמן לאו כמחוסר מעשה דמי ומשו"ה ס"ל דבנו פדוי דחשיב דבר שבא לעולם, דפדיון הבן אינו בגדר הקנאה כלל אלא פרעון חוב שחייבתו תורה, וכיון שעדיין אינו חייב כלום לא שייך פרעון. - הטעם דלרב בנו פדוי הוא משום דכמו שבקידושין לאחר ל' נחשב דהחוב של הכסף קיים משום דמעיקרא נותנו לקנין, ה"נ בפדיון הבן נחשב כמו שהכהן מקבל לאחר ל' את הכסף כיון ששעבוד המעות שקיבל קיים. - לפי"ז אין זה שייך כלל לדין דשלב"ל, כיון שאין זה קנין. - שמואל ס"ל דלא מהני, ולא דמי לקידושין דהתם חלות הקידושין היא תמורה לכסף הקידושין, והרי הוא יכול לקדשה עכשיו דאז תתחייב לו את הקידושין תמורת הכסף שקיבלה. אבל בפדיון הבן הפסיקה של עכשיו אינה כלום דאין בידו לפדותו עכשיו. - לפי"ז בקידושין בדשלב"ל אם יתרצו אח"כ לעשות קנין קידושין בכסף שנתן מעיקרא לשם כך ד"ז תלוי בפלוגתא דרב ושמואל דלרב מהני ולשמואל לא מהני. - מבאר דברי הריטב"א בגיטין י"ג ע"א דהיכא שהיא קטנה בשעת נתינת המעות ואח"כ גדלה ונאכלו המעות אינה מקודשת, ומיישב קו' מהרי"ט אלגזי דדבריו סותרים למ"ש ביבמות. 
ו 
המחנ"א כתב בהל' קנין מעות דאם מכר לו חפץ ע"מ ליתן לו המעות מיד, יכול הלוקח להקנות חפץ בדמי המקח, דדמי למקדש לאחר ל', דהטעם דמקודשת כתבו התוס' ביבמות משום דאי הדרא בה צריכה להחזיר הדמים, ה"נ כיון שאם יתבע המוכר המעות והלוקח לא יתן המקח חוזר, נמצא כאילו המקח עומד ברשות המוכר ונחשב כאילו נתן החפץ בדמי כור חיטים שלו. - לפמש"נ נידון המחנ"א ל"ד כלל למקדש לאחר ל' דמ"מ הכא מחוייב הוא רק דמים דלא קיבל עכשיו חפץ בעין. - אולם לפי"ז צ"ע דמשמע מהגמ' בבכורות הנ"ל דהיכא שלא נתאכלו המעות פשיטא דמהני גם בלא הטעם דמעיקרא אדעתא דקנין יהיב ליה וכן מבואר ברש"י שם. ולפמש"כ אין חילוק בין נתאכלו המעות ללא נתאכלו. ישוב לזה. - לפמש"נ בפודה לאחר ל' למ"ד דמהני מברך בשעת הפדיון, דלאחר ל' ודאי דליכא ברכה, ואולם הט"ז ביו"ד סי' ש"ה כתב דאינו יכול לברך, ולשיטת הסוברים דלא מהני פדיון לאחר ל' כשנתאכלו המעות, היכא דלא נתאכלו י"ל דהפדיון הוא אח"כ ואז צריך לברך. 
ז 
הקצוה"ח בסי' של"ב תמה על הגמ' בע"ז ס"ג ע"א דבא עליה ואח"כ נתן לה אתננה אסור, ומוקי לה בזונה נכרית דלא מחסרא משיכה, דתיפ"ל דליכא כסף כלל דהא קיי"ל דישנה לשכירות מתוע"ס והו"ל מלוה, ומה"ט אינו יכול לקדש אשה בשכרו. - מחלק בין פעולת פועל לאתנן והטעם לזה. - אולם אכתי קשה על דברי הראשונים שכתבו דכל פעולת פועל נחשבת כסף לענין קנין. ישוב לזה. 
ח 
המנ"ח במצוה תקע"א נקט בפשיטות דאם הקנה חפץ לקטן בשכר פעולה מהני אף על פי שהקנאה בכסף לא מהני כיון שהפעולה אינה חוזרת. דוחה דבריו, דזה ודאי שהשוכר פועל קטן לא מהני פסיקתו כיון דלא מהני מחילת והתרצות הקטן, ואם יהיה שבח קונה הקטן בשבח כלי לכו"ע. - לפי"ז השבח הוא של הקטן עד שיבואו לב"ד וישומו אותו ואם נתייקר בינתים הכל לקטן. - מה שב"ד יכולים לשום השבח ולסלקו לקטן בדמים הוא מדין הפקר ב"ד הפקר לטובת הקטן או שהוא בכלל חלוקת השותפין. וגם לא יהיה דין אתנן בקטנה. 


חידושי ר' שמעון שקופ גדרי קנין כסף אות א 
======================================== 
 א 
איתא בשו"ע חו"מ סימן ק"צ ס"ב וז"ל: בכסף כיצד, מכר לו בית או שדה ונתן לו כסף שוה פרוטה קנה ואין אחד מהם יכול לחזור בו, ע"כ. וכתב הסמ"ע בסק"א וז"ל: ואיירי דוקא בשנתן לו השוה פרוטה על דמי הפרעון והשאר זקף עליו במלוה, או לא עייל ונפק אזוזי, ועל דרך שנתבאר בסימן זה בס"י, וקיצר כאן, וסמך אמה שכתב אחר זה, או כשכל שיווי המקח אינו אלא פרוטה, אבל אין לומר דלא איירי כאן בכסף שנותן בשביל שיווי המקח אלא שנותן לו פרוטה שבפרוטה זו נשתעבדו זה לזה, זה לקנות וזה למכור ושאין אחד יכול לחזור בו, דומיא דקנין שטר וחזקה וקנין סודר, דזה אינו, דהא קנין כסף נלמד משדה עפרון, וכסף הנזכר בשדה עפרון היה דמי שיווי השדה, ע"כ. והט"ז שם כתב על דבריו וז"ל: מה שכתב סמ"ע סק"א דכל שלא נתן בתורת שיווי המקח אינו קונה, לא הבנתי דבריו, דהא כתב הרמ"א סי"ז באמר ערבוני יקון קנה הכל, ועוד, הא גם גבי קנין דאשה בכסף נלמד משדה עפרון, כמו דאיתא ריש קדושין, וזה פשוט דבאשה קונה אותה דרך נתינה לחוד, לא בתורת שיווי מה שהיא שוה, עכ"ל. 
והנה מחלוקת הסמ"ע והט"ז בטיב קנין כסף הוא אם הכסף הוא מדין שיווי ופרעון או שהוא מטעם קנין, והנפ"מ ביניהם הוא בכמה אנפי, דכשהלוקח נותן הכסף מבלי שינכה מדמי המקח עבור הכסף שנתן, הנה לדעת הסמ"ע שענין קנין כסף הוא מצד פרעון המקח, נמצא דבאופן זה שהכסף שנתן אינו בתורת שיווי המקח אינו מועיל כלל, ולדעת הט"ז דהוא מצד קנין כסף היה מועיל אף בזה. וכן נפ"מ מזה אם במתנה שייך קנין כסף, דאם הוא מדין קנין כדעת הט"ז מהני גם במתנה, ואם הוא מדין פרעון הרי במתנה דנתן לו הכסף שלא בתורת פרעון לא מהני. ועיין בנתיבות המשפט שם סק"ב שהסכים לדעת הט"ז, ובספר אבני מילואים סימן כ"ט סק"ב כתב להוכיח כדעת הסמ"ע דהיכא דליכא שיווי כסף אין קונין בכסף יעו"ש. 
ולענ"ד נראה להוכיח כדעת הסמ"ע מהא דאמרו בקדושין דף י"ב דאמה העבריה אינה נקנית בפחות משתי פרוטות, משום דבפחות משתי פרוטות ליכא גרעון כסף עי"ש. והנה לכאורה קשה טובא, דלשיטת רבינו תם דאמה העבריה נקנית גם בשטר, ועיין רש"י קדושין דף י"ב ע"ב ובחידושי הריטב"א ובמהר"ם מלובלין שם, ועיין עוד במשנה למלך ספ"ג מהלכות עבדים הלכה ז' שכתב בשם רבינו ישעי' הזקן, דמהני מתנה באמה העבריה שהאב יתן את בתו במתנה לאחר ויוצאה בגרעון כסף עי"ש. והנה בנקנית בשטר ודאי שיהיה הגרעון משוויה, וכן יהיה במתנה כמובן, ולפי זה קשה אמאי אין אמה העבריה נקנית בפרוטה ויהיה הגרעון משוויה וכמו במתנה אם נקנית בשטר, וצ"ע. 
ונלענ"ד דלשיטת הסמ"ע ניחא, דהנה אם ליכא קנין כסף אלא אם כן הכסף הוא תחילת פרעון דוקא וכדעת הסמ"ע, אם ימכור אדם את בתו בפרוטה, בע"כ שצריך יהיה לשום את דמי האמה רק בפרוטה, דאם ישומו אותה ביותר מפרוטה אלא שהמותר יהיה במתנה אז הלא לא יועיל קנין כסף להסמ"ע כמובן (דהרי אין קנין על המותר כלל, דהפרוטה היתה רק על שויותה של פרוטה, ועל המתנה ליכא קנין כלל), וכמו כן אם ימכור את כל האמה בפרוטה גם כן ליכא גרעון, דשומת הגרעון הוא מכסף מקנתו כמו ששמו אותה המוכר והלוקח בשעת הקנין, ודוקא במתנה שלא נשמית כלל יש לדון שיהיה הגרעון לפי שוויותה בשעת הקנין, או כפי דהשתא, וכן יהיה הגרעון גם בנקנית בשטר, אבל לא בכה"ג שכבר נשמית בפרוטה, וכיון דלא מהני פרוטה למכור אמה העבריה בכך, אז לא מהני גם אם יתן פרוטה בתחילת פרעון, דעד כאן לא מצאנו דמהני בקרקע תחילת פרעון, רק באופן שכל הקרקע נמכרת בפרוטה אם יתרצו לכך, ובזה אינו נגרע הקנין גם אם רוצים לשום הקרקע ביותר מפרוטה, וישאר עליו חיוב דמים על המותר, אבל אם אותה פרוטה לא תועיל להקנות בה בהחלט בפרעון גמור, אז אפילו אם יתן בתחילת פרעון לא מהני. וכל זה הוא לשיטת הסמ"ע, אבל להט"ז לא יתכן זה כלל, כמובן, דלשיטתו גם מתנה נקנית בכסף. 
וכן נראה לי לפרש לפי שיטת הסמ"ע דברי הגמרא בקדושין דף כ"ז, דאמרינן שם, דיפה כח חזקה מכח כסף, דאילו בחזקה אם מכר לו עשר שדות בעשר מדינות והחזיק באחת מהן קנה כולן, ובכסף לא מהני. והנה לכאורה אינו מובן, איך שייך בכסף שיתן על אחת ויקנה האחרות באגב, דלשיטת הט"ז דמהני כסף קנין גם שלא בדרך פרעון אלא שיתכוין לקנות על ידי הכסף, הנה במוכר עשר שדות, הלא כוונת הקונה לקנות כולן, ואיך שייך לייחס את הכסף לשדה מיוחדת, ושדות האחרות יהיו נקנות בלא כסף, כיון דהוא מתכוין לקנות כולן. אמנם לשיטת הסמ"ע ניחא, דאם יהיב בתורת פרעון בשוויה של שדה אחת, ועבור השאר יפרע כל דמיהן בשלימות, אז אין הכסף מועיל בתורת קנין כסף רק לאותה שדה שעבורה פרע, ודו"ק. 
ובזה נראה לפרש דברי רש"י בקדושין דף ג', שכתב בהא דאמרו שם דאין אשה נקנית בחליפין משום דחליפין איתנייהו בפחות משוה פרוטה ואשה בפחות משוה פרוטה לא מקניא נפשה, ופירש"י שם דהוא משום דגנאי הוא לה, עי"ש שהקשו בתוספות איך שייך גנאי הוא לה אם נתרצית לזה. ונראה דכוונת רש"י בזה, דאין כוונת הש"ס שם לקנין חליפין, שהוא קנין בפני עצמו, שעיקר החילוק בין כסף לחליפין לשיטת הסמ"ע הוא דבכסף הוא נותן הכסף תמורת שוויות החפץ, וחליפין הוא בתורת קנין, ושייך גם במתנה, והנה קנין חליפין לא מהני באשה, דהרי לא מצינו ילפותא לזה, וכמו שכתבו התוספות, אלא דכוונת הש"ס לדון שתהיה נקנית בחליפין, דהרי גם בחליפין איכא ענין כסף ויהני מתורת כסף (ועיין בקצות החושן סימן פ"ח בענין כלי שאין בו שוה פרוטה מה שהביא בשם הרשב"א, ואכמ"ל). ומשני הש"ס, לפי שאין אשה מקניא נפשה בפחות משוה פרוטה משום דגנאי הוא לה, הכוונה בזה, דכיון דבתורת חליפין ממש שלא יקבל את החפץ תמורת הקדושין, היינו שוויות של הקדושין (דהיינו קנין סודר בתורת קנין), ודאי דלא מהני, דזהו קנין בפ"ע שלא ידענו בקדושי אשה, ואף אם תאמר שמקבלת בתורת פרעון, אנו אומרים דאין דעתה כן, דאמדינן דעתה שגנאי הוא לה לשום דמי שוויה בחפץ גרוע כזה, ולכן אמרינן דהיא גומרת דעתה להתקדש בזה רק בתורת קנין, דבתורת קנין היא מקבלת את החפץ ולא בתורת פרעון דמי שוויה, וכיון דקנין כסף הוא בתורת פרעון דמי שוויה אי אפשר לדון באשה בחליפין שתתקדש בתורת כסף, כנלענ"ד. 
ואחר זמן מצאתי תו"ל בספר מנחת חינוך מצוה מ"ג שכתב בביאור סוגית הגמרא הנ"ל לענין אמה העבריה לפי שיטת רבנו ישעי' הזקן, שכתב כדברינו. וכתב שם דלבית שמאי אין צריך שיתן כל הדינר, רק שישום שוויה בדינר ויתן רק פרוטה לתחילת פרעון, וכמו כן הוא מפרש באמה העבריה. ולענ"ד יותר מסתבר כדברינו, דתחילת פרעון לא מהני רק באופן דאם היה מהני סכום הכסף שפורע עכשיו, כשנתרצו ביניהם, שיקנה בהחלט על ידי כסף זה, וכמו שכתבנו. וגם פשטות הסוגיא אינה מורה כדבריו דלבית שמאי מהני אם יתן רק פרוטה בשעת קדושין ואת המותר יפרע לאחרי כן. 
ומלבד זה יש לחקור אם בקדושי אשה יתחייב אח"כ לשלם המותר בתורת חוב, דהא דנתחייב בכל מקח לשלם אחר כך המותר הוא משום נהנה, שקבל חפץ מחבירו ומתחייב כפי מה שפסק, אבל בקדושי אשה לא מצינו שיתחשב הבעל כנוטל חפץ מחבירו, ורק הכסף שעושה הקנין חשוב תמורת הקדושין, אבל שיתחייב אחר כך כפי מה שפסק לא מצינו. וכן נראה מדברי הרא"ש שהובא בספר אבני מילואים סימן כ"ח סק"ל, דמוחל שטר חוב שקידש בו את האשה אינו צריך לשלם רק פרוטה, ומשמע אף אם שמו את השטר חוב באיזו שומא, וודאי דבסתם מכירה בכה"ג, אם יתן לו שוה כסף בעד שטר חוב, שאם ימחול השטר חוב יצטרך לשלם כפי שומת החפץ, ואמאי לא ישלם גם בקדושין כן. אלא נראה דבקדושין ליכא חפץ, וכמו שכתבנו. וכן נראה מדברי הרשב"א בחידושיו לקדושין דף ו' ע"ב לענין ריבית, שאם פסקו קדושין עבור ריבית דלא הוי ריבית קצוצה, יעו"ש שכתב בטעם הדבר משום דלא קנאה לגופה. ואין לומר דזה דוקא לדידן דאשה מתקדשת בפרוטה, אבל לבית שמאי דקדושי אשה הוי בדינר, אז ודאי דלשיטת הרא"ש אם יקדש אשה בשטר חוב וימחול השטר חוב יהיה חייב לשלם דינר, זה ודאי כן הוא, והיינו כל זמן שיתרצו שיתחשבו הקדושין בערך הקדושין של הכסף שנתן כפי הפחות שקצבה תורה, אבל להיפך, אם נתקדשה מקודם שיתחייב בעד הקדושין, בכה"ג ליכא חילוק בין בית שמאי לבית הלל, דגם לבית הלל אם נתקדשה בשטר ויתחייב לשלם לה, אז אף פרוטה לא יתחייב לשלם, דבקדושין לא מצינו שיהיה חשוב שיווי, רק תמורת הכסף שנתן, אבל להיפך לא מצינו, ודו"ק. 
ועוד קשה, דלדעת המנחת חינוך איזה תועלת יהיה במה שיתחייב המקדש לשלם לה עד דינר (לענין שיעכב זה בקנין), כיון דהקדושין נגמרים בפרוטה והשאר חוב עליו, ואף אם לא ישלם לה לא יתבטלו הקדושין, וודאי אם האשה תמחול לו אח"כ מה שנתחייב לה תועיל מחילתה, ולפי זה איזה חסרון הוא אם היא מתחילה מתרצית בפרוטה. משום כל הנ"ל אין דברי המנחת חינוך נראים לענ"ד כלל. ואף שאמנם לכאורה קשה גם לדברינו, כיון דעיקר הטעם במה שאין אמה העבריה נקנית בפרוטה הוא משום גרעון כסף, ואם כן אין בזה החסרון מצד עצם הקנין רק חסרון צדדי, וכל שיהיה אפשר למצוא היכי תימצי שיהיה במכירה דין גרעון מהראוי שיהני עיקר הקנין גם בפרוטה, ולפי זה בקדושין למה לא מהני בפרוטה. אמנם באמת זה לא קשה כלל, דהנה בקדושין ודאי ניחא דכיון דילפינן קדושין מאמה העבריה, שוב דמי שוויה של האשה לקדושין צריך להיות יותר מפרוטה, ובקדושין הרי לא שייך דין גרעון, ואם כן גזירת הכתוב הוא שדמי שוויה יותר מפרוטה, ואף אם נודה לדברי המנחת חינוך שבאמה העבריה מהני תחילת פרעון של פרוטה, אבל בקדושין דוקא בדינר, וזה ברור. ועוד נראה דגם באמה העבריה לא מהני פרוטה לתחילת פרעון, דאנן לא דרשינן טעמא דקרא, אלא שמדין גרעון ידעינן שכוונת התורה באמה העבריה שמכירתה תהא בשתי פרוטות, אבל אולי גם שם גזירת הכתוב הוא. ולפי כל הנ"ל דברינו עולים יפה, דע"כ מהני תחילת פרעון רק בקרקע שיוכל למכור הכל בפרוטה אחת, אבל אמה העבריה שאינה נמכרת בפרוטה גם תחילת פרעון לא מהני בפרוטה, כנלענ"ד. 


חידושי ר' שמעון שקופ גדרי קנין כסף אות ב 
======================================== 
ב 
והנה איתא בקדושין דף נ"א ע"א בענין האומר לאשה הרי את מקודשת לי לאחר שלשים יום דאע"פ שנתאכלו המעות בינתיים הרי זו מקודשת, מאי טעמא, הני זוזי לא למלוה דמו ולא לפקדון דמו, לפקדון לא דמו, פקדון ברשותא דמרא מתאכלי והני ברשותא דידה קא מתאכלי, למלוה נמי לא דמו, מלוה להוצאה ניתנה הני בתורת קדושין יהבינהו ניהלה, ע"כ. והאריכו בזה הראשונים, ועיין בספר אבני מילואים סימן מ' סק"א. ולא מצאתי דבר ברור ליישב הענין על בוריו, דהנה מה שכתבו רוב הראשונים בטעם הדבר משום דנשאר שעבוד הכסף, קשה להבין, כיון דשעבוד לא חשיב כסף כי אם הנאת מחילת השעבוד, אם כן במה עדיף אם מתחילה בשעת נתינת הכסף לשם קדושין היה הכסף בעין, כיון דבכל קנין לאחר שלשים צריך שיהיה מעשה הקנין קיים לאחר שלשים. ובספר אבני מילואים שם רצה להסביר ענין זה על פי דברי הר"ן בענין משיכה לאחר שלשים, דאין צריך אח"כ בשעת החלות למעשה משיכה, רק שיהיה אז החפץ עדיין ברשותו, וכמו כן בקנין כסף נחשב שלא כלה עדיין מעשה הקנין יעו"ש. אמנם באמת אינו דומה למשיכה כלל, דהרי במשיכה מה שהחפץ נמצא בחצירו של הקונה זה גופא הוא סוף כל משיכה, וכיון שעדיין עומד הדבר ברשותו הרי עדיין לא כלתה המשיכה. אבל בכסף לאחר שלשים, זאת ההנאה של שעבוד הכסף אינה נחשבת לכלום, כל זמן שאינו אומר לה שמקדש אותה בהנאת המחילה שהוא קנין אחר, ומה מהני במה שהתחיל בקנין כסף ואח"כ בשעת החלות קיים קנין אחר. 
והיה אפשר לומר דכיון דבכל מקדש במלוה איכא גם הנאת מחילתה ורק שחסרה הכוונה לזה, ובמקדש לאחר שלשים דאין צריך אח"כ כוונה בשעת החלות, לכן מהני דרק צריך שלא יחזור בו. אבל באמת זה אינו, חדא, דזהו קנין אחר, ועוד דבכה"ג גרוע ממקדש במלוה, דבמקדש במלוה ההנאה של המחילה היא הנאה מחודשת, אבל במקדש לאחר שלשים שכתב הר"ן דהוא אינו יכול לחזור ולתבוע ממנה הכסף, רק באם היא תחזור צריכה להחזיר את הכסף, אם כן מה שאינה חוזרת ואינה צריכה לשלם על ידי התהוות הקדושין אינו רק כמבריח ארי, וגם גרע ממבריח ארי שנעשה על ידי המקדש, והכא היא עושה זאת לעצמה, ודו"ק. 
וכמו כן קשה מאד מהא דמבואר בהרבה מקומות דלמ"ד מקדש במלוה אינה מקודשת אם מקדש אותה בשכר פעולה תלוי בדין שכירות, אם ישנה לשכירות מתחילה ועד סוף או שאינה לשכירות אלא לבסוף, דאם ישנה לשכירות מתחילה ועד סוף לא מהני לקנין, ואם אינה אלא לבסוף לא חשוב מקדש במלוה ומהני לקנין. והדבר צ"ע, דהנה הא דהמקדש במלוה אינה מקודשת הוא משום דלא יהיב לה מידי בשעת הקדושין, ואם כן במה עדיף אם אינה לשכירות אלא לבסוף, דאף דנאמר דלא חשיב מלוה כיון דהחיוב ראוי להיות עכשיו בשעת גמר הפעולה, אבל מכל מקום לא יהיב לה מידי. ולכאורה על פי הסברא היה יותר מסתבר לומר דחשובה הנאה אם היתה חייבת לו מכבר ועתה הוא מוחל לה חיובה, ממה שמסלק ממנה החיוב שלא יחול לעולם, דיותר חשוב מבריח ארי כשכבר בא הארי, שההפסד כבר נגמר, ממה שמציל שלא יבוא הארי, וזה פשוט. 
והנה ראיתי בספר פני יהושע שביאר הטעם, דהיכא דכבר חייבת לו דעתה על עיקר הכסף, והיכא דאינה חייבת לו מכבר אז דעתה על הנאת המחילה. ולענ"ד דבר זה אינו, דלפי דבריו נצטרך לומר דדעת המקדש והמתקדשת תלויים בדין שכירות אם ישנה לשכירות מתחילה ועד סוף או אינה לשכירות אלא לבסוף, וזה לא מסתבר כלל. ויעויין בדף ו' ע"ב לענין מקדש במלוה פירש גם כן בעיקר הטעם דלא מהני משום דדעתה על עיקר הכסף שקבלה כבר, ועל פי זה נתקשה בהא דאמרו בגמרא שם אילימא דאזקפיה ד' בה' ריבית מעלייתא היא, ועוד היינו מלוה, ולפי דבריו דעיקר דעתה על המעות שקבלה כבר הרי חוב ריבית לא קבלה מעולם דבר בעין, יעו"ש שנתלבט בכל הענין. ונלענ"ד לבאר הענין על נכון בס"ד, על פי מה דאמרינן בב"ק דף ע' ע"ב, באומר לו עקוץ תאנה מתאנתי ותקני לי גניבותיך, דפריך הש"ס שם דכיון דאי תבע ליה בדינא קמן לא אמרינן ליה זיל שלים מכירה נמי לא הויא, ומשני שם כדרבא דאמר רבא אתנן אסרה תורה ואפילו בא על אמו, יעו"ש כל הסוגיא. והנה לכאורה קשה טובא איך שייך לומר דאי תבע ליה בדינא לא אמרינן ליה זיל שלים, והלא התאנים הם בעין, ואיך יזכה בחפץ של חבירו על ידי זה שהוא חייב מיתה. ועיין במחנה אפרים הלכות ריבית סימן ב' שעמד בזה. ועי"ש עוד שמקשה לפי מה דקיי"ל דלא כרב, ודוקא שיבר במחתרת פטור אבל לא בנטל, והכא הלא התאנים בעין. ולענ"ד נראה דגם לרב קשה, דזה ודאי דגם רב מודה דאם מונח אצל המתחייב מיתה איזה פקדון של חבירו לא שייך שיזכה על ידי חיוב המיתה בחפץ של חבירו, ורק בגזילה סבירא ליה לרב דמהני קנין לקנות וההשבה הוא חיוב שחל עליו כמו חיוב אונסין, וזה שייך דוקא בגזילה, אבל אם הוא אינו מתכוין לגזול החפץ לא שייך ענין קלב"מ גם לרב, והכא בעקוץ תאנה מתאנתי הלא דעתו למכירה, ומה שייך ענין קלב"מ הכא. וגם זה נראה לענ"ד ברור בענין עיקר ההקנאה, שנאמר דבשעה שאדם מחוייב מיתה לא מהני הקנאה שלו כמו שבאותה שעה לא חל חיוב עליו, דודאי דזה אינו, ומה שייך ענין שתי רשעיות מה שהוא רוצה להקנות, ועיין בתוספות שם שהקשו דילמא קונה מטעם חצר יעו"ש, ואם נאמר דלא חל באותה שעה הקנין מאי שנא חצר מקנין אחר, וכל זה צ"ע. 
אמנם על פי מה שהוכחנו לעיל דשיטת הסמ"ע היא עיקרית, יש לבאר כל הענין על נכון. דהנה אם קנין כסף הוא דמי שיווי החפץ, ודאי צריך שיהיה חפץ כזה שיש לו שיווי, וכמו כן הכסף גם כן צריך שיהיה כסף שיש לו שיווי, דאם אחד מהם אינו בר שיווי לא שייך שיהיה האחד פרעון עבור חבירו. וכן אם החפץ הוא מאיסורי הנאה לא שייך בו דין מכירה אלא מתנה, ובמקום אחר מבואר אצלנו דין איסורי הנאה. וכיון שקנין הכסף הוא בזה שיהיה נותן מתחילה הכסף, בעל כרחך הכוונה היא דענין קנין הכסף הוא שעל ידי קבלת הכסף הוא מתחייב תמורתו, ומתוך כך, במה שהוא מכוין להקנות הקרקע תמורת הכסף אז נחשב בזה הכסף פרעון עבור הקרקע שקנה, והקרקע הוא פרעון בעד הכסף, ובזה אין דומה קנין כסף לקנין חזקה, דבחזקה הוא להיפך, דמחוייב הוא מתחילה בעד הקרקע שקנה. וכיון דבתחילה צריך בקנין כסף שיתחייב בעד הכסף, לפי זה מובנים לנו דברי הגמרא היטב, דכיון דבשעת קבלת הכסף לא חל על מקבל הכסף שום חיוב תמורת הכסף שקבל, איך שייך לומר שהכסף הוא פרעון בשביל החפץ שמקנה לו, ומשום הכי לא שייך בזה קנין כלל. ואף על פי שאם יתבטל יכופו אותו הבית דין שיחזיר התאנים שהם בעין, עיין במחנה אפרים שם, אבל שיקנה ברגע שקוצץ התאנים את הגניבה בעד קבלת התאנים אי אפשר בשום אופן, דכיון דלקנין צריך שיקנה המקנה להכסף, וכל שקונה המקנה להכסף לא יחול שום חיוב עליו, דקלב"מ, ממילא אינו קונה את הגניבה ובטל הקנין. ואף דאפשר שיחול הקנין לאחר כך לאחר רגע הקציצה דאז ליכא קלב"מ, אבל הש"ס רוצה לצייר שיחול הקנין על הגניבה בשעה שהלה מתחייב מיתה על הקציצה, וזה אי אפשר. 
ועל פי הנ"ל יתבאר לנו ענין המקדש במלוה, דהנה לפי מה שנתבאר דבכל קנין כסף צריך שיחול עליו חיוב, ולפי זה בכל כסף שניתן במקח, וכמו כן החפץ שנקנה על ידי הכסף, צריך שיהיה ראוי שיתחשב זה נהנה וזה חסר, דעל ידי זה נוכל לומר דבקבלת הכסף ראוי שיחול עליו חיוב נהנה, וע"כ הוא מקנה את החפץ תמורת פרעון הכסף, וכמו כן הדבר הוא בחפץ הנקנה כמובן. 
והנה במוחל חוב לחבירו, ענין הדברים הוא שהזכות שיש לו לגבות מחבירו זכות זה מתחסר אצלו על ידי מחילתו, אבל אצל הנמחל לא נתווסף שום יתרון מאשר קודם המחילה, כיון דגם קודם המחילה היו הנכסים של הלוה, ורק דין זכות בעלמא יש לו להמלוה עליהם, ומשום הכי במוחל חוב חשוב זה חסר וזה לא נהנה, ומשום הכי ליכא בזה חיוב כלל על הנמחל לשלם מדין נהנה. אמנם הנה כל ההנאות שאדם צריך לשלם עבורן אינן דוקא על ידי הוספת נכסים בדברים הניכרים לעין, דגם הנאת הגוף חשובה הנאה, ומשום הכי במוחל חוב, אף על פי דלא נתווסף אצל הנמחל דין ממון, אבל מכל מקום הרי נהנה הגוף, אבל הנאה זו אינה גוף הדבר שנחסר להמוחל, שהנאה זו אינה באה לרשות הנמחל, רק שהמוחל אבד זכותו ובטל זכות זה של המוחל מן העולם, רק שהנמחל נהנה ממעשה המוחל ודיבורו, שעבור פעולה זאת היה נותן הנמחל פרוטה, וכיון דבקדושין ובכל קנין כסף אינו צריך שיתן לו דוקא דבר בעין, דהרי גם בשחוק לפני ורקוד לפני גם כן מקודשת אם הפעולה חשובה היא ליתן עבורה דמי פרוטה, ולכן מהראוי שתתקדש על ידי מחילת המלוה, ועל כן ביארו הראשונים דבמקדש במלוה שאינה מקודשת הוא מפני שאין דעתם על הנאת פעולת המחילה, דבכל מתנה של איזה שהוא חפץ איכא שני מיני הנאות, ההנאה העיקרית שבא לרשותו ממון חבירו, וענין הנאה זאת משכחת לה גם בלא הקנאת בעל החפץ, וכגון שנתערב ממון חבירו בתוך ממונו, או שתחב לו אחר בפיו, או שהאכיל לבהמתו. וההנאה השניה היא שנהנה מפעולת ההקנאה שהמציא לו הנאה זאת, והנאה זאת משכחת גם בחפץ של הפקר, שאינו חייב כלל על תוספת ממונו, שהרי הממציא לא נחסר כלל, רק חייב על פעולת הממציא, וכמו דחייב בשחוק לפני ורקוד לפני. והנה כל עיקר מוכר חפץ מבקש תשלומים רק על הממון שנחסר לו ונתווסף אצל הקונה, אבל אפילו אם נאמר שכל מוכר חפץ מצרף גם פעולות ידיו והיינו הקנאתו או השתדלות המצאת החפץ, אבל זה ודאי דלא יתכן לומר שדעתו רק על שכר טרחתו בלבד ועיקר הממון הוא נותן במתנה בלא שום תשלום, דזה לא מסתבר כלל, ומהאי טעמא אמרו חז"ל שגם במוחל חוב לחבירו שהמלוה מפסיד כל זכות החוב, שבאם הוא רוצה תשלום בעד זה ודאי דדעתו לקבל התשלום עבור עיקר הזכות שמחסר לעצמו, ולא עבור פעולת ידיו של המוחל, ומכיון שבארנו שבקנין כסף צריך שיהיה הכסף דמי פרעון של הקדושין, והקדושין הם תשלומין עבור הכסף, ואי אפשר שיהיה קנין כסף אם לא באופן שיהיה ראוי שיתחייב עבור הכסף, ומשום הכי במוחל חוב, אי אפשר שתתקדש עבור עיקר הזכות של השעבוד, דזכות זה לא בא לרשותה כלל, אלא דהמלוה נתחסר ממון, ולכן אינה מקודשת, אם לא שיכוונו לעשות הקדושין עבור פעולת ידים של מעשה המחילה, וכמו בשחוק לפני וכיו"ב. 
והנה הגאון רבי עקיבא אייגר זצ"ל בשו"ת סימן רכ"א, וכן בעל שער המשפט בהלכות מכירה, חקרו בענין זה, לדמות למי שעושה קנין מועיל אבל הוא מכוין לקנות על ידי קנין אחר, כגון במסירה ומשיכה וכדומה. ולפי ענ"ד אינו כן, דהנה במעשה קנין מבואר בחו"מ סימן קצ"ח דבמשיכה או מסירה אף בדעת אחרת מקנה לא מהני אם הוא מכוין לקנין אחר יעו"ש, וזה סותר למה שכתב הגרע"א ז"ל בתשובה סימן ל"ז, וכבר העירו על כך באחרונים. אמנם נראה דזה דוקא במעשה קנין שהדעת מכרעת שלא יועיל אם הוא מכוין לקנין אחר, דהנה ודאי שכל מעשה קנין אין במעשה זה כלום אם נעשה בלי דעת ובלי כוונה לתכלית הקנין, ומה שנעשה כשהוא ישן הוא מעשה קוף בעלמא, ומה שהוכיחו הראשונים ז"ל מגמרא ב"ב דף מ"א, דמהני חזקה בלי כוונה בדעת אחרת מקנה אותו, הוא מפני שמעשה החזקה כמו שהיא מוכיחה על הקונה כמו כן היא מוכיחה על המוכר, שעל ידי זה שהוא מניח להקונה להשתמש בשלו כבעלים זהו מעשה הקנין ודו"ק, ודלא כמו שכתב הקצות החושן שזהו ענין שליחות, וכבר הארכנו בזה במקום אחר בס"ד, אבל בקנין כסף שאין בזה מעשה קנין כבמשיכה ומסירה, שנאמר דבלא כוונה בטיל מעשה הקנין להיות כמעשה קוף בעלמא דלא חשוב מעשה קנין כלל, דקנין הכסף אינו מתבטל מחוסר כוונה, ומהראוי להיות דאם מתרצה לקנות וכן המוכר מתרצה להקנות שיועיל אף בלי כוונה לקנין כסף. 
וכדברינו נראה מדברי התוספות בקדושין דף כ"ז ע"ב ד"ה במה דברים אמורים, יעו"ש שהקשו במכר עשר שדות בעשר מדינות, דאם בעינן שיתן דמי כולם אם כן תיפוק ליה משום כסף, ומתוך קושיא זו נדחקו לתרץ דמיירי באתרא דלא קנו בכספא ובעוד אופנים שונים יעו"ש, ולמה לא תירצו בפשטות דמיירי שנתכוונו לקנות מדין חזקה, ומוכח כדברינו לעיל. 
אמנם אף שביארנו דבקנין כסף אינו צריך כוונה לקנין הכסף כנ"ל, אבל בכל זאת צריך שיהיה כסף כזה שיתחייב עבורו, וכמו שנתבאר. והנה אם נאמר דדעת כל מוחל חוב הוא ליקח תשלום דמי עיקר הזכות שהוא נחסר, ואת שכר פעולת ידיו ודיבורו דהיינו עצם פעולת המחילה אינו מצרף כלל לדמי המקח, ואם כן היתה פעולתו בחינם בלי דרישת שום תשלום עליה, אם כן ליכא כאן כסף כלל, דבעד הזכות שהוא נחסר ודורש עבורו שכר באמת אין מגיע לו על פי הדין שום תשלום, כמו שנתבאר לעיל דזה נקרא לא נהנה מצד הנמחל שלא נתווסף לו כלום מממון חבירו, ובעד הדבר שהיה בידו לדרוש שכר אין בדעתו לבקש שכר והוא עושה בחינם, ולא דמי להא דהבאנו בשם התוספות קדושין דאף שמכוונים לחזקה מכל מקום קונים על ידי קנין כסף, דשם אף שמכוין לחזקה מכל מקום הכסף שהוא נותן לו הוא דמי השדה, ואם כן הרי במציאות איכא בזה כסף לקנות בו, ומשום הכי ליכא בזה חסרון משום התחלפות הכוונה, אבל בכה"ג על ידי התחלפות הכוונה בטל שם עיקר תכלית קנין כסף, דעל ידי כסף זה שהוא נותן במתנה אי אפשר לו לקנות, ואפילו אם נאמר שהכוונה במוחל חוב הוא שמכוין להשכר בעד עיקר הכסף שהוא מוחל ומתחסר וגם בהצטרף לזה מה שיכול לתבוע בעד פעולת המחילה עצמה, ובאופן דאיכא שוויות פרוטה מהנאת עצם פעולת המחילה, גם כן לא מהני, וכמו במקדש במלוה ופרוטה שביאר הרשב"א ז"ל בחידושיו שאם הוא מכוין לקנות בשניהם לא מהני, והטעם כנ"ל, דכיון דאינו מחשב פרעון הקדושין בעד הפרוטה לחוד אם כן אין האשה מתחייבת בקדושין בעד הפרוטה לחוד אלא בעד זכות השעבוד שנתחסר בצירוף הפרוטה, וכיון דבשביל זכות שעבוד לא רמיא עליה שום חיוב תשלום ליכא קנין, דבקנין כסף צריך שיהיו הקדושין פרעון בעד הכסף, ובכה"ג אין הקדושין פרעון בעד הכסף לחוד, ודו"ק, ואי אפשר שיהיו קדושין במחילת מלוה אלא באופן שהוא מפרש בהדיא שיהיו הקדושין נגמרים רק עבור פעולת ידיו, דהיינו מעשה המחילה, היינו שיהיו הקדושין פרעון דמי הנאת פעולת הדיבור של המחילה, או במקדש במלוה של אחרים שהזכות שיוצא מרשותו נכנס לרשותה ונתווסף אצלה זכות ממון חדש, דבאופן זה אף שכוונתם על עיקר הזכות מהני, כיון דבאמת איכא שכר ותשלום בעד עיקר הזכות, שהיא נהנית והוא חסר, וכן להיפך, במקדש אשה על ידי שהוא נותן לה שטר התחייבות, יש לומר דהא דכתבו הרבה ראשונים דלא מהני הוא גם כן על דרך זה שבארנו, אלא דבכה"ג הדבר הוא להפך, דהיא נהנית שנתרבה אצלה זכות חדש של שעבוד אבל המקדש עדיין לא חסר כלום, דהנכסים שיש לו עדיין נשארים שלו כבתחילה קודם ההתחייבות, ולכן לא מהני, אם לא שיקדש אותה בשכר הנאת פעולת המצאת הזכות לידה, וממציא לה דבר של הפקר, שוב מצאתי בחידושי הרשב"א לקדושין דף מ"ח שהאריך בזה, ואפשר לכוון גם דברינו בדבריו שם. 


חידושי ר' שמעון שקופ גדרי קנין כסף אות ג 
======================================== 
ג 
ולפי מה שנתבאר לנו לעיל דעיקר קנין כסף הוא שתהיה הקרקע או הקדושין פרעון של הכסף, הנה יש לפרש בהא דמהני בכסף לאחר שלשים ולא דמי לשאר מעשי קנינים דלא מהני לחול לאחר זמן, דלפי מה שביארנו אין קנין כסף מעשה קנין בעלמא, אלא דבהקנאת הכסף ראוי לחול על המקבל חיוב תשלום הכסף, ולפי זה כשמתרצים שתהיה הקרקע או הקדושין פרעון בעד הכסף חל הקנין והפרעון, ולפי זה לא שייך כלל בקנין כסף הך דינא דכלתה קנינו, דכל זמן שראוי לחול עליו חיוב דמים תמורת הכסף ואיכא שיווי דמים במה שיהיה הקדושין פרעון על זה זהו בעצם קנין כסף. דאילו היינו אומרים דבקנין כסף פועל הכסף הקנין בהקנאת הכסף ליד האשה, אז הרי לאחר ל' דליכא הקנאה של דבר חדש אז בכה"ג היה בזה דין כלתה קנינו, אבל מכיון דגם בקנין שנעשה לחול תיכף מעכשיו גם כן אין הקנאת הכסף להאשה פועל הקנין אלא מה שראוי להתחייב עבור הכסף מדין זה נהנה וזה חסר, לפי זה ליכא חילוק כלל בין אם התנו שיהיו הקדושין חלים מעכשיו או שהתנו שיחולו לאחר זמן, דכיון דגם לאחר זמן יהיו הקדושין פרעון של כסף של עכשיו, ויהיה הענין במקדש לאחר שלשים במה שמקבלת עכשיו כסף שעל זה פסקו ביניהם שפרעון הכסף הזה עליה לשלם או בכסף או בפרעון חלות הקדושין, ומבואר לפי זה הענין בלי גמגום. 
והחילוק בזה בין מקדש במלוה לבין מקדש לאחר שלשים הוא בזה, דבמלוה שהיתה חייבת מכבר לא שייך שיהיו הקדושין פרעון עבור הכסף שלותה מקודם, כיון דלא פסקו מעיקרא כן בשעת ההלואה, וצריך עתה לפסוק מחדש שיחולו הקדושין עבור החוב, דקדושין אינם מתהוים ממילא אלא על ידי פסיקתם, וענין פסיקה זו הוא שיבטלו את חיוב הדמים שהיה עליה עד עכשיו ויפסקו מחדש להתהוות הקדושין, ולזה צריך שימחלו מעיקרא את החוב, וכיון דבעד מחילת החוב ליכא תשלום וכמו שנתבאר, ליכא קדושין. וכן בהקנאת קרקע עבור מלוה, כיון דמעיקרא לא פסקו שיקנה קנין החלטי בקרקע, אלא שהיה חוב בעלמא על הלוה, וצריך פסיקה חדשה, וצריך לזה שימחול החוב, ואם כן לא מהני. אלא דבקרקע יש קצת לדון שיהני, כיון דמחמת שעבוד דמעיקרא גם הקרקע בכלל, דגם היא בכלל הנכסים ויש לו זכות גם לגבות קרקע זו, בזה יש מקום לומר דאין צריך נתינת כסף מחדש. ואולי זהו טעמא של הרמב"ם דמחלק בין קדושין למכירה. ומה דקשה עליו מסוגית הגמרא דקדושין דף מ"ז דפריך התם מהא דשוים במכר שזה קנה יעו"ש, יש לומר דלא קשה כל כך, דשם פליגי אם מקדש במלוה קנה או לא, ועל זה אמרינן דפליגי אם מלוה להוצאה ניתנה, והכוונה בזה, דאם לא ניתנה להוצאה הויא כעיסקא וכמו שכתב רש"י שם. ולפי זה למ"ד מקודשת מיירי שמכוין לקדש בדבר בעין שיש לו בנכסים של הלוה, ולמאן דאמר אינה מקודשת גם כן מיירי בזה האופן, ומשום הכי פריך משוים במכר שקנה, דבכך ודאי במכר גם כן לא קנה, כיון דאינו מוכר לו בחוב הדמים שנתחייב רק בנכסים שהם בעין ביד הלוה, וכיון דלהוצאה ניתנה אין כאן דבר בעין, אבל במקדש בחוב בלא כוונת עיסקא יש לומר דבמכר מהני. אבל בקדושין לא שייך זה, דהקדושין אינם נגמרים בחוב, וצריך פסיקה חדשה, ומחילת חוב לא מהני לפסיקה כמו שנתבאר לעיל. אבל במקדש לאחר שלשים שמתחילת הקנאת הכסף פסקו ועשו קדושין שיחולו לאחר זמן, שפיר חשוב חלות הקדושין של אח"כ פרעון של כסף של עכשיו בשעת נתינת הכסף, ומה לי אם חלות הקדושין יהיו ברגע זו או שיהיו לאחר זמן, כיון דגם עכשיו אין קנין הקדושין בנתינת הכסף אלא בחיוב הכסף, וחיוב זה עליו לאחר שלשים כמו הוא עתה בשעת הנתינה, אם לא שימחול לה לאחר זמן, דאז ודאי שבטלין הקדושין לכו"ע. 
ועיין בתשובת הגאון רבי עקיבא אייגר סימן כ"ד, שמסתפק במקדש לאחר שלשים ונאבדו מעות הקדושין באונס בינתיים, ויעו"ש שרוצה לתלות דין זה בהא דפליגי הרא"ש ושאר ראשונים במתנה על מנת להחזיר אם נאבדו באונס, דלמ"ד נעשה גזלן למפרע גם בכה"ג כן. ולענ"ד אינו כן, דאם נאמר דבמקדש לאחר שלשים אינו מקנה לה הכסף בהחלט, רק שדין שומר עליה, לפי זה אף אם נאבדו בפשיעה אין מהני לקדושין, דמה לי חיוב של שומר או חוב אחר דלא מהני לקדושין, אלא נראה ברור דמקנה לה לגמרי. ועוד צ"ע, דלדברי הגרע"א היה יכול לחזור ולתבוע ממנה הכסף אם הוא עדיין בעין תחת ידה, והר"ן כתב להדיא דבגוונא דיכול לתבוע הכסף ממנה אין כאן קדושין. ולדברינו מיושב הכל, דאף שהוא מקנה לה, אבל הוא אינו נותן לה במתנה, רק הוא דורש תשלומים עבור זה או בדמים או בחלות קדושין, ולפי זה אף אם נאבדו באונס, כיון שהכסף כבר שלה כבכל מכירה והלואה, וזה ברור. ואחר זמן מצאתי להרי"ט אלגאזי בפרק שמיני מהלכות בכורות אות ע"ז שכתב להוכיח מהרבה ראשונים דמהני גם אם נאבדו באונס יעו"ש. 
ועיין בחידושי הרשב"א ליבמות דף ק"ט, בהא דאמרינן שם בקדושי קטנה כי גדלה גדלי קדושי בהדה, והקשה שם, דהא נתאכלו המעות, ותירץ דהוי כמקדש לאחר שלשים, ואף דקטנה אינה מתחייבת לשלם עבור הכסף, מכל מקום מכיון דמדרבנן מתקדשת משתעבדת גם כן ד"ת יעו"ש. ולכאורה קשה, דאדרבה, אם מהני הכסף לקדושין דרבנן איך יהני אותו כסף אח"כ להיות קדושי תורה. ועל פי דברינו יש לומר, דהא דתקנו חכמים קדושי קטנה, חידשו בזה רק בענין האישות, אבל לא שיהני הקדושין בלי שום מעשה קדושין, ומשו"ה הרי לכאורה צ"ע, איך מהני קדושי קטנה בכסף כיון דבכל קנין כסף צריך שיחול התחייבות על המקבל וקטנה אינה חייבת כלל, ובע"כ צ"ל דגם זה תקנו שיחול עליה חיוב תשלומין עבור הכסף שקבלה, וכיון דכל מקדש דעתו שיחולו אח"כ קדושי תורה. ולפי זה אם לא יועילו הקדושין אח"כ צריכה לשלם אם חוזרת בה, ואם כן איכא קנין כסף וכמקדש לאחר שלשים. 
אמנם לכאורה צ"ע, בכה"ג איך מתהוים בזה שני קנינים בפרוטה אחת, דליכא פרוטה לכל קנין בפ"ע, דע"כ הכא מיירי גם במקדש בפרוטה אחת, דאי לאו הכי לא יועיל גם אפילו אם הוא מקדש בהרבה פרוטות, דאם יהיו הפרוטות חציין על קדושי קמאי והשאר על קדושי תורה לא יועיל כלל, דבכה"ג לא יועיל חיוב לגבי הנך פרוטות שנותן לקדושי תורה, דלא תקנו חז"ל על קטנה סתם שמשתעבדת לשלם אלא על מה שהיה צריך להם לתקן לענין שיחולו הקדושין דרבנן בשעת קטנותה, ולפי זה ליכא שום חילוק בין אם הוא מקדשה בפרוטה אחת או בכמה פרוטות, כיון דאינו מחלק הכסף לשני חצאים של שני מעשי קדושין, אלא ששני הקדושין יהיו עבור כל הכסף שנותן, וכה"ג לא מהני בשני קדושין, וכגון במקדש אשה מהיום ולאחר שאגרשך, שמהני דוקא בשתי פרוטות, כל קדושין בפרוטה, ואומר לה התקדשי היום באחת ובאחת לאחר שאגרשך, דמיבעי בכה"ג לר"א. וצריך לומר דהכא שאני, כיון דהכל מכח אחד חלים לא הוי כשני קנינים, ומכאן ראיה קצת להא דחקרו הראשונים בנותן כסף שזכתה בו מדרבנן אם מהני לד"ת, עיין באבני מילואים סימן כ"ח לענין מעמד שלשתם, ואכהמ"ל. 
והא דמפורש בגמרא היכא דאפקעוהו רבנן לקדושין, דאם בכסף הוא משום הפקר בית דין, ובביאה הוא משום דמקדש אדעתא דרבנן, עיין פירש"י כתובות דף ג' ע"א וגיטין דף ל"ג ע"א, הנה במקדש בחפץ בעין ניחא, דכיון דנעשה הפקר אין כאן כסף, דבהפקר אי אפשר לקדש, אם לא שיפרש בהנאת המצאת החפץ, היינו על פעולת ידים של נתינת החפץ. ושמעתי אומרים דלדברי הר"ן בסוף פרק האיש מקדש גם בהפקר מהני. ולא נראה לענ"ד, ודברי הר"ן מתפרשים אצלנו על דרך אחר, והוא רק אם החפץ שקונה האשה הוא מן הבעל אף שלא היה נחשב אצלו כסף מיקרי זה נהנה וזה חסר, וכמו זה חסר חצי פרוטה וזה נהנה פרוטה, עיין תוספות כתובות ל' ע"ב, וכה"ג יש לפרש הא דכתב הר"ן על שמא שוה פרוטה במדי משום שמתרצה ומקבלת וכמו לדידי שוה לי, משום דאף דחבירו חסר פחות מפרוטה מהני לדין נהנה ואכהמ"ל. אמנם אם קדש בהנאת פעולה כצחוק לפני וכה"ג, מה יעשו חז"ל לבטל ההנאה. אמנם לדברינו דליכא דין כסף רק אם חל חיוב עליו לשלם בעד הכסף, וכמו שבארנו דברי הרשב"א בחדושיו ליבמות דף ק"ט, שפיר יכולים להפקיע זכות שעבוד שלא יהיה לבעל זכות חיוב ממון, וממילא ליכא קדושין ודו"ק. 


חידושי ר' שמעון שקופ גדרי קנין כסף אות ד 
======================================== 
ד 
ומעתה נבוא לבאר יסוד השאלה באם ישנה לשכירות מתחילה ועד סוף או שאינה לשכירות אלא לבסוף. דהנה בפעולה שיש בה שבח בעין היה מקום לומר דלמ"ד אינה לשכירות אלא לבסוף, דהשבח של הכלי עד גמר המלאכה הוא של הפועל, דאיך נוכל לומר דהשבח של הבעלים, אף על פי שעדיין ליכא שום חיוב עבורו. ולמאן דאמר ישנה לשכירות מתחילה ועד סוף, כל מה שנשבח נקנה תיכף ומיד לבעלים, ומשום הכי למאן דאמר ישנה לשכירות מתחילה ועד סוף כבר נקנה השבח לבעלים, ודמי השכירות הם חוב עליו, ולכן לדידיה הוי כמקדש במלוה, דליכא חיוב עבור מחילת המלוה וכמו שנתבאר. אבל למאן דאמר אינה לשכירות אלא לבסוף, הרי השבח הוא של הפועל, ורק לבסוף נקנה השבח לבעלים, ואז חל החיוב על הבעלים, ועל כן לדידיה מהני בקדושין, דאז באותה שעה הוא מקנה להאשה דבר בעין, היינו השבח של הכלי. ודמי זה לאומן קונה בשבח כלי, דמהני גם למאן דאמר ישנה לשכירות מתחילה ועד סוף, היינו דכנגד שכרו הוא משייר בכלי שיהיה שלו עד התשלום. אבל כל זה ניחא רק במקום דאיכא שבח בעין, אבל בשחוק לפני או רקוד לפני דלא שייך ענין זה כלל, ואם כן איזה הבדל בזה בין אם נאמר ישנה לשכירות מתחילה ועד סוף או שאינה לשכירות אלא לבסוף, ובגמרא קדושין דף ס"ג מובאת מחלוקת זו גם בענין זה יעו"ש. 
והנה על פי היסודות שנתבארו לנו לעיל יתפרש לנו הענין בשכירות. דהנה אם ענין התחייבות הבעלים לפועל הוא בגמר הפעולה, שפיר באמת מועיל זה לקדושין, דבמקדש בפעולה גם כן אין הפעולה עצמה נחשבת למעשה הקדושין, רק שכר הפעולה שראוי לה להתחייב בשכרו, והם פסקו ביניהם שיחולו קדושין בשכר פעולה זו, והרי איכא בזה דבר מה שראוי ומועיל לחייב אותה עבורו, ומשום הכי עולים הקדושין בפרעון זה. ומה דלא מהני למאן דאמר ישנה לשכירות מתחילה ועד סוף, דלכאורה למה לא נאמר גם לדידיה כן דכל פרוטה ופרוטה הויא לקדושין, וכמו במקדש לאחר שלשים, ויהיו הקדושין אחר כך פרעון בדמי הפעולה של עכשיו. הנה באמת אם היו שכר הפעולות פרוטות פרוטות היה באמת מועיל גם למאן דאמר ישנה לשכירות מתחילה ועד סוף, וככל מקדש לאחר שלשים, אבל כיון דשכר פעולה חל גם על חצי פרוטה לכן לא מהני, דבעד שכר של חצי פרוטה ליכא חיוב (ועיין ברשב"א בחידושיו שם שביאר ענין זה לחלק בין כסף בעין דמצטרפות, לשכר פעולה), וכיון דאי אפשר לפסוק על חצי פרוטה שיתפרע על ידי קדושין, וכמו שכתב הרשב"א הנ"ל, על כן אין עצה אלא למחול לגמרי שלא יחול עליה שום חיוב, או שיחול עליה החיוב בהשלמת הפרוטה, וזה הרי לא יועיל כלום, דאם ימחול לגמרי ודאי ליכא קדושין ככל מחילת מלוה, ואם יפסוק שיחול עליה החיוב לשם קדושין בשעה שיצטרף לפרוטה, זה גם כן אי אפשר, דכיון דצריך לשנות מהחיוב הכללי של הפעולה, אי אפשר שיחול עליו חיוב בגמר הפרוטה, אם לא על ידי מעשה קנין שמתרצה שלא יחול עליה בשעת פעולת החצי פרוטה, ואינה נחשבת לפסיקה כלל, דכמו דלא מהני עשיית פעולה לקדושין במעשה חצי פרוטה כמש"כ הרשב"א, כמו כן אינו מועיל לשנות לחול עליה חיוב של פרוטה בגמר פעולה של פרוטה. ומשום הכי למאן דאמר ישנה לשכירות מתחילה ועד סוף, בעל כרחך חל עליה חיוב סתם ככל חוב בלא פסיקת קדושין, וכשעשה פסיקה לשם קדושין יכול לחזור ולתבוע ממנה, משום דאין כאן עדיין התחלת קנין קדושין ככל קנין כסף דמהני אף בחצי חצי פרוטה כנ"ל, והוי עליה חוב סתם בלי פסיקת קדושין, ולא מהני. אבל אם אינה לשכירות אלא בסוף, שעדיין לא חל עליה חיוב כלל, מהני פסיקתה שתחת דמי החיוב שראוי לחול עליה ישולם בפרעון של קדושין. 
קצרם של דברים, דוקא כשפסק קודם חלות החוב שיתפרע על ידי קדושין מהני, אבל כשנתחייבה כבר חיוב סתם, לא אפשר לפסוק לקדושין בלא שום הקנאה חדשה, אם לא שיעשה עכשיו מחילה, ובמחילה ליכא כסף רק כשהוא מקדשה בדמי פעולת המחילה וכנ"ל, ודו"ק. 


חידושי ר' שמעון שקופ גדרי קנין כסף אות ה 
======================================== 
ה 
גרסינן במסכת בכורות דף מ"ט ע"א, איתמר הפודה את בנו בתוך שלשים יום, רב אמר בנו פדוי, ושמואל אמר אין בנו פדוי, דכו"ע מעכשיו אין בנו פדוי, לאחר שלשים ואיתנהו למעות ודאי בנו פדוי, כי פליגי לאחר שלשים ונתאכלו המעות, רב אמר בנו פדוי, מידי דהוי אקדושי אשה, התם לאו אף על גב דנתאכלו המעות הוו קדושי הכא  נמי לא שנא, ושמואל אמר לך, התם בידו לקדשה מעכשיו הכא אין בידו לפדותו מעכשיו, ע"כ. ועיין ברי"ט אלגאזי להלכות בכורות שהקשה על התוספות והרשב"א שכתבו דלרבי מאיר דסובר אדם מקנה דבר שלא בא לעולם מהני אף בכסף אפילו אם נתאכלו המעות, והרי מאן דפוסק כשמואל לא מהני גם לרבי מאיר משום דאין בידו לקדשה עכשיו, ויעו"ש שנדחק בזה הרבה. 
ולענ"ד לא יתכן כלל לומר דלרבי מאיר לא יועיל קנין כסף היכא דנתאכלו המעות, כיון דלדידיה מהני אף בנקרע השטר. ואף דיש לדון, דאף שכתבו התוספות והרשב"א דמהני לרבי מאיר מעכשיו אפילו אם נקרע השטר, ולדעת הרשב"א אף לענין חזרה, מכל מקום בכסף שצריך להיות פרעון, וחלות הקדושין הוי פרעון עבור הכסף, איך שייך לומר שיהיה נגמר קנינו עכשיו שלא תועיל בזה חזרה, בשלמא בשאר קנינים יש לומר דעל ידי המעשה של עכשיו פסקו אח"כ הקדושין, אבל בכסף שצריך להיות פרעון אי אפשר שיהיה עכשיו פרעון אלא אח"כ, ואם רוצה לפרוע בממון אחר ממילא ליכא פרעון, ואיך יוכל להיות מעכשיו, אבל מכל מקום נלענ"ד שיועיל מעכשיו ואף על פי  שהפרעון יהיה אח"כ בשעת חלות הקדושין, דמכיון שאמרו דמעכשיו לא מהני חזרה, דבקנין שנעשה מעכשיו נגמר מעשה הקנין לענין זה שיהיה פרעון הכסף בחלות הקדושין, ואף על פי שאנו אומרים דעדיין היא חייבת לו בפרעון הכסף שקבלה, אבל הרי אינה יכולה לפרוע לו בדבר אחר כי אם בקדושין, ורק בחלות הקדושין יהיה הפרעון, והקדושין יהיו חלין שלא ברצונה רק מחמת הקנאתה וגמר דעתה הקודם כנ"ל. ולפי זה דבר ברור דלרבי מאיר מהני בדבר שלא בא לעולם אף אם נתאכלו המעות, דמאי שנא דבר שלא בא לעולם מדבר שבא לעולם, דאם נימא דבדבר שלא בא לעולם לא מהני נתאכלו המעות, משום דלא שייך פרעון עכשיו, אז גם בדבר שבא לעולם לא יהני אם עושה הקנין אלאחר זמן. 
ובביאור דברי הגמרא דבכורות הנ"ל בפלוגתא דרב ושמואל לענין פדיון הבן, נראה לענ"ד, דהנה המשנה למלך בפ"ד מהלכות אישות תלה ענין זה בדין מחוסר זמן אי חשוב דבר שלא בא לעולם או לא, והוכיח מהא דלרב בנו פדוי דסובר דמחוסר זמן לאו כמחוסר מעשה דמי, ולא הוי דבר שלא בא לעולם, או דרב לטעמיה דסובר ביבמות דף צ"ג דאדם מקנה דבר שלא בא לעולם, עי"ש. ולענ"ד נראה דענין זה דפדיון הבן אינו בגדר הקנאה כלל, דאין הכהן מקנה הבן לאבי הבן, כמובן, והוא רק פרעון חוב שחייבה התורה, ואף על פי שעל ידי זה נפקעת איזו קדושה מן הבן, אבל אין זה בגדר קנין, אלא דממילא כיון שפרע החוב שחייבתו התורה נפקע דין קדושתו, וכל זמן שלא חייב כלום לא שייך פרעון. ועיין בגמרא בכורות וכן בקדושין דף כ"ט, דגובים ממשועבדים שהניח האב, ואיך שייך פדיון בלא דעת האב, אלא ע"כ שהוא חוב גרידא, וממילא יש לומר שנפקעת קדושת הבן אם נאמר שהוא קדוש לפני פדיון, ועיין ברמ"א ליו"ד סימן ש"ה לענין פדיון על ידי שליח, ולענ"ד נראה דלענין פרעון חוב לא שייך שליחות רק דין עבד כנעני, דעל ידי כספו מתרצה חבירו למחול החוב, אבל בכסף של האב לא צריך כלל לשליחות, ועיין בנקודות הכסף שם לענין זכיה בפדיון הבן, ולענ"ד נראה דכיון דרק דין עבד כנעני שייך בפדיון הבן אין חילוק בין שליחות או לא, ואכהמ"ל. 
ולפי זה צריך לומר בסברת רב שסובר דמהני פדיון לאחר שלשים הוא משום דנותן הכסף רוצה שבעד כסף זה יהיה אח"כ קנין, ומהני כמו בקדושין, דחשבינן אח"כ דחוב של הכסף קיים משום דמעיקרא נותן לקנין, וכמו כן הכא בפדיון הבן מעיקרא נותן הכסף לקנין, דהיינו שיהא כסף זה פרעון בעד החיוב שיתחייב לאח"כ, וכמו דבקדושין חשבינן אח"כ הקבלה שקבל מקודם, משום דשעבוד הכסף קיים, כיון דאם תחזור צריכה להחזיר הכסף, ומשום הכי חשיב קבלת כסף, כמו כן הכא הוי כמו שקבל הכהן עכשיו דמי פדיונו, דהרי משועבד הוא בהך כסף שקבל, ולא דמי למלוה, דהרי נותן לו מתחילה לשם כך, ולפי זה יש לומר אף שבתורת קנין לא היה מהני בכה"ג משום דבר שלא בא לעולם, אבל הכהן אינו צריך להקנות את הבן להאב, רק האב צריך לפרוע, וסבירא ליה לרב דשייך פרעון קודם שיבוא החיוב, ושמואל סובר דעד כאן לא מצינו דשייך פרעון בכה"ג אלא דוקא היכא דהפרעון הוא עבור הקדושין, וכיון דהמקדש והאשה פסקו ביניהם שיחולו קדושין לאחר זמן, בהקנאת קדושין דידה מהני מעכשיו, ומשום הכי מהני שיתחייב אחר כך לפרעון זה הכסף בתמורת הקדושין, משום דמתחילה ניתן לשם כך, ומשום דאחר כך אין צריך להקנאה חדשה לחלות הקדושין, ומשום הכי שייך לומר שיועיל כסף קנין. אבל בפדיון הבן דהפסיקה של עכשיו אינה כלום, דלא שייך עכשיו פדיון כלל, אם כן אין הפסיקה מועילה כלל, דלא שייך בזה פסיקה, והוי רק כמלוה דעלמא, דאי אפשר לעשות פדיון על ידי מלוה, באופן דלפי זה בכל דבר שלא בא לעולם לדידן אם יתרצו אחר כך לעשות קנין קדושין בכסף שנתן מעיקרא לשם כך, אף דלכאורה היה מקום לומר דמהני, דלפי מה שכתבנו עיקר הנפ"מ בין מלוה לנותן לשם קדושין הוא דבנותן לשם קדושין מעיקרא נפסקו ביניהם שיהיו הקדושין פרעון על הכסף דמעיקרא, והכא אף דלא מהני שיחולו הקדושין על ידי הקנאתה, אבל אחר כך אפשר שיועיל דלא נחשב כסתם מלוה, דהרי מעיקרא נותן לשם כך, אבל באמת נראה דזה תלוי בפלוגתא דרב ושמואל, דלרב מהני בכה"ג כיון דנותן מתחילה לשם כך, ולשמואל לא מהני, כיון דלא מהני פסיקה על חלות הקדושין ואין מועיל כלל מה שנותן לשם קדושין, ואפשר דגם לרב לא מהני בקדושין בדבר שלא בא לעולם, דשם צריך לעשות אח"כ קדושין וליכא אחר כך מעשה כלל, ורק בפדיון דלא צריך כי אם פריעת החוב מהני לרב פרעון הקדום שיהיה פרעון להחוב שראוי להתחייב, ודו"ק. 
ומתוך כל הנאמר לעיל נלענ"ד ברור דהא דכתב הריטב"א בחידושיו לגיטין דף י"ג בקטנה שיתן לאחר שתגדיל, דכוונתו בזה לדידן דלא מהני בקטנה לענין שתתקדש לאחר זמן, וכמו שכתב בחידושיו ליבמות דף ל"ד לחלוק על רש"י רק לענין זה שנאמר שתתקדש בכסף לאחר זמן, שעל זה כתב שם דלא מהני כשמואל דהכא. ובספר רי"ט אלגאזי רוצה לומר דס"ל דמהני בקטנה לאחר שתגדיל, ועל פי זה נתקשה בדבריו דס"ל ביבמות להפך, ולענ"ד נראה כמו שכתבנו. ולענין הנוגע שם במעמד שלשתן הוצרך גם כן לסברא זו, ועיין בדבריו שם שהובאו ברי"ט אלגאזי שם דמסיק, והיינו מה שהש"ס הקשה רק משום דאין אדם מקנה לדבר שלא בא לעולם, ולפי דברי הרי"ט אלגאזי אין מובן מה דמסיק "והיינו מה דפריך וכו'", דהרי הש"ס הקשה מטעם דאין אדם מקנה לדבר שלא בא לעולם, ולפי דבריו אף אם אדם מקנה לא מהני, כמו בקטנה, וזוהי סתירה מפורשת לפירושו שם. ולדברינו יש לומר דכוונת הריטב"א להא דמקשה הש"ס בהקנה לנולדים, דאף דלא מהני מה שמשתעבד עכשיו, ומשום דלא נולדו עדיין, אבל אח"כ כשיולדו נשתעבד על ידי הכסף שקבל מקודם כיון דקבל על מנת כן, ואף דאחר כך לא אמר מידי, כיון דמטעם אומדנא הוא, דגם מעיקרא לא אמר, אלא דאמדינן דעתו, יש לומר דגם אח"כ רוצה בכך, ועדיין שעבוד הנכסים קיים, אלא דהטעם הוא דלא מהני פסיקה לענין הקנין והוי כמלוה, ונכון הוא. ובזה נפלו כל הקושיות שהקשה הרי"ט אלגאזי שם בענין זה, בהא שכתב דלהתוספות והרשב"א שפסקו כשמואל וגם כתבו בהרבה מקומות דלרבי מאיר מהני בכסף, ויעו"ש שלא מצא פתרון לכל זה, ולענ"ד הנכון הוא כמו שכתבנו. 
וי"ל בהא דאמרו שם דלא מהני מעכשיו בפדיון הבן גם לרב, דלכאורה קשה דהרי רב סבירא ליה דאדם מקנה דבר שלא בא לעולם, והרשב"א כתב דלרבי מאיר מהני מעכשיו, וכן כתבו התוספות בכמה מקומות, אבל לדברינו דפדיון הבן הוה רק פרעון, ומצד הכהן לא שייך פסיקה כלל, ניחא היטב, דשני ענינים נפרדים הם, ודו"ק בכל זה. 


חידושי ר' שמעון שקופ גדרי קנין כסף אות ו 
======================================== 
ו 
כתב בספר מחנה אפרים הלכות קנין מעות סימן ד' וז"ל: נראה לענ"ד דאע"ג דהסכימו רוב הפוסקים דמלוה אינה קונה במטלטלין אפילו למי שפרע, היינו דוקא במעות של מלוה, אבל אם מכר לו חפץ בכך וכך מעות לתת לו מיד, ואמר לו המוכר תן לי מעותי, ואמר לו הלוקח רוצה אתה כור חטים במעותיך ונתרצה, הרי זה קנה, ולא דמי למלוה, דהכא כיון שמכר לו על מנת ליקח הדמים מיד, ואם יתבע המוכר המעות ואמר לו הלוקח עכשיו אין לי ליתנן לך המקח חוזר, כיון דהמוכר צריך למעות, נמצא כאילו המקח עומד ביד המוכר, ועכשיו כשאמר לו הלוקח אתן לך כור חיטים בדמי חפציך, חשוב כאילו נתן לו חפצו בדמי כור חיטים שלו. וכיוצא לזה כתבו התוספות בפרק האשה רבה דף צ"ג ד"ה קנויה לך מעכשיו, דהיינו טעמא דהמקדש לאחר שלשים דמקודשת ואף על פי שנתאכלו המעות, דהני מעות לאו למלוה דמי, דאי הדרא בה צריכה להחזיר הדמים כמו שהוא, דאדעתא דהכי יהיב לה מעיקרא, והוא הדין הכא, עכ"ל. 
והנה לפי מה שנתבאר לנו ענין מקדש לאחר שלשים לא דמי זה לדינו של המחנה אפרים הנ"ל כלל וכלל, דהכא מכל מקום רק דמים מחוייב דלא קבל עכשיו חפץ בעין, אם לא שנאמר דבאמת בטל קנין החפץ דמעיקרא כיון שאינו נותן דמים, אבל בכהאי גוונא פשוט דמהני, אבל לפי זה יהיה צריך קנין חדש על החפץ הראשון. ועי"ש במחנה אפרים שהקשה בעצמו על דבריו מדברי התוספות, הרשב"א והרא"ש בב"מ דף מ"ו, שכתבו לפרש הך דהחליף שור בפרה דהוא משום הנאת מחילת מלוה, עי"ש. 
אמנם באמת צריך לבאר מה דהשמיענו הש"ס הך דינא דמקדש לאחר שלשים באופן דנתאכלו המעות, ומשמע דבלא נתאכלו המעות פשיטא דמהני גם בלי הך טעמא דמעיקרא לקנין הוא דיהיב, ומשום דשעבוד הכסף קיים, ולפי דברינו הרי אין חילוק בזה בין נתאכלו המעות או לא נתאכלו. ועיין ברש"י בכורות דף מ"ט שכתב להדיא דבלא נתאכלו המעות מהני גם לשמואל, משום דאכתי הם בעין, וזהו כדברי המחנה אפרים הנ"ל, דהטעם בזה הוא משום דכיון דאם יתבטל הפדיון מחמת הקנין דמעיקרא צריך להחזיר אותן מעות עצמן. אמנם בתוספות ב"ק דף ע' ע"א מפורש להדיא דאם יהיב לה על מנת להוציאן הוי כנתאכלו המעות, עי"ש, ואולי שם לא הוי ביטול קנין דליכא טעות, עי"ש היטב. ולפי מה שכתבנו דלא כהמחנה אפרים, והיינו דלא מהני כלל לענין זה הא דנאמר שאם לא יתן יתבטל הקנין כל שלא בטל הקנין באמת, יש לפרש גם בדברי רש"י בכורות הנ"ל כדברינו, והיינו דכיון דלא מהני מחמת קנין דמעיקרא וצריך ליתן הני מעות כמו שהן, וכיון דלא מהני בשום אופן אם יהיו המעות קנויים לכהן בטל הקנין וקונה עכשיו קנין חדש, ולפי זה לא קשה כלל מדברי התוספות והרא"ש והרשב"א בהחליף דמי שור בפרה, דשם אם יתבטל הקנין תהיה באמת מכירת השור בפרה בתורת דמים דלא מהני, דבכה"ג לא הוי מילתא דלא שכיחא (ולרבנו תם בחליפין שוה בשוה הוה דמים, ועיין בפני יהושע שם דמהני מטעם אחר). 
ולפי דברינו הנה לענין ברכה בפדיון הבן יהיה צריך לברך עכשיו, ועיין בט"ז יו"ד סימן ש"ה סקי"ב ובגליון מהרש"א שם דאף דמהני בלאחר שלשים מ"מ אינו יכול לברך, ואח"כ ודאי דליכא ברכה. אמנם לשיטת הסוברים דלא מהני בנתאכלו המעות, יש לומר דבלא נתאכלו המעות הפדיון אח"כ הוא פדיון גמור, וצריך ברכה, וגם יכול האב לחזור מפדיונו. ואולי אם חוזר ליכא אומדנא, דדוקא אם האב מתרצה ורק הדין מעכב בטל, אבל אם יחזור שאז היה הדין דאף שהיה מהני היה הפדיון בטל מצד חזרתו, שוב ליכא אומדנא, וצ"ע בזה. וראיתי בספר פתחי תשובה שם סקכ"ד שהביא בשם כמה מהאחרונים שאין צריך להחזיר הכסף אם בטל הפדיון, יעו"ש, וגם בספר רי"ט אלגאזי בהלכות בכורות חקר בזה, ואין כאן המקום להאריך. 


חידושי ר' שמעון שקופ גדרי קנין כסף אות ז 
======================================== 
ז 
בקצות החושן סימן של"ב סק"ד העיר בהא דמבואר בגמרא עבודה זרה פרק השוכר את הפועל שפעולת פועל חשוב כסף לענין קנין, מהא דמבואר בגמרא שם דבא עליה ואחר כך נתן לה אתננה אסור, ומוקי לה בנכרית דלא מחסרא משיכה יעו"ש, והקשה בקצות החושן וז"ל: אלא דהיא גופא קשיא לי במה שאמרו שם בטעמא דהא מחסרא משיכה, ותיפוק ליה דליכא כסף כלל, לפי מה דקיי"ל דישנה לשכירות מתחילה ועד סוף והויא לה מלוה, ומהאי טעמא אומן המקדש אשה בשכרו אינה מקודשת כדאיתא בפרק הגוזל דף צ"ח, וכן מבואר בטור ושו"ע אבהע"ז סימן כ"ח, ולפי זה אפילו במי שפרע ליכא, לדעת הרמ"א בסימן ר"ד דבמלוה אינו במי שפרע, עכ"ל שם. 
ולענ"ד על הגמרא יש לומר דלענין אתנן ניחא, דלפי מה שכתב הרשב"א בחדושיו לקדושין דהא דחשוב מלוה למ"ד ישנה לשכירות מתחילה ועד סוף, ול"ד לאומר לה התקדשי לי באלו דמהני אף אם אוכלת ראשון ראשון, משום דבתורת קדושין איתאכלי, משום דהתם ישנם מעות בעין ורק מונה והולך ומצטרפין, אבל בפעולת הפועל עדיין הפעולה ליכא בעולם עי"ש. ולפי זה נראה דרק בפעולת פועל דהפועל מחדש איזו פעולה לא מהני למ"ד ישנה לשכירות מתחילה ועד סוף, אבל באתנן שהיא קרקע עולם יש לומר דלא שייך זה, דהרי היא בעולם. ולפי זה היה נראה דבכל שכירות קרקע או מטלטלין היה נראה דאף אם גם בכגון זה אמרינן דישנה לשכירות מתחילה ועד סוף, מכל מקום מהני לקנין משום דמתאכיל בתורת קנין, דהכא החפץ בעולם ואין צריך לחדש הפעולה מצדו, וזו סברא נכונה בס"ד. 
אולם בהא שכתבו הראשונים דין זה גם בכל פועל, בזה תשאר קושית בעל הקצות החושן הנ"ל. ואפשר לומר דהר"ן והרא"ש שכתבו זה הוא רק לרווחא דמילתא, וכוונתם לומר דאף אם נימא דאינה לשכירות אלא לבסוף לא מהני זה במטלטלין, דלא נזכר בדבריהם להדיא דקרקע נקנית לגמרי בשכר פעולה, ואולי מטעם זה לא נזכר ברמ"א דאם חוזר בעל הבית צריך לקבל מי שפרע, משום דהוא אזיל לשיטתו דבמלוה ליכא מי שפרע, ועיין בסימן ר"ד. 


חידושי ר' שמעון שקופ גדרי קנין כסף אות ח 
======================================== 
ח 
ראיתי בספר מנחת חינוך מצוה תקע"א, שנקט לדבר ברור שאם הקנה חפץ לקטן בשכר פעולה דמהני, דאף דהקנאה בכסף לא מהני, היינו משום דלא מועיל הקנאתו בכסף, אבל בשכר פעולה דהפעולה אינה חוזרת מהני שם ההקנאה במה שהקנה את החפץ יעו"ש. 
ולענ"ד נראה ברור ההפך מדבריו, דהנה נראה בשוכר קטן שיהיה פועל אצלו ודאי דלא מהני מה שפסקו ביניהם, כיון דלא מהני מחילתו והתרצותו של הקטן, ואם יהיה שבח בפעולתו של הקטן יקנה בשבח כלי לכו"ע, וכמו שכתב הרשב"א בחידושיו לב"ק דהא דס"ל אין אומן קונה בשבח כלי הוא מפני שמתחילה הקנה האומן את השבח, ובארנו פרט זה במקום אחר לענין כתיבת גט על ידי חשו"ק, אבל זה ברור דלענין פעולת קטן לא מהני פסיקת הקטן, וכשם דלא מהני פסיקתו בשאר הקנאות, ומה לי שבח ידים משאר חפצים, ויהיה דינו להיות נישום אח"כ לפי ערך שוויה של הפעולה, וכמו כן אם דין הפועל הוא להיות משתלם בכסף דוקא לא מהני מה שפסקו עם הקטן לשלם משאר חפצים. ואף דיש לומר דהא דדין פועל הוא בכסף דוקא הוא רק על ידי פסיקה, אבל בלא פסיקה שמשלם מטעם זה נהנה וזה חסר אז יוכל לשלם בשוה כסף וגם בזיבורית (ועיין לריטב"א בפרק השוכר את הפועל), אבל על כל פנים כיון דהפסיקה איננה מועילה כלל, ויכול לתבוע אח"כ, ודאי דלא קנה את החפץ, דכיון דלא נפקע חיוב הבעלים אינו מקנה את החפץ כמו בכסף מזומן, ואף דיש חילוק בין אם ההקנאה היא על ידי כסף לבין שהיא על ידי פעולה, דהנה בכסף לא קנה את הכסף כלל, אבל המחויב לשלם עבור שכר פעולה אם התחייב לשלם עבור הפעולה כפלים משוויה יש לומר דמהני חיובו, כיון דמכל מקום נהנה מפעולתו ואינה חוזרת, דבכה"ג אין צריך שיהיה נפקע החיוב שהיה ראוי להתחייב, דיש בכלל כסף מאתים כסף מנה, אבל אם ירצה להקנות חפץ ושיהיה נפטר בזה מן החיוב זה ודאי אי אפשר. ולפי דברינו לא יהיה דין אתנן בקטנה, וגם להתחייב יהיה בזה חילוק בין בדבר דלא שייך בו שבח לדבר שיש בו שבח, דבדבר שיש בו שבח גם ההתחייבות לא מהני, כיון שיכול אח"כ לתבוע את השבח, ונפק"מ אם נתייקר השבח משעת הפסיקה עד בואם לדין. וצ"ע איך יהיה הדין לענין שבח, דבגדול בשעת חזרת הכלי הוא מקנה את השבח, ובקטן לא שייך זה. ונראה דמשעת הדין בבי"ד יהיה נפקע זכות השבח, כיון דאי אפשר להתחלק אם לא על ידי פרעון כסף, אבל קודם בואם לדין אם נתייקר השבח יהיה כל מה שנתייקר של הקטן. וענין הדין בזה הוא מצד הפקר בית דין הפקר לטובת היתומים, או שהוא בכלל חלוקת שותפין וצ"ע. אבל על כל אופן זה ברור לענ"ד דהקנאה לא מהני בזה שיהיה נפקע חיוב הבעלים על ידי הפסיקה שפסק עם הקטן. 


חידושי ר' שמעון שקופ קונטרס השליחות תוכן הענינים 
================================================ 
סימן א 
בהא דהאשה שאמרה התקבל לי גיטי והבעל אמר לשליח שאין רצונו שיקבלנו מחמת שליחות של האשה אלא אני מזכה לה הגט על ידך, כתב הר"ן דאם רצה הבעל לחזור חוזר, דחיישינן שמא חזרה בה האשה. והקשו הגרע"א והפנ"י אמאי לא חיישינן לחזרה גם כשהשליח מקבל הגט בתורת שליחות קבלה. - מבאר דהיינו טעמא משום דצריכה היא לבטל את השליח בפירוש, ורק כשמגרשה מכח שליחות דידיה מטעם זכיה חיישינן לחזרה. - מהר"ן מוכח דא"א בשום אופן לזכות בגט מטעם זכיה אלא כשידעינן דאף עתה ניחא לה, כמו במקום יבם, ודלא כהפנ"י שנסתפק בזה. - כן מבואר בריטב"א בקידושין כ"ג ע"ב לחלק בין מקבל גט שחרור לעבד בתורת שליח לקבלה לבין מקבל בתורת זכיה. - בהערה: ביאור דברי הריטב"א הנ"ל. - לפי"ז היכא שעשתה שליח לקבלה שלא בפני השליח, דלא חלה עדיין השליחות כל כמה שלא נתרצה השליח, יש לחוש שמא חזרה בה מהטעם הנ"ל, ובסוגיא דגיטין י"ח ע"ב בהא דחיישינן שמא פייס בתוס' וברשב"א שם. - בהערה: בדברי הטור דהיכא שנשתטה המשלח לאחר מינוי השליחות לא מהני, ומ"מ א"צ מינוי חדש כשנשתפה, והדין באשה שעשתה שליח לקבלה ונשתטית. 
סימן ב 
מביא שכ"כ העונג יום טוב, ומסיק דלפי"ז היכא שמינה הבעל שליח שלא בפניו יש לחוש לחזרה, ולא משמע כן מגדולי האחרונים. - הטור הביא מחלוקת הראשונים היכא שאמר כתבו וזכו לו בשטר וכתבוהו אם יכול לחזור בו, והרמ"ה כתב דיכול לחזור דבההיא שעתא לא היה השטר בעולם ואין אדם מקנה דשלב"ל. ודבריו צ"ע, שהרי אינו מקנה השטר בשעת אמירה אלא לאחר שכתבוהו ול"ד לדשלב"ל. - מביא דברי הטור בשם הרשב"א דאדם שעשה שליח למכור חפץ אין השליח יכול לקנות החפץ לעצמו, וכתב מהרי"ט דגם לזכות לאחרים חפץ זה אינו יכול משום שהוא כיד הבעלים, ועוד דבכה"ג לא חזרה שליחות אצל הבעל, בדברי הש"ך שם והאבנ"מ בסי' ק"ג בזה. - דוחה דבריהם דרק בגט יש חסרון זה ולא בהקנאת חפץ, הטעם לזה, וכ"כ הנתיבות, וכ"כ בהדיא הריטב"א בגיטין כ"ד ע"א. - בהערה: ביאור דברי הריטב"א בגיטין ס"ג בדין חזרה שליחות אצל הבעל, ולפי"ז מיישב דברי הרמב"ם בפ"ו מגירושין בשליח להולכה שנעשה שליח קבלה דמגורשת בודאי כשיגיע גט לידה, ואף על גב דכבר בטלה שליחות הבעל בשעה שקיבל עליו להיות שליח קבלה. ובדין  טלי גיטך מע"ג קרקע בשטר שחרור ובזכיה. - מבואר דטעם הרשב"א הוא כיון שהשליח עומד במקום הבעלים ואין אדם יכול להיות מקנה וקונה כאחד, והטעם בזה. והא דבגירושין מספקא לן בגיטין ס"ג ע"ב בכה"ג, הוא משום שהשליחות היא רק לגבי מעשה הנתינה והבעל עצמו הוא המגרש (ע"ע בזה לקמן סי' י"ב). - וכ"כ המחנ"א חילוק זה, ומה"ט העלה שם דהשליח אינו יכול לקנות לעצמו אפי' באופן שאומר לחבירו שיזכה עבורו חפץ זה. - דן לפי"ז דהיכא שהחפץ דמיו ידועים, דכתבו הפוסקים שכל אחד יכול לקנותו אפי' שלא מדעת הבעלים, גם השליח יכול לקנותו לעצמו, הטעם לזה. - לפי"ז מיושבות הקו' שהקשו על שיטת הרשב"א. - ולפי"ז בדינא דהטור בכתבו וזכו לו השטר, צ"ל דהבעלים עשו אותם שלוחים עבור המקבל לזכות ולקנות, אבל לא עשאום שלוחים להקנות שאל"כ אינם יכולים להיות קונה ומקנה כאחד. וא"כ מוכח שלא כדברי העונג יום טוב הנ"ל, והטעם לזה. -  מוכיח כן מסוגיא דגיטין ל"ד ע"א דדין גילוי דעתא בגיטא הוא לא רק בשליחות אלא גם בגט שניתן על תנאי שיחול לאחר ל', דבעינן שיחזור בפירוש ויבטל דיבורו הקודם ולא מהני גילוי דעת, וה"נ בנ"ד י"ל כן. - הכי מוכח מהמחנ"א הנ"ל דאע"ג דשליח הולכה אינו שליח על עצם הגירושין אלא על הנתינה, מ"מ ל"ח שמא חזר בו הבעל, דא"צ לדעתו של המגרש בשעת חלות הגירושין כל כמה דלא חזר בו בפירוש. - לפי"ז שפיר כתבו האחרונים דיכול למנות שליח שלא בפניו ול"ח שמא חזר בו. - שו"ט דלפי"ז היכא ששלח מתנה לחבירו ע"י גוי, אף על פי שאין שליחות לגוי מ"מ אין הנותן יכול לטעון אח"כ שחזר בינתים מהשליחות. 
סימן ג 
עוד צ"ע בדברי הרמ"ה הנ"ל דבכמה דוכתי בגמ' מבואר דכתבו ותנו מהני בגט, אלמא דיכול הבעל לעשות שליח לנתינת הגט קודם שנכתב. - איך מהני שליחות לנתינת הגט קודם כתיבתו הא איהו לא מצי עביד השתא ולא מצי משוי שליח, ותירץ הנתיבות דלא בעינן שיהיה בידו בפועל אלא בכח. ולפי"ז מיישב קו' המחנ"א מההיא דב"ק ק"י ע"א על דין זה. - לפי"ז צ"ע על המחנ"א הנ"ל ועל האבנ"מ בסי' ל"ה דשליחות להולכה היא על נתינת הגט בלבד ולא על עצם הגירושין שיהיה במקום הבעל לגרש. - מוכיח מכמה דוכתי דבגירושין בעינן שיקנה הגט לאשה, גם בגירושין בעל כרחה צ"ל שהתורה הקנתה את הנייר לאשה בעל כרחה, ולפי"ז גם לשיטת הסוברים דאין זכיה באיסוה"נ גט שכתבו על איסוה"נ כשר, דזכיה בע"כ איתא נמי באיסוה"נ. - בהערה: מהרשב"א גיטין ע"ה ע"א מוכח דלא אמרינן דהתורה הקנתה הגט לאשה בע"כ, דמדמה שם גט בע"כ לנתינה בע"כ. - לפי"ז עדיין צ"ע איך מהני מינוי שליחות כשלא נכתב הגט וגם לא היה לו עדיין, הא הוי דשלב"ל, ואי משום גילוי דעתו מעיקרא שרוצה שיתנו לה הנייר, ניחוש שמא חזר בו. - שו"ט היכא שיש לו נייר אם נחשב בא לעולם אף על פי שעדיין לא נכתב עליו הגט. - ואפשר היה לומר דהטעם דמהני הוא משום דהשלוחים נותנים לה את הגט ותופסת היא את הגט דבכל דשלב"ל מהני תפיסה, ואולם לדעת הש"ך תפיסה מועלת רק מדעת הנותן וא"כ בכה"ג שהבעל אינו יודע שעת הנתינה לא מהני תפיסה. בדברי הקצוה"ח בסי' ר"ט דלהתוס' מהני תפיסה אף על  פי שאינו יודע. אם ד"ז תלוי בדין יאוש שלא מדעת. הדין היכא דאיכא אומדנא דניחא ליה, ובדברי התוס' בב"מ כ"ב ע"א בזה. - מ"מ בכתבו ותנו ל"ש לומר כן מכמה טעמים, וא"כ הדק"ל. 
סימן ד 
הנתיבות בסי' רמ"ג כתב דמחלוקת הרמ"ה והראשונים הנ"ל, תלויה במחלוקת הראשונים אם יכול לעשות שליח להפרשת חלה בעודה קמח, דהרמ"ה ס"ל כהתוס' דחשיב דשלב"ל אף על פי שבידו ללוש כיון שמחוסר מעשה, והחולקים ס"ל כדעת הפוסקים ביו"ד סי' שכ"ז דחשיב בידו ויכול לעשות שליח. ובכתבו ותנו מהני שליחות כיון שעושה אותם שלוחים להיות כבעל ממש לגרש, אבל הכא מיירי שעושה אותם שלוחים רק לזכות את השטר למקבל. - ולפי"ז מיושבת הקו' שבסי' ג' איך מהני בכתבו ותנו שליחות להקנות הנייר, דזה חשיב בידו כיון שיכול היה כעת להקנות הנייר בקנין כסף וכיו"ב. ולכן אין בזה חסרון בשליחות. רק בכתבו וזכו סובר הרמ"ה שאינם יכולים לזכות משום דשלב"ל דכל זמן שלא נכתב השטר אינם יכולים לזכות בו. - אולם הא ליתא, דאי נימא דגם הרמ"ה סובר דשטר ל"ח דשלב"ל משום שבידו לכתוב וליתן ורק לזכות למקבל א"א לעשות שליח, אין בזה החסרון כלל דכל מילתא דל"מ עביד ל"מ משוי שליח, דהמקבל הוא שצריך לזכות, ורק משום דאינו יכול לזכות בלי רשותו ורצונו של הנותן לכן נחשב גם שליח של הנותן, ואף דבעינן שלוחו של בעל הממון, על זה ליכא חסרון דלא מצי עביד השתא. - מבאר לפי"ז דברי הר"ן שכתב דדוקא בתורת שליחות מספקא להש"ס אם עבד יכול לעשות שליח לקבל גיטו מיד רבו, אבל בתורת זכיה מהני אף על גב דזכיה מטעם שליחות, דבשליחות פעולת השליח נחשבת כאילו עשה אותה המשלח, אבל בזכיה אינה נחשבת הפעולה כאילו עשאה הקונה, רק שמועלת פעולה זאת לקונה. - מבאר לפי"ז דברי התוס' בקידושין כ"ג ע"ב דבעית הש"ס היא אי כהני הוו נמי שלוחי דידן, והגרע"א חקר לפי"ז אם מועיל שליחות כשעשה שליח לגוי ולישראל, ולפמש"נ י"ל דהשליחות דידן היא רק על רצון הבעלים. - בהערה: ביאור הגמ' בנדרים פ"ט ע"ב בההוא גברא דאיתסר הנייתא דעלמא אי נסיב איתתא וכו' שבשיה ואינסיב, כיצד שבשו. - וכיון שנתבאר דלהרמ"ה ע"כ שטר נחשב דשלב"ל בעצמותו ואינו יכול להקנותו כלל, הדק"ל איך מועיל כתבו ותנו גט לאשתו. 
סימן ה 
הרמב"ן כתב דהא דאמרינן דאם תפס המורשה אין המרשה יכול להוציא מידו משום שכתוב בהרשאה לשון מתנה, אף על פי שבמטבע או בגזילה יכול לחזור בו, מ"מ כיון שלא חזר בו  קנה המורשה, כמו באומר לחבירו שדי נתונה לך, דמשהחזיק אינו חוזר. ולמד מזה הקצוה"ח דגם בהלואה ובדשלב"ל וכיו"ב מהניא תפיסה אף על פי שלא ידע המוכר בשעת התפיסה,  וכשיטת התרוה"ד, ודלא כהרא"ש בב"מ ס"ו ע"א. - מבאר דטעם הרמב"ן הוא דדשלב"ל אינו קונה רק כשרוצה להקנותו ע"י הקנין של עכשיו, אבל אם נותן לו רשות לעשות קנין מצד המקבל לאחר שיבוא לעולם מהני גם בדשלב"ל ולא חיישינן לחזרה. - לפי"ז יש חילוק בין קנין מצד המקנה כגון כסף או חליפין לבין קנין מצד הקונה כגון חזקה ומשיכה, דמצד המקנה בעינן בזה רק נתינת רשות דזה שפיר מהני כשעושה הקנין לאחר שבא לעולם. - בהערה: לפי"ז מבאר דעת השאג"א והאבנ"מ דאע"פ שא"א להקנות דבר שאינו ברשותו מ"מ לגזלן עצמו יכולים הבעלים להקנות. ומסיק דבקנין חליפין אינו יכול להקנות. - לפי"ז מיושבת הקו' הנ"ל איך מהני כתבו ותנו ולא חיישינן לחזרה, דכיון שנתן רשות ליתן לה הגט בשעה שיהיה בעולם שפיר מהני קנינה בשעה שתופסת הגט, ויכולים ג"כ השלוחים לגרשה בע"כ, והטעם לזה. - ואולם קשה אמאי לא נימא הכי בכתבו וזכו לו השטר דמטעם זה יוכלו הכותבים לזכות את השטר למקבל, הרי כיון שנותן רשות לא איכפת לן אם הוי דשלב"ל. - קו' זו קשה ג"כ על הגמ' בנזיר י"ב ע"א דאין אדם עושה שליח על דשלב"ל אפי' אם מפרש שיהיה שליח לאחר שיבוא לעולם, אמאי לא אמרינן כסברת הרמב"ן דכשנותן רשות לקנות לאחר שבא לעולם מהני ול"ח לחזרה. דעת הראשונים הסוברים דזכיה אינה מטעם שליחות כיון דשליחות לא הוי מטעם דניחא ליה, ולכן דוקא בדבר דבעינן רק ניחותא דבעלים מהני זכיה, אבל היכא דבעינן שליחות ממש כמו בתרומה דלא מהני ניחותא בעלמא לא מועיל דין זכיה, וזוהי סברת הרשב"א בנדרים ל"ו ע"ב לגבי שליחות בתרומה. והחולקים סוברים דאדם יכול להעשות שליח מעצמו היכא דידעינן דזכות הוא לחבירו, וזוהי סברת הרמ"א והתה"ד דמשרתת יכולה להפריש חלה שלא מדעת בעלת הבית. - בהערה: ביאור מחלוקת הרשב"א הנ"ל והתוס' בנזיר י"ב ע"א אם גם בתורם משלו על של חבירו בעינן שליחות. - לדברי הרשב"א מיושבת הקו' הנ"ל, דשליחות ענינה שהבעלים עושים את השליח שיהיה ידו כידם לעשות את הפעולה, ולכן בדשלב"ל שאין המשלח יכול לעשות כעת אינו יכול ליתן הכח לשליח. - מיישב הקו' גם לשיטת הסוברים דזכייה מטעם שליחות, לפמש"נ במק"א דאף דזכיה מטעם שליחות מ"מ יש חילוק ביניהם, דבשליחות נחשבת פעולת השליח כאילו עשה אותה המשלח אבל בזכיה פעולת השליח רק מועלת עבור המשלח. - ועוד י"ל לשיטתם, דבכל שליחות לכו"ע בעינן שיעשהו המשלח בעצמו לשליח ולא מהני נתינת רשות, ודין זכין אינו מגלה לנו דסגי בנתינת רשות בכל שליחות, ורק בדבר שהוא עצמו זכות גלי רחמנא דזכי לאדם שלא בפניו. אבל היכא שאין הדבר זכות אלא שנתן לו רשות מקודם לכן לא מהני ובעינן דוקא שימנהו שליח. 
סימן ו 
התוס' בגיטין י"א ע"ב הקשו אמאי בתן שטר שחרור זה לעבדי אינו יכול לחזור להס"ד דתן לאו כזכי, הא לא מהני הכא תופס לבע"ח כיון שאפי' העבד עצמו אינו יכול לעכבו מלחזור, ותירץ הר"ן דהשליח יכול להעשות מדעתו שליח לקבלה, והא דמדמינן לה לתופס לבע"ח, דמהכא מוכח שהתופס יכול לעשות עצמו כאילו עומד במקומו של בע"ח וקנה. - ומבואר מדבריו דאע"פ שמצד האדון אין עיכוב על זמן השחרור, מ"מ נחשב שליח זה לתופס לבע"ח, וא"כ בנידון דהרמב"ן אף על פי שמועלת נתינת רשות שיוכל לקנות לאחר שיבוא  לעולם מ"מ אחר לא יוכל לזכות עבורו משום דהוי תופס לבע"ח. - לפי"ז מיושבת הקו' הנ"ל לשיטת הרמ"ה בסי' ד', דכיון שהשלוחים צריכים להעשות מעצמם שלוחים לזכות למקבל ע"י נתינת הרשות של הנותן הוי תופס לבע"ח. - מבאר לפי"ז באופן אחר את המחלוקת הנ"ל בסי' ב' באומר כתבו וזכו לו בשטר אם יכול לחזור בו. - ביאור הנפ"מ שבין התוס' בגיטין לר"ן הנ"ל בתופס לבע"ח. ובהערה שם. 
סימן ז 
לפמש"נ דבשליחות לא מהני נתינת רשות, צריך לומר דהיכא שעשה שליח שלא בפניו חלה השליחות גם קודם ידיעת השליח וקודם שנתרצה, וצריך ביאור בזה. - אפשר לומר דחלות השליחות הוא דבר שאינו נוגע כלל לשליח שהרי בידו שלא לעשות את השליחות ולכן חלה השליחות אף על פי שאינו יודע. - אולם לפי"ז אף על פי שהשליח צווח שאינו רוצה  להיות שליח ג"כ חלה השליחות. - בדברי העונג יום טוב בזה, ובסוגיית הגמ' גיטין ס"ג ע"א "משום דעקר השליח שליחותו לגמרי", דמשמע שהשליח יכול לבטל שליחותו, וברש"י ובריטב"א שם. - מוכיח מהר"ן שהובא לעיל בסי' א' דהשליח יכול לבטל השליחות, וכן כתב בהדיא בשו"ת הריב"ש שהביא הב"י באה"ע סי' קל"ט. 
סימן ח 
עוד הביא העונג יום טוב ראיית הגט מקושר דשליחות מהני אף באונס מב"ק ע"ט ע"א  דהגבהת השומר מחייבת את הגנב אף על פי שלא ידע שהוא גנוב. ודחה, דשם לא היה אנוס בעשיית הפעולה. - לעניננו יש ראיה משם דלא בעינן את רצון השליח לשליחות. מוכיח מהסוגיא שם דהא דמתחייב הגנב בהגבהת השומר אין זה כהקצוה"ח שכתב שהוא מדין שליחות, אלא משום דיד שומר כיד בעה"ב. ומה שהקשו התוס' דאם ידע השליח אשלד"ע הוא משום דא"א לחייב אדם בעונש על מעשה של אחרים. - בהערה: ביאור נוסף בקו' התוס' - בדברי הרשב"א שם בשם הראב"ד איך קונה הגנב במשיכת השומר. - מוכיח עוד דל"ש בזה שליחות, דהא השומר לא משך לרשות הגנב, וא"כ איך מועלת משיכת השומר לחייבו. אולם הנתיבות בסי' קפ"ח כתב דמהני משיכה לרשות של השליח. - בהערה: שו"ט אם בזכיה מהני משיכה לרשותו של הזוכה, והטעם לזה. - לפי"ז א"ש הא דמהני זכיה לחבירו ע"י חצר אף אי זכיה מדין שליחות ול"ח כשני שלוחים לקבל גט, דהזכיה מועלת מדין משיכה. - הסמ"ע בחו"מ סי' שמ"ח הביא דברי המרדכי דהיכא שאמר לחבירו קח לי שור בבית פלוני שהוא שלי ונמצא אח"כ שלא היה שלו אלא לגונבו נתכוין, חייב המשלח באחריות השור במשיכת השליח, אלמא דלא בעינן את רצון השליח, דהא הכא בשליח מיירי ולא בשומר. ועוד מוכח כהנתיבות דמהני משיכה לרשות השליח. - בירושלמי גיטין בפ' האומר איתא דאין אדם עושה שליח לקבל מתנה, ומהנמו"י בפ"ק דב"מ משמע דאף במציאה הדין כן. והטעם דאין אדם עושה שליח אלא על דבר שהוא בעלים עליו, אבל במתנה כיון שאינו שלוחו של בעל הממון ל"ש שליחות, וא"כ קשה איך שייך שליחות לגנוב דבר של אחרים. - מחלק בין שליחות על קנין לבין שליחות על מעשה, דשליחות להרוג היא שליחות על הפעולה, ולכן אי לאו דאין שלד"ע היתה חלה השליחות. והירושלמי מיירי בשליחות לקנינים, והתם השליחות על עצם הקנין שיקנה עבורו ולכן אינו יכול לעשות שליח היכא שאינו הבע"ד של הקנין. לפי"ז י"ל דשליחות לגנוב היא ג"כ רק שליחות על מעשה, דגזה"כ היא שלא נקרא מעשה גניבה בלא הגבהה או משיכה, אבל עצם הקנין הוא בעל כרחו של הגנב ולכן מהני שליחות. - והשתא אין להוכיח מכאן דלא בעינן את רצון השליח, דבשליחות על המעשה דלא נעשה שום קנין ע"י השליח אלא עצם המעשה בלבד, לא שייך בזה רצון וטעות שהרי הפעולה אינה מתבטלת עי"ז. - ביאור מחלוקת התוס' והראב"ד הנ"ל בנתנה לשומר אמאי מתחייב הגנב, ובדברי הקצוה"ח בסי' רע"ה הנ"ל. - בהערה: אם צריך בשליחות לקנינים את כוונת השליח בשעת מעשה, או דמועילה כוונת משלח והדין בשליח קבלה של האשה בגט. 
סימן ט 
לפמש"נ לעיל דבלא רצון השליח אין השליחות חלה, צ"ע איך מהני מינוי שליח שלא בפניו, כיון דעכשיו אין השליחות חלה איך תחול אח"כ. - י"ל דהשליחות בכה"ג היא שלאחר שיתרצה השליח אז ממנה אותו, וכמו שמצינו בקנינים שיכול להקנות לאחר ל', ומשו"ה אין לחוש לחזרה כמו שאין חוששין לזה בקנין. - ומש"כ הראשונים דהיכא שהשליח ביטל השליחות צריך מינוי חדש, היינו דוקא כשעושה אותו שליח כעת, אבל בנ"ד שעושהו שליח לאחר שיתרצה אפשר דמהני אפי' אם בעת ששמע לא נתרצה ואח"כ נתרצה. - ואולם בשו"ת הרשב"א כתב דהיכא שאמרה האשה כל מי מכם שירצה הבעל ליתן לו הגט יהיה שלוחי לקבלה, אפשר דאמרינן בזה אין ברירה, והרי אם תחול השליחות רק לאחר שירצה הבעל אין זה נוגע לברירה וכמש"כ התוס' בב"ק ס"ט ע"א. - התם שאני, דיש לחלק דלאחר שיתרצה הבעל הוי כעושה שליח לאחר זמן, וזה לא מהני. אבל שליחות לאחר שיתרצה השליח שפיר מהני, דהוא מסר לו הכח לעשות עבורו בלא שום הגבלת זמן, ולכן שפיר מהני מינוי שליח שלא בפניו. - לפי"ז בין כשמינהו בפניו בין כשמינהו שלא בפניו היכא שהשליח ביטל השליחות ואח"כ נתרצה צריך מינוי חדש ודלא כמש"כ לעיל. בדברי הריב"ש הנ"ל בסי' ז'. - בהערה: שו"ט היכא שעשאו שליח שלא בפניו כל זמן שירצה בין עכשיו ובין אח"כ, אם אין צריך מינוי חדש כשמיאן בתחילה ואח"כ נתרצה, והטעם. - לפמש"נ בשליח שלא בפניו כבר נגמר מצד המשלח ענין השליחות ותו לא חיישינן כלל לחזרה, ודלא כהעונג יום טוב לעיל בסי' ב', ודוחה ראיותיו. - מביא קו' הנוב"י על הרשב"א הנ"ל, אמאי באומר לעשרה כתבו חתמו ותנו גט לאשתי אחד כותב ושנים חותמין, הרי לא נתברר מי יהיה שליח לכתיבה ומי לחתימה ונתינה ואין ברירה. ולפמש"נ ניחא, דמצד הבעל הוא ממנה את כולם לשלוחים על הכל, ומה שכל אחד מהם בוחר להיות זה לכתיבה וזה לחתימה זהו מצד השלוחים, ולכן ל"ש בזה אין ברירה, וכמש"כ הר"ן בפ"ק דגיטין לענין משתעבדנא לכל מאן דאתא מחמתיה, דאי"ז שייך לברירה. - שו"ט בדברי הב"י בסי' קל"ט, דאם באו עדים שבשעה פלונית צווחה שרוצה להתגרש והבעל זיכה לה גט ע"י אחר באותה שעה אפשר דמהני, מוכח מהריטב"א בגיטין ל"ב ע"ב ומהרשב"א שם ומהרמב"ן במלחמות שם י"א ע"ב שלא כדבריו. 
סימן י 
העולה מהסימנים הקודמים, דיש לחקור בשליחות שלש חקירות: א) אם צריך את רצון השליח לקבל עליו השליחות (בסי' ז'). ב) אם מועלת משיכת השליח לרשות השליח. (בסי' ח'). ג) חקירת הקצוה"ח בסי' רע"ה אם כוונת המשלח מועלת בצירוף פעולת השליח (בסוף סי' ח'). - ולפמש"נ בסי' ח' ישנם שני אופני שליחות, א) שליחות דילפינן מתרומה שהמשלח נותן כח לשליח להיות במקומו להפריש תרומה, וכח זה יש רק למשלח שהוא כעת בע"ד על המעשה כמו תרומה וגירושין, אבל במתנה אין המקבל יכול לעשות שליח באופן כזה, וכן בהפקר וכן בדבר שלא בא לעולם, דאין הדבר מסור כעת ביד המשלח. ב) שליחות על מעשה כגון שליחות לדבר עבירה להרוג נפש, דאי לאו משום דאשלד"ע היתה חלה השליחות, ושם ענין השליחות הוא רק דכל מה שעשה השליח ע"י הציווי של המשלח נחשב כאילו עשה זאת המשלח. - לפי"ז מה שהוכיח בסי' ז' דצריך את רצון השליח, הוא רק באופן הראשון של שליחות, אבל בשליחות של מעשה א"צ את רצון השליח, ושליחות על גניבה דמי לשליחות על מעשה כמש"נ בסי' ח'. - וגם החקירה השניה תלויה בסוגי השליחות, דבאופן של נתינת כח מועלת ג"כ משיכה לרשות השליח, אבל בשליחות על מעשה משיכה לא תועיל משיכה לרשות השליח. - לפי"ז מבאר דברי התורי"ד שכתב דלא מהני שליחות לעשות מצות עשה כגון להניח תפילין, דבכה"ג השליחות היא רק להחשיב את פעולת השליח כאילו עשאה המשלח, וזה לא מהני במצוות דבעינן שיעשה המצוה בגופו. - לפי"ז מבוארת קושית הירושלמי על הכלל דבעינן שלוחו של בעל הממון מהא דאשה עושה שליח לקבל גט, וקשה דשליחות לקבלה היא שליחות רק על פעולת ידים וכמו באשה עצמה המקבלת גט, ומאי קשיא להירושלמי, מבואר דהשליחות בגט היא שהאשה עושה אותו לבע"ד על קבלת הגט, ולכן מקשה הירושלמי דהא בעינן שלוחו של בעל הממון, ומשני דהתורה נתנה לה זכות וכח שתהא נחשבת כבע"ד. - בהערה: מוכיח כן משו"ת הרשב"א לעיל בסי' ט' ומבאר לפי"ז שיטת הרמב"ם והר"ן דאשה עושה שליח הבאה. ואולם יש לדון דבשליחות לגניבה אף על פי שהיא שליחות על מעשה מ"מ מועלת משיכה לרשות השליח, וכדמוכח מהמרדכי והרמ"א לעיל בסי' ח', דענין שליחות לדבר עבירה הוא דכיון שע"י ציווי המשלח עשה השליח מעשה עבירה חייבה התורה את המשלח כאילו הוא עשה את העבירה, וכיון שאצל השליח הוי מעשה עבירה כשמשך לרשותו ע"ז חייבה תורה את המשלח. - לפי"ז מבוארים דברי הגמ' בקידושין מ"ג ע"א דבשליחות חלבים ועריות אין המשלח מתחייב, וקשה מה שייך שליחות ע"ז הרי גוף השליח אינו נחשב כגוף המשלח, ולהנ"ל ניחא דהתורה חייבה על עבירת השליח, ורק משום דזה נהנה וזה מתחייב לא אמרינן אין המשלח מתחייב. - בהערה: ביאור דברי התוס' שם שהקשו אמאי במעילה כשאמר אכול ככר זה של הקדש והשליח לא ידע חייב המשלח, דדוקא כשלא ידע השליח, אבל כשאכל במזיד דלא היה עבירה אצל המשלח ל"ש שיתחשב /שיתחייב/ עליו, ועי' במהרש"ל ומהרש"א שם. - ולכאורה היה מקום לומר דבגניבה חייב דוקא כשהשליח משך לרשותו, אבל אם משך לרשותו של המשלח אינו מתחייב כיון שבכה"ג לא עשה השליח מעשה גניבה. אבל מהמרדכי הנ"ל לא משמע כן. ועוד דבב"מ י' ע"ב מקשה הגמ' דיתחייב המשלח כשאמר לעבד צא וגנוב לי ובעבד אין כלל רשות של העבד. וי"ל דכיון שיש בזה גם שליחות על מעשה, אפשר לחייב את המשלח גם באופן כזה שאצל השליח ליכא עבירה רק בצירוף פעולת השליח ורשות המשלח, מביא ראיות לזה. - לפי"ז אם השליח משך הגניבה לרשות המשלח לא יתחייב השליח אף על פי שידע שהוא גנוב, שהרי לגבי השליח לא נעשתה עבירה דל"ח מעשה גניבה. - בהערה: ביאור דברי התוס' בקידושין כ"ג ע"ב ויומא י"ט ע"א דאם כהנים שלוחי דרחמנא נינהו אף דהוו שלוחי דידן נמי אין הבעלים יכול לעכב שלא יקריב כהן זה, ומ"מ במודר הנאה אסור דחשיב שלוחו. מהו ענין השליחות כאן הרי יכול להקריב אפי' בע"כ של הבעלים. מבאר דאע"פ שלענין כשרות הקרבן ליכא נפ"מ ברצון הבעלים, מ"מ בלא שליחות לא קיים הישראל מצות עבודת הקרבן. - דברי השערי יושר שער ז' פרק ז' בענינים אלו. 
סימן יא 
בחקירה השלישית, אם מהני הגבהת השליח בצירוף כוונת המשלח כשהגביה השליח בלא כוונה, מביא ראיה דלא מהני. - ישוב קו' המחנ"א מגיטין ס"ג ע"ב על שיטת התוס' והר"ן דאפי' כשעשאו שליח לא מהני. - הא דלא מהני לרש"י במגביה מציאה לחבירו למ"ד לא קנה חבירו משום דהוי תופס לבע"ח במקום שחב לאחרים אף על פי שעשאו שליח, הוא  מטעם הירושלמי דבעינן שלוחו של בעל הממון, ורק בחוב ס"ל לרש"י דיכול המלוה לעשות שליח לתפוס שע"ז הוא נקרא בעל הממון. - בדברי הנתיבות בסי' ק"ה בזה, דוחה מש"כ לחלק בין מציאה לאחר יאוש לבין דבר של הפקר, דהיכא דבעינן מינוי שליחות גם בהפקר לא מהני, ורק היכא דסגי בזכיה לא בעינן בהפקר שלוחו של בעל הממון, ובזה מיירי התוס' בב"מ ע"א ע"ב. - השתא אי נימא דמהני הגבהת השליח בצירוף כוונת המשלח, איך פושטת הגמ' בב"מ ח' ע"א משנים שהגביהו מציאה דהמגביה מציאה לחבירו קנה חבירו, דילמא מיירי התם כשאינם שלוחים זה לזה אלא רק על פעולת ההגבהה, והקנין חל ע"י כוונת המשלח לקנות ע"י פעולתו ופעולת חבירו, ועל שליחות של מעשה לא בעינן שלוחו של בעל הממון כמש"נ בסי' י'. - דוחה ראיות הקצוה"ח מתוס' הרא"ש שם ומהא דמהני שליחות בגניבה היכא דהשליח לא ידע שהוא גנוב. - בדברי המחנ"א אם גנב מתחייב במעשה גניבה בלי כוונת גניבה, ואם עכ"פ צריך להתכוין להוציא החפץ מרשות הבעלים. - ולפי"ז בגניבה שפיר מתחייב הגנב כשהשליח לא ידע שהוא גנוב ע"י כוונת המשלח לגנוב. - ומכאן ראיה למש"כ בסי' י' דבדבר עבירה באופן שיש שלד"ע מתחייב המשלח אפי' בדבר שאצל השליח לא הוי מעשה עבירה כלל, שהרי מתחייב כשהשליח לא ידע שהוא גנוב אף על פי שגניבה בלי כוונה אינה מעשה גניבה כלל. 
סימן יב 
מבאר דהא דמהני ביטול שליחות בגיטין ל"ד ע"א הוא דוקא בשליחות לקנינים, דכיון שסילק המשלח את כחו אין מעשה השליח מועיל, אבל בשליחות על מעשה לא מהני ביטול, והיכא שהשליח לא ידע שהמשלח ביטל ועשה המעשה ע"פ ציוויו שפיר מתחייב המשלח, ורק היכא שחוזר בו בפני השליח י"ל דבכה"ג אין השליח עושה המעשה בשליחותו. - חוקר לפי"ז בשליחות בגט כשהבעל ביטל השליחות שלא בפני השליח והשליח לא ידע ונתן הגט לאשה, והבעל רוצה אח"כ לגרש, אם צריך ליטול הגט ממנה ולחזור וליתן לה או לא. דאי נימא דבשליחות על מעשה לא בטלה השליחות נמצא דהגט בא לידה בשליחות הבעל, ודמי למש"כ בשו"ע בסי' קל"ח דאם נתן גט לאשה כשהיא ישנה וניעורה והגט בידה, סגי כשיאמר לה ה"ז גיטך וא"צ ליטלו ממנה ולחזור וליתנו לה. - אולם לדברי המחנ"א והאבנ"מ דשליחות להולכה היא רק על הנתינה והבעל בעצמו הוא המגרש (הובאו דבריהם לעיל בסי' ב'), א"כ בטל כל עיקר הדין של ביטול השליחות כיון שעל עצם הגירושין לא נעשה שליח כלל ועל הנתינה שהיא רק מעשה ל"ש ביטול. - דוחה דבריהם דאיך אפשר שהאשה תתגרש כשהבעל אינו עומד שם רק מתוך שיודעים אנו דעתו שרוצה בגירושין, הא לא מצינו כן אלא בקנינים דהקנין יכול להיות גם מצד הקונה ובעינן רק ניחותא דהבעלים. - מהאי טעמא בקידושין שהאשה אינה מתקדשת בעצמה כמש"כ הר"ן בנדרים כ"ט ע"א היכא שגילה המקדש דעתו שרוצה באשה פלונית, אף על פי שכל אדם יכול לקדשה לו, מ"מ אם האשה תקח  הכסף בפני עדים ותאמר שהיא מקודשת לו לא מהני. - גם אין לומר דמהני כוונת המגרש שאומר שתתגרש ע"י נתינת השליח, דלא מהני כוונה קודם עשיית המעשה, וגם היה יכול לחזור בו. - בהערה: ביאור הגמ' בקידושין י"ט ע"א באומר אב לבתו קטנה צאי וקבלי קידושיך. - ואולם מרש"י חגיגה י' ע"ב מבואר דמהני ביטול השליחות במעילה אף על פי שלכאורה  הוא רק שליחות על מעשה. - מבאר דבמעילה ישנם כמה סוגי שליחות. א) כשהוא בעצמו מקנה את הכסף לחנוני, והשליח עושה רק מעשה קוף שמודיעו שהמשלח רוצה לקנות החפץ ע"י כספו. ב) שעושה את השליח בע"ד על הקנין דהיינו הקנאת הכסף וקנין החפץ. ובאופנים אלו אין מעילה אלא באופן שאם היו המעות חולין היה קונה החנוני את הכסף. - מוכיח דמשנה זו דעלה קאי רש"י מיירי באופן שהשליח הוא בע"ד על הקנין ולכן שפיר מהני ביטול השליחות כמו בכל שליחות לקנינים. - ואפי' אי נימא דמתניתין מיירי באופן הראשון י"ל דהכוונה דהמשלח חוזר מהקנאתו ורשותו להקנות הכסף. - עדיין קשה אמאי השליח מועל כשנזכר בעה"ב, הרי הוציא מרשות לרשות ע"פ ציוויו של המשלח וזוהי סתם שליחות על מעשה שנתבאר לעיל דלא מהני ביטול ע"ז. ישוב לזה. - בהערה: ישוב קו' הקצוה"ח בסי' שמ"ח על רש"י בחגיגה, אמאי לא כתב הטעם כמש"כ הראשונים, וכמש"כ הוא עצמו בקידושין נ' ע"א, דכיון שנזכר בעה"ב הו"ל מזיד ואין מעילה במזיד. 
סימן יג 
הרמב"ם כתב בפ"ז ממעילה דהיכא שעשה שליח ליתן לאורחים בשר של עולה לא מעל אלא האוכל בלבד, לפי שיש כאן איסור נוסף על מעילה דהיינו אכילת בשר עולה ואשלד"ע. ותמה המל"מ, דבפ"ג מגניבה כתב הרמב"ם דהיכא שעשה שליח על הטביחה וטבח בשבת חייב הגנב דו"ה, ואמאי חייב הא נתערב בשליחות איסור שבת ואשלד"ע, וכתב, דמיירי שעשה שליח לשחוט סתם והשליח שחט מעצמו בשבת. - לכאורה ד"ז תלוי בשני תירוצי התוס' בב"מ י' ע"ב אם בשליחות לדבר עבירה המעשה בטל או לא. - ולפי"ז צ"ע על מש"כ בסי' י"ב דבשליחות על מעשה לא שייך ביטול שליחות ואיך בטלה השליחות אם נתערב עמה איסור אחר. מקשה על דברי הרמב"ם בחתיכות של עולה, דאי נימא שהשליח עושה רק מעשה קוף להוליך החתיכות לאורחים והבעה"ב הוא המקנה כדמשמע מדבריו שם, מדוע פטור המשלח הרי אין כאן גדר שליחות רק בעה"ב עצמו הוא המקנה. - וגם אין לומר דבעה"ב אינו מקנה כלל וגדר השליחות הוא שמצוה ליקח חתיכה של הקדש והשליח אומר לאורחים ליקח, דא"כ אמאי האוכל מעל רק בשעת אכילה ולא משעת הגבהה. - מבאר דמיירי כשעשאו שליח להקנות את החתיכות, ובאופן זה אם תתבטל השליחות אין כאן מעילה דבעינן שיהיה מעשה הקנאה באופן שאם היו חולין היה הקונה קונה אותם. - אולם עדיין צ"ע, א"כ מדוע פטור השליח הא לפמש"נ בסי' י"ב בשיטת רש"י כשנזכר בעה"ב השליח מועל משום שהוא עשה הוצאה מרשות לרשות. - מבאר דרש"י לשיטתו בב"ק ע"ט ע"א דגנב מתחייב במשיכת השומר דכיון שהשומר עשה קנין על פיו הוי גנב וכמש"כ בסי' ח', ולכן שפיר מעל השליח כיון שהוא הקנה הכסף לחנוני, וכיון שאם היה עושה זאת במזיד היה נחשב גנב או גזלן לכן בהקדש מעל. - אבל הרמב"ם בפ"ב מגניבה מפרש המשנה על חיוב השומר כמש"כ המחנ"א, ומוכח מזה דס"ל דאין הגנב מתחייב במשיכת השומר, ומשו"ה גם לענין מעילה אין השליח מועל ע"י שקנו האורחים את החתיכות, והא דמעל השליח כשנזכר בעה"ב הוא משום דנזכר הוי מזיד ואין מעילה במזיד. - בהערה: עדיין צ"ע לדברי המחנ"א דהרמב"ם ס"ל דגנב בשוגג חשיב גנב מדחייב השומר אף על פי שלא ידע שהוא גנבו, אמאי בנזכרו שניהם מעל החנוני רק כשיוציא, הרי החנוני נעשה גנב על המעות אף על פי שלא ידע שהם הקדש, וצריך לחלק בין חיוב גנב לבין חיוב קרבן מעילה, והטעם. - ולפי"ז י"ל דהרמב"ם בטביחה מיירי אף על  פי שעשה שליח לשחוט בשבת וכדמשמע מדברי הטור בסי' ש"נ, ואפ"ה אין השליחות מתבטלת משום שנתערב עמה איסור אחר, דטביחה היא שליחות על מעשה וזו אינה מתבטלת. משא"כ במעילה דמיירי בשליחות של הקנאה וזו מתבטלת כשנתערב עמה איסור אחר. - מביא קו' הנוב"י על הרמב"ם שכתב דבכל התורה אשלד"ע חוץ ממעילה, דהרי גם בשליחות יד ובטביחה ומכירה יש שליח לד"ע, ותירץ דלענין חיוב המשלח הוא דמצינו שלד"ע גם באלו, אבל לענין קיום המעשה, דע"י המעילה יוצא ההקדש לחולין ואם לא היה יוצא לחולין היו כולם מועלים, זה לא מצינו אלא במעילה דבש"י וטו"מ בלא"ה המעשה קיים דשור שחוט לפניך. - ומוכח מדבריו כמש"כ דגניבה וגזילה אינם שליחות על קנינים אלא שליחות על מעשה, שאל"כ גם בשליחות יד איכא קיום המעשה ע"י השליח, דעי"ז קונה המשלח את החפץ לכל דבר שגזלן קונה. - ולפמש"נ יש לישב את קו' הנוב"י בפשיטות, דהרמב"ם במעילה מיירי באופן שהמעילה נעשית ע"י הקנאת השליח, וזה אשכחן רק במעילה שהקנאה אינה מתבטלת ע"י דבר עבירה. 
סימן יד 
עוד הביא הנוב"י ראיה דהרמב"ם פליג על התוס' בב"ק ע"ט ע"א וסובר דגם בשוגג אשלד"ע, שהרי הרמב"ם במעילה מיירי בשוגג דאין מעילה במזיד, ואפ"ה כתב דאם נתערב איסור אחר עמה אשלד"ע. - לפמש"נ י"ל דעד כאן לא קאמרי התוס' דבשוגג ישלד"ע אלא רק לענין חיוב המשלח על מעשה השליח כמו בגניבה דהיא שליחות על מעשה, אבל בשליחות על קידושין וגירושין דבעינן שימסור לשליח את כחו על המעשה, היכא דהוי עבירה אמרינן אשלד"ע אף על פי שהשליח שוגג, דבזה לא חידשה תורה שיכול לעשות שליח ולמסור כחו לו. וכן מוכח מתירוצם השני בב"מ י' ע"א דבשליחות לד"ע המעשה בטל. - עוד ראיה לזה מהריטב"א ב"מ ק"ב ע"א שכתב דחצירו אינו זוכה לו באופן שאסור לזכות בהם, ורק בגניבה רבי רחמנא שחייב כפל בגניבה ע"י חצירו, וחזינן דאין דין שליחות כלל בדבר עבירה לענין זכיה. - ולפי"ז אין מחלוקת בין הרמב"ם לתוס', דגם התוס' מודים באופן של הרמב"ם דמיירי בשליחות להקנאה שאם נתערב איסור אחר עם המעילה בטלה כל השליחות. - ביאור דברי התוס' בקידושין מ"ב ע"ב שכתבו גם לענין מעילה לחלק בין שוגג למזיד, ודברי הריטב"א שם. 
סימן טו 
אולם מש"כ בסי' י"ב, דהיכא שהבעל ביטל השליחות שלא בפני השליח, מהני נתינת הגט של השליח לענין שאם רוצה אח"כ לגרשה א"צ ליטלו ממנה ולחזור וליתנו לה, לא משמע כן בפוסקים. וי"ל דכיון שעושה את השליח לבע"ד על הגירושין, נמצא דנתינת הגט הוא מכחו של השליח ולא מכח הבעל ולכן לא מהני הנתינה כשביטל השליחות, דוחה זאת, ומוכיח דאפי' בשליחות לקנינים מלבד מסירת הכח לשליח לעשות המעשה, יש ג"כ האופן השני של שליחות דכל מה שעושה השליח הוא ע"פ ציוויו של המשלח ונחשב כאילו עשה זאת המשלח, וכדחזינן בקידושין מ"ב ע"ב דהגמ' מדמה כל עניני שליחות זל"ז. - ולפי"ז צ"ע אמאי בכתבו ותנו מהני שליחות הא קודם שנכתב הגט הוי דשלב"ל. ולא סגי בתירוץ הנתיבות לעיל בסי' ד' דהבעל עושה את השליח בע"ד על הגירושין, דהרי מ"מ בעינן שיעשה כל דבר בציוויו של המשלח. - מיישב דבשליחות על מעשה אין הכלל דכל מילתא דל"מ עביד ל"מ למישוי שליח, והטעם לזה, וממילא בכתבו ותנו מהני, דמסירת הכח על הגירושין שפיר מהני כמש"כ הנתיבות, ועל הפעולה של נתינת הגט ליכא חסרון דלא מצי עביד. מביא עוד ראיה דגם היכא שעושהו בע"ד על המעשה בעינן נמי שיעשה ע"פ ציוויו, מהר"ן שכתב דבשליח לא צריך למשפטי התנאים, והקשה האבנ"מ בסי' ל"ח אמאי היה צריך משה לעשות תנאי כפול עם יהושע ואלעזר בנחלת בני גד ובני ראובן הרי הם היו שלוחים, ותירוצו אינו מובן. - לפמש"כ ניחא, דהתם עשה אותם משה לבע"ד על המעשה, והתנאי מבטל את מסירת הכח לשליח וע"ז צריך משפטי התנאים. אבל הר"ן מיירי כשאמר לשליח תן אם לא באתי מכאן ועד י"ב חודש והשליח נתן הגט קודם זמן זה. ובכה"ג כשלא התנה במשפטי התנאים אף על פי שלא בטל כח השליחות מ"מ לא עשה המעשה ע"פ ציוויו ושינה בשליחותו  ולכן לא מהני. - עוד צ"ע לפי"ז אמאי לא מהני גילוי דעת בגט בגיטין ל"ד ע"א, הרי ברור לנו שאינו רוצה לגרש וא"כ לא נעשה הדבר ע"פ ציוויו. וצ"ל דכיון שעושה ע"פ הציווי הראשון נחשב כעושה בציוויו אף על פי שכעת אינו רוצה, ולפי"ז בשליח לדבר עבירה כשלא ידע השליח שהוא עבירה, אף על פי שהמשלח אמר לו בפניו שאינו רוצה יותר שיעשה חייב  כיון שעשה בציוויו. - לפמש"נ הדק"ל אמאי בטלה הנתינה הראשונה של השליח כשביטל הבעל את השליחות, הרי על שליחות של מעשה לא מהני ביטול. - לעיל בסי' ח' הובאו דברי הירושלמי גיטין פרק האומר דאין אדם עושה שליח לקבל מתנה דבעינן שלוחו של בעל הממון, וצ"ע, דלפמש"כ שם דעל שליחות של מעשה שפיר מהני שליחות אף על פי שאין הדבר שלו, למה לא תועיל כוונת השליח על הקנין במתנה, הרי הכוונה היא ג"כ מעשה ולמה לא תועיל שליחות ע"ז, מיישב דלענין קנין צריך שהבע"ד עצמו יעשה את הקנין וא"א שיועיל מעשה השליח אא"כ מסר לו המשלח את כחו שיהיה בע"ד על המעשה, וכיון שאין הדבר של המשלח אין מעשה השליח נחשב מעשה כלל. - ולפי"ז מיושבת הקו' הנ"ל, דכיון שבביטול השליחות איבד השליח את כח הגירושין שקיבל מהבעל אין זה מעשה נתינת גט כלל אף על פי שהשליח נתן לה את הגט בציווי הבעל. - ולפי"ז לדעת הפוסקים דעבד אינו יכול להיות שליח הולכה לגט אין זה רק כשעשאו שליח על עצם הגירושין אלא אפי' עשאו שליח רק על הנתינה והבעל עצמו יאמר אח"כ הא גיטך לא מהני, הטעם לזה. - אדרבא גם הר"י מיגש שסובר דעבד יכול להיות שליח, הוא רק באופן שהוא שליח רק על הנתינה, אבל על עצם הגירושין אינו יכול לד"ה להיות שליח, וכן משמע מהרמב"ן בחידושיו. - מוכיח מהירושלמי הנ"ל דלא כהקצוה"ח בסי' קפ"ג דשליח של האשה בקידושין ושל עבד בגט שחרור נחשב ג"כ שליח של הנותן אף על פי שלא אמר לו הנותן זכי. שא"כ אמאי במתנה אין אדם  עושה שליח לקבלה, אלא כהנוב"י דהוא רק שליח של המקבל. ומבאר אמאי הקשה הירושלמי על דין זה רק משליח קבלה בגט ולא משליח קידושין. 
סימן טז 
הקצוה"ח בסי' רל"ה הביא דברי הרשב"א דהא דקטן קונה כשדעת אחרת מקנה אותו הוא מדין זכין, וכתב דהתוס' חולקים וסוברים דמהני מדין שליחות דכוונת הנותן מועלת למעשה קנין של הקטן. - דוחה דבריו דאין המקנה יכול להעשות שליח עבור הקונה וכמש"נ לעיל. והטעם דמהני כוונת הנותן הוא משום שבקנין סגי או בכוונת הנותן או בכוונת הקונה, והרשב"א שסובר דהוא מדין זכיה הוא משום שעכ"פ בעינן רצון של הקונה ובע"כ א"א להקנות, וכיון דלא ידעינן רצונו מועיל מדין זכיה, ולכן הוכיח מכאן דזכיה מהני מה"ת גם לקטן. - לשיטת התוס' דזכיה מטעם שליחות ואין זכין לקטן מה"ת, י"ל דהם מחלקים בין זכיה שהמזכה עושה עבור הקטן את הקנין דזה לא מהני מה"ת, לבין היכא שהקטן עצמו עושה את הקנין, דבזה רבי רחמנא דאם הוא זכות מהני אף על פי שלא ידעינן  את רצונו. - ולפי"ז מוכח מהירושלמי הנ"ל דבקנין לא מהני שליחות של המקבל אפי' על עצם פעולת המשיכה. - כן מוכח מהתוס' בב"מ ע"א ע"ב, וביאור דברי התוס' שם. - שו"ט אם גוי קונה כשלא כיון לקנות בדעת אחרת מקנה, ובדברי השמ"ק שם בשם הרשב"א. - מוכיח מדברי התוס' בנזיר י"ב ע"א דא"א למנות שליח לגירושין על מעשה גרידא, ובעינן דוקא שימסור לשליח את הכח לעצם הגירושין. - וכן מוכח גם מהתוס' בגיטין כ"ב ע"ב והרשב"א שם שכתבו דאי בעינן שליחות בכתיבת הגט עבד פסול לזה דלאו בר כריתות הוא. - הטור בחו"מ סי' קכ"ב כתב דאם שלח שליח לקבל חוב מהלוה וביטל את השליחות, מן הדין יכול לתבוע שנית את הלוה כשנאבד בדרך, ורק מצד הפקר ב"ד ישנם אופנים שאינו יכול לתובעו, ולפמש"נ דשליחות על מעשה אינה מתבטלת כשביטל את השליחות, ופרעון בע"כ שמיה פרעון הרי נתן ליד שלוחו ואמאי חייב. ישוב לזה. - ביאור דברי התוס' בב"ק ק"ב ע"ב ד"ה מי הודיעו לצבע שיקנה צבע לאשה. 
סימן יז 
שיטת המבי"ט דמהני משיכה וחזקה של המוכר בשליחות הלוקח, ובשער המשפט כתב דנחלקו בזה הראשונים. - דוחה דבריו, דהראשונים שסוברים דמהני כתבו כן רק בבהמה, דכיון דמשכח"ל משיכה ע"י קורא לה והיא באה שהולכת מעצמה, ה"ז כמי שגרם לה ללכת, אבל בשאר מטלטלין לא מצינו שמשיכת המוכר תועיל עבור הקונה. - צ"ע בב"מ צ"ט ע"ב דהיכא שהשואל אמר למשאיל שלח לי הבהמה ביד שלוחי מהני השליחות וחייב אפי' מתה קודם שנכנסה לרשות השואל, איך מהני שליחות לפי הירושלמי הנ"ל דאין אדם עושה שליח לקבל מתנה לפי שאינה שלו. ואין לומר דמהני מטעם דזכות הוא לו, דבשמ"ק שם מבואר דלא הוי זכות כיון שמתחייב באונסין ולכן אין המשאיל יכול לומר זכו בפרה זו לפלוני. - אולם מבואר בשמ"ק שם דהא דמהני כשאמר השואל שלח לי ביד בנך והמשאיל אמר לבנו הולך פרה זו לפלוני, ונעשה שלוחו של השואל אף על פי שהשואל לא דיבר עמו, דהוא ע"י זיכוי  שיאמר המשאיל לבנו זכה בפרה זו לפלוני לשאלה וממילא נעשו שלוחי השואל. - לכאורה דבריו סותרים לדברי הריטב"א שהובאו בסי' א', דאי נימא שאין העבד יכול לעשות שליח לקבלה, אינו משתחרר מתורת זכיה כשהגיע הגט לידו של השליח היכא שצווח לבסוף, וא"כ איך מהני הכא כשמתה הפרה בדרך הרי יכול לחזור בו אף על פי שגלי דעתיה בתחילה. - מבאר  דהא דיכול לחזור בו כשזיכו לו בתורת זכיה הוא רק משום דעי"ז איגלאי מילתא למפרע דלא הוה ניחא ליה בשעת המתנה, אבל אם ידעינן דמעיקרא הוה ניחא ליה לא מהני צויחתו השתא. - הא דאמרינן בחולין פ"ג ע"א דבד' פרקים משחיטין את הטבח בע"כ ואם מת מת ללוקח, מטעם זכין, ולא מצי הלוקח לטעון לא ניחא לי, הוא משום שיש לפנינו סיבה שמוכיחה דהשתא שינה את דעתו לפי שמת השור. - שו"ט איך הדין בשאר מתנות דא"צ גילוי דעת המקבל לא מקודם ולא אח"כ, ואם אינו רוצה המתנה מתבטלת, איך הדין היכא שנעשה שינוי בדבר לאחר הזיכוי אם תלינן שמחמת סיבה זו אינו רוצה. - בדברי המחנ"א במקדש אשה ונמצא בה מום, ונתרצה הבעל במוהר ומתן, דאין הקידושין חלים מעיקרא, די"ל דמחמת המוהר והמתן נתרצה השתא, צ"ע על דבריו מהר"ן בכתובות ע"ג ע"א. - כן מוכח מגיטין י"ד ע"א בהולך מנה לפלוני שאני חייב לו דפליגי רב ושמואל אם יש זכיה לחצאין דהיינו שהמלוה זוכה בכסף ומ"מ עדיין חייב הלוה באחריות, ואמאי לא יכול המלוה לחזור בו כשנאנס הכסף קודם שבא לידו, הרי הוא יכול לומר איני רוצה בזכיה זו, וש"מ דאמרינן דמעיקרא הוה ניחא ליה. - לפי"ז בשואל אף על פי שאם לא אירע אונס בדרך יכול לחזור בו קודם שבאה הבהמה לרשותו, מ"מ כשמתה בדרך אינו יכול לחזור. - מהש"ס והפוסקים משמע דאפי' אם לא מתה וחזר בו לא נפטר קודם שהחזיר ליד הבעלים. מבאר דקנין משיכה לגבי חיוב אונסין הוא רק מעשה קנין גרידא, ומביא כמה ראיות דאפי' משיכה שאינה מועלת לענין שלא יוכל המשאיל לחזור בו מועלת לחיוב אונסין, ומיושב איך השואל יכול למנות שליח על השאלה, דבשליחות על מעשה לא בעינן שלוחו של בעל הממון, ולענין קנין השאלה שפיר מועיל הזיכוי של המשאיל, דצד החוב שבדבר הוא רק מפני שמתחייב באונסין, ובזה שפיר מתחייב מצד שהוא עצמו עשה שליח, ואה"נ שאם רצה השואל לחזור בו מקנין השאלה לאחר הזיכוי יכול לחזור. - לפי"ז אין זה ענין כלל לדינו של המבי"ט דמשיכה של מוכר מועלת בשליחות הלוקח, דהכא שאני שהמשיכה היא לענין להתחייב באונסין וא"צ שיעשה זאת הבע"ד בעצמו ולכן מהני משיכת המשאיל, אבל במכירה ומתנה לא מהני. - עוד יש לדחות דאין ראיה להמבי"ט מכאן, דהכשה במקל דמהני על ידי מוכר אינו מטעם שליחות אלא הוא בעצם מעשה קנין שנעשה ע"י המוכר שמוציא מרשות דידיה לרשות הזוכה. - מכל הנ"ל סייעתא למש"כ בסי' ט"ו דאע"ג דקבלת הגט הוא רק מעשה, מ"מ כיון שמועיל זאת לגירושין א"א שתעשה האשה שליח לקבלה אא"כ תמסור לו את כחה לעצם הגירושין. - לפי"ז בחקירת הקצוה"ח שבסי' י' אם מהני כוונת המשלח כשהשליח הגביה בלא כוונה לקנות פשיטא דלא מהני, דכיון דכל שליח לקנות צריך שיעשנו המשלח לבע"ד על הקנין, ממילא בעינן דעת השליח. 
סימן יח 
התוס' בנזיר י"ב ע"א כתבו דהא דמהני שליחות להפרשת חלה כשעדיין הוא קמח, הוא משום שבידו להביא עיסה מגולגלת ולומר עיסה זו תהיה חלה על קמח זה לכשיהיה נילוש. והקשו הגרע"א והאבנ"מ, א"כ מאי מספקא להש"ס ביבמות נ"ב ע"א באומר לחבירו כתוב גט ליבמתי כשאכנסנה אגרשנה אי מהני, הרי בידו לכתוב וליתן גט שיחול לאחר היבום כמו בעיסה, דיבום נמי חשיב בידו כמש"כ התוס' שם. - דוחה תירוצו של האבנ"מ דאין זה בידו כיון שצריך את דעת השליח. - מבאר דיש חילוק בין הקנאה לשליחות ובידו מהני רק לענין קנין ולא לענין שליחות, דבשליחות צריך למסור את כחו לשליח לעשותו בע"ד על המעשה. - ביאור המשך דברי הירושלמי הנ"ל שכתב טעם שני בהא דאין אדם עושה שליח לקבל מתנה דאם אמר ליתן מתנה לחבירו וביקש לחזור בו חוזר. - התוס' ביבמות נ"ב ע"ב כתבו דלר"מ יכול אדם לכתוב גט לאשה בעלמא וליתנו לה שיחול לאחר שיכנסנה, ולפמש"נ י"ל דרק הבעל עצמו יכול לכתוב גט בכה"ג, אבל אינו יכול לעשות שליח ע"ז, דכעת אין לו שום כח וזכות באשה זו יותר מאדם אחר. - לפי"ז גם לדידן דדבר שבידו מהני, מ"מ עדיין אינו נעשה בע"ד על זה, ולכן ביבמה רק אם הוא עצמו יכתוב גט ליבמתו שיחול לאחר שיכנסנה יועיל. - הא דמהני עשיית שליח להפרשת חלה בעודה קמח משום שבידו להביא עיסה מגולגלת שתהיה חלה לאחר שתילוש עיסה זו, בזה יש חילוק בין חלה ליבמה, דבחלה הקמח שלו ואין חסרון בבעלותו ורק דאינו יכול להפריש השתא בפועל לזה סגי מה שבידו להביא עיסה מגולגלת, משא"כ ביבמה שאינו בע"ד כלל השתא. - ביאור הספק שבגמ' אי מהני כתוב גט ליבמתי כשאכנסנה אגרשנה. 
סימן יט 
אולם התוס' ביבמות נ"ב ע"ב כתבו דסוגיא דהתם היא למ"ד אין אדם מקנה דשלב"ל, אבל לר"מ הוי גט דבידו לגרשה כמו בלוקח עבד ע"מ לשחררו, ונראה שמפרשים דסוגיא דהתם לא מיירי לענין שליחות אלא אם הוא עצמו יכול לכתוב גט לאשה בעלמא לכשאכנסנה אגרשנה. וי"ל דלענין שליחות מודו להתוס' בנזיר דאף לר"מ לא מהני וכמש"נ. - משמע מדבריהם שם דהטעם משום דלא הוי לשמה בשעה שנכתב הגט ועדיין לא כנסה, ולכן לר"מ וכן לדידן ביבמה דהוי כדבר שבידו מהני לשיטת התוס' בנזיר, דכיון שיכול לגרשה עכשיו חשיב לשמה, והא דמהני בגט שחרור כשלוקחו ע"מ לשחררו הוא משום שיכול לשחררו עתה ולכן מיקרי לשמה, ודלא כהאבנ"מ. - דוחה דברי החת"ס דגם להתוס' בנזיר הטעם משום דלא הוי לשמה. - מביא ראיה למש"כ דהיכא שיכול לגרשה עכשיו אינו נחשב ככתב שלא לשם גירושין. - לפי"ז אין מחלוקת בעיקר הדין בין התוס' בנזיר לבין התוס' ביבמות רק נפ"מ בפי' הסוגיא ביבמות. - ונראה דזה תלוי אם צריך דין שליחות בכתיבת הגט, דהתוס' בנזיר ס"ל דצריך שליחות, ולכן פירשו דהבעיא היא על שליחות לכתיבת גט זה, וא"א לומר דהבעיא היא אם הבעל עצמו יכול לכתוב גט, דכיון שבידו לבוא עליה פשיטא דמהני וחשיב לשמה. - אבל התוס' ביבמות סברי דא"צ לדין שליחות בכתיבה, ולכן הוכרחו לפרש דהבעיא היא אי חשיב כתיבה לשמה, והיינו אי נחשבת ראויה לגירושין עכשיו או לא, ולכן כתבו שם דזה ודאי דלא מהני גט זה לענין שתוכל להתגרש בו לאחר היבום, דע"כ צ"ל לשיטתם שם דיבמה אינה נחשבת כדבר שבידו כמו גט שחרור וגירושין, דיכולה היא לברוח, דאם היתה נחשבת בידו שפיר חשיב לשמה, ובעית הגמ' היא אם גט זה פוסלה מכהונה. - מיישב קו' המחנ"א על התוס' ביבמות דלר"מ מהני גט לכשאכנסנה אגרשנה כמו בשטר שחרור דמה הדמיון לשטר שחרור. 
סימן כ 
המל"מ בפ"ד מתרומות הביא דברי הסמ"ג דאדם יכול לעשות שליח לתרום מכל התבואות שיהיו לו עד עולם, משום שבידו לזכות לשליח ולהקנות לו הקרקע לפירותיו, וכ"כ בשמ"ק בנזיר י"ב ע"א לענין שחיטת הפסח והפרשת חלה. ודבריהם צ"ע מה ענין שליחות להקנאה. - מבאר לפי הנ"ל דבשליחות בעינן מסירת הכח לשליח לעשותו בע"ד, ולכן דוקא בגירושין וקידושין לא מהני מינוי שליח כשאינו יכול לעשות עתה את המעשה, אבל בתרומה וחלה ופסח שהוא בע"ד מצד הקנין שלו בפירות יכול גם בדשלב"ל למסור כחו לשליח. - בזה חולקים הם על התוס' בנזיר דסברי דבעינן תרתי שיהיו בעלים על הדבר וגם שיהיה מצי עביד השתא וכמש"נ בסי' י"ח. 
סימן כא 
הקצוה"ח בסי' רע"ה הביא חקירת האחרונים בהא דבעינן בחליצה שיתכוין להתירה לשוק, אם הכוונה היא בגדר כוונת קנין כמו בגט, או כוונת מצוה. ונפ"מ כשאומר הריני מתירך לכל אדם חוץ מפלוני דלהצד הראשון לא מהני. - הב"י בסי' קס"ט תמה על תשובת הרא"ש דבאומר על מנת שלא תנשאי לשום אדם מותרת דאין תנאי בחליצה, הרי מ"מ לא נתכוין להתירה בחליצה זו. וקושייתו תמוהה דהא בגט לשיטת הרא"ש ג"כ מותרת כשאומר ע"מ שלא תנשאי לשום אדם ורק בחוץ פסול. - מיישב ע"פ דברי התוס' בנזיר י"א ע"א שכתבו דבגט צריך שהוא יתיר אותה לכל אדם, ולכן כשאומר חוץ בטלין הגירושין כמו בנזירות. - לפי"ז י"ל דהב"י ס"ל דבחליצה ל"ש תנאי כלל אפי' בחוץ. דהכוונה אינה כוונת קנין, רק כוונת מצוה וההיתר נעשה ע"י התורה ודמי לקידושין. וכן מוכח מהתוס' בגיטין כ"ב ע"ב דלולא המיעוט היה חרש כשר לחליצה כשגדול עומד על גביו ומלמדו, שזה לא שייך בכוונת קנין. וכיון שצריך לכוין להתירה הקשה דלפי דעתו שמועיל התנאי הרי לא נתכוין להתירה. ומסיק הב"י דגם בזה יש לחלק בין תנאי לבין היכא שסבור שתהיה אסורה באמת. - לפי"ז מיושבים דברי הרמ"א שבהל' גיטין חשש להחמיר דעל מנת ג"כ הוה שיור, ובהל' חליצה סתם דבעל מנת מותרת. - לפי"ז מבואר הטעם דתנאי לא מועיל בחליצה, שמה שמתנה שאם לא תקיים התנאי תתבטל החליצה הוי כמתנה עמש"כ בתורה. וליכא למימר שתתבטל הכוונה למצוה, דעל מעשה ל"ש ביטול והרי נתכוין. - ואולם קשה ע"ז מכתובות ע"ד ע"א דהטעם דאין מועיל תנאי בחליצה הוא משום דאי אפשר לקיים ע"י שליח ול"ד לתנאי דבני גד ובני ראובן. - שו"ט דשייך תנאי על רצונו לחלוץ, דמוכח מכמה דוכתי דלחליצה צריך רצון, ותנאי מהני אפי' היכא דבעינן רק את רצונו. - בקידושין ו' ע"ב מבואר דיכול ליתן לכהן תרומה במתנה ע"מ להחזיר, והקשו מזה על דברי המרדכי בב"מ י"א ע"ב דהיכא דאית ליה רק טובת הנאה אינו יכול להתנות ובטל התנאי. ועוד קשה הרי לדעת התוס' בב"מ ו' ע"ב מהני תפיסת הכהן כשתפס בע"כ של הבעלים. - מבאר דכיון שאסור לחטוף שלא מדעת הבעלים וצריך רצון הבעלים, ע"ז גופא עושה את התנאי שאם לא יחזיר לו יחשב כחוטף שלא מדעת הבעלים. אבל בההיא דהמרדכי דהתנאי הוא ע"מ שאין לאביהם רשות בו דהוי שיור, תנאי כזה לא מועיל כיון שטובת הנאה אינה ממון ואינו נחשב מקנה. - אולם ע"כ צ"ל דהא דבעינן רצון בחליצה אינו כדין רצון בשאר דוכתי, דהא בעינן קרא למעט חרש מחליצה, ותיפ"ל דלא מהני רצונו של חש"ו. והחילוק הוא דבמתנה צריך להתרצות על תכלית הפעולה, היינו שהחפץ יקנה לו, ובזה לא מהני רצון של חש"ו, אבל בחליצה בעינן רק רצון למעשה החליצה, דע"י כפיה נחשב כאילו אחר חלץ הנעל מרגלו וע"ז מהני גם רצון של חש"ו. והא דפיתוי קטנה נחשב אונס הוא משום שאינה מתכוונת למעול מעל בבעלה. - עוד י"ל דחליצה בכפיה לא מהני משום שא"א לכופו על כוונת הלב שצריך להתכוין שתהיה מותרת. - מבאר לפי שני הטעמים הללו אמאי חליצה מעושה הויא חליצה לענין לפוסלה על האחרים. ועל הטעם השני קשה דלפי מש"כ לעיל א"צ לכוין להתירה אלא שיחשוב שע"י חליצת הנעל תהיה מותרת, ישוב לזה. - לפי"ז הדק"ל דתיפ"ל דלא מהני תנאי בחליצה משום דעל מעשה ל"ש ביטול, והכוונה ג"כ אינה מתבטלת, ורצון הרי לא בעינן על תכלית הפעולה. - באמת הרמב"ם בפ"ד מיבום כתב דזהו הטעם דלא מהני תנאי בחליצה "שהרי נתכוין לחלוץ לה" וצ"ע מהסוגיא דכתובות הנ"ל, ותירוץ הכ"מ ע"ז בפ"ו מאישות צ"ע. - מיישב דהא דאמרינן התם דבעינן דומיא דתנאי דב"ג וב"ר דאפשר לקיומיה ע"י שליח, הוא רק לסימן בעלמא, דהטעם דלא מהני תנאי בחליצה הוא מאותו טעם דלא מהני לשליחות בחליצה. - בהא דלא מהני שליחות בחליצה כתבו כמה אחרונים דהוא משום דבעינן את גוף החולץ, ול"ש בזה שליחות כמו בתפילין וסוכה, כמש"כ הקצוה"ח שהובא לעיל בסי' י'. ועדיין אינו מיושב דמצינו שליחות לקבלה בגט אף על פי שצריך ידה ממש או רשותה לשיטת הראשונים דקנינים לא מהני בגט, וגם בקרבנות מצינו ענין שליחות על הכהנים. - לפמש"נ בסימנים הקודמים דבשליחות על מעשה רק המעשה מתייחס אל המשלח, ודוקא בשליחות לקנינים כשהמשלח הוא הבעל דבר על המעשה יכול למסור כחו לשליח שיהיה הוא הבע"ד במקומו, א"ש היטב דאם היה הדין דכוונה לחליצה היא כוונת קנין כמו כוונת גירושין היתה מועלת שליחות לזה כמו בגט, אבל כיון שהיא כוונת מצוה א"כ שליחות לחליצה היא שליחות על מעשה, וכיון דבעינן את רגלו של החולץ, ובסוג שליחות זה אין גוף השליח נעשה כגוף המשלח, וכן גם מצד האשה, לא מהני שליחות מהטעם הנ"ל. - נמצא לפי"ז דהא דלא מהני תנאי והא דלא מהני שליחות בחליצה הוא מאותו טעם, ומשום דחליצה הוא מעשה גרידא. - מבאר קו' הגמ' בכתובות שם מקידושי ביאה דלא מהני שליחות בזה ואפ"ה מהני תנאי, דקידושי ביאה אינם בגדר שאר קנינים אלא משום דביאה הוא עצם האישות, ולכן ס"ד דגם תנאי לא יועיל בזה, כמו בכל דבר שנעשה ממילא שאינו מתבטל, ומשני דאיתקש הויות להדדי שע"י קידושי ביאה הוא עושה קנין כמו בכסף ושטר ולכן יכול לעשות תנאי. - שו"ט אם מהני קידושי ביאה לר' מאיר במקדש נכרית לאחר שתתגייר כיון שכעת ל"ש בה אישות, וכדברי הגמ' בקידושין מ"ו ע"א דקרא דאם מאן ימאן מיירי בפיתה לשם אישות. - לפי"ז יש לעיין בהא דאיתא בשו"ע חו"מ סי' קצ"ט דיכול לקנות קרקע ע"י שנהנה ממנה כמו שהציע בה מצעות ושכב עליהם, דלכאורה ל"ש ע"ז שליחות כיון שקנין זה הוא מצד הנאת הבעלים, אם יכול לעשות תנאי על קנין כזה דמילתא דליתא בשליחות ליתא בתנאי, אבל לפמש"נ אין זה שייך להך כללא כלל, והטעם. 
סימן כב 
הריטב"א ביבמות ק"ה ע"ב הביא שתי שיטות אם בחליצה בעינן שיחלוץ בפני עדים לקיום הדבר כמו בקידושין, או רק לנאמנות. - בדברי הנמו"י בזה. - על השיטה הראשונה צ"ע אמאי מועיל כשעדים ראו החליצה מבחוץ, הא בקידושין לא מהני עדים אחורי הגדר. - י"ל דבקידושין הטעם שלא נתכונו לשם קידושין אלא לצחוק, ובחליצה א"צ להתכוין להתירה. - זה אינו, דמ"מ צריך להתכוין שתהיה מותרת. - ויותר קשה לפמש"כ הריטב"א דכל היכא דבעינן עדים לגוף המעשה לא מהני עדים אחורי הגדר ולהכי ל"מ בקידושין, וזה שייך גם בחליצה. - י"ל שני טעמים בזה. א) דבקידושין העדים הם צירוף למעשה הקידושין וצריך שיכוין לקדש דוקא בפני עדים כמו בקנין שצריך להתכוין להקנות בכסף זה. ב) דצריך להתכוין לקדש בפני עדים אלו דוקא, ואם יאמר אח"כ שאינו רוצה לעשות על ידם מעשה הקידושין בטלים הקידושין, ואחרי הגדר כיון שאין העדים יודעים שרוצה לקדש בפניהם לא מהני, ואף אם אומר אח"כ שלא איכפת לו מ"מ בעינן ראיה ברורה. - לפי"ז י"ל דבחליצה כיון שא"צ להתכוין להתירה אלא שתהיה מותרת ממילא ע"י מעשה זה, היכא דאיכא אומדנא ברורה שמכוין לשם חליצה וכגון שיש לפניהם עדים פסולים והכשרים מאחורי הגדר, שפיר מהני עדי הטמנה. - ולכאורה י"ל דבזה גופא נחלקו הראשונים הנ"ל, דהסוברים דלא בעינן עדות קיום ס"ל דא"צ שיכוין להתירה, ול"ד לקידושין וגירושין, דבדבר שההיתר נעשה ממילא ל"ש לומר שע"י העדים יקום דבר. ומה"ט כתבו התוס' בקידושין ס"ו ע"א דהיכא שזינתה בלא עדים נאסרת על בעלה. והחולקים סוברים דצריך לכוין להתירה ולכן בעינן עדים. - אולם לפמש"נ אף החולקים סוברים דא"צ כוונה להתירה שאל"כ גם עדי הטמנה לא יועילו. - גם לענין יבום נחלקו הראשונים אם בעינן עדים לקיום הדבר, ומהתוס' בקידושין י"ב ע"ב ומהריטב"א שם מבואר דבעינן עדים לקיום המעשה, והתם דואי שנקנית ממילא ואפי' כוונה א"צ, וצ"ל דמ"מ הרי נעשה כאן קנין חדש לאסור על העולם, ולהכי צריך עדים, ול"ד לזנות שאינו עושה שום קנין והביאה אוסרת ממילא. - עוד י"ל דהוא משום שחב לאחריני, ובזנות ל"ש זאת, וא"כ גם בחליצה י"ל דבעינן עדים כמו ביבום. - מיישב לפי"ז את הקו' מיבמות נ"ח ע"ב דמשכח"ל בשומרת יבם קדמה שכיבת בעל כגון שבא עליה היבם בלא עדים. - מבאר דלדידן דבעינן ב"ד בחליצה תו לא בעינן עדים, דב"ד יכולים לדון ע"פ ראייתם, ולכן לא הזכירו הפוסקים האחרונים דין זה. ודברי הגרע"א שהצריך בחליצה לייחד עדים מלבד הב"ד צ"ע. - מביא דברי הנתיבות בסי' ל"ו דהא דבעינן בקידושין עדים לקיום הדבר, הוא משום דעיקר קידושין הוא לאוסרה לעלמא לכן צריך עדים שיהיה נאמנות לעלמא, ומשו"ה מהני גירושין בלא עדים דמצד הדין בעל נאמן לומר גירשתי את אשתי משום שבידו לגרשה ואיכא נאמנות לעלמא בלא עדים, ולכן בחליצה כיון ששניהם מודים ואיכא נאמנות לעלמא מהני בלא עדים. - דוחה דבריו דמהתוס' בגיטין ד' ע"א מבואר דבגט צריך עדים על המסירה משום שאין דבשב"ע פחות משנים, וכבר נתבאר לעיל הטעם לשיטת הסוברים דחליצה א"צ עדים לקיום הדבר. - בדברי התוס' הנ"ל שחילקו לר"א בין ממון דמהני עדי חתימה בלא עדי מסירה, לבין גו"ק. ובדברי הר"ן בזה. - ביאור הא דילפינן דשב"ע דבר דבר מממון אפי' שלא במקום הכחשה, אף על פי שבממון מיירי במקום הכחשה. בדברי הרשב"א בקידושין ס"ה  ע"ב והקצוה"ח בסי' רמ"א בזה - בקידושין מ"ג ע"א איכא למ"ד דשליח אינו נעשה עד משום דהו"ל כגופו. והקשו הפנ"י והאבנ"מ מאי איכפת לן בזה, כיון שהדבר אינו נוגע לשליח. מיישב דבאמת לכו"ע השליח יהיה נאמן אח"כ להעיד שנתקדשה והמחלוקת היא אם יכול להיות עד לקיום המעשה, דכיון שהשליח הוא כבע"ד א"כ ליכא עדים בשעת מעשה. 
סימן כג 
הנוב"י מחדש דמהני שבועה ע"י שליח, דאל"כ איך מועיל תנאי בשבועה הא מילתא דליתא בשליחות ליתא בתנאי. - הרמב"ן בב"ב קכ"ו ע"ב תירץ קו' התוס' בנזיר י"א ע"א איך מועיל תנאי בנזירות הא א"א לקיים ע"י שליח, דבתנאי שבינו לבין עצמו לא בעינן משפטי התנאים. וצ"ע דבנדר שאוסר על אחרים ל"ש טעם זה, ואמאי מועיל תנאי כדאיתא בנדרים ט"ו ע"א. - מחלק דבקונמות שמתפיס איסור על החפצא שפיר מהני שליחות, משום שהמשלח הוא הבעלים על החפץ לעשותו כהקדש והוי כמו שליחות לקנינים דמוסר את כחו לשליח והוא נעשה בע"ד על המעשה, רק בנזירות הקשו התוס' והרמב"ן משום שע"י דיבורו לא נעשה שום מעשה, כמו בשבועה דליכא רק איסור גברא, דל"ש למימר דהוא עושה את השליח כבע"ד על מעשה הנדר. ומצד שליחות על מעשה אין השליח נחשב כגוף המשלח, ובעינן לבטא בשפתיו דוקא. ולכן כתב הר"ן בפסחים דהפקר לא מהני ע"י שליח, וביאר הב"י דס"ל דהפקר משום נדר ונדר אינו ע"י שליח. - בעיקר קו' התוס' והרמב"ן במתנה הריני נזיר ע"מ שאשתה יין ואטמא למתים דהתנאי בטל מטעם מתנה עמש"ב, תיפ"ל דליתא בשליחות, צ"ע, דאם היה תנאו קיים היתה חלה הנזירות באופן זה בגדר שיור, וכמו בקידושין במתנה ע"מ שאין לך עלי שאר כסות ועונה, ובזה לא בעינן אפשר לקיים ע"י שליח. 
סימן כד 
מסתפק אם יש דין שליחות בשריפת וביעור חמץ, ונפ"מ היכא שבא אחד וחטף המצוה מיד השליח, אם חייב לשלם כחוטף מצוה, או דדמי למילה דלא מהני שליחות. - מבאר הטעם דלא מהני שליחות במילה, דכמו שבאיסורין ישנם איסורי גברא ואיסורי חפצא, ובדברים שחלה עליהם קדושה מטרת האיסור היא שלא תחולל קדושת החפץ, ה"נ במצות עשה, ומילה וכיסוי הדם הם בשביל החפצא שיהיה התינוק מהול והדם מכוסה, ולכן במצוות אלו ל"ש דין שליחות, דא"צ על המעשה כח בעלים, וכשלא קיים האב את המצוה היא מוטלת על כל ישראל, ודמי לאשלד"ע משום דאדעתא דנפשיה עביד, הטעם לזה. - נפ"מ גם לדין עשה דוחה ל"ת, דבאיסורי חפצא לא אמרינן עדל"ת דלא יתוקן חילול החפץ ע"י מצות עשה שלו. ומה"ט לא מהני עשה לדחות ל"ת דלא תגזול, דרצון התורה הוא גם שלא יהיה חבירו נגזל ולא יתוקן זה ע"י מצות עשה שלו. - מיישב לפי"ז קו' הקצוה"ח בסי' שמ"ח בשליח ב"ד, דשליח ב"ד הוא שלוחא דרחמנא דאינה מצוה של ב"ד. - ולפי"ז בביעור חמץ ג"כ לא מהני שליחות, ואם שלח ע"י אחר הוא מבטל מצוה כמו באב שמל בנו ע"י אחר דפסק הש"ך שהוא מבטל מצוה. אבל בביטול חמץ דצריך ע"ז בעלים גמורים שפיר מהני שליחות. 
סימן כה 
התוס' בכתובות י"א ע"א כתבו דלקטן יש זכיה מן התורה אף על גב דזכיה מטעם שליחות,  ורק בדבר שיש בו קצת חובה כגון להפריש תרומה אין שליחות לקטן. וצ"ע מה החילוק בין זכות גמור לזכות שאינו גמור. - עוד קשה מב"מ י"א ע"א דלקטן אין חצר ואין ד' אמות דחצר משום שליחות איתרבאי, ומציאה היא זכות גמור. - הקצוה"ח בסי' ק"ה הקשה לסוברים דזכיה מטעם שליחות איך מהני שליחות שלא מדעתו, הא בב"מ כ"ב ע"א מדמינן שליחות שלא מדעת ליאוש שלא מדעת דלא מהני, דוחה תירוצו. - י"ל דבזכיה א"צ כלל לדעת ורצון הזוכה, ויכול כל אדם לעשות מעצמו לטובת חבירו, והא דאמרינן דאילו ידע הוה עביד ליה לשליח, הכוונה דזהו בירור הענין שהוא זכות לו, דאם לא היה מתרצה ל"ח זכות. - מבאר לפי"ז דברי הרשב"א בנדרים ל"ו ע"ב שמחלק בין תורם משלו על של חבירו דמהני מטעם זכיה, לבין תורם משל חבירו על של חבירו דלא מהני אפי' גילה דעתו דניחא ליה בהפרשה, ודלא כמש"כ הקצוה"ח בסי' רמ"ג בביאור דבריו. - אולם מהתוס' בכמה דוכתי מבואר דדין זכיה מטעם שליחות הוא דאנן סהדי דעביד ליה שליח. והביאור הוא דהוי כשליח שנעשה בפירוש דאנן סהדי דכל אדם רוצה תמיד שיעשו אחרים בשבילו כל דבר שזכות הוא לו, והוכיחו ד"ז מחצר. - בזכות שאינו גמור מהני מטעם דאנן סהדי דעביד ליה שליח, ולכן בקטן דלא מהני מינוי שליחות דידיה לא מהני ג"כ זכיה, אבל בזכות גמור זוכה הוא מעצמו עבור חבירו ולא בעינן דעת דידיה, ומשו"ה מהני אף לקטן. אבל בחצר שאינו אדם בר זכיה גם בזכות גמור לא מהני אלא משום דעביד ליה שליח ולכן אין לקטן חצר אפי' במציאה. - עוד כתבו שם התוס', דגוי קטן שבא להתגייר נחשב כישראל קטן כיון דבהך זכיה נעשה ישראל, וכעין גיטו וידו באין כאחת. וצ"ע דדין באים כאחת שייך רק היכא שצריך איזה מעשה שיחול קודם הענין, וכמו בעבד דשם ליכא חסרון במעשה הקבלה, ורק משום שידו כיד רבו ולא יצא השטר מיד הנותן לא חל הקנין, וע"ז אמרינן שאם יחול הקנין שוב אין כאן חסרון ומשו"ה חייל. אבל זכיה אי נימא דהיא שליחות ממש ובעינן שיהיה כיד הבעלים קודם חלות הדבר ל"ש באים כאחת. ולפמש"נ ניחא, דבזכות גמור אין זה כשליחות דעלמא ומעצמו יכול לזכות עבור חבירו ולכן כיון שע"י הזכיה נעשה ישראל מהני באים כאחת. - בהערה: טעם נוסף אמאי בזכות גמור לא בעינן התרצות הקטן ונעשה שליח מעצמו לזכות לו. - עוד כתבו התוס', דאף אי נימא דזכיה מטעם שליחות, משכח"ל גר קטן מה"ת במעוברת שנתגיירה. והקשה הגרע"א הא עובר לאו ירך אמו, ורק דעולה לו הטבילה משום דהיינו רביתיה ול"ח חציצה, והוי כשאר גר קטן. - בהערה: דוחה תירוצו של הגרע"א על קו' זו. - חוקר על איזה ענין בגירות זו בעינן לדין זכיה, דעל הכוונה לגירות ל"ש זכיה אפי' למש"כ הקצוה"ח דמועלת כוונת המשלח היכא שהשליח לא כיוון (הובא לעיל בסי' י'), דהתם השליח עושה עכ"פ איזה מעשה ונחשב מדין שליחות כאילו עשאו המשלח ולכן מועלת כוונת המשלח, אבל כאן הב"ד עושים רק הכוונה גרידא ול"ש שליחות ע"ז. - ביאור דברי הרשב"א בחולין דהא דמהני בכתיבת גט ע"י חש"ו כשגדול עומד ע"ג הוא מדין שליחות, דהעומד ע"ג הוא שלוחו של הבעל, אבל בשחיטה ובחליצה ל"ש כוונה של העומד ע"ג דשם הכל תלוי בכוונת העושה בלבד, ומשמע דמהני שליחות על כוונה גרידא. - ועכ"פ בכוונה לגירות ל"ש שליחות, והא דמהני כוונת הב"ד בטבילת גר קטן הוא משום דבטבילת גירות א"צ את כוונת הטובל אלא את כוונת המטביל, מוכיח כן מיבמות מ"ו ע"א. - מחדש דענין הזכיה הוא על עיקר הגירות, דענין גירות הוא להקדישו לשמים להיותו עם קדוש וזה עושים הב"ד, ובזה מבוארים דברי התוס' בסנהדרין ס"ח ע"ב דכל גירות היא מדין זכיה אפי' בגר גדול, והיינו משום שהב"ד הם שמכניסים אותו לקדושה ואין להם כח להכניס איש זר לגבוה אלא ע"י זכיה. - מוכיח מיבמות צ"ח ע"א דהיכא שנתגיירה האם בעודה מעוברת ונולד בקדושה נעשה ישראל ע"י הלידה ולא אמרינן ביה גר שנתגייר כקטן שנולד דמי כבשאר גרים, ורק צריך טבילה כדי שיהיה גוף העובר מוכשר להתקדש ע"י הלידה. - לפי"ז מבאר שיטת התוס' ביבמות ט"ז ע"ב דלמ"ד נכרי הבא על בת ישראל הולד כשר צריך הולד גירות, והיינו משום שלא נטבל לשם גירות לפני הלידה. - לפי"ז מיושבת קו' השער המלך מהא דבכורות מ"ז ע"א דכהנת וישראלית שנתעברו מגוי הולד חייב בה' סלעים, דאם צריך גירות איך יתכן שיתחייב בפדיון הבן. - שו"ט אם סגי אפי' בטבילה לאחר הלידה או בעינן דוקא טבילה קודם הלידה. ובגמ' מיירי שטבלה לשם גירות בעודה מעוברת כדי להכשיר ולדה, והשו"ע שאינו מחלק בזה לשיטתו אזיל דהולד כשר בלי גירות כלל. - לפי"ז מיושבת קו' הגרע"א, דכיון דמעוברת שנתגיירה בנה צריך רק טבילה, שפיר מהני גירות בלא דין זכיה, דבטבילה סגי בכוונת המטביל. - לפמש"כ נראה דאע"פ שגר קטן יכול למחות כשהגדיל, מ"מ במעוברת שנתגיירה אינו יכול למחות, וכן משמע מהשו"ע ביו"ד סי' רס"ח. - ביאור דברי התוס' בבכורות מ"ו ע"א שתמהו על הגמ' ביבמות צ"ח ע"א הנ"ל דל"ל טעמא דרחמנא אפקריה לזרעיה תיפ"ל משום שכקטן שנולד דמי, וגם מה שהקשו על רש"י שכתב דבנתגיירה מעוברת ובעלה עמה הוי בכור רק לענין ה' סלעים ולא לנחלה דרחמנא אפקריה לזרעיה, הא בלא"ה לאו בר נחלה הוא דכקטן שנולד דמי, דכוונתם מחמת גירות האב ולא מחמת גירות הולד. - חוקר בישראל שבא על הנכרית דהולד כמותה, אם הוא רק מחמת הלידה, אבל כשנתגיירה מעוברת מתייחס אחר האב לכל הדברים, דבשעת עיבורו לא פקע עדיין שאר אב. - לפי"ז יש לבאר דברי רש"י ביבמות מ"ב ע"ב דבן גר וגיורת שייבם את אשת אחיו שנולד מהם בקדושה והורתו שלא בקדושה, עיקר החשש הוא משום דסתם גויה היא זונה ואיכא למימר שמא אינו בנו של זה, והקשו עליו דגם אם הוא בנו של זה כיון שנזרע שלא בקדושה אינו אחיו מן האב, וי"ל דמיירי שהוא כבר התגייר אלא שהיא צריכה להמתין ג' חדשים ובזמן זה נתעברה, ולכן כיון שגם היא התגיירה לפני הלידה שפיר מתייחס הולד לאביו. ואולם המ"מ בפ"ד מחובל ומזיק כתב דבכה"ג אינו בנו. - על קו' התוס' הנ"ל על רש"י, י"ל דהטעם דרחמנא אפקריה לזרעיה יועיל היכא שהבעל נשאר בגיותו, דהתם ליכא למימר כקטן שנולד שהרי האב לא התגייר והבן ממילא ישראל, וא"כ היה ולד זה יורשו, אבל משום דלגבי ישראל זרע מצרי נחשב כזרע בהמה אינו יורשו אף על פי שהיתה לידתו בקדושה. 


חידושי ר' שמעון שקופ קונטרס השליחות סימן א 
========================================== 
פתיחה: בו יבואר דין עשיית שליח להולכה ושליח לקבלה, וכן שליח לכתיבת הגט, וענין מינוי שליח שלא בפניו אם חיישינן שמא חזר בו הבעל או האשה מהמינוי, ובכלל זה יסודות וכללים בדיני הקנינים וההקנאות. 
גרסינן בפרק האומר (גיטין דף ס"ב ע"ב), האשה שאמרה התקבל לי גיטי אם רצה לחזור לא יחזור, לפיכך אם אמר לו הבעל אי אפשי שתקבל לה אלא הולך ותן לה אם רצה לחזור יחזור, ע"כ. ובר"ן שם כתב וז"ל: פירש"י ז"ל, דכיון דאמרו אין יכול לחזור אין לו תקנה לחזור אלא אם כן אמר לו הבעל לזה שעשאתו שליח לקבלה אי אפשי שתקבל לה להיות כידה אלא שתהא שליח שלי להוליכו לידה, ובכי האי גוונא אם רצה לחזור כל זמן שלא הגיע גט לידה יחזור, שאינה מגורשת אלא מדעת המגרש, והכי קאמר שלא יהיה גט עד שיגיע גט לידה, כך פירש"י, ואין הלשון נוח בכך, לפיכך נראה לי דהכי פירושו, דסד"א דכי תנן בהאומר התקבל רצה לחזור יחזור היינו משום דכיון דאיתתא לא ניחא לה לאו כל כמיניה לזכות לה גיטא על ידי אחר, דחוב הוא לה, אבל כשעשאתו היא שליח לקבלה סד"א שאע"פ שאמר הבעל לשליח שאין רצונו שיקבלנו מחמת שליחות אלא שיזכה מיד מחמת הבעל דליסגי, ונימא דאם רצה לחזור לא יחזור, קא משמע לן שאם אמר הבעל אי אפשי שתקבלנו לה, כלומר, בשליחותה, אלא הריני מזכהו לה על ידך והולך ותן לה, למ"ד הולך כזכה, אי נמי דאמר לו הילך דלכו"ע הוי כזכה, דכמו שאמרה משמע, דהכי מוקמינן לה בגמרא, אפילו הכי אם רצה לחזור יחזור, אף על גב דגליא דעתה דניחא לה, משום דכי תנן ברישא דהאומר התקבל אם רצה לחזור יחזור אפילו היכא דגליא דעתה, וכטעמא דאמרינן בירושלמי, הגע עצמך שהיתה צווחת להתגרש אני אומר שמא חזרה בה, עכ"ל הר"ן. 
וביאור דבריו ז"ל, דאף דבעלמא לאחר שעשתה אותו שליח לקבלה לא חיישינן שמא חזרה בה, טעמו של דבר אינו מפני שאנו דנים דלאחר שעשתה אותו שליח אין אנו חוששים שמא נשתנתה דעתה, דבאמת אפשר שחזרה אחר כך אף שעשתה אותו לשליח, דהא דלא חיישינן בעלמא בכל שליח לקבלה שמא חזרה בה, הוא משום דלא איכפת לנו כלל במה שחזרה בלבה, דכיון דעשתה שליח אם היא רוצה לחזור היא צריכה לבטל את השליח בפירוש, ואף גילוי דעתה לא מהני בזה, כדאיתא בגיטין דף ל"ד ע"א, יעו"ש, ומשום הכי היכא שנתבטלה השליחות מאיזו סיבה שתהיה ואנו רוצים לזכות לה את הגט מתורת זכיה על סמך שגילתה מקודם דרוצה להתגרש, בזה יש לחוש שמא חזרה בה, כיון דגט חוב הוא לה חיישינן שמא לאחר מינוי השליחות נשתנתה דעתה, ולכן אם אמר הבעל אי אפשי שתקבל לה ואינו רוצה שתתגרש האשה מכח שליחותה אלא מכח שליחות דידיה ומטעם זכיה, אינה מתגרשת בקבלת השליח, ויכול הבעל לחזור, דחיישינן שמא עתה בשעת קבלת השליח נשתנתה דעתה וחוב הוא לה עתה, ואף אם גם אחר כך היא מתרצית בקבלת השליח אפילו הכי לא מהני, דשמא בינתיים היה שינוי בדעתה. 
ובתוספות רבי עקיבא איגר למשניות לפרק האומר נתקשה בדברי הר"ן האלה, אמאי חיישינן טפי לשמא חזרה אם השליח מקבל מתורת זכיה מאם מקבל בתורת שליחות, ועי"ש שמתרץ בדוחק, וכן הקשה הפני יהושע בחידושיו לגיטין דף ס"ג עי"ש. ועיין בפתחי תשובה לאבן העזר סימן ק"מ סק"ה שהביא בשם הקרבן נתנאל וז"ל: עיין בספר קרבן נתנאל ביבמות סוף פרק האשה תניינא שכתב וז"ל, ראיתי בספר שו"ת פני יהושע חלק אבהע"ז סימן ה' שכתב, יש להסתפק באשה שמינתה לה שליח להביא את גיטה, כיון דאנו רואים שעשתה מעשה בזה לא חזרה ועדיף מצווחת להתגרש, או דאין חילוק ושמא בעת קבלת הגט נתחרטה ואף שמקבלת הגט אח"כ כשהביא שמא חזרה ואח"כ שוב נתרצתה, ומסיק להלכה דאפילו בכה"ג לא מהני ומביא ראיות עי"ש, אמנם עדיין יש לי ספק אם היא עשתה שליח לקבלה אם מהני, דכל הראיות שלו אינן אלא אם היא עשתה שליח להולכה דאיכא למימר דלא ניחא לה להתגרש מיד שליח לקבלה שמא תנחם היא או בעלה עד שיגיע גט לידה, אבל אם היא עשתה שליח לקבלה אית לן למימר דמהני היכא דזיכה לה הבעל על ידי אחר עכ"ל. ונעלמו מהם דברי הר"ן הנ"ל וכן דברי הריטב"א שיבואו לעניננו להלן. ולדברינו דברי הר"ן הם פשוטים וברורים, דמדברי הר"ן הנ"ל מוכח להדיא דגם בעשתה בפירוש שליח שיקבל לה את גיטה חיישינן שמא אח"כ חזרה ושינתה דעתה, ולכן כל היכא דנחוץ לנו דעתה ורצונה בשעה שהשליח מקבל הגט לא מהני, דאמרינן דחוב הוא לה. ואין מקום לפי זה לספיקו של שו"ת פני יהושע שהביא הפתחי תשובה הנ"ל, דמדברי הר"ן הנ"ל מוכח להדיא דלא מהני בשום אופן לזכות בגט מטעם זכיה אם לא דידעינן דאף עתה ניחא לה, וכמו במקום יבם וכדומה, אבל כל היכא דהגט הוא חוב לה חיישינן שמא חזרה בה אף היכא שעשתה שליח בפירוש. 
ויש להוכיח כדברינו גם מדברי הריטב"א לקדושין דף כ"ג ע"ב, בהא דאיבעי בש"ס בעבד מהו שיעשה שליח לרבי שמעון בן אלעזר לקבל גיטו, וכתב הריטב"א שם וז"ל: תמיהא מילתא, כיון דמודה רשב"א דבשטר על ידי אחרים שלא מדעתו דזכות הוא לו, מאי נפקא לן מינה אי הוי שליח, דכי לא הוי שלוחו נמי משתחרר על ידו וכו', ועי"ש בתירוצו השני שכתב וז"ל: והר"י הלוי תירץ, דבר מהכי נפ"מ, דאי הוי שליח לקבלה כיון שהגיע גט לידו יצא לחירות, ואף על פי שהעבד צווח עכשיו כששמע, ואילו מדין  זכיה כל היכא דכי שמע צווח מעיקרא לא יצא לחירות, כדפירשנו לעיל, ואף על גב דאיהו שדריה ואיכא גילוי דעתא דניחא ליה דליקבליה ניהליה, אפילו הכי כיון דלאו שלוחו הוא על זה לא מהני, ויכול למחות כשידע בדבר, וזה נכון, עכ"ל. והנה הא דבמתנה היכא דבסוף צווח לא מהני הזכיה הוא משום דאמרינן כיון דעתה לא ניחא ליה גם מקודם אולי לא רצה בזה, אבל אילו היתה לנו באמת אומדנא דמקודם היה ניחא ליה אם היה שומע, לא מהני מה שאינו רוצה עתה, דהעיקר תלוי בזה אם בשעת הזכיה והקנין היה ניחא ליה אם לאו, ועיין בספר מחנה אפרים הלכות זכיה ומתנה סימן ו' שכתב כן להדיא, ואם נימא דבגט אם עשתה שליח לא חיישינן לחזרה, מאי נפ"מ אם מהני השליחות בעבד לרשב"א או לא, הלא מכיון שעשה העבד שליח לקבלה לית לן למיחש לחזרה, ומכל שכן בעבד, דגם בלא גילוי דעת אמדינן דעתיה דניחא ליה, ועדיף מגט, ואם כן מה מהני מה שצווח לבסוף, דיש לנו לומר דאף דעתה אינו רוצה אבל מעיקרא היה ניחא ליה, אלא ודאי מוכח דלא שאני לן כלל לענין חזרה בין היכא דעשה שליח לבין גילוי דעת בעלמא, ומשום כך אם צווח לבסוף חיישינן שגם בעת הקבלה אילו שמע לא היה מתרצה, אבל אם מהני שליחות בעבד, לא איכפת לנו כלל אף אם בעת הקבלה לא היה מתרצה, דכיון דחלה השליחות לא בעינן דעתו ורצונו בעת קבלת השליח, דכל כמה שלא ביטל השליחות בפירוש יכול השליח לעשות שליחותו ולא מהני מה שאינו מתרצה. ואף אמנם שיש לדחוק ולחלק בין דברי הריטב"א לבין הציור שבדברי הר"ן, דשאני בעבד משום דצווח לבסוף, אבל אחר העיון הנכון הכל עולה בדרך אחד. וכנראה לא היו דברי הריטב"א הנ"ל באותה שעה לפני הגרע"א ז"ל, דמדברי הריטב"א מבואר להדיא החילוק בין זכיה לשליחות לענין חזרה. וזה פשוט. 
ולפי המתבאר לעיל היה נראה לומר דדוקא אם היא עשתה שליח לקבלה בפני השליח ונתרצה השליח אז שוב לית לן למיחש לחזרה וכמו שכתבנו, דכיון דכבר חלה השליחות לא מהני חזרתה כל זמן שלא ביטלה השליחות בפירוש, אבל היכא שהאשה עושה שליח שלא בפני השליח, דלא חלה עדיין השליחות כל כמה שלא נתרצה השליח לזה, שוב יש לחוש אחרי כן שמא חזרה בה, דכיון דבאופן כזה יש לומר דמהני גילוי דעת בעלמא, דעד כאן אמרינן דגילוי דעתא לא מהני אלא היכא דכבר חלה השליחות, דבאופן זה לא אתי דיבור ומבטל מעשה, אבל היכא דעדיין לא חלה השליחות אפשר דמהני גם חרטה בלב, ולפי זה גם בבעל שעושה שליח לכתיבת הגט או לנתינתו שלא בפני השליח יש לחוש לחזרה. והא דמבואר בגיטין דף י"ח ע"ב בתוס' סוף ד"ה שמא פייס ובחידושי הרשב"א שם, דהך חששא שמא פייס וביטל את הגט הוא רק משום דחיישינן לערעור הבעל שלא יוציא לעז על הגט שביטלו, אבל האמת מצד עיקר הדין לא חיישינן לזה, אינו ענין לנידון דידן, דשם צריך ביטול גמור ובעדים ובלשון המועיל, ומשום כך לא חיישינן כל זמן דאין אנו יודעים שביטל, אבל כל היכא דלא בעי ביטול גמור אלא חרטה בלב יש לחוש לחזרה. 


חידושי ר' שמעון שקופ קונטרס השליחות סימן ב 
========================================== 
וראיתי בספר עונג יום טוב סימן קנ"ח שהעלה מעצמו החילוק בין גילוי דעת לשליחות על פי דרכנו דלעיל, ואף שלא זכר מדברי הר"ן והריטב"א שהבאנו כיוון מאליו לזה. ועל פי זה העלה להלכה, דבאופן כזה שהבעל עושה שליח שלא בפניו יש לחוש לחזרה, משום דלא בעינן בזה ביטול גמור אלא חזרה בלב בעלמא, ויעו"ש שמביא ראיות לדבריו, ולקמן נבאר בע"ה אם יש מקום לדחות ראיותיו. אמנם מאחר שלא נראה כן מכל דברי גדולי האחרונים שהקילו במקום עיגון למנות שליח שלא בפניו, וגם בכתב יש שמקילים במקום עיגון, לכן נלענ"ד לבאר הענין, ודלא כמו שמסיק בזה הגאון בעל עונג יום טוב. 
איתא בטור חושן משפט סימן רמ"ג סעט"ו וז"ל: ויש אומרים שאם אמר כתבו וזכו לו בשטר שמיד שכתבוהו זכו לו ואינו יכול לחזור בו, והרמ"ה כתב דאפילו הכי יכול לחזור בו, דבההיא שעתא אכתי ליתא לשטרא בעולם, ואין אדם מקנה דבר שלא בא לעולם, והכי מסתברא, עכ"ל, וכן בשו"ע חו"מ שם סעי"א מביא שתי הדעות יעו"ש, ועיין בסמ"ע שם סק"כ. 
והנה דברי הטור בשם הרמ"ה צריכים לכאורה ביאור, דמאי שייך בענין זה הא דאין אדם מקנה דבר שלא בא לעולם, הרי אין הוא מקנה להשטר בשעת אמירה אלא שהוא אומר זכו, ומה זה שייך להקנאה. ויעויין בהב"ח ובהגהת הטור שם אות ב' שכתב וז"ל: נראה דהיש אומרים ס"ל דכי היכי שבאומר לשלוחו זכה בחפץ פלוני לפלוני דאפילו אינו ברשותו מכל מקום לכשיבוא לרשותו של שליח זכה בשבילו לכשיבוא לרשותו אם לא יחזור בו הנותן קודם שתבוא לרשותו, ואף על גב דדין דבר שאינו ברשותו כדין דבר שלא בא  לעולם כדלעיל סימן ר"י ורי"א, ואפילו הכי זכה בו המקבל, לפר"ת לעיל בסימן קכ"ב סע"ח ובסימן זה סע"ג, ה"נ באמר כתבו וזכו לו בשטר, שמיד שכתבוהו זכו לו אם לא חזר בו קודם כתיבה, דשוב אינו יכול לחזור בו לאחר הכתיבה, אבל הרמ"ה אזיל לטעמיה דבאומר זכה בחפץ פלוני לפלוני לא זכה בו המקבל אפילו כבר בא לחצירו ורשותו של השליח אלא אם כן החפץ הוא עתה בידו של השליח בשעה שאמר לו המקנה זכה בחפץ פלוני כדלעיל בסימן קכ"ה סע"ט, אם כן כל שכן בשטר דדבר שלא בא לעולם הוא, דפשיטא הוא שלא קנה המקבל. אלא דקצת קשה אמאי קאמר משום דדבר שלא בא לעולם הוא, תיפוק ליה דאפילו כבר נכתב השטר ואינו בידו בשעה שאמר לו זכה לו בשטר נמי לא קנה, עכ"ל יעו"ש. 
והנה דברים אלה בדעת הרמ"ה במחילת כבודם הוא כשגגה היוצאת מלפני השליט, או שיש בזה איזה טעות הדפוס. דהרי שם בסימן קכ"ה מבואר להדיא דדברי הרמ"ה שם הם רק באומר תן אבל אם אמר לו זכה מהני, וכמו שכתב שם הטור בשם הרמ"ה וז"ל: והני מילי כשאמר לו תן, אבל אם אמר לו זכה לו בעוד החפץ בידו זכה לו אף על פי שלא  בא לידו מתחילה לשם כך, או אפילו לא היה בידו בשעה שאמר לו זכה לו אלא שהגביהו אח"כ כדי לזכות בו זכה אפילו שלא בפני הנותן ושלא בפני המקבל, עכ"ל, וכן מבואר בתוס' גיטין דף י"א ודף י"ג יעו"ש. ובעל כרחנו אנו צריכים לומר בטעם הרמ"ה דס"ל דכיון דאין אדם מקנה דבר שלא בא לעולם לכן גם מה שעושה אותם שלוחים לזכות בדבר שלא בא לעולם גם כן לא מהני, דכיון דאין בידו להקנות עכשיו את השטר להמקבל דהוא דבר שלא בא לעולם אין בידו לעשות שלוחים על כך לזכות אף לכשיבוא לעולם, וכדמבואר בנזיר דף י"א ע"א, והיש אומרים ע"כ ס"ל דכיון דבידו לכתוב השטר לא חשוב דבר שלא בא לעולם, (ועיין בנתיבות המשפט סימן זה, ולהלן יתבארו הדברים בע"ה). 
והנה בשו"ע חו"מ סימן קפ"ה סע"ב כתב וז"ל: אין שליח יכול לקנות לעצמו אפילו באותם דמים שהרשוהו בעלים למכרו עכ"ל, וכן מובא בטור שם סע"ג בשם הרשב"א וז"ל: ושוב מצאתי שכתב ה"ר שלמה בן אדרת בפרק אלמנה ניזונית, מאן שם לך, כלומר מי מכרו לך, לפי שהיא שלוחו למכור, אבל לדידך מאן מכרו לך, ומכאן נראה שאין שליח יכול לקנות לעצמו אפילו באותם דמים שהרשוהו הבעלים למכרו, לפי שנעשה שליח להקנות הקרקע ללוקח אבל לעצמו אינו יכול לזכותו ולקנות, דאין אדם מקנה לעצמו, דאין המכר אלא הוצאת דבר מרשות לרשות, וזה לא יצא מרשותו שהוא במקום בעלים עומד עכ"ל. ויעויין בספר שו"ת מהרי"ט ח"ה סימן קכ"ד שכתב, דלפי זה אין השליח יכול לזכות גם לאחרים כשם שאינו יכול לזכות לעצמו, דמאותו הטעם שאינו יכול לזכות לעצמו דהוא כיד הבעלים מאותו הטעם אינו יכול לקנות לאחרים על ידי עצמו, וכשם שהמקנה בעצמו אינו יכול לזכות משלו לאחרים, יעו"ש שמסיק: ואם נפשך לומר, דדוקא בעל החפץ עצמו אינו יכול לזכות לאחרים עד שיוציאנו מרשותו, אבל אדם אחר אף על פי שהוא  שלוחו של נותן יכול להיות גם שלוחו של המקבל, הא ליתא, דאכתי בשעה שהוא נעשה שלוחו פסקה השליחות של הנותן, ותדע, דאמרינן בסוף פ"ב דגיטין, דשליח להולכה אינו יכול להיות שליח לקבלה, אלו תוכן דבריו בשינוי לשון קצת. 
ויעויין בש"ך חו"מ סימן קפ"ה סק"א, שכתב גם כן דהך דינא אם השליח שנעשה למכור יכול להעשות שליח לקנות, תלוי בספיקת הש"ס בגיטין לענין גט באם לא חזרה שליחות אצל הבעל, עי"ש. ובספר אבני מילואים סימן ק"ג סק"ז הקשה לפי דבריהם אם כן דין זה הוי ספיקא דדינא, ואם כן איך אמרו בגמרא בפשיטות באלמנה "מאן שם לך", כיון דהיא תפוסה ומוחזקת. ויעו"ש שתירץ הדברים בדרך רחוקה קצת. 
אמנם נראה דכיון דהרשב"א (וכן הר"ן) הוכיחו את דינם מהך דאלמנה ניזונית, ולא הזכירו כלל מהך ענינא דלא חזרה שליחות אצל הבעל, נראה מזה ברור דנקטו דלא שייכי שני ענינים אלה זה לזה כלל. וביאור הדברים נראה, דהא דבעינן שתחזור שליחות אצל הבעל הוא משום שהבעל צריך שיתן הגט ליד האשה, ומשום הכי גם השליח שעומד במקומו של הבעל לעשות מה שהבעל היה צריך לעשות, דהיינו ליתן את הגט ליד האשה, כדכתיב "ונתן", מהאי טעמא אין השליח יכול להיות כאחד במקום האשה להיות כידה, וזהו ספיקת הש"ס, משום דכיון דקבלת הגט היא לעולם אחר נתינת הבעל, אפשר דגם שליח אחד יכול לעשות שתי פעולות תכופות זו אחרי זו, וזה שייך רק בענינא דגט, אבל בענין הקנאת חפץ לא שייך להסתפק בזה, דרק בגט דבעינן שיבוא מיד הבעל ליד האשה או מיד שלוחו ליד האשה, וטלי גיטך מעל גבי קרקע לא מהני, אז שייך להסתפק משום החסרון של לא חזרה שליחות אצל הבעל כנ"ל, אבל בהקנאה לא בעינן שיבוא ליד הקונה מיד המוכר ממש, אלא כיון שעשה הקונה קנין והנותן מתרצה לזה קנה, ולכן כי נמי לא חזרה שליחות אין חסרון בקנין, וזה פשוט, ועיין בספר מחנה אפרים הלכות שלוחין סימן י"ד. ובנתיבות המשפט שם סק"א דחה באמת מטעם זה דברי הש"ך, יעו"ש שכתב וז"ל: בעיקר הדין נראה לי דלא דמי כלל לגיטין, דבשלמא בגט בעינן שיהיה חזרה שליחות כיון דבעינן נתינה מידו לידה, וטלי גיטך מעל גבי קרקע לאו כלום הוא, ואין יכולים לעשות איש אחד שיהיה ידו וידה ויהיה בעצמו הנותן והמקבל, וכשם שאין האשה יכולה לעשות בעלה שליח לקבלה כך אינה יכולה לעשות שליח בעלה שליח לקבלה, כיון דשליח הבעל כבעל וטעם אחד לשניהם, מה שאין כן בקנין, אם כבר אמר השליח ללוקח לך משוך וקני, או בקרקע לך חזק וקני, דשוב כלתה שליחותו לגמרי, דאין צריך שוב למעשה השליח כלל, דהלוקח יכול למשוך ולהחזיק אפילו שלא בפניו, ופשיטא דהלוקח יכול לומר לשליח שימשוך או יחזיק בשליחות, דהרי כבר חזרה שליחות לאחר אמירתו לך משוך וקני, וכיון שאין צריכים שוב לשום מעשה שליח כלל יוכל להעשות שליח לקונה כיון שכבר כלתה שליחותו קודם שנעשה שליח לחברו עכ"ל. וכדברים אלה מפורש בחידושי הריטב"א לגיטין דף ס"ג וז"ל: וטעם דלא חזרה היינו משום דהו"ל כטלי גיטך מעל גבי קרקע וכדפירשנו, ובגט הוא דבעינן דלא חזרה דבעינן ונתן בידה אבל במתנה לא איכפת לן, וזה מבואר, רבנו נר"ו, עכ"ל. וכן הוא בריטב"א גיטין דף כ"ד וז"ל: הא לא חזרה, דגט זה לא בא ליד אשה זו משליחותיה דבעל, דהא נעשית שליח עד דמטית להתם, ובשעת כניסתה שם נפסק שליחותה מהולכה, ונמצא כשהיא מקבלת הגט מעצמה אין כאן שליח, דכבר כלתה שליחותיה דבעל, דהו"ל כטלי גיטך מעל גבי קרקע, כך פירש רבינו נר"ו. עכ"ל. 
ולפי הנתבאר בהכרח שדינם של הרשב"א והר"ן דשליח שנעשה למכור אינו יכול לקנות לעצמו הוא מטעם אחר ולא מטעם "לא חזרה", וכמו שכתבו הם עצמם בדבריהם, דכיון דהשליח עומד במקום הבעלים להקנות את החפץ אינו יכול לקנותו לעצמו, והוא משום שאין אדם יכול להיות קונה ומקנה כאחד, ולא דמי לשליחות של הולכה וקבלה, דשם הן שתי פעולות ויכולות להיות זו אחרי זו, והיינו שיתן לעצמו ויקבל בעצמו ולא בעינן בשעת קבלה לפעולת הנותן, אלא דאחרי שנשלמה פעולת הנותן מתחלת פעולת המקבל, אבל בהקנאה אי אפשר לומר כן, אלא דכוונת ורצון המקנה צריך שתהיה בשעת כוונת ורצון הקונה, ולהכי פשיטא ליה להש"ס על פי שיטת הרשב"א והר"ן דהשליח העומד במקום הבעלים להיות למקנה אינו יכול להיות שליח הקונה, היינו להיות גם כן לקונה, דקונה ומקנה אי אפשר להיות שניהם כאחד. (ועיין בקדושין דף כ"ג בהך דעל מנת שתצא בו לחירות במה שכתב הריטב"א שם, דמשמע מדבריו שהאדון קונה זכות זה שקנה העבד והעבד לא קנה רק זכות שיהיה הכסף שלו להקנות לאדון שיצא בו לחירות, ואם האדון קונה ממנו זכות זה איך יהיה בעצמו הקונה והמקנה, והיה אפשר לומר שמקנה בהחלט לעבד שיזכה הרב דבאופן זה מהני). 
אמנם לפי זה צריך לבאר מדוע באמת לא נימא גם בגירושין כן, דהשליח עומד במקום הבעל לגרש ואינו יכול להיות כאחד מגרש ומתגרשת, ומאי שנא התם לענין גט מספקא לן והכא לענין קנין פשיטא להו. והנה לפי מה שמבואר בספר אבני מילואים סימן ל"ה סק"ט לתרץ דברי מהר"י הלוי דלהכי עבד נעשה שליח להולכה ואינו יכול להעשות שליח לקבלה משום דלאו בר כריתות הוא, וכתב דשליחות להולכה היא עיקרה על מעשה הנתינה, וכיון דמצינו דנתינה מהני גם לשם פקדון לשיטת הר"ן, ועל נתינה כזאת גם העבד יכול להעשות שליח, ואמירת הא גיטך אינה מעכבת מדאורייתא, יעו"ש. ולפי דבריו יש לומר גם כאן, דעיקר פעולת השליח הוא רק ענין מעשה הנתינה בלבד, היינו להיות במקום הבעל על פעולת הנתינה, שעליו מוטל לתת את הגט בעצמו ליד האשה, אבל הוא איננו במקום הבעל לגרש אלא הבעל בעצמו הנהו המגרש. וכן מצאתי להדיא בספר מחנה אפרים בהלכות שלוחין סימן כ' וז"ל: עוד שמעתי מחד רבוותא שאם השליח רוצה לקנות לעצמו יזכה בהם על ידי אחר, דהיינו שיאמר לחבירו זכה בנכסים אלה לעצמי ושפיר דמי, דהשתא איכא הוצאה מרשות לרשות, ודמי לאותה שאמרו בפ"ב דגיטין דהאשה עצמה נעשית שליח להולכה היכא דאמר לה הוי שליח להולכה עד דמטית להתם וכי מטית להתם שוי שליח לקבלה, אלמא דאע"ג דשליח לקבלה כיד האשה דמיא, עם כל זה חשיב בכה"ג הוצאה מרשות לרשות, דכשהיה בידה הרי זה כאילו היה ביד הבעל, דשלוחו של אדם כמותו, והשתא נפיק מרשות הבעל ונכנס לרשותא דידה, זהו תוכן דבריו. ולענ"ד יש לדחוק ולחלק, דהתם גבי גט הבעל הוא דוקא המגרש לה, דאין אדם מגרש אשת חבירו, ואין זה נעשה שליח אלא כדי להוליכו לאשה, אבל הכא במקח וממכר טעמא אחרינא איכא, דבעינן קונה ומקנה, וכיון דזה השליח במקום בעלים עומד אינו יכול להקנות לעצמו, שאין כאן קונה ומקנה אלא הוא מקנה לעצמו, עכ"ל המחנה אפרים שם. 
ולפי זה היכא דשלח חפץ למכור אשר דמיו ידועים, דהדין הוא דיכול כל אחד ליתן הדמים ולקנותו שלא מדעת הבעלים, ונמצא שאין צריך בזה כוונת מקנה אלא דהקונה בעצמו יכול לקנותו מטעם ניחותא, דידעינן דניחא להו לבעלים (עיין במחנה אפרים הלכות גזילה סימן ה' שהביא כן בשם הראב"ד והר"ן), אם כן לפי זה יכול השליח לקנותו לעצמו וכן לזכות בו בעבור אחרים, משום דבזה אין השליח צריך להיות במקום הבעלים להקנות, אלא כיון דידעינן דניחא להו לבעלים מצי כל אחד לקנותו ומשום כך יכול לקנותו לעצמו או לאחרים. והא דמבואר בסימן קפ"ה, הבאנו לעיל, דהשליח אינו יכול לקנותו לעצמו אף באותם דמים שהרשוהו הבעלים למכרו, נלענ"ד, דכיון דאין דמיו ידועים, כדמשמע מסגנון הלשון שם, או דמיירי בחפץ שאינו עומד כל כך להמכר, ומשום כך אף דגלי הבעלים דעתו להשליח דבסכום שסיים מוכן ודעתו מסכמת למכור, מכל מקום אין כל אדם יכול לקנותו בלא דעת השליח, משום דעל דעת ורצון השליח ועל פסיקתו בסכום הדמים סמכו הבעלים, ומשום הכי נקרא השליח המקנה במקום הבעלים, ועל כן אינו יכול להיות גם קונה, דמי יקנה לו, ולא דמי לחפץ העומד למכור כנ"ל. 
ועל פי האופן הנ"ל מתורצות הסתירות והקושיות שהקשה המהרי"ט שם על דינם של הרשב"א והר"ן מהא דאמרו דבאבידה שם דמיהם ומניחם אף לעצמו, וכן מדברי המרדכי בפרק האומנין שהביא המחנה אפרים בסימן הנ"ל. ועיין שם במחנה אפרים שאכן דרך בדרך זו, אולם מה שכתב במחנה אפרים שם לענין סרסור לדחות פשטות דין הטור והשו"ע הנ"ל וכדמשמע כן מלשון הרשב"א והר"ן, ומשום דהמחנה אפרים דן בזה דהוי כחפץ שדמיו ידועים, לענ"ד לא דמי זה לזה כלל וכמו שבארנו, ואין צריך לעשות מחלוקת יתירה בזה. אבל על כל פנים בעיקר קושיות המהרי"ט מאבידה וכן מהמרדכי נראה כמו שכתבנו, דהתם הוא משום דאנן סהדי דניחא להו לבעלים ובכי האי גוונא יכול לקנות גם לעצמו. 
ולפי הנ"ל הנה הך דינא דכתבו וזכו שהבאנו בשם הטור דאיפליגו ביה היש אומרים שבטור והרמ"ה, צריך לומר דמיירי בע"כ היכא דהבעלים עשו אותם שלוחים בעד המקבל לזכות ולקנות ולא שלוחים להקנות, דאם לא כן הלא לא יוכלו להיות שלוחים במקום מקבל המתנה, דאדם אחד אינו יכול להיות קונה ומקנה כאחד. ודוחק לומר דכיון דשנים הם נאמר דהכוונה בזה היתה שיהיה האחד לשליח על ההקנאה והשני יהיה שליח של הקונה לזכות עבורו, דלפי זה הרי היה הנותן צריך לברר את מי הוא עושה לקונה ואת מי למקנה, ולא דמי להא דכל השומע את קולי, עיין בקצות החושן סימן ס"א סק"ג. וצע"ק מאמר לעשרה כתבו גט לאשתי דאחד כותב ושנים חותמים למ"ד חתם סופר ועד פסול. 
והנה אם נימא דהיכא שעשה שליח לגרש או לכתוב גט שלא בפני השליח, דכל זמן שלא קבל עליו השליח לא חלה השליחות, וכיון שכן חיישינן לחזרה של הבעל (וכמו שהבאנו בשם העונג יום טוב לעיל), יקשה לנו האי דינא דכתבו וזכו דאיפליגו ביה היש אומרים והרמ"ה, ואף הרמ"ה דן בזה לענין חזרה רק משום דבר שלא בא לעולם, הא לאו הכי כולי עלמא היו מודים דמצי לזכות ולא יוכלו הבעלים לחזור בהם, דכל עיקר הנפקא מינה בהאי דינא הוא רק לענין חזרת הבעלים, דהמתנה כבר חלה בלא שטר זה, דאי לאו הכי צריך למימלך ביה, עיין בנתיבות המשפט סימן רמ"ג שם, ולפי זה קשה דהיה לנו למיחש שמא חזרו הבעלים, דבשלמא אם היינו אומרים דהשלוחים הם שלוחם של הנותן להקנות את השטר אז אין חשש לחזרה, דאף אם חזרו אין חזרתם חזרה כל זמן שלא ביטלו את השליחות בפירוש וכדביארנו, אבל לפי מה שהוכחנו דלא מצי איירי בענין זה כלל, דאם הם שלוחים של הבעלים לא היה ביכלתם להיות גם שלוחם של המקבל כנ"ל, ובע"כ דהבעלים אמרו שהם מקנים בעצמם על ידי זכיית וקנין השלוחים, וקודם שעשו השלוחים קנין וזכיה בהאי שטרא לא חל הקנין כלל והיה לנו למיחש לחזרה ויוכלו הבעלים לטעון חזרנו קודם קנין השלוחים, וכמו שכתב הריטב"א בקדושין כ"ג לענין שליח של עבד לקבל את הגט שחרור דאם לא מהני שליחות לרשב"א מצי העבד לחזור ביה לאחר ששמע כמו בכל זכיות בצווח מעיקרא, ומכל שכן הכא דלא הוי זכות כלל להנותן דיהיה יכול למחות גם לאחר הקנין של העדים. ומכל שכן שקשה לשיטת הקצות החושן והנתיבות המשפט דלא אמרינן בכהאי גוונא זכין לאדם, ובהכרח צ"ל דהכא לא חיישינן לחזרה, דכיון דהבעלים אומרים שהם מקנים את השטר על ידי קנין של השלוחים, ונמצא דמצד הבעלים אין כאן חסרון בהקנין, אלא שמחוסר עדיין הקנין של הקונה, על כן הקנאת הנותן במקומה עומדת ולא נתבטלה כל זמן שלא אמרו בפירוש לפני עדים או לפני המקבל שחוזרים מההקנאה, וע"כ אין חשש חזרה בזה. ודמי ממש לאומר לך חזק וקני לאחר שעה או לאחר יום או יומיים, דכיון שעשה הקונה קנין לא מהני כלל חזרת הנותן, ולא מצי טעין חזרתי בלבי מקודם, דאף אם נאמר דחזר מקודם הקנין בלבו, לא מהני חזרתו. 
וכדברינו מוכח גם כן מסוגיא דגיטין דף ל"ד דהאי כללא דגילוי דעתא בגיטא הוא לאו דוקא בשליחות, דהגמרא מביאה שם גם מגט שנעשה על ידי הבעל רק שנתנו שיחול לאחר שלשים דגם זה תלוי בהך פלוגתא דאביי ורבא, ועל כרחנו מוכרחים אנו לומר דעיקר הטעם הוא, דכל היכא דהמעשה נעשה אחר כך לאחר זמן בלא דעת העושה אלא על ידי אמירתו הקודמת, וכמו בגיטין וקדושין לאחר שלשים, דאם יהיה המגרש או מקדש ישן וכדומה כל הזמן מכל מקום יגמר המעשה, דאין צריך יותר לדעתו ולרצונו, בכל כי האי גוונא הוא דומה לשליחות, דגם שם הוא מאותו הטעם כמו בשליחות, ומשום כך מה שאומר אחר כך שאינו רוצה לא איכפת לן כלל, ובע"כ צריך שיעקור אמירתו הקודמת על ידי דיבור מפורש, היינו שיאמר שחוזר מאמירתו הקודמת, דאז אתי דיבור ומבטל דיבור. ובכל כי האי גוונא אם מגלה דעתו שאינו רוצה, אם אנו דנים זה כחזרה מפורשת בזה פליגי אביי ורבא, ולפי זה באומר לך חזק וקני גם כן אין אנו צריכים יותר לרצונו, וצריך חזרה בפירוש לבטל דיבורו הקודם. 
ואין נידון זה דומה כלל להאי ענינא של הר"ן והריטב"א שהבאנו בראשית דברינו, דשם, דהאשה עשתה אותו שליח לקבלה, מכיון שהבעל מבטל שליחותה ואומר אי אפשי שתקבל לה אלא אומר הולך ותן לה ורוצה שיזכה הגט לאשה מטעם שליחות דידיה דהיינו מטעם זכיה, צריך לנו לדעת אם עתה בשעת הזכיה הוי זכות לאשה או לא, דאם עתה הוא חוב לה אין בידו לזכות עבורה דאין חבין לאדם אלא בפניו, ועל כן שפיר קאמר הר"ן דאי אפשר לדון בזה דהוי זכות גם עכשיו להאשה לקבל בשבילה הגט ולדון דניחא לה בגירושין כיון דעשתה אותו לפני זה שליח לקבלה, דאמרינן דעכשיו נשתנתה דעתה ורצונה, וכהא דאמרינן בירושלמי דאף בצוחה להתגרש אמרינן שמא חזרה בה, אבל בנידון עניננו אין אנו צריכים כלל לדעת רצונו ודעתו של הנותן בשעת מעשה הקנין, אלא מכיון שאמר לך חזק וקני או שאמר להעדים זכו לפלוני, יוכל הקונה או השלוחים לזכות מחמת הקנאת הבעלים שאמרו מקודם, דגם עתה קיימת אותה ההקנאה ולא נתבטלה כלל, ולכן אין אנו צריכים לדעת דעתו של הנותן בשעת הקנין. 
ומהאי טעמא קשה לענ"ד לפי דרכם של המחנה אפרים והאבני מילואים שהבאנו לעיל דבכל שליח להולכה אין אנו צריכים שליחות על הגירושין, דהבעל בעצמו הוא המגרש, וכן בעבד שנעשה שליח להולכה על פי שיטת הר"י הלוי דהוא רק שליח על מעשה הנתינה, לפי דבריהם אמנם יקשה למה לא ניחוש לחזרה כיון דלא הוו שלוחים על מעשה הגירושין, ועל כרחך מוכרח כדברינו דאין אנו צריכים לדעתו ורצונו של המגרש כלל בשעת חלות הגירושין כל כמה דלא חזר בפירוש ובטל דבורו הקודם. 
? והעולה ממה שכתבנו, דבאמת גם בשליחות, אם עושה שליח שלא בפניו ואומר שנותן כח ורשות לפלוני לכתוב גט עבורו או להוליך את הגט, דאף שעדיין לא ידע השליח מזה ולא חלה עדיין השליחות, מכל מקום הכח והרשות שנתן להשליח עדיין קיים ועומד כל כמה שלא ביטל בפירוש כדין, ויכול השליח לעשות שליחותו בתוקף הכח והרשות שנתן הבעל להשליח מקודם, ולא איכפת לנו כלל לדעת מהו רצונו של הבעל עתה בשעה שהשליח מקיים השליחות, דאפילו אם נעשה שינוי בדעתו של הבעל בשעה שהשליח מקיים שליחותו לא נתבטל על ידי זה הכח שנתן להשליח מקודם. וזוהי לדעתי הוכחה ברורה לקיים וליישב דינם של גדולי האחרונים דאין לחוש לחזרה בעושה שליח בגט שלא בפני השליח, וכדמפורש האי דינא בר"ן בסוגיא דאומר אמרו בשם הרמב"ן והרא"ה דסוברים דמהני מינוי שליח שלא בפניו, יעו"ש, ונשנה דין זה בהרבה מקומות בראשונים ואחרונים. והוא הדין נמי היכא ששולח אחד מתנה לחבירו, ואפילו על ידי עכו"ם, לא יוכל אחר כך הנותן לטעון דחזר בינתיים מהשליחות, דאף דאין שליחות לעכו"ם, מכל מקום לא איכפת לנו כלל בחזרתו, דההקנאה הקודמת עדיין במקומה עומדת, כנלענ"ד. 


חידושי ר' שמעון שקופ קונטרס השליחות סימן ג 
========================================== 
ומעתה עלינו לברר שיטת הרמ"ה שהובאה לעיל דבאומר כתבו וזכו לא מהני ולא מצו השלוחים לזכות עבור המקבל משום דהוי דבר שלא בא לעולם, דלדבריו קשה הא דמבואר בכמה מקומות בגמרא דכתבו ותנו מהני בגט, ואיך מהני לדבריו מה שעשה הבעל שליח לנתינת הגט קודם שנכתב, וקודם שיש לו נייר מוכן לכתוב עליו הגט. 
והנה הא דמהני שליחות על נתינת גט קודם כתיבתו כבר עמדו על זה האחרונים, יעויין בספר דורש לציון דרוש י"ג, שהקשה כיון דלא מצי עביד השתא איך משוי שליח, והרי התוספות בנזיר דף י"ב ע"א בד"ה מאי טעמא, כתבו, דבמחוסר מעשה אף שבידו לעשות המעשה לא מיקרי מצי עביד, ולא מצי משוי שליח, ואם כן איך יכול לעשות שליח על הנתינה קודם שנכתב הגט, יעו"ש, והובאו דבריו בפתחי תשובה לשו"ע אבהע"ז סימן ק"כ סק"כ ובנתיבות המשפט סימן רמ"ג סק"ו, ויעו"ש שתירץ בפשיטות דהוא עושה את השליח כבעל לענין הגירושין. והנה זה פשוט דאף דלא מצי לגרש עכשיו בלא גט, מכל מקום לענין עצם הגירושין לא מיקרי לא מצי עביד מטעם זה, כיון דעיקר הגירושין בכחו ובידו לעשות, דלזה לא בעינן שיהיה בידו בפועל ממש אלא בכח, דאם לא נאמר כן, לפי זה מי שלא למד ואינו יודע לכתוב גט לא יוכל לעשות שליח לכתיבת הגט, וכן מי שהוא מגוייד או חולה לא יוכל למנות שליח לגט. ויעויין במחנה אפרים לפ"ג מהלכות גירושין הלט"ו שהקשה מהא דאמרינן בפרק הגוזל בתרא דאם היה זקן או חולה נותנו לכל כהן שירצה וכו', ופריך הש"ס שם ואי לא מצי עביד עבודה היכי משוי שליח, ומשני דעבודה דעביד על ידי הדחק עבודה היא ומשוי שליח יעו"ש, ומבואר בזה דבעינן מצי עביד בפועל ממש ולא בכח, יעויין שם שהניח בצ"ע. אמנם זה יש ליישב, דהתם כיון דלא מצי עביד כלל הוי כמו בעל מום ופסול לעבודה, ועל כן לא מיקרי מצי עביד ולא מצי למשוי שליח, אבל באמת לא בעינן שיהיה מצי עביד בפועל ממש אלא שיהיה מצי עביד בכח, ורק באשה אם היא עתה אשת איש לא מיקרי מצי לקדשה כיון דאין לו כח עתה לקדשה, וכן בקמח לענין חלה שהקשו התוספות בנזיר שם דהוי לא מצי עביד כיון דהשתא בקמח אין חיוב חלה על הקמח ואין בכחו עתה לקרות שם חלה מיקרי לא מצי עביד. ובזה מיושבות הרבה קושיות שהקשה המחנה אפרים שם על הסוברים דבעינן שליחות לכתיבת הגט, ושמעתי שתירוץ זה נמצא בקרן אורה על נזיר ואין הספר תחת ידי לעיין בו. ולפי הנ"ל באמת לא קשה איך יכול הבעל לעשות שליח להולכה ליתן גט קודם שנכתב, אף על פי שהתוספות בנזיר שם כתבו דבמחוסר מעשה אף שהוא בידו מיקרי לא מצי עביד. 
אמנם לפי זה באמת קשה על האבני מילואים בסימן ל"ה והובאו דבריו לעיל, דנקט לסברא פשוטה בדעת הר"י הלוי דבעבד שנעשה שליח להולכה בגירושין אינו נעשה שליח אלא על הנתינה לבד, וכן קשה על המחנה אפרים שהבאנו דבריו לעיל דנקט כסברא פשוטה דכל שליח להולכה אינו נעשה שליח כי אם על מעשה ההולכה לחוד, ולפי הנ"ל באמת קשה איך יכול לעשות שליח להולכה ליתן הגט קודם שנכתב, כיון דהתוספות בנזיר סוברים דבמחוסר מעשה אף שהוא בידו מיקרי לא מצי עביד, וצ"ע. 
אמנם אף שביארנו דבאומר כתבו ותנו מהני השליחות על עיקר הגירושין, אבל עדיין קשה, הא בעינן הקנאת הגט, היינו שיקנה הגט להאשה, ואם ישאר הנייר של הבעל אינה מגורשת, דהוי כאומר הרי זה גיטך והנייר שלי דלא מהני, או משום דכתיב "ונתן" או משום דאגידא גביה ולא הוי כריתות, כדמוכח מהא דמבואר במשנה דנותן לה את העבד, אבל אם ישאר גוף העבד שלו לא מהני אף על פי שמקום הגט הוא של האשה. וכן  מצאתי בריטב"א בגיטין שם שכתב סברא זו בשם איזה ראשונים דהוא משום דבעינן כריתות, ועיין בפני יהושע שם. והא דמהני גט בעל כרחה, יש לומר דגם הנייר הקנתה התורה להאשה בעל כרחה, ואף דלא מצינו נתינה בע"כ שיזכה בזה המקבל, דנתינה בע"כ מהני רק לענין שיפטור הנותן כמבואר ברשב"א בגיטין דף ע"ה, הכא בגט בע"כ גזירת הכתוב הוא, דבלאו הכי לא מצינו גט בע"כ, שיהיה הבעל יכול להוציא ממנה את הנייר, ועל כרחך צ"ל כדברינו. ולפי זה יתיישב נמי מה דקשה לשיטת כמה מהראשונים דסוברים דאין זכיה כלל באיסורי הנאה ומכל מקום אמרו דאם כתבו על איסורי הנאה כשר, ולכאורה קשה הלא ישאר הנייר של הבעל, ולפי דברינו ניחא שפיר, דעד כאן לא מהני זכיה באיסורי הנאה אלא היכא דהזכיה והקנין הם מדעת, אבל זכיה בע"כ מצינו דמהני, והיא משנה מפורשת בגר ועכו"ם שירשו מאביהם נכרי, דמשמע דיורש הגר גם איסורי הנאה, וכמו דמפורש בגמרא קדושין דף י"ז ע"ב יעו"ש. ולכן הכא בגט דגם כן הזכיה הוי בע"כ קונה היא את הנייר גם אם הגט נכתב על איסורי הנאה, ונכון הוא. 
והנה לפי דברינו הנ"ל נמצא דהיכא דעושה אותם שלוחים ולא נכתב עדיין הגט וגם לא היה לו עדיין הנייר, לא יוכל לעשות אותם שלוחים להקנות את הנייר, דהוי דבר שלא בא לעולם ולא מצי משוי שליח גם לכשיבוא לעולם כמבואר בסוגיא דנזיר דף י"ב ע"א, והיאך יהיה הנייר שלה, ואם משום דגלי דעתא מעיקרא דרוצה שיתנו את הנייר לאשה לכן יוכלו השלוחין להקנות לה, בזה היה לנו למיחש לחזרה שמא עתה חזר בו, וכמו שבארנו דהיכא דליכא שליחות יש לחוש לחזרה, ובזה לכאורה לא שייך כלל לתרץ על פי מה שכתבנו לעיל דמכיון שאומר זכה ונותן כח ורשות להקונה שוב הקנאתו הקנאה כל זמן שאינו חוזר בפירוש, דהרי בזה לענין הנייר כיון דהוי דבר שלא בא לעולם ואין לו שום כח וזכות בזה מה מהני הקנאתו ורשותו שנתן. 
אמנם היכא דהיה לו כבר נייר, אף שעדיין לא נכתב עליו הגט, לכאורה מסתבר דלא הוי דבר שלא בא לעולם, דכיון דבידו להקנות עכשיו הנייר כמו שהוא, אין שייך לדון על השטר שחשוב לא בא לעולם. אמנם אין מקום בזה לתרץ הקושיא שהקשינו על הרמ"ה, דהרי לפי זה היינו מוכרחים לומר דהרמ"ה מיירי רק באופן שנתן לשלוחים את הנייר, וגם נהיה מוכרחים לדחוק דהא שמצינו בש"ס ובפוסקים דבאומר כתבו ותנו מהני איירי רק באופן שנותן להם נייר משלו, וזה ודאי דוחק גדול שלא ניתן להאמר כלל, אבל על כל פנים בעיקר הדין היכא שנותן להם נייר משלו לכתוב הגט לכאורה אין לדון בזה משום דבר שלא בא לעולם. 
שוב התבוננתי דאף בנותן להם הנייר חשוב דבר שלא בא לעולם, דהרי זה ודאי דהא דאמרינן באומר כתבו ותנו דצריך לאימלוכי ביה, וכמו שמבואר בשו"ע חו"מ סימן ל"ט וסימן רמ"ג, מיירי אף בכתבו העדים על נייר שלהם או של המקבל, דבשטר כזה הרי לא בעינן ספר המקנה, ומכל מקום יכול למחות, דעל הראיה שבו הוא מוחה ולא על גוף הנייר, ולפי זה יש לומר דשייך שפיר לקרות זה דבר שלא בא לעולם אף אם נתן להם נייר מן המוכן, משום דהראיה שבו והיפוי שנתהוה על ידי הכתיבה זה דבר שלא בא לעולם, ודו"ק. 
אמנם לכאורה יש לומר דמשום הכי מהני בכתבו ותנו אף לשיטת הרמ"ה ואף דהוי דבר שלא בא לעולם, משום דכיון דנותנים השלוחים הגט לידה ותופסת היא את הגט, וכהך דאמרינן בגמרא ב"מ דף ס"ו ע"א ומודינא דכי שמיט ואכיל לא מפקינא מיניה, וכן הוא בשו"ע חו"מ סימן ר"ט, דבכל דבר שלא בא לעולם היכא דתפיס מהני תפיסתו. אבל באמת אי אפשר לומר כן, דלפי דעת הש"ך שם עד כאן לא מהני התפיסה אלא מדעת הנותן אבל שלא מדעת הנותן לא מהני שמיט ואכיל, והכא בכתבו ותנו דבשעת נתינת הגט ליד האשה אין הבעל שם ואינו יודע מהנתינה אם כן לא מהני תפיסה, ועוד, דאפילו לדעת התוספות בפרק איזהו נשך שם דמשום הכי מהני מחילה בטעות בדבר שלא בא לעולם מטעם דניחא ליה דליקום בהימנותיה, דיש מקום לומר דאפילו אם לא ידע הנותן בשעת תפיסה דמהני, כיון דאמדינן לדעתיה דניחא ליה לא שני לן בין היכא דידע להיכא דלא ידע, אף כי מדברי הרא"ש שם לא משמע כן, דהרא"ש שם גם כן כתב טעמא דניחא ליה דליקום בהימנותיה ומכל מקום כתב דזהו דוקא היכא דידע המוכר יעו"ש, בכל זה יש מקום לומר דהתוספות שלא הזכירו זה לחלק בין היכא דידע המוכר ללא ידע אולי סברי באמת דאין חילוק בזה ומהני אפילו בלא ידע משום הך אומדנא דניחא ליה. ויעויין בקצות החושן סימן ר"ט ס"ה, שהביא בשם הפרי חדש לדחות דברי הש"ך וכתב שלדעת התוספות אין חילוק בזה בין ידע המוכר ללא ידע, והקצות החושן שם דחה דברי הפרי חדש משום דלשיטת התוספות ב"מ דף כ"ב ע"א ד"ה מר זוטרא דאע"ג דידע בחבירו שלא היה מקפיד והיה מוחל לו אילו היה יודע, אפילו הכי כל זמן שלא ידע הוי יאוש שלא מדעת, ומטעם זה סובר הקצות החושן דאי אפשר לומר דלדעת התוספות מהני בשלא ידע המוכר, דאע"ג דאילו היה יודע הוה ניחא ליה כי היכי דליקו בהימנותיה, מכל מקום עכשיו שלא ידע הוי יאוש שלא מדעת, אלה תוכן דבריו שם. ולענ"ד אינו כן, דלפי דברי הקצות החושן הקושיא במקומה עומדת, דאפילו אם ידע המוכר הוי יאוש שלא מדעת, דהא דמניח לו לתפוס הריהו משום שהוא סובר דחל הקנין דמעיקרא, דהרי משום הכי קרי לה הש"ס מחילה בטעות, ואינו מכוין עתה לשום מחילה ונתינה, ורק משום דאמרינן דאילו ידע דלא חל הקנין מעיקרא גם כן הוה ניחא ליה, ולשיטת התוספות כפי דעת הקצות הרי הוי יאוש שלא מדעת. אלא על כרחנו אנו צריכים לומר לדעת התוספות בפרק אלו מציאות, דשאני הכא מהך עובדא דמר זוטרא, דהיכא דאיכא אומדנא דניחא ליה אפשר דגם התוספות מודים דמותר ליקח אף שלא בידיעת הבעלים, וכדמפורש בגמרא כתובות דף מ"ח לענין תכשיט יעו"ש ועוד בכמה מקומות, וזהו בכלל זכין לאדם, והוא משום דהיכא דיש אומדנא דניחא ליה הוה כמו דאיכא ידיעה גם כן, ולדעתי נראה דזוהי סברת התוספות שם שכתבו דבמצוה גם אביי מודה, דזוהי אומדנא דניחא ליה, אבל שם בעובדא דמר זוטרא איכא למימר דליכא כל כך אומדנא דניחא ליה כל זמן שלוקחים שלא בפניו, אלא דאיכא אומדנא דאילו היה בפניו היה מתרצה, דבשעה שאדם חשוב לוקח ממנו הוא מתהנה בכך, אבל עכשיו ליכא כל כך אומדנא אלא אנו דנים דאילו היה יודע הוה ניחא ליה, ועל זה כתבו התוספות דהוי יאוש שלא מדעת, ואף כי זהו חילוק דק, מכל מקום לדעתי הוא מוכרח בדעת התוספות. ועוד יש לומר דניחותא דליקו בהימנותא הוה כקצת מצוה, ולפי זה באמת אפשר לומר בשיטת התוספות כדברי הפרי חדש דלא שני לן בין ידע המוכר ללא ידע. 
אמנם במה שנוגע לעניננו בכתבו ותנו, לדעתי לא שייך בזה כלל לומר דניחא ליה דליקו בהימנותיה, כיון שהבעל לא הבטיח להאשה שום דבר, רק אמר להשלוחים כתבו ותנו, דאם נאמר דבכהאי גוונא אמרינן ניחא ליה קשה מהא דמבואר בכתובות ריש פרק אף על פי וכן הוא בשו"ע חו"מ סימן ר"ט, דבאומר כתבו ותנו צריך לאימלוכי ביה יעו"ש. ועוד, דאם כן למה לא נאמר גם בכתבו וזכו דניחא ליה דליקו בהימנותיה ויוכלו העדים לזכות עבור המקבל מטעם זה, ומה איכפת לנו זה שהיה בשעת האמירה דבר שלא בא לעולם, כיון דבכל דבר שלא בא לעולם אמרינן כן דניחא ליה דליקו בהימנותיה, ובלאו הכי כתב הנתיבות בסימן ר"ט סק"ז דעד כאן אמרינן בסע"ה דאם טרח המוכר וקנה הדבר צריך לקיים מקחו משום דניחא ליה דליקו בהימנותיה, אלא היכא דהלוקח לא ידע בשעה שקנה דהמקח אינו ברשותו של המוכר והמוכר ידע, אבל אם ידע הלוקח לא אמרינן ניחא ליה, עי"ש, ועיין בפתחי תשובה לסימן זה סק"י. ומלבד כל הנ"ל לא שייך בגט בע"כ הך אומרנא דניחא ליה דליקו בהימנותיה, כמובן. 
ונחזור לעניננו, דלפי כל הנ"ל הקושיא היא גדולה מאד מדוע לא ניחוש לחזרה בכתבו ותנו, היינו שמא חזר מהקנאת הנייר, כיון דאין כאן שליחות, ולא שייך לומר דהקנאתו עדיין קיימת, דהוי דבר שלא בא לעולם לשיטת הרמ"ה ואין לו עתה שום זכות בזה כנ"ל. 


חידושי ר' שמעון שקופ קונטרס השליחות סימן ד 
========================================== 
אמנם הנתיבות בסימן רמ"ג סק"ו כתב וז"ל: עיין סמ"ע סק"כ הטעם דאין אדם מקנה דבר שלא בא לעולם, ונראה דס"ל כשיטת התוספות בנזיר דף י"ב דאינו יכול לעשות שליח להפריש חלה בעודה קמח דאין אדם יכול לעשות שליח בדבר שלא בא לעולם מטעם שיכול ללוש כיון דמחוסר מעשה הוה כדבר שלא בא לעולם, רק מטעם שיכול להביא עיסה עי"ש, והחולקים ס"ל כדעת הפוסקים ביו"ד סימן שכ"ז דלא הוי כדבר שלא בא לעולם מטעם שיכול ללוש כיון דהוי בידו ללוש, ומשום הכי הכא נמי מהני השליחות שעשה להעדים שיזכו בהשטר כיון שהוא בידו לכתוב וליתן, ולדעת התוספות דהוא כדבר שלא בא לעולם לא מהני השליחות שעשאן לזכות, והא דמהני שליחות בגט בכתבו ותנו ועושה אותם שלוחים על הנתינה אף שעדיין לא נכתב, הוא מטעם דעשאן שלוחים להיות כבעל דשלוחו של אדם כמותו ונעשה כבעל ממש לגרש האשה כאילו היא אשתו והאשה היא בעולם, וכן בכתבו ותנו על המתנה עשאן כבעל על שדהו ליתנו במתנה או למוכרו, אבל הכא שלא עשאן שלוחים רק לזכות בשטר, וצריכים העדים שיאמרו לאחר שנכתב השטר הרי אנו זוכים בשטר בשביל פלוני כמו שכתב הר"ן בגיטין גבי תן שחרור עי"ש, וכיון דלא עשאן שלוחין רק נגד לזכות בשטר וכיון דהשטר הוי דבר שלא בא לעולם לא מהני שליחות, עכ"ל הצריך לעניננו. 
והנה לפי דברי הנתיבות היה אפשר ליישב קושיתנו, דכיון דהוי בידו וכל שבידו לא הוי דבר שלא בא לעולם כמבואר בקדושין דף ס"ב, וכיון דאם היה רוצה עתה להקנות באיזה קנין בכסף וכיו"ב היה יכול להקנות, הוי כדבר שבא לעולם ומהני מה שנותן רשות להקנות, כדאמרינן בלך חזק וקני, אף שלא נקנה עתה הדבר להקונה וכמו שביארנו לעיל, ורק היכא שאומר כתבו וזכו שעושה אותם שלוחים לזכות, וכל זמן שלא נכתב השטר אינם יכולים לזכות בו, על כן אף שבידם לכתוב ולזכות לא מהני כסברת התוספות בנזיר, ולהכי סובר הרמ"ה דלא מצי לזכות משום דהוי דבר שלא בא לעולם, ומיושב היטב. 
אבל לענ"ד אי אפשר לומר כן, דאם נאמר דגם הרמ"ה סובר דשטר לא הוי דבר שלא בא לעולם משום דבידו לכתוב וליתן, לא שייך כאן סברת התוספות בנזיר דמידי דלא יכול לעשות עתה לא מצי משוי שליח, דהנה אף לשיטת התוספות בב"מ דף ע"א ע"ב דבעינן שלוחו של בעל הממון, היינו דהשליח שזוכה עבור המקבל צריך שיהיה גם שליח של הנותן, אבל מכל מקום עיקר השליחות היא עבור המקבל, ופעולת השליח, דהיינו ההגבהה או המשיכה, ע"כ נחשיב אותה כאילו עושה המקבל, כמובן, ומה דאמרינן דהוי גם שליח הנותן הוא רק משום דכיון דלא יכול הזוכה לזכות בלי רשותו ורצונו של הנותן על כן נקרא דהוי שלוחו, וכמו שמצינו כעין זה דחתימת עדים הויא מטעם שליחות, עיין בתוספות גיטין דף ט' ע"ב ד"ה אף על פי, אבל על כל פנים בשום אופן לא נוכל לומר דפעולת השליח תהיה נחשבת כאילו עשה אותה המשלח, דהיינו הנותן, כיון דהוא עצמו אינו יכול לזכות עבור המקבל דאין אדם זוכה בשלו לאחר. ואם כן כיון דלא שייך הכא לומר שלוחו של אדם כמותו על עיקר הפעולה, ולהכי מהני אף דעיקר הפעולה אי אפשר להמשלח בעצמו לעשות, אם כן לא שייך גם כן לומר הכא דמה דאיהו לא מצי עביד השתא אינו יכול לעשות שליח, כיון שעל עיקר הפעולה אינו מתחשב להיות שלוחו של הנותן אלא של המקבל, וכל עיקר השליחות של הנותן הוא רק על רצונו שעל ידי המעשה שעושה השליח יהיה חל הקנין, אשר בלתי רצונו לא מהני פעולת המעשה, אם כן לא בעינן רק שיהא הוא בעל המעשה והמקנה על החפץ, דאי לאו הכי לא מהני רשותו ורצונו דאינו שלו. אבל אם נימא דשטר הוי דבר שבא לעולם מטעם בידו, אם כן אם היה רוצה להקנות את הנייר בקנין אחר כמו בחליפין היה בכחו להקנות, על כן נוכל לקרותו עתה למקנה ובעל דבר על הנייר, ושפיר יכול לצוות ולעשות מעשה על דבר זה, ואף שעל עיקר פעולתם של הזוכים אינו בידו עתה, דאינם יכולים להגביה או ליקח בידם את השטר קודם שנכתב, מכל מקום זה אינו חסרון כלל במה שנוגע לעיקר שליחותו של הנותן, דבלאו הכי גם כן אין נחשבת פעולתם כאילו עשה הנותן בעצמו, וכמו שבארנו, ודו"ק. 
ועל פי דרך זה נלענ"ד לפרש דברי הר"ן בקדושין ריש פרק האיש מקדש וז"ל שם: וכי תימא אכתי קשה מדאמרינן בפירקא קמא דמכילתין עבד מהו שיעשה שליח לרשב"א וכו' כיון דגמר לה לה מאשה כאשה וכו' או דילמא עבד דאיהו לא מצי לקבל גיטיה שליח נמי לא מצי משוי, כלומר, דלרשב"א כיון דס"ל דאין העבד יכול לקבל גיטו מיד רבו כדאיתא לעיל שליח נמי לא מצי משוי, ואעפ"כ אחרים זוכים בגט בשבילו כדתנן בשטר על ידי אחרים, אלמא דזכיה ע"י אחרים לאו מטעם שליחות הוא, דהא אפילו למאי דמספקי שלא תהא שליחות לעבד יש לו זכיה ע"י אחרים, יש לי לומר דלא דמי, דאין ודאי דכל מי שאין לו יד למנות שליח אף אחרים אין זוכים בשבילו מדאוריתא כהא דקטן, אבל עבד מה שאינו יכול לקבל גיטו לרשב"א ומספקינן לדידיה נמי דלא מצי לשוויי שליח, לאו משום שאין לו יד, דהא הו"ל גיטו וידו באים כאחד כדתנן בפרק הזורק וכו' לתוך חצרה מה שקנתה אשה קנה בעלה וכו' אלא גיטה וידה באים כאחד, ומשו"ה פרכינן לעיל והא קיי"ל דגיטה וידה באים כאחד, אלא דטעם דרשב"א משום דגמר מאשה מה אשה עד שיצא גט לרשות שאינו שלו וכו' אף עבד עד שיצא גט לרשות שאינו שלו, היינו של אדון, ועבד גופו קנוי לאדונו הלכך בעינן יד אחרים, וכיון דמה שאין העבד עושה שליח אינו מטעם שלא תהא לו יד, אחרים יכולים לזכות בגט בשבילו, שהרי יצא הגט לרשות שאינו של אדון, אבל קטן שאין לו יד בעצמו כלל אף אחרים אין זוכין לו מן התורה, עכ"ל הצריך לעניננו. 
ודברי הר"ן הנ"ל חתומים וסתומים, דמכל מקום הקושיא במקומה עומדת, כיון דזכיה מטעם שליחות מדוע לענין זכיה לא איכפת לן מה שלא יכול העבד עצמו לקבל גיטו, משום דהחסרון הוא מצד אחר משום דבעינן שיצא לרשות שאינו שלו כמו שביאר הר"ן, ולענין שליחות מיבעי ליה להש"ס כיון דאיהו לא מצי לקבל שליח נמי לא מצי משוי, ולא מצאתי לע"ע מי שהעיר בזה. ועל פי דרכנו לעיל יש לומר, דהר"ן סובר, דאף דאמרינן זכיה מטעם שליחות הוא חלוק משליחות, דבשליחות ממש היינו היכא שעושה שליח נחשבת פעולת השליח כאילו עשאה המשלח עצמו, דשלוחו של אדם כמותו, כדמשמע להדיא מסוגית הש"ס לענין שליח לדבר עבירה, דאי לאו דדרשינן מקרא או מטעם שני כתובים הבאים כאחד היה חל שליחות גם לדבר עבירה, כמו צא והרוג את הנפש, ועיין באחרונים, ולהכי היכא דלא מצי למעבד בעצמו עיקר הפעולה, היינו שפעולתו בעצמו לא מהני כלל יהיה מאיזה טעם שיהיה, אבל כיון דמ"מ דאם יעשה בעצמו זאת לא יועיל לא מצי לעשות שליח, - לאפוקי היכא דפומא כאיב ליה, כמו מגויד וצלוב שבארנו לעיל, דהתם בכחו לעשות הפעולה ומהני פעולתו רק שאין לו יד, או שהוא חולה - וזכיה אף דהוי מטעם שליחות הוא רק שתכלית הפעולה שמהני עבור הקונה הוא בגדר שליחות, וכל מי שאינו בר שליחות כמו עכו"ם או קטן גם זכיה לא מהני, אבל עצם הפעולה אינה נחשבת כאילו עשה אותה הקונה, כיון שעושה אותה מעצמו בלי ציוויו של הקונה, ולהכי בענין זכיה לא בעינן רק שיהיה הקונה שייך באותה זכיה, היינו שיהיה בכחו לזכות בעצמו, ואז אפשר לזכות עבורו, אבל לא בעינן שיהיה יכול לעשות בעצמו אותה הפעולה בעצמה שעושה עתה השליח עבורו, ולהכי הכא בעבד אף שאינו יכול לקבל בעצמו את גיטו לרשב"א מ"מ אחרים יכולים לזכות עבורו, והיינו משום דהעבד בעצמו היה יכול לזכות אי לאו משום דבעינן שיצא לרשות שאינו שלו, ועל כן מיקרי בזה בעל דבר ובעל שליחות בתכלית פעולת הזוכה, ומה שאינו יכול לעשות עתה עצם פעולת השליח היינו לקבל בעצמו אינו חסרון כלל לענין זכיה, כיון דבזכיה לא בעינן שתתחשב הפעולה כאילו עשה הקונה, ודו"ק. 
ולדעתי על פי זה יש לפרש דברי התוספות בקדושין דף כ"ג ע"ב ד"ה דאמר רב הונא, שכתבו לתרץ הקושיא מנדרים דף ל"ה דלא איפשיטא שם הך בעיא בהני כהני שלוחי דרחמנא הוו או שלוחי דידן, ואמאי לא מייתי שם הא דאמר רב הונא בריה דרב יהושע דשלוחי דרחמנא נינהו דאי שלוחי דידן נינהו מי איכא מידי דאנן לא מצינן עבדינן ואינהו מצי עבדי, וכתבו דיש לפרש דהתם הכי קמיבעיא להו הני כהני שלוחי דרחמנא דוקא נינהו ולא שלוחי דידן כלל או דילמא הוו נמי שלוחי דידן יעו"ש, דמשמע מדבריהם דכיון דהשליחות משניהם לא איכפת לן, ועיין בחידושי הגרע"א לכתובות דף י"א שחקר לענין אם נעשה שליח לעכו"ם ולישראל. אמנם על פי הנ"ל יש לומר, דהא דאמרינן דהוו נמי שלוחי דידן הוא לא על עצם הפעולה אלא רק על רצון הבעלים, וכמו שביארנו לענין שלוחו של בעל הממון, ולהכי אף דלא מצי עביד בעצמו מיקרי שפיר שלוחו, דעצם הפעולה הוא עושה בציווי דרחמנא, אבל בעכו"ם דלא הוה בר שליחות לא מהני, כנ"ל. 
הדרן לדברינו, דע"כ אי אפשר לפרש דברי הרמ"ה הנ"ל בכתבו וזכו אלא אם כן סובר הרמ"ה דשטר הוי דבר שלא בא לעולם, וכדמפורש כן בטור שם דהוא משום דאין אדם מקנה דבר שלא בא לעולם, ולהכי לא מצי לעשות שלוחים לזכות כיון דאין בידו עתה להקנות הדבר לכן גם מה שהוא עושה אותם שלוחים לזכות לא מהני מידי כנ"ל, ואם כן איך יהני לשיטתו כתבו ותנו גט לאשתי ניחוש שמא חזר ביה ואינו רוצה עתה לגרש כלל, ואף דבעיקר הגירושין לא מהני חזרתו כמו שביארנו לעיל כיון שחלה השליחות, אבל על הקנאת הנייר דהיה אז דבר שלא בא לעולם ולא חלה על זה השליחות יש לחוש לחזרה. 


חידושי ר' שמעון שקופ קונטרס השליחות סימן ה 
========================================== 
אמנם מצאתי להרמב"ן במלחמות לב"ק בענין הרשאה והובאו דבריו בספר קצות החושן סימן קכ"ג סק"א, וז"ל שם: ואמרי נהרדעי דבעינן נמי ואפיק לנפשך דלא לימא ליה לאו בעל דברים דידי את, ומכיון דנתנה במתנה ואמר ליה אפיק לנפשך, אף על  פי שהוא מטבע או גזילה שאינו יכול להקנותו ואם בא לחזור חוזר, מכל מקום כיון שעדיין לא חזר בעל דברים דידיה הוא וכו', וכן במטלטלי דגניבה או דגזילה שלא קנה ואם בא לחזור חוזר אינו יכול לדון עמו אלא אם כן יש עם ההקנאה שליחות, והיינו דנהרדעי דסברי דהאי אורכתא אית ביה שליחות ובעי' נמי לשון מתנה, הלכך ממנ"פ מפיק מיניה דהא שליח הוא, ואם הלה רוצה ליתן לו ידו כיד בעלים דשלוחו של אדם כמותו, ויכול לכופו שיתן לו מחמת לשון מתנה שבה, דבעל דברים דידיה הוא, דהא לנפשיה אפיק, ואתי אמימר ואמר הואיל והכי אי תפס לא מפקינן מיניה, אף על פי שלא קנה מעיקרא ויכול היה לחזור במתנתו, מכל מקום כיון שלא חזר בו קנה מאחר שהחזיק, כאומר לחבירו שדי נתונה לך שיכול לחזור בו ואם משהחזיק חזר לא כל הימנו, עכ"ל הרמב"ן הצריך לעניננו. 
והקצות החושן שם העלה מתוך דברי הרמב"ן אלה דסובר כשיטת התרוה"ד שהרמ"א הביא דבריו להלכה בסימן ס"ו, דבכל מקום שאין נתפס הקנין כגון במלוה ובדבר שלא בא לעולם מהני תפיסה אף על פי שלא ידע המוכר בשעת התפיסה, והוא דלא כהרא"ש  בפרק איזהו נשך דסובר דדוקא בפניו מהני תפיסה עי"ש. ולענ"ד אינו כן, כיון שלא הזכיר הרמב"ן בדבריו כלל הך מילתא דרב נחמן דאמר דאי שמיט ואכיל לא מפקינן מיניה ודאי משמע דלא מהתם הוציא הרמב"ן דינו, אלא שכתב זה מצד הסברא דדמיא לאומר לך חזק וקני. ולכן נראה לי דזה לא תליא כלל בהך פלוגתא שבין התרוה"ד והרא"ש, דסברת הרמב"ן הכא הוא משום דאף דאין אדם מקנה דבר שלא בא לעולם, היינו שלא מהני הקנאתו עכשיו כלל, כגון אדם שיקנה לחבירו שדה זו לכשאקחנה ורוצה להקנות השדה על ידי קנין של עכשיו, והיינו על ידי כסף או חליפין אז לא מהני כלל, וגם במטלטלין כעין זה לא מהני הקנאתו של עכשיו מאומה, ומטעם דינא דרב נחמן דאי שמיט ואכיל יוכל לסבור בזה כהרא"ש דדוקא בפניו מהני תפיסה, אך כל זה הוא רק היכא שהוא רוצה להקנות לו בקנינו של עכשיו וכיון שהקנין של עכשיו נתבטל אז צריך לדון בזה משום דינא דרב נחמן דאם שמיט ואכיל לא מפקינן מיניה, אבל היכא שאינו רוצה להקנותו עכשיו ואינו עושה עכשיו שום קנין, אלא נותן לו רשות לעשות קנין מצדו בעצמו לאחר שיבוא לעולם, אז מהני גם בדבר שלא בא לעולם, דכל זמן שלא חזר בו בפירוש לא ניחוש לחזרה, ולהכי דייק הש"ס למימר דסבר מחילה בטעות הויא מחילה (עיין בקצות החושן שם שנדחק בזה) דשם לא שייכת סברת הרמב"ן, דשם מיירי שהקנה לו פירות דקל על ידי איזה קנין, וכיון דהקנין בטל בטלה הקנאתו, ורק מדין מחילה בטעות יש לדון בזה, ולהכי סובר הרא"ש דדוקא בפניו מהני. וזה נכון בעזרת השם יתברך. 
ונמצינו למדים מדברי הרמב"ן הנ"ל יסוד חדש, דכל עיקר הכלל דאין אדם מקנה דבר שלא בא לעולם הוא רק דאי אפשר להקנות בשום קנין דבר שלא בא לעולם, היינו קנין כזה שאינו בגוף החפץ, כגון כסף או חליפין דהוא קנין מצד המקנה, וכיון שאינו שלו עתה לא מהני הקנאתו כלל, אבל קנין שעושה הקונה בגוף החפץ הנקנה כמו חזקה או משיכה, דמצד המקנה לא צריך רק נתינת רשות, אז לא שני לן בין דבר שבא לעולם או לא, אלא כמו דמהני אמירתו ונתינת רשותו באומר לך חזק וקני שיכול הקונה לעשות הקנין כל זמן שלא חזר בו הנותן, כמו כן מהני גם בדבר שלא בא לעולם כל זמן שלא חזר, ואחר הקנין לא מהני חזרתו. 
ולפי הנ"ל יש לומר דלהכי מהני כתבו ותנו ולא חיישינן לחזרה, דכיון דאמר כתבו ותנו לא הקנה עתה את הנייר להאשה אלא שנותן רשות ליתן לה בשעה שיהיה הנייר בעולם, משום הכי מהני קנינה בשעה שתופסת את שטר הגט בידה, כיון שנתן רשות שתוכל לקנותו בשעה שיהיה הגט בעולם, וכמו באומר לך חזק וקני כנ"ל. ומטעם זה יוכלו השלוחים לגרשה בע"כ גם כן, דכיון דהגט בידה ואם תרצה תוכל לקנותו, דמצד הבעל אין עיכוב לקנינה, ע"כ מהני אף בעל כרחה כמו בכל מקום דמהני גט בע"כ שהתורה הקנתה לה כמו כן גם כאן. וכן משמע מדברי הטור והשו"ע שכתבו דיכול לחזור קודם שבא ליד המקבל אבל לאחר שבא ליד המקבל לא מהני חזרתו אף שיטעון דכבר חזר מקודם, עי"ש ובהגה"ה, ולכאורה כיון דלשיטה זו הוי שטר דבר שלא בא לעולם מדוע לא יוכל לחזור גם אחר שבא השטר ליד המקבל, ואם נאמר דהוי מטעם תפיסה כמו בכל דבר שלא בא לעולם, הלא לשיטת הרא"ש לא מהני תפיסה אלא דוקא כשיודע המוכר בשעת תפיסתו, אלא ודאי מוכח כדברינו על פי שיטת הרמב"ן דהקונה בעצמו ודאי יכול לקנות, דכיון דאמר כתבו וזכו יש בכלל זה גם תנו, והוי כנותן רשות להקונה בעצמו לקנות, על כן אם בא ליד המקבל קודם שחזר הנותן אז לא מהני אח"כ חזרתו. 
אמנם לפי זה צריך ביאור מדוע לא יוכלו העדים גם כן לזכות עבור המקבל, כיון דהמקבל בעצמו יוכל לקנות מטעם שנתן מקודם רשות לזה, ולמה לא נימא גם כן לענין העדים שיזכו עבורו, ואף דבלא רשות ורצון הבעלים אינם יכולים לזכות, הלא ביארנו דלענין נתינת רשות לא איכפת לנו אם הוה דבר שלא בא לעולם. 
והנה בעיקר הדין המבואר בגמרא נזיר דף י"ב דאין אדם יכול לעשות שליח לדבר שלא בא לעולם אפילו אם יפרש שרוצה לעשות שליח שיעשה אחר כך השליחות לכשיבוא בעולם כמו דמשמע להדיא מסוגית הש"ס שם, (ועיין במשנה למלך פ"ט מהלכות אישות הל"ו שדחה דברי המהרי"ט ועיין בפתחי תשובה לאבהע"ז סימן ל"ה סקי"ג), יש לחקור גם כן כנ"ל מדוע תגרע שליחות מהקנאה, דלפי מה שביארנו לעיל דברי הרמב"ן במלחמות הנ"ל דאם אדם אומר לך חזק וקני לאחר שיבוא לעולם יכול חבירו לעשות קנין בעת שיהיה הדבר בעולם ואין חשש חזרה בזה, דהקנאתו עדיין עומדת, ואף דאז לא היה בידו להקנות מכל מקום לענין נתינת רשות לא בעינן שיהיה אז בידו להקנות, ולמה לא נימא גם כן לענין שליחות שאם נותן רשות לחבירו לקדש לו אשה בעת שתתגרש מבעלה שתהני נתינת רשות זו שיוכל השליח לעשות כך עבורו לכשיבוא לעולם. אמנם לשיטת הראשונים דזכיה לאו מטעם שליחות, דשליחות לא הוי מטעם דניחא ליה, דז"ל הרשב"א בחידושיו לנדרים דף ל"ו ע"ב: הא דאיבעיא להו התורם משלו על חבירו צריך דעת או לא, קשיא לי, והא שליחות לאו מטעם דניחא ליה או לא, אלא גזירת הכתוב הוא, דמה אתם לדעתכם אף שלוחכם לדעתכם וכו', ויש לומר דתורם משלו על חבירו שאני, דלא בעינן שלוחו לדעתו אלא בתורם משל בעל הכרי וכו' אבל בתורם משלו על של בעל הכרי לא בעינן שליחותו ממש, ואין הדבר תלוי אלא אי זכות הוא לו וזכין לאדם שלא בפניו, יעו"ש. ולדעתי סברת הרשב"א בזה היא, משום דהרשב"א סובר דזכיה לאו מטעם שליחות הוא, וכדמשמע מדבריו בחידושיו לקדושין דף מ"ב יעו"ש, ומשום כך סובר הרשב"א דהא דילפינן מנשיא אחד למטה דזכין לאדם שלא בפניו הוא רק היכא שזוכין חפץ לאחר או היכא דאינו צריך אלא ניחותא בעלמא, כמו התם בחלוקת הארץ, דלהקטנים שזוכים עבורם זוכים להם חפץ ומהקטנים שלוקחים מהם לא צריך אלא ניחותא, וכמו בדבר העומד למכור, או בדבר שידעינן דניחא להו לבעלים, ועיין ש"ך חו"מ סימן שנ"ט, אבל היכא שצריך שליחות ממש כמו בתרומה לא מהני ניחותא בעלמא, ורק בתורם משלו על של חבירו שעושה התרומה מפירות שלו, ועל זה אינו צריך כלל לשליחות דבעל הכרי, וגם לא שייך בזה שליחות, כמובן, דהרי הבעלים עצמם אינם יכולים לקרות שם על פירות של חבירו, אלא כיון שהוא רוצה בתרומתו לפטור פירות של חבירו צריך לזה דעת ורצון של חבירו, ובזה סגיא ניחותא בעלמא. ולשיטת הסוברים דזכיה מטעם שליחות, יש לומר דלא שני לן בין לזכות חפץ או לתרום, דכיון דאמרינן דיכול אדם להעשות שליח מעצמו היכא דידעינן דזכות הוא לחבירו בזה ואנן סהדי דעביד ליה שליח. ובזה יש ליישב קושית הקצות החושן בסימן רמ"ג שהקשה על הרמ"א והתה"ד שפסקו דמשרתת יכולה להפריש חלה שלא מדעת בעלת הבית היכא דהוי זכות לה, והקשה מדברי הרשב"א שהבאנו לעיל. אמנם לדברינו תלוי הדבר רק בזה אם זכיה מטעם שליחות או לא, ולכן הרמ"א דמוכח בכמה מקומות בדבריו דזכיה מטעם שליחות וזכיה לקטן אינה אלא מדרבנן, לכן פסק שפיר שיכולים לתרום אף שלא מדעת. 
ולפי הנ"ל יש לומר דלשיטת הרשב"א ודאי ניחא, דכיון דאין אדם יכול לעשות עצמו שליח אף היכא דאנן סהדי דניחא ליה, אם כן הוי ענין שליחות כמו הקנאת הבעלים, היינו, שהבעלים עושים את השליח שיהיה ידו כידו לעשות עבורו את הפעולה שעליו לעשות, ועל כן בדבר שלא בא לעולם אינו יכול המשלח לעשות את השליח במקומו כמו שאינו יכול להקנות דבר שלא בא לעולם, משום דעתה אין החפץ שלו, וכמו כן אין אדם יכול ליתן הכח לחבירו לעשות בדבר שאין בידו ובכחו לעשות עתה את הפעולה הזאת, ואף למ"ד אדם מקנה דבר שלא בא לעולם, הכא גרע, משום שנותן כחו של עתה וכיון שאין בכחו עתה אינו יכול לעשות שליח. ולהכי לא דמיא לנותן רשות לזכות לאחר שיבוא לעולם, דהתם לא בעינן מן הבעלים רק רשות לעשות קנין, והקונה שקונה החפץ על ידי משיכה או חזקה הוא בעצמו עושה מעשה הקנין, אבל הכא בשליחות דאף שיתן לו רשות להיות שלוחו בעת שיבוא לעולם מכל מקום כל זמן שלא נעשה שליח מצד הבעלים אינו יכול להיות שלוחם, דכיון דענין שליחות הוא בגדר קנין שצריכים הבעלים לעשות את השליח שיהיה במקומו וכל זמן שלא מהני עשייתם לא מהני כלל גם נתינת רשות וכמו שנתבאר. 
אך לשיטת הראשונים דסברי דזכיה הוא מטעם שליחות, ואם כן גם לשיטתם מוכח דלענין שליחות לא בעינן אלא ניחותא של הבעלים, ואם רק ידעינן דניחא להו להבעלים יכול כל אחד להעשות שליח שלא מדעתם, אם כן הוא דומה לכאורה ממש כמו בקנין שהוא מצד הקונה, וכמו משיכה או חזקה דלא בעינן רק ניחותא דבעלים, ולפי דבריהם קשה מדוע לא מהני מה שיתנו הבעלים רשות לקדש לו אשה לאחר שתתגרש מבעלה או להפריש תרומה לאחר גלגול העיסה, כמו דמהני בנותן רשות להחזיק או למשוך לאחר שיבוא לעולם. 
אמנם נלענ"ד על פי מה שביארנו לעיל דברי הר"ן בפרק האיש מקדש לחלק בין זכיה לשליחות, דבשליחות הויא יד השליח כיד המשלח ועשייתו כעשיית המשלח, ובזכיה אינו כן, אלא רק דמהני זכיית אדם לחבירו כמו דמהני לעצמו, היינו שתכלית הפעולה יכול הוא לכוין עבור חבירו ומהנו מדין זכין לאדם שלא בפניו, אבל הפעולה עצמה אינה נחשבת כמו שעשאה הזוכה וכמו שנתבאר לנו לעיל, ע"כ יש לומר דבזה כו"ע לא פליגי דשליחות ממש, היינו, שיהיה יד השליח כיד המשלח אי אפשר להיות אלא מצד הבעלים, היינו שיעשו אותו הבעלים לשליח בפירוש, ולא מהני בזה ניחותא כלל, אלא דבדבר שהוא זכות יכול לזכות עבור חבירו אף שאין ידו כידו, ולהכי היכא שעושה שליח להפריש חלה בעת שעדיין לא נילושה העיסה, כיון שאינו יכול עתה לעשות יד השליח כידו על ההפרשה לא מהני גם כן מה שיתן רשות שיהיה ידו כידו בעת שתהיה עיסה, דכיון דלעשות ידו כידו לא מהני נתינת רשות אלא הבעלים עצמם צריכים ליתן לו אותו כח. אולם מאיזה טעם לא מהני מטעם זכיה אף אם לא מהני מטעם שליחות זה מבואר בתוספות קדושין דף כ"ג ובריטב"א שם. 
אמנם להיש מפרשים השני שבתוספות קדושין דף כ"ג ע"ב ד"ה מהו, דלא מחלקי בין זכיה לשליחות ממש, וסברי דאם אינו יכול לעשות שליח מטעם דאיהו לא מצי עביד גם זכיה לא מהני, אם כן מוכח לשיטתם דגם שליחות ממש יכול כל אדם לעשות עצמו שליח אם ידעינן דניחא ליה, לפי זה נסתרה סברתנו לחלק בין נתינת רשות לקנות על ידי משיכה או חזקה לבין נתינת רשות לעשות עצמו לשליח, ואם כן הדרא הקושיא לדוכתה. 
ואולי יש לומר בדרך פשוט, דבאמת מדין שליחות דילפינן מתרומה לא הוה ידעינן דמהני נתינת רשות לעשות עצמו לשליח, דשליחות צריך שיעשה המשלח בעצמו שיהיה השליח ידו כידו, ורק מנשיא אחד למטה ילפינן דזכין לאדם שלא בפניו, וי"ל דלא גלי לן רחמנא בזה דבכל שליחות מהני נתינת רשות בעלמא, אלא אדרבה, הקרא דגלי לן תרומה דבעינן בשליחות עשיית המשלח לעיקר השליחות עדיין גם עתה הדין כן, רק בדבר שהוא זכות אז זכין לאדם שלא בפניו, אבל היכא דלא הויא זכות בזה אף שנתן רשות קודם לכן להעשות שליח לא מהני, דבשליחות בעינן או שיעשה אותו המשלח לשליח או שיהיה בעת עשיית הקנין זכות, והיכא דלא הויא זכות בעינן שיעשה שליח על ידי עשיית המשלח ולא מהני נתינת רשות, דזה אין לנו למילף לא מתרומה ולא מנשיא אחד למטה, וזה פשוט. 


חידושי ר' שמעון שקופ קונטרס השליחות סימן ו 
========================================== 
עוד נלענ"ד לתרץ קושיתנו הנ"ל על פי דברי הר"ן בגיטין שכתב לתרץ קושית התוספות בגיטין דף י"א ע"ב, שהקשו שם דאפילו אם נאמר דתופס לבעל חוב במקום שחב לאחרים קנה היכי שייך זה הכא, דהתם היינו טעמא מפני שהוא שלוחו וקונה אפילו בע"כ למי שהוא חייב לו, והוי כאילו הוא תופס בעצמו, אבל כאן אפילו העבד בעצמו אינו יכול לעכב את האדון מלחזור, כיון דהשתא הוה ס"ד דתן לא הוה כזכי וכו' עי"ש, וכתב הר"ן לתרץ וז"ל: ולי נראים הדברים כפשטן, דממתניתין שמעינן דכל אדם מדעתו יכול להעשות שליח לחבירו שיעמוד במקומו, ומשום הכי כיון שהאדון אומר תן שטר שחרור זה לעבדי הרי שליח יכול לומר הריני עושה עצמי שליח לקבלה של העבד והרי הוא כאילו עשאו העבד שליח לכך, ומינה בעינן למילף דתופס לבעל חוב במקום שחב לאחרים קנה, לפי שהתופס יכול לעשות עצמו כאילו עומד במקומו של בעל חוב, עכ"ל. 
והמתבאר לנו מתוך תירוצו של הר"ן ומסוגית הש"ס דשם, דאף על פי שמצד הנותן אין עיכוב על זמן השחרור וכל אימת דמטי ליד העבד יכול העבד להשתחרר, מכל מקום השליח שנעשה מעצמו שליח עבור העבד מיקרי תופס לבעל חוב, כיון דמכל מקום על ידי זכייתו הוא חב להאדון, דעד שלא זכה היה יכול האדון לחזור בו, ובזה שהוא נעשה שליח עבור העבד יגרום להאדון שלא יהיה ביכלתו לחזור, ועל כן מיקרי תופס לבעל חוב, דכיון דתן לא הוי כזכי ונמצא דהוא עושה את עצמו שליח שלא על פי ציוויו של האדון ע"כ הוא עושה דבר שהוא זכות לזה וחוב לזה. 
ונמצא העולה לנו מזה, היכא שיאמר לחבירו לך חזק וקני היום או למחר, הוא בעצמו יכול לקנות, דכיון דאמר לו חזק לא איכפת לנו אם חזר בו או לא וכמו שנתבאר לנו לעיל, אבל אם ירצה אחר לזכות עבורו ודאי דלא מהני אף לשיטת הסוברים דלא בעינן שלוחו של בעל הממון (עיין שיטה מקובצת לב"מ דף ע"א ע"ב), ומשום דהוי תופס לבעל חוב, דעל ידי זכייתו זו הוא חב להנותן, וזה פשוט. 
ע"כ יש לומר דלא מהני נתינת רשות לשליחות בדבר שאינו זכות, דכיון דמחמת נתינת רשות לא נעשה עדיין שלוחו, ומכל שכן בדבר שלא בא לעולם, שלא היה יכול לעשות אותו אז שלוחו, ונמצא דצריך לעשות עצמו שלוחו במקומו, וכל היכא שעושה עצמו שליח וזוכה לאחד וחב להשני לא מהני, ומשום הכי אינו יכול לעשות עצמו שליח היכא דיש לומר דעתה לא ניחא ליה אם לא היכא שעשה אותו שליח בפירוש היכא דמהני, או דידעינן דגם עתה ניחא ליה, ולהכי לא מהני כתבו וזכו לשיטת הרמ"ה משום דהוי דבר שלא בא לעולם ולא מהני נתינת רשות לזכות, אף דמהני רשותו לענין קבלת המקבל בעצמו אם הגיע השטר לידו, כדמוכח מדבריהם וכדביארנו לעיל, אבל לענין זכיית העדים עבורו לא מהני, דכיון דלא נעשה שלוחו של הנותן קודם שבא הדבר לעולם, ואם כן צריכים העדים להעשות שלוחים מעצמם על ידי נתינת רשות של הנותן שנתן מקודם לזה, דהוי תופס לבעל חוב, דע"י זכייתם המה עושים חוב להנותן שלא יהיה ביכלתו לחזור. 
והכלל שעולה לנו לפי זה, דעד כאן לא מהני נתינת רשות אלא להזוכה בעצמו דאין לנו לדון מדין חובה לאחריני, אלא רק שאי אפשר לזכות בממון חבירו בלתי רצונו ורשותו, להכי היכא דאיכא רשותו דמקודם יכול לזכות, אבל בזכיה דאחר אף דאין שום צד עכוב מצד הממון מכל מקום אי אפשר לזכות לזה היכא שגורם חוב לאחר, כמו במציאה ובדבר של הפקר דמצד הממון אין שום איש שיעכב, מכל מקום המגביה מציאה לחבירו לא קנה חבירו אי לאו משום מיגו דזכי לנפשיה, משום דחב לאחריני, על כן לא מהני נתינת רשות, דאף שנתן לו רשות מכל מקום הוא חב לו. ודו"ק. 
ובזה יש לומר דאולי בזה פליגי הי"א בסימן רמ"ג לענין כתבו וזכו, דאפשר דכו"ע סברי דשטר הוה דשלב"ל, ומכל מקום סברי דמהני כתבו וזכו דסברי דגם לענין תופס לבעל חוב מהני נתינת רשות כיון שנתן רשות לחוב לו, וממילא יוכלו אח"כ העדים להעשות שלוחים של הנותן מטעם נתינת רשותו. ואף דבכל שליחות לא מצינו מחלוקת בזה, היינו משום דבכל שליחות צריך המשלח לעשות אותו שיהיה ידו כידו, על כן לא מהני נתינת רשות כדלעיל, אבל הכא דעיקר פעולת הזוכים אינה נחשבת כאילו עשאה הנותן כדלעיל, ואין צריך לשליחות כזו רק רצון ורשות, לכן מהני נתינת רשות, או דסברי דלא בעינן כלל שלוחו של בעל הממון רק רשותו בלבד ולהכי מהני אף בדבר שלא בא לעולם ולא הוי תופס לבעל חוב משום שנתן רשות לזה. 
וביתר ביאור י"ל על פי מה שכתבנו לבאר הנפ"מ בין שיטת הר"ן בתופס לבעל חוב לשיטת התוספות, דלשיטת התוספות אף דידעינן דניחא ליה לאדון לא מהני, כיון דמכל מקום חב ליה על ידי זכיתו שלא יוכל לחזור בו, רק באומר זכי בהדיא, והטעם יש לומר על פי דברי התוספות ב"מ דף ע"א ע"ב דנעשה שלוחו וכל החוב שיתעביד נקרא על שמו, שאם היה בזה מצוה או עבירה היה נחשב עליו, ומשו"ה לא שייך לומר דהשליח מחייב ליה, דהכל נחשב על שמו. ומשו"ה בנותן עכו"ם דלא ריבתה תורה דין שליחות אז לא נפ"מ בין אומר זכי להיכא דידעינן דניחא ליה, ודברי התוספות בגיטין ובב"מ טעם אחד להם, דאל"כ קשה למה להש"ס בגיטין להקשות מתופס לבעל חוב. ואף דיש לדחוק ולתרץ דרק במתנה דלא יכול המקבל לעשות שליח כדאיתא בירושלמי, אבל בגט משני שם שהתורה זכתה לה, ולפי זה גם שחרור כן משום דגמרינן לה לה מאשה, אבל דוחק הוא לחלק כן בזכיה שלא מדעת. ולשיטת הר"ן תלוי רק אם ניחא ליה להאדון, ומפרש שם דנעשה שליח להולכה לשחרר דאז אף אם לא ניחא ליה שישוחרר עכשיו מכל מקום ביד השליח לשחרר כל זמן שלא ביטל שליחותיה, אבל אילו הוה ידעינן לא שייך תופס לבע"ח, ולפי זה יש לומר דהרמ"ה ס"ל כסברת הר"ן ומשו"ה יש לומר דבדבר שבא לעולם באומר זכו תלינן דלא נשתנתה דעתו מן הקודם, רק בגט דחוב הוא לה בעצם, אבל במגלה דעתו בדבר שלא בא לעולם ליכא הוכחה מגילוי דעתו הקודם על זמן שלאחר כך, ומשום הכי לא שייך לחלק בין חשוב בידו או לא דרק בקנין שנעשה אז מחלקינן, אבל בהוכחה על רצונו אין חילוק, ומשום הכי ס"ל להרמ"ה דלא מהני זכו רק אם נתנו השלוחים למקבל עצמו מהני דשם אין לנו לדון על רצונו עכשיו משום דנתן רשות להחזיק כמש"כ בס"ד, והיש אומרים ס"ל כשיטת התוספות דתופס לבע"ח אינו תלוי ברצונו, רק יש בזה דין שליחות, וכיון דענין שליחות זה הוא רק שנחשב כל פעולותיו על שם המשלח, כמו בהריגת נפש וכדומה, ובזה אין חילוק בין דבר שבא לעולם או לא, דרק בדבר שמוסר לו כח על ענין המעשה לא מהני בדבר שלא בא לעולם. ודוק. 


חידושי ר' שמעון שקופ קונטרס השליחות סימן ז 
========================================== 
אמנם עדיין נשאר עלינו לבאר הך דינא דעושה שליח שלא בפניו, דלפי מה דעלה לנו דבשליחות לא מהני נתינת רשות אלא צריך המשלח בעצמו לעשות אותו לשליח שיהיה ידו כידו, אם כן על כרחך צריכים אנו לומר לכאורה דבעושה שליח שלא בפניו חלה השליחות מיד אף קודם שנתרצה השליח, דאל"כ, דאם לא חלה השליחות מיד יש לחוש שמא חזר הבעל, דלא דמי לאומר לך חזק וקני דלא מהני חזרת הנותן שלא בפני הקונה ובלי עדים, דהתם לא בעינן כי אם נתינת רשות ומשום הכי מהני אף בדבר שלא בא לעולם וכדברי הרמב"ן ז"ל שהבאנו דבריו לעיל, ובשליחות לא מהני בדבר שלא בא לעולם כמבואר לעיל, ואם נאמר דמטעם זה ניחוש לחזרה משום דעדיין לא חלה השליחות אם כן [גם] באם לא חזר הבעל לא מהני כלל, דאם נאמר דלא מהני מה שעשה אותו עכשיו שליח טרם ידיעת ורצון השליח, הלא גם אז כשיתרצה השליח לקבל עליו את השליחות לא יוכל מעצמו לעשות עצמו שליח כמו שביארנו לעיל, דכל היכא דלא מהני השליחות אינו יכול השליח אחר כך לעשות את עצמו לשליח, דלא מהני נתינת רשות לשליחות כלל כמו שביארנו. ואם כן כיון דמפורש בראשונים דאפשר לעשות שליח שלא בפניו לגירושין, וכמו דמשמע להדיא בש"ס בהא דכל השומע קולי יכתוב לאשתי, ע"כ מוכרחים אנו לומר לכאורה דחלה השליחות גם קודם ידיעת השליח וקודם שנתרצה. 
והנה היה נראה לכאורה בטעמא דמילתא דמהני השליחות קודם שנתרצה השליח, משום דענין חלות השליחות, היינו, שיהיה יד השליח כיד המשלח לקדש או לגרש, הוא דבר שאינו נוגע כלל להשליח, דלא נקנה לו על ידי זה שום דבר שיהיה דרוש לזה דעתו ורצונו, אלא רק דהמשלח נתן לו רשות וכח שיהיה בידו לקדש או לגרש בשליחותו, ואם ירצה השליח שלא לקיים השליחות הרי בידו שלא לעשות, ומה לנו לרצון השליח בזה, והעיקר תלוי רק ברצון המשלח ולא איכפת לנו ברצון השליח כלל. 
אך לפי זה יש לומר ע"כ דגם היכא שהשליח בפירוש אינו מתרצה ועומד וצווח שאינו רוצה להיות שלוחו, מכל מקום חלה השליחות, ואם אחר כך נמלך השליח לעשות ולקיים ענין השליחות מהני מעשיו ולא בעינן מינוי שליחות מחדש, ואין לחוש גם כן לחזרה. משום דהשליחות כבר חלה אף בלי רצונו של השליח וכל זמן שלא ביטל המשלח את השליחות עדיין הוא נקרא שלוחו. 
ואמנם בספר עונג יום טוב בסימן קמ"ז חקר בדין זה, היינו בעושה שליח שלא בפניו וכאשר שמע השליח אמר שאינו רוצה להיות שלוחו ואחר כך נמלך ונתרצה להיות שלוחו אם צריך מינוי שליחות מחדש או לא, ועיין שם שהביא מתשובת ספר בית אפרים שהוכיח דנתבטלה השליחות, וראייתו מסוגיית הש"ס דגיטין דף ס"ג ע"א, דמבואר שם דאם אמרה האשה הבא לי גיטי והשליח אמר אשתך אמרה התקבל לי גיטי וכו' אפילו הגיע גט לידה אינה מגורשת, משום דעקר השליח לשליחותיה לגמרי, דאמר שליח קבלה הוינא שליח הולכה לא הוינא, ופירש"י ז"ל, דעקר, אי נמי אמליך ואמטיה לה לאו גיטא הוא, דמעיקרא לא קבל עליה להיות שליח להולכה וכו'. אך הגאון בעל עונג יום טוב דחה ראייתו, ומבאר כל הסוגיא שם דהחסרון הוא מצד הבעל, היינו, משום דידע הבעל דהשליח אינו מקבל עליו להיות שליח להולכה גם הוא אינו גומר בדעתו לעשות אותו לשליח להולכה, ולפי דבריו נמצא דהיכא דמצד הבעל ליכא חסרון כמו היכא דעשה שליח שלא בפניו אף אם מיאן השליח לקבל עליו השליחות מכל מקום אם נתרצה אח"כ מהני, יעו"ש. 
והריטב"א בחידושיו לגיטין בסוגיא הנ"ל מפרש שם כשני הפירושים האלה, ומוכח דודאי סובר דגם מצד השליח איכא עיכובא אם לא קבל בתורת הולכה, עי"ש בעונג יום טוב דמביא לדברי הריטב"א וממאן בדבריו בלי טעם וראיה. ולדעתי משמע כן גם מפירוש רש"י ז"ל שם בהך סוגיא, דפריך שם בגמרא מהא דתנן התקבל גט זה לאשתי וכו' אם רצה לחזור בו חוזר, טעמא דרצה הא אם לא רצה הוי גט, ואמאי הא בעל לאו בר שוויי שליח לקבלה הוא, אלא אמרינן כיון שנתן עיניו לגרשה מימר אמר תתגרש כל היכי דמיגרשה, ומשני, הכי השתא, התם אדם יודע שאין שליחות לקבלה וגמר ונתן לשם הולכה, הכא טעי, ע"כ. ופירש"י שלרב אשי נמי דאוקי טעמא דרבי מאיר משום דמעיקרא עקרי שליח לשליחותיה שפיר מתרצה בהכי, כדמתרצינן דטעמא דמתניתין משום דהתקבל והולך קאמר ומתחילה נעשה שלוחו, ולא איצטריך ליה למינקט הכא טעי אלא אליבא דלישנא קמא דטעמא דרב משום דאדיבורא דידיה סמיך, עכ"ל. ומשמע מדברי רש"י ז"ל דלהכי אינו צריך לומר הכא טעי אלא רק ללישנא קמא, משום דללישנא בתרא דטעמא משום דעקר שליח לשליחותיה אף אם נימא דהבעל רוצה לעשות אותו גם לשליח להולכה מכל מקום כיון דהשליח אינו רוצה להיות שליח להולכה. ואף דיש לדחות קצת וכמו שכתב הגאון בעל עונג יום טוב שם, דהתם משום דהבעל סובר ממנ"פ אם האשה אמרה התקבל למה לו לעשות אותו שליח להולכה ואם היא אמרה הבא אם כן ודאי אין השליח רוצה להיות שליח להולכה, ולפי זה יש לומר דגם רש"י ז"ל מפרש רק משום לתא דבעל. אבל באמת לענ"ד אינו מיושב, כיון דאם נאמר דאם הבעל אינו יודע מה שאמרה האשה להשליח אולי האשה לא אמרה לו כלל, ולכך היה לנו לומר בדעת הבעל דדעתו לעשות אותו גם שליח להולכה, דעד כאן לא אמרינן דעקר שליח לשליחותיה אלא משום דלפי האמת האשה אמרה הבא והוא אמר אשתך אמרה התקבל אם כן מוכח דאינו רוצה להיות שליח להולכה, אבל לפי דעת הבעל שאינו יודע מה אמרה האשה להשליח יוכל להיות שלא אמרה כלל ואם כן היה לו לשוויה להשליח שליח להולכה, דאם היא לא עשאתו שליח לקבלה יודע דלא יהני כלל מה שיאמר הולך כמו שאמרה, ואם כן כי היכי דאמרינן אדם יודע שאין שליחות לקבלה וגמר ונתן לשם הולכה הכי נמי גם כן, ואם כן ע"כ צריך לומר דהכי טעי וסובר דהיא אמרה התקבל ועל כן אינו עושה שליח להולכה, אלא ע"כ צריך לומר דסובר רש"י דגם מצד השליח אם אינו רוצה לא חלה השליחות, ודלא כדברי העונג יום טוב. 
ולענ"ד נראה להוכיח כן גם מדברי הר"ן שהבאנו דבריו לעיל, שכתב לפרש באמר אי אפשי שתקבל אלא הולך ותן לה, דאף למ"ד הולך כזכי לא מהני, כיון דאינו רוצה שיקבל בתורת שליחות דידה אלא בתורת זכיה, ובגט לא מהני זכיה אלא שליחות משום דחוב הוא לה, עיין בדברינו בריש הקונטרס. ולכאורה קשה להבין איך יכול הבעל לבטל שליחות דידה כיון דשליחות דידה כבר נעשה, ואם נאמר שמתנה על הגט שלא יהני מתורת שליחות דידה, גם זה אינו, דהוי כמתנה על מנת שתעלי לרקיע, אלא צריך לומר שמתנה עם השליח שיבטל הוא שליחות דידה, שלא ירצה להיות שליח דידה, ואם לא יתרצה השליח בזה הוא מבטל הגירושין, ולפי זה בע"כ מוכרחים אנו לומר דכח השליחות תלוי גם ברצון השליח, ומכיון שתלוי ברצונו גם אחר כך יכול לחזור בו, ומשום הכי כיון שהשליח מבטל השליחות שוב אינו שלוחה ורק מתרצה לזכות מחדש מטעם זכיה, וכיון דגט חוב הוא לה לא מהני זכיה. וצ"ע בנידון זה אם השליח רוצה לבטל השליחות אם צריך שיבטל בפירוש כמו בביטול כשהוא מצד המשלח או דסגי בגילוי דעת לחוד, ומה שיש לחלק בין ביטול המשלח, משום דשם נעשה על ידי דיבור ומינוי ומשום הכי צריך דווקא דיבור, דאתי דיבור ומבטל דיבור, אבל מחשבה אינה מבטלת דיבור, אבל מצד השליח דנעשה על ידי רצון לחוד אולי סגי בגילוי דעת, ואולי הכא באומר אי אפשי שתקבל לה הוי כביטלו בפירוש, דכיון דהוא מקבל על דעת הבעל והבעל אמר אי אפשי הוי כאומר השליח אי אפשי דמהני, וצ"ע. 
וכן מבואר להדיא בתשובת הריב"ש, הובאה בב"י לאבהע"ז סימן קל"ט, וז"ל: דברים פשוטים אני רואה כאן, דאע"פ שעשאתו שליח לקבלה בפני הבעל, הנה כשמסר הבעל ליד השליח ואמר ליה הולך גט זה לאשתי ותהא ידך כידי וכו' הנה עשאו שליח להולכה ואינו רוצה בשליחות לקבלה וכו', והוי כאומר בפירוש אי אפשי שתקבל לה וכו', ומה שאמר השליח שהיה בדעתו בשעת קבלתו שתהיה מגורשת מיד, אין הדבר תלוי בו אלא בשליחות הבעל הדבר תלוי, ואיברא, שאם היתה לנו הוכחה שהשליח לא נתכוין להיות שליח להולכה כי אם שליח קבלה שאז היה הדין שאינה מגורשת כלל, ואפילו הגיע גט לידה, דומיא דהבא לי גיטי ואשתך אמרה התקבל לי גיטי והוא אומר הולך כמו שאמרה, משום דעקריה לשליחותיה, אלא שבנידון זה אין לומר כן, שהרי אין כאן הוכחה כלל שלא קיבל שליחותיה דבעל וכו', ואם מפני שאומר שבלבו היה כן הוי ליה דברים שבלב ואינם דברים ואפילו להחמיר וכו', כל שכן בנידון זה שהוא שליח גמור להולכה וכשהגיע גט לידה הויא מגורשת גמורה, עכ"ל הריב"ש הצריך לעניננו. ומוכח מדבריו בפירוש דאם דברים שבלב הוו דברים לא היה חל השליחות אף דהבעל לא ידע מזה ועשה אותו שליח להולכה בפירוש, דמכל מקום השליחות מתבטלת משום לתא דשליח, ולפי זה נראה דהריטב"א והריב"ש ופשטות דברי רש"י ז"ל מורים דהם סוברים דלשליחות בעינן גם רצון השליח, ודלא כדברי העונג יום טוב הנ"ל. 



 *   *   *   *   *   *   *   *   *   *   *   *   *   * 
חידושי ר' שמעון שקופ קונטרס השליחות סימן ח 
========================================== 
והנה בספר גט מקושר, הובאו דבריו בספר עונג יום טוב בסימן הנ"ל, מביא ראיה דשליחות מהני אף באונס, מהא דאיתא בב"מ דף ע"ט ע"א, דנתנו לבכורות בנו או לבעל חובו לשומר חנם והשואל נושא שכר והשוכר, הגביהו או שהוציאו חייב, ומתחייב הגנב בהגבהת השומר שהגביה בשליחותיה, ופירשו שם התוספות דמיירי שהשליח לא ידע שהוא גנוב דאם ידע השליח הרי קיי"ל דאין שליח לדבר עבירה. והא ודאי דאילו ידע השליח שהוא גנוב לא היה מתרצה להגביה כלל, דלמה לו להיות מסייע לידי עוברי עבירה, ובפרט בשומר חינם דלא נהנה מידי, ואפילו הכי אין השליחות מתבטלת מטעם זה. והנה אף שהעונג יום טוב דחה ראיית הגאון בעל הגט מקושר בטענתו דשם לא הוה השליח אנוס בעשיית הפעולה כי אם טועה, אבל לענין דידן לכאורה ראייתו נכונה דלא בעינן רצון השליח, דכל היכא דבעינן רצון לא מהני בטעות, וכמו בקנין בטעות שחוזר, ואם כן לכאורה מוכח דלא בעינן רק רצון המשלח. 
ברם לענ"ד נראה דכאן לאו מטעם שליחות הוא, דאם נאמר דהוו השומרים שלוחים של הגנב ומהני הגבהתם אף שלא נתכוונו לגניבה, משום דהגנב מתכוין לקנות בהגבהתם (עיין בקצות החושן סימן רע"ה סק"ג דמוכיח מזה דמהני לעשות שליח לעשות חזקה והמשלח יכוין לקנות על ידי פעולת השליח), אם כן מאי פשיט שם הש"ס דתקנו משיכה בשומרים מהא דנתנו לשו"ח וכו', ומפרשי התוספות שם דמדמחייב הגנב במשיכת השומר שמע מינה דמשיכה גמורה היא שאין יכול לחזור בו, שאם היה יכול לחזור בו לא היה מתחייב במשיכתו, והשתא אם נימא דהוי מטעם שליחות, אם כן גם אם לא תקנו משיכה בשומרים לענין חזרת הבעלים, דזוהי עיקר הבעיא שם כמו שמפורש שם בתוספות, מכל מקום מדוע לא יתחייב הגנב במשיכת השומר מטעם שליחות, אלא ודאי דשליחות לא מהני בזה, אלא כיון דנותן לשומר ואומר לו למשוך הדבר לרשותו וכיון דתקנו משיכה בשומרים ומהני משיכתם להביא הדבר לרשותו, דיד שומר כיד בעל הבית והוי כאילו משכו לרשותו, ונעשתה ההוצאה מרשות הבעלים לרשותו על ידי נתינתו להשומר עם משיכת השומר. ומכל מקום הקשו התוספות מהא דקיי"ל דאין שליח לדבר עבירה, אף על פי דלפי דברינו אין בזה ענין שליחות, מכל מקום כיון דעל ידי פעולת השומר נעשתה המשיכה, וכיון דקיי"ל דאין שליח לדבר עבירה, אין לחייב אדם על מעשה של אחרים, ועל זה תירצו בתוספות דמיירי דלא ידע השומר והוי כמו חצר דבע"כ מתיב בה. 
ולפי זה יש להוכיח מכאן להפך, דבעינן רצון השליח לשליחות. אך באמת גם זה אינו, דאף אם נימא דלא בעינן רצון השליח לקבל עליו השליחות שיהיה ידו כיד המשלח, הוא רק על עיקר מינוי השליחות כמו שביארנו לעיל, דיש לומר כיון דהמשלח רוצה שיהיה הכח ביד השליח לעשות עבורו לקדש או לגרש הוי שלוחו ולא בעינן רצון השליח, אבל בעת עשיית הפעולה היינו בעת הקדושין או הגירושין ודאי בעינן רצון וכוונת השליח לקנות עבורו, וכמו דלא מהני אם היה המקדש בעצמו עושה הקדושין בלי כוונה, דכל קנין בעי כוונה לבד חצר ויד, ואם כן הכא בשומר אף אם נימא דטעותו אינו מבטל השליחות דלא בעינן רצון השליח, מכל מקום הכא דהשומר גם בעת פעולתו אינו מכוין לקנות עבור הגנב ודאי דלא מהני. 
ובאמת כן הביא הרשב"א שם בשם הראב"ד וז"ל: והראב"ד הקשה לפירוש זה דהיאך אפשר לומר שתהא משיכת השומר כמשיכת הגנב לקנות אותה הגנב בלא משיכה ולהתחייב עליה, דלא מיבעי למאן דסבר המגביה מציאה לחבירו לא קנה חבירו אלא אפילו למאן דאמר קנה חבירו הכא לא קנה הגנב, דהתם שאני דמתכוין לזכותו למי שהגביה עבורו אבל הכא שומר כי מגביה ליה לא לזכותו לגנב הוא מגביהו אלא למסירה בעלמא, אם כן במאי קני ליה גנב, עי"ש, ומפני זה מפרש שם פירוש אחר בדברי הגמרא, ועל כן יש לומר דגם התוספות סברי דלא שייך שליחות בזה כהראב"ד, אלא דסברי דאף שאין בזה שליחות מכל מקום חייב הגנב במשיכת השומר דהוי כמוציא מרשות בעלים. 
עוד נראה לומר דלא שייך שליחות בזה, דעד כאן לא שייך שליחות אלא רק לענין פעולת ידים שיהיה כאילו עשה המשלח, אבל במשיכה דבעינן שימשוך לרשותו, ואם ימשוך השליח לרשותו דידיה ודאי לדעתי לא יהני, דאף אם נחשיב פעולת המשיכה כאילו עשאתה יד המשלח, מכל מקום כיון דמשך לרשות שאינו של המשלח מאי מהני, הא אילו המשלח בעצמו היה מושך לרשות של השליח לא הוה מהני ובמה עדיף משיכת השליח בזה ממשיכת המשלח בעצמו. אחר כך מצאתי בספר נתיבות המשפט סימן קפ"ח שכתב בפשיטות דמהני משיכה לרשות של השליח, ולדעתי הדבר צריך עיון. 
והנה בש"ע חו"מ סימן שמ"ח מביא הסמ"ע שם בסק"כ דברי הד"מ בשם המרדכי בזה הלשון: ואם אמר לו קח לי שור בבית פלוני שהוא שלי ונמצא אחר כך שלא היה שלו אלא לגנבו נתכוין חייב המשלח באחריות השור במשיכת השליח, דהא השליח לא ידע שהיא גניבה, ע"כ. ומוכח לכאורה מדבריו דהוא פליג בזה על התוספות והראב"ד וסובר דמהני פעולת השליח בלא כוונת גניבה, משום דמצרפינן כוונת המשלח עם פעולת השליח וכמו שכתב הקצות החושן הבאנו דבריו לעיל, וסובר גם כן דמהני משיכה לרשות שליח, ואפילו אם מיירי המרדכי במשך לסימטא גם כן הוי הרשות של השליח, כדברי הר"ח כהן בתוספות קדושין דף ע"ה ע"ב. ולפי זה נמצא דמדברי המרדכי אלה מוכח דלא בעינן רצון השליח לענין חלות השליחות, דכיון דהמרדכי מיירי בשליחות ממש ולא בשומר, ומכל מקום מהני השליחות אף דטעה השליח ואם היה יודע ודאי דלא היה מתרצה, וגם מדברי הראב"ד יש להוכיח כן, דהראב"ד לא הקשה אלא מטעם דהשליח לא נתכוין לזכות בעד הגנב ולא דחה מטעם טעות השליחות ומשמע לכאורה דלא איכפת לנו בטעות השליח. 
אמנם נראה לענ"ד דדוחק לומר דפליג בזה המרדכי על דברי התוספות, דאם נאמר כן לא היה הד"מ מביאו לדינא, וברמ"א שם בסימן שמ"ח אף שלא נזכר דין זה מפורש כמו שכתבו המרדכי אך מלשונו שם משמע שהוא סובר כהמרדכי, וז"ל הרמ"א שם: המראה לחבירו לגנוב או שלחו לגנוב אין המשלח חייב דאין שליח לדבר עבירה, מיהו אם השליח אינו בר חיובא המשלח חייב (ע"כ מרדכי פ"ק דמציעא), משמע דמסכים לדינא עם המרדכי. 
לכן נראה לענ"ד לתרץ כל זה באופן פשוט. דהנה לכאורה יש להקשות על עיקר הדין של שליח לדבר עבירה כמו בשולח לגנוב או באומר צא והרוג את הנפש, הא לפי מה דמבואר בירושלמי בפרק האומר דאין אדם עושה שליח לקבל מתנה, ובנמוקי יוסף פ"ק דב"מ משמע דאף במציאה כן, ועיקר סברת הירושלמי בזה דאין אדם עושה שליח אלא על דבר שהוא בעלים עליו כמו להפריש תרומה או לגרש, שאין לשום אדם רשות על זה כי אם לו לבדו ולכן הוא נותן כחו זה גם להשליח שיהיה לו הכח והיכולת לעשות כמותו, אבל בדבר שאין לו שום זכות וכח עתה אף שגם הוא יכול לקבל המתנה אם יתן לו הנותן וכן מציאה יכול הוא לזכות, אבל מכל מקום אין בידו לעשות שליח, כיון דאין לו שום זכות ויתרון משאר בני אדם לא שייך שליחות על זה. ואם כן איך שייך שליחות לגנוב, הלא לקנות דבר של אחרים הוי כמו במציאה דכל אדם שוים בו ואיך הוא משוה שליח על זה?. 
לכן נלענ"ד בטעמא דמילתא דעיקר סברת הירושלמי לא נאמרה אלא בדבר דבעינן זכיה וקנין, היינו, לעשות שליח לקבל מתנה שעל ידי משיכת השליח וכוונתו לקנות יקנה המשלח, דעיקר השליחות אינה על פעולת ידים אלא על תכלית הפעולה, היינו על עצם הקנין, שיקנה הדבר עבורו, ולכן אינו יכול לעשות שליח ליתן לו כח לקנות דבר שהוא בעצמו עתה אינו הבעל דבר על הקנין, שעכשיו כל אדם שוים בו, אבל אם עושה שליח להרוג את הנפש אינו עושה שליח על איזה קנין ותכלית של פעולה אלא רק על עצם הפעולה, היינו, רק על פעולת הידים, וכמו כן לחפור בור, ועצם פעולת הידים שלו היא והנהו הבעל דבר, דמה שהוא רוצה לעשות אין אדם מוחה בידו, ולכן אם עושה שליח לחפור בור ברשות הרבים או להרוג נפש אי לאו דילפינן דאין שליח לדבר עבירה היתה חלה על זה שליחות. - אך לפי זה צריך עיון קצת בהא דפריך הירושלמי מגט אשה, דהתם גם כן לא בעינן דעתה לקנות, ואולי זהו כוונת התירוץ בירושלמי שם, או דיש לומר דאף דאם היא מקבלת לא בעינן דעתה מכל מקום על ידי שליח אולי צריך דעת ובע"כ של שליח לא מהני, וצ"ע -. וכן יש לומר דגם בגניבה גם כן הוא רק ענין שליחות על הפעולה, דבאמת אף דגנב אינו מתחייב אלא על ידי קנין, מכל מקום לא דמי לשאר קנינים, דהגנב אינו רוצה לקנות הדבר על ידי קנין, רק כוונתו להחזיק הדבר לעצמו, אבל הקנין שפועלת משיכתו היינו להתחייב באונסין הוא בע"כ של הגנב, ונמצא דעצם קנין של גנב הוא רק גזירת הכתוב שלא נקראת מעשה גניבה בלא הגבהה או משיכה, שלא יהיה דבר יוצא מרשות בעלים אף לאונסין בלא מעשה קנין. ונמצא בעושה שליח לגנוב אינו עושה אותו שליח לקנות הדבר, דאינו רוצה לקנות לאונסין, ואינו מצוהו רק על הפעולה עבורו, וממילא כיון דעל הפעולה שייך שליחות, שהשליח עושה על פי ציוויו של המשלח ונחשבת הפעולה כאילו עשה המשלח, וממילא כיון דנחשבת כאילו משך או הגביה המשלח חייב גם באונסין כיון דנעשה ע"י מעשה הגניבה, ולכן אם לא ידע השליח דלא נתמעט בזה השליחות מצד אין שליח לדבר עבירה חייב הגנב במשיכת השומר. ונכון הוא. 
והשתא דאתינא להכי יש לומר דלא פליג המרדכי על התוספות והראב"ד, דכולי עלמא מצי סברי דבכל שליחות בעינן רצון השליח, ואם יהיה טעות ברצונו של השליח יכול להיות דמתבטלת השליחות, דכל היכא דבעינן רצון לא מהני בטעות, ושאני מעילה דריבתה התורה משום דעיקר מעילה הוא בטעות, אבל מכל מקום בגניבה לא שייך שתתבטל על ידי טעות השליח, דעד כאן לא שייך לומר דיהיו צריכים רצון השליח לקבל עליו ענין השליחות אלא היכא דבעינן שעל ידי קבלתו יתווסף לו ענין השליחות, היינו שיקבל כח ויכולת של המשלח, אשר בלאו הכי אין לו היכולת לגרש אשת חבירו שתהיה מגורשת על ידי מעשיו, או לקרות שם בע"כ של חבירו ותהא חלה תרומה, אבל לכרות בור ולהרוג נפש וכיו"ב דאינו מתהוה על ידי פעולת השליח שום קנין, וא"כ לא ניתוסף לו על ידי המשלח שום כח חדש דנימא דצריך לקבל מרצונו את הכח הזה, ועל עיקר ענין השליחות בגניבה או על כריית הבור דהוא רק על עצם פעולת הידים היינו שעושה על פי ציוויו, על זה לא שייך רצון וטעות, כיון דמכל מקום עשה על פי ציוויו של המשלח, ופעולת ידים אינה מתבטלת לעולם, דהבור כרוי ועומד, והגניבה יצאה מרשות בעלים אל רשות אחר, ופלוגתת התוספות והראב"ד היא רק בזה בנתנה לשומר, דהראב"ד סובר דשליחות לא שייך בזה מטעם אחר, דשליחות לא מיקרי אלא אם עביד השליח פעולתו עבור המשלח, אבל הכא בשומר שמושך לעצמו להיות שומר ואינו שליח כלל של הגנב לא מתחייב הגנב במשיכת השומר. והתוספות סברי גם כן דלא שייך שליחות בשומר כסברת הראב"ד, אלא דסברי דהכא אינו מטעם שליחות, אלא דכיון דמסרה לשומר ומהני משיכת שומר לענין חזרה נמצא שעל ידי מסירת הגנב נעשה הוצאה מרשות לרשות, וכן מפורש שם בשיטה מקובצת ובחידושי הרשב"א שם. והמרדכי דמיירי בשליח ממש ולא בשומר, שפיר קאמר דמהני משיכת השליח להתחייב הגנב אם לא ידע השליח, והא דמהני משיכה לרשות של השליח, יש לומר דאף אם נימא דבמציאה או במתנה לא מהני כדברינו לעיל, מכל מקום הכא בגניבה דלא הוי רק מעשה גניבה בלבד ואינו צריך כוונה ורצון לקנות על ידי המשיכה וגם גזלן על מנת לאבד הוי גזלן, כדמשמע מגמרא ב"ק דף צ"ח ע"א ובגיטין נ"ב ע"ב, אם כן אם רק נחשב פעולת השליח על הגנב שפיר מתחייב הגנב, דאף אם יתהוה על ידי הוצאה מרשות בעלים לרשות אחר גם כן מתחייב הגנב, דלא גרע מגונב על מנת לאבד. ואף דאם ימשוך בעצמו לרשות אחר אפשר דלא מהני, משום דלא מיקרי לדידיה מעשה גניבה דאינו קנין לדידיה, אבל הכא בשליח דלהשליח הוי רשותו ומיקרי מעשה גניבה שפיר מתחייב הגנב, ודוק. 
וראיתי בספר דברי חיים סימן ו' מהלכות גניבה שכתב דהמרדכי סובר כסברת הקצות החושן דמהני פעולת שליח בלא כוונה בצירוף כוונת הבעלים, והתוספות והראב"ד סוברים דלא מהני. אבל לפי מה שביארנו אין מזה ראיה כלל לספיקו של הקצות החושן לא מדברי התוספות ולא מדברי הראב"ד ולא מדברי המרדכי, דיש לומר דמצי סברי דבכל מקום בעינן כוונת השליח ולא מהני כוונת הבעלים, אך כל זה לא שייך אלא במציאה או במתנה דבעינן כוונה לזכות על ידי ההגבהה, על כן יש לומר דהגבהה בלא כוונה לא מהני כלל, אבל הכא בגניבה דלא בעינן כוונה בשעת הקנין, דלא הוי קנין לקנות ולזכות על ידו אלא דהוא מעשה בלבד, והקנין שנעשה הוא רק עונש ותשלומין שגזרה התורה עבור מעשיו של הגנב, וכיון שהגנב שלח שליח להביא אליו חפץ של אחרים הוי גנב. ובאמת תמוהה לי מאד ראיית הקצות החושן מהתוספות, דאף אם נימא דמהני כוונת הבעלים על ידי פעולת השליח, ודאי לא מהני אלא אם היתה הכוונה בשעת פעולת הקנין, היינו שיעמדו הבעלים התם ויכוונו בשעה זו לקנות על ידי משיכה זו, דכוונה קודם הקנין או לאחר הקנין ודאי דלא מהני, והכא בגניבה משמע שאם שלח שליח לגנוב מהני אף אם לא עמד שם הגנב ברגע זו כדמשמע מדברי הרמ"א בסימן שמ"ח, אלא צריך לומר דאין שייכות לפשוט ספיקו של הקצות החושן מגניבה כלל וכמו שביארנו. 


חידושי ר' שמעון שקופ קונטרס השליחות סימן ט 
========================================== 
ונשוב לדברינו, דלפי מה שנתבאר לנו לא מצאנו לעת עתה מי שחולק על שיטת רש"י והריטב"א והריב"ש ז"ל דסברי דבלא רצון השליח לא חלה השליחות, והדרא הקושיא לדוכתה אם כן איך עושים שליח שלא בפניו, כיון דעתה אי אפשר שתחול השליחות איך חל אח"ז לכשנתרצה השליח. ובהשקפה הראשונה י"ל דעושה אותו לשליח לאח"ז כשירצה, היינו שענין השליחות תחול אח"כ לאחר שירצה השליח, שאז יהיה ידו כידו לקבל את הגט או להוליכו, כמו שמצאנו בכל המקומות שיכול אדם להקדיש או להקנות לאחר שלשים יום, ומהני אמירתו וקנינו שעושה עתה שיחול הקנין לאחר זמן, ומשום הכי אין לחוש גם כן לחזרה כמו שאין חוששים לחזרה בכל קנין שעושה על לאחר זמן, כל זמן שלא חזר בו בפירוש, - רק בחזקה ובמשיכה וקנין סודר לא מהני משום דכלתה קנינו -, משום דהקנאתו כבר נגמרה על זמן שלאחריו ואין צריך לשום הקנאה חדשה. ואין להקשות לפי זה דאם כן מאי איכפת לן אם השליח לא נתרצה בשעת קבלתו להיות שליח להולכה אם נמלך אח"כ ונתרצה דאסיקנא לעיל דלא מהני, אם נימא דבאופן זה חל כל שליחות שלא בפניו שיהיה שלוחו לכשיתרצה, דלא דמי כלל לשליח שלא בפניו, דבשליח שלא בפניו ע"כ כונתו כן הוא דממנה אותו להיות שלוחו בעת שיתרצה ונמצא לאחר שירצה היה על זמן זה כוונת המשלח למנותו שליח, ואפשר דבשליח שלא בפניו מהני אף אם כששמע מיאן בשליחותו ואחר כך נתרצה, ולדעתי זה דמי ממש לאומר אמרו לפלוני שיוכל להחזיק ולקנות, דאף אם ימאן המקבל בשעת השמיעה ואח"כ יתרצה גם כן אין לחוש לחזרה, דרשות הנותן עדיין עומד, אבל הכא, היינו באופן דמיירי הראשונים הנ"ל שעושה את השליח שליח להולכה בפני השליח, דדעתו לעשות לו עתה שליח להולכה ואין כונתו שיהיה שליח לאחר זמן, על כן כיון דלא נתרצה עתה השליח בטלה השליחות וצריך מינוי שליחות מחדש, כמו שמצאנו כעין זה ממש בהקנאה, כאשר ביארנו לעיל על פי שיטת הרמב"ן, דבעושה קנין על דבר שלא בא לעולם לא מהני כלל ואינו יכול על פי הקנאתו של המוכר שמקנה עתה לעשות עוד קנין אחר לאחר שיבוא לעולם, ורק היכא שאינו מקנהו עתה אלא נותן לו רשות לעשות קנין לאחר שיבוא לעולם אז יכול להחזיק ולמשוך שלא מדעתו, כמו שבארנו לעיל, הוא הדין הכא לענין שליחות. 
ולדברינו יש לדחות ראיית הגאון בעל בית אפרים לענין שליח שלא בפניו אם מיאן השליח ואחר כך נתרצה, שהבאנו לעיל, מהא דאמרינן דעקר שליח לשליחותו, שלא מטעם דברי הגאון בעל עונג יום טוב, אלא אף אם נימא דשם לא חלה השליחות משום לתא של השליח, מכל מקום לא דמי לשליח שלא בפניו דשם עשהו המשלח שליח בעת שיתרצה, אבל הכא שעומד בפניו ועושה אותו עתה לשליח הולכה וכיון דעתה אינו רוצה ואי אפשר לחול עתה שוב אינו חל בלא מינוי מחדש. 
אבל הרשב"א בתשובה הובא בב"י לאבהע"ז סימן קמ"א כתב וז"ל: אם עשתה שליח וחזרה ועשתה שליח ואפילו עשרה וכו' כל שהגיע הגט ליד אחד מהם מגורשת, דלא שייך בכי הא ברירה, אבל אפשר שאם אמרה כל מי מכם שירצה הבעל ליתנו לו יהא שלוחי לקבלה שנאמר בזה אין ברירה כענין לאיזה שארצה אגרש בו דאין ברירה, עכ"ל. ומוכח מדברי הרשב"א לכאורה דבשליחות אי אפשר לעשות שליח לאחר זמן, היינו שמה שצריך המשלח למסור כחו ורשותו להשליח שיהיה בידו ובכחו לעשות איזה מעשה עבורו אם עתה או לאחר זמן, אבל הכח הזה צריך שיתנו לו עתה בעת מינוי השליחות, דאם נימא דשליחות דומה לקנין שאפשר לעשות שיחול לאחר זמן מה לנו אף אם אין ברירה, הלא מבואר בתוספות ב"ק דף ס"ט ע"א ד"ה כל הנלקט, דאם מניח המעות בבוקר ואומר שיחול החילול לאחר שיהיה נלקט מהני החילול אף למ"ד אין ברירה עי"ש, וכן כתב הר"ש פ"ה דמ"ש הובא בקצות החושן סימן ס"א, וכן נקטו כל גדולי האחרונים, ה"ה והמהרי"ט והמחנה אפרים והש"א, וגם הרשב"א בספר תולדות אדם סימן פ"ב בעצמו סובר כן כאשר הובאו דבריו בספר מחנה אפרים הלכות זכיה ומתנה סימן א' יעו"ש. אם אמנם דדברי הרשב"א אלה צריכים ביאור, עיין בספר דברי חיים חלק יו"ד סימן מ"ג ובספר אמרי בינה בשו"ת סימן י"ב, וביותר מפורש כלל זה בחידושי הרשב"א לב"ק דף ס"ט - והקצות החושן בסימן ס"א מביא קושיא זאת על הרשב"א ואסיק דפליג הרשב"א על הר"ש והתוספות, ולא ראה דברי הרשב"א אלה דמפורש נקט כדברי התוספות והר"ש הנ"ל -, ואם נימא דשליחות דומה לכל קנין שאפשר לעשותו שיחול לאחר כך, למה לא תוכל האשה לעשות שליח שתחול השליחות לאחר כך כשירצה הבעל ואז יהיה מבורר מי הוא שלוחה, אם כן לפי זה אי אפשר גם כן לומר דענין שליחות שלא בפניו הוא שעושה אותו שליח אח"כ כשירצה השליח, דאם עתה אינו חל אי אפשר לחול גם אח"כ. 
והנראה דיש לומר דאמנם דענין שליחות צריך שימסור לו הכח מיד ואם אומר שיהיה שלוחו אח"כ צריך מינוי שליחות מחדש, מ"מ שליח שלא בפניו מהני, דאף אם נאמר דכל היכא דלא קבל עליו את השליחות ונתרצה לא חלה השליחות, מכל מקום מצד המשלח לא חסר דבר וכבר מסר לו הכח לעשות עבורו בלא שום הגבלה וזמן למינוי השליחות, דאם תיכף בזה הרגע ישמע השליח ויתרצה כבר הוא שלוחו וידו כיד המשלח, ונמצא דמצד המשלח כבר עשה את אשר עליו לעשות בכל מה שנוגע למינוי השליח, ולכן בכל עת שמתרצה השליח חלה השליחות ואינו צריך מינוי חדש, אבל אם אמרה האשה שהיא עושה שליח שלה שיהיה שלוחה אח"כ כשיתרצה הבעל, נמצא דעדיין לא גמרה בדעתה למסור לו הכח לקבל עתה, אלא רק לאחר זמן, ואיכא חסרון בעשיית ומינוי השליחות מצדה ולא מהני, דיש לומר דמצדה צריך בשליחות שיהיה נגמר השליחות מעתה, ולכן ניחא שפיר מה שכתב הרשב"א דאם אמרה כל מי מכם שירצה הבעל דלא מהני משום דאין ברירה, דמצדה צריך להיות נגמר מעתה ועתה אינו מבורר, דרצון הבעל אינו שייך לשליחותה דהיא יכולה לעשות שליח אף בע"כ של הבעל כמובן, ולכן אם תלתה ברצון הבעל הוא כאומר על זמן שלאחר כך, אבל בשליח דלא מהני בעל כרחו של השליח, נמצא דמצדה כבר מינתה שליח, רק כדי שתגמר ענין חלות השליחות צריך שיצורף לזה רצונו של שליח, ובכל זמן שנתרצה נשלם ענין השליחות. 
אך לפי זה עדיין אינו מבואר כל כך בין בפניו ולא נתרצה בשעת מינוי השליחות בין שלא בפניו, אם לא דנאמר דהוא מטעם אומדנא דכיון דעומד בפניו ועושה אותו לשליח, ואם היה יודע שהשליח אינו רוצה לקבל עליו ענין השליחות ודאי לא היה עושה אותו על חינם, ונמצא דמינוי השליחות היה בטעות מצד המעשה, אבל בעושה אותו שלא בפניו דעתו היה שיהיה שלוחו ומתי שיתרצה יתרצה, לכן אפשר לומר דאף אם מיאן בתחילה מהני אחר כך אם נתרצה, ואפשר שגם בשליח שלא בפניו איכא אומדנא דדעתו היה אם יתרצה כשישמע, אבל אם נתרצה בשעת שמיעה ניחא שפיר. אמנם לישנא דהריב"ש שהבאנו לעיל יקשה לפי זה, דאם נאמר שכל עיקר ביטול השליחות הוא מצד המשלח משום אומדנא דאדעתא דהכי לא עביד ליה שליח, אם כן לא שייך כאן לומר דברים שבלב אינם דברים, אם השליח אומר שבתחילה לא היה דעתו להיות שליח הולכה, כיון שאין אנו דנים שיפעול מחשבתו איזה דבר, אלא דאם באמת לא קבל במחשבתו להוליך את הגט ודאי לא היה עושה אותו המשלח לשליח, על כן צריך לידע רק אם אמת הוא כמו שאומר אם השליח נאמן על כך או לא. לכן נלענ"ד שיותר מסתבר לומר דאם השליח אינו מתרצה שתבטל השליחות לגמרי, היינו בין שליח בפניו ובין שלא בפניו, ועל כן רצה הריב"ש לדון שתבטל השליחות מצד השליח שלא קבל במחשבתו להיות שליח להולכה והוצרך לדון בזה משום דברים שבלב. 
ולפי זה עולה לנו כך, דענין שליחות הוא באופן שהמשלח יעשה את השליח מצדו עתה, היינו בשעת מינוי השליחות, אבל אם יאמר שיהיה שלוחו לאחר זמן לא מהני כלל כמו שהוכחנו מתשובת הרשב"א שכתב שאם אמרה כל מי מכם שירצה בעלי יהיה שלוחי לא מהני משום דאין ברירה. ולעשות שליח בעל כרחו של שליח לא מהני כמו שהוכחנו מרש"י והריטב"א והריב"ש ז"ל, ושליח שלא בפניו מהני, אף דעתה נחסר עדיין רצון השליח מכל מקום מצד המשלח נגמר מינוי השליחות, וכאשר השליח מתרצה נגמרת חלות השליחות גם מצד השליח, ואם השליח אינו מתרצה בשעת השמיעה מסתבר שתתבטל השליחות, ואם גם ימלך אח"כ להיות שליח לא מהני וצריך מינוי חדש, כמו בשליח בפניו שמפורש בראשונים הנ"ל דלא מהני אם נמלך אח"כ. 
ועל כל פנים איך שיהיה כיון דבשליח שלא בפניו מצד המשלח כבר נגמר ענין השליחות ואין צריך מינוי חדש, על כן אין לחוש לחזרה כלל וכלל כמו שהוכחנו לעיל ממקומות הרבה. ואחרי שגם הגאון בעל עונג יום טוב לא מצא כמעט אף ראיה אחת לסברתו, דהנה מה שמביא במה שרצה לבאר דברי הריטב"א בחידושיו לגיטין (דף ל"ב ע"ב) שכתב על הא דקאמר שם אביי שליח מתנה כשליח הגט נפ"מ להולך לאו כזכי, וז"ל: ק"ל אטו זכי מי מהני והא חוב הוא לאשה ואין חבין לאדם שלא בפניו, ואיכא מ"ד כשעשתה שליח לקבלה דהתם אי א"ל זכי ודאי מהני דהא זכות הוא לה, מיהו זה אינו כלום, דהתם ביבמות מסקינן דלא זכות הוא לה דטב למיתב טן דו וכו' עכ"ל. ודבריו סתומים בזה, הא בשעשתה האשה שליח לקבלה מה לנו אם זכות הוא לאשה או חוב לה, ומשנה מפורשת לקמן בפרק התקבל דאם עשתה שליח לקבלה והבעל אמר זכי לה מהני, לכן מיישב הגאון בעל עונג יום טוב דהנך דמפרשי דמיירי אביי בעשתה האשה שליח לקבלה אך הבעל לא ידע מזה ולכן נפ"מ אם הולך כזכי או לא, ועל זה מקשה הריטב"א דאף אם יאמר זכי לא מהני כלל כיון דהבעל אינו נותן בתורת שליחות לקבלה דידה אלא בתורת זכיה וזכיה לא מהני דחוב הוא לה וחיישינן שמא חזרה, ודבריו נכונים בזה, ולדעתי יש לומר דמיירי שידע הבעל אך אומר בפירוש שאינו רוצה בתורת שליחות דידה אלא בתורת שליחות דידיה, ואם אמרינן הולך כזכי מהני אם זכות הוא לה כמו שהבאנו דברי הר"ן לעיל, וכל מה שהאריך בזה בעל העונג יום טוב הוא שלא לצורך ואינו מובן, דמה שמוכיח דהריטב"א ע"כ מיירי שלא ידע הבעל, מדברי הריטב"א לקמן בפרק התקבל שהקשה מאי קמ"ל אביי דהולך לאו כזכי הא איפסיקא הלכתא בהדיא דבמתנה הולך לאו כזכי, ותירץ דאביי מיירי היכא שהיא עשתה שליח לקבלה, ולדעתי זה אינו מובן כלל, דאם לא ידע הבעל מה יתרון לנו לענין שנאמר שכונתו של הבעל באמירתו הולך שדעתו לזכיה אם היא עשתה שליח לקבלה או לא, דכל עיקר הטעם דהיכא דהיא שוויא שליח הוא נותן אדעתא דקבלה משום שיודע שהיא עשתה שליח, והוא אינו מוחה בזה, אבל אם לא ידע אכתי יקשה לן מאי קמ"ל אביי. ובנוגע לענין חזרת הבעל אין מזה ראיה כלל, דהתם אנו דנים מצד זכיה ומצד זכיה ודאי יש לחוש לחזרה, אבל בשליח שלא בפניו דהשליחות לא נתבטלה ודאי אין לחוש לחזרה. ובזה נדחה נמי מה שרצה להסתייע מדברי הנמ"י בקדושין, ופשוט. 
ומכיון שכל הראשונים ז"ל, הובא בב"י סימן קמ"א, ה"ה הרא"ש והרשב"א והר"ן בשם הרמב"ן ובה"ג והרמב"ם נקטו כולם שעושים שליח שלא בפניו, ואפילו אשה תוכל לעשות שליח שלא בפניו, ואם היה חשש חזרה באשה ודאי לא מהני, דבאשה ודאי חיישינן שמא חזרה בה כמבואר בירושלמי, אלא ודאי אין לחוש כלל לחזרה היכא שאנו דנים מצד שליחות, ורק היכא שאין שליחות ואנו רוצים לזכות לה גט אז אמרינן חוב הוא לה אף אם נתרצתה מעיקרא. ונכון הוא בעזה"ית. 
ובהא דכתבנו לעיל לחלק בין שליח שלא בפניו לדברי הרשב"א בתשובה בעושה אשה שליח למי שירצה הבעל יש לתרץ הא שהקשינו לעיל, ואח"כ מצאתי בפ"ת לאבהע"ז סימן ק"מ סק"ב שהביא בשם הנוב"י, מהא דאומר לעשרה כתבו וחתמו ותנו גט לאשתי דקיי"ל אחד כותב ושנים חותמין אף דאינו מבורר מי יהיה שליח לכתיבה ומי יהיה לחתימה ונתינה יעו"ש שהוכיח מזה דלא כהרשב"א, דבשליחות אין חסרון מה שלא יברר השתא. אבל לפי מה שחלקנו לא קשה מידי ודברי הרשב"א ברורין, דכיון דלענין שליחות צריך שני דברים, שתמנה אותו האשה לקבלה ושיקבל עליו השליח ענין השליחות, והנה בהא שהאשה אומרת שעושה את מי שיבחר הבעל, היינו שהאשה מצדה אינה מוסרת כחה ואינה ממנה רק את מי שיבחר הבעל, ונמצא דצריך לנו לומר אח"כ איגלאי מילתא למפרע דזהו השליח אשר אותו מינתה האשה לשליח, וזהו ענין של ברירה. אבל באומר לעשרה כתבו הנה מצד הבעל אין כאן ברירה לומר דרק לזה עשה שליח ולא לאחר, אלא מצדו הוא ממנה את כולם ונותן רשות וכח לכל אחד מהם שיהיה בע"ד על הכתיבה והחתימה והנתינה, רק אם הם אינם מקבלים את כל השליחות רק זה בחר להיות על הכתיבה או על החתימה, זה אינו מצד חסרון הממנה רק מצד קבלת השלוחים, ומכל שכן אם גם קבלו כל אחד את כל ענין השליחות בין לכתיבה ובין לחתימה ורק שזה עשה דבר זה והאחר עשה דבר זה ודאי דאינו שייך לברירה, וזהו כלל הדברים שכתב הר"ן לענין משתעבדנא לכל מאן דאתא מחמתיה דאינו שייך לברירה, שמשתעבד לכל העולם רק באופן אם יגמר זכותיו במה שיבוא מחמתיה, ונמצא דאף מי שלא בא מחמתיה גם להאיש ההוא עושה השתעבדות רק שלא נשלמו זכויותיו, וכל ענין ברירה הוא רק כמו בהא דאיזו שתצא בפתח תחילה, דרק להאשה הזאת הוא כותב וצריך לומר איגלאי מילתא למפרע. 
הערה: מה שכתב הב"י בסימן קל"ט לענין זכיית גט לאשה, דאם באו עדים שצווחה להתגרש בשעה פלונית והבעל זיכה לה הגט על ידי אחר באותה שעה ממש אפשר דמהני, לענ"ד מדברי הריטב"א הנ"ל שהקשה על הא דקאמר אביי נפ"מ להולך לאו כזכי, מה מהני זכי בגט דחוב הוא לה, וכן הקשו שם התוספות ובחידושי הרשב"א שם האריך בזה, ודחיק שם לאשכוחי במקום יבם או קטטה דמספקא ליה להש"ס ביבמות, ולדברי הב"י אפשר לאשכוחי נ"מ שאם יתברר הדבר על ידי עדים שצווחה להתגרש בשעה זו שקבל השליח דמהני זכיה לדבריו, ואשמעינן אביי דהולך לאו כזכי, וצ"ע. 
ואף במוכה שחין דשקיל וטרי הרשב"א שם דבכה"ג רוצה לומר דאמדינן לדעתה דבודאי לא חזרה בה, מכל מקום מסיק מדברי הירושלמי שהובא בתוספות גיטין דף י"א דהוי חוב לה, דעיקר הדבר חוב הוא לה, ומה דאמרו בירושלמי לישנא דשמא חזרה בה לאו דוקא הוא, רק דהכונה דאם הוה ידעינן שתשאר בדעת זו כל ימיה הוה נקרא זכות, כמו בעבד אם ניחא ליה בהפקירא, אבל כיון דחיישינן שתשתנה דעתה הוה חוב לה, וכן מוכח מדברי הרמב"ן ז"ל במלחמות שם על דף י"א, במה שהקשה המאור ז"ל שם על הרי"ף ז"ל, וחקר שם דגם באשה היה מקום לומר שיזכו לה גט, כיון דאם לא תתרצה לא תתגרש כמו בכל זכיות אם אינו מתרצה, ויהיה הברירה בידה, וכה"ג הוי זכות כמו שפסק הרמב"ם ז"ל בקטן שקנה קרקע, אלא משום הכי לא מהני, דאף אם תתרצה אח"כ יש לומר שנשתנתה דעתה לאחר כן, ונמצא דזכיית השליח גרם לה חובתה, וכל היכא שלא נעשה שליח אי אפשר לזכות שלא מדעת הבעלים רק היכא שהדבר מצד עצמו הוא זכות, יעו"ש היטב בדברי הרמב"ן. 


חידושי ר' שמעון שקופ קונטרס השליחות סימן י 
========================================== 
ואחרי העיון היטב נראה לבאר בעז"ה ענין שליחות בדרך מישור. 
דהנה חקרנו בענין שליחות שלש חקירות. א) אם צריך בשליחות רצון השליח לקבל עליו את השליחות להיות ידו כיד המשלח או לא. ב) אם מהני משיכת השליח לרשות דידיה, דלכאורה ענין השליחות הוא רק בזה דחשיב פעולת השליח כאילו עשה המשלח בעצמו אבל איך יתהוה רשותו של השליח כרשות המשלח. ג) חקירת בעל הקצות החושן אם מהני כוונת המשלח בצירוף פעולת השליח. 
והנראה דכל אלה החקירות בחדא מחתא נינהו ותליין באופן השליחות. דהנה לפי המתבאר לנו מש"ס דילן ומירושלמי ומדברי הראשונים ז"ל, בשליחות איכא שני אופנים. א) עיקר השליחות דילפינן מתרומה הוא דהמשלח נותן כח ויכולת להשליח להפריש תרומה מתבואתו מה שלא היה ביכולת השליח בלא מינוי השליחות, ורק על ידי מינוי השליחות הוא נעשה כבעל דבר על תבואת המשלח שיהיה עושה בשל חבירו כאדם העושה בשלו. ובאופן שליחות זה אמרו בירושלמי דעד כאן יש ביכלתו למנות שליח לעשותו בעל דבר רק בדבר שהמשלח הוא עתה בעל דבר, כמו בתרומה, וכן בגירושין, שרק הוא הבעל יכול לגרש את אשתו, אבל במתנה, ולדעתי כן גם בהפקר, אין ביכלתו לעשותו בעל דבר אחרי אשר הדבר אינו מסור בידו ואין לו על זה עתה שום כח פרטי יותר מלאחרים, וכן בדבר שלא בא לעולם כמו חלה בעודה קמח, כמו שחקרו התוספות בנזיר דף י"ב ע"א וכן לגרש אשה אשר עדיין אינה קנויה לו. ובדרך זה עולה שם סוגית הש"ס בנזיר לענין קדושין ולענין הפרת נדרים עי"ש. והאופן השני הוא מה דמצינו בש"ס ענין שליחות בדבר עבירה דשקלינן וטרינן רק מטעם אין שליח לדבר עבירה, אבל לולא זה היה הדין נותן דאם שלח להרוג הנפש או לחפור בור ברשות הרבים היה מתחייב המשלח כאילו עשה דבר זה בעצמו, ולשיטת התוספות ושאר ראשונים גם לדידן כן, היכא דלא ידע השליח. ואופן שליחות כזו לא נוכל לבארו על פי הדרך שכתבנו באופן הראשון, דשם על ידי מינוי השליחות הוא נעשה בעל דבר על הדבר שמינהו המשלח, כמו בתרומה וגירושין, ובשליח לדבר עבירה לא שייך לומר כן דניתוסף לו איזה כח ויכולת על ידי מינוי השליחות, ולכן באופן זה לא נוכל לבאר אופן השליחות רק בדרך זה, דכל מה שעושה השליח על ידי ציוויו של המשלח נחשב כאילו עשה המשלח בעצמו בין לחיוב ובין לזכות, כיון שהמשלח שלחו וצוהו על כך. 
והנה לענין הספק הראשון השכל מחייב לנו לחלק בין שני אלו אופני השליחות, דאף שהוכחנו מסוגית הש"ס בגיטין ומרש"י ומהריב"ש והריטב"א ז"ל דבעינן רצון השליח לעיקר חלות השליחות, יש לומר דזה לא שייך כי אם באופן הראשון של שליחות, דכיון דעל ידי המינוי צריך שיתווסף להשליח כח חדש להעשות בעל דבר על ענין שבלא זה הוא נכרי וזר ואין ביכלתו לעשות מאומה, על כן בלא רצונו ודעתו אינו יכול המשלח ליתן לו בע"כ הכח הזה, ובאופן שליחות כזה לדעתי אם יהיה איזה טעות ודאי שתתבטל השליחות. אבל בשליחות מעין האופן השני, דלא נתהוה על ידי השליחות שום כח חדש דנאמר שיוצרך לזה קבלת השליחות ורצונו, יוכל היות דאינו צריך רצון השליח, ואם רק עשה השליח על ידי ציוויו של המשלח נחשבת הפעולה כאילו עשאה המשלח בין לזכות ובין לחוב, ולכן בגניבה דענין השליחות אינו שייך אלא רק לאופן השני של שליחות, היינו דרק פעולת השליח נחשבת כאילו עשאה המשלח, ודומה לשליחות לחפירת בור או להריגת נפש, דאי אפשר לומר דעל ידי השליחות הוא נעשה בעל דבר לגנוב, כיון דאין בזה להמשלח כח יותר מלהשליח, על כן ברור לענ"ד דעיקר ענין גניבה הוא רק פעולת ידים להוציא החפץ מרשות של בעל הבית, וענין המשיכה וההגבהה הוא גזירת התורה שעל ידי זה יתחייב גנב וגזלן. ולהכי שפיר מובן דינו של המרדכי דהיכא דלא ידע השליח חייב המשלח, דהכא לא שייך שתתבטל השליחות מטעם טעות השליח, דעל פעולת ידים לא בעינן רצון השליח לקבל עליו ענין השליחות, דעל ידי קבלתו ורצונו לא יתהוה שום ענין וכח חדש, ורק אם עשה ופעל על פי ציוויו של המשלח נחשב ענין הפעולה על המשלח, ופעולת ידים אי אפשר בשום אופן שתתבטל. ובזה עולה לנו יפה הפתרון להחקירה הראשונה, דהדבר תלוי בזה באיזה אופן משני האופנים הנ"ל יהיה ענין השליחות, אם הוא ענין שליחות דצריך שהשליח יהיה בעל דבר או שהוא ענין שליחות רק לפעולת ידים בעלמא. 
וכן לענין החקירה השניה אם מהני משיכת השליח לרשות השליח, נראה גם כן דתלוי בהנ"ל, דהנה באופן שיש כח לאדם לקנות עבורו איזה חפץ באופן שלא יחסר תנאי השליחות של בעל הממון, וכמו שכתבו הנתיבות המשפט והמחנה אפרים דהיכא דנותן להשליח כסף לקנות נעשה השליח בעל דבר, נראה מוכח מהרבה מקומות דמהני משיכת השליח לאיזה רשות שיהיה, כמו לסימטא דהוי רשות של שליח, והטעם, דהמשלח עשה אותו בעל דבר על עיקר הקנין ולא רק על פעולת ידים של המשיכה, וכיון שהוא נעשה בעל דבר, בכל קנין דנחשב אצלו קנין יכול לקנות עבור המשלח, ובזה צדקו דברי הנתיבות המשפט שהבאנו לעיל בקונטרס הראשון. אבל אם תהיה השליחות על פי האופן השני, היינו היכא דאינו צריך שיהיה ענין השליחות רק על פעולת ידים, אז ודאי אם יהיה ענין השליחות על מעשה משיכה לא יהני אם ימשוך השליח לרשות שלו, דאף אם נחשיב פעולת השליח כאילו עשאה המשלח, לא עדיף זה מאילו היה המשלח בעצמו מושך לרשות של השליח. 
ועל פי זה תתבאר לנו היטב חקירת בעל תוספות רי"ד, הובא בקצות החושן סימן קפ"ב סק"א, אם מהני שליחות לעשות מצוה. דלדברינו ענין שליחות למצוה שייך רק לסוג השני באופני השליחות דבזה לא שייך לומר דעשהו בעל דבר להניח תפילין וכדומה, ובאופן השני בארנו דהשליחות לא מהני רק להחשיב שהפעולה שנעשית על ידי השליח כאילו עשאה המשלח אבל רשות השליח אינו נחשב כרשות של המשלח, דלהכי במצוה דבעינן שיעשה הפעולה בגופו, היינו שיניח תפילין על ראשו וכדומה לא מהני שליחות, כמובן. 
ובזה נתיישב לנו מה שהקשינו בקונטרס הראשון על פי דברי הירושלמי דמקשה על האי כללא דשלוחו של בעל הממון מהא דאשה עושה שליח לקבל גיטה, ומתרץ שם, דתמן התורה זכתה לו, ונתקשינו, הא לפי מה דביארנו ענין שליחות לדבר עבירה דאינה רק על פעולת ידים, להכי לא שייך לאצרוכי כאן בעל הממון, וא"כ קשה הא דמצריך הירושלמי לתרץ בגט דתמן התורה זכתה לה, הרי בשליח קבלה אינו צריך קנין וזכיה רק פעולת ידים וכמו באשה עצמה המקבלת גט בע"כ דגם כן מהני, יעו"ש בקונטרס א'. אמנם לפי מה שבארנו מיושב ומדויקים היטב דברי הירושלמי, והיינו, דאם נימא דענין שליחות לקבלה הוא רק בגדר סוג השליחות באופן השני, היינו שליחות רק על פעולת ידים של קבלת הגט, אז לא היה מהני בגט כלל, דכיון דשאר קנינים כמו הגבהה וכדומה אפשר דלא מהני בגט, עיין באבהע"ז סימן קל"ט בפתחי תשובה סק"ד, דאולי לא מהני בגט רק אם מונח כל הגט דוקא בידה או חצרה, ובאופן השני של שליחות לא מהני השליחות אלא רק לענין שתהיה נחשבת הפעולה של השליח כאילו עשתה האשה בעצמה אבל ידו ורשותו של השליח אינו נחשב כידה ורשותה של האשה, וכיון דבגט בעינן דוקא ידה ורשותה ודאי לא מהני שליחות כזו. ועל כרחנו ענין שליחות לקבלה הוא בגדר השליחות שמסוג הראשון, היינו שהאשה עושה אותו לבעל דבר על ענין קבלת הגט, דאז כיון דהשליח הוא בעל דבר ממילא כל הפעולות שעושה לקיום הדבר מועילים כאילו היה עושה לעצמו, ואז מהני גם רשות של השליח כמו שביארנו, ולהכי מקשה הירושלמי איך יכולה האשה לעשותו שליח, היינו, למסור לו הכח והיכולת לקבלת הגט שיהיה הוא בעל דבר על זה, כיון דהדבר אינו מסור בידה, והוי כמתנה שאינו עושה שליח, ועל זה מתרץ הירושלמי, תמן התורה זכתה לה, והוא כפשוטו, שהתורה נתנה לה זכות וכח על זה שתהא נחשבת כבעל דבר. ומכוון הוא בעזרת השי"ת, ויעויין להלן שנבאר ביתר ביאור דברי הירושלמי בע"ה. 
אמנם לפי זה בענין שליחות לגניבה, דביארנו, שענין השליחות הוא רק על פעולת ידים כחפירת בור או הריגת נפש, לכאורה לא יהני אם השליח ימשוך לרשות שלו, כנ"ל, וכבר נתבאר לנו בקונטרס הראשון דמדברי המרדכי והרמ"א מבואר דגם אם משך השליח לרשות שלו מהני עי"ש. אך באמת יש לומר דענין שליחות לדבר עבירה הוא דכיון דעל פי ציוויו עשה השליח מעשה העבירה, שחפר בור או הרג נפש על פי ציווי המשלח, חייבה התורה את המשלח כמו אילו עשה המשלח העבירה בעצמו, כיון דעל פי ציוויו נעשית העבירה, ולהכי לא איכפת לנו לדון בענין זה אם רק פעולת הידים נחשבת על המשלח, דלא צריך לזה כלל, כיון דהמעשה כפי שהוא עתה הוא מעשה עבירה לשליח בעצמו, וכיון שכל זה נעשה בשליחותו וציוויו של המשלח על זה חייבה התורה למשלח. 
ועל פי זה יובנו לנו דברי הש"ס בקדושין דף מ"ג, דאיתא התם, אלא מעתה האומר לשלוחו צא אכול את החלב, בעול את הערוה וכו', ומשני, זה נהנה וזה מתחייב לא אמרינן. ולכאורה צ"ע, איך שייך שליחות על זה, דגופו של השליח הרי לא נחשב כגוף של המשלח, וכבר עמדו על זה באחרונים. אך לפי דברינו ניחא שפיר, כיון שבדבר עבירה אין אנו מחשבים לעיקר פעולת הידים על המשלח, אלא דחייבה תורה את המשלח אם רק נעשית עבירה על ידי הצווי שלו, ולהכי גם בחלב וערוה יש לומר דיתחייב המשלח אף דלא נוכל לומר דחשוב כאילו המשלח אכל בפועל את החלב, דבדבר הצריך גופו ממש לא שייך שליחות בזה, אבל כיון דהמעשה כמו שהוא עתה הוא מעשה עבירה להשליח בעצמו והעבירה נעשתה על ידי צוויו של המשלח אפשר לומר דיתחייב המשלח, ועל זה מתרץ הש"ס, דזהו כלל אחר, דהיכא דהעבירה היא רק על הנאה ולא על המעשה לא חייבה התורה את המצוה כנהנה, דזה נהנה וזה מתחייב לא אמרינן, ודוק. 
ועל כן גם בגניבה שהמעשה שחייבה עליו התורה חיוב אונסין או חיוב כפל הוא כשימשוך מרשות חבירו חפצים ויכניסם לרשות שלו, בין אם כוונתו לעכבם לעצמו או ליתנם לאדם אחר או לזרקם לים (ב"ק צ"ח), כיון דעל פי ציוויו עשה השליח שהוציא את השור מרשות בעל הבית והכניסו לרשות שלו, אשר המעשה הזה כמו שהוא הוא עיקר מעשה גניבה שחייבה התורה על כך בחיוב אונסין כמו שבארנו, דהקנין של גניבה איננו בגדר שאר קנינים, אלא דמעשה גניבה נחשבת רק אם עשה מעשה כזה אשר נקראת קנין במקום שצריך קנין, והיינו שיהיה ניכר על ידי הפעולה שנעשה כבעלים על החפץ (עיין ברא"ש גיטין ריש פרק הזורק), ולכן אף דבאמת אם היה המשלח בעצמו מושך את הגניבה לרשות של השליח לא היה מתחייב משום דלא עשה מעשה גניבה כמובן, מכל מקום מתחייב על פעולה כזאת שעשה השליח כיון דבשעה שהשליח עשה מעשה כזה הרי זה מעשה גניבה כמו כל גניבות ולהכי חייב המשלח ששלחו, ודו"ק. 
ולפי דברינו היה מקום לומר להפך, דאם ימשוך השליח לרשות של המשלח לא יתחייב המשלח, כיון דהמעשה כשהוא לעצמו אינו מעשה גניבה, דהכניס החפץ לרשות שאינו שלו, ונמצא שלא נעשה שום מעשה גניבה. אך מדברי המרדכי הנ"ל לא משמע כן, מדסתים דינו משמע דאפילו הכניס לרשותו של המשלח חייב אם לא ידע השליח. וכן נראה דיש להביא ראיה מסוגית הש"ס ב"מ דף י' דפריך אלא מעתה האומר לאשה ועבד צאו גנבו לי ה"נ דמחייב שולחן וכו' עי"ש. והנה בעבד אי אפשר לאשכוחי רשות שלו, דאף ידו הויא רשותו של בעל הבית, ומ"מ פריך דיתחייב המשלח. אף דאפשר לדחוק ולומר דמשכחת לה בהגבהה דלא בעינן רשות, דגם הוגבה מכחו מהני, אבל מפשטות הסוגיא משמע דיתהוה בכל ענין. ע"כ יש לומר דגם בדבר עבירה איכא ענין שליחות על פעולת ידים, גם היכא שהמעשה כמו שהיא אינה נחשבת כלל מצד העושה, מ"מ כיון דאם נחשיב פעולת הידים כאילו עשאן המשלח אז תהיה בזה מעשה עבירה גם בזה יתחייב המשלח, וכמו דנקטו כל גדולי האחרונים דמהני שליחות לפעולת ידים כמו לנתינת גט וכדומה, לכן גם באופן כזה מצרפינן פעולת השליח עם רשות המשלח לחשבן מעשה גניבה אצל המשלח. ויש להביא ראיה לזה מהא דבמעילה בנזכר השליח שבעה"ב מעל אף דלדידיה לא הוי עבירה. וכן מגמרא ב"מ דף י' דאם שלח ללאו בר חיובא חייב, וזה ברור. ועוד ראיה לזה מהא דכתב הרמ"א דחייב המשלח היכא שלא ידע השליח אם נימא דגניבה בלא כוונה אינה מעשה גניבה כלל, אלא דמצרפינן שם כוונת המשלח. 
ולפי זה יצא לנו דין חדש, באם השליח ימשוך לרשות המשלח את הגניבה לא יתחייב השליח אף היכא שידע, דקיי"ל אין שליח לדבר עבירה, דמכל מקום פטור בכה"ג כיון דלדידיה אינה נחשבת למעשה גניבה. וגם איכא נפקותא היכא שלא ידע, אם נימא דגזלן בשוגג חייב בכה"ג עיין בספר מחנה אפרים הלכות גזילה, דאף דחייב המשלח מ"מ גם השליח חייב, עיין ש"ך סימן רצ"ב, ועיין נתיבות המשפט שם סק"ה, ודבריו אינם מוכרחים כלל, דבגניבה ליכא קנין לגנב, כמו שבארנו שהמשיכה אינה רק מעשה גניבה, וכל קנין שיש לו לגנב ולגזלן הוא נמשך מהחיוב אונסין, שעושה התורה לגנב וע"י זה זוכה בגניבה לענין שינוי, כמו שכתב הנתיבות המשפט בסימן שנ"ג דהיכא דליכא חיוב ליכא קנין שינוי, ואין להאריך. ואולי יש לדחוק ולומר, דלשיטת התוספות ב"מ דף י' ע"ב דהיכא דאמרינן אין שליח לד"ע השליחות אינה מתבטלת ומקרי שלוחו, אלא רק לענין עונשין וחיובים אמרינן דלא מחייבים את המשלח על פעולת השליח, אפשר דכיון דאם נצרף פעולת השליח עם רשות המשלח יתחשב אצל המשלח מעשה גניבה, רק דלא מצינו לחייב את המשלח משום אשלד"ע, להכי יתחייב השליח, כיון דעל ידו נעשית פעולת הגניבה, כמו שחייב גנב על ידי חצרו משום דבע"כ מתיב בו, היינו שהוא עושה המעשה, אולי גם כן הכא השליח שעשה כל המעשה בלא סיוע של אחרים מחייב. אך באמת לא דמי לחצר ולא מסתבר לומר כן, וצע"ג בכל זה. 
ונציעש בכאן דברי מרן בשערי יושר שער ז' פרק ז' הדנים בענין הנ"ל, וז"ל שם: אבל נלענ"ד עפ"י מה שנראה לי ביסוד ענין השליחות וכו', דהנה בעיקר יסוד השליחות יש בזה שני ענינים, ענין אחד מה שחשבה תורה ליחס מעשה הנעשית על ידי שליח כאילו עשאה המשלח, וילפינן זה מקרא דתרימו גם אתם, וכן בשחיטת הפסח דכתיב ושחטו, ומטעם זה שקלו וטרו בגמרא שיתחייב השולח את הבערה ביד פקח, ומסיק הש"ס משום דאין שליח לדבר עבירה, והיכא דלא ידע השליח סברי כמה ראשונים להלכה דחייב המשלח, וענין שני הוא מה שנוגע לקנינים וכדומה, שמעשה השליח מועיל ופועל כמו מעשה של הבעלים עצמם, שהיסוד בזה שלענין זה חשבה תורה את השליח כבעלים עצמם, שמעשיו פועלים כאילו הוא היה הבעלים, כמו שיבואר זה בס"ד. 
דהנהש בשליחות של אשה לקבל גט מיד בעלה שרבתה תורה, אי אפשר לומר דלהכי מועיל מעשה השליח משום דמדין שליחות חשבינן כאילו עשתה האשה קבלה זו, דהרי יד השליח אי אפשר שתהא כיד האשה, דהרי זה כמידי דממילא, וכן כשמקבל השליח הגט על ידי חצירו, אם נבוא לומר דמהני דהוי כאילו עשתה האשה לא מהני כלום, דמעשה זה של השליח אם תעשה האשה לא יועיל כלום, דהרי אי אפשר ליחס את המעשה על המשלח רק כפי מעשה השליח, דהרי אם יעשה כהן שליח לזר לעבוד עבודה תהא העבודה פסולה כאילו עשה הזר מעצמו, וכן בגיטין וקדושין אין עבד נעשה שליח משום שאינו בתורת גו"ק, וגדולה מזה היכא שעשו שנים דמוכח מסוגית הש"ס בשבת דף צ"ג דאם לא מיעטה תורה לענין שבת היה כל אחד חייב, נלענ"ד ברור דמיחסים על כל אחד את מעשה חבירו, משום דכל אחד משלים וגומר את מעשה חבירו ומכשירה להיות ענין גמור, אבל אין מחשבים כאילו עשה כל אחד בפועל, ומה"ט אם נכרי וישראל שחטו בסכין אחד, הוי שחיטה פסולה, כמבואר בשו"ע יו"ד סימן ב', דאף דהוי כאילו עשה הישראל שחיטה כולה, אבל מכל מקום עשאה הנכרי והוי כאילו הישראל עשה שחיטה כולה, אבל מכל מקום עשאה הנכרי והוי כאילו הישראל עשה שחיטת נכרי ואכמ"ל. ומהאי טעמא עלינו לומר דלענין קנינים לא יועיל לנו האי כללא מה שניחס מעשה השליח אל המשלח, אלא משום כלל אחר, דחשבה התורה השליח לקנינים כבעלים עצמם, שיכול להועיל על ידי מעשיו כמו בגופו וע"י חצירו כבע"ד עצמו, שהוא נעשה כבעלים שמעשיו מועילים, ומהאי טעמא יכול השליח לעשות גם על ידי צירוף של כחותיו, שאי אפשר ליחסם על המשלח, ולכן נלענ"ד דשני ענינים נפרדים הם שני הכללים הנ"ל בדיני השליחות, וחז"ל קבלו זה מלשון הכתוב דכתיב תרימו גם אתם. 
ובזהש אמרתי לפרש מה שכתבו התוספות בקדושין דף כ"ג ע"ב ד"ה דאמר רב הונא, בהא דאמר רב הונא בריה דרב יהושע הני כהני שלוחי דרחמנא נינהו, דאי ס"ד שלוחי דידן נינהו מי איכא מידי דאינהו מצי עבדי ואנן לא מצינן עבדינן, ובנדרים בעי הני כהני שלוחי דרחמנא נינהו או שלוחי דידן ולא איפשיטא, ומתרצי בתירוץ שני בזה"ל, אי נמי יש לומר דהתם הכי קמיבעיא ליה, הני כהני שלוחי דרחמנא דווקא נינהו ולא שלוחי דידן כלל, או דילמא דהוו נמי שלוחי דידן, ונפ"מ באם היה כהן מקריב שלא לדעת הבעלים, אי שלוחי דרחמנא נמי נינהו הוי קרבן כשר, ואי הוו דווקא שלוחי דידן אינו כשר כיון שהקריב שלא מדעת הבעלים, עכ"ל. ובפשטות אינו מבואר מה זה ענין אי הוו נמי או דווקא, ועל פי מה שכתבנו יש לבאר כוונתם על פי שני הכללים בדיני השליחות, דלענין הכשרת הקרבן אמר רב הונא בריה דר"י דבע"כ הני כהני שלוחי דרחמנא נינהו, כלומר דיש להם כח להכשיר הקרבן בלי דעת הבעלים, דאם נימא דכח ההכשרה תלוי בבעלים כמו בתרומה וכדומה, איך מהני שליחות, דמי איכא מידי דאיהו לא מצי עביד ושליח מצי משוי, אבל כל זה הוא בנוגע לכלל השליחות, שהשליח במקום הבעלים שיהיו מעשיו מועילים, אבל בנוגע לכלל השני בשליחות להחשיב מה שנעשה על ידי השליח כאילו עשו הבעלים לענין זכות או חוב, יש לומר דגם בקרבנות הצריכה תורה לענין מצות ההקרבה שיהיו הבעלים עושים כל פרטי העבודה על ידי שלוחיהם הכהנים, ודין זה נפ"מ לענין מודר הנאה, דאם הכהן עושה שליחות הבעלים אסור במודר הנאה, ובעיא זו לא נפשטה, דלענין זה לא שייך לומר מי איכא מידי וכו', דכלל זה הוא רק לענין ההכשרה, ולא לענין יחס הפעולה. וע"פ דברינו אלה מתורצות כמה מקושיות האחרונים, עיין בספר המקנה לקדושין לענין מצות מילה, שלמדו בגמרא מקרא אם אשה מחויבת למול את בנה אף אם נימא דאשה פסולה למול, וכן במצוות כתיבת ס"ת יש לדון שאשה חייבת במצוה זו, אף אם אשה פסולה לכתוב, עיין בספר מנ"ח ואכהמ"ל. עכ"ל השערי יושר שם. 


חידושי ר' שמעון שקופ קונטרס השליחות סימן יא 
=========================================== 
ובענין החקירה השלישית, אם מהני הגבהת השליח בלא כוונה בצירוף כוונת המשלח, נראה לענ"ד להוכיח מסוגית הגמרא בב"מ דף י' ע"א דלא מהני. דהנה שם מבואר בסוגיא דמגביה מציאה לחבירו לא קנה חבירו אפילו בעשאו שליח. ועיין ברש"י שם ד"ה לא קנה, דמבואר בדבריו דתופס לבע"ח במקום שחב לאחרים דלא מהני הוא כל היכא דלא עשאו שליח, ובתוספות שם הקשו על רש"י מפרק הכותב. ונראה לענ"ד דעד כאן לא קאמר רש"י דמהני רק היכא דמצי לשוויי שליח, דעיקר הטעם דלא מהני תופס לבעל חוב הוא משום דלאו כל כמיניה לזכות לזה ולחוב לאחרים (ומה שכתב בספר פני יהושע דהוא משום דאין שליח לדבר עבירה, כבר דחו האחרונים), וזה דווקא היכא שהוא מטעם זכיה, היינו שעושה עצמו שליח מעצמו, וכמו שהבאנו לעיל לישנא דהר"ן בפ"ק דגיטין, אבל היכא שהוא מטעם שליחות אז מהני, דעל המשלח ודאי דלא שייך לומר דהוא תופס לבעל חוב, כיון דבעצמו יכול לתפוס, וגם על השליח יש לומר כיון שעושה פעולת המשלחו וחשיב כמותו הוי כבעל דבר. ובזה תתיישב קושית המחנה אפרים בסימן ד' מהלכות שלוחין שהקשה מהא דפריך בגיטין בפרק האומר דף ס"ג ע"ב בההוא גברא דשדר לה גט לדביתהו, אזל שליח ואשכחה דקא יתבה וליישא, אמר לה הילך גיטך, אמרה ליה ליהוי בידך, ואיבעיא להו שם אי מהניא כה"ג, מי אמרינן דלא חזרה שליחות אצל הבעל או לא יעו"ש, והקשה המחנה אפרים דתיפוק ליה דכה"ג לא מהני משום דהוי תופס לבעל חוב במקום שחב לאחרים דאפילו אם עשאו שליח לא מהני וכמו שכתבו התוספות בב"מ שם והר"ן בפ"ק דגיטין, דשם בגיטין מוכח דכל דלא אמר האדון דנותן בתורת שליחות לקבלה מיקרי תופס לבעל חוב, ועי"ש שתירץ דכה"ג לא הוי תופס לבעל חוב, משום דבידו היה למוסרה לה באותה שעה. אבל באמת תירוצו דחוק, ומה יענה באשה שעושה שליח לקבל מיד שליח בעלה במקום רחוק ממנה אשר שם אין בידו ליתנו לה. אבל לפי דברינו מיושב היטב, דכיון דאשה בידה לעשות שליח ועשתה שליח וחלה השליחות אז ודאי ביד השליח לעשות כל אשר ביכולת האשה עצמה לעשות, ורק היכא שאנו דנים מדין זכיה, היינו היכא שלא עשאו אדם שליח, או היכא דלא מהני מינוי השליחות, שאז צריכים לדון מדין זכיה, אז אמרינן דבמקום שהוא תופס לבעל חוב אם הוא חב לאחרים אין בידו לזכות לזה ולחוב לאחרים, ובמקום אחר הארכנו בזה. והא דלא מהני במציאה אף היכא שעשאו שליח, הוא משום דלא מהני מינוי השליחות לזה מטעם הירושלמי דאין אדם עושה שליח לקבל דבר שאינו שלו, ורק בחוב יש לומר דסובר רש"י דיכול לעשות שליח לתפוס בחובו שעל זה הוא נקרא בעל הממון, וכן מצאתי כעין זה בנתיבות המשפט סימן ק"ה עי"ש. אך במה שרצה לחלק שם בין מציאה לאחר יאוש לבין דבר של הפקר, לדברינו אין צריך לדחוק בזה, דלפי מה שביארנו בטעם הירושלמי דליעשות בעל דבר צריך שיהיה הדבר מסור בידו, היינו שיש לו ע"ז כח ויכולת פרטי אשר זה הכח הוא מוסר לשלוחו, ולכן בהפקר לא שייך לומר שעושה אותו בעל דבר, ומה שהקשה הנתיבות שם מדברי התוספות ב"מ דף ע"א ע"ב דבהפקר לא בעינן שלוחו של בעל הממון, זהו דווקא היכא שאנו דנים מטעם זכיה, בזה במתנה צריך שיהיה שלוחו של הנותן ובהפקר לא שייך זה, ולכן בעת שהוא מגביה מצי לזכות כיון דאין דעת אחרת מעכבתו, אבל היכא שצריך מינוי המשלח אז גם בהפקר לא מהני, ולכן במציאה הוי תופס לבעל חוב אפילו היכא שעשאו שליח משום דלא מהני שליחות בזה כנ"ל, רק הזוכה עצמו עושה עצמו שליח לזכות עבורו ולכן היכא שהוא חב לאחרים לא מצי לזכות לזה ולחוב לאחר כנ"ל. 
והנה לפי מה שחלקנו בשני אופני השליחות, דעד כאן לא אמרו בירושלמי דלא מצי אדם לשוויי שליח אלא רק על דבר שהוא בעל הממון זה דווקא באופן השליחות הצריך לנו שיהיה בתורת שליחות של בעל דבר, אבל היכא שאינו צריך לשליחות כזו אלא שעושה רק שליחות על פעולת ידים וכגון חפירת בור וכדומה, אז לא שייך הך כללא וכמו שנתבאר, לפי זה ע"כ אם יעשה אדם שליח להגביה מציאה, היינו שיזכה עבורו, אז לא מהני מטעם שליחות מטעם הירושלמי, דעל ענין הזכיה אינו בעל דבר עתה בשעת מינוי השליחות, אבל אם יעשה שליח רק על מעשה ההגבהה, היינו פעולת הידים בלבד, אז לא שייך לומר שאינו בעל דבר, וע"כ שפיר חלה על זה השליחות כאשר נתבאר לנו לעיל, דבזה לא איכפת לנו בין דבר שבא לעולם או לא או אם הוא בעל דבר או לא. ולפי זה יש לנו הוכחה ברורה מסוגית הגמרא דלא כדברי הקצות החושן, היינו דלא אפשר לחלק הפעולה והכוונה, דאם נימא דמהני פעולת השליח בצירוף כוונת המשלח, היאך פשיט הש"ס מהא דשנים שהגביהו מציאה דמגביה מציאה לחבירו קנה חבירו, דילמא הא דמהני בשנים שהגביהו מציאה משום דיש לומר דלא הוו שלוחים זה לזה רק על פעולת ההגבהה, היינו שכל אחד מגביה לו ולחבירו, ועל שליחות כזו לא שייך ענין תופס לבעל חוב משום דעל זה חלה השליחות, והיכא דחלה השליחות אין בזה משום תופס לבעל חוב כמו שנתבאר, ועל ענין הכוונה יש לומר דלא צריך שליחות כלל אלא דכל אחד מהם מכוין לקנות חציה על ידי פעולתו ופעולת חבירו, אלא ודאי מוכח להדיא מזה דלא כהקצות החושן, והיינו דלא מהני פעולה בלא כוונה לקנין, ולכן ניחא הוכחת הש"ס, ולדעתי היא ראיה ברורה על פי שיטת רש"י ז"ל וכמו שנתבאר. 
וכן מצאתי קצת משמעות כדברינו בשיטה מקובצת לב"מ דף י', דז"ל שם: ובגליון כתב וז"ל, פירש"י ז"ל שהרי לא עשאו שליח, נוכל לחלק בין מציאה לתופס לבעל חוב דבבע"ח כשעשאו שליח הוא מורשה שמקנה לו החוב ולא יקשה קושית הגליון ע"כ. ועי"ש בסוף הדברים שכתב גם כן לחלק מהא דיימר בר חשו, דהתם מיירי בלא הרשאה ולהכי לא מהני, עי"ש. 
ומלבד כל הנ"ל נ"ל דלא שייך תופס לבעל חוב רק על קנין וזכיה ולא על פעולת ידים, דבזה אכתי אינו חב לאחרים ועיקר ענין הזכיה לדעת הקצות החושן נעשה על ידי המשלח, ומה זה ענין לתופס לבעל חוב, ועל כן מוכח לענ"ד מהוכחת הש"ס משנים שהגביהו דלא כהקצות החושן. 
ומה שהוכיח הקצות החושן כדבריו מדברי השיטה מקובצת שהביא בשם הרא"ש אהא דאמר רבי יוחנן המגביה מציאה לחבירו קנה חבירו ומתניתין דאמר תנה לי ולא אמר זכה לי, וכתב בשטמ"ק וז"ל: והרא"ש תירץ דהכא לא הוי תן כזכי שהרי הרכוב אינו רוצה שידע המהלך שהיא מציאה שלא יזכה זה לעצמו, אלא רוצה שיהיה סבור שממנו נפל ואמר תן לי דבר זה ולא היה בדעתו לזכה, הלכך אם אחר שהגביה הרגיש שהיא מציאה ואמר אף על פי שהגבהתי לצרכך אני רוצה לזכות בה זכה בה, עכ"ל, ומזה הוכיח הקצות החושן דדוקא משום דלא עשאו שליח רק ליתן לו אבל אם אמר לו הגבה דבר זה מהני אף על פי שלא ידע השליח. ובאמת אין בזה שום רמז והוכחה כלל, ומפשטות דברי הרא"ש מוכח להפך, דלהכי לא מהני משום דלא נתכוין השליח לזכות עבורו אף שהגביה לצרכו, היינו במצותו, ומכל מקום לא מהני כיון דלא נתכוין לזכות עבורו, וכל השיטות שהובאו שם בשיטה מקובצת בתירוצו של דבר דבאמר תנה לי מיגרע גרע מוכיחים שלא כדברי הקצות החושן, עי"ש בשם הרשב"א והרמב"ן. 
ובהא דהביא הקצות החושן ראיה לדבריו מהא דמהני שליחות בגניבה היכא דלא ידע השליח, כבר ביארנו לעיל דשאני כוונת גניבה מכוונת קנין, דבכוונה לקנין צריך שיכוין לקנות על ידי פעולת הקנין, (עיין בחו"מ סימן קצ"ח סע"ח, ודין זה סותר דברי הגרע"א בתשובה סימן קל"ז עי"ש, וכן מה שהוכיח הקצות החושן מהא דקונה בד"א היכא שנפל עליה אינה ראיה כלל, דד"א הוו כחצר שקונה שלא מדעתו, וכבר השיגוהו באחרונים בזה), אבל גנב אינו צריך לכוין לקנות הגניבה על ידי המשיכה, ואפשר דכוונת גניבה היא רק בזה דאי אפשר לחייב הגנב בלא כוונת המעשה, דרק במזיק נתרבה מפצע תחת פצע דחייב על השוגג כמזיד ועל האונס כרצון, ולא בגזלן, אבל מעשה הגניבה אולי גם בלי כוונה הוי מעשה גניבה, ולפי זה לא דמי כלל לכוונת קנין, כמובן. ואפילו אם נאמר כהמחנה אפרים בהלכות גזילה סימן ז' דגזלן בשוגג חייב ומכל מקום צריך שיכוין להוציא מרשות לרשות, והיינו היכא דהוא סבור שהוא שלו ונותן לאחר, אבל היכא דהוא סובר שהוא שלו ולוקח לעצמו דלא נתכוין להוציא מרשות לרשות פטור, דלפי זה הויא כוונת ההוצאה מרשות לרשות צירוף למעשה גניבה, מכל מקום יש לחלק, דבשאר קנינים הכוונה פועלת שיועיל מעשה הקנין, ואז אפשר דהגבהה או חזקה בלא כוונה אינה כלום, אבל בגניבה דהכוונה אינה פועלת לשום קנין וזכות כלל, וכל הזכותים שיש לגזלן או גנב נמשכים מחיוב אונסין, וחיוב אונסין הוא בגדר עונש על מעשה גניבה שהכניס חפץ של אחרים לרשותו, ורק שגדר הגניבה הוא שיהיה על ידי משיכה או שאר מעשה שהוא קנין בכל מקום, וכן צריך כמו כן כוונה שיכוין לעשות ההוצאה מרשות זה לרשות אחר, והוי הכוונה כעוד מעשה נפרד, ולכן אפשר דשפיר מצטרפת פעולת השליח עם כוונת המשלח. ולדעתי הדבר פשוט שאם יעשה שליח לחפור בור ויעקרו שניהם חוליא בבת אחת שיתחייב המשלח הכל היכא שלא ידע השליח, היינו שהיה סבור שהמקום הוא של המשלח, וכן אם יהרגו נפש בכעין זה לרבנן דסברי דבעינן כל נפש שיתחייב המשלח, וכמו שיש שליחות על מעשה שלם כמו כן יש שליחות על חצי מעשה. אבל לענין שחקרנו אם צריך שיעשה שליח דוקא מעשה שתהיה נחשבת אצלו מעשה עבירה לזה תהיה לנו מהמרדכי והרמ"א ראיה ברורה דמצרפינן מעשה השליח בלא כוונה אף דלהשליח אין המעשה נחשב מעשה עבירה בשלימות, דגניבה בלי כוונה אינה כלום וזה פשוט. 


חידושי ר' שמעון שקופ קונטרס השליחות סימן יב 
=========================================== 
והנה לפי מה שבארנו בחלוקי אופני השליחות, נראה ברור דהא דמצינו דמהני ביטול שליחות אף שלא בפני השליח, גיטין ל"ד ובטושו"ע סימן קמ"א סע"ס, זה רק באופן שענין השליחות היתה על איזה מעשה קנין, שצריך שימסור המשלח כח להשליח דבל"ז אין המעשה כלום, ולכן אם אח"כ ביטל השליחות וסילק כחו שנתן להשליח מהשליחות - והטעם שיכול לבטל כתבו האחרונים משום דאינו מעשה גמור ואתי דיבור ומבטל דיבור, וכמו בקנין קדושין לאחר ל' - וכיון שאבד כחו שוב מעשי השליח אינם פועלים כלום והוא כאיש זר לזה הענין, אבל בשליחות שאינו כי אם על פעולת ידים ודאי דלא שייך ביטול על זה, כיון דבעת מינוי השליחות לא מסר לו שום כח ויכולת הלא אין בזה שום דבר לבטל, ומכיון שהשליח לא ידע מביטולו ועשה המעשה על פי ציוויו ושליחותו הלא נשלמו בזה כל תנאי השליחות כמו בלא ביטול, דפעולת ידים אי אפשר שתתבטל בשום אופן. אשר על כן נלענ"ד ברור בשליח לדבר עבירה היכא שלא ידע השליח, כמו בשלחו לגנוב, לא יהני כלל מה שיבטל השליחות שלא בפני השליח, וחייב המשלח מפני שעשה על פי ציוויו, ולא נחלק שום אדם בזה, רק היכא שיחזור משליחותו בפני השליח אז יש לומר דלא עשה בשליחותו, דכיון שהוא יודע דעתו שאינו רוצה עתה ונמצא דלא עשה בציוויו רק בדעת עצמו. ולקמן יבואר עוד מזה. 
ולכן יש לחקור בכל שליחות בגט היכא שביטל המשלח שלא בפני השליח והשליח לא ידע מהביטול ונתן לאשה את הגט, והבעל רוצה לגרש אח"כ, אם צריך שיטלנו ממנה ולחזור וליתנו לה או לא. דהנה מבואר בטושו"ע סימן קל"ח, בנתן לאשה כשהיא ישנה, ונעורה והגט בידה, אומר לה ה"ז גיטך ואינו צריך לחזור וליטלו ממנה וליתנו לה. וכתב עוד שם בשם הרמ"ה דהוא הדין אם מסר מודעה על הגט ונתנו לה ואח"כ ביטל המודעה מרצונו ואמר לה תתגרשי בגט שנתתי לך כבר, א"צ לחזור וליטלו ממנה כיון שמכח נתינת הבעל בא לידה, אף על גב דמעיקרא לא היתה בדעתו ליתנו לה בתורת גירושין,  עכ"ל. והנה לכאורה לפי זה כיון שבארנו דביטול השליחות אינו מועיל רק היכא שצריך השליחות לאיזה קנין כמו לגירושין, אבל היכא שהשליחות היתה רק על פעולת ידים אינו שייך ביטול, א"כ לכאורה גם בשליחות הגט היכא שביטל השליחות שלא בפני השליח, אף דמהני ביטולו שלא תוכל להתגרש על ידי השליח מכיון שביטל את כחו שמסר לו על ענין הגירושין, אבל מה שנתן השליח גט ליד האשה בשליחות הבעל וציוויו הנתינה הזאת אינה מתבטלת לעולם, דמכל מקום הרי בא ליד האשה מכח הבעל, היינו על ידי שלוחו שעשה בציוויו כנ"ל. 
והנה לפי מה שהבאנו לעיל מה שכתב בספר מחנה אפרים הלכות שלוחין דכל עיקר שליח להולכה הוא רק על הנתינה והבעל בעצמו הוא המגרש עי"ש, וכן הוא בספר אבני מילואים בסימן ל"ה, דמשום הכי סובר הר"י מיגאש דעבד יכול להיות שליח להולכה בגט, משום דעל עצם הנתינה יכול גם עבד להיות שליח אף שאינו בר כריתות, כיון דגם נתינה לפקדון מהני, כמש"כ הר"ן בפרק הזורק, ואמירת הא גיטך אינה אלא מדרבנן עי"ש, אם כן לפי זה דברינו נסתרים לגמרי, דאם כן בטלת כל ענין ועיקר הדין של ביטול השליחות, כיון דעל ענין של גירושין לא נעשה שליח מעולם, ועל הנתינה שהיא פעולת ידים לא שייך ביטול. ואין לומר דכל עיקר ביטול השליחות הוא שחוזר מרצונו ממה שאמר שתתגרש על ידי נתינת השליח, דזה אינו נקרא ביטול השליחות אלא חזרה מרצונו ואינו נוגע לענין השליחות, ועוד, אמאי גילוי דעתא לא מהני הלא לא נתהוה שום מעשה והוי כמודעה דמהני ע"י גילוי דעתא בלבד. ודוחק לומר דגם לדידהו בכל שליחות הגט השליח נעשה לגירושין, רק בעבד דאי אפשר להיות שליח לגרש כוונתו בשליחות זו רק על הנתינה בלבד. או שנאמר התם בענין שדן בו המחנה אפרים שם שצריך השליח להתהפך ולהיות שליח לקבלה אז תהיה השליחות שעשהו באופן זה, דמלבד דזה דוחק, דלפי זה צריך הבעל לפרש בשעת מינוי השליחות על איזה אופן עושהו לשליח, ובפרט שלדעת המחנה אפרים נראה דבכל שליחות כן הוא, שכתב שם בטעם הדבר שאין אדם מגרש אשת חבירו עי"ש. 
אמנם לענ"ד נראה שדבריהם תמוהים מאד, דאיך אפשר שתתגרש האשה בלא שום כוונת המגרש רק מתוך דיודעים אנו דעתו שרוצה בגירושין, כיון שכל עיקר הגירושין עושה הבעל, והבעל אינו נותן לה וגם אינו עומד שם, דעד כאן לא מצאנו כעין זה אלא במתנה או במכר, דשם אפשר בלא הקנאת הבעלים אם ידעינן דניחא להו, משום דכיון דהקונה עושה הגבהה או חזקה וכיו"ב יכול לקנות אם רק הבעלים מתרצים זה, משום דקנין אפשר להיות גם מצד הקונה, אבל בגירושין האשה לא תוכל להתגרש בעצמה אף אם נדע שהבעל אינו מקפיד בכך. וכן בקדושין, כיון שהבעל הוא המקדש ולא האשה מתקדשת בעצמה, כמו שכתב הר"ן בנדרים, משום דכתיב כי יקח ולא כי תקח יעו"ש, ברור לדעתי, אף היכא שגילה המקדש דעתו שרוצה באשה פלונית שיכול כל אדם ליקח האשה עבורו כמו שמבואר ברא"ש פ"ב מקדושין ובשו"ע אבהע"ז סימן ל"ה, מ"מ האשה בעצמה אם תקח הכסף בפני עדים ותאמר שהיא מקודשת זה ודאי לא מהני כלל. ואף שראיתי בספר אחד מגאוני הדור שכתב כן לענין קדושין, אך לדעתי ברור דזה לא ניתן להאמר כלל ולא צריך לברר ענין זה בראיות. וגם אין לומר דמהני כוונת המגרש שאומר שתתגרש על ידי נתינת השליח ליד האשה, דגם זה לא מצאתי בשום מקום דליהני כוונה קודם עשיית המעשה, דרק בהפקר והקדש מהני באומר שיחול לאחר ל' משום שהאמירה היא מעשה הקנאה ומעשה הקנין ביחד, אבל בגירושין שהכוונה או האמירה הוא על מעשה הנתינה איך יהני כשמחשב שלא בשעת המעשה, ועוד היה יכול לחזור בו, כמו דמצינו בצאי וקבלי קדושיך דמהני חזרה אם יגלה האב דעתו שאינו רוצה, ורק בשליחות לא מהני גילוי דעתא אף היכא דאיכא אומדנא דמוכח כדמפורש בגיטין ל"ג דבעינן דיבור ממש לבטל שליחות. גם מה שמחלק בספר אבני מילואים בין גט לקדושין אינו מובן, דבגמרא קדושין דף ו' איתא בהדיא "היה מדבר עמה על עסקי גיטה וקדושיה", ומה שכתב בב"ש בסימן קל"ו סק"א לחלק הוא רק להחמיר, וגם כן מטעם משום דלא ידעינן דעת האשה עי"ש, אבל היכא דידעינן דעתה אין שום מקום לחלק בין גיטין וקדושין ע"פ סברא. אח"כ מצאתי בספר דברי חיים הלכות שלוחין סימן א' הגה"ה מבן המחבר שכתב כדברי. 
והנה מה שכתבנו לדבר פשוט דבגניבה וכדומה לא מהני ביטול השליחות, לכאורה יש סתירה לזה מדברי רש"י חגיגה דף י' ע"ב, דז"ל שם בד"ה שליח עניא וכו': נהי דבעה"ב פטור דכיון דנזכר אנן סהדי דתו לא ניחא ליה בשליחותיה דהאיך ומהשתא לאו שלוחו הוא, עכ"ל, וכן בדיבור שלאחריו המשלח דכיון שביטל המשלח שליחותו הו"ל איהו מוציא ע"כ. ומוכח מזה דמהני ביטול השליחות במעילה, ולכאורה גם במעילה ענין השליחות הוא רק על פעולת ידים דלא שייך לומר שם דעשאו המשלח בע"ד על ההוצאה, ומכל מקום היכא שביטל שליחותו פטור המשלח. אמנם יש לומר, דהנה במעילה איכא כמה גווני, דהנה במאי דמיירי הך ברייתא בשולח מעות לחנוני, יש לפרש אופן אחד שמקנה בעצמו הכסף, היינו שמודיעו על ידי שלוחו שרוצה לקנות החפץ על ידי כספו, והשליח עושה מעשה קוף בעלמא, ב) שעושה את השליח בעל דבר על הקנין ואז השליח הוא בעל דבר על הקנאת הכסף וקנין החפץ, וכמו שהאריכו הנתיבות המשפט והמח"א בחילוק זה בכמה מקומות. ובשני אופנים אלה אין מעילה אלא רק באם היו המעות באמת חולין היה קונה החנוני הכסף אז יש מעילה בהקדש, אבל היכא שאם היו חולין לא היה בזה קנין אז לא מעל, כדמפורש במשנה במעילה דף כ' נתנה לבלן משום דהרי מרחץ לפניך ובסוגיא דב"מ דף מ"ח. ואם כן אם נפרש הך ברייתא באופן הראשון לק"מ, משום דכיון דאם היה החפץ חולין היה מתבטל הקנין על ידי ביטול השליחות, (ועיין בח"מ סימן קכ"ב לענין הרשאה דהיכא שביטל י"א דחייב הלוה לשלם שנית, ולהחולקים י"ל משום פסידא דלוה, ועיין בריטב"א קדושין דף נ"ח ע"ב שכתב משום הפקר בית דין), ואם כן לפי זה שפיר כתב רש"י דמהני ביטול. ואף כי המשנה שעל זה קאי הך ברייתא אי אפשר לפרש באופן זה, דאיתא שם שלח על ידי חרש שוטה וקטן אם עשו שליחותן בעל הבית מעל - עיין בנתיבות המשפט סימן קפ"ב דהביא ראיה מזה דבדבר עבירה לא בעינן בר שליחות כלל, ולפי המבואר דבריו תמוהים דאם ישלח לעשות קנין על ידי מי שאינו בר שליחות ונמצא דאם היו חולין היו המעות פקדון ביד החנוני ודאי דלא ימעול, אלא ודאי מיירי באופן השני, היינו שמשלח הכסף על ידי חרש שו"ק ומודיע על ידו שנותן כספו לחנוני ואז החרש שוטה וקטן עושים רק מעשה קוף בעלמא, ולכן באמת חייב המשלח כיון דהוציא בעצמו מעות הקדש לחולין ועל כן א"צ לזה בר שליחות, ועיין שם בגמרא מעילה, והא לאו בני שליחות נינהו אמר ר"א עשאן כמעטן של זיתים וכו', ר"י אמר כאותה ששנינו נתנו ע"ג הקוף וכו' הרי זה עירוב, ועי"ש בתוספות ד"ה נתנו. אבל אם ישלח על ידי החשו"ק לעשותם בע"ד על הקנין לא שייך בזה מעשה קוף וודאי לא מעל, ומ"מ אינו דוחק כ"כ לומר דהך סיפא דקתני שלח ביד פקח ונזכר מיירי באופן אחר, היינו שעשאו בע"ד על הקנין, (משום דבגמרא פריך שם, ואף על גב דלא אידכר שליח ורמינהו נזכר בעה"ב ולא נזכר שליח שליח מעל, ומשני דמתניתין מיירי היכא שנזכרו שניהם ולהכי חנוני מעל לכשיוציא עי"ש), משום דאורחא דמילתא דעל ידי חשו"ק יהיה מעשה קוף וע"י פקח יעשהו כבע"ד. ועוד נראה לענ"ד מוכרח לפרש הך דינא דברייתא כהפירוש הראשון, דאם נימא דמיירי כפי האופן השני קשה מדוע חייב השליח כשנזכר בעה"ב משום דהוי כמוציא מעות בעל הבית לחולין, ובאופן כזה הלא השליח אינו עושה כלום, אלא דמודיע לו רק דעת בעה"ב ומדוע יתחייב השליח, אם לא שנדחוק לפרש דמיירי דוקא שהשליח נשא ונתן מיד ליד דאז אפשר שיתחייב אף שלא נתכוין להוציא מרשות, עיין תוספות קדושין נ"ד ע"א ד"ה אין מועיל יעו"ש, אבל פשטות הדברים אינו כן, ובודאי נראים הדברים דמיירי הך דינא כפי האופן הראשון שעשה השליח כמקנה, ואז אם יבוטל השליחות היה הכסף פקדון אם היה חולין ולכן לא מעל, אבל השליח כיון שנזכר נעשה בע"ד להקנות י"ל דמעל אף היכא שלא נתן ליד החנוני, אף על גב דבאופן  הזה גם כן קשה, דכיון דבחולין באופן הזה היה גם כן הכסף פקדון כיון שנתבטל השליחות ואין בידו להקנות, מ"מ י"ל דלהכי מעל משום דאם היה עושה באופן זה במעות חולין במזיד להקנות של אחרים לאחרים היה נקרא גזלן, כמו דמשמע בב"ק דף ע"ט נתנו לבכורות בנו וכו' מושכו ויוצא מתחייב הגנב במשיכת השומר או הכהן כמו שהבאנו לעיל הרבה פירושים בזה, ע"כ מעל השליח אף דשליח עניא מאי קעביד ודו"ק. 
ועוד נ"ל דאף אם נימא דאיירי הברייתא והמשנה כפי אופן השני דהשליח אינו מקנה ורק מגלה להחנוני את דעת הבעל הבית, מ"מ יש לומר דשייך גם כן ביטול השליחות, היינו שמבטל וחוזר מהקנאתו ורשותו להקנות הכסף, ואז גם כן יתבטל המקח והכסף יהיה פקדון ואז נצטרך לומר דלשון ביטול הוא לאו בדוקא, רק שחוזר משליחותו והקנאתו, ולק"מ כנלע"ד. 
אמנם אכתי קשה קצת לדברינו, דאיך שיהיה, אם לפי הפירוש הראשון או הפירוש השני, מ"מ מחייבינן את השליח משום שעשה הוצאה מרשות לרשות, וכיון דההוצאה הזאת עשה על פי ציוויו של המשלח מדוע לא יתחייב המשלח, כיון דלפי דברינו לא שייך בזה ביטול על מה שעשה איזו מעשה עבירה ע"פ ציווי המשלח. אמנם נ"ל די"ל דעד כאן לא מחייב המשלח על מעשה השליח רק היכא שהמעשה היא עבירה אצלו, ולכן יש לומר כיון דהמשלח שלח להוציא מעות הקדש על ידי קנין מצדו, היינו הקנאה לחנוני, והוא עשה מצדו רק מעשה גזילה אשר לא שייך רק אצל השליח, דלהמשלח בלא הקנאה לא שייך גזילה היכא דסבור שהוא שלו, ולכן עבירה זאת היא רק על השליח ולא על המשלח, דלדידיה הוא רק פקדון, ול"ד לגניבה שהבאנו לעיל דחייב המשלח במושך לרשות השליח דהכא הוי מעשה אחר, ודו"ק. 


חידושי ר' שמעון שקופ קונטרס השליחות סימן יג 
=========================================== 
ועל פי דרכנו נפרש דברי הרמב"ם בפ"ז מהלכות מעילה ה"ב וז"ל: בד"א כשהיו החתיכות מקדשי בדק הבית אבל היה בשר עולה וכיו"ב לא מעל אלא האוכל בלבד שהרי הוא חייב באיסור אחר יתר על המעילה ובכל התורה כולה אין שליח לדבר עבירה אלא האוכל בלבד עכ"ל, ובמשנה למלך בהלכות גניבה פ"ג ה"ו כתב בהא דכתב שם הרמב"ם דבשלח שליח על הטביחה ושחט בשבת שחייב, דעל כרחך כוונת הרמב"ם דלא עשאו שליח לשחוט בשבת אלא דהשליח שחט מעצמו בשבת, דאם שלחו בהדיא לשחוט בשבת פטור לדברי הרמב"ם דהכא, שכתב ובלבד שלא יתערב בו איסור אחר, ולכן תמה על הטור שהביא בסימן ש"נ בשם הרמב"ם דגם אם שלחו לשחוט בשבת חייב הגנב יעו"ש. 
והנה לפי הנראה דין זה היכא דנתערב איסור אחר תלוי בשני התירוצים בתוספות ב"מ דף י' אם בשליחות לדבר עבירה המעשה בטל או לא, דאם השליחות בטילה ע"כ לא יתחייב גם על הטביחה כיון שנתבטלה השליחות מצד אחר, דאף שריבתה התורה בטביחה אבל כיון שנתבטלה מצד אחר אין כאן שליחות. אבל אם נימא דבכל מעשה לדבר עבירה אין השליחות בטילה ורק לענין עונש אמרינן דלא מחייבינן ליה על מעשה שעשה על ידי אחרים אף שהמעשה קיים, אין מקום לזה לומר דהיכא שנתערב עמו איסור אחר יפטור על הטביחה, כיון שהשליחות אינה בטילה בשום אופן, ע"כ מדוע לא יתחייב על הטביחה אף שפטור על מעשה שבת, ומה זה נוגע לחיוב הטביחה, וזה נכון ומסתבר. 
ולפי זה לכאורה יהיו דברי הרמב"ם נגד הכלל שאמרנו דבשליחות על פעולת ידים אין שייך לומר שום ביטול, ורק בקדושין יש לדון אם חלה השליחות ומהני קנין של הקדושין או לא, אבל בזה כמו שאי אפשר שתתבטל השליחות על ידי ביטול של המשלח כמו כן לא תתבטל על ידי איזה ביטול מצד אחר, כמו על ידי התערבות בזה איסור אחר, ומכיון שכתב הרמב"ם שנתבטלה השליחות על ידי דבר עבירה, יש מקום לומר שתתבטל גם על ידי ביטולו של המשלח, כמובן, אמנם אחרי אשר גם מלבד דברינו מצוה עלינו ליישב דברי הטור אשר ח"ו לא העלים עין מדברי הרמב"ם בהלכות מעילה שזכרנו, ועל ידי זה יתיישבו בע"ה גם דברינו. 
והנה בדברי הרמב"ם הנ"ל לכאורה קשה מאד באיזה אופן של שליחות לפרשם, דאם נאמר דמיירי שהשליח אינו עושה רק מעשה קוף בעלמא להוליך החתיכות והבעל הבית הוא המקנה, כדמשמע מפשטות דבריו ז"ל דקאי בחד אופן עם הא דכתב שם בהלכה א' שהביא שם הדין דבעשה השליח שליחותו חייב המשלח אפילו ע"י חרש ושו"ק, דדין זה ע"כ מיירי באופן כזה שהמשלח הוא המקנה וכמו שבארנו לעיל, ואם כן קשה טובא מדוע פטור המשלח בחתיכות עולה משום שנתערב איסור אחר, הלא באופן כזה אין בזה גדר שליחות רק בעל הבית בעצמו המקנה והוא הוציא מרשות לרשות. 
ולכאורה היה מקום לפרש באופן אחר, דכאן לא מיירי בהקנאת בעל הבית, אלא גדר השליחות הוא שמצוהו ליקח חתיכה של הקדש, כדמשמע מלשונו קצת בהל"א, והוא לשון הגמרא במעילה שם טול אחת מדעתי, וכן איתא שם בתוספות ד"ה שמע מינה, ונזכר שם שליחות, וכן הוא בתוספות קדושין דף מ"ג ע"א ובמעילה דף י"ח ע"ב ד"ה אכילתו, ובזה היה ניחא דגם השליח פטור כיון דהכל הוא מטעם שליחות, וכמו דשליחות של בעל הבית מתבטלת כ"כ שליחות של השליח מתבטלת וע"כ לא מעל אלא האוכל בלבד. 
אך באמת לענ"ד אי אפשר לפרש כן דברי הרמב"ם, דאם נימא דאיירי רק בשליחות ולא בהקנאה, הנה ע"כ איירי שאמר לו הגבה לך חתיכה זו, דגם באופן זה חייב מטעם שליחות כמו שמפורש בתוספות שם ד"ה אכילתו ואכילת חבירו, דאם צוהו רק על אכילה פטור בלאו הכי משום דזה נהנה וזה מתחייב לא אמרינן עי"ש, ואם כן יהיו קשים דברי הרמב"ם שכתב לא מעל אלא האוכל בלבד דמשמע רק בשעת אכילה לא משעת הגבהה, ועי"ש במשנה למלך שכתב הטעם דלא מחייב משעת הגבהה, דרק המשלח חייב משעת הגבהת השליח אבל השליח אינו מועל רק משעת אכילה או משעת הוצאה כדמפורש שם בהל"ה בשולח לחנוני היכא דנזכרו שניהם דחנוני מעל לכשיוציא דוקא, וכתב המל"מ הטעם משום שהוא לא עביד השתא מידי שהוא מקנה לו, וזה הטעם אינו שייך רק היכא שחבירו מקנה לו, אבל אם הוא בתורת שליחות אין לחלק כלל בין השליח להמשלח, וודאי מעל מיד משעת הגבהה, דאם נימא שפטור לא עשה השתא הוצאה מרשות ומדוע יתחייב המשלח, וכמו בגניבה ודאי אין שייך לחייב המשלח קודם שעשה השליח מעשה ההוצאה, והתם בחנוני דמיירי שסובר שהוא שלו ומקנה ליה אז י"ל דמה שהחנוני לוקח את הכסף אינו עושה ההוצאה כיון שסובר שחבירו מקנה ליה ואינו מועל עד שיוציא - עיין תוספות ב"מ דף צ"ו ע"ב, אף של"ד כ"כ, דהתם אינו מכוין לעשות קנין חדש מטעם שהוא סובר שכבר זכה בתקנת חז"ל, והכא עושה קנין לזכות השתא, מ"מ יש לומר כסברת המל"מ דאינו מועל בכה"ג עד שיוציא -, אבל הכא קשה מדוע לא יתחייב השליח משעת הגבהה, ואם נימא דמיירי בתורת הקנאה יקשה כמו שהקשינו לעיל, דבאופן כזה הלא לא מטעם שליחות מתחייב. וא"ל בסברת הרמב"ם דסובר דגם באופן כזה אף שלא מטעם שליחות הוא מכל מקום יש לומר דאי אמרינן אין שליח לדבר עבירה יפטור המקנה משום דכיון דכל עיקר ההוצאה נעשית על ידי הקונה ובלא הקונה לא היתה נעשית העבירה, וכמו שאמרנו לעיל לסברת התוספות בנתנו לבכורות בנו דלהכי שייך אשלד"ע התם משום דמתחייב על ידי משיכתו ואיהו לא קעביד מידי, אך זהו דוחק גדול ולא מסתבר כלל, דל"ד לדברי התוספות התם, דהתם איהו לא עביד מעשה כלל אבל הכא הוא עושה מעשה ההקנאה, ועוד, דא"כ גם בגניבה לענין דו"ה של מכירה דאי אפשר בלא קונה גם כן נימא שלא יתחייב הגנב משום אשלד"ע, ואי נימא דגלי קרא וכמו דקאמר הש"ס מה מכירה על ידי אחר, מ"מ היכא שיתערב איסור אחר יפטור כמו הכא ומדוע חייב בשבת, עיין ב"ק דף ע', לפי מה שכתבו איזה אחרונים דגם בדבר עבירה של קנין בשבת בטלה השליחות, ועוד, בשור הנסקל דגם זה עבירה דנהנה מאיסורי הנאה. על כן נראה לענ"ד ברור דליכא למימר הכי. 
על כן נלענ"ד דיש לפרש דהרמב"ם מיירי באופן שעשה את השליח להקנות החתיכות, ובאופן כזה אם תתבטל השליחות מצד אחר אין כאן מעילה, משום דבעינן שיהא כאן מעשה הקנאה אשר אם היו חולין היה הקונה קונה אותם, אבל אם יש כאן בטול מצד אחר מלבד האיסור של מועל בקדשים, דנמצא דאף אם היו חולין היה בטל הקנין והיו החתיכות פקדון אצל הקונה, אז לא נעשה מעשה הוצאה מרשות לרשות, ע"כ הכא בעולה דהוי כאיסור אחר לגבי מעילה יש לומר דכמו דאם היה בזה איסור אחר כמו איסור של שבת וכדומה דהיה בזה בטול מצד אחר שלא היה בזה מעילה כאשר בארנו, כן סובר הרמב"ם ז"ל ע"פ התוספתא דגם האיסור חמור של חתיכת עולה הוי לגבי מעילה כאיסור אחר, וכיון שיש בזה ביטול השליחות מצד אחר הוי כמו שלא נעשית בזה מעשה ההקנאה, ולכן לא מעל המשלח דהוי כשולח פקדון. 
אמנם עדיין צריך לבאר מדוע פטור גם השליח, דלפי מה שבארנו לעיל בשיטת רש"י ז"ל בהא דנזכר בעה"ב בכה"ג מעל השליח משום דהוא עשה הוצאה מרשות לרשות, ומ"ש הכא מנזכר בעה"ב. ונלענ"ד דבזה אזלי לשיטתייהו, בהא דאיפלגי בפירוש המשנה דב"ק דף ע"ט, היה מושכו וכו' נתנו לבכורות בנו או לבע"ח לשומר חנם וכו' הגביהו או שהוציאו מרשות הבעלים חייב, ע"כ. והנה רש"י שם מפרש בל"א דתפס אותו לעיקר דהאי חייב קאי אגנב ומתחייב במשיכת השומר, וכבר הארכנו לעיל לפרש דזה אינו מטעם שליחות ממש, אלא כיון שהוא נותנו להם בתורת הקנאה, לכן כיון שהכהן או הבע"ח עשה קנין על פיו הוי גנב ומתחייב במשיכתם, ע"כ לשיטתו י"ל דגם כאן לענין מעילה בנזכר בעה"ב לפי שנתבטלה השליחות, לכן אף שמצד השליחות בטלה גם הקנאתו אשר באם היה הכסף חולין היה הכסף פקדון אצל החנוני, מ"מ יש לומר שימעול השליח משום דהוא הקנה הכסף לחנוני, אשר אם היה עושה זה במזיד היה מיקרי בכה"ג גנב או גזלן לכן בהקדש מעל, כמו שכתבו התוספות בקדושין דף נ"ה וב"מ דף צ"ט עי"ש, ומכש"כ לפי שיטת המח"א דגם גזלן בשוגג הוי גזלן. אך הרמב"ם ז"ל בפ"ב מהלכות גניבה הלט"ז נטה מפירוש רש"י ז"ל, דזה לשונו שם, נתנו בבית הבעלים לבכורות בנו או לבע"ח וכו' הגביהו או שהוציאו מרשות בעלים ומת חייב השומר או הבע"ח שנתנן לו משום שעדיין לא הוציאו הגנב מרשות בעלים, עכ"ל. ובספר מחנה אפרים הלכות גזילה סימן ז' מדייק מדברים אלו דע"כ מיירי אף היכא שלא ידע השומר או הכהן שהם גנובים, דאל"כ היכי דייק הש"ס מזה דתקנו משיכה בשומרים, כיון שהוא עצמו גנב, כמו שבאומר לשלוחו צא גנוב לי דקיי"ל שהשליח גנב דאשלד"ע, אלא ודאי מיירי באופן שלא ידע השומר שהם גנובים כפשטא דמתניתין, והשתא פשיט מינה דמדחזינן שהשומר מתחייב משום גנב על כרחך צ"ל דתקנו משיכה בשומרים, וכיון שמשך השומר יצא הדבר מרשות בעלים לענין חזרה, ע"כ מתחייב נמי משום גנב אף בשוגג, כיון דמ"מ נתכוין להוציא מרשות לרשות, אבל אם לא תקנו משיכה בשומרים, נמצא דעל ידי משיכתו לא נתכוין להוציא מרשות לרשות ואמאי חייב השומר משום גנב עי"ש. ומזה מוכח דהרמב"ם פליג על רש"י ז"ל וסובר דאין הגנב מתחייב על ידי משיכת השומר והכהן, משום דאיהו לא עביד מידי, ואף אם נאמר דבשוגג יש שליח לד"ע מ"מ פטור באופן זה דאינו בתורת שליחות רק בתורת הקנאה מצד הגנב, ולכן פטור הגנב במה שמשכו השומר או הכהן. ולפי זה הרמב"ם לשיטתו אזיל גם בהלכות מעילה, דפטור גם השליח, משום דמצד שליחותו שנעשה בע"ד להקנות כבר בטלה ע"י שנתבטלה השליחות משום האיסור האחר שנתערב בה, ומצד הקנאתו עצמו נמי לא נתחייב, משום דאף אם היו חולין לא היה נעשה גנב על זה לשיטתו בהלכות גניבה, ולכן פטר המשלח וגם השליח ולא מעל אלא האוכל בלבד משעת אכילתו. והראב"ד ז"ל שהשיג שם בהלכות גניבה על פירוש הרמב"ם, מכל מקום גם הוא נטה שם מפירוש רש"י ז"ל כמו שכתב הרשב"א בחידושיו לב"ק וכמו שנתבאר לנו לעיל, וע"כ הודה כאן בהלכות מעילה לדברי הרמב"ם ז"ל, ובנזכר בעה"ב שפיר מעל השליח משום דהתם לא נתבטלה השליחות, דהרמב"ם אינו מפרש כשיטת רש"י דבנזכר ביטל המשלח שליחותו, אלא להכי פטר בעה"ב משום דאין מעילה במזיד, כדמפורש בדבריו בה"ה, וע"כ אם היו חולין היה בזה הקנאה גמורה והקנאה זו עשה שליח דמיירי גם כן באופן שעשה את השליח בע"ד להקנות, ולכן מעל השליח, דהוא עשה בשוגג מעשה הוצאה מרשות לרשות, ובנזכרו שניהם מעל החנוני לכשיוציא דוקא, וכן הכא בחתיכות דוקא משעת אכילה, משום דאיהו לא עביד מעשה הוצאה רק מי שמקנה לו וכמו שכתב המשנה למלך. 
ובזה נתישבו לנו דברי הטור הנ"ל בסימן ש"נ שמביא בשם הרמב"ם בשלח לשחוט בשבת שחייב דו"ה, דלפי דברינו רק במעילה דבעינן דתהיה מעשה הקנאה בדבר, שסובר הוא, היינו לפי שגגתו שסבור שהוא חולין, ולהכי מכיון שיש בטול בהשליחות מלבד איסור מעילה, אין כאן מעשה הקנאה, אבל בטביחה של גנב שהשליחות היא רק על פעולת ידים אין מקום לומר שתתבטל השליחות משום שנתערב בזה איסור אחר, דשליחות על פעולת ידים אינה מתבטלת, ומכיון שעשה על פי ציוויו חייב הגנב, דריבתה בזה התורה שיש שליח לדבר עבירה. ואף שפטור על מעשה שבת זה אינו נוגע לענין חיוב דו"ה על הטביחה, ובזה גם הרמב"ם מודה דלא איכפת לן אם יתערב גם איסור אחר. והכל ניחא בסיעתא דשמיא. 
ובנודע ביהודה בסימן ע"ה מקשה על הרמב"ם שכתב דבכל התורה כולה אין שליח לדבר עבירה לבד במעילה, הלא גם בטביחה ומכירה יש שליח לדבר עבירה וכן בשליחות יד, וכן הקשה בזה המהרי"ט בחידושיו על הרי"ף לקדושין עי"ש. ועיין בנוב"י שמתרץ דאין שליח לדבר עבירה כולל שני דברים, לענין חיוב המשלח ולענין קיום המעשה, והנה מה שמצינו בטו"מ ובשליחות יד הוא רק לענין חיוב המשלח, דשם אין שייך לדון על קיום המעשה דשור שחוט לפניך, אבל במעילה חידשה התורה דיש שליח לדבר עבירה אף לענין קיום המעשה, והוא דכיון דעל ידי המעילה הקדש יוצא לחולין, ואם לא היה יוצא לחולין היו כולם מועלים, ומכיון שבמעילה על ידי שליח לא מעל רק המשלח ידעינן מזה דריבתה התורה שליח לדבר עבירה בזה אף לענין קיום המעשה, ולזה קאמר הרמב"ם, דבאופן כזה, היינו על קיום המעשה אין שליח לדבר עבירה [אלא למעילה לבד], עי"ש שהאריך בזה. 
ולענ"ד נראה דבריו תמוהים בזה, דהלא גם בשליחות יד איכא קיום המעשה לפי דבריו דע"י ההגבהה נעשה גזלן וקונה בשינוי, ועוד לכמה דברים שיש לגזלן קנין בגזילה. ובשלמא בטביחה דאף שנעשה שינוי וקונה הגנב, מכל מקום כיון דגם שינוי ממילא קונה כמו טלה ונעשה איל ע"כ אין שייך בזה לומר דעל ידי השליחות נתקיים המעשה כמובן, אבל בשליחות יד שנעשה עתה גזלן על החפץ וקונה לכל דבר שגזלן קונה, אם כן גם בשליחות יד איכא קיום המעשה על ידי השליח. אלא ע"כ כדברינו לעיל, דבגניבה וגזילה לא שייך קיום המעשה משום דכל הקנינים דאיכא לגזלן המה נמשכים מחיובים שחייבה התורה לגזלן על מעשה הגזילה, ועיקר מעשה הגזילה היא פעולת ידים כחפירת בור וכטביחת השור, ופעולת ידים אינה מתבטלת, אם כן לפי זה גם במעילה גם כן שוה זה לשליחות יד ממש, דמה שהקדש יוצא לחולין הוא נמשך גם כן מחיוב, דכן גזרה תורה אשר אם יעשה אדם בהקדש מעשה שנראית הוצאה מרשות לרשות שיתחייב קרבן מעילה ושיצא הדבר המוקדש לחולין, ובמזיד דליכא מעילה אי אפשר להוציא הקדש לחולין, אם כן לפי זה שוין הם מעילה ושליחות יד בלא שום חילוק כלל, וזה ברור. 
אמנם לפי מה שביארנו בפירוש דברי הרמב"ם בהלכה זאת דמיירי באופן מעילה שנעשית על ידי הקנאה, יש ליישב שפיר לשון הרמב"ם ז"ל בטוב טעם ודעת, דהכא אינו מדבר אהא דאינו מתחייב המשלח על פעולת השליח, דזה אינו ענין לכאן בנוגע להלכה הזאת כאשר בארנו, אלא דהכא קאי על מעשה ההקנאה שמתבטלת על ידי דבר עבירה, אשר זהו באמת כלל בכל התורה כולה דאי אפשר לעשות שליח לדבר עבירה, רק במעילה אף דבעינן שיהיה מעשה באופן של הקנאה מכל מקום ריבתה התורה שימעול גם באופן של הקנאה על ידי שליח, דילפינן מתרומה, משום דעיקר מעילה הוא, חזינן רק אם היה חולין באופן כזה היה בזה מעשה הקנאה ע"כ מעל בהקדש, אבל אם נתערב בזה איסור אחר בזה בטלה ההקנאה מצד אחר, ונכון הוא. 


חידושי ר' שמעון שקופ קונטרס השליחות סימן יד 
=========================================== 
עי"ש בנודע ביהודה בסימן ע"ט אות ג' שמביא מדברי הרמב"ם ראיה כנגד שיטת התוספות דסובר הרמב"ם דגם בשוגג אין שליח לדבר עבירה, משום דהכא בשוגג איירי שאין מעילה במזיד, ועל זה קאמר הרמב"ם דאם נתערב איסור אחר אשלד"ע כמו בכל התורה, עי"ש. והנה על פי דרכנו נראה לומר עוד דבר חדש בע"ה, דעד כאן לא קאמרי התוספות דבשוגג יש שליח לדבר עבירה אלא רק לענין חיוב, היינו כמו בגניבה, דשם אין לדון מדין מסירת כח להשליח כנ"ל, רק על פעולת ידים, אז אמרינן כיון דלא ידע הוי כמו חצר דבע"כ מותיב בה, ואין לומר בזה דברי הרב וכו' דברי מי שומעין, אבל לענין שליחות על קדושין וגירושין דבעינן מסירת כח על המעשה, דעל כרחך לפי שיטת התוספות בתירוצם השני בב"מ דגם המעשה מתבטלת, הוא משום דכיון דילפינן מתרומה וגירושין לא נוכל לילף שיכול אדם לעשות שליח ולמסור כחו על מעשה שיש בה איזו עבירה, ולפי זה אין חילוק בין שוגג למזיד, דכיון דהכא החסרון מצד שלא נתרבה בתורה שיכול אדם לעשות שליח לדבר עבירה, ואף על גב דלמ"ד דתלוי בבר חיובא חלין גם הקדושין, היינו  משום דמ"ד זה סובר דלא נתמעט אשלד"ע אלא דומיא דשחוטי חוץ דשניהם שוים בעבירה זו, עיין בשיטה מקובצת שם בסוגיא דמפרש דבזה תלוי עיקר מחלוקתם, ומ"ד אי בעי עביד וכו' סובר דגם בזה נתמעט, כיון דאיכא טעם כל דהוא עי"ש, ולהכי נ"ל דלמ"ד אי בעי עביד שנתמעט בכל אופן אשלד"ע ורק בחצר דבע"כ מותיב בה, יש לומר דרק לענין לחייב המשלח שייך למילף מחצר, אבל לקיום המעשה דלא שייך הטעם דהוי כבע"כ, אז למ"ד אי בעי עביד שנתמעט אשלד"ע בכל ענין אף בשוגג לא מהני לקיום המעשה. ואחר זמן מצאתי ראיה לדברי בריטב"א הובא בשטמ"ק דף ק"ב בב"מ, אהא דאיתא שם בגמרא השתא דאמר ר"י דאסור לזכות בביצים כל זמן שהאם רובצת עליהם שנאמר שלח וכו' כל היכא דאיהו מצי זכי חצירו נמי זכיא וכל היכא דאיהו לא מצי זכי חצירו נמי לא זכיא ליה, וכתב על זה הריטב"א וז"ל: חצירו נמי לא זכיא ליה, פירוש ואפילו מדעתו ורצונו ובגניבה לחוד הוא דרבי רחמנא שיתחייב כפל על ידי חצירו מדכתיב אם המצא תמצא, ויש שפירשו דהכא לא זכיא ליה שלא מדעתו קאמרינן, והראשון יותר נכון, עכ"ל. הרי להדיא כמו שחלקנו. ולכן יש לומר דגם לשיטת התוספות דסברי דבשוגג הוי כמו חצר דבע"כ מותיב בה הוא רק לענין חיוב ולא לענין זכיה, דגם בחצר לא מהני כה"ג. וע"כ י"ל דבכה"ג שבארנו לשיטת הרמב"ם שעשאו שליח להקנות אז יש לומר דגם לשיטת התוספות תתבטל השליחות אם נתערב איסור אחר מלבד איסור מעילה אף אם השליח שוגג. ומכל שכן לפי מה שבארנו שבמקום שעושה השליח לבע"ד שצריך השליח לקבל את כח השליחות ברצון טוב, ולכן אם יהיה איזה טעות בהשליחות שתתבטל השליחות, ודאי גם לשיטת התוספות אף בשוגג תתבטל השליחות ואין כאן מחלוקת בין הרמב"ם והתוספות. 
ומה שכתבו התוספות בקדושין דף מ"ב ע"ב גם לענין מעילה לחלק בין שוגג למזיד, הוא משום דלענין מעילה היכא שלא נתערב איסור אחר הוי כגניבה וכדומה, דאף אם עשה את השליח להקנות אין אנו דנים על ענין ההקנאה רק באם היו חולין היה בזה הוצאה מרשות לרשות, ולכן אם היה השליח שוגג יש לחייב קרבן מעילה את המשלח אף בלא ריבוי דחטא חטא מתרומה, והריטב"א בחידושיו לקדושין דף מ"ב שחולק על התוספות וסובר שאין חילוק בין שוגג למזיד גם לענין חיוב, הוא משום שהוא סובר דלאו מטעם דברי הרב וכו' הוא אלא גזיה"כ הוא אפילו היכא דליכא להאי טעמא, ודוקא לענין [מעילה] נתרבה עי"ש. ועיין שם שכתב בסוף דבריו וז"ל: ותדע דאפילו בשוגג שייך האי טעמא דאנן אמרינן דאילו ידע האי שליח דהקדש הוא לא הוה ליה שליח, כי דברי הרב שומעים והו"ל שליח בטעות ובטלה שליחותו וחשיב כעושה מעצמו שוגג כנ"ל עכ"ל, והנה לכאורה זה סותר לדברינו שכתבנו דבפעולת ידים אין שייך טעות השליח. אך באמת יש לומר דהאי ותדע לא קאי על כל שליחות בשוגג ורק אמעילה קאי, כדמשמע מדבריו דלא נקט רק במעילה, והתם יש לומר דסובר דאי לאו דרבי רחמנא מחטא חטא מתרומה לא הוה ידעינן, משום דיש לומר דאף דרבי רחמנא מעילה בשוגג היינו דוקא על ידי עצמו אבל בשליחות יש לומר כיון דאיכא טעמא שתתבטל השליחות, היינו ההקנאה, שע"ז שלחו המשלח, משום דבהקנאה בעינן שליחות ממש, וכיון דלא ידע השליח וממילא כיון שבטעות הוה, דאז אף אם היה חולין היתה בטלה ההקנאה של המשלח, וסובר הריטב"א ז"ל דלגבי ענין השליחות אין חילוק בין אם היה בזה טעות אחר שעי"ז היה בטל השליחות או טעות של הקדש גופא, ולכן צריך קרא לרבויי זה, וע"כ מקשה הש"ס שפיר גם מרישא דמתניתין משליח שעשה שליחותו בעל הבית מעל, דעל זה סובבים שם דברי הריטב"א יעו"ש. ולפי זה רק בזה פליגי התוספות והריטב"א, דהתוספות סוברים דבמעילה אין לדון כלל משום חסרון ידיעת השליח מה שלא ידע שהוא של הקדש, כיון דזהו עיקר מעילה, אם לא שיהיה בזה טעות או חסרון אחר מלבד איסור מעילה, משום דבמעילה הכלל הוא להביט באם היה באופן זה חולין אם היתה הוצאה מרשות לרשות אז מעל, והריטב"א סובר, אף דלעיקר המעילה אמרינן כן, מ"מ זהו דוקא אם עושה כן מעצמו, אבל אם מקנה על ידי שליח דאז איכא בזה חסרון אחר מלבד טעות המקנה, והיינו, חסרון ידיעה של השליח, שזהו טעות בקבלת השליח שליחותו, היה אז לנו לומר דלא מעל המשלח והשליח ימעול כעושה מעצמו, ולפי המסקנא דיליף חטא חטא מתרומה גם על זה נתרבה, שאף טעות של השליח לא יגרע חיוב המשלח. כנעלנ"ד. - אמנם דברי הריטב"א צע"ק, דא"ה מאי מקשה הש"ס ואמאי נימא אין שליח לד"ע, דלפי זה דאיכא טעות בשליחות אף אם נימא יש שליח לדבר עבירה קשה, כיון דמצד טעות של השליח קאתינן מה לי אם נימא יש שליח לד"ע או לא. 


חידושי ר' שמעון שקופ קונטרס השליחות סימן טו 
=========================================== 
ונחזור לעניננו, דלפי זה אכתי לא מצאנו סתירה לזה הכלל שכתבנו, דלא מהני ביטול שליחות בדבר עבירה היכא שעצם השליחות היא רק על פעולת ידים, ולפי זה יש מקום לומר בענין ביטול שליחות בגט דאף דלא מהני נתינת הגט של השליח שתתגרש על ידי כוונתו, משום שאבד כחו על ידי ביטולו של המשלח, אבל מכל מקום יש לומר דאם הבעל רוצה אח"כ לגרשה שתהני הנתינה הראשונה ולא בעינן שיטלנו ממנה ויחזור ויתננו לה. אך מסתימת הפוסקים שלא נמצא מי שיזכיר דין זה לא משמע כן. והטור שמביא בשם הרמ"ה במוסר מודעה על הנתינה שלא נתבטלה הנתינה, הוה ליה להשמיע רבותא כזו דאף אם לא נתן על ידי עצמו וביטל השליחות דמהני הנתינה, וכל כה"ג לא הוה ליה לסתום, וע"כ משמע מכל הפוסקים שלא סברי כן, ולכן צריך לעיין בזה. 
ולכאורה אפשר לדון בזה ולומר דהיכא שעושה את השליח לבע"ד על הגירושין אז מה שנותן השליח גט להאשה הוא מכחו ולא מכח הבעל, משום דכיון שהוא בעל דבר על הגירושין מהני בכל מה שעושה בענין הגירושין כמו שהיה הוא בעצמו המגרש, וכמו שביארנו לעיל דלהכי מהני לענין שליח לקבלה יד של השליח, אף דבעינן ידה או רשותה, משום דכיון דנעשה בע"ד על קבלת הגט אז מהני מה שמקבל בידו כמו שמקבלת האשה עצמה, ומשו"ה לא חשובה הנתינה מכח הבעל, דמשום דהיכא דהוי כבע"ד לא צריך שיהיה נעשה בציוויו, שזהו ענין שליחות בדבר עבירה ובכל פעולת ידים. אמנם באמת לא ניתן להאמר כן, דזה ודאי עיקר השליחות הוא מה שהשליח עושה במצות המשלח, אלא משום דבלא מסירת כח אין ביכולת השליח לגרש את אשת חבירו, ולכן צריך שימסור לו כח הגירושין שיהיה ביכלתו לגרש אשת חבירו, אבל מכל מקום ודאי אף לאחר שקבל כח הגירושין עיקר ענין השליחות הוא מה שעושה על פי ציוויו של המשלח, וכל פעולה ופעולה שהוא עושה הוא במצות המשלח, אבל אם לא היה נעשה במצות המשלח לא היה מהני כלל, ולכן ודאי ברור דבכל שליחות איכא שני אופני השליחות, היינו מלבד מסירת כח איכא גם האופן השני של שליחות, שכל מה שעושה השליח הוא בציוויו של המשלח. וכן מוכח להדיא בגמרא קדושין דערבינהו לכל עניני שליחות כהדדי, דפריך מהשולח את הבעירה, הלא בגירושין ותרומה הוא נעשה בע"ד על תכלית המעשה, וכן בשחיטת הפסח דמהני שיוקדש לשמו על ידי השחיטה דנמנים וכו' עד שישחט, אלא ודאי כנ"ל. 
ולכאורה לפי זה תקשה עלינו קושית האחרונים איך מהני כתבו ותנו בגט שעושה שליח על נתינת הגט קודם שנכתב, דהוי דבר שלא בא לעולם, וכל היכא דאיהו לא מצי עביד השתא לא מצי משוי שליח, ותירצו האחרונים בזה משום שעושה השליח כבעל דבר על הגירושין ונעשה כבעל ממש כאילו היא אשתו והאשה היא בעולם - זהו לשון הנתיבות המשפט בסימן רמ"ג סק"ו עי"ש -, ולפי דברינו דאף שנעשה בעל דבר מכל מקום בעינן שיהיה נעשה כל דבר בציוויו שזהו אופן השליחות השני, ואם כן בכתבו ותנו איך מהני השליחות על הנתינה כלל. 
אמנם לענ"ד כל דבריהם בזה אך למותר, דהנה כל עיקר הכלל דכל דאיהו לא מצי עביד וכו' לא נאמר על ענין השליחות של פעולת ידים, והגע עצמך אם יהיה חולה או מגויד ויעשה שליח להרוג או לחפור בור היכא דיש שליח לדבר עבירה, האם נימא דבשביל זה לא יתחייב משום דאיהו לא מצי עביד, אלא ודאי כיון שעשה השליח על פי ציוויו חייב המשלח, דעד כאן לא מצאנו לכלל הזה בגמרא נזיר דף י"ב רק היכא שצריך מסירת כח להשליח, כמו בקדושין וגירושין בחלה או בהפרת נדרים, דבלא מסירת כח מעשה השליח אינם מועילים כלום, אז אמרינן דלא מהני מסירת כח בדבר שהוא בעצמו אין לו עכשיו הכח הזה, וכמו שבארנו לעיל, אבל בפעולת ידים שאינו מוסר לו כח בשליחותו, רק מצוהו והלה עושה על פיו, שחשוב כעושה בעצמו, אז אין חילוק כלל בין דבר שבא לעולם או לא, ועל כן לפי זה בכתבו ותנו אין מקום להקשות משום שליחות בדבר שלא בא לעולם, כיון דבמה שנוגע למסירת הכח על הגירושין אין בזה חסרון כלל במה שאין לו עתה גט כתוב ומוכן, דבשביל זה לא נחסר ממנו הכח לגרש, ומה שנוגע לעצם הפעולה של נתינת הגט שצריך שתהיה מכח הבעל על זה אינו מגרע לנו גם כן מה שאין לו עתה הגט, דעל פעולת ידים לא נאמר מעולם האי כללא דכל היכא דאיהו לא מצי עביד השתא שליח לא מצי עביד, וזה ברור. 
ונראה להביא ראיה לדברינו, דהנה כל משפטי התנאים ילפינן מב"ג וב"ר, והנה קשה לפי שיטת הר"ן בפרק מי שאחזו דבשליח לא צריך למשפטי התנאים, ולהכי מפרש הא דתנן תנו אם לא באתי מכאן עד י"ב חודש אף שלא אמר בתנאי כפול מהני משום דגבי שליחות לא בעינן דיני תנאי, דלא נעשה שליח אלא על אופן שמצוהו עי"ש, ולפי זה למה היה צריך משה לעשות תנאי כפול עם יהושע ואלעזר כיון שהם היו שלוחים בזה. ועיין בספר אבני מילואים בסימן ל"ח סק"ב שהקשה כן, ועי"ש שמביא שני תירוצים, א) מה דאיתא בשאילתות שכתב בפרשת מטות וז"ל: ואף על גב דתנאי דב"ג וב"ר בהדי אלעזר ובהדי יהושע קא מתני ומשה הוא דהוה להון כשליח, כיון דהוקשו ראשים לאבות כמאן דמתני בהדייהו דידהו דמי עכ"ל, ועיין שם עוד שתירץ בספר הנ"ל, משום שהרשב"א כתב הטעם משום שינוי בשליחות, וזה לא שייך רק היכא שהתנאי קודם להנתינה דאז אם לא עשה כמצות המשלח שינה בשליחות, אבל בתנאי ב"ג וב"ר היה התנאי אחר הנתינה ואז לא שינה השליח, יעו"ש שהאריך. ולפי דבריו אכתי אינו מובן כ"כ מאי איכפת לן אם שינה בשליחות הלא גם אם שינה השליח הוא גם כן מטעם דלהכי לא שדריה ובטלה השליחות, ואם נימא דצריך משפטי התנאים גם אם שינה לא בטלה השליחות אם לא התנה כדין התנאי, אם לא דנימא דכל ענין השליחות הוא דיבור ואתי דיבור ומבטל דיבור, כמו שכתב הפני יהושע בגיטין דף ע"ה יעו"ש, אבל לא משמע כן מהר"ן. וגם אין לומר משום דהוי כלאחר זמן דא"צ לדיני תנאים, עיין רשב"א ורמב"ן פ"ב דביצה, דלא משמע כן מר"ן ורשב"א דלא כתבו רק משום דשינה בשליחות. 
אמנם נלענ"ד דלפי דברינו דבשליחות היכא שעושהו בע"ד איכא גם אופן השני, דהיינו שיעשה על פי ציוויו, מיושב הכל על נכון. דהנה ענין משפטי התנאים היינו שיהיה בכח התנאי לבטל המעשה, לא שייך לדון רק אם רוצה שעל ידי התנאי תתבטל המעשה של מינוי השליחות, היינו שתתבטל מסירת הכח שנתן להשליח, וזה באמת הוי מעשה ככל מעשה שצריך לזה משפטי התנאים, ובנוגע לאופן השני שיעשה השליח על פי ציוויו של המשלח על זה אין לדון כלל ענין משפטי התנאים, כיון דאין בזה שום מעשה שעל זה נאמר שבביטול התנאי תתבטל המעשה, אלא משום דאין צריך לזה דין תנאי, דעד כאן לא צריך דין תנאי אלא היכא שבא לבטל איזה מעשה, אבל הכא אין אנו דנים שתתבטל השליחות, אלא אף שקיים ענין השליחות אבל כיון שצריך שיהיה מעשה השליחות בציוויו ועל פיו של המשלח, ואם ישנה השליח בכל שהוא הרי לא נעשה בציוויו, ולכן התם במשה שהתנה על ענין השליחות שתתבטל כחו ונתינתו אז צריך דין תנאי לבטל על ידי בטילת התנאי את קיום מעשה של מסירת כח של שליחות, היינו מה שעשה אותם לבע"ד, וכאשר יתבטל ענין זה למפרע אז לא הועילו מעשיו כלום. ובנוגע לאופן השני הרי נעשה הכל בציוויו ולא חסר כלום מזה הפרט. אבל התם בכתבו ותנו אף שלא התנה כדין משפטי התנאים ולא ביטל כח השליחות על ידי תנאי כזה אבל מ"מ בעינן שיעשה בציוויו, וכיון שאמר ליתן אם לא באתי והוא בא אז אם יתן הרי לא נעשה בציוויו וחסר האופן השני של שליחות, והוא נכון. הרי להדיא דגם בשליחות של בעל דבר איכא גם אופן השליחות של פעולת ידים. ועיין מה שהקשה שם בספר א"מ מהא דאי אפשר לקיים ע"י שליח, ולקמן יבואר בע"ה. 
אמנם לפי זה צע"ק בהא דלא מהני גילוי דעתא בגיטא אף שברור לנו שאינו רוצה לגרש, כמו דמוכח בגמרא גיטין דף ל"ד בהא דאמר חזו דאתאי ובהא דקא רהיט לבטולי, דמוכח מזה אף דאיכא אומדנא ברורה לא מהני, וכן הוא בטור ושו"ע, והרי כיון דידעינן שאינו רוצה הרי לא נעשה בציוויו, דבשלמא אם נימא דהיכא שנעשה בע"ד על הגירושין אינו צריך שיעשה בציוויו ניחא, דלבטל השליחות צריך לדיבור ממש ולא מהני אומדנא, דזהו גם כן ענין מעשה שקבל כח על הדבר, אף שמעשה כזה מתבטל על ידי דיבור אבל בלא דיבור לא, אבל לענין דבעינן שיעשה על פי ציוויו מכיון שידע השליח שאינו רוצה לגרש הרי אינו עושה בציוויו. וצ"ל דכיון דמה שעושה השליח הוא עושה על פי הציווי הראשון קרינן ביה שעושה בציוויו אף על פי שעתה אינו רוצה. ולפי זה גם בשליח לדבר עבירה לשיטת הרמ"א היכא דלא ידע השליח, אם גם אמר לו המשלח בפניו שאינו רוצה יתחייב המשלח מפני שעשה בציוויו, וצ"ע. ועיין תוספות קדושין דף נ"ט ע"ב ד"ה מתורת גט בלישנא ב', דר"ל ס"ל דלא מהני חזרה גם בשליחות דכתבו שם דאם אמרה האשה להשליח עצמה גם ר"ל מודה, ולא ביארו הטעם, ועל פי הנ"ל ניחא משום דלא חשיב בציוויה. ומכל מקום לאביי לא מהני גילוי דעתא דכיון דעושה על פי הציווי הראשון חשיב עושה בציוויו, ומשו"ה לא מהני גילוי דעתא אף לשליח עצמו, וצע"ג. 
ואחרי שביארנו דגם בשליחות לגירושין איכא גם אופן השליחות של פעולת ידים, לכן צריך לבאר מה דמשמע מסתימת הפוסקים דבביטול השליחות נתבטלה גם הנתינה הראשונה, אחרי אשר על שליחות של פעולת ידים לא שייך ביטול וכמו שנתבאר. 
ונראה לענ"ד כאשר נחקור היטב בטעם הירושלמי דאי אפשר לעשות שליח לקבל מתנה, דלכאורה כיון דזה ברור אשר על פעולת ידים של המשיכה או ההגבהה מהני שליחות כמו שבארנו בכל שליח לדבר עבירה שעושה שליח על דבר שאינו שלו, ומה שצריך בקנין כוונה לקנות מדוע לא יהני גם על זה שליחות כמו דמהני על פעולת הידים של המשיכה, דהכוונה היא גם כן פעולה, דמ"ש פעולה שעושה בידים מפעולה שעושה במחשבה, שיחשוב בעת המעשה שיקנה ע"י את החפץ, וכיון שחל על זה שליחות ודומה כאילו עשה בעצמו פעולת המשיכה וכמו שכיוון בעצמו מחשבת הכוונה, ומאיזה טעם לא יקנה כיון שהשלים כל תנאי הקנין. וע"כ נ"ל בטעם הירושלמי דסובר דאף דשקלינן וטרינן בשליחות לדבר עבירה הוא רק באופן שהפעולה מה שמצוהו המשלח היא פעולה כזאת אשר השליח בעצמו ביכלתו לעשות באופן שאין צריך לזה מסירת כח של המשלח, כמו חפירת בור וכדומה או בגניבה ומעילה כאשר ביארנו, אשר אף על גב דאח"כ נתהוה איזה קנין, אך זה נמשך אח"כ מהחיובים שחייבה התורה, וגם השליח שעושה ומועיל לאיזה דבר כמו בגניבה ושליחות יד דמהני לקנות לענין שינוי ובמעילה לענין שיצא הקדש לחולין, זה אינו מפני שקבל איזה כח פרטי מהמשלח כמו שנתבאר, וכיון שהמעשה היא מעשה שלימה ועשה זאת על פי ציוויו של המשלח על זה שלוחו של אדם כמותו וחייב כאילו עשה בעצמו, אבל אם עושה שליח לקבל מתנה שצריך שעל ידי המשיכה והכוונה של השליח שיקנה המשלח את החפץ, אשר בלא שליחות מעשיו אינם פועלים כלום, על כן לא מהני על זה מה שנאמר שלוחו של אדם כמותו, כיון דבאמת לא הוי כאילו עשה המשלח בפועל, אלא דלענין חיוב מחייבים אותו כאילו עשה בעצמו, ולכן לענין קנין לא שייך לומר מכיון שעשה בציוויו שיקנה המשלח, כיון דהמעשה מחמת עצמו אינה ולא כלום, משום דלענין קנין צריך שהבע"ד עצמו יעשה הקנין ואז הקנין מועיל לו, אבל מה שאחר עושה לא נחשב לכלום, ואי אפשר שיהני מעשה שליח אם לא שימסור המשלח את כחו ורשותו שיהיה הוא בעל דבר על המעשה, ואז יש ביכולת השליח לפעול לעשות כמו שהוא היה עושה. ולכן בדבר שאין לו כח עתה אין לו כח למסור להשליח, כמו מתנה, אשר עתה הדבר אינו שלו ואין לו שום כח על קבלת המתנה, ומכיון שלא קבל השליח כח על הקנין והוי כאחר לכן אינם מועילים כלום מעשי השליח אף ששלוחו כמותו. ונמצא לפי זה עולה לנו לפי דברי הירושלמי שבכל דבר שצריך ענין שליחות לאיזה קיום של דבר אשר בלא שליחות המעשה אינו מתקיים כלום אז צריך שימסור להשליח כח המעשה אשר יש לו להמשלח על קיום הדבר ובלא זה אין שליחות מועילה כלום. ואחרי אשר ביארנו באופן זה דברי הירושלמי מבואר מה שחקרנו לענין ביטול השליחות אם צריך אחר כך שיתן הבעל מחדש, דלפי זה כיון שביטל המשלח את השליחות ונמצא שאבד השליח את כח הגירושין שקבל מהמשלח, וכיון שאבד כחו והוי כאחר, ע"כ אף שנתינה לפקדון מהני, זה אינו אלא רק אם הבעל בעצמו נתן לה או שלוחו שמינהו המשלח ונתן לו כח ע"ז אשר נתינתו תיהני לגירושין, ואז מהני נתינת השליח, אבל בלא מסירת כח מהבעל אף שנתן השליח בציוויו אין מעשי השליח מועילים שתתגרש האשה על ידי נתינתו. 
והנראה לפי זה בשליח להולכה על ידי עבד, דמבואר בשו"ע סימן קל"ו דכל הפוסקים חולקים על הר"י איבן מיגש, דלא מהני, אשר לכאורה היה מקום לומר דרק אם עושה אותו לגרש אז לא מהני משום דלאו בר כריתות הוא, אבל אם עשה אותו שליחו רק על פעולת הנתינה והבעל בעצמו יאמר אחר כך הא גיטך, אשר בזה מסתברים דברי הא"מ אשר הבאנו לעיל, כיון דנתינה לפקדון מהני ובכל שליחות דעלמא הוי עבד שליח לכל דבר, אבל לפי מה שביארנו י"ל דגם בכה"ג לא מהני לשיטת הפוסקים הנ"ל, דכיון שצריך גם לשליחות כזו מסירת כח של המשלח, דבלא זה לא יועיל מסירת השליח כמו שנתבאר, וכיון שעבד אינו בר כריתות י"ל דאף לשליחות כזו אינו יכול לקבל כח גירושין שתהני נתינתו כנתינת הבעל. 
ולולא דמסתפינא הייתי אומר דרק בזה איפליגו הראשונים ז"ל בשליחות עבד להולכה, היינו לא על עיקר הגירושין, והיינו שהבעל בעצמו יאמר אח"כ שתתגרש על ידי הנתינה של השליח, דבזה סובר הר"י הלוי דמהני כיון דנתינה לפקדון מהני, וכן מורין דברי הרמב"ן בחידושיו שכתב וז"ל: ואנו יש לנו להשיב, שליח להולכה אינו אלא כשליח דעלמא, ובשליחות דעלמא איתנייהו, אבל שליח לקבלה מכיון שהגיע גט לידו מגורשת והוא אין לו יד לגירושין הואיל ואינו בתורת גירושין עכ"ל, אשר מדבריו מוכח שלא נגמר ענין הגירושין על ידי שליח להולכה אלא על ידי הבעל כמו שכתבו המח"א והא"מ. אבל כבר הוכחנו לעיל דלא מסתבר לומר הכי. אבל אם נימא דכוונתו בשליח להולכה, רק להולכה, אבל ענין הגירושין יגמר על ידי הבעל שיאמר אח"כ הא גיטך, אז היה ניחא היטב. והחולקים עליו סברי דאף בכה"ג היינו שגם לנתינה בעלמא כמו לפקדון לא מהני על ידי עבד, משום דכיון שצריך שתהא הנתינה הזאת לענין הגירושין, גם על זה צריך שיקבל כח גירושין מהבעל, וכיון דלאו בר כריתות הוא אינו יכול להעשות שליח לקבל כח גירושין. ולפי זה היה אפשר ליישב קצת קושית הב"ש שהבאנו לעיל על המחבר, שבהלכות גירושין בסימן קל"ו הביא גם שיטת הר"י מיגאש, ובהלכות קדושין בסימן ל"ה לא הביא שיטתו. דאפשר לומר בדעת המחבר שסובר שטלי קדושיך מעל גבי קרקע מהני, ואם כן בשליחות לקדושין אין לדון רק על עצם קנין הקדושין, וע"כ לכו"ע עבד פסול, אבל בגירושין י"ל דלענין הנתינה שבעינן מכח הבעל על זה הביא שיטת הר"י הלוי, והיה מיושב הכל על נכון. (אולם זה סותר שיטת גדולי האחרונים שנקטו דגם בקדושין בעינן הנתינה מיד הבעל על כן בטלו דברינו). אך עכ"פ נלענ"ד דזה נוכל להוציא מכל הפוסקים החולקים על שיטת הר"י הלוי אשר מסתימת דבריהם מוכח להדיא דגם לגוף הנתינה לא מהני שליחות העבד, אף אם הבעל יאמר אח"כ בעצמו הא גיטך, דאל"ה לא היה להם לסתום הדברים דעבד פסול להיות שליח להולכה, אלא ע"כ סברי דאע"ג דבירושלמי שהביאו ראיה שפסול גם להולכה אין ראיה משם רק אם היה שליח על עיקר הגירושין, דהעובדא דהתם, עיין בחידושי הרמב"ן, מיירי בעבד שהביא גט והבעל לא היה שם, מ"מ נקטו מסברא דגם על עצם הנתינה פסול, משום דגם בנתינה לשם פקדון בעינן בר כריתות. ולפי זה לענין בטול שליחות מכיון שבטלה השליחות אז גם נתינתו לא מהני, אף שנותנה לפקדון מהני, משום דבעינן שיהיה לו כח בע"ד שתהני נתינתו שתתגרש אח"כ על ידה. 
ולכאורה היה אפשר להביא ראיה מן הירושלמי הנ"ל, דהנה אם נאמר דלשליחות על פעולת ידים גם היכא שמהני לקנין אינו צריך שיהיה בעל דבר על קיום המעשה, לכאורה יש מקום לחקור מאי איכפת לן שאי אפשר לעשות שליח על דבר שאינו שלו כיון שעל פעולת המשיכה או ההגבהה מהני השליחות, ובדעת אחרת מקנה אינו צריך כוונת הקונה ומפני מה לא יקנה. אמנם באמת אין ראיה מזה כלל, דהנה זה ודאי דגם הירושלמי סובר דגם במתנה מהני היכא שמזכה מתנה לאחר על ידי שליח, אלא היכא שמזכה מצדו צריך שיאמר זכי ואז הוא חשוב גם שליח של הנותן, אבל אם לא אמר זכי אז לא מהני, כיון שהנותן לא עשאו שליח ומצד שליחות של המקבל לא מהני כמו שכתב הרשב"א בקדושין לענין האיבעיא לענין עבד מהו שיעשה שליח לקבל ג"ש שהבאנו בתחילת דברינו, ואז יכול הנותן לחזור קודם שבא החפץ ליד המקבל, ועוד י"ל דהשליח אינו יכול לעשות עצמו שליח משום דהוי כתופס לבע"ח כמו שכתב הר"ן בפ"ק דגיטין שהבאנו למעלה, - ועוד נפ"מ לענין חזרת המקבל קודם שקבל שאם מהני השליחות אינו יכול לחזור, כמו שכתב הריטב"א שהבאנו למעלה ומטעם זכיה יכול לחזור עי"ש - ולכן היכא שביד המקבל לעשות שליח אז לא בעינן שיעשה אותו הנותן לשליח, היינו רק שיתן בתורת קבלה על פי מינוי השליחות של המקבל כמו שכתב הרשב"א שם בחידושיו, ולהכי ברור שלדעת הירושלמי בשליחות לקבלה בגט אינו צריך שיהיה שליח של הנותן, וכן בגט שחרור אחרי דמסיק הש"ס בקדושין דף כ"ג דמהני שליחות של העבד, וכן בקדושין דילפינן שהאשה עושה שליח ברור לדעתי שאינו צריך שליחות מצד הנותן, ודלא כדעת בעל הקצות החושן בסימן קפ"ג סק"ב ובסימן ר"י סק"ה שדחה שם דברי הנוב"י שכתב שבאשה לקדושין וכן בגט שחרור לקבלה הוא שליח של המקבל, והקצות החושן דחה דבריו מדברי התוספות בא"נ דף ע"א ע"ב שכתבו לענין מתנה דהוי גם שלוחו של הנותן, ובאמת דבריו תמוהין מדברי הירושלמי, דאם נימא דגם בגט שחרור וקדושין הוי שליח של הנותן והוי כמתנה, מה זה דקאמר הירושלמי שאין אדם עושה שליח לקבל מתנה משום דהוי כאינו שלו, הלא כמו דמהני אופן השליחות בגט ובגט שחרור שהוקש לגט אשה דהוי שליח של הנותן כ"כ במתנה, אלא ברור בדעת הירושלמי דאם נימא דגם בגט כן שצריך שיהיה שליח של הבעל, אם כן בטלה תורת שליחות לקבלה, משום דאם נימא דמצד האשה בעצמה לא מהני גם מצד הבעל לא מהני, דהיכא דאתינן מצד הבעל הוא מתורת זכיה ואין זכיה בגט דחוב הוא לה, וגם במקום זכות נ"מ שתוכל האשה לחזור לאחר קבלת השליח כמו שכתב הריטב"א, ואם כן כיון שמפורש בהרבה מקומות בש"ס ופוסקים דבשליחות לקבלה בקדושין שלא מהני חזרתה לאחר קבלת השליח וכן הוא בריטב"א שהבאנו לענין גט שחרור, אם כן מוכרח הדבר שמהני השליחות מצד האשה בעצמה. ומה שלא הקשה כן הירושלמי מקדושי אשה שעושה שליח לקבל הכסף או השטר, נלענ"ד דשם היא עושה שליח על הקנאתה ובטול רשותה ועושה את השליח על זה כבע"ד ואז יכול לקבל גם הכסף, וזהו בירורא דמילתא על פי שיטת הירושלמי בעזהי"ת. 


חידושי ר' שמעון שקופ קונטרס השליחות סימן טז 
=========================================== 
ולפי זה אין ראיה כלל מהירושלמי לענין שליחות על עצם המשיכה, דאף אם נימא דשליחות על פעולת ידים מהני השליחות, אבל כיון דלעצם הקנין לא מהני שליחות של המקבל משום דאין בידו לעשותו בעל דבר משום דהוי דבר שאינו שלו ואם כן צריך לבוא משום כוונת הנותן, וכל היכא דאיננו מצד הנותן חזר הדין מטעם זכיה כמו שכתב הרשב"א בחידושיו לקדושין הובא בקצות החושן סימן רל"ה סק"ד, דלשיטתו הא דמהני בקטן בדעת אחרת מקנה הוא מטעם זכיה עי"ש, ואף דכתב להוכיח דלדעת התוס' דזכיה מטעם שליחות הא דמהני בקטן בדעת אחרת מקנה אותו הוא ע"כ שלא מטעם זכיה, לענ"ד אינו נראה כן, אלא דלכו"ע הוא מטעם זכיה, דאם הקנה לקטן ודאי דלכו"ע יכול הקטן לחזור משהגדיל, אלא דסברי דלזכיה כזאת מהני אף לקטן, דרק היכא שצריך שיעשה מעשה קנין עבור הקטן אז לא מהני אף בזכיה דזכיה מטעם שליחות, אבל הכא בדעת אחרת מקנה הא דמהני כוונת הנותן, נלענ"ד דהוא לא מטעם שליחות שנעשה שליח על פעולת הכוונה כמו שכתב הקצות החושן, דאין המקנה יכול להעשות שליח עבור הקונה כמו שהבאנו לעיל, אלא ברור לדעתי הטעם דמהני כוונת הנותן הוא משום שבקנין סגי כוונת המקנה כמו כוונת הקונה דסגי לן אם אחד מהם מכוון, וכך לי אם מכוון בשעת החזקה או ההגבהה המקנה כמו שמכוון הקונה, והא דסובר הרשב"א שהוא מטעם זכיה הוא מפני שעכ"פ בעינן רצון של הקונה, שבע"כ אי אפשר להקנות, וכיון דלא ידעינן רצונו איך מקנין לו בע"כ, אלא ודאי משום זכיה, דכיון דזכות הוא ליה זכין ליה שלא בפניו, ע"כ מוכיח הרשב"א דזכיה מהני מדאוריתא גם בקטן. ולשיטת התוספות ושאר ראשונים דזכיה מטעם שליחות ואין זכין לקטן מדאוריתא, מ"מ סוברין דמקנין לקטן בדעת אחרת מקנה משום דלזכיה כזאת אשר אין עושים פעולה עבורו, שעצם פעולת החזקה או ההגבהה עושה הקטן בעצמו והכוונה מכוין הקונה מצד עצמו שלא מטעם שליחות, אך מה שצריך שיתרצה הקונה לקנות החפץ על זה ריבתה לנו התורה מאיש אחד למטה שזכין לאדם שלא בפניו, היינו בדבר שצריך רצון אם ידעינן שזכות הוא מהני שלא בפניו, ושם מהני אף בקטנים כדמפורש, ורק לענין קניית איזה דבר על ידי משיכת השליח אז סברי הראשונים ז"ל דלא מהני, ומחלקין מהא דגלי הכתוב לענין חלוקה שמהני לקטנים דהוא משום שהיה על פי גורל ואו"ת, עיין בר"ן שם, אבל היכא דבעינן רק רצון זהו עיקר הילפותא דיליף הש"ס דזכין שלא בפניו, ואם כן הא דמהני דעת אחרת מקנה בלא כוונת הקונה הוא מטעם זכיה, ויוכל הקונה לחזור קודם שבא לידו, וזהו החילוק שבין שליחות של המקבל לזכיה, וזהו עיקר הדין שדן עליו הירושלמי אם מהני במתנה שליחות של המקבל, וזהו פשוט. 
אמנם מסוף דברי הירושלמי דמסיק מטעם חזרת הנותן, והוא כדברי הרשב"א בחידושיו לענין עבד מהו שיקבל וכו', מוכח להדיא דלא מהני שליחות, דאל"כ מדוע יכול לחזור הלא לעצם פעולת המשיכה אין צריך שימסור כחו, ובדעת אחרת לא בעינן כוונת המקנה דודאי מקנה לו עתה דאל"כ מאי נ"פ, ואין לומר מטעם תופס לבע"ח, דעל עצם פעולת המשיכה לא שייך לדון מטעם תופס לבע"ח, ועוד דכבר הוכחנו דהיכא דמהני שליחות לא אמרינן תופס לבע"ח, אלא ודאי דכיון דאין אדם עושה שליח לקבל מתנה גם פעולת המשיכה לא מהני כלל, וזה ברור. 
עוד יש ראיה מדברי התוספות פרק איזהו נשך דף ע"א ע"ב דז"ל בד"ה בשלמא סיפא לחומרא, תימה אמאי לא הוה ריבית גמור כשהעמידו אצל ישראל אפילו מקבל העכו"ם ריבית שהרי נעשה ישראל שני שלוחו של ראשון לקבל חובו מן העכו"ם, וי"ל דאפילו שיוכל לזכות לחבירו במציאה הכא אין קבלתו מן העכו"ם זוכה לישראל חבירו דנהי דאם היה עכו"ם מפקיר מעותיו היה יכול לזכות לחבירו השתא מיהו שהעכו"ם אינו מפקירן אלא בא לזכות מעותיו למלוה על ידי זה הלוה אין לו כח לזכות שאם כן היה ישראל המקבל שלוחו של העכו"ם לזכות במעותיו של ישראל ואין שליחות לעכו"ם והו"ל להיות מותר אי לאו דלחומרא אמרינן דיש שליחות לעכו"ם, עכ"ל הצריך לנו. ומשמע להדיא דאפילו אם הישראל עומד בשעת קבלת ישראל השני מן העכו"ם מ"מ לא מהני מצד שליחות הישראל המקבל אם לא שיהיה של הנותן ובנכרי לא מהני. ובהסבר שיטת התוספות כבר כתבו האחרונים, עיין מחנה אפרים הלכות זכיה ומתנה, שמקורם מדברי הירושלמי הנ"ל. וכבר כתבנו בביאור דברי הירושלמי משום דלשליחות לקנין צריך שימסור כחו לעשותו בעל דבר, ואם נימא דלשליחות על פעולת ידים בלא קנין מהני שליחות אף אם לא יעשהו בעל דבר אם רק יעשה בציוויו אף אם הפעולה הזאת מועילה לקנין, אם כן הכא שהישראל אמר לו להישראל השני לקבל הכסף מיד העכו"ם והרי נעשתה מעשה המשיכה על פי ציוויו והוי כמותו, ובדעת אחרת מקנה לא בעינן כוונת קנין של הקונה ומהני בכוונת המקנה לחוד, ומדוע לא יהני מצד שליחות הישראל לבד. ואין לדחות כדברינו לעיל וכמו שהבאנו בשם הקצות החושן דדעת אחרת מקנה הוא גם כן מטעם זכיה, ואם כן לשיטת התוספות דזכיה מטעם שליחות גם בעכו"ם דעת אחרת לא מהני, אך זה אינו, דכבר כתבנו דלדעת הקצות החושן לשיטת התוספות דעת אחרת מקנה לא מטעם זכיה ומהני גם בעכו"ם עי"ש. ואף אם נאמר שהוא מטעם זכיה כבר כתבנו בשיטת התוספות דסברי דזכיה מטעם שליחות, ע"כ ענין דעת אחרת הוא מטעם שכוונת המקנה מהני בלא טעם שליחות, רק היכא דלא ידעינן אם הקונה מתרצה, כמו בקטן, אז הוא בגדר זכין שלא בפניו, ולהכי מהני בקטן משום דהיכא דיש זכות הוי כמו שאמר שנתרצה, מכל שכן הכא דידעינן דניחא ליה שעומד בשעת הקנין, ומדוע לא מהני מצד שליחות של הישראל המקבל בעצמו. ואף שראיתי בשטמ"ק ב"מ דף ע"א מובא שם וז"ל: ואני תמיה מנין לנו שאין זכיה לעכו"ם מדאוריתא, ואי דהכא אימעוט משום דילפינן לה משליחות, והא זכייה לאו מדין שליחות הוא כדמוכח בקדושין, וכי תימא כל דלא אשכחן לה ממילא לית ליה, והא שליחות גופא אי לאו דכתיב אתם וכו' דאימעוט קרא בהדיא הוה אמרינן דיש שליחות לעכו"ם, וניחא לי דודאי כל דלא רבי' רחמנא להדיא בזכיה לית ליה, ותדע לך דאפילו בישראל נמי הא אמרינן התם בקדושין מנין שזכין לאדם שלא בפניו שנאמר ונשיא אחד וכו' אלמא אי לאו דגלי קרא הו"א דאין זוכין לו לאדם ואפילו בישראל, והדין נותן, דאיזה זכות ושעבוד יש לו לאדם על חבירו שיזכה על ידו, אלא דרבייה רחמנא, וכיון דעכו"ם לא אשכחן דרבייה רחמנא לזכיה ש"מ לישראל דרבי קרא אית ליה עכו"ם דלא רבייה לית ליה וכו', ומכיון דאשכחן בשליחות דמחלק הכתוב בין ישראל לעכו"ם אף בזכיה כן כנ"ל, הרשב"א, עכ"ל. והנה לכאורה יש מקום לומר לפי זה דאף דשיטת התוספות בדעת אחרת מקנה אותו דהוא לא מטעם שליחות, מ"מ אפשר דבעכו"ם לא מהני דעת אחרת כיון שביארנו דלכו"ע הוי מטעם זכיה, אף שזה לא מטעם שליחות, מ"מ י"ל דאף לפי שיטתם לא מהני בעכו"ם מטעם הרשב"א דדוקא בישראל גלי קרא ולא בעכו"ם. אך זה אינו, דדוקא הרשב"א לטעמיה דסובר דכל זכיה הוא לא מטעם שליחות וע"כ מוכרח לחלק בזה, אבל לשיטת התוספות דזכיה מטעם שליחות דברי הגמרא הם כפשוטן כמו שכתבו התוספות בכתובות דף י"א ובשאר מקומות דבעכו"ם לא תקנו זכיה שלא אתי לכלל שליחות ובקטן תקנו. ולפי זה נוכל לומר כדברינו לעיל דבזכיה כזאת מהני אף בעכו"ם כמו דמהני בקטן, דלדידהו לא מחלקינן בין עכו"ם לקטן אלא בזכית חפץ שהוא מדרבנן, אבל בדעת אחרת מקנה שהוא מדאוריתא מהני זכיה כזאת לא מטעם שליחות, וכמו דמהני לקטן מהני גם לעכו"ם, וזה ברור. (ולפי זה לדידן דפסקינן כשיטת התוספות דזכיה מטעם שליחות ברור הדין דמהני גם בעכו"ם בכוונת מקנה לחוד, ולא אבין איך יישב הקצות החושן שם בסימן רע"ה על הטור בסימן קל"ב לענין מדידה עי"ש, הלא הטור סובר בכמה מקומות דזכיה מטעם שליחות, עיין בסימן רמ"א, ולדבריהם אין לחלק בין עכו"ם לקטן). ועוד יש לומר דבכה"ג דמיירי התוספות גם הרשב"א יודה דמהני, דכבר כתבנו דזה אי אפשר לומר דכוונת המקנה הוא מטעם זכיה או שליחות, דאין אדם זוכה בשלו לאחרים, אלא דמהני כוונת המקנה כמו כוונת הקונה, דדי לנו אם אחד מהם מכוון, ורק בקטן או בגדול שלא ידע צריך לדון מטעם זכיה משום דבעינן רצון הקונה שיתרצה, דבע"כ אין להקנות לו, ועל זה דן הרשב"א מטעם זכיה, והכא שהישראל עומד שם ואומר שרוצה שיזכה עבורו אין טעם שלא יזכה על ידי כוונת המקנה, ודו"ק. ועל כן מכל הנ"ל מוכרחים אנו לומר דכיון שאין אדם עושה שליח על דבר שאינו שלו, גם עצם המשיכה אינה פועלת כלל דצריך שיעשהו בעל דבר על זה, ולכן צריך לנו שיהיה שליח מצד הנותן ועל כן בעכו"ם לא מהני. וזוהי ראיה ברורה לענ"ד. 
וכן יש להביא ראיה מדברי התוספות בנזיר דף י"ב וביבמות דף נ"ב שכתבו דלענין כתיבת הגט לא מהני בדבר שלב"ל, היינו לאשה דעלמא קודם שנתארסה, דכן משמע לשון הש"ס ביבמות כתוב גט לארוסתי לכשאכנסנה אגרשנה, ולכאורה לענין כתיבת גט הרי זו שליחות לפעולה בעלמא, וגם הא דצריך לכתוב לשמה הוי גם כן פעולה כפעולת ידים, ואין צריך לזה מסירת כח של הבעל, דגם אחר אם היה יודע רצון הבעל והיה כותב לשמה היה מהני, ולפעולת ידים הרי כתבנו דמהני אף היכא דאיהו לא מצי עביד כמו שנתבאר לעיל. אלא ודאי דכיון דבזה אזלי התוספות דבעינן שליחות בכתיבה, דוכתב אבעל קאי, וכיון דלא מתכשר הגט אלא על ידי הבעל על כן בעושה שליח צריך שימסור לו כחו, שיהיה לו כחו של הבעל לענין גירושין לכתיבת הגט, ולכן באשה דעלמא דעתה אף הוא אין לו כח לגירושין אינו יכול למנות שליח. וכן מוכח להדיא ממה שכתבו התוספות והרשב"א בחי' בפ"ב דגיטין דף כ"ב ע"ב, דאם היה צריך שליחות בכתיבה היה עבד פסול לכתיבת הגט, משום דלאו בר כריתות הוא יעו"ש, אם כן מוכח להדיא דגם לפעולת ידים כיון שצריך שתהא מועילה לגירושין, ובדבר שצריך שיועיל לגירושין אינו מועיל כי אם על ידי הבעל, על כן צריך שימסור להשליח כחו שיהיה הוא כבעל, ולכן בעבד שאינו בר כריתות אינו יכול לקבל כח גירושין. 
ולכאורה היה נראה להביא ראיה מהא דמבואר בטור חו"מ סימן קכ"ב דמהני בטול שליחות בקבלת חוב, היינו היכא ששלח שליח לקבל חובו ואח"כ ביטל את השליחות, דמן הדין היה יכול לתבוע שנית את הלוה אם נאבד בדרך, אם לא היכא שיש הפסד ללוה והוא לא פשע, דבזה כתב הריטב"א בחידושיו לקידושין דף נ"ח דאמרינן בזה הפקר ב"ד הפקר עי"ש, וזהו ג"כ הטעם בשיטת הראשונים דסברי דלא מהני ביטול שליחות בחוב היכא שלא ידע הנתבע, כמו שכתב הריטב"א שהוא משום הפקר בית דין, אבל לכו"ע מהני ביטול מלבד לשיטת הרא"ש שסובר דכיון דכתב ליה זיל ואפיק לנפשיך הוי כמתנה, ועיין בב"י שם. ולכאורה אם נימא דלפעולת המשיכה אין שייך ביטול שליחות, וכיון דהוי כמותו ויכול לקנות על ידי כוונת המקנה לחוד, ואף שכתבנו דזהו גם כן מטעם זכיה ולכו"ע אי אפשר להקנות בע"כ וכיון שביטל שליחותו אינו רוצה בזכייתו, אבל מ"מ כיון דפרעון בע"כ שמיה פרעון, ומכיון שאילו היה רוצה היה קונה אף שאינו רוצה הוי פרעון, דל"ד להיכא דהלוה מזכה בעצמו, דכיון דליכא זכות לענין שיפטור הלוה מאחריותו, וכיון דאין זה זכות הרי לא נתן ליד שלוחו, אבל הכא הרי הוא שלוחו לענין מעשה הקנין דזה לא נתבטל על ידי ביטול השליחות, ואין מחסר אלא רצונו, וכיון דבחוב אין צריך לרצונו לגוף הקנין רק בעינן שיעשה מעשה קנין או הוא או שלוחו, והכא לא חסר שום מעשה. אמנם באמת יש לומר דאין ראיה מזה, דעיקר הטעם דפרעון בע"כ שמו פרעון הוא לא משום דאין צריך רצונו, דבאמת המלוה לא זכה בהכסף דאין מקנין לאדם בע"כ כמו שכתב הרשב"א בחידושיו לגיטין דף ע"ה לענין נתינה בע"כ יעו"ש, ורק הלוה נפטר מחובו אף  על גב שלא קנה המלוה את הכסף, משום דאיהו לא נשתעבד יותר, רק לשלם, ואם המלוה אינו רוצה לקבל לא איכפת לן כיון שהלוה כבר יצא ידי חובתו, ולכן עד כאן לא אמרינן הכי אלא אם נתן הכסף בידו ממש או זרק לפניו במקום שיכול לקבל והמלוה אינו רוצה אז נפטר הלוה מחיובו, אבל אם נתן שלא בפניו, אף שלעצם המשיכה הוא שלוחו, אבל כיון שלענין קנין הוא כאחר הוי כמו שנתן ליד אחר שאינו שלוחו, דבזה לא נפטר מחיובו כיון שלא נתן לו כלום במקום שיכול לקבל בעצמו או שלוחו מרצונו, וזה פשוט. 
ובדרך זה נתיישבו לנו היטב דברי התוספות ב"ק דף ק"ב ע"ב ד"ה מי הודיעו לצבע שיקנה צבע לאשה וז"ל: תימה מאי פריך תינח אם יש שבח סממנים ע"ג צמר אבל אם אין שבח סממנים ע"ג צמר מה לנו לחוש אם אין הצבע מקנה צבעו לאשה, ויש לומר דהכי פריך, כיון דאין הצבע מקנה צבעו ויכול הצבע לתבוע שבח מן האשה, דאע"ג דאין שבח סממנים ע"ג צמר מ"מ היא נהנית ממעשי ידיו וצריכה ליתן לו שכר, וכיון דיכול ליטול שכר מן האשה אם כן מעות שקבל מבעל האשה הן הקדש דאינן שכירות כיון שהאשה חייבת שכירות, יעו"ש. ולכאורה דברי התוספות מחוסרי הבנה המה, דמה ענין למי הודיעו לכאן, כיון דאין שבח סממנים ע"ג צמר ואין צריך הקנאה מצדו להאשה מידי וכמו שכתבו התוספות, וגם אין לומר משום דאומן קונה בשבח כלי וצריך הקנאה, דהרי כתבו התוספות דרק החוב שיש לו על האשה לא נפטר על ידי מה שפרע הבעל עבורה, ומדוע באמת לא נפטר כיון שפרע עבורה, וזו לכאורה תמיהה גדולה. 
אבל לפי מה שביארנו בטעם פרעון בע"כ, נ"ל ברור דע"כ לא שייך פרעון בע"כ אלא אם הלוה בעצמו פורע משום האי טעמא שנתבאר לעיל דהוא לא נשתעבד יותר כנ"ל, אבל אם אחר פורע למלוה עבור הלוה והמלוה אינו רוצה לקבל דבזה לא שייך האי טעמא, ודאי דלא נפטר הלוה משעבודו. והא דנפטר היכא דמקבל המלוה מרצונו הוא מטעם מחילה, דכיון שחבירו נתן לו הכסף לפטור הלוה מחובו לכן הוא מוחל להלוה, ואף אם נימא דמחילה צריכה קנין אין לך קנין גדול מזה, דכיון שהלה נותן להמלוה את הכסף מהני על זה מדין עבד כנעני. וע"כ דברי התוספות מיושבים היטב, דכיון שחובו הוא מהאשה, ואם כן מה שהבעל פורע עבורה לא מהני בלא רצון הצבע כמו שביארנו, ורק אם הצבע מתרצה הוא מטעם שהוא מוחל על ידי הכסף שמקבל את החוב של הלוה הוא דמהני, וכיון דמטעם מחילה הוא, אז נמצא דלמ"ד דאמרינן מי הודיעו, ואם סובר שמקנה לזה לא מהני לאחר, כמו כן לענין מחילה כיון שהצבע אינו יודע מהאשה כלל ואינו מוחל רק לבעל, ואם כן לא מהני מחילתו להאשה משום האי טעמא דמי הודיעו. וכיון דלא נפטרה האשה מחיובה אם כן ודאי דהמעות שנתן הבעל הם פקדון דע"ד זה לא נתן, והיה ראוי להיות הקדש. וזה נכון בעזהי"ת. אחר כך מצאתי בספר דברי חיים הלכות שלוחין סימן ח' שהביא קושיא הנ"ל בדברי התוספות בשם רב אחד, ומיישב שם באופנים שונים, אבל לפי דרכנו הוא יותר פשוט ומסתבר. 


חידושי ר' שמעון שקופ קונטרס השליחות סימן יז 
=========================================== 
כתב המבי"ט בתשובה בח"ב סימן קמ"ה והובא בספר שער המשפט סימן ר' סק"ד ובפ"ת סימן הנ"ל, דבמכירה אם משך המוכר את הספינות בשליחות הלוקח וכן בחזקה אם עשה תיקון בקרקע בשליחות הלוקח דקנה עי"ש. והנה על כרחנו לדבריו מוכרחים אנו לומר דהא דאמרינן בכל מקום אין אדם זוכה בשלו לאחרים הוא דוקא על עצם הקנין, אבל על פעולת ידים דהיינו המשיכה יכול המוכר להיות גם כן שלוחו של הקונה. אמנם בספר שער המשפט שם תמה עליו על שכתב דין זה בפשיטות והוא באמת פלוגתא דרבוותא, ועי"ש שהביא דברי השטמ"ק ב"מ דף צ"ט בשם הריטב"א אהא דהכישה במקל והיא תבוא וכו' וז"ל: תמיהא מילתא כי א"ל הכישה במקל במה זכה בה שואל והרי לא משך ולא באה לרשותו כלל, ויש מתרצין דמיירי שא"ל הכישה במקל ותבוא לסימטא שהמשיכה קונה, ותמיהא מילתא שכ"ז שהוא לא משך או לא קראה שתבוא אין כאן משיכה, ומדין חצר לא משמע דקני לי' סימטא או צידי רשות הרבים בשום דוכתא אפילו עומד בצידן אלא מדין ד"א שתקנו חכמים וכשאומר יקנו לי ד"א. ועי"ש דמפרש מטעם ערבות. אך בפרק האומנין הביא בשטמ"ק בשם הראב"ד וז"ל: הנח לפני ש"ח, איכא דמקשי כי א"ל הנח לפני אמאי חייב והא לא משך ואמרינן בפרק מרובה שתקנו משיכה בשומרין, ולאו קושיא היא, דכי אמר ליה הנח לפני כמי שאמר ליה הכישה במקל והיא תבוא דהויא משיכה ובסימטא עסקינן דמקום משיכה הוא, וכי מייתי לה קמיה בשליחותיה דידיה כמו שמשכה הוא דמי, אי נמי ד"א דידיה בסימטא כחצירו דמיין לכל דבר, הראב"ד ז"ל, עכ"ל. ובנמוקי יוסף בפרק האומנין והרה"מ בפ"ב משכירות הל"ח אהא דאמרינן הנח לפני ש"ח כתבו: וא"ת במה נשתעבד ליה לשמור, דודאי שומר לא נתחייב בדיבור בעלמא עד שמשך וכדאמרינן לעיל כדרך שתקנו משיכה בלקוחות כך תקנו משיכה בשומרין, יש לומר דמשכחת לה כגון שהניחו בד"א בסימטא שהם קונות, אי נמי הכא מיירי בבהמה ואמר ליה הכישה במקל והיא תבוא וכדאמרינן לקמן בפרק השואל הכישה במקל והיא תבוא כיון שיצאה מרשות משאיל ומתה חייב, הראב"ד והרשב"א ז"ל, עכ"ל. ולפי זה כתב בספר שער המשפט דדינו של המבי"ט תלוי במחלוקת אלה הראשונים ז"ל. 
ולענ"ד במחכ"ת לא דק היטב, דבנמוקי יוסף הביא דבריהם דדוקא בבהמה ואז הוי כהכישה במקל והיא תבוא, דמשמע מזה דבשאר מטלטלין אף שדרכן במשיכה לא מהני משיכת המוכר. והחילוק מבואר, דדוקא בבהמה דמשכחת לה משיכה ע"י קורא לה והיא באה שהיא הולכת מעצמה על ידי קריאתו, אז יש לומר דגם בהמה שמושך אותה המשאיל ע"י הכשת המקל כיון שעשה זאת על פי מצות השואל הריהו כמי שגרם הליכת הבהמה והוי כקורא לה והיא באה, אבל במטלטלין שאינם בע"ח שאינם הולכים מעצמם ואינם נמשכים כי אם על ידי המושך אז המושך עושה הכל, וע"כ אף אם עשה המשאיל במצות השואל לא שייך לומר כאילו עשה מעשה המשיכה השואל בעצמו, וכן י"ל דלהכי כתב אי נמי בבהמה, אף על גב שמצינו בהגבהה גם כן דמהני הגבהה מכחו כמו בפיל בחבילי זמורות, או בטרף על הקן והוגבהו היונים, זה גם כן דוקא בבע"ח שעיקר הגבהתם הוא מעצמם ואז מהני באופן שיהיה מגרמתו של הקונה, אבל במטלטלין שאינם בע"ח לא יהני מה שהמפקיד מגביה במצות הנפקד, (ועיין בנתיבות המשפט בסימן קפ"ח דלא כתב כן ויש לחלק), וזה ברור. וע"כ מוכרח מזה דלא כמו שכתב השער המשפט לסייע מדברי הנמ"י הנ"ל לשיטת המבי"ט. ולפי זה אם נימא דדברי השטמ"ק בפרק האומנין בשם הראב"ד המה אחדים ומתאימים למה שכתב הנמ"י בשמו, צריך לומר דמה שכתב שם "וכי מייתי ליה קמיה בשליחותיה דידיה כמו שמשכה הוא דמי", הוא לא מטעם שליחות כדברי המבי"ט, אלא דהוי כמו שמשכה הוא ממש משום דהוי כקורא לה והיא באה, וזה דוקא בבהמה ולא בשאר מטלטלין. וכן משמע מלשונו דהוי כמו שמשכה הוא ולא משום דשלוחו של אדם כמותו, ואם כן כל הראשונים הנ"ל חולקים על המבי"ט. 
עוד נ"ל דאף אם נאמר שדברי הראב"ד המובאים בשטמ"ק המה שלא כדברי הנמ"י, וכוונתו מטעם שליחות ממש, נלענ"ד דמ"מ אין זה סייעתא לדברי המבי"ט. דהנה לכאורה יש להקשות על ענין שליחות דמבואר בפרק השואל דף צ"ט ע"ב דאם אמר שלח לי וכו' דמהני השליחות, הלא לפי המבואר בירושלמי דבמתנה אין אדם עושה שליח מפני שאינה שלו, ואם כן לפ"ז גם בשאלה אי אפשר לעשות שליח, ומטעם זכיה לא מהני בשאלה דחוב הוא ליה שמתחייב באונסין, כמו שכתב בשטמ"ק על הך משנה וז"ל: השואל את הפרה ושלחה לו ביד בנו וכו' ומתה עד שלא הגיעה לרשות שואל פטור, אף על פי שאמר המשאיל  זכו בה לפלוני פטור וכו', והטעם לכל אלה דפטור משום שאין חבין לאדם אלא מדעתו, ואין המשאיל יכול לזכות לשואל על ידי אחד מאלו כדי שיתחייב השואל אלא מדעתו, אבל אם אמר לו השואל שלחה לי ביד בני וכו' ושלחה ומתה בידם אף על פי שלא נכנסה לרשות שואל חייב לפי שעשאם הוא עצמו שלוחין, עכ"ל הצריך לנו. ואם כן לפי המתבאר דבשאלה אין לזכות מתורת זכיה דחוב הוא, אם כן לפי כלל הירושלמי גם שליחות לא מהני הכא. 
אמנם דשם בשטמ"ק להלן בענין זה כתב עוד וז"ל: עוד צריך אני לדבר על זאת המשנה כי היא צריכה לפנים, כי כשאמר לו שלחה לי ביד בנך וכו' והמשאיל אמר לבנו או לשלוחו תוליך זו הפרה לפלוני היאך נעשו שלוחים של שואל והוא השואל לא דבר עמהם והמשאיל הוא שצוה עליהם להוליכה אצלו והלא הם שלוחים של משאיל ולא של שואל, וע"כ אני אומר כי הוא על ידי זיכוי שיאמר להם המשאיל זכו בפרה זו לפלוני לשאלה כי כן רצה שתזכו לו, והם כיון שקבלו אותה לשם זיכוי כבר נעשו שלוחי השואל וידם כידו הואיל ומדעתו היה, ואף על פי שיש לו בזה הזיכוי ענין צד חוב להתחייב באונסין ובמזונותיה מיד, לפי שחבין ליה לאדם שלא בפניו מדעתו, ע"כ. ואם כן היה מקום לומר דזהו ענין שליחות בשאלה, דהיכא שמגלה דעתו אז זוכין עבורו בשאלה. אך באמת מדברי השטמ"ק הנ"ל מוכח דעל כל ענין שליחות ניחא ליה שהוא מטעם שליחות ממש וכמו שמוכח בתירוץ השני בשטמ"ק שם יעו"ש, ואם כן אכתי עלינו לבאר איך מהני שליחות ממש בשאלה וכמו שהקשינו לעיל. 
ועוד נלענ"ד לומר דבר חדש בזה, דהנה לכאורה דברי השטמ"ק הנ"ל הם בסתירה עם דברי הריטב"א שהבאנו בראשית דברינו בענין עבד שעשה שליח לקבל ג"ש לרשב"א, שכתב שאם נימא שאינו יכול לעשות שליח אז אם קבל השליח אף דמהני מטעם זכיה מ"מ יכול העבד לחזור בו קודם שהגיע לידו ככל זכיות באם צווח שבטלה המתנה יעו"ש, ואם כן הכא איך מהני שיתחייב אם מתה בדרך, והכא בשאלה הלא לא עדיף מגט שחרור דהוי זכות ממש אף בלא גלוי דעת ומכל מקום יכול לחזור אף היכא דגלי דעתיה ושלח שליח לקבל. וע"כ נ"ל די"ל דהא דמהני הוא משום דעל ידי זה איגלאי מילתא למפרע שלא היה ניחא ליה בשעת המתנה (עיין בספר מחנה אפרים הלכות זכיה ומתנה סימן ו' במה שהאריך בזה), אבל אם הוה ידעינן שמעיקרא הוה ניחא ליה לא היה מועילה כלום צויחתו של עכשיו, דהעיקר תלוי בזה אם בשעת הזכיה הוי זכות או חוב, ולכן יש לומר דבדבר דאיכא זכות אף שיש בו גם כן צד חוב מכיון דגילה דעתו מקודם דניחא ליה אז אמרינן שזכות הוא לו, ורק בגט דחוב הוא לה מכל צד אז לא מהני אף שגילתה דעתה מקודם, ועיין בספר מחנה אפרים שהביא כמה שיטות דהיכא דאיכא צד זכות וגלי דעתיה מקודם אז לא יוכל לחזור אח"כ עי"ש. אבל הריטב"א סובר דאף דגלי דעתיה מקודם מכל מקום מכיון דמטעם זכיה אתינן עלה יכול אח"כ לחזור בו. ובאמת היא גמרא ערוכה בחולין ובעירובין דף פ"א דבארבעה פרקים משחיטין את הטבח בע"כ ואם מת מת ללוקח מטעם זכין לאדם עי"ש, ומוכח דלא מצי הלוקח לטעון דלא ניחא ליה, וע"כ מוכרחים אנו לחלק דדוקא היכא שאין לנו סיבה גלויה לתלות בה חזרתו עתה אז אמרינן אף שמקודם גילה בדעתו שרוצה מ"מ כיון דחזינן דעתה לא ניחא ליה אולי גם מקודם לא היה ניחא ליה וחזר מרצונו הקודם ולכן בטלה המתנה, אבל היכא שהשור מת אחר הזכיה דאיכא לפנינו סיבה גלויה לתלות בה שינוי דעתו אז ודאי היכא שגילה דעתו מקודם אמרינן דגם בשעת הזכיה היה הדבר זכות עבורו, ורק עתה מפני המקרה שנתהוה אחרי הזיכוי חזר מדעתו, ואין ראיה מזה לומר שגם מעיקרא לא היה ניחא ליה, וזה ברור בשיטת הריטב"א. ואולי בכל מתנות דלא צריך גילוי דעת לא מקודם ולא אח"כ דאף שמת לא בטלה המתנה, עיין בגיטין דף י"ד וכן הוא גם בשו"ע, ואם אינו רוצה אז המתנה מתבטלת מטעם דאמרינן דגם מעיקרא לא היה ניחא ליה, יש לומר גם כן דאם יתהוה איזה שינוי בדבר אחר הזיכוי שיש לתלות שמשום סיבה זו אינו רוצה עתה בהמתנה שהמתנה אינה מתבטלת אף היכא שלא גילה דעתו קודם הזיכוי, דכיון דיש לנו אומדנא בכל מתנה שזכות הוא יש לנו לומר דגם הוא היה ניחא ליה, ורק מחמת המקרה שנתהוה עתה הוא שחזר בו. וכה"ג כתב בספר מחנה אפרים בהלכות מכירה דיני אונאה סימן י"ב, במקדש אשה ונמצא בה מום ונתרצה הבעל במוהר ומתן, דאין הקדושין חלין מעיקרא, משום דאיכא למימר דמה שמתרצה עתה הוא מחמת המוהר והמתן אבל מעיקרא לא היה ניחא ליה עיין שם. (וצ"ע בדבריו מדברי הר"ן כתובות, דלשיטתו דכל מומין הוא כמו תנאי אם יקפיד י"ל כיון שנתרצה אף מחמת סיבה אחרת חלין הקדושין מעיקרא). 
ונראה דכן מוכח בסוגיא דגיטין דף י"ד בהולך מנה שאני חייב דאיפליגי רב ושמואל אי אמרינן זכיה לחצאין, היינו שיזכה המלוה בכסף ויחוייב הלוה באחריות, ועיין ברי"ף וברא"ש לענין תן גט שחרור שהביא ראיה מסוגיא זאת דאפשר שתהיה זכיה לחצאין. ולכאורה אף אם נימא דזכה לגמרי הלא בכל זכיות אם אינו רוצה אח"כ מתבטלת המתנה למפרע, ואם כן אם יארע איזה אונס קודם שיבוא הכסף ליד המלוה יכול לומר איני רוצה בזכיה הזאת, ואיך משכחת זכיה לענין אחריות. ודוחק לומר דמיירי דוקא היכא שלא יודיעוהו מהאונס והוא יאמר שמתרצה בהזכיה דאז אינו יכול לומר שאינו רוצה, אלא ודאי דאם נחליט שזכות הוא ליה בזכית הכסף אז אף אם יאמר לאחר האונס שאינו רוצה תלינן דמשו"ה אינו רוצה משום האונס אבל מעיקרא היה ניחא ליה. ועיין בא"מ סימן א' ובנוב"י סימן ס"ב בענין דינו של הר"י ברזילי, וגם שם יש לחקור כן, דאם זינתה ודאי דלא יתרצה דנאסרת עליו, ולדברינו ניחא, וצ"ע. אבל לדברי הריטב"א ע"כ מוכרחים אנחנו לומר בהחלט שמחלק בכך בין אם חוזר אח"כ בלא שום סיבה גלויה לפנינו לתלות בה שמצד הסיבה הלזו הוא חוזר עכשיו, דאז כשאין סיבה אמרינן דילמא חזר מדעתו גם בשעת הזכיה, ואם יש סיבה במה לתלות שינוי דעתו ואין ראיה כלל לתלות מצד חזרתו עכשיו לדון על דעתו בשעת הזכיה אז לא מצי חזר, וכדמוכח מהך סוגיא דארבעה פרקים בשנה וכנ"ל. 
ולפי זה הנה בכל שאלה שהיתה על ידי שלוחו של שואל ולא אירע אונס בדרך, דאין לנו סיבה עכשיו לתלות בה שינוי דעתו, אז לשיטת הריטב"א היה יכול השואל לחזור ולבטל חיוב האחריות למפרע, היינו שאף אם לא השיב עתה כדין השואל ליד המשאיל או ליד שלוחו היה פטור. ומסוגיית הש"ס והפוסקים לא משמע כן, דמשמע שכיון שעשה שליח אז מתחייב באחריות, דאף ששואל יכול לחזור, דהזמן הוא לטובתו, אבל קודם שהחזיר ליד בעלים אינו נפטר. ואם כן לכאורה הדרא קושיתנו ע"פ הירושלמי לדוכתה, דאיך אדם עושה שליח על דבר שאינו שלו כנ"ל. ועל כן נראה לי, דהנה בגמרא ב"מ דף צ"ט ע"א מבואר דלר"ה אף שלא קנה השואל החפץ קודם שנשתמש בו מכל מקום לענין אונסין נתחייב בו משעת משיכה, וכן כתבו התוספות בד"ה כיון שיצאה, דגם לדידן מהני משיכה בר"ה אף שלא קנאה לענין חזרה עי"ש. ועל כן י"ל לפי המתבאר אצלנו דדוקא על ידי מעשה המועלת לקנין אז צריך שיעשהו בעל דבר ועל דבר שאינו שלו אינו יכול לעשות להשליח בעל דבר, אבל לענין פעולת ידים שאינו מועילה לשום קנין לא שייך כלל זה של הירושלמי, ואם כן הכא לענין להתחייב באונסין אשר משיכה כזאת היא רק כמו התחלת מלאכת השמירה, לפי שיטת הנמ"י בשם הרנב"ר שכתב כן בשומר שכר, וכן הוא לשיטתו גם בשואל היכא דלא קנה החפץ, ודאי דלא שייך לדון בזה משום שלוחו של בעל הממון, ואם כן כיון שנתחייב באחריות על ידי משיכת השליח אז ודאי דמהני המשיכה גם לקנין דזה הוא זכות גמור, דרק משום חיוב אחריות נקטינן דאין זכיה בשאלה, אבל הכא שאף אם לא יזכה יתחייב באחריות מכיון ששלח שליח, ודאי דזכות הוא ליה שיזכה גם לענין שלא יוכל המשאיל לחזור בו, ולענין קניית החפץ אפשר דבאמת יכול לחזור בו, ואין שום נפקותא בזה, דשואל יכול לחזור אף אחר הקנין כמו שהזכרנו לעיל, וזה נכון. 
ואחרי שנתבאר דכל עצם ענין השליחות בשאלה הוא רק להתחייב באונסין, אין דוחק לומר דמה שכתב השיטה מקובצת בשם הראב"ד דמהניא משיכת המשאיל מטעם שליחות הוא דוקא להתחייב באונסין ולא לקנות הפרה. ועוד, הלא לפי פירוש שאר הראשונים בהכישה במקל והיא תבוא שהוא מטעם ערבות ע"כ לא מהני רק להתחייב באונסין ולא לענין קנין הפרה. (ואף דיש לומר דמכיון דנתחייב באונסין קנה גם הפרה, מטעם כיון שזכה בשעבוד אונסין, אבל לא נראה כן, דהרי לר"ה אף שנתחייב באונסין לא קנה החפץ מטעם השעבוד, וכן למ"ד מלוה ברשות בעלים לחזרה, ועיין בחו"מ סימן ל"ט ובש"ך שם. ולענ"ד נראה דבזה גם הרמב"ן והר"י מיגש יודו, דדוקא בהתחייבות להלוות אפשר דמהני להתחייב בהך שעבוד שזכה, אבל לקנות מטלטלין אף בשאלה צריך משיכה כמו בשכירות מטלטלין, ובהתחייבות ליתן כסף מהני בשעבוד דהוי שוה כסף, עיין מח"א וקצות החושן ונתה"מ סימן של"ג. ובלאו הכי יש לומר דדוקא היכא שהכסף הוא בתורת קנין אז הכסף אינו מחייב הזהב, אבל בחיוב ממילא כמו לוקח משכון שמשך נתחייב אז כל מה שפסקו. אבל כל זה אינו נוגע לעניננו, דאם נימא דלשיטת המפרשים מטעם ערבות קונה גם הפרה מטעם שכיון שזכה בשעבוד, אם כן י"ל דגם לשיטת הראב"ד יזכה מהך טעמא בהפרה משום חליפי השעבוד אבל לא מטעם המשיכה). ולפי זה אין ראיה מכאן לשיטת המבי"ט, דרק לענין להתחייב באונסין שאין כאן זכיה בהפרה, דאז הויא משיכה זו רק פעולת ידים וכמשיכה לגניבה, דא"צ שיעשהו בעל דבר על זה, אז יש מקום לומר שעל משיכה כזאת יכול גם המשאיל להיות שלוחו של השואל, אבל במכירה ומתנה באופן דמיירי המבי"ט, אז אי אפשר לעשותו בעל דבר על הקנין, דמקנה אינו יכול להיות קונה. ולפי זה הדבר ברור לדעתי שכל הראשונים חולקים על המבי"ט ולא מצאנו לו חבר. 
ואחרי זה התבוננתי בפירוש דברי התוספות ב"מ דף צ"ט, שענין הכשת מקל דמהני על ידי המוכר אינו מטעם שליחות רק שהוא מעשה קנין, כמו דאמרו בב"ב פ"ה ע"ב, דהנחת המוכר על הסימטא [מהני לקנין], ועיין בהגהת הב"ח בגליון שם, והמעיין בתוספות ב"מ שם יראה ברור שכוונתם כן. וזה מעשה קנין שנעשה על ידי המוכר שמוציא מרשות דידיה לרשות הזוכה. ולפי זה יש לומר שלזה כיוון הראב"ד ז"ל, ובמקום אחר יתבאר הענין בס"ד. 
ואחרי שזכינו לברר דגם על עצם פעולת איזה מעשה שמועילה לקנין צריך מסירת כח שיהיה השליח בעל דבר, ע"כ יש לפרש דברי הירושלמי שמקשה מגט אשה שעושה שליח לקבל דבר שאינו שלה, שהקשינו לעיל דכיון דגט מהני בלא שום כוונת קנין וממילא היא מתגרשת והוי פעולת ידים דאינו צריך שיעשה את השליח בעל דבר מאי מקשה הירושלמי מגט. אבל לפי המתבאר ניחא, דכיון דמ"מ מועיל מעשה הקבלה לגירושין, ואשר ענין זה תלוי בכחה, וע"כ אם אחר מקבל בשליחותה לא מהני כלל אם לא שיעשה אותו בעל דבר כנ"ל, וע"כ מקשה שפיר דמאי שנא גט ממתנה, ומשני התורה זכתה לה ועשתה בשלה. 
ובנוגע לספיקת הקצות החושן לענין אם עשה שליח רק על פעולת ידים ולא הודיעו שהוא רוצה לקנות והמשלח כיוון לקנין, הנה לפי המתבאר אצלנו דגם על עצם הפעולה צריך שיעשנו בעל דבר, צריך שידע השליח ויקבל עליו השליחות ואת הכח לענין שיועילו מעשיו להדבר שנשתלח עליו, ועל כן אם לא ידע לאיזה דבר נשתלח ודאי לא מהני. ומטעם זכיה ודאי לא שייך היכא שלא ידע ולא נתכוין לזכות עבורו. ומה גם שמהרבה ראיות שהבאנו לעיל יש סתירה לדבריו, ובפרט מדברי התוספות בא"נ, דשם הבעלים עומדים ומ"מ לא מהני, וזו ראיה שאין עליה תשובה. וגם מדברי המבי"ט אין ראיה לספיקת הקצוה"ח, דיש לומר דהוא משום דעת אחרת מקנה דאז גם הוא המכוון, אך כבר כתבנו דבלאו הכי גם דבריו תמוהים בזה. 


חידושי ר' שמעון שקופ קונטרס השליחות סימן יח 
=========================================== 
כתבו התוספות פ"ק דנזיר דף י"ב ע"א, אהא דמסיק שם הש"ס דבמילתא דלא מצי עביד השתא לא מצי עביד שליח וז"ל: ואם תאמר דהא מעשים בכל יום שהאשה אומרת לחברתה לושי לי קמח והפרישי חלה בעבורי, וגם תלמידים של בית רבן אומרים כן, והיאך נעשה שליח בדבר הזה, הא בשעה שעושה אותה היא בעצמה אינה יכולה להפריש חלה מקמח זה שאינו בר חיובא, שאין מפרישים חלה על קמח, ואומר ר"ת דיש בידה להביא עיסה מגולגלת ולומר עיסה זו תהא חלה על [קמח זה] לכשיהיה נילוש ודברים שבידה קיימין, דאין זה דבר שלב"ל כיון שבידה ללוש ולגלגל העיסה קרוי שפיר בא לעולם, כדאמר בפרק האומר דף ס"ב, פירות ערוגה זו תלושה יהא תרומה על פירות ערוגה זו מחוברת לכשיתלשו ונתלשו דבריו קיימים, דכל שבידו לעשות לאו כמחוסר מעשה דמי ובידו לתולשם, ומכל מקום מהאי טעמא לחודא לא סגי לן למימר דמצי למיעבד שליח כאן כיון דבידה ללוש ולגלגל, מדאמר בפרק רבן גמליאל דף נ"ב ע"א, האומר לחבירו כתוב גט לארוסתי לכשאכנסנה אגרשנה הרי זה גט מפני שבידו לגרשה, ובעי התם ליבמתו מהו, ומאי קמיבעי ליה והא בידו לבוא עליה ולגרשה, אלא ודאי כיון דהשתא לא מצי לגרשה לא מצי משוי שליח כיון דמחוסר מעשה לבוא עליה, הכא נמי כיון דהשתא לא מצי להפריש, אינו בידו מה שבידו ללוש ולגלגל לענין זה שיוכל לעשות שליח, כיון דמחוסר לישה וגלגול עכ"ל. 
והנה בדברי התוספות אלו כבר נתקשו הגרע"א בתשובותיו סימן קמ"א ובספר אבני מילואים סימן ל"ה, דכיון דחשבי יבום לדבר שהוא בידו אם כן בכותב ונותן גט שיחול אחר היבום מהני דלא מיקרי דבר שלא בא לעולם כיון שבידו ליבמה, אם כן מממילא מיקרי מצי עביד השתא, כמו בחלה שכיון שבידו להביא עיסה ולקרות שם חלה שיחול על הקמח לכשילוש, הכי נמי יכול עתה לגרשה שיחול לאחר היבום. 
ועיין בספר אבני מילואים שרצה ליישב דברי התוספות על פי דברי הרשב"א בחידושיו לקדושין בהא דאמר הש"ס שם דף ס"ב נהי שבידו לגרשה אין בידו לקדשה דהיכא שאין ביד אחד לגמור אינו חשוב בידו ובשליחות נמי צריך לדעת השליח. 
ודבריו תמוהים, דהלא דבריו בזה אינם קיימים אלא אם כן היה הדין בהחלט שעכשיו אינו יכול לעשות כלל מעשה הגירושין קודם שיבוא עליה, ורק אנו דנים אם מצי עביד שליח לעשות המעשה גירושין אחר שיבוא עליה, אז שייך לומר דלהכי אינה חלה השליחות אף לאח"כ אף שבידו לבוא עליה משום האי טעמא דכתב הרשב"א דכיון דאחר שיבוא עליה צריך רצון השליח ע"כ אינו חל עתה מינוי השליחות אף שבידו להסיר החסרון (ובאמת גם זה אינו מוכרח לענ"ד, דהלא במכירה מהני היכא שבידו כמו הפוסק על שער שבשוק, וע"כ הטעם, דרק בקדושין דבלא רצון האשה אינו נקרא מעשה קדושין ולכן לא מהני מה שבידו להסיר הסיבה, דאף שבידו לסלק המניעה אבל אין בידו לעשות עתה מעשה קדושין, אבל בהקנאה שעיקר הסיבה מה שאינו יכול להקנות עכשיו הוא דהחפץ אינו בעולם, וכיון שבידו להשיג לא חשוב שוב דשלב"ל, וחשיב שפיר שיכול לעשות עכשיו מעשה הקנאה, דאם הוא לא ירצה יקנה לאחרים או שיפקיר, ודו"ק), ואם כן בשליחות אם רק בידו לעשות מעשה גירושין לא איכפת לן אם השליח לא ירצה. ולפי מה שכתבו התוספות שהוא בעצמו יכול לכתוב ולגרש עכשיו שיחול לאחר היבום כמו שכתב הא"מ בעצמו, ומצי עביד השתא, ומדוע לא מצי עביד שליח, וכמו שתמה הגרע"א ז"ל. ובעיקר תמוה מאי שנא מחלה שיכול מטעם זה לעשות שליח והכא לא מהני. 
ונראה לענ"ד ליישב קצת דברי התוספות על פי דברינו, דעיקר החילוק שבין הקנאה, היינו דבידו מהני לענין הקנאה ולא מהני לענין שליחות, הוא משום דענין הקנאה הוא דמעשה קנין של עכשיו מהני שיקנה עי"ז אח"כ את החפץ, אף שעתה אי אפשר הקנין לחול כלל על החפץ, כמו מעכשיו לר"מ בדבר שלא בא לעולם דמהני לענין חזרה ולענין אם נקרע השטר, אבל שיזכה קודם שלקחה ודאי דלא יוכל לזכות שום זכות, וכן הוא לרבנן בדבר שבידו שמהני הקנין שיחול אח"כ ואם יאמר מעכשיו אז לא יוכל לחזור וכמו לר"מ, אבל את החפץ עדיין לא שייך לזכות, וכן הוא בתרומה בקמח או בפירות מחוברין מהני קריאת שם שיחול אח"כ, אבל החפץ עדיין הוא חולין כשאר חולין עד שיתלשו, ולכן בשליחות שצריך שימסור להשליח את כחו לעשות אותו בעל דבר, כיון שהוא עצמו עדיין אינו נקרא בעל דבר על ענין המעשה, כמו בחלה שהיא קמח שעתה עדיין אין לו כח של קריאת שם חלה, אף שבידו ללוש ואז יהיה בע"ד על הפרשת חלה, מ"מ לא מצי עביד שליח דעתה אין לו כח הפרשת חלה, ועיקר שליחות הוא שימסור לו כח על הדבר ששלחו עליו, אבל בהקנאה מהני אף אם עתה אינו זוכה כלום בהדבר שמקנה, אך הקנאתו הוא שיזכה על ידי מעשה הקנין של עכשיו בחפץ אחר כך (וכמו שהוכחנו לעיל מדברי הרשב"א שכתב לדון באשה שממנה שליח למי שירצה ליתן מדין ברירה עי"ש, אף שבהקנאה כתב הרשב"א בעצמו בחידושיו לב"ק שם ובתשובה דמהני אם אומר שיחול אח"כ כשיתברר, וזה כדברינו דענין שליחות הוא שימסור לו עתה הכח והיכולת על הדבר, דזהו כלל ענין שליחות, וע"כ לא דמי להקנאה), ולכן אף למ"ד אדם מקנה דבר שלא בא לעולם לא היה יכול לעשות שליח על דבר שלא בא לעולם, דשליחות הוא ענין נפרד, שצריך שימסור לו כחו מה שיש לו עתה, ועכשיו אין לו כח ויכולת כלל. וכן הוא לרבנן בדבר שבידו אף שמהני להקנאה לא מהני לשליחות, וזה ברור לענ"ד בכוונת התוספות. 
וכעין ראיה לסברתנו זו נ"ל מדברי הירושלמי שהבאנו לעיל, דאמר בטעם שני בהא דאין אדם עושה שליח למתנה, וז"ל: ועוד מן הדא דאמר ר' יוסה וכו' בשם ר"י אמר ליתן מתנה לחבירו וביקש לחזור בו חוזר, ע"כ, דנ"ל דזהו כוונת הירושלמי, דטעם הראשון דהוי דבר שאינו שלו הוא אף שהיה בדין דהאומר ליתן מתנה לחבירו שאסור לו לחזור דאז הוי כבידו לענין הקנאה, מ"מ לענין שליחות לא מהני כיון דמ"מ עתה הוא דבר שאינו שלו, ועל זה אמר הירושלמי, ועוד, מן הדא דאר"י וכו', דמתנה גרע מדבר שבידו דיכול לחזור, וע"כ מוכרח דלהטעם הראשון אף למ"ד דבמתנה מועטת אסור לחזור מ"מ לענין שליחות לא מהני זה. והוא על כרחך כסברתנו, דלטעם הא"מ באופן שבידו ובכה"ג דאסור לחזור לא שייך לדון שמא לא ירצה השליח, דבזה אין אנו דנים משום בידו להסיר הסיבה ודו"ק. ועיין בחת"ס חלק אבהע"ז סימן י"א שהביא בשם אורח מישור שמקשה על האי כללא דאיהו לא מצי עביד מהא דמסיק הש"ס בקדושין דעבד מצי עביד שליח אף לרשב"א אף דהוא בעצמו אינו יכול לקבל, ולדעתי לא קשה, לפי מה שכתב הר"ן דאף רשב"א ג"כ סובר האי כללא דגיטו וידו באין כאחד, ועוד דאשכחן דיש לו יד לענין קבלה לענין להעשות שליח כדמסיק הש"ס, וע"כ הא דאינו יכול לקבל בעצמו הוא משום פומא דכאיב ליה, דצריך שיצא הגט לרשות שאינו שלו, יעו"ש. 
ואחרי שביארנו עיקר הטעם דלא מהני מעלת בידו לענין שליחות, עתה יש לחקור לר"מ דסובר אדם מקנה דבר שלא בא לעולם, ולשיטתו אדם יכול לכתוב גט לאשה דעלמא וליתנו לה שיחול לאחר שיכנסנה, כמו שהוכיחו התוספות בפרק ר"ג מגט שחרור דצריך גם כן לשמה, ומ"מ מהני למ"ד אדם מקנה דבר שלא בא לעולם כדמוקי רבי קרא דלא תסגיר עבד לאדוניו בכותב לעבד לכשאקחך הרי עצמך קנוי לך מעכשיו, עי"ש, דמ"מ אפשר לומר אף דאיהו מצי עביד השתא אבל שליח לעשות יש לומר, על פי הכללים שביארנו, דלא מצי לעשות. דהנה במתנה אף שבעצמו יכול לקנות אם הנותן יתן לו ומ"מ שליח אינו יכול לעשות משום דעכשיו אין לו כח וזכות פרטי שנאמר שימסור הכח הזה לשלוחו, אם כן לפי זה לר"מ אף שסובר אדם מקנה דבר שלא בא לעולם, אבל מכל מקום אין לו עתה שום כח וזכות באשה הנשואה לעלמא, וכמו שהוא עושה מעשה גירושין כמו כן כל אדם יכול לעשות שיחול לאחר שיכנוס, ואין שייך בזה שימסור לו כח על הגירושין, ומצד שליחות של האופן השני, דהיינו שליחות על פעולת ידים, כבר ביארנו דהיכא שצריך שיועיל לקנין לא מהני שליחות כזו כלום אף שעושה בציוויו, אלא צריך דוקא שימסור לו כח ויעשהו לבעל דבר על ענין הגירושין, ועל כן מסתבר דלר"מ דוקא אם הוא בעצמו כותב ונותן מהני, אבל לשליח אינו יכול למסור לו שום כח על הפעולה הזאת, וכמו במתנה אף דאיהו מצי עביד ומ"מ שליח אינו משוי, וע"כ י"ל כמו כן דה"ה בדבר שבידו דמהני לעשות קנין שיחול אח"כ אף לדידן, י"ל דרק הוא בעצמו יכול לעשות כן אבל לשליח אינו משוי, דאף שבידו להסיר ולסלק החסרון, אבל משום זה עדיין לא נעשה בעל דבר על הגירושין, ועל כן ביבמה אף שבידו לבוא עליה, ואם כן לפי זה נראה דאם נתן לה גט שיחול לאחר היבום דמהני, אבל זה דוקא אם הוא בעצמו יכתוב ויתן לה, אבל לעשות שליח על זה אינו יכול. והא דבחלה עושה שליח אף בעוד שהוא קמח, מטעם שבידו להביא עיסה ממקום אחר ולקרות שם חלה לכשילוש, י"ל דבזה חלוק דין חלה מיבמה לענין גט, דלפי שיטת התוספות צריך שני דברים לענין שליחות, א) דאיהו מצי עביד השתא דוקא, ומה שבידו להסיר החסרון זה לא מהני לענין שליחות רק לענין הקנאה כמו שביארנו, ב) שיהיה בעל דבר על עצם הענין של השליחות, הייינו אף היכא דאיהו מצי עביד השתא אבל אם אינו בעל דבר ע"ז אינו יכול לעשות שליח כמו שאינו עושה שליח במתנה כנ"ל. וע"כ בחלה דהקמח שלו הוא והוא הבעלים ע"ז ואין לאחר שום כח בלעדו, רק דהחסרון דעדיין איהו לא מצי עביד ענין הפרשת חלה, ולהכי כיון שבידו להביא עיסה מן השוק ולקרות שם חלה שיחול על הקמח לאחר שיהיה נילוש, אז יכול לעשות שליח, דהא יש בזה שני התנאים לענין שליחות, דאיהו הבעלים על קמחו מה שאין ביד אחר לעשות שום מעשה הפרשה בלעדי הבעלים, וגם איהו מצי עביד השתא על ידי שיביא עיסה אחרת ולקרות שם עכשיו, אבל ביבמה אף דמשום הטעם שבידו לבוא עליה יכול לגרש עכשיו ומיקרי איהו מצי עביד, אבל התנאי השני חסר עדיין, דאינו בעלים על זה. 
והנה בסתירת דברי התוספות בנזיר הנ"ל לדברי התוספות ביבמות דף נ"ב ע"ב, דשם כתבו וז"ל: ולאשה דעלמא אינו גט ואפילו וכו' כיון דאין בידו לגרשה בשעה שעשאו שליח, ונראה דהיינו דוקא למ"ד אין אדם מקנה דשלב"ל, אבל למ"ד אדם מקנה דשלב"ל הוי גט, דבידו לגרשה, כמו בשחרור בלוקח עבד על מנת לשחררו וכתב לו לכשאקחך הרי עצמך קנוי לך מעכשיו וכו', וגט שחרור וגט אשה שוים לכל דבר, דהא ילפינך לה לה מאשה, עכ"ל. נלענ"ד דהתוספות בנזיר מפרשים סוגית הש"ס ביבמות דשקיל וטרי רק בענין שליחות, היינו אף אם כתב הסופר אחר שכנסה, כיון שעכשיו אין בידו לגרשה לא מצי עביד שליח, ולהכי באשה דעלמא לא מהני, ובארוסה מהני כיון דבידו לגרשה עכשיו. ובגמרא שם, בעי רמי בר חמא ליבמתו מהו, כיון דאגידא ביה כארוסתו דמיא או דילמא כיון דלא עבד בה מאמר לא. ועיין בתוספות שם ד"ה ליבמתו, דהקשו, איך מהני גט זה להתירה אחר היבום, ועי"ש דדחקי לפרש דמיבעי לענין לפוסלה לכהונה יעו"ש, ובאמת לשון הש"ס דתלי זה באגידא גביה קשה, ועיין ברא"ש שם וז"ל: כיון דאגידו ביה כארוסתו דמיא והוי גט, אף על גב דאין בידו לגרשה ולהתירה לשוק, מ"מ יכול לבוא עליה בע"כ ואז יכול לגרשה להתירה לשוק נמצא תלויה ביה ואין אחר יכול לעכב על ידו, הלכך כארוסתו דמיא וחשיב בידו לגרשה, או דילמא כל זמן שלא עשה בה מאמר כאשה אחרת דמיא, עכ"ל, ואכתי אינו מובן כ"כ, דמ"מ הלא כיון דמחשב יבמה כדבר שבידו משום דיכול לבוא עליה בע"כ, מדוע יגרע זה מדבר שלא בא לעולם לר"מ, דכתבו בדיבור הקודם דמהני, וכמו שכתבו התוספות, ואם נאמר דלא חשיב כבידו מה מהני דאגידא גביה, וצע"ג. 
אך לפי דברי התוספות בנזיר הנ"ל יתיישב הכל על נכון, דאיבעית הש"ס היא רק לענין אם יכול לעשות שליח, היינו כמו שכתבנו, דזה פשיטא דהוא בעצמו אם כתב ונתן דמהני שיחול לאח"כ משום דלא הוי דבר שלא בא לעולם, וכמו לרבי דמהני בגט שחרור כ"כ לדידן בדבר שבידו, רק לענין שליחות דצריך שיהיה הוא בעל דבר ולמסור הכח הזה להשליח מיבעי בש"ס ביבמה מאי, כיון דאגידא ביה כארוסתו, היינו דכיון שבידו לבוא עליה ויכול לגרשה עכשיו שיחול אח"כ, ומיקרי מצי עביד וגם נקרא בעל דבר משום דאגידא ביה ודמיא לארוסה, או דילמא כיון דלא עבד בה מאמר, היינו דעדיין אינו קרוי בע"ד דעדיין הרי הוא כאדם בעלמא דמטעם בידו עדיין אינו נקרא בעלים ע"ז, וע"כ אינו יכול לעשות שליח לכתוב וליתן, וזה פירוש נכון ומרווח בלא דוחק כלל בעז"ה, (ואולי יש לכוין זה בדברי הרא"ש ז"ל אף שמלשונו לא משמע כן). ולפי זה הוכיחו התוספות בנזיר בפשטות דטעם בידו לא מהני לענין שליחות, דעד כאן לא מיבעי הש"ס ביבמה רק מפני שאגידא ביה, אבל בלאו הכי פשיטא להש"ס דלא היה יכול לעשות שליח, דבידו לא מהני אלא לענין קנין או שיוכל בעצמו לעשות הגירושין, אבל לענין שליחות בין היכא שהחסרון הוא משום איהו לא מצי עביד, או היכא דאינו נקרא בע"ד, לא מצי עביד שליח מטעם הנ"ל, כיון דאינו יכול למסור לו שום כח לשליחות. 


חידושי ר' שמעון שקופ קונטרס השליחות סימן יט 
=========================================== 
אך ביבמות מפרשים התוספות הסוגיא בענין אחר, דלאו לענין שליחות מיבעי הש"ס, רק אם הוא בעצמו יכול לכתוב גט עתה ולגרש אח"כ, והוא משום לשמה, דהיכא שעכשיו יכול לגרש אז מיקרי לשמה, אבל אם עכשיו אינו יכול לגרש אז לא מיקרי לשמה. וע"כ כתבו דלר"מ דסובר אדם מקנה דבר שלא בא לעולם ודאי דמהני אם יכתוב בעצמו ויגרש אח"כ, משום דבידו לגרש עכשיו, והביאו ראיה לזה מגט שחרור דמהני למ"ד אדם מקנה דבר שלא בא לעולם אף שצריך גם כן לשמה. אבל לענין שליחות אולי יודו התוספות דהתם לדברי התוספות בנזיר דלא מהני אף לרבי מאיר מהטעם שכתבנו, רק דהכא ביבמות לא איירי בענין זה. ואף שהזכירו התוספות בראשית דבריהם, ואפילו כתוב בו זמן דלאחר נישואין כיון דאין בידו לגרשה בשעה שעשאו שליח, הוא שלא בדוקא, רק דלא חשיב לשמה בשעה שנכתב הגט, דכן מוכח בסוף דבריהם דמסקי משום לשמה כמו שהבאנו דבריהם למעלה. ולענין זה גם התוספות בנזיר יודו דהיכא דלא מצי לגרש עכשיו דחשיב שלא לשמה, רק לר"מ, וכן לדידן ביבמה - לשיטתם בנזיר דחשוב כדבר שבידו ויכול לגרש עכשיו, אז הוי גם כן לשמה. וכמו שכתב הרמב"ם בפ"ג מהלכות גירושין משום דעתה אינה בת גירושין ונמצא דלא נכתב לשם גירושין, ובזה נ"ל דלא דפליג שום אדם. ובג"ש דמהני לרבי בכותב לכשאקחך, הוא משום דיכול לשחררו עתה וע"כ מיקרי לשמה, דלא כמו שכתב בהגהת משנה למלך בפרק ו' שם שהתוספות והרמב"ם חולקין בזה, ולפי מה שכתבנו אין שום מחלוקת בזה. וכן כתב בחתם סופר בסימן י"א בחלק אבהע"ז עי"ש, אך מה שכתב שם לדבר ברור שגם התוספות בנזיר כוונתם כן משום לשמה, וראיתו, דכמו דלענין לשמה לא מהני הטעם שבידו לבוא עליה שנוכל עתה לגרשה כמו כן מיקרי איהו לא מצי עביד לענין שליחות, זה אינו מובן כלל, דלא שייך זה לזה. ועוד, אם נימא דחד טעמא הוא דאף שבידו לעשות עכשיו הגירושין שיחול לאח"כ רק משום לשמה לא מהני, דלשמה בעינן שתהיה עכשיו אשתו באמת, ורוצים התוספות לדמות לזה ענין שליחות, אם כן מדוע מהני לר"מ דסובר אדם מקנה דבר שלא בא לעולם. ע"כ נלענ"ד ברור דהתוספות בנזיר מפרשים סוגית הש"ס בענין אחר וכמו שכתבנו, ורק לדינא כו"ע מודי דהיכא דמהני גירושין עכשיו מיקרי לשמה והיכא דלא מהני הוי שלא לשם גירושין, דלא כמש"כ בספר אבני מילואים בסימן הנ"ל דלהרמב"ם אף לרבי מאיר חשיב שלא לשמה, ומדחיק לפרש על פי שיטתו הא דכותב לעבד לכשאקחך דמיירי רק לענין קנין ממון דלא בעינן לשמה, עי"ש באורך. ולענ"ד אינו מוכרח כלל לעשות בזה פלוגתא חדשה, ובאמת אין שום טעם לומר שיהיה חשיב שלא לשם גירושין היכא דמהני הכתיבה והנתינה של עכשיו. וכעין ראיה לזה נראה מהא דאמרינן בגיטין דף מ' ע"א, הכותב שטר אירוסין לשפחתו רבי מאיר אומר מקודשת וחכמים אומרים אינה מקודשת, ומסיק שם הש"ס דמיירי בכותב לה צאי בו והתקדשי בו ולרבי מאיר יש בלשון כזה לשון שחרור ולחכמים אין בלשון זה לשון שחרור יעו"ש, ולכאורה אם נימא דהיכא שעתה אינה בת גירושין אף לרבי מאיר דסובר אדם מקנה דבר שלא בא לעולם חשיב שלא לשמה משום דעכשיו לאו בת איגרושי היא, אם כן גם בקדושין שצריך לשמה היכי מהני בשפחה הלא עתה אינה ראויה לקדושין. אלא על כרחך כיון דבהאי שטרא תתקדש חשיב לשמה. ואף דיש לחלק דהכא אינו מחוסר מעשה אחר ובהאי שטרא גופא תשתחרר ותתקדש אבל באשה דעלמא מחוסר עדיין מעשה קדושין, וע"כ צריך לחלק כן לרבנן דאמרי משום דאין בלשון הזה לשון שחרור, אבל לו היה מפורש בו לשון שחרור היתה מתקדשת, והלא צריך לשמה, ובשפחה לא מהני מה שבידו לשחררה כדמפורש בגמרא קדושין דף ס"ב, משום דהשתא היא בהמה או משום דנהי דבידו לשחררה אין בידו לקדשה, ואיך מהני הכא הלא הוי שלא לשמה, אלא על כרחך דהכא שאני דכיון דבהאי שטרא גופא מתקדשת מהני, אבל באמת מהאי טעמא לא שייך לחלק רק לדידן, דכיון דמ"מ בהאי שטרא מתקדשת חשיב לשמה, אבל לר"מ אין סברא כ"כ לחלק בין היכא שמחוסר מעשה או לאו, היינו דכיון דאם נימא דלר"מ אף דמהני גירושין של עכשיו שיחול אח"כ וכן בג"ש, ומ"מ כיון דהשתא אינה ראויה להתגרש מיקרי שלא לשם גירושין, אם כן גם היכא שבהאי שטרא גופא תשתחרר ותתקדש מ"מ השתא אינה בת קדושין כנ"ל. 
ובטעם החילוק שבין שיטת התוספות בנזיר לשיטת התוספות ביבמות בפירוש הסוגיא דיבמות הנ"ל, נלענ"ד דתלוי אם צריך דין שליחות בכתיבת הגט או לא. דהתוספות דנזיר ע"כ אזלי בשיטת הראשונים דבכתיבה גם כן צריך שליחות (עיין ברשב"א ורמב"ן וריטב"א ובתוספות גיטין דף כ"ב ע"ב), ועל כן מצו לפרש דביבמה מיקרי בידו משום דנקנית בע"כ והוי בידו כמו בגט שחרור דמבואר בגמרא קדושין דף ס"ב דהוי דבר שבידו, וכיון דהוי בידו לבוא עליה, אם כן הסברא הפשוטה דמהני גירושין של עכשיו שיחולו אחר היבום כמו דלרבי מהני בגט שחרור שיחול לאחר שיקנהו. משום דכיון דמצד הקנין והמעשה מהני שיחול לאח"כ לכן מיקרי גם כן לשמה כיון דנעשה לשם גירושין של האשה הזאת, ועל כן מוכרחים לפרש האיבעיא ביבמה דהוא מדין שליחות, היינו אם מהני השליחות לכתיבת הגט על פי הדרך שכתבנו לעיל. והתוספות ביבמות סברי דלכתיבת הגט לא צריך לדין שליחות וכמו שכתבו כן בגיטין שם, ולפי זה בע"כ הוצרכו לפרש דספיקת הש"ס הוא רק לענין לשמה, היינו אם מיקרי ראויה לגירושין אם לאו, וי"ל דסברי דביבמה אינו מיקרי דבר שבידו כגירושין וג"ש, דשם אי בעי זריק ליה בד' אמותיו, עיין גיטין י"א ויש לחלק קצת, אבל ביבמה שבקת וערקת לעלמא אם לא תתרצה, וכיון דלא הוי כבידו להכי מיבעי להש"ס אם מהני כתיבת הגט של עכשיו, ולענין קנין היינו להתגרש אח"כ, היינו אחר היבום, ודאי דלא מהני, דהיכא דאינה ראויה להתגרש עכשיו מיקרי שלא לשמה, ורק לפוסלה לכהונה כמו שכתבו בד"ה ליבמתו יעו"ש. וכל דבריהם מיושבים שפיר בלא דוחק כלל. 
וראיתי בספר מחנה אפרים שכתב בהלכות גירושין אחר שהביא דברי התוספות דיבמות הנ"ל בשם ר"י שכתבו דלר"מ מיקרי לשמה, כתב על זה וז"ל: ודבריהם קשים לשמוע, דהתם בעבד באותה כתיבה זכה מעכשיו העבד והוי דשלב"ל, אבל הכא אין כאן הקנאה ואם ירצה שלא לגרשה הרשות בידו עכ"ל. ולענ"ד דברי התוספות נכונים, ולהיפך דבריו אין להם הבנה כלל, הלא גם הכא אם ירצה לגרש מעכשיו מהני כמו בג"ש, וכיון דאם רצה יכול לעשות עכשיו מיקרי בידו לגרש ולכן מיקרי לשמה, וזוהי ראית התוספות דהיכא דמהני גירושין עכשיו מיקרי לשמה אף היכא שעדיין אינה אשתו ואינו עבדו. 


חידושי ר' שמעון שקופ קונטרס השליחות סימן כ 
========================================== 
כתב המשנה למלך בפ"ד מתרומות הל"א וז"ל: כתב הסמ"ג עשין קל"ד, דעושה אדם שליח לתרום מכל התבואות שיהיה לו עד עולם, מאחר שיכול ליתנם לשלוחו ולזכותם לו שיקנה לו גוף וקרקע לפירותיו, כך פירש ר"י פ"ב דנזיר ע"כ. והדברים תמוהים בעיני, וצ"ע, עכ"ל. וכעין זה כתב בשטמ"ק לנזיר בשם הר"ר עזריאל וז"ל: אמרו יכול אדם לעשות שליח לשחוט פסחו קודם י"ד וכן להפריש חלתו קודם גלגול ואף על גב  דלאו איהו מצי עביד, והיינו טעמא הואיל ויכול להקנותו הפסח או הקמח או הדמים ליקחם בשוק וכל שבידו לעשות לאו כמחוסר מעשה עכ"ל. והובא בספר כסף נבחר הלכות שליחות עי"ש. ולכאורה אין הבנה כלל בדבריהם, דמה ענין שליחות להקנאה. אמנם לפי הפירוש שביארנו בדברי התוספות וע"פ הכללים שהנחנו בענין שליחות, דעיקר ענין שליחות הוא מסירת הכח לעשותו בעל דבר, יש מקום קצת להסביר שיטת הראשונים הנ"ל, דסברי דכיון דכל עיקר הכלל דאיהו לא מצי עביד הוא משום דעדיין אינו בעל דבר על הענין ההוא, על כן יש מקום לומר דדוקא בדבר שכל הכח של המשלח הוא משום שיכול עתה לעשות המעשה כמו בקדושין וגירושין ובהפרה, אבל בחלה ותרומה ופסח שהטעם שהוא הנהו הבעל דבר הוא משום הקנין שהדבר הוא שלו והוא הבעלים עליהם, על כן אפשר לומר דאפילו בדבר שלא בא לעולם מהני השליחות, דכיון דגם בדבר שלא בא לעולם הרי הוא הבעלים על זה משום דיכול להקנות גוף לפירות, ונמצא דגם בפירות העתידים לבוא הרי הוא עכשיו הבעלים לזה, וע"כ אפשר דגם לענין שליחות מהני למסור לו הכח על תבואתו שתבוא לעולם לענין הפרשה. וחולקים הם בזה על התוספות דסברי דלענין שליחות בעי תרוייהו שיהיו בעלים ושיהיה מצי עביד איהו השתא, והם סוברים דבעינן רק שיהיה בעלים על זה בלבד ודוק. 


חידושי ר' שמעון שקופ קונטרס השליחות סימן כא 
=========================================== 
ועל פי כללי הדבר שאמרנו בענין שליחות נלענ"ד להסביר הכלל המבואר בגמרא כתובות ויבמות דכל דבר שאי אפשר לעשות על ידי שליח אינו יכול לעשות עליו תנאי, עיין בתוספות גיטין דף ע"ה וכתובות דף ע"ד מש"כ. דהנה כבר חקרו האחרונים בענין כוונת חליצה שצריך שיתכוין להתירה לשוק, אם הוא בגדר כוונת קנין שצריך לכוין להתירה כמו בגט, או כוונת מצוה, עיין בקצות החושן סימן רע"ה, ונפ"מ לכמה דברים, וכן אם יאמר הריני מתירך לכל אדם חוץ מפלוני, דתלוי בזה, דאם נימא דהוא מתיר הכא לא התירה. ועיין בב"י סימן קס"ט שהביא בשם תשובות הרא"ש דאפילו אם אמר על מנת שלא תנשאי לשום אדם מ"מ מותרת דאין תנאי בחליצה, וכתב שם בבד"ה, ואני תמיה על זה, דאע"ג דמדין תנאי לא הוי תנאי מכל מקום כיון שסבור שתנאו קיים שלא תנשאי לשום אדם נמצא שלא נתכוין להתירה בחליצה זו, וכל שלא נתכוין להתירה בחליצה זו לזר לא הותרה כמו שנתבאר בסימן זה. ושמא יש לחלק דשאני הכא שהוא סובר שחליצה זו מתירה לזר ולכך מתכוין ואינה נאסרת לפי דעתו אלא מצד התנאי ע"כ. 
והנה לכאורה הרי החילוק בין תנאי לשיור מפורש בסוגיא דגיטין ריש פרק המגרש יעו"ש, וכן הוא להלכה לפי שיטת הרא"ש, דבגט אם יאמר על מנת שלא תנשאי הוי ככל תנאי והוי גט כשר, ובחוץ פסול, וכן פוסק המחבר באבהע"ז סימן קל"ד סע"א עי"ש, וקשה אמאי מסתפק בזה הב"י. ואם נימא שחשש בזה לשיטת שאר הראשונים דסברי דגם בתנאי דע"מ יש לחוש, הובא ברמ"א סימן הנ"ל, מדוע לא הזכיר כלל משיטתם. ועוד, למה מתמה על הרא"ש, הלא הרא"ש פסק שם דבע"מ הוי תנאי ומה שמשייר על ידי תנאי לא הוי שיור. וגם יש לעיין על הרמ"א שחשש בסימן קל"ז לשיטת הראשונים דסברי דבע"מ גם כן שיור הוי, והכא לענין חליצה פסק בסימן קס"ט כדברי הרא"ש בתשובה הנ"ל. ובספר נהורא דשרגא עמד על כל זה והניח בצ"ע. 
ונראה לי על פי המבואר בתוספות נזיר דף י"א ע"א ד"ה האי על מנת כחוץ דמי וז"ל: ואם תאמר והא מקדש על מנת שאין לך שאר וכסות הויא מקודשת והתנאי בטל ולא אמר כחוץ דמי, וי"ל דגבי קדושין שאני דאפילו בפירש חוץ לא מהני דיבורו דאין קדושין לחצאין וכי אמר הרי את מקודשת מקודשת, וכי אמר חוץ משאר לאו מידי קאמר, ולכך חייב בכולן, אבל גבי נזיר ילפינן מקראי דצריך שיזיר מכולן דאם נדר מאחד מהם לא הוי נזיר עכ"ל. וראיתי זה מכבר בספר נודע בשערים שמקשה על דברי התוספות אמאי אמרינן לרבנן בפרק המגרש באומר חוץ לפלוני שהגט בטל, ולא אמרינן להיפך שיתבטל דיבורו שאומר חוץ משום שאין גירושין לחצאין. אבל באמת לא קשה מידי, דעיקר ביאור דברי התוספות דמחלקי בין גזירות לקדושין לענין שו"כ, הוא משום דבנזירות צריך שיזיר מכולן וכל זמן שלא הזיר א"ע ממילא אי אפשר שיאסר בכולן, וע"כ באומר חוץ הוא לא קבל עליו על זה הפרט ששייר, וכיון שלא אסר בכולן, למ"ד צריך שיזיר מכולן, בטלה הנזירות לגמרי. ובקדושין אינו צריך שיתחייב עצמו בשאר וכסות, רק שהתורה חייבתו, ממילא אם רק קדשה כהוגן, וע"כ אף אם אמר חוץ משכו"ע בטלין דבריו, דכיון שקדש כהוגן אין בידו לשייר פרט זה, למ"ד בדבר שבממון הוי מתנה על מה שכתוב בתורה. וזה ברור בביאור דברי התוספות. ולפי זה בגט שצריך שיתיר אותה לכל אדם, ולאדם שלא התירה אינה ניתרת ממילא, ולהכי לרבנן שצריך שיתיר לכל אדם באומר חוץ בטלין הגירושין כמו בנזירות, וזה ברור. 
ולפי זה נראה לי דהב"י סובר בפשיטות דבחליצה כיון שלא מצאנו בשום פוסק שיזכיר דין שיור בחליצה, והוא ע"כ דענין הכוונה בחליצה היא רק ככוונת המצוה, היינו שלא יתכוונו לחליצת נעל בעלמא אלא לחליצת התורה, שעי"ז תהא ניתרת לשוק, ומשו"ה אין שייך בזה שיור, דכיון שנתכוין לחליצה ממילא היא מותרת. וכן מוכח מדברי התוספות גיטין כ"ב ע"ב ד"ה והא לאו בני דעה נינהו, שכתבו דלהכי צריך הש"ס למעט חליצת חרש משום דלאו בני קריאה הם, אף דצריך כוונה וחרש לאו בן כוונה הוא, משום דלכוונה כזו מהני כוונת חרש, משום דבי"ד מזהירים אותו לעשות לשמה והוי כגדול עומד על גביו עי"ש. והנה בכל הקנאות וגירושין וקדושין אין מעשה קטן כלום, עיין תוספות יבמות דף ל"ג ע"א וב"ב דף קנ"ה, ולא שמענו מעולם שיהני מה שאחר ילמדו לכוון לקדש או לגרש ולהקנות, אלא ברור הדבר שבדבר שצריך רצון מוחלט לא מהני מה שאחר מלמדו, דעי"ז לא יתהוה רצון, דכיון שאין לו דעת מה שמתרצה הוי כפיתוי ואונס, וכן מצאתי בספר קצות החושן סימן רע"ה דנקט כן, ומביא ראיה לזה מחידושי הרמב"ן יעו"ש. 
ובזה מיושבת היטב ספיקת הב"י, דיש לומר דעד כאן לא מצאנו חילוק בין תנאי דעל מנת לחוץ אלא רק היכא שצריך שהוא יתיר לעלמא, ובזה מחלקינן דבע"מ הרי התירה לכל העולם ומה שאמר על מנת שלא תנשאי הוא תנאי בעלמא, וכן בענין מתנה על מנת להחזיר באתרוג הוי המתנה לעולם ותנאי מילתא אחריתא (ועיין קצוה"ח סימן רמ"א), דמצד הקנאתו הרי הקנה לעולם והחזרה הוא משום התנאי, ובאלו הדברים אין אנו צריכים שיכוין שיהיה כן הדבר, היינו אף שיודע דמ"מ אי אפשר לה להנשא לזה שתלה תנאו בו, וכן במתנה ע"כ אי אפשר שיהיה החפץ שלו לעולם דסוף סוף מוכרח הוא להחזיר אח"ז, מ"מ בהקנאה אין זה חסרון מה שיודע שבאמת לא ישאר כן הדבר, דלא בעינן בזה כוונה שיכוין שיהיה החפץ שלו לעולם ושיהיה ביד האשה להנשא למי שתחפוץ, אלא בעינן שהוא יקנה לעולם ויתיר לכל העולם, ואף שבאמת לא יהיה כן, לא אמרינן בזה שכיון שיודע אינו מכוין להקנות. (וכעין דבעי הש"ס בגיטין דף כ' ע"ב באשה אם ידעה לאקנויי וגם שם מסיק הש"ס דאף אשה אם יודעת הדין מכוונת להקנות עי"ש). אבל בחליצה שענין הכוונה הוא ע"כ שיכוין שעל ידי חליצת הנעל תהיה ממילא ניתרת לשוק, היינו שיהיה באמת הענין כן שעל ידי החליצה יהיה בידה להנשא לשוק, ובזה יש להסתפק בעל מנת שלא תנשאי לכל העולם, דכיון דלפי דעתו יועיל התנאי ולא תוכל להנשא לשוק לפי זה הרי לא נתכוין להתירה בחליצה, היינו לפי דעתו היה סבור שבאמת החליצה לא הועילה לה שיהיה אפשר לה להנשא לשוק, ואף שנתכוין להתירה כמו בגט, מ"מ הכא שהיתרו לא מהני כלל, אלא שיתכוין שתהיה מותרת, והכא סובר שלבסוף לא תהיה מותרת. ומכל מקום מסיק הב"י דגם לענין שיתכוין שתהיה מותרת גם כן יש לחלק בין תנאי להיכא שסבור שתהיה אסורה באמת, דגם לפי דעתו באמת תהיה מותרת רק מצד תנאי לא תוכל להנשא, וזה ברור בדעת הב"י. ולפי זה גם על הרמ"א לא קשה שפסק כדברי הרא"ש הנ"ל, אף שחשש בהלכות גיטין לדעת שאר הראשונים דגם בעל מנת הוי ספק, דהנה שם בגט לפי הך צד דמסתפקים בגמרא בעל מנת אין זה מפני שעי"ז אינו מכוין להתיר להאיש ההוא, אלא משום דסברי דלא נפשטה הבעיא שם אם גם בעל מנת פליגי רבנן, והוא משום דמה שאינה יכולה להנשא לכל אדם הוי גם כן חסרון בגירושין, אף על גב דבאתרוג מהני על מנת להחזיר, התם לא בעינן שיהיה כן בהחלט, אבל הכא לפי ספיקת הש"ס דגם בעל מנת פליגי בעינן בגט שיהיה בהחלט כן שתוכל להנשא לכל אדם, דלרבנן מפרשינן הך קרא דויצאה והיתה לאיש אחר, לכל איש, ומפרשינן שיהיה בידה בהחלט להנשא לכל מי שתרצה, ולכן אף שהתיר לה לכל אדם והועיל לה הגט לענין זה, אבל אכתי לא נתקיים והיתה לכל איש שתרצה, אבל הכא בחליצה כיון שגם לפי דעתו הרי הועילה החליצה שתהיה מותרת מחמת הזיקה, אף שלפי דעתו לא תוכל להנשא מצד התנאי, מ"מ הרי נתכוין לחליצה מעליא ולא לחליצת נעל בעלמא, משום דגם לפי דעתו תועיל החליצה לפוטרה מזיקתה, דרק בגט לפום הך צד דגם בעל מנת הוי שיור משום דדרשינן והיתה לאיש אחר לכל איש ואיש, וע"כ צריך שיהיה כן בפועל שתוכל להנשא לכל אדם, אבל כאן דלא כתיב בזה קרא שיכוין שיהיה כן בפועל שתוכל להנשא ולא יהיה לה שום עיכוב, ע"כ סגיא לן מה שמכוין שע"י החליצה תהיה ניתרת באמת מן הזיקה, ודברי הרמ"א נכונים. וראיה לדברינו, מהא דהב"י לא מתמה רק בעל מנת שלא תנשאי לשום אדם, אבל בעל מנת שלא תנשאי לפלוני ניחא ליה, אף שלפי דעתו לא הועילה לה החליצה לאיש הזה, אלא על כרחך דחליצה לא דמיא בזה לגירושין, דבחליצה בעינן רק שיתכוין שתועיל לה החליצה, וכיון דלכל העולם מהניא לה הויא חליצה מעליא. ולפי זה נראה בעיני דאף באם אמר חוץ לפלוני, דלכאורה יש לומר דאף ששיורו לא מהני כלל כמו שביארנו, דשיור לא מהני רק היכא שהוא מתיר לה, כמו שביארנו על פי התוספות בנזיר, אבל מ"מ בחליצה צריך שיתכוין שעל ידי החליצה תהיה מותרת, ולפי דעתו שמהני תנאו הרי לאיש הזה לא הותרה, אלא ע"כ דלענין זה לא דמיא לגירושין, דבגירושין בעינן שיתיר לה לכל העולם או לצד האחד דמ"מ בעינן שתהיה באמת חפשית להנשא לכל העולם בלא שיור כלל, אבל בחליצה לא איכפת לן אם לפי דעתו תהיה נאסרת לאיזה איש, ורק בעינן שיתכוין שתועיל לפוטרה מזיקתה בכלל, ודוקא אם חשב שלא תהיה מותרת לשום איש הוי כחולץ לה ובכך אתה כונסה, כנלענ"ד. 
והנה לפי זה נתבאר לנו טעם מוכרח דאינו שייך ענין תנאי בחליצה, דאין דבר על מה שיחול התנאי אשר בביטולו תתבטל החליצה, דכיון דלפי מה שביארנו אף אם לא ירצה להתיר לשום איש אין ההיתר תלוי בו דלאו איהו המתיר לה, ועל כן מה שמתנה שאם לא תקיים התנאי תתבטל החליצה הוי כמתנה על מה שכתוב בתורה, וכמי שאמר שמיתתו לא תתיר את אשתו, דתנאי לא שייך אלא בדבר שתלוי בהקנאתו ורצונו, ומה שצריך בחליצה שיכוין שתהיה מותרת הלא גם לפי דעתו היה סבור שעל ידי החליצה היא מותרת מיד, דאל"ה מה מהניא לן הכלל דאין תנאי בחליצה, וע"כ מוכרחים אנו לומר דגם בתנאי אם תתן לי דהמעשה אינו חל אלא לאחר שתקיים התנאי ונמצא שסבור לפי דעתו שמועיל התנאי הרי נתכוין שלא תהיה מותרת עכשיו עד אחר קיום התנאי, מ"מ כיון שגם לפי דעתו אינה נזקקת רק לקיום התנאי מיקרי נתכוין להתירה, משום דגם לפי דעתו הועילה החליצה להתירה כאשר נתקיים התנאי, וכיון דגם בתנאי דאם חשיב נתכוין להתירה מכל שכן בעל מנת, ואיך אפשר שאם לא יתקיים התנאי תתבטל החליצה. ואין לומר דאי לאו דילפינן מתנאי ב"ג וב"ר הוה אמרינן שתנאי מועיל לבטל כוונתו, שמ"מ הוא מכוין שבאם לא תקיים התנאי תהיה בטלה כונתו, זה אינו, דלא שייך לומר שתתבטל הכוונה כיון דמ"מ הרי נתכוין, וכמו דאין שייך לומר בפעולת ידים תנאי או שאר ביטול, דפעולת ידים אינה מתבטלת לעולם, כמו כן פעולת הכוונה היא גם כן פעולת ידים ואין שייך לומר דתתבטל. ואם כן לפי זה קשה לכאורה למה להש"ס לומר דאין תנאי מועיל בחליצה משום דאי אפשר לקיים על ידי שליח משום דילפינן מבני גד וב"ר, דלפי דברינו הרי איכא בזה טעם מוכרח דאין מקום לתנאי בחליצה ולמה לנו לחדש בזה גזירת הכתוב. 
ולכאורה יש לדון בזה דשייך בחליצה ענין תנאי, דאף שעל הקנאתו והיתרו אינו בעל דבר לעשות תנאים, וגם על ענין הכוונה אינו שייך תנאי, דכוונה אינה מתבטלת כשאר פעולת ידים וכמו שביארנו, אבל כיון דלחליצה צריך רצון ובלא רצונו אינה ניתרת ממילא, דאם נימא דגם רצונו אינו צריך למה חליצה מעושית על ידי עכו"ם פסולה ועל ידי ישראל צריך שיאמר רוצה אני, כמבואר בגמרא דף ק"ו ע"א ובשו"ע סימן קמ"ט סענ"ג, וכן מהני מסירת מודעה בחליצה, ומצינו בהרבה מקומות דמהני תנאי אף היכא שאינו עושה מעשה קנין רק שצריך רצונו, כגון בדעת אחרת מקנה שביארנו לעיל אשר מצד הקונה אינו צריך אלא שיתרצה, ומ"מ מהני תנאי, ואף שיש לחלק קצת, אבל פשטות הדברים מורין כן. וכן נ"ל להביא ראיה מגמרא קדושין דף ו' בנתינת תרומה במתנה על מנת להחזיר, וזה בדרך תנאי שאם לא יחזיר תתבטל המתנה, ובקצות החושן סימן רמ"א רוצה לפרש סוגית הש"ס בזה בנותן מתנה לזמן יעו"ש, ולענ"ד אינו נראה, דהנה שמעתי מקשין מהך סוגיא דתרומה על דברי המרדכי בפ"א דב"מ שכתב וז"ל: אפילו אם ראובן נתן מעשר לבניו של שמעון הסמוכים על שולחנו של שמעון במתנה על מנת שאין לאביהם רשות בהם אלא לצורך עצמן מה שהם נושאים ונותנים לפיהם לא מהני תנאה מידי, כיון דטובת הנאה אינה ממון ולא מצי מתני ובטל תנאיה כיון דידם כיד אביהם דמי, וכל זמן שסמוכים על שולחן אביהם הוי כאילו אביהם זוכה מיד במעשר עני ואביהם עשיר הוא, ושלום מאיר ב"ר ברוך, עכ"ל. וקשה מסוגיא הנ"ל דמהני תנאי בתרומה. וא"ל דרבא ס"ל דטו"ה ממון כדמשמע מסוגיא בנדרים דף פ"ה יעו"ש, מכל מקום אנן להלכה פסקינן דטו"ה אינה ממון, ופסקינן להלכה כרבא בנתינת תרומה על מנת להחזיר. וכן לרבא גופא יש מפרשים דרבא סובר דטו"ה אינה ממון, כדמשמע מדבריו בב"מ בסוגיא דר"ג ור"י, דאמר שם רבא וכי לא היה להם סודר וכו' אלא טובת הנאה אינה ממון עי"ש, ומתרצים דברי רבא בנדרים שם דדוקא לענין מודר הנאה, דויתור אסור במודר הנאה, קסבר דטובת הנאה ממון. 
אך באמת נלענ"ד דלק"מ, דהנה לכאורה יש להקשות מה שייך ענין תנאי בנותן תרומה על מנת להחזיר, כיון דאם תפס בע"כ של בעלים מהניא תפיסתו לפי דעת התוספות ב"מ דף ו' ע"ב, (ועיין תוספות חולין דף קל"א ע"א ד"ה יש בו טו"ה, דכתבו דלא כדברי תוספות ב"מ הנ"ל, ועיין רמב"ם פ"ט מהלכות ביכורים הכ"ב וביו"ד סימן ס"א דמשמע דרק לכתחילה אין לחטוף), ולפי זה צריך להבין מה מהני בזה תנאו. אלא ע"כ כיון דשלא מדעת בעלים אסור לחטוף וע"כ צריך רצון הבעלים וע"ז עושה התנאי, היינו באם לא יחזיר לו תתבטל הנתינה והוי כחוטף שלא מדעת הבעלים. אך כל זה לא שייך רק בדרך תנאי, היינו באם לא יעשה כך תתבטל הנתינה ויתן לכהן אחר, ועל זה עושה התנאי היינו על עיקר הנתינה, אבל ענין התנאי דעל מנת שאין לאביך רשות אינו תנאי שמתנה עם הקונה, רק בגדר שיור בהקנאתו, היינו שנותן שיהיה ענין המתנה בדרך זה שיקנה הבן שלא יוכל האב לזכות ממנו, כמו שכתב הריטב"א בקדושין דף כ"ג ובחולין דף קל"ד שענין תנאי כזה שמתנה על המתנה ולא עם האדם הוי בגדר שיור עי"ש, וגם התוספות בכתובות נ"ו ע"א ד"ה הרי זו מקודשת, שזכרו בע"מ שאין לך שו"כ, יודו לזה שענין תנאי כזה הוי בגדר שיור, רק דגם תנאי איכא, דמתנה באם לא יהיה כך יתבטלו הקדושין, עי"ש, וע"כ כתב שפיר דע"כ שייך שיהני שיורו של הנותן אלא בדבר שהוא המקנה על זה ומה שרוצה משייר, אבל במעשר דטו"ה אינה ממון ולאו איהו המקנה והעני ממילא קזכי מה לנו ולשיורו, אבל אם מתנה תנאי עם הכהן שאם לא יעשה כן תתבטל נתינתו, על זה שפיר מתנה תנאי שתתבטל הנתינה ויהיה כחוטף, וזה ברור. אח"כ מצאתי בספר אמרי בינה בהלכות פדיון הבן סימן א' שנתקשה בקושיא הנ"ל על דברי המרדכי ונכנס בדחוקים שונים, יעו"ש. 
הרי דמצינו ענין תנאי גם בטו"ה שאינה ממון דלאו איהו המקנה על זה, רק דבלא רצונו אסור לחטוף, ומ"מ מהני ענין תנאי שאם לא קיים התנאי הוי כלקח בלא רצונו, ואם כן יש לומר לכאורה בחליצה נמי דשייך ענין תנאי כיון דצריך רצון. אמנם נלענ"ד דע"כ אנו מוכרחים לומר דענין הרצון שצריך בחליצה הוא בגדר אחר מכל הרצונות שבשאר דוכתי, דאל"כ הדרא הקושיא לדוכתא מדוע צריך למעט חליצת קטן מאיש וחליצת חרש משום דלאו בני קריאה נינהו הלא בכל דבר שצריך רצון לא מהני רצונו של קטן אם לא בדבר שזכות הוא לו כמו במתנה על ידי דעת אחרת מקנה, דקטן הוי כגדול שלא בפניו. 
על כן נלענ"ד ששני עניני רצון יש, בכל מקום ענין הרצון הוא על תכלית הפעולה, היינו, כמו במתנה שאנו דנים אם מתרצה על קנין החפץ, שיהיה החפץ שלו או לא, ובזה בדבר דליכא זכות לא מהני הסכמת הקטן להתחשב רצון גמור, משום דלאו בר דעת הוא ושכלו אינו מיושב ומה שאומר שהוא מתרצה לא מהני ולא כלום. וענין הרצון של חליצה הוא שיתרצה על פעולת ידים, היינו, לא שיתרצה על תכלית הפעולה שתפטור האשה מזיקתה ממנו, אלא שיהיו מעשי החליצה על ידי רצונו שלא על ידי כפיה, דעד כאן אינה נקרא מעשה חליצה שנאמר שהם הם העושים מעשה החליצה אלא אם נעשה שלא בכפיה, אבל אם כופים אותם ועושים כן בכפיה הרי הוא דומה כאילו אחרים היו אוחזים ברגליו ובידי האשה והיו חולצים הנעל מעל רגלו, אשר לזה ודאי אי אפשר לקרות שום מעשה על שמם, וענין האונס הוא כאילו לא הם עשו המעשה, ועל כן יש לומר דגם בקטן שעושה מעצמו המעשה הוא מעשה גמור כמעשה הגדול, דרק היכא שצריך רצון על איזה ענין ותכלית אז רצון הקטן אינו ולא כלום, אבל בדבר שצריך רק שיהיה המעשה על ידי עצמו ע"ז מהני גם רצון של קטן שיקרא המעשה על ידי עצמותו של קטן. והא דמצינו בקטנה שביאתה אינה אוסרת והוי כאונס, ופיתוי קטנה אונס הוא, יש לומר משום דבאשת ישראל אמרה תורה ומעלה בו מעל, היינו שתתכוון למעול מעל שתבגוד בבעלה, וע"כ בקטנה פיתויה הוא אונס, אבל באמת המעשה של קטן נקרא מעשה גמור, וזה ברור. 
ולכאורה יש לומר עוד טעם אחר, דבאונס הוי בלא כוונה, דאף שכופין אותו על פעולת ידים, אבל על מחשבת הלב היינו שיכוין שתהיה מותרת אין אדם יכול לכופו על זה. ועוד, דאם נימא כטעם הראשון לכאורה קשה, דאם נימא שהוא חסרון במעשה היה מן הדין שלא תהיה חליצה כלל אף לפסול על האחין, והכא בחליצת מעושית שלא כדין הדין דהויא חליצה פסולה, וכן ע"י ישראל כדין אם לא יאמר רוצה אני דמבואר בגמרא דף ק"ו דהויא חליצה פסולה. אבל באמת קשה לי לפי טעם זה, דהלא כפי שביארנו אין צריך שיכוין להתירה אלא שיחשוב שעל ידי זה תהיה מותרת, ואם היינו אומרים שהדין דחליצה כזאת מועלת אז היה גם הוא יודע ומחשב שתהיה מותרת, ואז היה מיקרי מתכוין להתירה כיון שיודע שרצונו אינו מעכב להחליצה. ואם כן איך משוה הש"ס גט לחליצה, היינו באם אינו אומר רוצה אני, דמוכח דמיירי אף בכפיה על ידי ישראל כדין, ולהנ"ל לא דמי גט לחליצה, דבגט צריך שיתיר הוא אותה ובחליצה אם רק יודע ומחשב שעי"ז תהיה ניתרת מיקרי נתכוין, אך מ"מ אפשר לומר דכיון שאינו רוצה שתהיה מותרת ומכוין שלא תועיל החליצה אוקמוהו על הדין דהוה חליצה בלא [כוונה], וכן מצאנו בכמה מקומות, (כמו במצוות היכא שמכוין שלא לצאת עיין תוספות סוכה דף ל"ט ע"א ד"ה עובר לעשייתן, ובמג"א יעויין באו"ח סימן תקפ"ט, וכן בשחיטה היכא שמכוין שלא יועיל יעויין בגליון רש"א ליו"ד סימן ד' בדברי הט"ז שם, וכן הוא לדידיה טעם הר"ן בשוחט לעכו"ם למ"ד אין אדם אוסר דבר שאינו שלו דאף שלא אסרה מ"מ לא שרי לה יעו"ש), ומכל מקום לדעתי הטעם הראשון שכתבנו הוא העיקר, ול"ק מה שאמרו בזה חליצה פסולה ופוסלת על האחין, י"ל, דעיקר הטעם בחליצה פסולה כתב הרשב"א בחידושיו פרק מצות חליצה שהוא מפני מראית העין, ע"כ יש לומר דקים להו לחז"ל דבחליצה מעושית אף שלא אמר רוצה אני איכא בזה מראית העין ולהכי פוסלת על האחין, ולק"מ. וגם הא דמהני מסירת מודעה על החליצה כמבואר בסענ"ד הוא גם כן מטעם זה. 
הדרן לדברינו דלפי זה אין שייך תנאי בחליצה, דתנאי לא שייך רק היכא שצריך רצונו על ענין תכלית הפעולה, אבל היכא דלא צריך לצירוף פעולת הידים רק רצון המעשה שיעשה המעשה על ידי עצמו בלא כפיה אין שייך תנאי בזה, דהמעשה שנעשה כהוגן בלא כפיה אי אפשר שתתבטל בשום אופן. (והא דמהני מסירת מודעה הוא גם כן מטעם אונס כנ"ל, דבלא אונס באמת לא מהני מסירת מודעה כמבואר בב"י בסימן קס"ט יעו"ש). וכ"כ הכונה אינה מתבטלת, ואם כן שוב קשה למה להש"ס לחדש גזירת הכתוב בדבר דאיכא טעם הגון ומוכרח בלא זה. ומצאתי להרמב"ם ז"ל בפ"ד מהלכות יבום שהביא להלכה האי דינא שאין תנאי לחליצה וכתב טעם מעצמו, דז"ל שם בהלכה כ"ד: אבל אם הטעהו ואמרו לו חלוץ לה על מנת שתתן לך מאתים זוז או על תנאי כך וכך אף על פי שלא נתנה ולא נתקיים  התנאי חליצתה כשירה, שהרי נתכוין לחלוץ לה, עכ"ל, ולא הזכיר כלל שהוא מדין משפטי התנאים דילפינן מבני גד ובני ראובן, ולפלא בעיני מדוע לא עמדו בזה מפרשי הרמב"ם ז"ל. אח"כ מצאתי בהלכות אישות פ"ו שעמדו בזה המ"מ והכס"מ, ומה שתירץ שם הכ"מ תמוה לי, דלדידן דוקא קידש על תנאי ובעל אבל בעל על תנאי לא אמרי' מחל, וצע"ג עליו. ולדברינו מבואר היטב. 
ועל כן נלענ"ד דהא דאמרו בגמרא האי כללא מכדי כל תנאי ילפינן מבני גד ובני ראובן הוא רק לסימנא בעלמא, והיינו דהטעם הזה דלא מהני בזה דיני תנאים הוא אותו הטעם דמחמתו לא מהני שליחות בחליצה, דהנה על פי הכללים שנתבארו לעיל באופני השליחות יתבאר לנו היטב האי כללא דבחליצה אינו שייך ענין שליחות. והגם שראיתי באיזה אחרונים דכתבו דהטעם דלא מהני שליחות בחליצה הוא משום שבחליצה צריך גוף החולץ וכל היכא שצריך גופו ממש לא שייך ענין שליחות וכמו שכתב הקצות החושן בסימן קפ"ב בטעמא דלא מהני שליחות לענין תפילין וסוכה יעו"ש. אך לענ"ד באמת עדיין אינו מבואר כל כך, דהלא מצינו ענין שליחות לקבלה בגט אף שצריך ידה ממש או רשותה לשיטת איזה ראשונים דשאר קנינים לא מהני בגט כמו שהבאנו לעיל, ודוחק לומר דכיון שנתרבה מידה גם רשותה, דעדיין יש לומר או ידה או רשותה ממש, ועוד, הלא מצינו שחקר הש"ס הני כהני אי שלוחי דידן הוו אי לא, ועבודת הקרבנות יש מהם דצריך להיות בגוף ממש, ומ"מ שייך שליחות. אמנם על פי המתבאר אצלנו דענין שליחות צריך שיהיו בו האופנים האלו, א) בדבר דצריך רק פעולת ידים אז מהני השליחות אף היכא שהמשלח אינו בעל דבר כלל על המעשה כמו בכל שליח לדבר עבירה, רק דאז לא שייך דין שליחות אלא רק במקום דאינו צריך לענין זה גוף או רשות העושה, דהגם שאנו מחשבין פעולת השליח כאילו עשאה המשלח אבל גוף השליח לא נעשה כגוף המשלח, ב) בדבר שענין המעשה הוא להתיר או לאסור אז מהני על ידי שליח אף היכא שצריך גופו ממש, משום דבדבר שהמשלח הוא הבעל דבר להתיר או לאסור מצי למסור כחו ויכלתו לאחרים שגם הם יהיו בעלי דברים על הענין הזה, ומכיון שהשליח נעשה בעל דבר אז מועילים מעשיו כמו מעשה המשלח, ואז צריך שיהיה המשלח בעת מינוי השליחות בעל דבר על ענין השליחות כפי המבואר לעיל, ומשום הכי בעבודת הקרבנות היה שייך ענין שליחות אם נימא דהוו שלוחי דידן, דהישראל הוי בעל דבר על ענין ההקרבה והעבודות, ואז היה מהני שפיר דין שליחות דמוסרים כחם לכהנים, רק דהגמרא מקשה דכיון דאיהו לא מצי עביד וממילא אינו נקרא בעל דבר, וכן הוא בגט כמו שביארנו לעיל על פי הירושלמי, ולפי זה בחליצה אילו היה הדין דכוונת החליצה היא כמו כוונת גירושין כמו שסבר הצ"צ הובא בקצות החושן סימן רע"ה היה מהראוי שיהני שפיר שליחות בחליצה כמו דמהני שליחות בגט, דלפי המתבאר הרי בכל דוכתא שהמשלח הוא הבעל דבר, שהוא המקנה או האוסר והמתיר, אז יכול למסור כחו לאחרים ואז מהני אף בדבר שצריך שיעשה דוקא על ידי גוף העושה, וע"כ כיון שהכלל הוא שענין החליצה אינו נעשה על ידי שליח, הוא ע"כ מטעם זה דאמרינן דענין כוונת החליצה הוא בגדר פעולת ידים כמו שאר מעשי החליצה וענין ההיתר הוא ממילא כמיתת הבעל שמתרת וזנות שאוסרת, וע"כ לא שייך לומר שהחולץ הוא בעל דבר על תכלית פעולת החליצה שנאמר שימסור כחו להשליח, כיון דלאו איהו מתיר לה רק ממילא היא ניתרת. ולפי זה ענין פעולת החליצה הוא בגדר שליחות של הסוג הראשון שזכרנו, היינו שליחות רק על פעולת ידים וכמו בשליחות לדבר עבירה, ובשליחות מעין זו הרי נתבאר דגוף השליח אי אפשר שיהיה כגוף המשלח ורק פעולת השליח מתחשבת כאילו עשאה המשלח, וכיון דבחליצה צריך דוקא רגל ממש של החולץ ע"כ לא מהני שליחות בחליצה. וכן הוא ג"כ מצד האשה החולצת שצריך לזה גופה ממש לעצם חליצת המנעל מעל רגלו של החולץ על ידי ידה או בגידמת ע"י שיניה, וכן לרקיקה ולקריאה, ואיננה בע"ד להתיר עצמה, ע"כ לא שייך בזה שליחות, דגוף השליח אינו חשוב כגוף המשלח כנ"ל. וכיון דהטעם דלא מהני שליחות בחליצה הוא אותו הטעם עצמו דמחמתו לא שייך בחליצה דין תנאי, לכן מבואר בש"ס לסימנא דכל דבר שאינו על ידי שליח אינו יכול לעשות תנאי בזה, ומה דקאמר בש"ס דילפינן מב"ג וב"ר הוא לאו דוקא, רק מפני שיש לנו טעם הגון ע"כ נוכל לעשות סימנא וכלל בענין זה על ידי כללי משפטי התנאים. וכן מפורש שם בתוספות כתובות דף ע"ד, דמפני שהדבר כ"כ מסור בידו שיכול לקיימו על ידי שליח סברא היא שיהיה כח בידו לשוויי ביה תנאה, אבל חליצה שאין בידו לקיימה על ידי שליח לא הוי בידו נמי למירמי ביה תנאה עכ"ל, ואפשר שכוונו לדברינו הנ"ל. והא דמקשה הש"ס שם בכתובות והא קדושי ביאה דלא אפשר על ידי שליח וקא מהניא ביה תנאה, אף דהתם בקדושי ביאה דהוי כמו קדושי כסף דאיהו הקונה אותה ואוסרה על העולם ושייך שפיר ענין תנאי, יש לומר דלפי מה שביארנו לעיל דבכל דבר שהמשלח הוא הקונה או המקנה אז מהני שליח אף בדבר שתלוי בגוף העושה, ע"כ מצד הקנין מהראוי שיהיה גם בזה ענין שליחות, וכיון דלא מהני שליחות על כרחך מוכרחים אנו לומר דקנין ביאה אינו בגדר שאר קנינים רק ענין האישות, וע"כ לא שייך בזה שליחות, ולפי זה דקדושי ביאה הוא לא בגדר קנין רק ענין האישות י"ל דלא שייך שתתבטל האישות על ידי תנאי כמו בכל דבר שנעשה ממילא שאינו מתבטל. (וצ"ע לפי זה אם לרבי מאיר במקדש נכרית לאחר שתתגייר דמהני לדידיה אם אמר מעכשיו אף אם נקרע השטר, לשיטת התוספות קדושין דף ס"ג וב"מ דף ט"ז, וכן לשיטת הרשב"א בחידושיו שם, אם מהני קדושי ביאה, דלדברינו קנין ביאה הוא לא בגדר קנין רק ענין אישות, וכיון שעתה היא נכרית ולא שייך בה אישות מסתבר דלא מהני קדושי ביאה, וצ"ע לפי זה בסוגית הגמרא קדושין דף מ"ו למאן דמפרש קרא דאם מאן ימאן בפיתוי לשם אישות, לפי שיטת הרשב"א ועוד שאר ראשונים דבנתקדשה שלא לדעת אינה מקודשת רק להבא ולא למפרע, לפי זה איך מהני קדושי ביאה כיון דלא נעשית עכשיו אשתו, אך בלאו הכי צ"ע שם הלא כלתה קנינו, ובמקום אחר הארכתי לבאר דמהני מעכשיו לענין חזרה אף מצד המקדש לבד אף בלא רצון המתקדשת, אך לפי דברינו בזה צ"ע, ואולי יש לומר כיון דלפי מסקנת הש"ס דאיתקש הויות להדדי אולי לענין זה נמי איתקש דיהני קנין זה ככסף ושטר, וצע"ג בכל זה ואכהמ"ל). ומשני הש"ס דאיתקש הויות להדדי שעל ידי קדושי ביאה הוא עושה קנין כמו בכסף ושטר, וע"כ מצי לעשות תנאים ושיורים כבכל קניני קדושין, ורק לענין שליחות אי אפשר להקיש כיון שזהו ענין האישות מה שלא שייך בשליח. 
ולפי זה צ"ע גם בקנין קרקע על ידי הנאת הקרקע כמו המציע מצעות ושכב עליהם, דמבואר בחו"מ סימן קצ"ב סע"ט, דלכאורה לא שייך בזה שליחות, דכיון דקנין זה הוא מצד הנאת הבעלים מה דלא שייך זה בשליח שקונה לאחרים, אלא שנעשה בע"ד על מעשה הקנין אבל לא על השדה הנקנית, כמובן. ולפי זה היה מקום לדון אם מהני בקנין כזה תנאי לבטל המקח, על פי הכלל דמה שאי אפשר על ידי שליחות אי אפשר לעשות תנאי. אבל לפי דברינו אין זה שייך להך כללא כלל, דמה דלא מצי לשוויי שליח בכה"ג אינו משום חסרון בע"ד אלא מצד חסרון הקנין, דאף אם יתהוה שליח עדיין לא נתקיים ענין פעולת זה הקנין שהבעלים יתהנו מהשדה והשליח אי אפשר להתהוות בע"ד ע"ז, אבל לענין תנאי דהעיקר צריך שיהיה בעל דבר על הקנין, היינו על תכלית הקנין, ועיקר זה איכא גם אם קונה על ידי שנהנה מהקרקע, שאם אינו רוצה שתהיה הקרקע נקנית אליו בע"כ ודאי דלא שייך שתהיה נקנית, ורק בקדושי ביאה מדמה הש"ס לפום הס"ד להך כללא, משום די"ל דקנין האישות הוא ממילא כיון דהיה בזה מעשה אישות, י"ל דאף בלא רצונו הרי היא ממילא עי"ז כאשתו, אלא דדחי הש"ס זה משום הקישא. 


חידושי ר' שמעון שקופ קונטרס השליחות סימן כב 
=========================================== 
ועל פי המתבאר בענין ההיתר של חליצה יש לבאר הא דמצינו מחלוקת בדין חליצה אם מהני בלי עדים, יעויין ביבמות דף ק"ה גבי מעשה דר"ע באחד שחלץ בינו לבינה, דפריך הש"ס, ומנא ידעינן, ומסיק כגון דאיכא עדים מבחוץ, וכתב הריטב"א ז"ל וז"ל: בינו לבינה מנא ידעינן, פירוש, דבהודאתן לא סגי, ואף על פי שבידו לחלוץ, וכדאמרינן התם בבעל שאמר גרשתי את אשתי, שאפילו להבא אינו נאמן לגמרי, וכדאמרינן התם זיל חוש לה, ויש שפירשו דה"ק מנא ידעי דהרי אין דבר שבערוה פחות משנים, וכי אמרינן לעיל שמא חלצה סנדל של אחד מהם בפני עדים קאמר, ומאי דפרכינן הכא מנא ידעינן לאו דוקא, אלא ה"ק מנא ידעי דמהניא, שאפילו הם מודים ויהיו נאמנים אלינו אין זה כלום, כיון שהיה בינו ובינה ובלא עדים, והרי זה כאומר גרשתי את אשתי בלא עדים או קדשתי בלא עדים שאינו כלום, ונכון הוא, עכ"ל הריטב"א ז"ל. והרשב"א בחידושיו לא הביא רק הפירוש הראשון של הריטב"א ז"ל. ובנמוקי יוסף שם אין הדבר מובן כ"כ שהרכיב שתי הדעות יחד, דז"ל שם: בינו וכו' מוקי בגמרא בעדים רואים מבחוץ, משום דאפילו מודים ויהיו נאמנים אלינו אין זה כלום, דאין דבר שבערוה פחות משנים, וכיוצא בזה שלהי פרק י"נ בעל שאמר גרשתי את אשתי אסיקנא זיל חוש לה ואינו נאמן, אף על פי שבידו השתא לגרש, וכי אמרינן לעיל שמא חלצה סנדל לאחד מהם בפני  עדים קאמרינן עכ"ל. ומראשית דבריו שכתב דאפילו מודים ויהיו נאמנים אלינו לא מהני משום דאין דבר שבערוה פחות משנים, וכן מוסיף בדבריו, וכי אמרינן שמא חלצה סנדל לאחד מהם בפני עדים קאמרינן, מוכח להדיא דזה כשיטת הריטב"א בפירושו השני, ומה שכתב באמצע דבריו וכיוצא בזה בפרק יש נוחלין בבעל שאמר גרשתי את אשתי דאסיקנא זיל חוש לה ואינו נאמן, הוא כתירוץ הראשון של הריטב"א דרק מצד נאמנות קבעי הש"ס, ולולא דמסתפינא הייתי אומר דאיזה טעות הדפוס נפל בדבריו. ובשלטי הגיבורים בפרק ב"ש כתב בשם הריא"ז ומובא בד"מ וברמ"א לאבהע"ז סימן קס"ו דבין ביבום ובין בחליצה פסול בלא עדים. 
והנה לכאורה קשה לפירוש הריטב"א השני דתפס אותו לעיקר דבחליצה צריך עדים לקיום המעשה כמו בקדושין, ומ"מ מוכח מהש"ס להדיא דעדים רואים מבחוץ מהני, ולכאורה מ"ש מקדושין דמבואר בסימן מ"ב בלא חולק דלא מהני עדים אחורי הגדר יעו"ש בסע"ג. ולכאורה י"ל על פי הטעם שמבואר שם ברמ"א בשם הריב"ש משום דכיון דהם לא ידעו מהעדים לא נתכונו לשם קדושין, רק לצחוק. ואם כן לפי הנתבאר אצלנו דבחליצה לא צריך שיתכוין להתירה אלא שממילא היא מותרת, ע"כ לא איכפת לן אם לא ידעו כלל מהעדים. אבל באמת זה אינו, דאף שא"צ שיכוין להתירה אבל צריך שיכוין שתהיה מותרת, וכיון דבלא עדים לא מהני הלא לא נתכוין להתירה, דלפי דעתם לא תתיר לה החליצה, וזו תמיהה עצומה. 
והנה מ"מ לשיטה הזאת נ"ל לומר דבאמת גם בחליצה צריך שידעו שניהם מהעדים מטעם הנ"ל, והתם דמשני ועדים רואים מבחוץ קאי רק על האי מעשה דר"ע, ואולי היה קי"ל מהוכחה גמורה שנתכוונו לחליצה גמורה לא לשחוק, וע"כ מהני אף שלא ידעו מהעדים, אבל בסתמא גם בחליצה לא מהני עדים אחורי הגדר מטעם שלא נתכוונו, כמו בקדושין, ודוחק. אמנם לפי מה שכתב הריטב"א בחידושיו לקדושין דף מ"ב עוד טעם אחר, דבדבר שצריך עדים לגוף המעשה לא מהני עדים אחורי הגדר, מלבד הטעם האחד שכתב הרמ"א שם בשם הריב"ש, משום השטאה, ונפ"מ היכא שהמקדש לא ידע מפסולם והיו עדים אחרים אחורי הגדר, כמבואר בב"ש שם בשם מהרי"ט עי"ש, ועיין באבני מילואים שם סק"ז שנקט שיטה זו לעיקר, אם כן התמיהה קיימת מדוע מהני עדים מבחוץ. 
והנראה, דהנה לכאורה דברי הריטב"א אינם מובנים כל כך, מפני מה לא חשיבי עדות בדבר שצריך עדים לגוף הדבר. ולכאורה י"ל דכיון דבקדושין הוו העדים צירוף למעשה הקדושין, י"ל דכמו במעשה שעושה הקנין כמו בהכסף ובהשטר צריך שיכוין דוקא בכסף זה, וכדמוכח מכמה מקומות, (ועיין בחו"מ סימן קצ"ח סעי"ב, ואף שבפ"ת הביא בשם המשנה למלך שמחלק בזה, אבל פשטות הדברים אינם כן, והחילוק בין נפל עליה שקונה בד"א העיקר הוא משום דד"א קונים שלא מדעתו, ובזה נ"ל דאף לשיטת הנמ"י בפ"ק דב"מ דדוקא בקנין דרבנן מצי אמר לא ניחא לי הוא דוקא בקנין דלא צריך כוונה כמו ד"א, אבל היכא דצריך כוונה הרי מ"מ לא נתכוין, וזה ברור, וכן מוכח מתוספות ריש ב"מ שכתבו האי סברא דגלי אדעתא דלא ניחא ליה אף דאם ראיה קונה הוא דאוריתא, וכן מוכח שמעשה דציפתא דאסא קדושין דף י"ב ואכהמ"ל). כמו כן יש לומר שאם יכוין לעשות הקדושין בלא עדים לא מהני כמו בקנין, ודוחק קצת. עוד יש לומר, דאף אם בקנין היה מהני כעין זה, אבל בעדים לא מהני, משום דכיון דקדושין תליא ברצון המקדש שאם לא ירצה שעל ידם יהיו הקדושין ודאי הקדושין בטלין, דאף לשיטת הנמ"י דסובר דבקנין דאוריתא לא יכול לומר לא ניחא לי, זה דוקא אם רוצה לקנות בכל גוונא רק אינו רוצה קנין זה, אבל אם יאמר דאם הנפילה אינה עושה קנין אינו רוצה לקנות כלל ודאי שלא יקנה ככל תנאי דעלמא, אם כן י"ל דלהכי בעדים לקדושין לא מיקרי עדים רק אם המקדש רואה אותם ומקדש בפניהם דאז ראו מעשה הקדושין, אבל על ידי הטמנה העדים לא ראו את מעשה הקדושין, היינו שאם המקדש יאמר אח"כ שאינו רוצה לעשות על ידי העדים האלה מעשה הקדושין אז בטלין הקדושין, ואם כן אף אם יאמר אח"כ דלא איכפת ליה, מכל מקום העדים בשעת מעשה לא ראו ולא ידעו אם רוצה לקדש בפניהם, ונמצא שלא ראו שום מעשה. וגם אם תהיה אומדנא דלא איכפת ליה, מכל מקום בעדים צריך ראיה ברורה, ולהכי לא חשיבי עדות כלל על ידי הטמנה. ולפי זה אף אם נימא דלענין שני קנינים אין צריך שיכוין דוקא לקנין זה, מכל מקום בעדים איכא חסרון בהעדים היכא שלא נתכוין על ידי עדים אלה, משום דכיון שאין העדים יודעים אם מתרצה לקבל אותם לעדים, אם כן לא ראו ולא ידעו מעשה קדושין בשלימות, וזהו טעמא דמסתבר בכוונת הריטב"א ז"ל בס"ד. 
ולפי זה יש לומר על פי המתבאר לנו דבחליצה אין צריך שיתכוין להתירה אלא שתהיה ממילא מותרת על ידי מעשה החליצה, ולפי זה אם יהיו עדים כשרים ופסולים, והוא יאמר שאם העדים האלה יתבטלו על ידי פסול אינו רוצה כלל להתירה, דבריו בטלים על פי הכלל הנ"ל דאין תנאי בחליצה, דלאו איהו המקנה והמתיר אלא ממילא ניתרת, (ועיין בפ"ת בסימן קס"ט סקכ"ד בשם ספר ברית אברהם, ולדברינו אין לחלק בין תנאי דלעבר בין דלהבא), רק צריך שיכוין שתהיה מותרת, אם כן אם תהיה לנו אומדנא גמורה שמכוין לשם חליצה ולא לחליצת נעל בעלמא אז מהני עדי הטמנה, דהעדים ראו מעשה חליצה בשלימות, דאף אם לא ירצה שתתקיים החליצה על ידם אין זה גורע כלום, אם כן אין בזה כלל חסרון העדר ידיעת המקדש את העדים, ולהכי כשר בעדים רואים מבחוץ, וזו ראיה נכונה לשיטתנו. 
ובעיקר חילוק הדין בין שני הפירושים האלה שהביא הריטב"א ז"ל, לכאורה היה מקום לומר דתליא בהאי דינא אם צריך שיכוין להתירה או שתהיה ממילא מותרת, די"ל דע"כ אינו צריך בדבר שבערוה עדים לקיום הדבר רק היכא שהוא עושה מעשה להתיר, ואז שייך לומר על פי שנים עדים יקום דבר דגמרינן מממון ע"י הכחשה שלא תתקיים בלא עדים, עיין רשב"א בחידושיו לקדושין ובקצוה"ח סימן רמ"א סע"א, אבל בדבר שההיתר נעשה ממילא אז אין שייך לומר שע"י העדים יקום הדבר, שהדבר יקום ממילא, כמו דמוכח מהא דאם זינתה בלא עדים שנאסרת על בעלה, אף דהוי דבר שבערוה שצריך עדים דוקא לברר האמת, ומ"מ לקיום המעשה א"צ עדים משום דהמעשה נעשה ממילא, כמו שכתבו התוספות קדושין דף ס"ו ד"ה אמר אביי עי"ש, וכוונתם דקדושין אפשר להתבטל שיהיו המעות מתנה, אבל ביאת זנות לא שייך שתתבטל. ורק היכא שעושים המקדש והמגרש קיום איזה מעשה, צריך עדים. ולכאורה הוא טעם דמסתבר. אבל לפי מה שביארנו גם לשיטה השניה צריכים ע"כ אנו לומר דהיא סוברת דבחליצה היא מותרת ממילא, דאל"ה אין מקום לחלק בין קדושין לחליצה לענין עדי הטמנה כנ"ל. 
אמנם יש לומר דבלאו הכי הלא מצינו דגם לענין יבום איכא מחלוקת אם מהני בלא עדים לקיום המעשה או לא, עיין ברמ"א סימן קס"ו סע"ב, ומכמה ראשונים מוכח דצריך עדים לקיום המעשה עיין תוספות קדושין דף י"ב ע"ב ד"ה משום פריצותא, דמסתבר לפרש דבריהם באופן שסוברים שצריך עדים לקיום המעשה כמו שכתב השעה"מ בפ"ב מהלכות יבום עי"ש, וכן מפורש בריטב"א בחידושיו לקדושין שם דף י"ב, שכתב להדיא דצריך עדים, ועיין בביאור הגר"א שם סימן קס"ו סק"ט שמפרש שיטת התוספות הנ"ל להיפך, ודחה דין זה בשתי ידים, וכנראה לא ראה דברי הריטב"א הנ"ל. וביבום ודאי שנקנית ממילא, דגם כוונה אינו צריך. אלא ע"כ מוכרחים אנו לומר לשיטה זו דאף היכא שהקנין נעשה ממילא מ"מ כיון דנעשה עתה קנין חדש לאסור על העולם צריך עדים לקיום המעשה, וקרינן בזה על פי שנים עדים יקום דבר, ולשיטה זו צריך לחלק בין זנות שאוסרת בלא עדים משני טעמים, א) משום דזנות אינו עושה שום קנין חדש אלא שהביאה גורמת איסור ממילא אבל אינה פועלת שום קנין חדש, ול"ד ליבום שעל ידי הביאה נעשה קנין חדש שנקנית ליה על ידי זה, ב) די"ל לפי מה דמוכח שם מסוגית הש"ס בקדושין דלהכי צריך עדים משום דחב לאחרינא, ר"ל דהוא משום דעיקר קדושין הוא לאוסרה לעלמא ולהכי צריך עדים שיהיה נאמנות, וכן כתב שם הפנ"י יעו"ש, ע"כ י"ל דגם ביבום הוא גם כן הקנין שנקנית לו שנאסרה אכו"ע, וע"כ בלא עדים לא יתהוה איסור ולהכי לא מהני, אבל בזנות א"צ שיועיל לאסור כמובן. ואם כן י"ל דגם לשיטה השניה של הריטב"א דכתב להצריך בחליצה עדים לקיום המעשה, דמודים דחליצה הויא קנין שנעשה ממילא, ומ"מ צריך עדים כמו ביבום כיון דמ"מ נעשה קנין חדש. ומ"מ לענין עדי הטמנה ל"ד לקדושין כמו שנתבאר, דדוקא היכא שהדבר תלוי בדעתו ורצונו אז צריך שידע ויכוין המקדש להעדים, אבל בחליצה שא"צ דעתו ורצונו, ולא בו הדבר תלוי לענין זה, א"צ שיכוין ברצונו להעדים כמו שבארנו. 
ובזה מיושב מה שנתקשה בספר פ"ת בסימן הנ"ל על מה שתירצו בספר ב"מ ובתשובות הגרע"א אהא דהקשו רבים על האי דינא דשה"ג והריטב"א מסוגית הש"ס דיבמות דף נ"ח, דכוותה גבי שומרת יבם שבא עליה בבית חמיה וכו' שומרת יבם קרית ליה אשתו מעליא היא, ולפי דבריהם משכחת לה שבא עליה בלא עדים דלא קנה, ותירצו הגאונים הנ"ל דכיון דצריך לענין השקאה שתוקדם שכיבת בעל, ואם כן צריך עדים לדעת שבא עליה. ומקשה שם בספר פ"ת סק"י דמ"מ משכחת בעדי הטמנה, דלענין קנין לא מהני ולענין דין שכיבת בעל מהני עי"ש. ולדברינו מיושב היטב, דאף לשיטת הריטב"א דהטעם דלא מהני עדי הטמנה הוא לא משום דנתכוין להשטאה, אלא דבדבר שצריך עדים לקיום המעשה לא מהני עדי הטמנה, אבל מכל מקום זה רק בקדושין שקיומו של דבר תלוי בדעתו ורצונו כמו שבארנו, אבל ביבום שקונה בע"כ ודאי דלא שייך דהדבר יהיה תלוי בידיעת היבם כיון דלא צריך לא רצונו ולא כוונתו, וזה ברור, וכנראה לא זכרו מדין חליצה הנ"ל דמהני עדי הטמנה אף לשיטת הריא"ז והריטב"א הנ"ל. 
ובאמת תמוה לי מדוע לא נזכר בדברי הפוסקים האחרונים דין זה אם חליצה צריך עדים. ולענ"ד נראה דע"כ לא קאמר הריטב"א אלא לר"ע, דמשמע מסוגית הש"ס דמקשה רק מנא ידעינן, אבל מה שהיה בלא בי"ד משמע דלר"ע כשר, דהתם בבית האסורים לא היה בי"ד רק בינו לבינה ומ"מ הכשיר, וע"ז מפרש הריטב"א דקושית הש"ס מנא ידעינן הוא דבלא עדים לא מהני כמו בגיטין וקדושין, וזה רק לר"ע התם לשיטתיה, אבל לדידן דצריך בי"ד דוקא ובלא בי"ד הויא חליצה פסולה, אם כן יש לומר דכמו דקיי"ל לענין עדות לברר האמת דבי"ד דנים על פי ראייתם דלא תהא שמיעה גדולה מראיה, כמו כן נלענ"ד דגם בדבר שצריך עדים לקיום הדבר מהני ראיית בי"ד המעשה כמו ראיית עדים, ואף אם נימא דבדבר שבערוה לא מהני מה שיהיה בירור אחר אלא צריך דוקא עדים כמו שיבואר להלן, מ"מ י"ל דבי"ד במקום עדים קיימא, כמו בכל עדות דראייתם חשוב יותר מעדים כ"כ לענין קדושין, ועוד, דעיקר הדבר שצריך עדים הוא משום דילפינן דבר דבר מממון, וכמו שכתב הרשב"א בחידושיו מממון של הכחשה, וכיון דראיית בי"ד חשוב בכל דבר אם כן גם בקדושין מהני, ועל כן לא הביאו הפוסקים דין זה דחליצה צריך עדים, כיון דליכא נפקותא בזה לדידן, משום דבי"ד במקום עדים קיימא כנ"ל. אח"כ מצאתי בתשובת הגרע"א שהעיר מזה בסימן קכ"ה אם צריך עדים לחליצה, ומביא דברי הריטב"א הנ"ל, ומסיים וז"ל: ובאמת נלענ"ד דבכל חליצה ראוי ליחד עדים, דהא הבי"ד הם יושבים ולא בשם עדים נינהו עכ"ל. ודבריו אינם מובנים לי, דממנ"פ אם דעתו שצריך עדים לבד הבי"ד, דבזה שצריך לקיומו של דבר לא מהני ראיית בי"ד, למה ליה למימר משום דהבי"ד יושבים, תיפוק ליה דליכא עדים כלל דהבי"ד אינם יכולים להיות דיינים ועדים כאחד, דאין עד נעשה דיין בדאוריתא, ובאופן כזה שצריך שיתחשב דיין ועד כאחד לא מהני גם כן בקיום שטרות דרבנן ליש מפרשים, ואם מהני ראיית בי"ד במקום עדים אז הם נקראים דוקא בי"ד ולא עדים וצריך שישבו דוקא ככל דין בי"ד, ועוד, מה שייך לדון בזה ישיבה ועמידה, דרק בהגדה של עדים לפני בי"ד צריכים לעמוד, אבל בקדושין ודאי דמהני גם בישיבת העדים, ואם כן גם בחליצה אין כאן הגדה, ומה איכפת לן אם גם איכא שם בי"ד, כיון שאין מגידים לפניהם שום הגדה, על כן לא ירדתי לסוף דעתו בזה. אח"כ מצאתי בספר נוב"י מהדו"ת אבהע"ז סימן קי"ד לענין שחקר שם אם גט צריך בי"ד דוקא, והביא ראיה מהא דאיפליגי ר"א ור"מ אם צריך עדי מסירה, דגט אין צריך בי"ד, דאם צריך בי"ד למה לן עדי מסירה, דבמקום דאיכא בי"ד א"צ עדים דלא תהא שמיעה גדולה מראיה, ותו"ל שכוונתי בסברא הזאת לדבריו הק'. 
ובספר נתיבות המשפט סימן ל"ו סק"י הקשה על סוגית הגמרא דיבמות הנ"ל, דפריך ומנא ידעינן, דמשמע דרק לברר האמת צריך עדים, וכן מהא דמשני ועדים רואים מבחוץ, ובקדושין לא מהני עדי הטמנה כנ"ל, וכן הביא דברי הנמו"י הנ"ל ודברי הרשב"א הנ"ל (ולדעתו דברי הנמו"י מתאימים לדברי הרשב"א, ובאמת אינו כן כאשר ביארנו לעיל), ועל כן רצה ליישב כל זה על פי המבואר בפנ"י לקדושין דלהכי לא מהני קדושין בלא עדים, דלכאורה מהא דיליף הש"ס מממון הוא רק לברר במקום הכחשה אבל לקיום הדבר לא מצאנו שצריך עדים, וכתב בפני יהושע שם דזה מסברא ילפינן, דכיון דעיקר קדושין הוא לאוסרה לעלמא, ועל כן צריך עדים שיהיה נאמנות לעלמא, ועל פי זה רצה לחדש שם דין חדש, דהיכא דאיכא נאמנות מצד אחר אין צריך עדים לגיטין ולקדושין, ורק בשטר גט בלא עדים לא מהני דלא חשיב שטר בלא עדים, ואם כן בגט דמצד הדין הבעל נאמן לומר גרשתי את אשתי משום דבידו לגרשה על כן איכא נאמנות לעלמא בלא עדים ומהני גירושין בלא עדים, ומשום הכי בחליצה כיון ששניהם מודים ויהיה נאמנות לעלמא ע"כ מהני בלא עדים, והא דבקדושין צריך עדים הוא משום דלענין סקילה לא מהני נאמנות דבידו, כמו באב דאין סוקלים על ידו כמבואר בקדושין דף ס"ג, ואין קדושין לחצאין, זהו תו"ד בקיצור ועי"ש שהאריך בזה. 
ונפלאתי מאד על כ"ג שמחדש דין כזה שהוא נגד הראשונים ז"ל, דשיטת רבנו תם הובאה בתוספות גיטין דף ד' ע"א וברא"ש פרק המגרש ובטור ושו"ע סימן קל"ג דאף לר"מ דע"ח כרתי צריך עדים לעמוד בשעת המסירה דאין דבר שבערוה פחות משנים, ואף לשיטת הרי"ף והרמב"ם דא"צ עדי מסירה במקום שיש עדי חתימה, כבר כתב הר"ן בפרק המגרש וז"ל: אבל מה שנראה לי בזה דס"ל לר"א דעדי מסירה בלחוד כרתי ועדי חתימה לא כרתי וכו', ומיהו מאי דמודה ר"א דעדי חתימה מהני הוא משום דס"ל לר"א דעדי מסירה בלחוד כרתי ועדי חתימה לא כרתי וכו', ומיהו מאי דמודה ר"א דעדי חתימה מהני הוא משום דס"ל דהמסירה כורתת כל שיש בשעתה עדים בין שהם מעידים על המסירה עצמה או על גוף הדבר וכו', ומעתה מה שמודה ר"א דגט החתום בעדים כורת, אף על פי שלא נתן בפני  עדים כמו שמוכיחות כל הראיות שכתבתי למעלה, לאו משום דס"ל דע"ח כרתי, אלא שהמסירה כורתת מכיון שיש עדים על עיקר הדבר דהוו להו עדי חתימה כעדי מסירה, שהרי הגט יוצא מתח"י בעדים הללו, ובידוע שהבעל מסרה לה, ונמצא כאילו הם בעצמם מעידים על המסירה עכ"ל, הרי מפורש דבגט צריך עדים על המסירה משום אין דבר שבערוה פחות משנים, ובלא עדים אינו גט כלל כמבואר ברא"ש ובטור. ואתפלא מאד שלא הביא כל הראשונים הנ"ל. 
והנה הא דמביא עיקר יסודו מהך סוגיא דיבמות שהזכרנו, הנה הריטב"א באמת תפס לעיקר דגם בחליצה צריך עדים דוקא, אף שלענין נאמנות סובר גם הוא דנאמנים משום דבידם לחלוץ וכמו שהבאנו למעלה. והשיטה השניה שסוברת דא"צ עדים בחליצה לקיום המעשה, כבר נתבארה לנו שיטתם לחלק בין חליצה לקדושין, דרק היכא שהוא עושה מעשה להתיר צריך עדים לקיום המעשה, אבל היכא שממילא היא ניתרת הרי זה דמיא לזנות שמהני לאסור על הבעל בלא עדים, אם מהימנא האשה לו, וכן היא בעצמה שיודעת שזינתה אסורה עליו, עיין ר"ן נדרים פ"ט, וטעם הסוברים דצריך עדים ביארנו גם כן לעיל. 
והא שכתב הנתיבות על פי דברי הפני יהושע דכיון דעיקר מה דצריך עדים הוא שיהיה נאמנות להתיר ולאסור על העולם, ולפי זה כיון דבגט יהיה לנו נאמנות הבעל שנאמר לומר גרשתי ולכן מהני כמו עדים, נלענ"ד דגם זה ל"ק, דהנה זה מכבר הקשיתי על שיטת רבנו תם דסובר דצריך עדים בשעת הנתינה, הלא לפי שיטת התוספות דלר"א גם בממון מהני עדי חתימה בלא עדי מסירה, משום דבממון כיון דמהני הודאת בעל דין מהני גם כן הוכחת השטר, שעל ידי השטר אנו יודעים שבא מיד הנותן ליד המקבל, ובגו"ק דלא מהני הודאת בעל דין צריך גם לר"מ עדים בשעת הנתינה יעו"ש, ולפי סברת הפני יהושע דצריך נאמנות לאוסרה על העולם, הלא בזה שעל ידי השטר אנו יודעים איכא נאמנות על העולם. ותירצתי על פי שני אופנים, א) דיש לומר דכיון דצריך שהמעשה יועיל לאסור על העולם, אם כן יש לומר דהוכחת השטר לא מהני, דאף כי בשעה שתראה לבי"ד את השטר יאמינו לה שקבלה מיד הבעל, אבל אין לנו הוכחה ברורה על שעת עצם הנתינה, רק אולי בשעה אחרת קבלה מיד הבעל, ואף שהתוספות גיטין דף י"ז ע"ב כתבו דלא חיישינן שמא מסר לה בזמן מאוחר, זה דוקא לענין מאוחר אין חשש, דמסתמא ביום שנכתב נמסר, אבל על שעת הנתינה בדיוק אין ראיה כלל מן השטר, ונמצא דאין עדים בשעת הנתינה. והר"ן דסובר באמת דעדי חתימה מהני ע"כ דפליג על זו הסברא, וטעמו, די"ל דכיון דעל ידי החתימה אנו יודעים מ"מ שנתגרשה ובכל שעה שהשטר בידה יש עדים המעידים על הגירושין, ונמצא דבשעת קבלתה הרי עדים בידה, וכל מי שיראה יודע שנתגרשה סגיא בזה, וא"צ עדים על השעה והזמן רק על עיקר הגירושין, כנלענ"ד. 
והדרך השני, והוא העיקר, דיליף הש"ס דבר דבר מממון במקום הכחשה כמו שכתב הרשב"א ז"ל בחידושיו, והא דהקשה הפני יהושע דעיקר קרא בדבר ערוה לא כתיב רק לברר האמת ולא לקיים המעשה, יש לומר דהש"ס יליף דכל קיום דבר בדבר ערוה ילפינן מממון במקום הכחשה שצריך עדים, והא דבזנות אוסרת המעשה בלא עדים, הוא משום דבזנות לא שייך לומר שיתקיים המעשה בלא עדים דמעשה הזנות אי אפשר שתתבטל, אבל בקדושין שנעשה עתה קיום המעשה על זה ילפינן מממון שלא יתקיים דבר ערוה בלא עדים, והא דילפינן מממון במקום הכחשה, אף שבממון מהני המעשה בלא עדים אף במקום שחב לאחריני כגון בקונה דבר הפקר, או שמקנה מטלטלין במקום שיש בעל חוב וכדומה, היינו משום דעיקר מעשה המכירה הוא רק דבר שאינו נוגע רק בינו לבין הקונה, אף שממילא יוגרם חוב לאחרים, אבל עיקר קיומו של דבר אינו נוגע לאחרים, דבאמת מה שיש זכות לאחרים אי אפשר לו להקנות, ועל כן מתקיים כל דבר בלא עדים, אבל עיקר קנין של קדושין הוא לא בגדר קנין ממון רק לעשות איסור לעלמא, וכיון שקיומו של קדושין הוא נוגע לכל העולם ע"כ ילפינן מממון במקום הכחשה שאינו מתקיים בלא עדים. ועיין חידושי הרשב"א שם. 
ויעויין בקצות החושן סימן רמ"א סק"א שכתב דבאמת גם בממון אין מתקיים שום דבר אלא בעדים, רק דהבעל דבר הוא במקום עדים כיון שהודאתו כמאה עדים הוא, עי"ש שהאריך בזה. אמנם לדבריו קשה קצת, אם כן בממון היכא דחב לאחריני גם כן לא יועיל קנין בלא עדים, ולדברינו מיושב היטב. ולפי זה עיקר הטעם דצריך עדים הוא גזירת הכתוב דילפינן מממון במקום הכחשה כמו שכתב הרשב"א בחידושיו, ובשיטה מקובצת ב"מ הובא בקצוה"ח רק הטעם דילפינן ממקום הכחשה שעל זה נאמר על פי שנים עדים יקום דבר ולא במקום הודאת בעל דין הוא, שמסתבר ללמוד כן משום דהתם אינו נוגע לאחריני, ובזה בכל אופן נוגע לאחרים לעשות איסור אך מכיון דילפינן כן דצריך עדים לקיומו של דבר שבערוה אז הוכחות ובירורים אחרים לא מהני בזה כלל אלא דוקא עדים. ועל כן גם בגירושין דאיכא נאמנות מצד הבעל בעצמו משום מיגו זה אינו מתחשב כעדים עומדים בשעת הגירושין או הקדושין. (והא דמהני חזקה דאין אדם עושה בעילתו בעילת זנות לענין קדושין, עיין כתובות ע"ג ע"א, יש לומר דהיכא דאיכא אנן סהדי בתמידות הוא בגדר עדים, אבל בבעל האומר גרשתי או בשטר שבידה דהתם הנאמנות הוא רק כשיתברר אח"כ לפני בי"ד אכתי בשעת המעשה אין בזה עדים ודו"ק). 
ועל פי דברינו יש ליישב הא דפליגי בגמרא קדושין דף מ"ג ע"א אי שליח נעשה עד או לא, משום דכיון דשלוחו של אדם כמותו והוי ליה כגופו, עי"ש, ועיין בספר פני יהושע שם ובאבני מילואים סימן ל"ה שהקשו מאי איכפת לן אי הוי כגופו כיון שהדבר אינו נוגע להשליח, כמו שמצינו שהמוכר נאמן בתורת עד לומר לזה מכרתי אף שהוא בעל דבר לענין המכירה, כיון שעכשיו אינו נוגע בדבר עי"ש. אך לפי מה שביארנו מיושב היטב, דבאמת יש לומר דבזה כו"ע מודים דאח"כ יהיה נאמן השליח להעיד שנתקדשה, רק בקדושין צריך עדים לקיום המעשה שיהיו העדים עומדים בשעת המעשה, וכיון שהשליח הוא כבעל דבר אם כן ליכא עדים בשעת המעשה. אבל במכירה דהמעשה מתקיים בלא עדים, רק דאח"כ איכא הכחשה, אז נאמן המוכר לברר למי מכר כיון שהדבר אינו נוגע אליו, ואף שבשעת המעשה היה נחשב כבעל דבר, בזה האופן רוב שיטת הפוסקים דבממון א"צ תחילתו וסופו בכשרות, ואף לשיטת ר"ב דבממון גם כן פסול לעדות, כה"ג כו"ע מודים, דבשעת המעשה נמי חשוב עד להעיד בין הלוקחים ולא שייך לומר דבעל דבר אינו עד, דלענין מה שנוגע לברר בין הלוקחים ולא שייך לומר דבעל דבר אינו עד, דלענין מה שנוגע לברר בין הלוקחים על זה אינו בעל דבר, ומה שנוגע לעיקר הקנין על זה לא צריך עדים, וזה ברור. 
ולפי זה הרי נתברר לנו דאף שאח"כ יהיה נאמנות מצד השליח, שאח"כ יהיה נאמן משום שהדבר אינו נוגע לו, וכל שכן לשיטת הריטב"א והראב"ד דהיכא שהיה בעל דבר לא שייך תחילתו בפסול, ובכל זאת סובר רב שילא דמשום דהוי כגופו לא מתקיימים הקדושין בלא עדים, משום שעכשיו לדידן הוא גזירת הכתוב דצריך עדים דוקא. והנה אם יש עדים אשר לא יהיו נאמנים לבי"ד כלל י"ל דמהני, דעכשיו אין אנו משגיחים כלל לנאמנות העולם, וכן מוכח להדיא מתשובת מהרי"ט הובאה בקצות החושן סימן נ"ב, שכתב בעדים שעמדו בשעת הקדושין שלא כהוגן שהיה שם חרם ע"ז שלא יעמדו עדים בשעת קדושין כאלה, וחקרו שם אימתי העדים נפסלים אם בשעת הקדושין או אח"כ, יעו"ש. ומוכח מדבריהם דאם נפסלים אחר כך הקדושין מתקיימים על ידי עדים אלה, אף שבי"ד לא יאמינו להם, וצ"ע בפרט זה. עיין פני יהושע גיטין דף י"ט ע"ב לענין קריאת הגט. 


חידושי ר' שמעון שקופ קונטרס השליחות סימן כג 
=========================================== 
והנה בענין תנאי שיכול להיות על ידי שליח כבר האריכו בזה גדולי הראשונים והאחרונים, עיין בפתחי תשובה ליו"ד סימן רל"ו סק"א ובסימן רל"ד סק"ד שהביא בשם הנודע ביהודה שרוצה לחדש דמהני שבועה על ידי שליח, דאי לאו הכי היכי מהני תנאי בשבועה אם אוכל ואם לא אוכל, ועיין שם עוד בשם תשובת החת"ס ובשם הגאון רבי עקיבא אייגר ז"ל. ובחידושי הרמב"ן בפרק יש נוחלין הקשה כקושית התוספות בנזיר היאך מהני תנאי בנזירות הא אי אפשר לקיים על ידי שליח, ועיין שם שתירץ וז"ל: ויש אומרים כי גמרינן מתנאי בני גד ובני ראובן הני מילי כיוצא בו שהוא תנאי בין אדם לחבירו, אבל תנאי שבינו לבין עצמו בכל ענין הוי תנאי, והטעם, שהרי מדעתו התנה ורוצה הוא לקיים תנאו, הלכך אף תנאי כפול לא בעינן, והשתא ניחא הא דקשיא לן לעיל, ונכון הוא זה, עכ"ל. 
והנה לפי פשטות דבריו קשה לי, דזה ניחא בנדר שנודר על עצמו, אבל בנדרים שהוא אוסר על אחרים, כמו שאת נהנית לי עד הפסח אם תלכי לבית אביך עד החג (נדרים ט"ו ע"א), דהתם הוא ככל תנאי דעלמא שנוגע לאחרים, ובשלמא כשאוסר על עצמו יש לומר דזה אינו נוגע לשום אדם רק לעצמו והוא יודע על איזה אופן הוא רוצה, ועל כן לא דמי לתנאי בני גד ובני ראובן, אבל כשאומר על אחרים אי אפשר לתרץ כן, ולכאורה היא קושיא עצומה. 
אמנם על פי החילוקים שביארנו באופני השליחות יש לומר בזה דבר חדש, דאף לפי שיטת התוספות בנזיר ושיטת הרמב"ן הנ"ל, וכן שיטת הר"ן בפסחים שכתב דהפקר אינו על ידי שליח יעו"ש, וביאר הב"י באו"ח סימן תל"ד טעמו, דסובר דהפקר משום נדר ונדר אינו על ידי שליח, עי"ש, יש לומר דזה דוקא בנדר שאינו על ידי התפסת חפצא, היינו, היכא דליכא כי אם איסור גברא משום מוצא שפתיך תשמור, דעל ידי דיבורו אינו נעשה שום מעשה רק התורה אסרה את הנודר שלא יחלל דברו, וכמו בשבועה דליכא רק איסור גברא, בזה יש לומר דלא שייך ענין שליחות על זה, דבזה לא שייך לומר דהוא עושה את השליח כבעל דבר על מעשה הנדר, דלא שייך בזה בעל דבר לנדור נדרים, כמובן. ומטעם אופן שליחות השני, דהיינו ענין שליחות על פעולת ידים, כבר ביארנו בזה, דבזה האופן רק הפעולה נחשבת על שמו, אבל אין מתחשב פיו כפיו ולא נוכל לקרות בזה לבטא בשפתים או לא יחל דברו, ולכן אין בזה שליחות. אבל בנדרי חפצא דהיינו על ידי איסור קונם שמתפיס איסור על איזה חפץ אם על עצמו או על חבירו שהוא כהקדש, בזה יש לומר דיחול שפיר על ידי שליח, משום דבזה האופן שייך ענין בעל דבר, שהוא הבעלים על החפץ לעשותו כהקדש אם על עצמו או על חבירו, וזה הכח הוא מוסר לשלוחו שיוכל להתפיס על חפציו איסור קונם. וכן איכא בהם תנאי. ומיושב היטב דברי הרמב"ן, דרק בנזיר הוקשה להם, דשם פשיטא ליה דליכא על ידי שליח, ועל זה מתרץ כנ"ל משום דהוי דבר שבינו לבין עצמו אבל בנדרים שאוסר על אחרים שהוא רק על ידי קונם דאי לאו הכי אי אפשר לעשות איסור על אחרים אז מהני שליחות. ונכון הוא. 
ובעיקר קושית התוספות בנזיר והרמב"ן ז"ל, שהקשו אהא דקאמר הש"ס שם דאם מתנה על מנת שאשתה יין ואטמא למתים דתנאו בטל משום מתנה על מה שכתוב בתורה, והקשו תיפוק ליה דהוי תנאי דאי אפשר לקיים על ידי שליח, קשה מאד, מאי אולמא האי טעמא דאי אפשר לקיים על ידי שליח מהאי טעמא דמתנה על מה שכתוב בתורה, וכן הקשה בזה בתשובות רע"א סימן מ"ח יעו"ש. ועוד יותר קשה הלא עיקר דברי הגמרא סובבין אם אפשר שיהיה נזיר באופן שיהיה מותר לטמא למתים, דאם נימא שמתנה אם אטמא בפועל הלא זה אינו בכלל מתנה על מה שכתוב בתורה, כמפורש בגמרא גיטין דף פ"ה באומר על מנת שתאכלי בשר חזיר, דמקשה הש"ס ותיפוק ליה משום מתנה על מה שכתוב בתורה, ומתרץ דוקא בשאר וכסות דודאי קעקר הכא לא תאכל ולא תתגרש, וכיון שהתנאי הוא על מנת שאהיה מותר לטמא, אם באמת היה באפשרות להיות נזיר כזה שיהיה נזיר ויהיה מותר לטמא למתים היה חל הנזירות בזה האופן, כמו במתנה על מנת שאין לך שאו"כ לר"י דסובר דבדבר שבממון תנאו קיים, היינו שחלין הקדושין על זה האופן, היינו קדושין בלא חיוב שאר וכסות, כמו שכתב הרמב"ן בפרק יש נוחלין בענין הנ"ל. וכלל הדברים שענין תנאי כזה אינו כשאר תנאים שהמעשה תלוי בתנאי אם יעשה או לא, אלא שהוא בגדר שיור, וכמו שכתב הריטב"א בפ"ק דקדושין בענין על מנת שאין לרבך רשות בו יעו"ש. ואם כן לפי זה הלא אין שייך בזה לומר הטעם משום שאי אפשר להיות על ידי שליח, דרק אם היינו דנים אם תנאו אינו מתקיים, היינו אם נאמר שבתנאי זה דעל מנת איכא שני פירושים, היינו מלבד השיור שעושה שרוצה שיחול הנזירות באופן שיהיה מותר לטמא במתים ולשתות יין, מלבד זה הוא מתנה באם שלא יקוימו דבריו שתתבטל הנזירות לגמרי, ולפי זה מקודם צריך לדון אם אפשר להתקיים השיור או לא, ואח"כ כשנחליט שהשיור אי אפשר להתקיים אז אם נבוא לדון אם מהני תנאי לבטל הנזירות לגמרי אז י"ל הטעם משום שאינו על ידי שליח, ולפי זה הטעם דאיתא בגמרא הוא מוכרח להחליט שהשיור אינו באפשרות להתקיים, וכיון שטעם הש"ס הוא מוכרח אם כן מה זה שהקשו התוספות והרמב"ן דלימא הש"ס משום דאינו על ידי שליח, כיון שמטעם הש"ס הוא מספיק על שני הענינים, דלהכי לא מהני שיורו ומשו"ה נמי אין מתבטלת הנזירות דתנאי כזה אינו מבטל המעשה, ומטעם שכתבו הם עדיין צריך גם לטעם האמור בגמרא, דהטעם שכתבו הם אינו מספיק רק אחרי אשר נחליט אשר שיור כזה אינו באפשרות ואז יהני הטעם שאינו על ידי שליח שלא מהני בזה תנאי. 


חידושי ר' שמעון שקופ קונטרס השליחות סימן כד 
=========================================== 
בענין שליחות במצות שריפת וביעור חמץ 
נסתפקתי אם איכא דין שליחות במצות שריפה וביעור חמץ, ואם עשה שליח ובא אחר ועשה הביעור אם הוי כחוטף מצוה דחייב לשלם, או דומה מצוה זו למצות מילה דפסק הרמ"א דאינו צריך לשלם עיין חו"מ סימן שפ"ב, ובש"ך שם העלה דלא מהני שליחות, ובספר קצות החושן האריך שם בזה, יעו"ש. 
והנה בהא דשאני מצות מילה משאר מצוות לענין שליחות לא מצאתי ביאור מספיק, ולענ"ד הטעם בזה, דכמו דאיכא באיסורין איסור גברא ואיסור חפצא, דבכל האיסורין רצון העליון משום הגברא שלא יאכל מאכלות אסורות וכדומה, ובדברים שחל עליהם קדושה המטרה היא שלא תחולל קדושת החפץ, והזהירה התורה את האדם שישמור קדושת החפץ, והוא נפ"מ לכמה ענינים, באופן שנלענ"ד דבאיסורין כאלה לא אמרה תורה יבוא עשה וידחה לא תעשה, כמו דלא מהני שום עשה לדחות לא תעשה דלא תגזול, דכיון דבגזילה כמובן רצון העליון הוא גם כן שלא יהיה חבירו נגזל, ובמצוה שלו לא יתוקן קלקול זה, כמו כן בכל איסור חפצא לא יתוקן חילול החפץ על ידי מצות עשה שלו, ובזה תתורץ קושית השאגת אריה שהקשה אהא דאין יוצאין מצות מצה בטבל יעו"ש, ואכהמ"ל. וכמו כן מתחלקים המצוות, רוב מצוות התורה הם בשביל הגברא, אבל מצוות מילה וכיסוי הדם הוא בשביל החפץ, שרצון העליון שיהיה התינוק מהול ושיהיה דם חיה ועוף הנשחטים מכוסים, ולמען יקויים רצון זה הקדימה תורה להזהיר את האב על זה, ואם לא קיים האב המצוה היא על כל ישראל, וכן בכיסוי הדם דין קדימת המצוה על השוחט, וכן יש לומר דבמצוות שהם על החפץ ואין צריך על המעשה כח בעלים ליכא דין שליחות, דיסוד דין שליחות הוא שנעשה מחמת ציוויו ורצונו של המשלח, אבל היכא דעביד אדעתא דנפשיה אין זה שליחות, דמהאי טעמא כתבו הראשונים דאין שליח לדבר עבירה, דמחמת הכלל דדברי הרב ודברי התלמיד דברי מי שומעין אנו דנים שלא יעשה דברי התלמיד נגד דברי הרב, ובע"כ עיקר מטרתו בזה בשביל עצמו, ואדעתא דנפשיה עביד, וכמו כן במצוה זו, כיון דהאב אינו עושה בעצמו איכא חיוב עליו ומצוה עליה רמיא, אם יכוין השליח לעיקר מטרתו לעשות רצון האב אינו עושה כדין והוא נגד דברי הרב, וכשיכוין כדין והוא עושה מצות ה' ליכא בזה דין שליחות. ובזה תתורץ קושית הקצות החושן בסימן שמ"ח בשליח בית דין, דשליח בית דין הוא שלוחא דרחמנא דאינה מצוה של בית דין. וכן נלענ"ד בהא דנתקשה בשו"ע של הגרש"ז בסימן ת"מ בהא דחמץ של נכרים שקבל עליו אחריות דחייב לבערו, איך יכול לבערו דהרי גזילתן אסור, עי"ש, ולפי מה שכתבנו לא קשה מידי, דכיון שעל ידי אחריות נחשב כחמץ של ישראל שציותה תורה שחמץ כזה יתבער מן העולם שהוא דין חפצא לא שייך בזה ענין גזילה, כמו דלא שייך ענין גזילה ומזיק על בית דין שגומרין דין של שור נוגח וכדומה, והגר"ז שהקשה כנ"ל סובר שמצות גברא היא ושפיר הקשה, האם משום מצוה דידיה יגזול את הנכרי, אבל לפי מה שכתבנו לא קשה מידי. 
ולכן נלענ"ד דיש לדון דגם במצות ביעור חמץ לא מהני שליחות, ואם שלח על ידי אחר לשרוף את החמץ הוא מבטל מצוה, כמו באב שמל בנו על ידי אחר דפסק הש"ך דהוא מבטל מצוה, (ועיין בחידושי הגרע"א לאו"ח סימן תמ"ו על דברי המג"א שם סק"ב דמדבריו מוכח דמהני שליחות בביעור חמץ יעו"ש), אבל לענין ביטול חמץ דצריך בעלים גמורים על זה ואין איש אחר יכול לבטל, ורק אם נעשה שליח יכול לבטל אז מקיים המצוה, משום דשלוחו של אדם כמותו, כן נלענ"ד. 


חידושי ר' שמעון שקופ קונטרס השליחות סימן כה 
=========================================== 
בסוגיא דגר קטן 
כתובות דף י"א ע"א: אמר רב הונא גר קטן מטבילין אותו על דעת בית דין, מאי קמ"ל דזכות הוא לו וזכין לאדם שלא בפניו ואין חבין לאדם שלא בפניו, מהו דתימא עכו"ם בהפקירא ניחא ליה, דהא קיי"ל דעבד ודאי בהפקירא ניחא ליה, קמ"ל, דהני מילי גדול דטעם טעם דאיסורא, אבל קטן זכות הוא לו, ע"כ. ובתוספות ד"ה מטבילין וכו' כתבו וז"ל: ותימה והא זכיה הוי מטעם שליחות, דכיון דזכות הוא לו אנן סהדי דעביד ליה שליח, כדמוכח בפ"ק דב"מ (דף י"ב) גבי חצר משום יד איתרבאי ולא גרע משליחות, ואם כן היאך זכין לקטן והלא אין שליחות לקטן, כדאמרינן באיזהו נשך (דף ע"א ע"ב), ועוד דאכתי עובד כוכבים הוא, ואמרינן התם, דקטן דאתי לכלל שליחות אית ליה זכיה מדרבנן, עובד כוכבים דלא אתי לכלל שליחות אפילו זכיה מדרבנן ליה ליה וכו', ולספרים דגרסינן בב"מ (דף ע"א ע"ב) זכיה מיהא אית ליה, ולא גרס מדרבנן, ניחא, דמצי למימר דאית ליה זכיה מן התורה, ועובד כוכבים קטן כיון דבא להתגייר חשבינן ליה כישראל קטן, ואף על גב דזכיה הוי מטעם שליחות, ואין לו שליחות מן  התורה, הני מילי בדבר שיש בו קצת חובה, כגון להפריש תרומתו, דשמא היה רוצה לפוטרה בחיטה אחת, או שמא היה רוצה להעדיף, אבל הכא שזכות גמור הוא לו יש לו שליחות, עכ"ל. 
ודבריהם סתומים בזה, מהו ההבדל בין זכות גמור לזכות שאינו גמור, דהרי גם בזכות שאינו גמור חשבינן הדבר לזכות ובגדול זכין בכה"ג. ועוד קשה, מהא דמבואר בב"מ שם לענין מציאה, דבקטן דחצר משום שליחות איתרבאי אין לו חצר ולא ד"א, ובקטנה דמשום יד איתרבאי יש לה חצר וד"א, ובמציאה הרי ודאי דזכות גמור הוא יותר ממתנה. 
ונלענ"ד, דהנה לשיטת הסוברים דזכיה מטעם שליחות, העיר בספר קצות החושן סימן ק"ה סק"א, דלאביי דסובר דיאוש שלא מדעת לא הוי יאוש מבואר בגמרא ב"מ שם דגם שליחות שלא מדעת לא מהני, דאע"ג דאילו הוה ידע הוה ניחא ליה מכל מקום השתא מיהא לא ידע, ואיך נוכל לומר דזכיה מטעם שליחות. ויעו"ש שתירץ, דאפילו אם נאמר דזכיה מטעם שליחות, אין פירוש הדבר דאנן סהדי דעשאו שליח, אלא דגזירת הכתוב הוא שיהא הזוכה לאחר מהני, כדיליף מאיש זוכה, אבל הך זכיה לא הוי כיד ממש אלא כמו שליחות, אבל לא משום דאנן סהדי דעשאו שליח, ונפקא מינה לענין נכרי דלא יהיה בתורת זכיה כיון דזכיה אינה אלא מתורת שליחות וכו' יעו"ש. ודבריו אינם מבוארים כל צרכם, דבאמת קושיתו אינה דוקא לאביי, דגם לרבא דסובר דיאוש שלא מדעת הוי יאוש גם כן לא מהני בשליחות מה שבאם היה יודע המשלח היה עושה אותו שליח, כמבואר בב"מ בסוגייא דיאוש שלא מדעת. וגם תירוצו לכאורה אינו מובן, אליבא דאביי, דלו יהא דזכיה אינו בתורת שליחות ממש, אבל על כל אופן הרי צריך רצון הקונה. אמנם באמת אפשר לומר דבזכיה אין אנו צריכים כלל לרצון הקונה ויכול כל אדם לעשות מעצמו לטובת חבירו, דבזכיה אין אנו צריכים כלל לרצון הקונה ויכול כל אדם לעשות מעצמו לטובת חבירו, ומה דאמרינן דאילו הוה ידע הוה עביד ליה שליח, הכוונה בזה, דזהו בירור הענין, לברר דהוא זכות לו, דאם לא היה מתרצה לא הוה חשיב זכות אף על פי שלפי אומד דעתנו הרי זה זכות, ולדעתי, מה שמחלק הרשב"א בחידושיו לנדרים דף ל"ו ע"ב בין תורם משלו על של חבירו דמהני מטעם זכיה, לבין אמר לשלוחו צא ותרום, דאם תרם אחר לא מהני, הוא בפשטות, דבזכות מהני שלא מדעת, אבל אם הדבר אינו זכות, כגון באומר צא ותרום, דהרי יכול בעצמו לתרום או שלוחו, אף דאמדינן לדעתיה דלא קפיד וניחא ליה אף בהפרשת אחרים, אבל כיון דזכיה ליכא צריך שליחות ממש, שיעשהו שליח, ובזה לא מהני ניחותא, ומה שהוציא הקצות החושן בסימן רמ"ג סק"ח יסוד חדש דלא מהני זכיה מאדם לענ"ד אין זה מוכרח כלל בדברי הרשב"א הנ"ל, ודבריו פשוטים לענ"ד כנ"ל. 
אמנם מפשטות דברי התוספות שכתבו בהרבה מקומות דזכיה היא מטעם שליחות, דאנן סהדי דעביד ליה שליח, משמע דהם סוברים דהוי שליחות ממש. וכן מוכח להדיא מהא שכתבו להוכיח שיטתם דזכיה מטעם שליחות מהא דחצר איתרבאי מטעם שליחות ולגבי מתנה דזכות הוא לו זכין לאדם שלא בפניו, דלכאורה אין כוונתם מובנת בזה, דאם כוונתם להוכיח מלשון שליחות שהזכירו בגמרא לגבי חצר, ועל זה מסיק הש"ס שם דבמידי דזכות זכין לאדם שלא בפניו, ומזה הוכיחו דהא דזכין לאדם שלא בפניו הוא מטעם שליחות, לפי זה באמת אין זו הוכחה כלל, דהרי ודאי במידי דחוב לא שייך שיהיה החצר שליח שלא מדעת בעלים, ורק בדבר דזכות הוא לאדם ואין צריך רצון אז יכול החצר לזכות שלא מדעת בעלים. אלא נראה בכוונתם, דבחצר ודאי לא שייך ענין זכיה שלא מטעם שליחות, דרק באדם בר זכיה יש לדון דאפשר אמרה תורה שבכח כל בר זכיה לזכות עבור חבירו גם שלא מדין שליחות, אבל בחצר שאינו בר זכיה ודאי דלא שייך זכיה, ורק דין שליחות הוא, היינו, דמה שנעשה על ידי החצר חשוב כאילו עשה בעל החצר, וזהו שליחות ממש, וכיון דאשכחן דגילתה תורה דבמידי דזכות נעשה החצר שליח לבעל החצר, והטעם הוא דאנן סהדי דעביד ליה שליח, היינו דלא מצינו בתורה רק חידוש זה דגם חצר אפשר להעשות שליח, אבל שיעשה שליח שלא מדעת הבעלים לא חידשה תורה, דבגניבה דדרשינן מוהמצא תמצא לרבות חצירו, התם בידיעת בעל החצר נעשה שלוחו, ועל כרחך הטעם בזה, דבכל מידי דזכות כבר עשהו הבעלים להחצר לשליח לזכות עבורו, והוי כשליח שעשהו בפירוש, וכמו כן הא דזכין לאדם שלא בפניו בכל דוכתי הוא גם כן מהאי טעמא, דאנן סהדי דכל אדם רוצה תמיד שיעשו אחרים בשבילו כל דבר שזכות הוא לו, והוי כשליח שנעשה בפירוש, ולא דמי ליאוש שלא מדעת דלא מהני לאביי, וכן התם בתרומה בתורם שלא מדעת, אף על פי שהיה רוצה אילו היה יודע, אבל כיון דאינו זכות לא מהני, אבל בכל דבר שהוא זכות לאדם חשוב כמו שאמר להדיא לכל אדם שנותן רשות לקנות עבורו, ומתורצת קושיית הקצות החושן הנ"ל. וכהאי גוונא מצינו בקדושין ברא"ש פ"ב סימן ו' לענין קטנה שנתקדשה שלא לדעת האב, שכתב שם, דכיון דזכות הוא לו הוי כאומר צאי וקבלי קדושייך, יעו"ש, ומשום הכי מקשי התוספות איך זכין לקטן, כיון דזכיה מטעם שליחות היא מטעם דאנן סהדי דעביד ליה שליח, והוי כשליחות דעלמא, ואין שליחות לקטן. 
והא דבמסקנת דבריהם חילקו בין זכות גמור לזכות שאינו גמור, כוונת דבריהם, דבזכות גמור יש לומר דריבתה תורה דיכול אדם לזכות עבור חבירו גם שלא מטעם אנן סהדי דעביד ליה שליח, וכשיטת הסוברים דזכיה לאו מטעם שליחות הוא, רק התוספות סוברים דאולי גם בכה"ג הוא דין שליחות, רק שחלוק מכל שליחות דעלמא, דבכל שליחות דעלמא המשלח עביד ליה שליח, והכא בזכות גמור הוא זוכה מעצמו וקונה עבור חבירו, ובכה"ג יש לומר דגם קטן יש לו דין שליחות שיכול אדם אחר לזכות עבורו, אבל בדבר שהוא קצת חוב, דעל ידי מעשיו יוגרם לנגוע בדבר של חבירו אז לא מהני רק בדעת וידיעת הבעלים, ובגדול מהני משום אנן סהדי, דבכה"ג עביד ליה שליח, ובקטן דלא מהני מינוי שליחות דידיה לא מהני זכיה כזו גם כן, אבל היכא דאין צריך מינוי שליחות, כגון בזכות גמור, גם בקטן מהני זכיה. 
ולדברינו ניחא מה דקשה טובא בדבריהם, מהא דמבואר בגמרא פ"ק דב"מ, דאם חצר משום שליחות איתרבאי לא מהני חצר וד"א בקטן לענין מציאה, והתם הרי זה זכות גמור בלי שום חוב, ומ"מ לא מהני בקטן. אמנם לפי מה שכתבנו ניחא היטב, דבחצר לא שייך דין זכיה כלל, דרק באדם בן דעת שייך שיזכה עבור חבירו, אבל בחצר דהוא מדין שליחות ממש, וכמו שנתבאר, לא מהני רק משום דעביד ליה שליח, ובקטן דלא מהני מינוי שליחות לית ליה חצר וד"א. 
ובזה נתיישב לי מה דנתקשיתי בהא דכתבו התוס' בענין עובדא דידן דעכו"ם הבא להתגייר דחשבינן ליה כישראל קטן, וכן כתבו בהתחלת דבריהם שם שהוא משום באים כאחד כעין גיטו וידו באין כאחד, וזה כמה זמן שאני רגיל לפרש, דלא שייך סברת באים כאחד היכא דצריך איזה מעשה קודם שיחול הענין, דבעבד דשם הוא עיקר היסוד לענין באים כאחד בארתי במקום אחר דגם שם ליכא חסרון במעשה הקבלה, אלא דכל זמן שלא יצא השטר מרשות הנותן לא מהני הקנין של קבלת העבד, ובכה"ג אמרינן שאם יחול אין כאן חסרון ומשום הכי חייל, והנה הכא אם נאמר דכוונתם דבזכות גמור יש שליחות ממש לקטן, וכל שליח הוא כיד בעלים קודם חלות הדבר שנעשה על ידי מעשה השליח כידוע, ואיך שייך באים כאחד על זה. אבל לפי מה שביארנו דבריהם דכוונתם דבכה"ג אינו כשליחות דעלמא, אלא שיכול אדם לזכות עבור חבירו בלא מינוי שליחות, אז ענין באים כאחד יש לו מקום, דהרי בזכיה כה"ג אינו נעשה קודם מעשה הזכיה כיד בעלים, אלא דמהני מעשיו שיועילו לקנות ולזכות לחבירו תכלית מעשיו של הזוכה, ומשום הכי מה שאנו דנים על תכלית הגירות, אף דענין הגירות הוא לשנות את הנכרי להכניסו בקדושת ישראל, בכ"ז, אם תהני הגירות יהיה ישראל מהני כה"ג, וזה דומה ממש לענין גיטו וידו באים כאחד האמור לענין שחרור עבד, כנ"ל. וכן מה שכתבו בתחילת דבריהם סברא זו דבאים כאחד הוא גם כן על דרך זה, דכיון דאזלי שם לפי ההנחה דרק מדרבנן אית ליה זכיה לקטן, דמן התורה זכיה מטעם שליחות, והזכיה מדרבנן שתקנו חכמים הוא שלא מטעם שליחות, דהרי לא תיקנו לו שליחות לקטן, וכיון דאינו מטעם שליחות רק שתקנו דמהני מעשה הזוכה עבור הקטן שיועילו מעשיו של הזוכה לקטן לתכלית הענין, בכה"ג אם נעשה ישראל על ידי הזכיה שייך באים כאחד, כנ"ל. 
ובתוספות בדיבור הנ"ל כתבו דאף אם נימא דזכיה מטעם שליחות ואין שליחות לקטן מכל מקום משכחת גר קטן מן התורה, כגון במעוברת שנתגיירה דבנה אינו צריך טבילה. ודבריהם סתומים, דמכל מקום, כיון דקיי"ל דעובר לאו ירך אמו הוא, וצריך גירות בפני עצמו, רק דמהני ליה טבילתו על ידי אמו משום דהיינו רביתיה ולא חשוב חציצה, אבל מכל מקום הרי נעשה גר על ידי זכיה כשאר גר קטן, ואם אין זכיה לקטן מן התורה מאן משוי ליה לגר, וכבר נתקשה בדבריהם הגרע"א ז"ל, ומה שתירץ שם אינו מחוור בעיני. 
ונראה לענ"ד, דהנה צריך לבאר ענין הזכיה בגירות, על איזו בחינה אנו צריכים לדין זכיה, דעיקר מעשה הטבילה הרי נעשתה בגוף הנטבל, ומה דצריך בטבילה כזו כוונה לגירות נראה לענ"ד גם כן דאינו משום זכיה, דעל פי הסברא נראה דלא שייך כוונה בלי מעשה, ואם המכוין אינו עושה מעשה כלל מה מועלת כוונתו בזה על מעשה של אחרים, ואפילו לפי מה שרוצה הקצות החושן להוכיח בסימן רע"ג דיכול אדם לעשות שליח על עצם הפעולה והמשלח יכוין על פעולת השליח שתועיל לקנין, גם כן לא יועיל זה לעניננו, דהתם על כל פנים עושה השליח איזה מעשה ונחשב מדין השליחות כאילו עשה אותו מעשה המשלח, ומשום הכי מצטרפת כוונת המשלח עם הפעולה שעשה השליח עבורו, אבל לעשות שליח על כוונה גרידא זה דבר רחוק מאד. ומלבד זה גם דברי הקצות החושן הנ"ל אינם נראים בעיני וראיותיו אינן מוכרחות וכבר ביארתי הענין במקום אחר, ואף על פי שמצינו ברשב"א בחולין שכתב שם בשם רבותיו דמפרש ענין גדול עומד על גביו דמהני בגט, דאין הפירוש בזה שהגדול מלמד את החרש שוטה וקטן לעשות לשמה, אלא דמהני כוונת העומד על גביו משום שליחות, היינו, דהעומד על גביו הוא שלוחו של הבעל, משום דבגט תלוי העיקר בדעת הבעל או שלוחו, ורק בשחיטה לא שייך כוונת העומד על גביו, דשם הכל תלוי רק בכוונת העושה בלבד, וכן בחליצה לא שייך כוונת אחרים, דליכא דין שליחות בחליצה, יעו"ש, והנה גם דברי הרשב"א נפלאים בעיני, דמה שייך ענין שליחות על כוונה לשמה בגט, וגם קשה טובא על דבריו, למה חילקו בגמרא לומר דבנכרי לא מהני עומד על גביו משום דנכרי אדעתא דנפשיה קא עביד, כיון דמהני כוונת העומד על גביו, אבל על כל פנים לא דמי ענין כוונה לשמה דגט לכוונת טבילה בגירות, דבגט יש לומר דענין הכתיבה הוא סיבה והקדמה לגירושין, רק דאפשר לומר דלאו דוקא עצם פעולת הכתיבה רק ענין עשיית פעולת השטר, ועשיית שטר תלוי בדעת הבעל שמייחד שטר זה לגירושי אשתו, וצריך יחוד זה בשעת המעשה ולא לאחר המעשה, ועל כל פנים בטבילה רחוק לומר ענין זה. ועוד הוכחנו במקום אחר מסוגית הש"ס דיבמות דף מ"ו, דכוונת טבילה לגירות אין צריך לזה כוונת הנטבל אלא כוונת המטביל, היינו, דכמו בטבילת כלים היכא דצריך כוונה ודאי דמהני כוונת המטביל גם בעל כרחו של בעל הכלי, (וגם באדם מבואר בגמרא חולין דף ל"א דגם בנידה אם צריך כוונה לטבילתה מהני אם אנסוה וטבלוה, יעו"ש), משום דכוונת כל מעשה צריך שתהיה להכשיר הפעולה, ואם הנטבל אינו חפשי ברצונו על עצם הפעולה לא תהני כוונתו, כיון דהמעשה נעשה ממילא בלא דעתו, ובזה ביארתי מה דמבואר שם בגמרא דצריך לתוקפו במים כדי שלא יאמר לשם בן חורין אני טובל, היינו, דכשתוקפים אותו במים כל הטבילה על ידי המטביל ובאופן זה לא מהני כוונת הנטבל, ואכהמ"ל. 
ועל כן נלענ"ד דהכא בגר קטן אין צריך זכיה ושליחות על כוונת הטבילה, אלא כיון שהמטביל מכניסו במים תלוי הדבר בכוונת המטביל לחוד, ואין צריך לזה כוונת הנטבל, אלא דענין הזכיה הוא על עיקר הגירות, היינו דענין גירות הוא להקדישו לשמים, כענין כל הקדשות ליחדו לגבוה, וכמו שאמרו במקדיש עבדו שהכוונה להיות עם קדוש, וענין הקדש זה עושים בית דין שמקדשים אותו להיות מוקדש לגבוה. ובזה יובנו דברי התוספות סנהדרין דף ס"ח ע"ב שכתבו שם בענין זה דגר קטן דמהני הזכיה על ידי הבית דין, משום דבהך זכיה נעשה ישראל, משום דכל גר נעשה על ידי זכיה, וע"כ משום באים כאחד, יעו"ש, ולכאורה למה צריך בגדול המתגייר ענין זכיה, אלא דסברי דענין זה דמצרכינן בגירות דוקא בית דין הוא משום דבית דין מקדשים אותו לגבוה, דזה רחוק לומר דהיכא דצריך בית דין לקיום הדבר חשוב בית דין כשלוחים של הבעל דבר, דלפי זה בקדושין דצריך עדים לקיום הדבר היה ראוי גם כן לומר דיהיו שלוחים של המקדש, ואם כן איך מהני לרבי מאיר קדושין בנכרי לאחר שיתגייר, דודאי צריך עדים בשעת מעשה של קדושין, ואין שליחות לנכרי, אלא נראה דענין הזכיה הוא כמו שכתבנו, מפני שהם מכניסים אותו לרשות הגבוה, ואין להם כח להקדיש איש זר לגבוה כי אם על ידי זכיה, ואף דאין זכיה לנכרי על זה הוכיחו שבכה"ג אמרינן באים כאחד. 
ועל פי מה שנתבאר לנו היה נראה לי לומר דבמעוברת שנתגיירה אין צריך לעובר רק טבילה לחוד, למ"ד עובר לאו ירך אמו, דהנה אמרינן ביבמות דף צ"ח ע"א, אמר רבא הא דאמרי רבנן אין אב למצרי לא תימא משום דשטופין בזימה דלא ידיע, אבל ידיע חיישינן, אלא אפילו ידיע לא חיישינן, דהא שני אחים תאומים דטיפה אחת היא ונחלקה לשתים וקתני סיפא לא חולצין ולא מיבמין, שמע מינה אפקורי אפקריה רחמנא לזרעיה, דכתיב בשר חמורים וזרמת סוסים, ע"כ, וכתב רש"י שם בד"ה הא, וז"ל: הא דאמרי רבנן אין אב למצרי, ואפילו היכא דליכא למימר דכקטן שנולד דמי, כגון הורתו שלא בקדושה ולידתו בקדושה, דיש לו שאר מן האם כישראל גמור, ע"כ, וכן כתב שם בד"ה לא תימא, וכן בד"ה ה"ג, יעו"ש. ולכאורה אינו מובן מה שכתב דהיכא דהורתו שלא בקדושה ולידתו בקדושה דבכה"ג ליכא למימר כקטן שנולד דמי, דהרי במעוברת גם כן מה שהולד נעשה ישראל הוא על ידי גירות, וכמו בגר שנתגייר לאחר לידתו דאמרינן דאין לו שום שאר כמו כן ראוי לומר הכא לענין שאר האב דבגירותו פקע ממנו שאר האב, ומה שיש לו שאר האם הוא מפני שנולד אחר הגירות, אבל בשאר האב דתלוי בהריון נפקע השאר על ידי הגירות. ונלענ"ד דבאמת במעוברת שנתגיירה אינו נעשה גר על ידי הטבילה אלא דממילא הוא ישראל מחמת אמו, דכיון שנולד מאם ישראלית ראוי להיות ישראל ככל זרע ישראל, ורק כיון שהיתה הורתו שלא בקדושה צריך גוף העובר טבילה כדי שיהיה גופו מוכשר להתקדש על ידי הלידה, וכל זמן שלא נטבל גופו אין הלידה מקדשתו, אבל כשנטבל כראוי אינו צריך שום גירות להקדישו כשאר גרים דעלמא, אלא כיון דגופו מוכשר להתקדש בקדושת ישראל יתקדש על ידי הלידה. ומשום הכי סובר רש"י ז"ל, דעד כאן לא אמרינן דגר שנתגייר כקטן שנולד דמי, שנפקעה ממנו כל עניני קורבת משפחה זה רק אם נעשה ישראל על ידי קדושת גירות, והוי כנולד אז ולא על ידי אב ואם, אבל בכה"ג דהלידה עושה אותו לישראל וכל שנעשה ישראל על ידי לידה ראוי לילך בתר אב כמו שהוא הולך אחר האם, ומסיק הש"ס דעיקר הטעם שנפקע שאר האב הוא משום דרחמנא אפקריה לזרעיה. 
ונראה, דלא מיבעי למ"ד עכו"ם הבא על בת ישראל הולד ממזר וחשוב כישראל מעליא, דודאי יש לומר דלידת אמו משוויא ליה לישראל, והתם שמתחילת יצירתו היתה אמו ישראלית גופו ראוי לקדושת ישראל בלי טבילה, אבל הכא שעיקר יצירתו היתה שלא בקדושה צריך טבילה להכשיר גופו להתקדש על ידי הלידה, ואף למ"ד דעכו"ם הבא על בת ישראל הולד כשר, היינו שאין בו דין ממזרות, אבל צריך גירות, דבלא גירות הוי כנכרי גמור לענין תפיסת קדושין וכיו"ב, כמבואר בתוספות פ"ק דיבמות דף ט"ז ע"ב יעו"ש, יש לומר דיסוד הדברים הוא על פי שכתבנו בזה לשיטת רש"י, היינו, שאם היה נטבל בעודו במעי אמו היתה סגי ליה הטבילה לחוד, אבל כיון שלא טבלה אמו בכוונת גירות לעוברה (דבכה"ג ודאי לא מהני אם טבלה לנידתה), אז יש לומר דאח"כ הוא צריך גירות גמורה כגר דעלמא, ואפילו אם נאמר דלידה ואחר כך טבילה גם כן מהני גם כן ניחא, דהרי אין מפורש בגמרא אופן גירותו, אבל לדעתי מסתבר יותר דהלידה אינה מקדשתו אלא אם כן טבל קודם. 
ובמה שכתבנו יתיישב קצת מה דקשה טובא לשיטת התוספות דמפרשי הא דהולד כשר דהוא צריך גירות, מהא דמבואר בבכורות דף מ"ז דכהנת וישראלית שנתעברה מנכרי הולד חייב בחמש סלעים, דקרינן ביה פטר רחם, רק בלויה פטורה משום דלוי פסול מיקרי, ואמרינן התם דבין למ"ד מזהמין את הולד ובין למ"ד אין מזהמין את הולד, ופירשו רש"י והתוספות שם דהיא הך פלוגתא דאמוראי לענין עכו"ם הבא על בת ישראל, יעו"ש, וכן כתבו התוספות ביבמות דף כ"ג יעו"ש, ולכאורה הוא דבר תימה, דגר יתחייב בפדיון הבן, וכבר הקשה כן בשער המלך בפרק ט"ו מהלכות איסורי ביאה ונשאר בצ"ע, דהרי אמרה תורה בכור בניך תפדה ובגר לא שייך זה, יעו"ש. ולדברינו זה ניחא, דהנה אם נאמר כהצד השני שכתבנו דגם לידה ואחר כך טבילה מהני ודאי ניחא, דמה שהוא נעשה ישראל הוא על ידי הלידה ולא על ידי גירות, דטבילה הוא צריך ולא גירות, והוי ישראל בכור וחייב בחמש סלעים, ואף אם נאמר, כמו שהעלינו, דדוקא טבילה ואחר כך לידה מהני, יש לומר דנפ"מ לענין אם טבלה עצמה בעודה מעוברת להכשיר ולדה, דהרי לא נזכר בגמרא להדיא חיוב דחמש סלעים, רק להפך פטור חמש סלעים בלויה, וכן איתא התם בכהנת דאמר רב פפא בדיק לן רבה וכו', וכיון דלא נזכר בגמרא דין חיוב חמש סלעים בכה"ג אין דוחק לומר דאיכא נפ"מ לענין טבלה להכשיר ולדה. ובשו"ע יו"ד סימן ש"ה סעי"ח דפסק להדיא בכהנת דחייב בחמש סלעים אזיל לשיטתו דסבר דלא כשיטת התוספות בזה, אלא דפסק דהולד כשר בלי גירות והוי ישראל גמור, כדמוכח באבהע"ז סימן ד' סע"ה, כן נלענ"ד. ושוב ראיתי דהפתחי תשובה באבהע"ז שם סק"ד מביא בשם החמדת שלמה תשובה בשם הגאון מליסא שמיישב דברי הש"ס בבכורות הנ"ל על הדרך שכתבנו, ואין בידי כעת הספר לעיין בו. 
ועל פי הדרך שסללנו בזה תתיישב לנו שיטת התוספות לענין מעוברת שנתגיירה בלי גמגום, דבמעוברת שנתגיירה לא צריך לדין זכיה כלל, דכבר ביארנו דעיקר מה שאנו צריכים לדין זכיה הוא אהא דבית דין מכניסים אותו לקדושת ישראל, דהוא כעין הקדשות לגבוה, אבל על כוונת הטבילה אין צריך לדין זכיה כלל, אלא דמי שמכניסו למים צריך לכוין כעין טבילת כלים לקדשים היכא דצריך כוונה, וכיון שביארנו דבמעוברת שנתגיירה אין צריך כי אם טבילה לחוד לעובר, אבל הוא נעשה ישראל על ידי הלידה, ממילא אין צריך בזה דין זכיה ושליחות, כן נלענ"ד. 
ולפי זה ודאי נראה דהא דקיי"ל בגר קטן שנתגייר על דעת בין דין דיכול למחות כשהגדיל כמו בכל זכיות דעלמא, זה לא שייך במעוברת שנתגיירה, וכן מורין דברי המחבר ביו"ד סימן רס"ח שלענין גר קטן שמטבילים על דעת בית דין כתב בסע"ז שאם הגדיל יכול למחות, ואילו בסע"ו לענין מעוברת שנתגיירה דבנה אינו צריך טבילה לא הזכיר כלל דיכול למחות, ועיין בפתחי תשובה סק"ח שם שהביא כן בשם ספר תפארת משה ולא כתב הטעם לזה, ועיין בדגול מרבבה שם שכתב לענין אם לא ידעו הבית דין שהיא מעוברת דיש לו בזה אריכות דברים, ותלוי באשלי רברבי, יעו"ש, ולפי מה שכתבנו אין כאן מקום ספק כלל, דרק לגירות צריך בית דין, אבל במעוברת שנתגיירה שהעובר צריך רק טבילה לחוד אין צריך בזה בין דין כלל. 
והנה אחד מן התלמידים העיר מדברי התוספות בכורות דף מ"ו ע"א ד"ה נתגיירה, שתמהו שם על דברי הגמרא ביבמות הנ"ל דלמה לנו טעמא דרחמנא אפקריה לזרעיה ותיפוק לן משום דכקטן שנולד דמי יעו"ש, אמנם בתוספות שם הגירסא בגמרא יבמות הנ"ל היא, דהא שני אחים תאומים וכו' וקתני אין חייבים משום אשת אח, וזוהי הרישא, והתם מיירי שגם הלידה היתה שלא בקדושה והוו גרים ממש, אבל בגמרא שלפנינו הגירסא "וקתני סיפא אין חולצין וכו'" ועיין רש"י שם שכתב דכן היא הגירסא, דמרישא ליכא ראיה דשם הוי כקטן שנולד יעו"ש, וכן מה שכתבו התוספות בבכורות הנ"ל להקשות על דברי רש"י שכתב בנתגיירה מעוברת ובעלה עמה הוי אותו ולד בכור לכהן דפטר רחם בישראל הוא ולא לנחלה, דהורתו שלא בקדושה ולאו בר נחלה הוא, דרחמנא אפקריה לזרעיה, ועל זה כתבו התוספות שם דבחינם פירש כן, דבלאו הכי לאו בר נחלה הוא דגר שנתגייר כקטן שנולד הוא, ואינו חשוב אביו, דהא בעודו מצרי חשוב אביו לגבי נחלה ולא אמרינן לענין זה דרחמנא אפקריה לזרעיה, דהא נכרי יורש את אביו דבר תורה, יעו"ש, מזה גם כן אין סתירה לדברינו, דלענין נחלה ממה נפשך לאו בר נחלה הוא, דכיון דכתב רש"י ובעלה עמה, דהוי גר וכקטן שנולד, ואם כן אינו אביו, וזה ודאי כוונת דבריהם שם, דאם כוונתם משום גירות הבן למה להו להביא מה שכתב רש"י ובעלה עמה, ובאמת בע"כ הגמרא מיירי שנתגייר האב, דאם לא כן לא מצינו ישראל יורש את אביו הנכרי, ואף אם יורש מכל מקום דין בכורה לנחלה ודאי ליכא רק גבי ישראל, וכיון דנתגייר האב ודאי דלא שייך דין ירושה ממנו, וזה פשוט. ואף שגדולי עולם עומדים לנגדי, והם הגאון רבי עקיבא איגר והדגול מרבבה והחתם סופר, הובא בפתחי תשובה ביו"ד שם, שכולם נקטו דבמעוברת שנתגיירה העובר נעשה ישראל על ידי גירות, בכל זאת לא נמנעתי לחוות דעתי בזה, מאחר שאיני כותב הדברים אלא להתלמד ולפרש ולבאר דברי הש"ס והתוספות, וכן דברי הגמרא דיבמות הנ"ל לפי גירסת הש"ס שלנו, וה' יאיר עיני לכוין אל האמת. 
עוד היה נראה לי, דגם בישראל הבא על הנכרית שהולד כמותה, שזה דוקא מחמת הלידה, אבל אם נתגיירה קודם לידה דאז לידתו בקדושה נעשה ישראל על ידי הלידה כמש"כ, אז מתיחס אחר האב לכל דבר, דבשעת עיבורו עדיין לא פקע ממנו שאר האב רק משעת הלידה, דהא דילפינן מקרא דכי יסיר לא מוכח על העיבור, ולומר מחמת סברת עובר ירך אמו זה לא נזכר בגמרא, ובזה היו מתפרשים היטב דברי רש"י ביבמות דף מ"ב ע"ב ד"ה ויפטור את יבמתו, יעו"ש שכתב דאם ייבם הבן שנולד מן הגר והגיורת את אשת אחיו שנולד מהם בקדושה ונזרע שלא בקדושה דהוא אשת אח מן האם, עיקר החשש הוא משום דסתם נכרית זונה היא ואיכא למימר שמא אינו בנה של זה יעו"ש, ודבריו הקדושים מרפסין איגרא, דגם אם בנו הוא, כיון שנזרע שלא בקדושה אינו אחיו מן האב, וכבר תמהו מפרשי הש"ס על זה. ולפי מה שכתבנו יש לומר, דכיון דקתני דגר וגיורת צריכים להמתין ג' חדשים, ואם הוא נתגייר כבר מכל מקום צריכה היא להמתין ג' חדשים משום דשמא מעוברת היא, ואז כיון דהאב הוא כבר ישראל והיא מתגיירת ותהיה הלידה בקדושה, ויהיה הולד מתיחס גם אחר האב, ושפיר יהיה דין יבום אצל הבנים הנולדים אחר כך, ומשום הכי כתב רש"י דחיישינן שמא נתעברה מאחר דסתם נכרית זונה היא ואינו אביו, כן היה נראה לענ"ד לפרש, לולי ראיתי בדברי המגיד משנה בפ"ד מהלכות חובל ומזיק ה"ד שכתב דבכה"ג אינו בנו, יעו"ש. 
ומה שכתבו התוספות בבכורות הנ"ל על רש"י דבחינם פירש הטעם משום דרחמנא אפקריה לזרעיה, ולא דחו דברי רש"י לגמרי דהרי נכרי יורש את אביו, נלענ"ד, דבאמת האי כללא דאפקריה רחמנא לזרעיה דמצרי הוא רק לגבי דידן שעלינו לידון זרעיה כזרע בהמה, אבל לגבי דידהו חשוב שפיר זרע אדם, ומשום הכי נכרי יורש את אביו דבר תורה, ולפי זה דברי רש"י באמת רק לחינם, דכאן מיירי שנתגייר אביו עמה, ואינו אביו משום דכקטן שנולד האב וליכא ירושה כנ"ל, ובאמת טעמיה דרש"י יועיל לנו למקום אחר, היינו, שאם הבעל נשאר לעולם בנכריותו גם כן לא יירש הבן כשהיתה הורתו שלא בקדושה ולידתו בקדושה, דשם ליכא לטעם דכקטן שנולד דמי, אבל הטעם דלגבי ישראל חשוב זרע מצרי כזרע בהמה קיים, וזה נכון בעזרת ה' יתברך. 


חידושי ר' שמעון שקופ קונטרס השעבוד תוכן הענינים 
=============================================== 
סימן א בענין הזהב קונה את הכסף והכסף אינו קונה את הזהב 
א. הקצוה"ח בסי' ר"ג חילק בין משך חפץ מחבירו והתנה ליתן לו פירות, לבין מקבל מעות, דמעות, או שכירות פועל דדמי למעות, אינם יכולים לחייב ליתן תמורתם פירות, דמלאכת הפועל היא כנתינת מעות, אבל פירות שפיר מחייבים ליתן תמורתם פירות. וכ"כ המחנ"א. - ודבריהם תמוהים, אמאי א"א לעשות התחייבות ע"י נתינת כסף. דוחה דברי המחנ"א דכשם שמעות אינן קונות כמו כן לא מהני החיוב אלא למי שפרע. - מבאר דבהתחייבות ע"י קנין ליתן חפץ מסויים, כיון שהזכות היא בגוף האדם שזוכה בגופו לזכות עי"ז אח"כ את החפץ שפסק הוי קנין דברים, אולם כשקנה חפץ במשיכה, שנעשה כאן מקח, חייב ליתן מה שפסק תמורתו, דכל שנתקיים המקח חייב בכל הפרטים של הפסיקה, אבל כשמשך כסף, ע"י קנין הכסף לא נעשה מקח עדיין דכסף אינו מקח, אלא שעל ידו יכול להתחייב ולקנות, ולכן אינו מחייב ליתן מה שפסק תמורתו, ומלאכת פועל ג"כ אינה נחשבת מקח, הטעם לזה. - מבאר לפי"ז דברי הגמ' ביבמות ס"ו ע"א בשוכר כהן ששם דמי הפרה עליו גם לענין יוקרא וזולא יכול להאכילה בתרומה, דהפרה היא של השוכר לגמרי, ורק דהוי התחייבות לשלם דמיה בגוף הפרה דוקא. - הקצוה"ח כתב דהתחייבות ליתן דבר מסויים מהני רק אם קבל עליו אחריות שאם לא יתן חיטים יתן במקומם או חפץ אחר או דמים, דבלא אחריות לא שייך שעבוד הגוף, דאי נימא דבלא אחריות חשיב קנין דברים, לא יועיל זאת גם בהצטרפות אחריות כללית. דוחה דבריו. - מהטור בסי' ר"ג שכתב דהיכא שמשך הלוקח את החפץ נתחייב במעות דוקא בתורת דמים שלא ייחד לו המעות, אבל בתורת חליפין שייחד לו מעות לא סמכא דעתיה דהמוכר וממילא גם הלוקח לא קנה, משמע כהקצוה"ח. ביאור דברי הטור באופן אחר. - לפי"ז מוכח מהטור דאפי' היכא שנתכוין בתורת הקנאה מועיל בתורת חיוב. מחלק בין אם היה מעשה קנין אחר לבין נתן לו כסף והקנה לו דשלב"ל, דכיון דלא נעשה מקח ליכא גם חיוב, ושו"ט אם חייב ליתן לו דוקא דמים אלו או שדינם רק כאפותיקי מפורש. 
ב. לפמש"כ נראה שאם התחייב ע"י כסף ליתן מטלטלין ליכא גם מי שפרע, שהרי בכה"ג לא חל קנין מן התורה כלל, ולכן לא הזכיר הרמ"א דבבעה"ב שהתנה עם פועל ליתן חפץ בשכרו איכא מי שפרע. - שיטת רש"י בב"מ ס"ו ע"ב דאפותיקי מפורש אינו יכול לסלקו בדמים, מוכיח מכמה דוכתי דענין אפותיקי מפורש אינו כמכר, אלא הוא התחייבות על שדה מסויימת שלא יסלקו אלא בחפץ זה, ולכן הקדש מפקיע מידי שעבוד אפי' באפותיקי מפורש, כדמשמע בגיטין מ' ע"ב דכל זמן שלא החזיק בה המלוה בתורת גביית חוב השדה עדיין של הלוה. - אבל הרא"ש שם חולק על רש"י וס"ל דיכול לסלקו בזוזי שאל"כ לא מיקרי אפותיקי אלא מכירה, והוא רק הגבלת כחו של המלוה שלא יוכל לתבוע משאר הנכסים. - שו"ט אם הרא"ש חולק על רש"י בעיקר היסוד וס"ל דא"א לעשות התחייבות כזו, או דאע"פ שיכול לעשות כן מ"מ אין ראוי לקרוא לזה אפותיקי אלא מכירה. - מוכיח גם מדברי הרמב"ם דיכול אדם להתחייב ע"י כסף ליתן חפץ מסויים, וא"כ מבואר מרש"י ומהרמב"ם דלא כמש"כ באות א'. - מבאר דדין זה תלוי בפלוגתא דר' יוחנן ור"ל אם מעות קונות מן התורה, דלר"י מה"ת מהני התחייבות ע"י כסף ומדרבנן בטל הקנין כמו בהקנאה ממש, אבל לר"ל דקנין מטלטלין אינו נגמר אלא כשזוכה הלוקח גוף הדבר הנקנה, גם התחייבות ע"י כסף לא מהני כיון שזוכה רק בגופו של המתחייב לגבי שיתן לו אח"כ מה שפסק ולא יוכל לחזור בו. - ביאור דברי הגהת אשרי סוף פרק הזהב שהמוכר עובר פרה בכסף מהני גם לר"ל משום שא"א במשיכה, ומחלק בין היכא שמוכר לו העובר כמות שהוא השתא, לבין כשמוכר עובר לכשיולד דבזה לא מהני קנין כסף, הטעם. - בב"מ מ"ח ע"א מבואר דלר' יוחנן מהני יחוד כלי ע"י מעות החוב ולר"ל צריך משיכה, וכתבו התוס' שם דיחוד כלי הוא בתורת קנין ודלא כמש"כ התוס' בכתובות מ"ב ע"א שהוא בתורת משכון, מיישב קו' הקצוה"ח בסי' ע"ב דלשיטת הר"י מיגש דמשכון אינו נקנה במשיכה גם לר"ל נקנה בכסף, ומ"מ מהסוגיא בב"מ שם משמע שאין זה בתורת משכון. - ואולם גם דבריהם בב"מ צ"ע דמכמה דוכתי מוכח דאין זה קנין גמור, ועוד קשה מש"כ דלר' יוחנן ניחא הא דחשיב קנס אף על פי שייחד לו כלי על הקנס, ואמאי ניחא הא קנה הכלי קנין גמור ומה שייך זה  לדין קנס. - מבאר לפי הנ"ל דענין יחוד כלי הוא התחייבות שיפרע את חובו בכלי זה, והחיוב הזה נעשה לר"י ע"י כסף, או בתחילת ההלואה, או בהנאת מחילת המלוה. - מבאר דגדר הנאת מחילה אינו כפשוטו שמוחל לו לגמרי ובעבור זאת מתחייב לו חיוב חדש, אלא הגדר שמוחל לו על דינו לתבוע ממנו כסף ובתמורה מתחייב הוא ליתן לו כלי מסויים. - לפי"ז שפיר כתבו התוס' דלר"י נשאר דין קנס על הכלי, דהחוב של הקנס עומד במקומו ורק מתחייב ליתן לו תמורתו כלי, ורק לר"ל כיון דלא מהני התחייבות כזו צריך הוא לקנות את הכלי בקנין גמור ותו ל"ח קנס. - לפי"ז מבאר הא דאמר ר"י בשבועות ל"ז ע"ב דכפירה במלוה בשטר חשיבא כפירת שעבוד קרקעות משא"כ במלוה בעדים, ואף על גב דאי  בעינן יחוד כלי גם במלוה בשטר רק את פקדונו הוא תובע. ולהנ"ל ניחא, דיחוד כלי הוא רק חיוב לפרוע החוב בכלי זה, אבל אם יאבד שפיר יגבה משאר נכסיו, ולכן רק ע"י הקרקע נשלמת הכפירה. - לדידן דכסף מהני רק למי שפרע, א"כ ביחוד כלי אינו כופר לו דבר בעין כיון שיכול לחזור בו, ולהכי לא הביא הרמב"ם ד"ז דבעינן יחוד כלי, והתוס' צ"ל דסברי דכיון דמועיל מן התורה וגם מדרבנן מחוייב ליתן כל כמה שאינו מקבל מי שפרע חשיב כפירה. - לפי הנ"ל מבאר הסוגיא בב"מ מ"ה ע"ב דהזהב מחייב את הכסף והכסף אינו מחייב את הזהב. - העולה ממש"נ דמהני התחייבות על חפץ מסויים והתחייבות זו חלה על גופו שיכול ליטול ממנו החפץ בע"כ, ולמ"ד שעבודא דאורייתא זוכה זכות זו בגוף החפץ שנתחייב, ולמ"ד שעבודא לאו דאורייתא הזכות היא רק בגוף המתחייב. 
ג. בדברי הרמב"ם דהפוסק על שער שבשוק חייב המוכר לקנות וליתן ללוקח מה שפסק ואם חזר בו מקבל מי שפרע, ובשמ"ק ב"מ מ"ז הביא שתי דעות בזה, וצ"ב מהיכן הוציא הרמב"ם דין זה. - בב"מ ס"ב ע"ב כתבו רש"י ותוס' הטעם דליכא איסור רבית בפוסק על שער שבשוק, דהוא משום שצריך המוכר לקבל מי שפרע, ברשותו של הלוקח התייקר, ותמהו הפנ"י ושער המשפט הא בגמ' מבואר הטעם דמאי אהנית לי הא איכא חיטים בהינא ושילא, דוחה תירוצו של שער המשפט. - מבאר דטעם הגמרא הוא רק להתיר את הפסיקה, אבל כשנותן את החיטים בשעת היוקר שוב ל"ש טעם זה, וההיתר ליתן הוא משום שהחיוב ליתן הוא מחמת הפסיקה שמקודם. - ראיה לזה ממאן דס"ל צד אחד ברבית מותר, דכיון שפסק בהיתר יכול אח"כ לקיים כפי הפסיקה. - צ"ע מדברי הרא"ש דגר אסור ליתן הרבית שפסק בגיותו, ובשמ"ק בב"מ ע"ב ע"א הביא שיש חולקים ע"ז, מחלק דהרא"ש כתב כן רק ברבית דאורייתא. - לפי"ז שפיר כתבו רש"י ותוס' לטעמא דקנה למי שפרע, דבלא זה אסור היה לקבל החיטים בשעת היוקר. - בדברי ספר ההשלמה בב"מ ס"ג ע"א דהא דמהני פסיקה במלוה כשיש לו הוא כיון שיש לו לאו אגר נטר הוא אלא אוזולי מוזיל גביה. - מכאן מקור לדברי הרמב"ם הנ"ל. אולם אכתי צ"ע, דלכאורה א"א לפרש בדברי הרמב"ם דהפסיקה מועלת משום התחייבות וכדלעיל באות ב', דהכ"מ שם כתב דהיכא שפסק על דבר שלא בא לעולם ממש ליכא מי שפרע, והתחייבות גרידא הרי מועלת גם בדשלב"ל משום שהיא חלה על גוף המתחייב. - מבאר לפמש"כ בסוף אות ב' דמצד הקנין מועלת ההתחייבות רק לענין שיוכל לתפוס מנכסי המתחייב, וכפיית ב"ד למ"ד שעבודא לאו דאורייתא היא משום המצוה דפריעת בע"ח. וי"ל שגם בהתחייבות ע"י קנין הביאור כן, דכיון שאם יקנה חיטים יזכה בהם חבירו חייב הוא לקנות כדי להשלים זכות חבירו. וכ"ז הוא בדבר שבא לעולם דבזה כשקונה זוכה הלוקח ממילא, אבל בדשלב"ל שאפי' אם יקנה צריך הקנאה חדשה אינו מחוייב כלל לקנות והוי רק כדברים שאין בהם משום מחוסרי אמנה. 
סימן ב בסוגיא דמנה אין כאן משכון אין כאן 
א. בהא דמנה אין כאן משכון אין כאן, כתב הר"ן בשם הרמב"ן דאע"ג שאמר לה קני משכון זה בשעבוד מנה והתקדשי לי בו אינה מקודשת, משום שאותו מנה שהוא מקדשה בו אכתי אגיד גביה ולא מהני זאת בקידושין, וכתב האבנ"מ דלשיטה זו במתנה מהני כה"ג לזכות במשכון שעבוד מנה, ויתכן שעבוד נכסים בלי שעבוד הגוף. - דוחה דברי האבנ"מ ומבאר דע"י משיכת המשכון הוא זוכה גם בשעבוד הגוף, ורק שמגביל את זכות שעבוד הגוף שלא יוכל לגבות אלא ממשכון זה. ואף על גב דסתם התחייבות אינה יכולה להיות ע"י משיכת  חפץ מחפציו, שהרי שעבוד הגוף הוא זכות בגופו ללא גבול וכולל גם נכסים שיהיו לו בעתיד, מ"מ כמו באפותיקי מפורש שמעשה הקנין שעושה בשדה ע"י חזקה מועיל לעשות שעבוד הגוף, גם במשכון י"ל כן. רק בקידושין לא מהני, משום שזכתה רק בשעבוד הגוף על המקדש, ומה שתטול המשכון לבסוף הוא רק משום הזכות ליטול מנכסיו כמו בכל שעבוד דעלמא ועדיין לא חסר המקדש כלום. - לשיטת הראב"ד שהביא הר"ן שם דס"ל דמהני בכה"ג, צ"ל שהוא משום שהיא נהנית מחמתו אח"כ מנכסיו. - צ"ע מב"מ ע"ט ע"א דבשכירות חמור מהניא משיכתו לענין שהמשכיר חייב להעמיד לו חמור אחר כשמת החמור (ע"ע לקמן אות ה). 
ב. התוס' בכתובות נ"ד ע"ב תמהו איך החתן מתחייב לכלה מאה ליטרין כשאין לו עתה נכסים הא הוי דשלב"ל, וכשיש לו נכסים ניחא להו עי"ש. וקשה אי השעבוד חל על הנכסים ולא על גופו, מאי מהני מה שיש לו נכסים עכשיו לענין הנכסים שיקנה אח"כ, ועוד דלפי"ז משמע דאפשר שיחול שעבוד נכסים בלא שעבוד הגוף. - מבאר דכוונתם שע"י הקנין שעבוד בנכסים שיש לו השתא נעשה ממילא שעבוד הגוף, והם סוברים בקושייתם דזכות שעבוד הגוף אינו יכול לחול ע"י קנין דהוי קנין דברים, אבל כשמשעבד נכסיו יכול לשעבד גם הנכסים שיקנה אח"כ ככל דאיקני, הטעם לזה. 
ג. אולם ברא"ש שם מבואר דקו' התוס' היא דכיון שאינו מתחייב אלא כשתתאלמן או תתגרש וגם אין לו כעת נכסים לא מהני. - מבאר דבאמת שפיר יכול להתחייב ולהשתעבד בשעבוד הגוף על הזמן שלאחר כך, דומיא דכל קנין לאחר ל', אולם כיון שאינו יכול עכשיו ליטול מהנכסים דעדיין לא הגיע הזמן, כל עיקר הקנין הוא שיחול אח"כ, ובאופן זה היכא שמכר נכסיו קודם שיגיע הזמן אין לקנין על מה לחול אפי' אם אמר מעכשיו. - אבל כשיש לו נכסים שפיר יכול לשעבדם שיזכה בהם על הזמן שאח"כ, ועי"ז נעשה ממילא שעבוד הגוף. - ודחה זאת הרא"ש דזכות זו לא הוי שעבוד הגוף אלא לגבי נכסים אלו ולא לענין לגבות מנכסים אחרים וכמש"כ לעיל בשיטת הרמב"ן. - ומסיק דשפיר חל שעבוד הגוף אף על  פי שאין לו נכסים כלל לענין שיטול מנכסים שיהיו לו לאחר זמן, וראיה לזה משעבוד הגוף של שומרים. - ולפי"ז מבואר דשעבוד הגוף יכול להתהוות ע"י שני אופנים: א) כשיתחייב גופו ככל התחייבות למסקנת התוס' והרא"ש. ב) ע"י שעבוד נכסים, דכיון שענין שעבוד הגוף הוא שעבוד ליטול מהנכסים מתהוה קנין זה גם ע"י הנכסים. - שו"ט אם יכול לשעבד נכסיו מעכשיו שיטלם כאשר יהיה שעבוד הגוף אף על גב דסתם שעבוד נכסים לא מהני בלא שעבוד הגוף, ומוכיח מהתוס' בכתובות מ"ב ע"א דלא מהני. - מסיק דגם על חפץ מסויים שייך שעבוד הגוף ודלא כהקצוה"ח בסי' ר"ג, שאל"כ איך יתבאר דין אפותיקי מפורש לשיטת הסוברים דלא מהני שעבוד נכסים בלא שעבוד הגוף. - בדברי בעל התרומות שהביא הב"י בסי' ס', שהוכיח דאדם מתחייב בדבר שלא בא לעולם מהא דמהני דאקני, מבאר דס"ל כמש"כ בשיטת הרא"ש הנ"ל דע"י שעבוד נכסים מתהוה שעבוד הגוף רק על נכסים אלו, ולכן הוכיח דאדם מתחייב בדבר שלב"ל וחל שעבוד הגוף ע"ז, שאל"כ לא היה מועיל שעבוד דאקני בחיוב שע"י התחייבות. 
ד. אולם הרא"ש בקידושין ח' ע"ב הביא שיטת יש מפרשים דלענין שעבוד מהני משיכת המשכון, ורק לקידושין ומכירה לא מהני, והרא"ש חולק וס"ל דלא מהני, ואולי הרא"ש שם כתב דבריו אליבא דהתוס' ולדידיה לא ס"ל. - ואכתי צ"ע איך מועיל אפותיקי מפורש, וצ"ל דנגד נכסים אלו שעשאם אפותיקי שפיר חל שעבוד הגוף, דבמשכון נעשה קנין בחפץ וזה אינו מועיל לקנות זכות בגופו, ובאפותיקי מפורש שעבוד הגוף נעשה ע"י קנין סודר או כסף, ולפי"ז אין סתירה בדברי הרא"ש. - אולם מש"כ בביאור דברי התוס' דכשיש לו נכסים חל שעבוד הגוף על ידי שעבוד הנכסים, לא משמע כן ממה שכתבו דמשעבד הנכסים לכשיתחייב, מבאר דבריהם באופן אחר. 
ה. מבאר הטעם דלא שייך שעבוד נכסים בלא שעבוד הגוף שהוא משום דהנכסים המשועבדים הם של הלוה עד שיזכה בהם המלוה בקנין או ע"י ב"ד, ולכן תלוי ענין שעבוד בזכות שעבוד הגוף. ומשיכת המשכון דמהניא לשיטת הרמב"ן והראב"ד, הוא משום שעי"ז נתחייב גופו, דכיון שעיקר זכותו היא ליטול מנכסיו הויא המשיכה מעשה קנין לענין זה. - האומר זכה שעבוד מנה במשכון זה אם נחשב כאפותיקי מפורש, שאם נאבד אפי' באונס פטור הנותן, או דנתחייב גם גופו. ולהצד הראשון א"ש הא דמהני משיכת המשכון לזכות בשעבוד הגוף ליטול חפץ זה, אבל גם לצד השני הויא משיכת המשכון כמו משיכת החמור לענין שמתחייב להעמיד לו חמור אחר (ב"מ ע"ט ע"א) - כשאומר אתן לך מנה והא לך משכון על זה, הוי רק ככל משכון דעלמא שהוא ערבות חפץ זה לגביה, והגביה ממשכון הוא ע"י הזכות הקודמת שהיתה לו, וכיון דבנ"ד אין לו זכות קודמת, בטל ענין המשכון לגמרי. - בחו"מ סי' ל"ט הובאה שיטת הרמב"ן דכשזכה בשעבוד נכסים ושעבוד הגוף ע"י קבלת השטר נתחייב המלוה להלוות ללוה. ותמה הקצוה"ח הא לשיטתו התחייבות אינה נחשבת כסף ובמה נתחייב, דוחה דבריו דהחיוב הוא משום נהנה, דכיון דשעבוד נחשב אגיד גביה הוי כזה לא חסר ופטור גם משום נהנה. - מיישב דע"כ אין הטעם משום קנין כסף דהתחייבות למטלטלין לא מהני בכסף רק לקבלת מי שפרע, אלא החיוב משום קנין חליפין דתמורת השעבוד יתן לו כסף, וחליפין בכה"ג שהוא תמורת הדבר ולא כקנין סודר שהוא לקיום הדבר מהני גם בפירות, והשתא א"ש דבקנין חליפין ליכא חסרון דאגיד גביה, הטעם. - מביא ראיה מהגהות אשרי בסוף פרק הזהב דבמשכון מועלת משיכה להתחייב גופו. - בדברי הגר"א באה"ע סי' ס"ט דהרא"ש ס"ל כהראב"ד דמהני זכי במשכון זה שעבוד מנה לענין שעבוד, ורק דפליגי אם מהני גם לענין קידושין ומכירה משום דאגיד גביה. 
סימן ג בענין שט"ח שכתוב בו לגבות מעידית, ואם שעבוד דנכסים יכול להתחלק משעבוד הגוף 
א. בגיטין נ' ע"א פליגי אמוראי בשט"ח היוצא על היתומים וכתוב בשטר שהתנה עמו שיגבה מעידית, אם גובה מהיתומים עידית או זיבורית, וכתבו התוס' שם דפליגי אי שעבודא דאורייתא, והקשה הפנ"י מזה על הרי"ף והרא"ש שפסקו דשע"ד ואפ"ה גובה מיתומים זיבורית. - הקצוה"ח בסי' ל"ט תירץ ע"פ דברי התוס' והריטב"א דגם למ"ד שע"ד הוא דוקא בשעבוד ממילא, אבל לשעבד נכסיו יותר ממה ששעבדה תורה לא מהני, ובזה פליגי הנהו אמוראי בגיטין הנ"ל, ושפיר פסקו הרי"ף והרא"ש כמ"ד דלא מהני, ואולם מהסוגיא שם לא משמע כדברי הקצוה"ח. - מוכיח מהתוס' בגיטין שם דלמאן דסבר שע"ד יכול לשעבד כפי שירצה. - מה שהקשה הפנ"י בסתירת דברי הרא"ש והרי"ף, כבר כתב שם הרא"ש דאע"ג דשע"ד וכל תנאי שבממון קיים מ"מ אינו גובה מיתמי אלא זיבורית משום לא פלוג. 
ב. אפותיקי מפורש אם נחשבת הקרקע כמכורה לו, בדעת התוס' הרי"ף הרמב"ן והרא"ש דגובה את השבח אפילו היכא דלא מסיק ביה אלא כשיעור ארעא משום שקרקע שלו אשבח, וכ"כ א"צ לכתוב דאיקני ע"ז, וקשה דיגבה את השבח גם אם הלוה השביח, ועוד דבגיטין מ' ע"ב מבואר דהוי רק שעבוד, ועוד קשה אמאי הלוה עצמו יכול לסלקו בדמים והלוקח אינו יכול. - מבאר דאפותיקי מפורש אינו יפוי כח של המלוה אלא דהמלוה זוכה בזכות שעבוד הגוף להשיג ממנו דבר ששוה כנגד חובו, ומגביל זכותו זאת שלא יוכל ליטול מכל נכסיו, ובקרקע זו אין לו קנין וזכות בעצם הקרקע אלא ככל בע"ח בעלמא. - אולם כשמכר הלוה קרקע זו אין מקום לשעבודו של המלוה כיון שאין לו זכות בשאר הנכסים ול"ד לסתם חוב, הטעם לזה. וכשמכר הלוה קרקע זו ואין למלוה זכות להפרע משאר נכסיו ואין לו עוד שעבוד נכסים, אז נשלם שעבוד המלוה לזכות באותה קרקע ונעשה קנין, ולכן אין הלקוח יכול לסלקו בדמים. והא דחלה המכירה עד הטריפה, דהחלק שיש לו בקרקע הוא רק על הזמן שלאחר הטריפה וכמו באחריך. 
ג. אולם לפי"ז היה הדין נותן דלאחר המכירה גם הלוה אינו יכול לסלק את הבע"ח בדמים, והרי הרא"ש בב"מ כתב דהלוה יכול לסלקו בזוזי. - מבאר דהא דהלוה יכול לסלקו הוא מטעם צדדי של אחריות או תרעומת, ובשאר בע"ח א"צ לטעם זה, וביאור דברי הרא"ש. - עדיין צ"ע, אמאי בכל שעבוד יכול הלוקח לסלקו בזוזי, ימחול המלוה את שעבודו על גוף הלוה ומכל נכסיו זולת קרקע זו, ואז תהיה כאפותיקי מפורש, ישוב לזה. - הר"ן בכתובות פ"ה ע"ב הקשה, לוה שמת אמאי לא נפקע שעבוד הנכסים מכיון שפקע שעבוד הגוף, ותירץ דזהו ענין הערבות שיקח הנכסים כ"ז שלא פרע הלוה, ביאור דבריו לפמשנ"ת. - ביאור הסוגיא בגיטין ס"ו ע"א דמהני מתנה של יין לדמיו, כיצד זוכה בדמים. והטעם שיכול המקבל לכופו למכור היין כשהנותן אינו רוצה למוכרו. ואם יכול המקבל להקדיש יין זה למזבח. 
סימן ד בענין שעבוד דאיקני ובדין בע"ח גובה את השבח 
א. בב"ב קנ"ז ע"א כתב הרשב"ם דלדידן שעבוד דאיקני הוא רק מתקנת חכמים, אבל הריטב"א כתב דמשתעבד מדינא, דשעבוד עדיף מקנין וחל גם על דשלב"ל. - הקצוה"ח בסי' קי"ב הוכיח דהרמב"ם ס"ל כהרשב"ם, מדכתב דנכסים שבאו ללוה לאחר ההלואה לא נשתעבדו לבע"ח כלל אף על פי שסובר דשעבודא דאורייתא, ורק אם התנה שישתעבדו טורף, ולפי"ז  שעבוד דאיקני הוא משום ששעבדו בפירוש ותו לא עדיף שעבוד מקנין דלא חל על דשלב"ל, וע"כ שעבוד זה הוא מתק"ח. ועוד הביא שם דברי מהרי"ט בטעם דאיקני שהוא משום דהשעבוד חל על גופו של הלוה, ודחה דבריו. - ויש לבאר ע"פ דברי התוס' בגיטין נ' ע"א דבשטר שכתוב בו שיגבה משבח נכסיו גובה מהלוה מן התורה אפי' למ"ד שעבודא לאו דאורייתא, והיינו דחלה עליו התחייבות להגבותו מעידית, ולמ"ד שעבודא דאורייתא זוכה בזכות זו אף בגוף הנכסים, וכן בדאיקני כיון שחל עליו חיוב לשלם מנכסים אלו ממילא זוכה בגוף הנכסים מדין שעבוד. - אולם צ"ע איך מועיל קנין לענין דאיקני להתחייב גופו, הרי מיניה דידיה גובים אפי' בלא השעבוד. - עוד צ"ע איך שייך שעבוד על שבח שהשביח הלוקח שלא זכה בו המוכר מעולם, מיישב לפי דברי רש"י בפסחים ל' ע"ב דנכסים המשועבדים אינם ברשותו של הלוה, וביארו הקצוה"ח והנתיבות דכל שמשועבד לבע"ח אין המקח חל כלל על גוף הקרקע, ולפי"ז השבח הוא ממילא של המוכר ולכן שייך שעבוד. ואולם אין דבריהם נראים. ועכ"פ לשיטת התוס' בגיטין מ' ע"ב דודאי אינם סוברים כרש"י תיקשי קו' זו. - לכאורה י"ל דכיון ששעבד המוכר למלוה את השבח קודם שמכר את השדה, אין הלוקח זוכה בשבח קנין מוחלט דשעבוד הבע"ח קדם לזכיית הלוקח, ודוחה זאת. - מבאר בכוונת רש"י בפסחים הנ"ל, דבאמת חל המקח אפי' בנכסים המשועבדים כיון שבע"ח מכאן ולהבא גובה, ואפי' לאביי חל המקח בגוף הקרקע ואינו בטל מעיקרא, אלא שהוקשה לרש"י איך מועלת טריפת הבע"ח מהלוקח לפטור את חיובו של הלוה, וע"ז תירץ דאף לאחר המכירה עדיין נשארו הנכסים של הלוה לפרט זה דחשיב כגביה מנכסי הלוה. - י"ל דאף התוס' בגיטין מודים לרש"י ביסוד זה, ודוקא היכא שהקדיש קדושת הגוף כתבו דמהני להפקיע את שעבוד המלוה, דכיון שענינה התפסת קדושה, והלוה הוא הבעלים האמיתי, לא תפקע הקדושה אף אם יש בהם זכות לאחרים. - מביא דברי התוס' בכתובות מ"ד ע"א, בהא דשני שטרות מתנה על שדה אחת ביטל שני את הראשון, דהוא לענין שאם הנותן לוה לאחר זמן השטר הראשון קודם זמן השטר השני גובה הבע"ח של הנותן ממתנה זו, דהמקבל מחל לו על זה כשקיבל את השטר השני. מבאר לפי הנ"ל דהמקבל נותן לנותן זכות שיהיו נכסים אלו שלו לפרט זה של גביית חוב מהם. וזה כמש"נ לעיל בשיטת רש"י בפסחים. - בהא דגובים מן היורשים ומנכסי הגר, צ"ל דגם לאחר שמת נשארו הנכסים שלו לפרט זה דגביית חוב. - לפי"ז מיושב מה שהקשו על רש"י בפסחים הנ"ל דאי נימא שאין הנכסים ברשותו של הלוה מחמת שעבוד הבע"ח ולא חלה המכירה, א"כ היכא שלוה לאחר המכירה קודם שפרע לבע"ח הראשון אמאי לא יגבה בע"ח זה מהלוקח, ולהנ"ל ניחא דרק לענין פרט זה שיגבה הבע"ח הקודם למכירה נשאר השיור למוכר. - שו"ט לפי"ז אם הלוה יכול לאסור בקונם את השדה על המלוה לאחר המכירה, אי סגי בבעלות כזו שהיא לפרט אחד של גביית חוב. - הקצוה"ח ביאר שיטת רש"י הנ"ל, דאף לרבא דמכאן ולהבא גובה אין המכירה חלה על גוף הקרקע משום שאינה ברשותו של הלוה, ורק לענין פירות חלה המכירה, ואת גוף הקרקע קונה הלוקח רק בשעה שהלוה מסלק את המלוה כשפורע לו, ומ"מ לא חשיב דשלב"ל דדמי למקדיש שדה שמשכנה היכא שבידו לפדותה, והא דקדושת הגוף מפקעת מידי שעבוד הוא משום דקדוה"ג חלה גם על דבר שאינו ברשותו. וכ"כ בנתיבות ובנחל יצחק. - לשיטתם תקשה הקו' הנ"ל, ועוד דהיכא שמת הלוה ולא שילם לבע"ח אף שהיתומים ירצו לשלם לבע"ח תתבטל המכירה כיון שהמקח חל רק בשעת סילוק הדמים לבע"ח ואז כבר מת המקנה. - ועוד קשה מאיזה טעם יכול הלוקח לסלק את הבע"ח בזוזי בעל כרחו, הרי מוכח מהתוס' בב"ק ק"ב ע"ב דפרעון בע"ח מהני רק כשהלוה פורע. ועוד קשה איך גובה הבע"ח מנכסי הגר שמת הרי כבר פקע השעבוד, וכן קשה איך גובים מיורשים למ"ד שעבודא דאורייתא. - דוחה דברי הנחל יצחק בזה. 
ב. הרמ"ה בב"ב קנ"ז ע"א כתב בהא דאינו זוכה ממילא בשבח ע"י קנינו שזוכה בקרקע, ובעינן דאיקני, הוא משום דזכות שעבוד היא זכות ולא קנין, ואינו דוחה את הלוקח שזכה בגוף הקרקע, וכ"כ הקצוה"ח בסי' קט"ו. - לפי"ז י"ל דלגבי הלוה, לפי מש"כ שהנכסים נשארים שלו אף לאחר המכירה לפרט זה דגביית חובותיו, שפיר שייך שיזכה בשבח של הלוקח, משום שהקרקע שלו. - והשתא א"ש מה שהגמ' תלתה את ענין שעבוד השבח בשעבוד דאיקני, דאם דאיקני משתעבד ממילא גם השבח שזכה בו הלוה לפרט זה דגביית חובו משתעבד, ואם לאו, שוב אין הלוה זוכה בשבח, דכיון שאינו יכול לפרוע חובו מזה הרי לכל הדברים קנוי הוא ללוקח. - מבאר לפי"ז הדין דבשבח שהושבח ע"י טירחא והוצאה של הלוקח אינו יכול לתבוע הוצאותיו מהבע"ח אלא מהלוה, דכיון דהשדה הוא שלו אף לאחר המכירה לפרט זה דגביית חוב, ה"ז כמשביח נכסי הלוה. - הקצוה"ח שם הוכיח מהרמב"ם דאם לוה ומכר ואח"כ לוה עוד ואח"כ הושבחה השדה, אין המלוה השני גובה מן השבח אף  על פי שלגבי השבח המלוה השני הוא כהמלוה הראשון כדין לוה ולוה ואח"כ קנה. דוחה דברי הקצוה"ח בטעמא דהך מילתא, ומבאר לפי הטעם הנ"ל. - בהא דבע"ח גובה רק חצי שבח והחצי השני גובה הלוקח עבור האחריות על דמי המקח של הקרקע כדאיתא בגמ' שם, אף על  פי שהשיור הוא רק לפרט הגביה של הבע"ח ולא לפרט הגביה של הלוקח. - לפי"ז מבאר את דברי הרמב"ן באחריך דאם מת הראשון אין הבע"ח שלו גובה אלא השני זוכה בנכסים, אף  על גב דבכל שעבוד נכסים גובה ג"כ מיתומים ולקוחות, דשאני שעבוד שלגבי פריעת חוב נשארים הנכסים של הלוה, אבל באחריך לאחר מותו של הראשון בטל כחו לגמרי משדה זו ולכן בטל השעבוד. 
ג. בתמיהת הש"ך על השו"ע בסי' קט"ו שכתב דבע"ח שטרף מהלוקח הקרקע עם השבח חוזר הלוקח וגובה הקרקע מן המוכר אף מנכסים משועבדים, אבל את השבח גובה רק מנכסים בני חורין, אמאי גובה כל הקרן, הרי הלוקח נוטל חצי שבח וצריך לנכות זאת עבור הקרן. - לפמש"נ י"ל דחצי השבח שנשאר אצל הלוקח אינו בתורת טירפא אלא הוא שלו מחמת המכירה דלפרט זה לא שייך שיור. - מיישב קו' הפנ"י על שיטת הפוסקים דבע"ח אינו גובה משבח יתומים מבכורות נ"ב ע"א. 
ד. לפמש"נ במקום אחר בסוגיא דב"ב ס"ג ע"א דשיורי שייר מקום מעשר, דלר"מ יש כח לבעלים לשייר הפירות שיגדלו בשדה בזמן מן הזמנים, משום שהקרקע היא כעת שלו אף על  פי שאינו משייר שדה לפירות, יש לבאר באופן אחר איך אפשר שיחול על השבח שעבוד כיון שמעולם לא זכה המוכר בשבח זה, דהלוה קודם המכירה משעבד גם את השבח והפירות שהשדה תעשה בימים הבאים. - לפי"ז אין מקום לחקירת הקצוה"ח בסי' קט"ו אם הלוה יכול לשעבד השבח לאחר שמכר את השדה. 
סימן ה הערות בסוגיא דבעל חוב גובה את השבח 
א. מהא דאמרינן בב"מ ט"ו ע"ב דלמ"ד דאי אית ליה ללוקח זוזי לא מצי מסלק ליה לבע"ח בזוזי גם מחלק בקרקע כשיעור השבח אינו מסלקו, ואף על גב שעבור השבח משלם הבע"ח  ללוקח דמים, הוכיח הקצוה"ח בסי' קט"ו דגביית השבח היא מתקנת חכמים, דאל"ה למה לא יוכל לסלקו בשבח דומיא דשתי שדות שיכול לדחותו לשדה האחרת. - דוחה דבריו, די"ל דגם מה שהלוקח יכול לדחות הבע"ח משדה לשדה הוא משום דמצי לסלוקי בזוזי, והיכא ששתי השדות הם אפותיקי יכול הבע"ח לגבות מאיזו שירצה ואין הלוקח יכול לדחותו לאחרת. - עוד י"ל בטעם הדבר, שהשדה היא עיקר השעבוד, ובשעה שקנאה הלוקח עדיין לא היה השבח בעולם, ושיטת המהרש"ל דאם קנה נכסים לאחר שמכר ללוקח אין הלוקח יכול לדחותו אצלם, ואף להמהרש"א דיכול לדחותו, הני מילי בנכסים שקנה הלוה, משא"כ בשבח שהשביח הלוקח. 
עוד מבואר בב"מ ט"ו ע"ב, דהיכא שעשאו אפותיקי אין הלוקח יכול לסלקו בזוזי אף על פי שהלוה יכול לסלקו בזוזי. מבאר החילוק, דענין אפותיקי מפורש הוא זכות לזכות בעצם השדה שייחד לו, ומה שהלוה יכול לסלקו בזוזי הוא כעין תנאי שאם יתן לו דמים לא יזכה בקרקע, והיכא שאין הלוה נותן לו דמים זכה המלוה בגוף הקרקע. - ולפי זה מה שזוכה המלוה בשבח באפותיקי כשהחוב רק כשיעור ארעא הוא משום הקנין שיש למלוה בגוף הקרקע, ובזה גם רבא מודה דלמפרע הוא גובה והוי קנין ממש, רק בשעבוד סתם שיכול הלוקח לסלקו בזוזי, אי מסיק ביה שיעור ארעא לבד אינו גובה את השבח אף לאביי דס"ל דבכל שעבוד למפרע הוא גובה, דצריך לבוא קודם מדין גביית חוב, וא"א שיגבה יותר מחובו, וכשמסלקו בזוזי פקע חובו. - והא דמבואר בגיטין מ' ע"ב דאפי' באפותיקי מפורש שחרור מפקיע מידי שעבוד, הוא דוקא כשהלוה שחררו, כיון שיכול לסלקו בזוזי. - לפי"ז מבאר דברי הרא"ש דהיכא שהבע"ח טורף מהלוקח גם הלוה אינו יכול לסלקו בזוזי אא"כ יש לו נגיעה לומר שגם מיניה טורף. 
סימן ו בענין קנין בחפץ לדמיו 
מצינו דאומן קונה בשבח כלי אף על פי שאינו זוכה כלל בגוף הדבר, דהעצים הם של  הבעלים, והיינו דיש לו קנין במה שהושבח הדבר בשיווי הדמים והוי שלו ממש, אלא כשהבעלים נותנים לו שכרו נוטלים השבח בע"כ משום דמעיקרא מכר להם זכות זו. - לדברי הקצוה"ח שם הא דאין האומן משלם כל דמי הכלי כששבר בידים הוא משום דחשיב כמקנה על תנאי שאם ישבר לא יקנה בעה"ב וכמש"כ הרשב"א בב"ק צ"ט ע"ב. - לפי"ז גם באומן קטן, אף על פי שפסיקה לא מהני בקטן, מ"מ אם משלם לו השבח על פי שומת ב"ד מהני, דכיון שאין לו זכות בגוף הדבר אלא בשבח הדמים יכול לסלקו בדמים. - וזהו יסוד הדין דבע"ח קונה משכון מדר' יצחק, דהכוונה שקונה לענין שיווי הדמים ומ"מ יכול הלוה לסלקו בדמים. - מבאר לפי"ז מחלוקת הראשונים בקידושין ח' ע"ב אי מהני כשאומר זכי בחפץ זה שעבוד מנה או דאמרינן מנה אין כאן משכון אין כאן. - מבאר לפי"ז דברי התוס' בכתובות נ"ד ע"ב דקס"ד בקושייתם דלא מועיל קנין לשעבד הגוף אא"כ יש לו נכסים, והיינו משום דכשיש לו נכסים הוי קנין ממש בנכסים, הטעם דמתחייב לשלם גם מנכסים אחרים כשנאבדו נכסים אלו. - מבאר דברי התוס' בכתובות מ"ב ע"א דיחוד כלי לקנס הוי דשלב"ל, דאע"ג דלפמש"נ מהני שעבוד נכסים בלא שעבוד הגוף, מ"מ הכא עדיין לא התחייב, ועדיין אינו ראוי לזכיה זו. - מבאר דברי התוס' בגיטין ל"ח ע"ב דלא כהמהרש"א והרש"ש שם. - מדברי רש"י שם נראה, דאין קנין להקדש בכל דבר שאינו ראוי לבדק הבית, ומשו"ה המקדיש עבדו עושה ואוכל ואין מעשה ידיו הקדש וגם אין הגזברים יכולים לשחררו ורק יש להם זכות למכור לאחרים לדמים, מבאר איך משכח"ל במקדיש שדה שימעול בגידולין, וגם קשה ממקדיש ידי עבדו דמע"י קדושים. - מבאר דבין לרש"י ובין לתוס' היכא שיש לאחד את גוף הדבר ולשני רק זכות דמים יכול הלה לסלקו בדמים בע"כ. - ולפי"ז גם למ"ד אומן קונה בשבח כלי יכול הבעלים לסלקו בדמים בע"כ, ורק דבאומן קטן צריך לשלם לו כשיעור השבח. - שו"ט איך הדין כשהאומן לא נתכוין להקנות השבח לבעה"ב. - צ"ע אמאי גוי אינו קונה משכון וכן בקרקע ליכא קנין משכון מדר"י, הא לפמש"נ דקנין משכון הוא כמו שנותן זכיה בחפץ לשיעור דמי החוב, גם בקרקע ובגוי נימא הכי. - מיישב דבאמת זכות כזו שפיר יכול לעשות בכל דבר ולכל אדם, אלא שאם יעשה כן שוב יפטר הלוה מחיוב הגוף שלו דחשיב כאילו פרע. - לפי"ז באומן כיון דקונה בשבח כלי כנגד שכרו, אין לו שעבוד הגוף על הבעלים כלל, ויכול הבעלים לומר לו טול מה שעשית בשכרך. - כמו כן היכא שנגנב או נאנס החפץ ברשות האומן, י"ל דפטור הבעה"ב לשלם לו שכרו דאין חיוב הגוף עליו, דלא כמש"כ הנתיבות דעיקר החיוב הוא על הבעלים ובכלי יש לו רק זכות משכון. 
סימן ז ההבדל בין שעבוד למשכון 
א. הש"ך בחו"מ סי' ע"ב תמה על שיטת הסוברים דבע"ח על המשכון הוא רק שומר שכר, איך יכול לקדש בו אשה ולקנות קרקעות. ובאמת גם לשיטת רש"י קשה קו' זו, ומש"כ הש"ך דלרש"י היכא שאין ללוה לשלם הוי כמכר, צ"ע, הרי הלוה יכול לפדותו ואסור למלוה עדיין להשתמש בו. - מבאר לפמש"כ לעיל דיכול להיות בעלים לפרט אחד ולשאר הפרטים עדיין הוא של המוכר, וה"נ במשכון. - אעפ"י שאין למלוה רשות למוכרו בלא ב"ד ובלא תביעה מהלוה, זהו רק בגדר תנאי דאדעתא דהכי לא זכה בו למוכרו. - לפי"ז אם אחר הזיק את המשכון או בהמה הזיקתו חייב לשלם מה"ת, דלפרט זה הוא בעלים ממש. - החילוק בין משכון לשעבוד הוא דשעבוד אינו זכות מכירה אלא רק גביה מדין ערבות, וגם באפותיקי מפורש שאינו חייב לשלם מנכסים אחרים עיקר הגביה הוא כשאר שעבודים ולכן נחשב רק מזיק שעבודו. - מסתפק לפי"ז באפותיקי היכא שהמלוה הזיק את הקרקע אם חייב לשלם ללוה, בדברי הקצוה"ח בזה, ומביא ראיה מרש"י בגיטין מ"א ע"א דא"צ לשלם רק הדמים העודפים על החוב. - לפי"ז באתרוג משכון אינו יוצא כלל, כיון שאינו של המלוה אלא לענין מכירה בלבד, ובדברי האחרונים בזה. 
ב. הש"ך בחו"מ סי' פ"ז כתב בשם הריב"ש דאף אם משכון לא חשיב הילך, מ"מ היכא שהלוה נתן לו רשות למכור בלא ב"ד חשיב הילך. וצ"ע דהא רשות זו היא רק שליחות ויכול לחזור ואמאי חשיב הילך. מבאר דהוי קנין כמו בנותן לו יין לדמיו דלפרט זה של מכירתו נחשב בעלים. - מסתפק לפי"ז היכא שנאבד המשכון באונס לאחר נתינת הרשות אם הלוה חייב לשלם או דחשיב כבר כפרעון. בדברי הש"ך בזה. 
סימן ח גדרי חיוב כופר 
נתבאר במק"א דשעבוד הגוף אינו מצוה לחוד אלא יש בזה זכות ממון, וחקר המנ"ח איך הדין בכופר למ"ד כופרא כפרה אם יש בו זכות שעבוד ליורשי המת. - מביא ראיה מב"ק מ"ב ע"א דשו"ט התם אם הבעל יורש כופר, ואי ליכא זכות ממון בכופר ל"ש בזה ירושה. שו"ט בזה. - הא דמיבעיא לן שם מ' ע"א אם ממשכנין על הכופר, י"ל דלאו מתורת שעבוד מספ"ל אלא מתורת כפיה, ולפי"ז הכפיה היא עד שיאמר רוצה אני, דהיכא דליכא זכות לתובע, כ"ז שאינו אומר רוצה אני לא מקיים את חיובו. וכ"כ ריטב"א במכות ב' ע"ב. - לפי"ז מבאר דברי הגמ' במכות שם דעדים זוממין אינם משלמים כופר ול"ד להזמה על שאר חיובי ממון. - ביאור דברי התוס' בב"ק כ"ד ע"א שכתבו בתי' אחד דעדים זוממין משלמים מה שעל ידם נעשה השור מועד והוזל מדמיו, ובדברי הרשב"א דהפחת הוא משום שאינו ראוי אלא לשחיטה. - דוחה הוכחת המנ"ח מהא דממשכנים על הכופר דאיכא בכופר שעבוד נכסים, דאדרבה, אי נימא דאיכא שעבוד נכסים אמאי מספ"ל לגמ' בזה. - אולם הרשב"א שם כתב דמשמע מדברי התוס' דפשיטא להגמ' דאם אינו רוצה לשלם הכופר ב"ד יורדים לנכסיו ומגבין וממשכנין כשאר ניזקין, והספק שבגמ' הוא רק אם יורשי הניזק יכולים למשכנו, ולפי"ז משמע דיש בכופר שעבוד נכסים. - י"ל דהיכא שבעל השור אומר שלא ישלם ודאי דב"ד כופים אותו, וכשלא אמר שאינו רוצה שאין ב"ד יכולים לכופו, מסתפקת הגמ' ביורשי הניזק אם יש להם כח לכפותו ולמשכנו, והטעם בזה. 
סימן ט בענין שעבודא דר' נתן 
א. מוכיח דבשעבודא דר"נ יש למלוה הראשון זכות בנכסי הלוה השני, מהא דמבואר בפסחים ל"א ע"א דהא דבע"ח גובה מיתומים שגבו קרקע בחובת אביהם למ"ד מכאן ולהבא הוא גובה, הוא משום שעדר"נ. - ואולם צ"ע אמאי אין המלוה הראשון יכול לגבות מהלוה השני ובעינן דוקא שיגבו היורשים תחילה. - מבאר דיסוד דין שעדר"נ הוא בגדר ערבות, והיינו דמה שראובן משלם ללוי הוא רק בתנאי שאם שמעון לא ישלם ללוי אז ישלם הוא, ובזה ישולם חובו שחייב לשמעון. ולכן כשמת שמעון כיון שפקעה זכותו בנכסי ראובן ועברה ליורשי שמעון והם אינם חייבים ללוי פטור ראובן לשלם ללוי. - אולם כ"ז הוא לענין שעבוד הגוף שיש ללוי על ראובן, אבל התורה זיכתה ללוי גם זכות בנכסי ראובן, והיינו זכות שעבוד נכסים, ושעבוד זה הוא בגדר ערבות דיהיה בהם זכות למלוה אף לאחר שיצאו מרשות הלוה ונכנסו לרשות אחרים שאינם חייבים כלום, ולכן לא בטל שעבודו של לוי על נכסי ראובן אפי' לאחר שמת שמעון ועברה זכותו ליורשיו. - וזהו ביאור הגמ' הנ"ל, דקודם שגבו אין לוי יכול לגבות מראובן כיון שמתחילה עליו לתבוע מגופו של ראובן ועל גופו אין ללוי דין תביעה, אבל לאחר שגבו שפיר גובה אותם לוי דיש לו שעבוד עליהם. - מבאר לפי"ז את שיטת הראשונים דלא מהני מחילה בשעדר"נ, והיינו משום דמחילה היא הפקעת זכותו, וכיון שגם לוי נעשה בעלים על זכות התביעה מראובן תו לא מהני מחילת שמעון. - ובזה מבוארים גם דברי התוס' בכתובות י"ט ע"א דס"ל דיכול למחול ומ"מ אינו נאמן לומר אמנה או פרוע, דאין אדם נאמן על של אחרים, מבאר אמאי לא אמרינן דזה גופא שאומר אמנה יחשב כמחילה. 
ב. הר"ן בכתובות י"ט ע"א הביא ראיה דמחילה מהני בשעדר"נ, מדאמרינן בב"ק פ"ט ע"א דאשה שמכרה כתובתה בטוה"נ למי שחבלה בו יכולה למחול הכתובה לבעלה. ודחה הר"ן, דהתם לאו מדר"נ אתינן עלה, דרק לכשיגיע זמנו פקדיה רחמנא ללוה דליתיב למלוה קמא, אבל לא סגי דליהוי מהשתא שעבודא גביה, וכש"כ בשעבוד כתובה דאפשר דלא אתיא לעולם לידי גוביינא. - מבאר דבריו דכוונתו כמש"כ השמ"ק בשם הרשב"א שם, דמכירת כתובה מועילה רק בדרך מכירה ולא בדרך שעבוד ולכן בטל מזה דין שעדר"נ. - הקצוה"ח בסי' פ"ו הקשה אמאי לא תועיל מחילה בשעדר"נ, הרי במטלטלין ל"ש שעדר"נ, ואם מכר שט"ח וגבה הלוקח מטלטלין אין המלוה גובה ממנו, וא"כ גם כשמחלו ונתנו ללוה לא יגבה המלוה דיכול לומר אני מסלק ממטלטלין וליכא שעדר"נ בהו. מחלק בין מכירה למחילה. 
ג. חוקר לשיטת הסוברים דמחילה לא מהני בשעדר"נ, אם מועיל הפקר, לשיטת הפוסקים דבמפקיר חוב זוכה הלוה, אי דמי למטלטלין המופקרים דהפקר מפקיע מידי שעבוד, ומסיק דהפקר ל"ד למחילה, הטעם לזה. 
סימן י בענין מחילת שעבוד וזכות 
המחנ"א והאבנ"מ כתבו דמחילה אינה בגדר הקנאה אלא סילוק בעלמא, ומהני אפי' בעל כרחו של לוה, והטעם בזה דכל זכות שפוקעת מבעל הזכות תו לא שייך לזכות בה, משום דליכא חפץ, מביא ראיות לזה. - לפי"ז מבאר דברי התוס' בקידושין י"ט שכתבו דהמפקיר אמה העבריה זכתה בעצמה, וקשה הרי צריך קנין והיא קטנה, ולפמש"נ ניחא, דמה שעבד עברי גופו קנוי אין זה אלא כקנין פירות כמש"כ הרשב"א, וכיון שהפקיר ממילא אבד זכותו. - ואכתי קשה, איך אפשר שתתקדש ע"י הפקר הרי אם יפקיר המקדש את כסף הקידושין והיא תזכה ודאי לא מהני. - חוקר בנתינת מתנה לעבד אם יכול לקנות בזה קרקע מהאדון, או דזה ל"ח כסף כיון שקנין האדון בא ממילא, ועוד דעיקר קנין כסף הוא פרעון שיווי הדמים ושיהיה יכול לתבוע בעד הכסף, ובכה"ג אין הלוקח יכול לתבוע כלל מהאדון. וכן משמע מהא דלר"מ לא מהני נותן כסף לעבד ע"מ שתצא בו לחירות אף על פי שהאדון זוכה בכסף. אולם ברשב"א מבואר דהיכא שנתן המקדש כסף לבת קטנה מקודשת כיון שהאב זוכה בכסף מדין שבח נעורים, מחלק בין דין זה לבין נותן מתנה לעבד כדי שיצא בו לחירות. - לפי"ז מיישב הקו' הנ"ל, דהיכא שהפקיר האדון את הקנין שיש לו בה נחשב כאילו נתן גופה ומעשה ידיה לאב, כיון דתיכף היא זוכה בגופה וזוכה האב ממנה מדין שבח נעורים. - מבאר דברי הגמ' בבכורות מ"ט ע"ב דפודה בנו בתוך ל' יום לא דמי למקדש לאחר ל' דהתם בידו לקדשה עכשיו משא"כ בפדיון, דהטעם הוא דבקידושין עושה הוא קנין על לאחר ל', משא"כ בפדיון דלא שייך שם קנין. - ולפי"ז מבאר האיבעיא בקידושין כ' ע"ב אם עבד עברי נגאל לחצאין, ומש"כ הריטב"א שם. - התוס' בקידושין ט"ז ע"א כתבו דאפי' נימא דמחילה בעי קנין מ"מ עבד שאני דמוחזק בגופו, והיינו משום דיש כאן קנין מצד הקונה, דהשתא יש לעבד קנין במעשה ידיו, ולפי"ז משמע דרק מדעת העבד מהני ולא בעל כרחו. והשתא לר"י בר"י בקידושין י"ט ע"א דקידושי יעוד הם מחמת פחיתת שכר הפעולה שחייבת לעשות לו, אינו יכול לקדשה אלא כשמתרצה ולא בע"כ. ולא משמע כן לפי שיטת ר"ת בקידושין ה' ע"א דמסיק דאע"פ שמשום קנין הוא מ"מ מהני בע"כ של עבד, הטעם לזה. - התוס' בב"ב ע"ו ע"א כתבו דהמפקיר שטרותיו אין אחר זוכה במה שבתוכן משום דלא מהני בלא דעת אחרת מקנה. והקשה הש"ך אמאי לא יזכה הלוה בחוב, דוחה דברי הקצוה"ח שם שמחלק בין תוך שלשה ימים מההפקר לבין לאחר ג' ימים. מבאר דבריהם לפמש"כ לעיל דכל זכות שפוקעת מבעל הזכות א"א לזכות בה. - ביאור דברי הרשב"א בקידושין מ"ה ע"א דהבעל יכול לקדש הבת בלא דעת אביה שיחולו הקידושין לכשיתרצה האב, חוקר איך הדין בקידושי ביאה בכה"ג. - שו"ט במפקיר עבד עברי וכן בקידושי יעוד בקטנה דמקנה לה גופה אם יכול לחזור מההפקר עד שלשה ימים כמו בשאר הפקר, והטעם לזה. 
סימן יא בענין כפירת שעבוד קרקעות 
בב"מ ד' ע"ב מבואר דהיכא שתובע שני סלעים בשטר ושנים בעל פה אינו נשבע שבועת מודה במקצת משום שהשטר הוי שעבוד קרקעות ואין נשבעין על כפירת שעבוד קרקעות, וקשה דהרי יש כאן גם כפירת עיקר החוב כמו במלוה ע"פ. - בשלמא בכפירת שע"ק י"ל כיון שאין הכפירה נשלמת אלא ע"י שכופר ג"כ את השע"ק אין כפירה זו מחייבת שבועה, אבל בסוגיא שם מבואר דגם הודאת שע"ק אינה מחייבת, וקשה כנ"ל. - מביא דברי הרא"ש בכתובות ט"ו ע"ב דבכתובה ליכא שבועת מוב"מ משום דכתובה שע"ק היא, וגם לאחר שתיקנו הגאונים שגובה גם ממטלטלין מ"מ אינו נשבע משום שאינו יכול לכפור ולומר פרעתי. וקשה, מה בכך שגובה גם ממטלטלין, הרי גם בע"ח גובה נמי מטלטלין ואפ"ה חשיב שע"ק. - וגם על המ"מ קשה קו' זו, שביאר דמש"כ הרמב"ם דהבעל נשבע שבועת התורה בכה"ג הוא לאחר שתיקנו הגאונים שתגבה מטלטלין, והקשה הלח"מ כנ"ל דבע"ח ג"כ גובה מטלטלין. - מיישב דהרא"ש והרמב"ם מיירי היכא דליכא זכות שעבוד נכסים, וכגון שאבדה הכתובה ואינה גובה מלקוחות אלא מיניה דידיה, ובזה יש חילוק בין קודם תקנת הגאונים דגובה רק מקרקע, לבין אחר התקנה דגובה מטלטלין. - לפי"ז מיושבת קו' הא"מ על השמ"ק שם שביאר שיטת הרמב"ם דהבעל מחוייב שבועת התורה משום שיכולה לתפוס מטלטלין. - דוחה דברי הא"מ שביאר הטעם דשטר נחשב שע"ק משום שעיקר סמיכת התובע הוא על הקרקע אף על פי שהודאתו מועלת גם למטלטלין, שהרי אם מכר כל קרקעותיו ויש לו רק מטלטלין א"א לגבות מהם, ובכה"ג ליכא למימר דעיקר סמיכתו על הקרקע. - מיישב הקו' הנ"ל דיסוד הדין דכפירת שע"ק אינה מחייבת שבועה הוא משום דקרקע אינה נגזלת ול"ח כפירה, ולכן גם הודאת שע"ק אינה מחייבתו, דכיון דחשבינן את שעבוד הנכסים לזכות שא"א לאבדה ע"י כפירה ממילא גם שעבוד הגוף קיים ותו לא מהני הודאתו. - מבאר לפי"ז דברי הרמב"ם בפ"ד מטו"נ דעל הודאת שטר לא מחייב שבועה משום שהשטר לא תועיל בו כפירתו "והרי כל נכסיו משועבדים בו", אמאי הוצרך להוסיף זאת, ודלא כהמל"מ, והטעם דאינו מתחייב שבועה מכח העדאת עדים מדר"ח קמייתא. - הדין בהודאת קרקע שיכול לכפור בה כגון עבדים ובדברי הרמב"ם בזה. 
סימן יב כפירה והודאה בחיוב ממון לאחר זמן 
הרמב"ם בפי"ג ממלוה ולוה כתב דהיכא שהמלוה והלוה חלוקים בזמן הפרעון נשבע הלוה היסת, ואם יש למלוה ע"א נשבע שבועת ע"א מה"ת. והקצוה"ח בסי' ע"ג הקשה בשם מהרי"ט דגם בלא ע"א ישבע שבועת מודה במקצת. - מיישב דאע"ג דחשיב כפירה מ"מ אין כאן הודאה, דמה שמודה שצריך לשלם לאחר עשרה ימים ל"ח הודאה, דאינו מודה בדבר שנחסר בו עכשיו, וכשיגיע זמן הפרעון שאז נשלמה הודאתו תו ליכא כפירה. - ביאור דברי הש"ך בסי' ע"ג דאם הם חלוקים גם על סכום ההלואה נשבע היסת מיד ולאחר עשרה ימים שבועה דאורייתא. 
סימן יג משכון של ישראל שנפל מיד נכרי ונתייאש ממנו 
השו"ע בחו"מ סי' ע"ב פסק דמשכון של ישראל שהיה ביד גוי ונפל ממנו ומצאו ישראל חייב להשיב לישראל, וכתב הש"ך דאם החזיר לגוי חייב משום מזיק, וקשה אמאי פקע שעבוד הגוי בנפילת המשכון לשיטת הב"ח והש"ך ביו"ד סי' קמ"ו דאע"ג דאבידת גוי מותרת לא הוי שלו. - מיישב ע"פ דברי מהר"ם שהביא הרא"ש בב"ק מ"ט ע"ב דפקע שעבודא דעכו"ם משום שאסור להחזיר אבידה לעכו"ם, והיינו דהשעבוד פוקע לאחר שיתודע לגוי משום שמתיאש דודאי לא יחזירו לו, ומבאר זאת גם לשיטת הסוברים דיאוש אינו כהפקר ועדיין של הבעלים הוא עד שיזכה בו אחר. - חוקר היכא שהחזיר המשכון לגוי קודם שנתייאש ממנו, כיון שעדיין לא פקע שעבודו א"א לחייבו מדין מזיק, או דילמא כיון שגוף המשכון הוא של הישראל נעשה שומר אבידה של ישראל והוי פשיעה מה שמחזיר לו. - מיישב קו' השעה"מ על שיטת הש"ך דחייב לשלם אם החזיר לגוי. 


חידושי ר' שמעון שקופ קונטרס השעבוד סימן א 
========================================= 
בענין הזהב קונה את הכסף והכסף קונה את הזהב 
א. התחייבות על דבר מסוים 
בשו"ע חו"מ סימן של"ב סע"ד בהגהת הרמ"א שם איתא בזה"ל: בעל הבית ששכר פועלים ואמר לו ליתן חפץ בשכרו יכול ליתן לו את דמיו, הואיל ולא משך החפץ לא קנאו, ע"כ. ויעויין בספר קצות החושן סימן ר"ג סק"ד שהקשה ממה שכתב הנמוקי יוסף בפרק הזהב דמי שמשך חפץ מחבירו והתנה לו ליתן כור חיטים חדשים חייב ליתן לו כמו שפסק יעו"ש, וכן הוא בשו"ע שם סע"ד, וכתב על זה הקצות החושן שם וז"ל: ולכן נלענ"ד דודאי הזהב קונה את הכסף מפרש לה בגמרא (ב"מ דף מ"ה ע"ב) דהיינו דהזהב מחייב את הכסף, דמטבע אינו נקנה בחליפין, ואם כן ע"כ הא דתנן שם דהכסף אינו קונה את הזהב, היינו אפילו התנה ליתן לו זהב עבור הכסף נמי לא מהני, משום דדהבא פירי לגבי כספא, ומחסרא משיכה, ומוכח מזה דאפילו מחייב עצמו ליתן זהב עבור הכסף לא מהני, ואם כן אפילו פירי סתמא אינו מתחייב עבור מעות, והיינו דינא דהר"ן דמעות אינן קונות אפילו להתחייב בכור סתמא של חיטים, ומשום הכי בפועל דמלאכת הפועל אינה אלא כנתינת מעות [אינו חייב ליתן לו החפץ שייחד בשכרו], אבל מי שמשך בפירות והתנה ליתן לו חיטים במקום דמי הפירות שפיר מתחייב כמו שהתנה, ואף על גב דפירי לא עבדי חליפין, דדוקא דרך קנין זה תחת זה לא מהני, אבל להתחייב בפירות כיון שאחריותו עליו ודאי מהני חיובו, ומעות אפילו לחייב את הפירות לא מהני, וכדמוכח מהך דהכסף אינו קונה את הזהב, דמיירי בחיוב, וכמו שכתבנו, ושכירות דפועל אינו אלא כמו מעות וכמש"כ, כללא דמילתא, מעות אינו מחייב את הפירות, והיינו הך דשכירות, אבל פירי שפיר מחייב את הפירות, והיינו הך דנימוקי יוסף עכ"ל. וכן כתב המחנה אפרים בהלכות דבר שלא בא לעולם סימן ג' יעו"ש, ואף הוא הוכיח כן מהמשנה דהכסף אינו קונה את הזהב והזהב קונה את הכסף, דפירושו שהכסף אינו מחייב את הזהב כמבואר בגמרא הנ"ל, יעו"ש. 
ולענ"ד דבריהם תמוהים מאד, חדא, מאיזה טעם לא תועיל התחייבות בכסף. והמחנה אפרים שם כתב, דבתר דתקנו חכמים דמעות אינן קונות זולת למי שפרע, כמו כן לא מהני החיוב אלא למי שפרע יעו"ש, וגם זה קשה לשיטת הסוברים דבשכירות מטלטלין דלא שייך הגזירה דנשרפו חיטיך בעליה מעות קונות, ולא אמרינן בזה לא פלוג, אם כן גם הכא לענין התחייבות לא שייך לא פלוג, דענין התחייבות הוא בגוף המתחייב, ומשום הכי מהני אפילו בדבר שלא בא לעולם, כמבואר בתוספות וברא"ש ריש פרק אף על פי. ועוד, איך יכלכל ריש לקיש המשנה דהכסף אינו קונה את הזהב, דלדידיה מעולם לא נתקנה הך תקנה, ומדינא לריש לקיש בכה"ג דהזכות הוא בגוף האדם ולא גרע מפועל והיה בדין דמהני, ועיין ב"מ דף מ"ח. 
והנה נלענ"ד בזה, דהנה אם יתחייב אדם על ידי קנין ליתן חפץ מסויים, דהזכות הוא בגוף האדם, לא שייך זכות זה רק בשיווי ממון, או בעידית דגם זה הוי זכות, אבל בדבר דלא שייך בו זכות הוי קנין דברים. דרק היכא דקנה גוף החפץ לא יוכל להחליפו באחר אף במעולה ממנו, ואפילו בפרעון המעולה ביותר דהיינו כסף ממש. ולהכי לא מהני על ידי שום קנין שישלם לו דוקא בחפץ מסויים. אבל מצינו דאף דלא מהני קנין לכתוב שטר דהוי קנין דברים, אבל אם קנה שדה על ידי קנין אחר ופסק עמו לכתוב שטר מחוייב לקיים דבריו, ועיין בדרישה ובפרישה שביאר דכל שנתקיים המקח מחוייב בכל הפרטים של הפסיקה. ועל כן היה נלענ"ד, שכל שקנה חפץ במשיכה שנעשה מקח ביניהם מהני בזה [על] כל פרטי ההתחייבות. אבל כל זה בקונה חפץ, דמכיון שמשך נעשה מקח, אבל במשיכת הכסף וקנינו עדיין לא נעשה מקח, דקנין כסף אינו נקרא מקח, דאין כסף נקרא סחורה בשום אופן, רק שעל ידי הכסף יוכל להתחייב ולהקנות, ואינו אלא בדרך קנין, וכמו קנין סודר. ועיין בריטב"א למסכת ע"ז פרק השוכר את הפועל שביאר כן לחלק בין פועל למשיכת מטלטלין, דמטלטלין הוא דבר הנקנה. ולדבריו צריך לומר דמלאכת הפועל לא חשוב מקח, דאין זו סחורה, אף דהיא שוה כסף, אבל הפעולה היא ממילא אצל בעל הבית, דהרי גם בלי הקנאה בע"כ היא נשארת אצל בעל הבית, ואין הפסיקה רק לשיווי הדמים, אבל אין כאן חפץ הנקנה על ידי הקנאה, ודו"ק. 
ועיין ביבמות דף ס"ו בשוכר ששם דמי פרה גם לענין יוקרא וזולא דמאכילה בתרומה יעו"ש, ולכאורה קשה מאד, דממה נפשך, אם הוא בגדר תנאי דאם הוזלה הפרה של השוכר מעיקרא ואם לאו תהיה מעיקרא של המשכיר, אם כן איך הוא מאכילה בתרומה, דילמא אחר כך יתגלה הדבר דמעיקרא היתה של המשכיר, ולומר שהוא בדרך שיור אינו מובן כל הענין בזה. ועל כן נראה דהפרה היא לגמרי של השוכר, רק שנתחייב לשלם בזה החפץ דוקא, ואם הוזל מחוייב ליתן זה החפץ ולהשלים המותר בדמים, דשם מהני התחייבות כזאת, דעל ידי משיכת חפץ מהני כל פסיקה כנ"ל, ובאופן שיהיה טעם לפסיקת הזוכה, וכהך דאמרינן בפרק הזהב דאמר לישנן קא בעינא, אבל בלאו הכי לא מהני, והכא בפרה מהני משום שבח בית אביה או משום כושרא דחיותא ורוצה אדם בקב שלו, ודו"ק. 
ועיין בקצות החושן סימן ר"ג סק"ב שהעלה לדבר ברור דלא מהני התחייבות לדבר מיוחד אם לא שתהיה האחריות עליו, דבלא אחריות לא שייך שעבוד הגוף, וכן הביא שם בשם המהרי"ט, יעו"ש. והנה לפי דבריו בהכרח שיפרש דברי הנמוקי יוסף שהבאנו לעיל, שכתב, שאם פסק ליתן חיטים חדשים שצריך ליתן חדשים כפי מה שפסק, הדברים אמורים כשהיה באחריות, דאם לא יתן חיטים יתן במקומם או חפץ אחר או דמים, וכמו כן בסימן רמ"א לענין מתנה על מנת להחזיר, שאם התחייב במתנה על מנת להחזיר זה החפץ, יפרש לפי שיטתו, שהיה זה באחריות, שאם לא יחזיר חפץ זה יתן דמים. ולענ"ד לא נראה כן, דאם נאמר דלא מהני התחייבות על חפץ מסויים, דהוי כקנין אתן, אם כן מה מהני במה שקבל האחריות לענין הא דהתחייב ליתן חפץ מסויים, דהלא שני ענינים נפרדים הם, דהאחריות היא אחריות כללית ככל התחייבות דמים, ומה שיתחייב ליתן חפץ מסוים דוקא ולא יוכל לסלקו בדמים זוהי התחייבות פרטית, וכיון דלא מהני התחייבות פרטית זו בפ"ע, מה מועיל אם התחייבות זו היא בהצטרפות ההתחייבות הכללית. ולפי מה שבארנו דבכל גוונא בהתחייבות על חפץ מסויים שיהיה חייב ליתן לו החפץ המסויים דוקא הוי קנין דברים, אלא שהחילוק הוא בדין זה בין התחייבות דרך קנין כגון התחייבות על ידי כסף לבין התחייבות שהוא דרך פרעון בשביל חפץ אחר, לפי זה ניחא בכל המקומות שהבאנו לעיל. 
אמנם דברינו נסתרים מדברי הטור בסימן ר"ג שהובאו דבריו בספר קצות החושן שם, יעו"ש שכתב וז"ל: מטבע אין קונין בו ואינו נקנה בקנין, כיצד, מכר לו פרה או טלית או אחד מכל מיני מטלטלין בדינרי זהב או כסף או במטבע של נחושת, אף על  פי שקבל המעות לא נקנה החפץ ללוקח, וכן אם בא להקנות לחבירו מטבע אשר בידו או שיש לו ביד אחר בקנין סודר אינו מועיל, אבל יכול לשעבד נכסיו בקנין לאחר לגבות מהן סך ממון, ומשמשך הלוקח את החפץ נתחייב הוא למוכר בדמים, ומיהו דוקא בתורת דמים שלא ייחד לו המעות, לפיכך משמשך המקח נתחייב במעות, אבל בתורת חליפין שייחד לו מעות ואמר לו באלה המעות לא קנה, דכיון דייחדם אם אבדו אינו חייב באחריותן ליתן לו אחרים לבעל המקח, לפיכך לא סמכא דעתיה דבעל המקח עד שיגיעו המעות לידו, וכמו שלא זכה המוכר במעות כך לא קנה הלוקח את החפץ אף על פי שמשכו, עכ"ל הטור. והנה הטור  מיירי במשיכת מטלטלין, וע"כ צריך לומר בביאור דבריו לכאורה כמו שמפרשם בעל הקצות החושן שם. והנה מלבד שלדברינו לא יתכן זה, כבר הקשה גם הנתיבות על הקצות שם חבילה של קושיות יעו"ש. ובמקום אחר הקשינו על הקצות החושן מאפותיקי מפורש, דשם ליכא אחריות על הלוה, ואין לחלק ולומר דשם באפותיקי מפורש היתה אחריות על הלוה אלא שנמחלה, דמאי שנא, דלפי סברת הקצות הנ"ל אין מקום לחלק בין אם היתה אחריות ונמחלה לבין לא היתה אחריות כלל, וזה פשוט. 
ובביאור דברי הטור נלענ"ד, דהנה אם נפרש דבריו לפי הבנת הקצות החושן שם דכוונת הטור היא דכיון דליכא חיוב אחריות ליכא חיוב כלל, היה אפשר לומר בפשיטות, דכיון דהם כיוונו בתורת חליפין ממילא לא חל חיוב כלל, דלא נתכוין בזה בתורת חיוב אלא בתורת קנין, וכיון דאין קנין איך יתהוה חיוב. אבל לענ"ד מלשון הטור משמע להיפך ממה שהעמיס בדעתו הקצות החושן, דבאמת איכא חיוב על אלה המעות, ואם היה קונה את המטלטלין היה חייב ליתן את המעות שייחד לו, שהרי כתב וז"ל: כיון דייחדם אינו חייב באחריותם אם אבדו ליתן לו אחרים לפיכך לא סמכא דעתיה, ולדברי הקצות החושן בכוונת הטור היה הטור צריך לומר להפך, "כיון דאינו חייב באחריותם ליכא חיוב כלל ולפיכך לא סמכא דעתיה". ולכן נלענ"ד ברור דמדברי הטור משמע להדיא דלא כהקצות החושן. וכן כתב להדיא הריטב"א לע"ז שהבאנו דבריו לעיל, דאם מייחד כסף בעין חל חיוב על זה הכסף. וכוונת הטור לענ"ד היא פשוטה, דאם היה הדין דאע"פ שכיוונו בתורת חליפין שיקנה הדמים מכל מקום, היינו שיתהוה חיוב דמים על ידי משיכת החפץ, היה באמת המקח קיים, כיון שדין מקח זה ככל תורת מכירה, אבל כיון דאין כאן דין מקח אלא רק שיתחייב לו רק בדמים אלה אבל אם נאבדו אינו מתחייב ליתן אחרים, וגם כוונתם בתורת חליפין לא נתקיימה, על כן בטל המקח לגמרי, וזה ברור לענ"ד בכוונת הטור בלי ספק וגמגום. 
על כל אופן מוכח לפי דברינו מדברי הטור, דאף שנתכוין בתורת הקנאה מועיל בתורת חיוב, ויש להקשות לפי זה אם כן בכל מקח שבטל יתחייב לעולם לקיימו מדין התחייבות, והרבה מקומות סותרים לזה, וכגון הקנאות בדבר שלא בא לעולם וכיו"ב. 
אמנם לפי מה שחלקנו בזה בין אם הוא בתורת קנין לבין אם הוא בתורת פרעון, יש לחלק גם כן בעניננו, דדוקא אם משך המטלטלין וייחד לו דמים אז יש לומר דאף שכיוונו בתורת קנין מכל מקום מועיל בתורת חיוב, אבל אם נתן לו כסף והקנה לו דבר שלא בא לעולם ליכא גם חיוב, דכסף לא הוי מקח וכמו שנתבאר. 
ועוד יש מקום לומר דאולי להטור אינו מחוייב ליתן לו דוקא דמים אלה, רק דינם כאפותיקי מפורש, ועיין בריטב"א לע"ז שם בסוגיא דאתנן שמסתפק אם ייחד לו טלה אם בטלה ההתחייבות לגמרי או לא, ולפי זה בייחד לו דינר בתורת קנין גם כן תלוי בזה, ובע"כ מיירי הריטב"א היכא דייחד לו בתורת חיוב ופשוט הוא. 
ב. המשך להנ"ל, וגדרי אפותיקי מפורש ויחוד כלי 
והנה לפי מה שנתבאר לנו נמצא דאם נתחייב על ידי כסף ליתן מטלטלין ליכא גם מי שפרע, לשיטת הסוברים דלדידן דקיי"ל כרבי יוחנן ליכא מי שפרע אלא היכא שחל קנין מן התורה, ובכה"ג לפי דברינו ליכא קנין מן התורה, ולפי זה היה ניחא מה שלא הזכיר הרמ"א בענין פועל שייחד לו טלה בשכרו דאיכא מי שפרע, ובנתיבות המשפט שם ר"ג נתקשה בזה יעו"ש, ודבריו אינם מובנים לענ"ד. ועיין בקצות החושן סימן של"ג סק"ד שנתקשה בהך דינא בלאו הכי לפי מה דקיי"ל דישנה לשכירות מתחילה ועוד סוף הרי אין כאן כסף כלל יעו"ש. 
אמנם לענ"ד נראה שאינו כן. דהנה ברש"י לב"מ דף ס"ו ע"ב ד"ה אפותיקי, מבואר דס"ל דבאפותיקי מפורש אינו יכול לסלקו בדמים, ועל כרחך אין הכוונה בזה שבאפותיקי מפורש מכר לו הלוה השדה בדמים דבהגיע זמן הפרעון יקנה אותה לגמרי, דאם נאמר כן הרי זו מכירה ממש ולמה אנו קוראים לזה אפותיקי, ועוד קשה מסוגיית הגמרא דגיטין דף מ' ע"ב דמשמע שם להדיא דאף באפותיקי מפורש הקדש מפקיע מידי שעבוד, דבאוקימתא קמייתא בשחרור רבו ראשון מיירי באפותיקי מפורש, וכמו שכתבו התוספות שם יעו"ש, ודוחק לומר דמיירי כגון שלא הגיע הזמן, ואף אם נאמר כן גם כן עדיין אינו מובן, דמה שיכול לסלקו בדמים הלא לפי הנ"ל אינו אלא בגדר תנאי, ואם לא סילק איגלאי למפרע דכבר היה מכורה, ובאם נימא שלא הקנה לו מעכשיו רק לאחר זמן, בכגון זה גם קדושת דמים יפקיע. 
והנלענ"ד דלשיטת רש"י ענין אפותיקי מפורש הוא התחייבות על שדה מסוימת, וכמו בכל שעבוד הגוף שחל על כל הנכסים לענין שיש בזה זכות בגוף הלוה שיכול המלוה ליטול מנכסיו כערך סכום החוב, כמו כן באפותיקי ענין זכות זה הוא כנגד שדה מסוימת, וס"ל לרש"י דכמו דמהני שעבוד הגוף שיפרע מעידית, כמו כן מהני לענין חפץ מסויים שלא לסלקו כי אם בחפץ זה. ולפי זה הרי לא עדיף זכות של הבע"ח גם בעשאו אפותיקי משאר בע"ח לומר דשדה זו המיוחדת היא שלו, ורק זכות בעלמא יש לו שבהגעת הזמן יכול ליטול השדה ולהחזיק בה, ומשום הכי הקדש מפקיע מידי שעבוד, כיון דעדיין כל שלא החזיק בתורת גביית חוב על פי בית דין השדה עדיין של הלוה. והרא"ש בפרק איזהו נשך דפליג על רש"י, יש לומר דלא פליג על עיקר ההסבר שכתבנו בשיטת רש"י ולומר דסובר שאי אפשר לעשות קנין כזה, אלא דהרא"ש ס"ל דאין ראוי לקרות לזה אפותיקי אלא בשם מכירה, יעו"ש בדבריו, ומשום הכי ס"ל דבכל אפותיקי מפורש אין הכונה דהלוה מתחייב לפרוע דוקא בקרקע מסוימת, רק להפך, דהוא מגביל שעבודו של המלוה שלא יוכל לתבוע משאר נכסים, יעו"ש ברא"ש דמשמע כן להדיא כמו שבארנו, דס"ל דיפוי כוח של אפותיקי הוא ממילא, וז"ל שם: ואף על גב דיכול לסלוקי בזוזי דאם לא  כן לא מיקרי אפותיקי דמעתה מכירה היא במקצת או כולה, מכל מקום לא חשוב "דאי" (היינו לענין אסמכתא) כיון שהמלוה לא יוכל לתבוע ממנו פרעון ממקום אחר חשוב כקנו מידו ואפילו לא אמר לו מעכשיו, עכ"ל. וכוונתו נראה, דלהכי לא הוי אסמכתא אף שיכול לסלקו בדמים, משום דהיפוי כוח של המלוה בא ממילא. ולענ"ד נראה מזה דיכול המלוה לעשות דין אפותיקי מפורש בע"כ של הלוה לשיטת הסוברים דמחילה בע"כ של הלוה מהני, ודו"ק. על כל פנים נראה דלדעת רש"י אפשר להתחייב שיפרע לו דוקא בחפץ מסויים ואז לא יוכל לסלקו בדמים. 
וכן מוכח להדיא מדברי הרמב"ם בפרק כ"ב מהלכות מכירה ומובא בשו"ע חו"מ סימן ר"ט סע"ו, דהפוסק על שער שבשוק וקיבל דמים ולא היה אותו המין שפסק עליו ברשות מוכר חייב לקנות וליתן ללוקח מה שפסק ואם חזר בו מקבל מי שפרע עכ"ל. הרי דפשטות הדברים הוא דאיכא חיוב עליו לקיים פסיקתו ליתן לו החיטים שפסק, ומבואר להדיא דיכול אדם להתחייב על ידי כסף ליתן חפץ מסויים, וכל זה הוא דלא כמו שכתבנו בתחילת דברינו. 
לכן נלענ"ד בביאור המשנה דהזהב קונה את הכסף והכסף אינו קונה את הזהב, על פי דברי נמוקי יוסף שהבאנו דבריו לעיל, דהנה אם מתחייב אדם על ידי כסף ליתן מטלטלין, מדין התורה זה תלוי בפלוגתא דרבי יוחנן וריש לקיש, דאף דבכל התחייבות הקנין חל על גופו ולא על החפץ, אבל מכל מקום כיון שכל ענין המקח בזה הוא שיוכל אח"כ לזכות במטלטלין, דהזכות שבגופו הוא רק לענין שעל ידי זה לא יוכל לחזור בו, אבל אין לו לנותן הכסף שום השתמשות וקנין בגוף המתחייב, וכיון דענין תכלית המקח הוא לזכות מטלטלין לא מהני לריש לקיש, דכל ענין מקו"מ לקנות מטלטלין לדידיה אינם נגמרים אם לא שיזכה בתחילה בגוף הדבר הנקנה ולא להפך. ולא דמי למה שכתב בהגהת אשרי סוף פרק הזהב דבמוכר עובר פרה דקונה גם לריש לקיש, וכמו כן לדידן בעכו"ם לרבי יוחנן, משום דאי אפשר במשיכה יעו"ש, דהנה בענין הגהת אשרי אין טעם הדבר משום דכל שלא אפשר למשוך סגיא בקנין כסף, וכבר הקשו בתוספות קדושין דף כ"ה ע"ב ד"ה בהמה, על סברא זו לענין משיכה ומסירה שהקשו וכי קנינים מצוות הן שיבטלו זה את זה יעו"ש. אלא ודאי דכוונת ההגהות אשרי היא דכשהוא מוכר עובר הוא קונה את העובר עכשיו כמו שהוא (יעויין בקצות החושן סימן ר"ט), וכל שהדבר הנקנה אינו בכלל "נקנה מיד ליד" על זה לא אמרה תורה "מיד עמיתך", ודינו כקרקע, אבל אם ימכור פרה לכשאקחנה ועובר לכשיולד נלענ"ד ברור דאינו קונה בכסף, כיון דהחפץ הנקנה הוא העובר לכשיולד והפרה לכשיקחנה, ואז הוא דבר המטלטל מיד ליד ושוב אינו נקנה בכסף. (ועיין פני יהושע לב"מ ריש פרק המפקיד במה שהקשה שם על דברי התוספות שם ד"ה והא, ואין דבריו נלענ"ד כלל וכמו שכתבנו). ולרבי יוחנן מן התורה מהני התחייבות על ידי כסף, ומדרבנן בטל הקנין כמו בהקנאה ממש, ולענין הגזירה שמא יאמר לו נשרפו חטיך בעלייה, במתחייב בחפץ מסויים שייכת הך גזירה, וממילא גם בהתחייבות סתם גם כן נאמרה הגזירה שפיר משום לא פלוג. ולא דמי לשכירות מטלטלין דיש סוברים דמהני בכסף, דהתם הוא משום דענין שכירות הוא דרך מכירה אחרת דלא יזכה השוכר קנין ממש בחפץ המושכר רק לתשמיש בעלמא, דמה"ט כתבו כמה מהראשונים דלא מהני מן התורה משיכה לענין קנין פירות, ומשום הכי דבר הנקנה בשכירות הוא ענין אחר, שעל כגון זה לא נאמרה כללות הגזירה להעמיד מקחם של מטלטלין במשיכה כנ"ל, אבל בהתחייבות שענין ותכלית המקח הוא שעל ידי זה יזכה אחר כך בגוף דבר המטלטל, מקח כזה נכלל בסוג כל מכירות לרבי יוחנן מדרבנן ולריש לקיש מן התורה, וכיון דלפעמים בכה"ג שייכת הגזירה וכגון בהתחייבות על דבר מסויים, משום הכי הדין שוה דגם בהתחייבות סתם לא פלוג בזה. ועיין בפני יהושע ריש פרק המפקיד שהקשה שם על התוספות דגם לרבי יוחנן יהיה בכסף בדבר שלא בא לעולם משום דאי אפשר שימשוך וגם לא שייכת הגזירה, ודבריו תמוהים, דכיון דהדבר הנקנה הוא החפץ שיבוא לעולם ואז אפשר למשוך וגם שייכת הגזירה, ודברי התוספות שם ברורים, ולפי זה גם בהתחייבות כן. 
וכן נלענ"ד לבאר על דרך זה ענין יחוד כלי, דמבואר בגמרא ב"מ דף מ"ח ע"א, דעושק ותשומת יד המובא בקרא לענין קרבן שבועה הוא דוקא ביחוד כלי, ולפירש"י ותוספות שם בלאו הכי פטור מקרבן שבועה יעו"ש. והנה בגמרא שם מבואר דלרבי יוחנן מהני יחוד כלי על ידי כסף החוב, ולריש לקיש צריך משיכה, ועיין בתוספות שם דמפרשי דיחוד כלי אינו בתורת משכון, ודלא כמו שכתבו התוספות בכתובות דף מ"ב ע"א יעו"ש. ובאמת מסוגית הש"ס דב"מ שם מוכח דאינו בתורת משכון, דמשני שם לריש לקיש דמיירי שנתנו וחזר והפקידו אצלו, ופריך בגמרא אי הכי היינו פקדון יעו"ש, ואם נאמר דזהו בתורת משכון, אינו ענין לפקדון, דמשכון אינו אלא שעבוד, דאף שקנה המשכון מדרבי יצחק לשיטת כמה מהראשונים דקנה מדרבי יצחק גם במשכון בשעת הלואתו, אבל מכל מקום אינו פקדון, ודו"ק. ועיין בקצות החושן סימן ע"ב סק"ב שהקשה לשיטת ר"י הלוי דמשכון אינו נקנה במשיכה, דבדבר דלא שייך משיכה גם לריש לקיש נקנה בכסף, אם כן קשה מה הקשו בגמרא על ריש לקיש מהך דיחוד כלי יעו"ש. והנה מלבד שאין הכרח דהר"י הלוי יפרש ענין יחוד כלי כפירוש התוספות בכתובות הנ"ל דהוא מתורת משכון, מאחר שהתוספות עצמם בב"מ מפרשים היפוך מדבריהם בכתובות, הנה מלבד זה לפי מה שכתבנו לעיל לא קשה מידי, דלא מהני לריש לקיש בכסף אלא אם כן המקח הנקנה אינו דבר המטלטל מיד ליד, אבל הכא ענין המשכון הוא שיזכה לבסוף בגוף הדבר, והטעם דלא מהני לשיטת הר"י הלוי הוא משום דעכשיו בשעת המשיכה אינו זוכה עדיין בגוף הדבר, אבל בזה גם לריש לקיש לא יהני בכסף כיון דהזכיה הוא לענין גביה לבסוף שהוא דבר המטלטל, ודו"ק כי ברור הוא. אבל מכל מקום הרי דברי התוספות בכתובות הנ"ל צ"ע מסוגיית הגמרא דב"מ הנ"ל וכמו שהערנו. ועוד, שעל כל פנים התוספות בב"מ שם מבואר בהם שלא כדבריהם בכתובות. 
אמנם גם לשיטת התוספות בב"מ שם סוגית הגמרא צ"ע, דאף אם נאמר דיחוד כלי הוא בתורת קנין גם כן צ"ע מכמה פנים. חדא, למה קוראה התורה לזה תשומת יד או עושק, דאם קונה איזה כלי בהנאת מחילת מלוה של תשומת יד מאי דהוה הוה, דמכל מקום בשעת הכפירה הוא כופר בכלי השייך לחבירו. ועוד, דברי התוספות שם תמוהים במה שהקשו מהא דסבר רבי שמעון שעל תביעת קנס פטור מקרבן שבועה לפי מסקנת הגמרא בכתובות שם דאף בעמד בדין פטור לרבי שמעון כל זמן שלא פרע לו משום דעיקרו קנס, וכתבו התוספות דלרבי יוחנן ניחא דמיירי שייחד לו כלי על הקנס אבל לריש לקיש כיון שמשך שוב אינו קנס, ודבריהם תמוהים מאד, דגם לרבי יוחנן כיון שקנה הכלי בקנין גמור ואם נשרף הכלי שלו נשרף ורק מונח בידו בתורת פקדון מה שייך זה לדין קנס כיון שהחוב של קנס כבר נפרע. ואם ייחד לו כלי שלא בהקנאה גמורה רק בתורת משכון וכהך שכתבו התוספות בכתובות, אז גם לריש לקיש ניחא, וכמו שתירצו באמת התוספות בכתובות שם. וגם מוכח מדבריהם שם בכתובות דרק לריש לקיש צריך לתרץ דהוא בתורת משכון אבל לרבי יוחנן ניחא להם יעו"ש, ושוב קשה גם לדבריהם בכתובות כנ"ל. ועוד קשה טובא בעיקר שיטתם בענין ייחוד כלי, מהא דאמרו בשבועות דף ל"ז ע"ב, דאמר רבי יוחנן דהכופר במלוה שיש עליה עדים חייב קרבן שבועה והכופר במלוה שיש עליה שטר פטור מקרבן שבועה (ועיין תוספות ב"מ דף ד' ע"ב), ואם צריך ייחוד כלי לרבי יוחנן מה נפק"מ בין מלוה בשטר למלוה בע"פ כיון דהלה תובע ממנו פקדונו, וזו קושיא עצומה. 
ולכן נלענ"ד לפרש דענין יחוד כלי הוא התחייבות שיפרע לו את חובו בכלי זה, והחיוב הזה נעשה לרבי יוחנן על ידי כסף, או בתחילת ההלואה, ובעושק מתחילת הפעולה למ"ד אינה לשכירות אלא לבסוף או אח"כ על ידי הנאת מחילת המלוה. והנה הנאת מחילה בכה"ג נלענ"ד דאינה כפשוטו שמוחל לו לגמרי ובעבור זה הוא מתחייב לו חיוב חדש, דזהו נגד השכל, כיון דסוף סוף הוא פורע לו את החוב שהוא מוחל לו נמצא דסוף סוף באמת אינו מוחל לו כלל, דהרי זה כאומר לחבירו הריני מוחל לך על מנת שתשלם לי. אלא בכאן הוא מוחל את דינו, דמתחילה היה דינו לתבוע ממנו דוקא כסף אם יש לו, ובפועל דינו שצריך למכור משלו ולהביא כסף, ובהנאה זו שמוחל לו את דינו לענין פרעון בכסף הוא מתחייב ליתן לו כלי מסויים, ונמצא דחיוב זה אינו כמתנה גרידא, רק פרעון של חוב דמעיקרא אלא שהחליף העצמים במה לפרוע. 
ולפי הנ"ל מתפרשים דברי התוספות כהוגן, דלרבי יוחנן מתפרשים דברי רבי שמעון היטב, דמיירי שמייחד לו כלי בכה"ג, ומכל מקום פוטר רבי שמעון מקרבן, דהרי אף שחייב לו עכשיו כלי אבל החוב של קנס עדיין עומד במקומו אלא שנשתנה דינו במה ובאיזה עצם יהיה הפרעון, אבל לריש לקיש, דלדידיה אי אפשר בשום אופן שיהיה ייחוד כלי ושלא יהיה באותה שעה גם פרעון והקנאה לגמרי, דעל ידי כסף החוב אינו מועיל לריש לקיש הייחוד כלל לא לקנין ולא להתחייבות, ועל ידי משיכת הכלי גם כן אינו מועיל, רק בהקנאה גמורה, דלענין חיוב הגוף לא מהני משיכת הכלי, כיון דאינו קונה הכלי עכשיו, ואחר כך אם יזכה תצטרך לכך משיכה חדשה. ואף על פי שכתבנו בקונטרס השעבוד (יעויין להלן) דלהרמב"ן ז"ל יוכל להיות דס"ל דמהני משיכת המשכון להתחייב על ידו שעבוד הגוף, אין זה דומה לנידון דידן, דהתם מכיון דלענין שעבוד נכסים שבמשכון מהני משיכה לדידיה, שוב יש לומר דהוי דרך קנין לגמירת דעת של התחייבות שעבוד הגוף, כיון דהוי רק כאפותיקי מפורש ואין זכותו רק לגבות ממשכון זה ודו"ק, אבל הכא דענין ההתחייבות שיקח אחר כך זה הכלי ולא יוכל לסלקו בדמים, הנה לריש לקיש זוהי מכירת מטלטלין שנקנים במשיכת דבר הנקנה, והכא ליכא משיכה, דענין המשיכה שכתבנו לדעת הרמב"ן ז"ל הוא מגדרי שאר קנינים, ולא בכלל משיכת מטלטלין, ולריש לקיש צריך משיכת דבר הנקנה ולא שייך התחייבות, ודו"ק, ואין דרך אחרת לריש לקיש רק בהקנאה גמורה, ומשום הכי פריך בגמרא אי הכי היינו פקדון, ולפי זה מקשים התוספות שפיר דלפי זה איך פוטר רבי שמעון משום קנס כיון דכבר פרעו וחזר והפקידו אצלו, וזה נכון. 
ולפי זה מתורצת היטב הקושיא שהקשינו לעיל מגמרא דשבועות שהבאנו, דלפי דברינו דייחוד כלי אינו רק חיוב לפרוע החוב בכלי זה ולא בכסף וחפצים אחרים, מכל מקום כיון דאם יאבד הכלי או שישרף יהיה חייב לשלם בחפצים אחרים, עדיין נקרא שעבוד קרקעות, וכמו דבלא ייחוד כלי ביש לו זוזי דדינו לשלם דוקא בכסף ומכל מקום כשיש לו קרקע נקרא שעבוד קרקעות, ועל כרחך הטעם בזה דכיון דאם יאבד הכסף יגבה מן הקרקע דשעבודו קיים יותר מן המטלטלין, ועוד, דכיון דיש לו זכות גם בקרקע וכפירת חוב בכלל הוא בזה שאינו פורע לו כלל, דכל שאינו פורע כלל הוי הכפירה כוללת גם כפירת קרקע, דעל ידי הקרקע נשלמת הכפירה, דאם היה פורע לו בקרקע אף שדינו לשלם רק בזוזי מכל מקום לא היה בזה כפירת ממון, דבכפירתו הוא מגרע רק מקצת זכותו במה שיש לו בזה היתרון שכסף עדיף לו למלוה מקרקע, ומשום הכי נקרא זה כפירת שעבוד קרקעות, וכאילו היה לו למלוה זכות על אחד משני חפצים דאז אם כופר צריך שתהיה הכפירה על שני החפצים דין שבועה עליהם, דשני החפצים ביחד גורמים השבועה, ואם יהיה אחד מהם קרקעות פטור, כמו כן בייחוד כלי, דדין ייחוד כלי הוא כמו לדידן בכל חוב שדינו לשלם בכסף דוקא אם יש לו ובפועל אפילו אם אין לו. ולפי זה ניחא שפיר הא דאמר רבי יוחנן דכופר במלוה שיש עליה שטר שפטור מן השבועה אף ביחוד כלי, דלרבי יוחנן הוי ייחוד כלי התחייבות, ורק לריש לקיש הוא בקנין ממש, ונכון הוא בעז"ה. 
והנה בהא דכתבנו בענין ייחוד כלי לתרץ דברי רבי יוחנן, עדיין צ"ע לדידן דכסף לא מהני רק למי שפרע ואם כן אם ייחד לו כלי לרבי יוחנן אינו כופר לו דבר בעין כיון שיוכל לחזור בו, ועיין תוספות ב"ק דף ע' ע"ב לענין דו"ה אם מכר בכסף דאינו חייב אף דמהני מדאורייתא, ובשטמ"ק שם כתבו דבאמת חייב בכה"ג דו"ה כיון דמהני מן התורה, אמנם לענין כפירה נראה ודאי דלא הוי כפירה בכה"ג, ולפי זה יהיה מוכח דרבי יוחנן לא סבירא ליה ענין ייחוד כלי, ויש לומר דמשו"ה לא הביא הרמב"ם ז"ל ענין ייחוד כלי בהלכותיו. והתוספות אולי סברי דכיון דמועיל מן התורה, וגם מדרבנן כל כמה שאינו מקבל מי שפרע מחוייב ליתן הוי כפירה, וצ"ע בזה. 
ולפי כל הנ"ל הנה הביאור בהך משנה דריש הזהב הוא על הדרך הזה, לריש לקיש הזהב קונה את הכסף, דבמשיכת הזהב מתחייב לשלם כסף כמו שפסק ואפילו מארנקי חדשה, ולהנמ"י אפילו אם התחייב לו לשלם מחיטים חדשים, אבל הכסף אינו קונה את הזהב אף בהתחייבות, והוא מן התורה, והטעם דלא מהני התחייבות בכסף כבר נתבאר לעיל, ומה דמהני להתחייב חיטים על ידי משיכת הזהב הוא כמו שנתבאר לנו לעיל על פי מה שכתב הריטב"א בחידושיו לע"ז, דכיון דמשך החפץ וענין המקח נגמר במשיכת החפץ אז ההתחייבות אינו מקח חדש רק התחייבות לפרוע דמי המקח שמשך. אבל אם הוא התחייב בכסף, הנה ענין הכסף הוא רק דבר הקונה ולא דבר הנקנה, ועושה מקח על ידי הכסף, וכל שענין המקח לקנות מטלטלין לא מהני על ידי כסף לריש לקיש מן התורה. וכן בפועל שפסק ליתן לו טלה בשכרו יכול ליתן לו דמים, שהפועל לא מכר את פעולתו, ואינו נקרא מקח, אלא דזהו רק נתינת כסף. ואפילו אם אומן קונה בשבח כלי, מכל מקום כיון דגם בלי הפסיקה לא יוכל הפועל ליקח את הכלי שעשה אלא שיוכל רק לתבוע כסף עבור זה, משום הכי לא נקראת פעולת הפועל כי אם נתינת כסף, והדבר שבעל הבית מחוייב ליתן אם התחייב חפץ ולא דמים נקרא מקח חדש, וכל מקח חדש לריש לקיש לא מהני מן התורה ולרבי יוחנן מדרבנן. כנלענ"ד בביאור המשנה. 
והמתבאר לנו מהנ"ל דמהני התחייבות על חפץ מסויים, והתחייבות זו חלה על גופו וכמו שכתבו התוספות בפרק אף על פי, וכמו שנתבאר אצלנו בראיות, והיינו  שיוכלו ליקח ממנו החפץ בע"כ, ולמאן דאמר שעבודא דאורייתא יזכה זכות זה בגוף החפץ שנתחייב, ולמאן דאמר שעבודא לאו דאורייתא זכות זה הוא בגוף המתחייב שיוכל הלה ליקח החפץ בלי רשותו וכמו שנתבאר בסימן א' מקונטרס זה, ובאם אינו רוצה ליתן את החפץ אז למאן דסבר שעבודא דאורייתא הרי זה גוזל את חבירו דחבירו כבר זכה זכות בחפץ, ולמאן דאמר שעבודא לאו דאורייתא אינו גוזלו במה שהוא מעכב החפץ, אלא שאינו מקיים מצותו וכופין אותו על מצוה זו, אבל ודאי דבית דין יוכלו לתפוס החפץ בעל כרחו של המתחייב ובזה עדיפא כפיה זו מכל כפיות שהן על קיום מצוה לחוד וכמו שנתבאר לנו במקום אחר 
ג. המשך להנ"ל בענין הפוסק על שער שבשוק 
והנה דברי הרמב"ם שהבאנו לעיל צריכים ביאור, מהו המקור לדינו שכתב דהפוסק על שער שבשוק וקיבל דמים ולא היה אותו המין שפסק עליו ברשות מוכר שחייב לקנות וליתן ללוקח מה שפסק, מהיכן למד שהוא חייב לקנות חיטים וליתן לו, דלכאורה בכל מקח ליכא חיוב רק קנין, ומאיזה טעם כתב דאיכא חיוב. ויעוין בשטמ"ק לב"מ דף מ"ז שהאריך בענין זה והביא בזה שתי דעות בראשונים אם איכא מי שפרע אם אינו רוצה לקנות יעו"ש, ועיין בפתחי תשובה שם שהביא בשם הגרע"א בתשובותיו שהבין גם כן דהך דינא דהרמב"ם והשו"ע שחייב לקנות תלוי בפלוגתא עי"ש. והנה לפי מה שכתב הכסף משנה שם דלדעת הרמב"ם ליכא מי שפרע אלא באופן שהקנין מועיל מן התורה (ועיין בסמ"ע ובש"ך ובקצות ובנתיבות שם סימן ר"ט), לפי זה צריך לומר שגם החיוב לקנות הוא מן התורה, אלא מדרבנן בטל החיוב כמו שבטל הקנין ורק צריך לקבל מי שפרע. 
ולענ"ד נראה להוכיח זה מדין רבית, דהנה בפוסק על שער שבשוק אף על פי שאין לו וכן במלוה אם יש לו, כתבו רש"י והתוספות דף ס"ב ע"ב דהטעם דמכיון שצריך לקבל מי שפרע ברשותו נתיקר עי"ש. והנה בספר פני יהושע שם וכן בספר שער המשפט הלכות רבית תמהו על רש"י והתוספות שחידשו טעם זה שהוא כנגד סוגיית הגמרא, דהרי בגמרא שם מבואר בשם רבה ור"י בטעמא דמילתא משום דמאי אהנית לי דחיטין בהינא ובשילא יעו"ש. ובספר שער המשפט רצה לעשות פלוגתא בזה, דמאן דפליג על טרשא דר"פ דאמר לא אהניא ליה דס"ל דאע"ג דלית ליה רווחא אבל ללוקחים אית להו פסידא עי"ש, ובפוסק על שער שבשוק גם כן תלוי בזה, דלר"פ מהני הטעם דמאי אהנית לי, ומאן דפליג על רב פפא יחלוק גם על רבה ור"י, ולדידהו צריכים רש"י ותוספות לפרש משום מי שפרע יעו"ש. 
ולענ"ד לא נראים דבריו בזה כלל, דהנה בכה"ג דפוסק על שער שבשוק לא דמיא כלל לטרשא דר"פ, דכמו דליכא טובה ללוקח כמו כן ליכא נשך למוכר, דכיון דיצא השער ומצוי לקנות בשער הזה, והוא נותן לו הכסף על חיטים במקח של עכשיו דיכול המוכר למצוא הרבה חיטים, ליכא נשך, ועיין שיטה מקובצת דף ע"ב שם דקאמר שם דיכול ליזוף, והא דלא סגיא בטעמא דיכול ליקח בהינא ושילא, היינו, דמכיון דנותן לו הכסף בכדי שיוציאו לצרכיו משום הכי צריך שיהיה ביכלתו ליזוף יעו"ש, ועיין שם בספר שער המשפט שרצה גם בזה לעשות פלוגתא, ואולם לא משמע כן. אבל בטרשא דר"פ שהלוקח משלם לו עכשיו יותר מהמקח הקצוב הרי זה נשך, דלגבי דידיה לא שייך לומר שיניח את השכר עד שעת היוקר כיון דהוא לוקח אותו עכשיו לצרכו ועכשיו המקח הוא בזול וזהו שכר המתנה, אבל בפוסק על שער שבשוק אף שלקח את הכסף לצרכו מכל מקום יכול ליזוף או ליקח בהקפה, וזה פשוט. 
אמנם כל מה שנתבאר לנו בזה הוא רק להתיר את הפסיקה, אבל מכל מקום אחרי כן בשעה שהמוכר נותן החיטים להלוקח בשעת היוקר לא שייך שוב מאי אהנית לי בלוקח ומכל שכן גבי מוכר דעכשיו שכבר נתייקר לא שייך טעם זה, והא דמותר ליתן ולא הוי אבק ריבית הוא משום דכיון דהפסיקה היתה בהיתר הרי מה שנותן לו עכשיו הוא מחמת החיוב שנתחייב לו כבר, דבריבית מאוחרת הוא נותן עכשיו מתנה בשביל המתנת מעות, אבל הכא דכשנותן לאחר זמן הוא חייב ליתן בע"כ משום הפסיקה אין בזה איסור ריבית מאוחרת. ורק אם בשעה שנתחייב היינו בשעת הפסיקה היתה ההתחייבות באיסור אסור ליתן אחר כך או לקבל משום ריבית קצוצה, ובאבק ריבית אסור לקבל, כמו שכתב הרא"ש, אבל אם נתחייב בהיתר ליכא איסור אח"כ כנ"ל. 
וראיה ברורה לדברינו מהא דמבואר בגמרא דלמ"ד צד אחד בריבית מותר יכול אח"כ לקיים כפי הפסיקה, ולכאורה לא גרע זה מאבק ריבית, דהוי ריבית מאוחרת, אלא ודאי דשאני הכא דכיון שפסק בהיתר דאז היה בזה רק צד אחד בריבית ליכא שוב אח"כ משום ריבית מאוחרת. אמנם צע"ק לשיטת הרא"ש בפרקין שכתב דעכו"ם שנתגייר אסור לו מן התורה ליתן הריבית שפסק בגיותו, ועיין בשיטה מקובצת שם שמביא שיש באמת חולקים על הרא"ש בזה ולשיטת החולקים הרי ודאי מוכח כדברינו, וגם לשיטת הרא"ש יש לומר דרק בריבית דאורייתא לא מהני פסיקה דהיתרא כיון דמכל מקום היתה ריבית קצוצה, אבל באבק ריבית לענין דלא תהיה לאחר כן ריבית מאוחרת מועלת פסיקה דהיתרא, ודו"ק. 
ולפי הנתבאר לנו לעיל הנה בלא דין קבלת מי שפרע ודאי דלא היה מהני הפסיקה על שער שבשוק, וכיון דמה שפסקו ליתן חיטים לא מהני כלום ואינו מחייב אותו ליתן החיטים ויכול ליתן הדמים שנטל ממנו ולא יותר, שוב אם יתן לו אחרי כן חיטים בשעת היוקר היה בזה דין ריבית מאוחרת, כיון דמחמת הפסיקה אינו חייב כלום וזה ברור. ומשום הכי כתבו רש"י והתוספות דעיקר הטעם הוא משום מי שפרע, והיינו דהפסיקה חייבה אותו בחיטים, ושוב בשעה שמשלם חיטים בשעת היוקר אין בזה איסור ריבית מאוחרת כיון דחייב בזה משום פסיקה דהיתרא. 
וראיתי בספר ההשלמה ריש פרק הזהב שכתב אהא דכתב רש"י על ברייתא דרבי אושעיא במי שהיה נושה בחבירו מנה ובא ועמד על גורנו וכו' (ב"מ דף ס"ג ע"א) ומפרש רש"י שם הטעם דכיון דיש לו קניה לענין מי שפרע עי"ש, וכתב על זה בעל ההשלמה דכיון דמלוה היא ליכא מי שפרע, אלא דכיון דיש לו לאו אגר נטר הוא אלא אוזיל הוא דקא מוזיל גביה יעו"ש. ונראה דזה תלוי בפירוש הגמרא בדף ע"ג בהא דשפכי ליה טפי כופיתא עי"ש ברש"י ובראשונים, דיש סוברים דדוקא דבר מועט שרי דאינו ניכר דמשום המתנה הוא, ואחרים פירשו דהיינו משום דדרך מקח הוא, ועיין בשו"ע הלכות ריבית סימן ק"ס סע"ד בהגה"ה, והעלו האחרונים דדוקא בדבר מועט שרי, ולפי זה הנה אם לא תועיל הפסיקה לענין מי שפרע ואינו צריך מדינא לשלם לו רק המעות שנטל, ודאי דהיה אסור ליתן לו חיטים כשער היוקר, דכל עיקר ההיתר הוא משום מי שפרע. (וצ"ע מה שמותר בעיזי מה שעזי חולבות דהוי דבר שלא בא לעולם ואינו במי שפרע לשיטת הראשונים הסוברים כן כמבואר בשטמ"ק שם). 
ובאמת צריך לי עיון טובא לפי פירוש ספר ההשלמה דהוא משום דאוזיל גביה, מה שייך אוזיל גביה, כיון דהפסיקה אינה מועילה כלום לדעתו דהרי לפי דבריו מלוה אינה קונה, ומה מהני מה שיש לו עכשיו בשעת הפסיקה, כיון שכל ענין הפסיקה הוא דבר בטל, ואם שרי לו ליתן אחר כך משום דאוזיל גביה מה נפקא לן מינה במה שפסק עכשיו ואיזה שם פסיקה על זה כיון דהם דברים בעלמא וצע"ג. על כל פנים שיטת רש"י והתוספות היא ברורה דעיקר הענין בזה הוא משום מי שפרע. 
ולפי הנתבאר לנו בזה הנה בפוסק על שער שבשוק שיוכל ליתן אחר כך דמי החיטים אם נאמר דבפוסק על חיטים אינו מחוייב לקנות ורק אם קנה ואינו רוצה ליתן מקבל מי שפרע, הנה גם לענין דמי החיטים יהיה תלוי אם יש לו אז חיטים מותר ליתן דמיהם, דכיון דמחוייב ליתן חיטים מה לי הן מה לי דמיהן דאין כאן הרוחה כלל, אבל אם אין לו חיטים אם נאמר שאינו מחוייב לקנות חיטים אם נותן לו דמים כשער של עכשיו בשעת הנתינה הרי זו ריבית מאוחרת, וכן נראה שאם חוזר קודם שקנה החיטים בפני עדים מהראוי שלא יתחייב מי שפרע אף אם קנה חיטים לאחרי כן, דלשיטת הסוברים דליכא מי שפרע אלא אם כן הקנין מהני מן התורה הנה אם חזר קודם שקנה בטל הקנין מן התורה וכמו בכל קנין לאחר שלשים שיכול לחזור בו, ואפילו אם אמר מעכשיו לשיטת התוספות ב"מ דף ט"ז ע"א דלרבי מאיר בדבר שלא בא לעולם אף אם אמר מעכשיו יכול לחזור בו כיון דלא פעל עדיין הקנין לקנות גוף הדבר יעו"ש, וכמו כן בכה"ג מהני לרבנן משום דהוי בידו, ואם כן אם חזר קודם ליכא מי שפרע. ולפי זה קשה איך קתני סתמא שמותר ליתן לו דמי חיטים, דמשמע בכל גוונא הוא בין אם חזר קודם או לא חזר ובין אם יש לו חיטים ובין אם אין לו בשעת הפרעון. ומשום הכי פסק הרמב"ם ז"ל שחייב לקנות חיטים ואם לא קנה גם כן צריך לקבל מי שפרע, ומשום הכי בכל גוונא מותר לו לפסוק על דמי החיטים דמה לי הן מה לי דמיהן. וזו היא לענ"ד ראייה ברורה לשיטת הרמב"ם. ושיטת הסוברים דלא כהרמב"ם קשה מאד לענ"ד דאיך יכלכלו כל מה שכתבנו לעיל מצד חשש ריבית מאוחרת וצע"ג. אמנם עיקר יסוד חיוב זה צריך ביאור, דהנה אם נאמר דהרמב"ם מפרש דבכל פוסק על שער שבשוק היא התחייבות גרידא היה ניחא לכאורה, אבל אי אפשר לפרש כן בדעת הרמב"ם, לפי מה שכתב הכ"מ שם שאם פוסק על דבר שלא בא לעולם ממש ליכא מי שפרע, והתחייבות גרידא הרי חלה גם על דבר שלא בא לעולם משום שהיא חלה על גוף המתחייב, וזוהי סברא המוסכמת מכל הפוסקים בלא חולק. (אמנם דברי הכ"מ אינם מוכרחים כל כך וכמו שכתב הש"ך ושאר אחרונים). 
ונראה לענ"ד דיש לומר דסברת הרמב"ם היא, דהנה בכל חיובי ממון נתבאר לנו לעיל דמצד הקנין מועלת ההתחייבות רק לענין שיוכל לתפוס מנכסי הבע"ח, ומה שכופים אותו למ"ד שעבודא לאו דאורייתא הוא רק משום מצות פריעת בעל חוב, משום שהוא חייב מצד המצוה לקיים ולהעמיד הזכות של חבירו, וכמו כן יש לומר בקנין, אם עשה קנין על חיטים, כיון דאם יקנה החיטים יזכה בהם חבירו הוא מחוייב לקנות ולהשלים בה זכות חבירו, וכמו בבעל חוב אם אין לו נכסים ובידו להמציא נכסים שכופים אותו להמציא, והבאנו במק"א בשם הקצות החושן בסימן ט' שחקר בזה. ומדברי הרמב"ם נלענ"ד ראיה ברורה שמחוייב להמציא, דכיון שכתב הרמב"ם שחייב לקנות, ולכאורה מאיזה טעם שנאמר הדין הוא שחייב, אבל הרי לא עדיף זה מבעל חוב באופן שיוכל למצוא מעות בכדי לקיים חיובו, ואם נאמר שאין הבע"ח חייב להמציא אז אין שוב הבנה במה שמחייבים אותו לקנות, ובהכרח שגם בבעל חוב הדין כן. ולפי הנ"ל ניחא, דדוקא בדבר שבא לעולם שאם יקנה יהיה הדבר שלו אז הוא מחוייב להשלים זכות חבירו ולקנות, אבל בדבר שלא בא לעולם שאף אם יקנה לא יזכה בזה חבירו כי אם בהקנאה חדשה אינו מחוייב כלל לקנות והוי רק כדברים שאין בהם משום מחוסרי אמנה. כנלענ"ד בענין החמור הזה. 


חידושי ר' שמעון שקופ קונטרס השעבוד סימן ב 
========================================= 
בסוגיא דמנה אין כאן משכון אין כאן 
א. אם חל שעבוד נכסים בלי שעבוד הגוף, וביאור שיטת הרמב"ן והראב"ד 
קדושין דף ח' ע"א, אמר רבא אמר רב נחמן התקדשי לי במנה והניח לה משכון עליהם אינה מקודשת, מנה אין כאן משכון אין כאן. וכתב הר"ן בשם הרמב"ן ז"ל וז"ל: דאפילו היכא דאמר לה קני משכון זה בשעבוד מנה והתקדשי לי בו ומשכתו אינה מקודשת, דנהי דקניא ליה משכון לההיא שעבודא אינה מקודשת בכך, דמנה אין כאן, כלומר דעיקר שעבודא דמנה גבי לוה הוא ולא גבי אשה, ומשום הכי משכון נמי אף על גב דגבי  אשה הוא הרי הוא כאילו משכון אין כאן שאין המשכון אלא להבטחת השעבוד וכיון דמנה אין כאן גבי אשה משכון נמי אין כאן, וכי תימא נהי דשעבודא גבי לוה למה אינה מקודשת באותו שעבוד, והא אמרינן בפרק האיש מקדש המקדש בחוב דאחרים בין במלוה בשטר בין במלוה בעל פה מקודשת מדינא, אי לאו משום טעמא דלא סמכה דעתה דלמא מחיל ליה, וכדשמואל וכו', והכא ודאי לא שייכא ביה מחילה וכיון שכן היכי אמרינן דמנה אין כאן, איכא למימר דלא דמי, דבשלמא מקדש במלוה דאחרים לא שייכי כסף קדושין גבי מקדש כלל, כיון שקדש את האשה באותה מלוה אין כאן אצלו ממנה כלום, משא"כ במקדש במלוה דידיה דמנה אין כאן, כלומר, דאותה מנה שהוא מקדש בה אכתי אגיד גביה, וכסף קדושין דאגיד גבי בעל לאו כסף קדושין הוא, אבל הראב"ד ז"ל פירש דה"ק מנה אין כאן שהרי לא נתחייב לה בו, דמילי בעלמא נינהו, וכיון דמנה אין כאן משכון נמי אין כאן, דלא קניא ליה למשכון במידי, דמאי יהבה ליה דקניא לה משכון, ודכוותה נמי וכו', אבל היכא שנתן לה משכון ואמר לה קני במשכון זה שעבוד מנה והתקדשי לי בו מקודשת, עכ"ל. ויעויין באבני מילואים סימן כ"ט סק"י שכתב וז"ל: ולשיטת הרמב"ן והרשב"א דמפרשי משום דאגיד גביה, אבל במתנה מהני אם נותן לחברו מנה ונותן לו משכון עליהם זוכה במשכון שעבוד מנה אף על גב דלא נתחייב גופו על המנה, ואיכא למידק איך יהיה מהני  למתנה כיון דאמרו בש"ס פרק יש בכור דנכסוהי דבר אינש ערבין, וכל היכא דליכא לוה ליכא ערב, שוב ראיתי שדעת הרשב"א בתשובה סימן אלף - נון דנתחייב הערב אף על גב דליכא  לוה עכ"ל. וכן נשנו דבריו בספר קצות החושן בדעת הרמב"ן והרשב"א. ומבואר דלדעת הקצות החושן יתכן שעבוד נכסים בלי שעבוד הגוף לפי דעת הרמב"ן והרשב"א. 
אמנם אחר העיון היטב בדברי הרמב"ן נראה דאפשר לומר בכונתו דלא פליג כלל על הכלל שנתבאר לנו דליכא שעבוד נכסים בלי שעבוד הגוף, והראיה שלא הובאה כלל בראשונים פלוגתא כזו, אלא דאיפליגי בפלוגתא אחרת, והוא, לענין קדושין, אם שעבוד משכון מהני לקדושין, דלהרמב"ן לא מהני ולהראב"ד מהני, וכמו שהבאנו בשם הר"ן. ומלבד זה תמוה, דאם נימא כהבנת האבני מילואים, דלדעת הרמב"ן קנה על ידי המשכון שעבוד נכסים, מה זה שכתב הרמב"ן ד"לא מהני משום דהאי זכותא גבי לוה הוא", והרי לפי הבנת האבני מילואים אין לה גבי לוה ולא כלום, דלא מצי לתבוע ממנו כלל ואין על הלוה שום חיוב, ועיקר זכותה הוא בגוף המשכון, על איזה זכות שיהיה, אבל לגבי הלוה אין לה שום זכות, ואף שבאמת יכול לסלקה בזוזי, אבל זה ודאי אינו מגרע כלל לענין הקדושין. 
? והנראה לענ"ד דכוונת הרמב"ן בזה היא דעל ידי משיכת המשכון הוא זוכה גם כן שעבוד הגוף, וכאפותיקי מפורש, היינו, דלענין זה הוא זוכה במשכון שתטול מנכסיו מנה, ורק הגביל זכות שעבוד הגוף שלא תוכל לגבות רק ממשכון זה. וזה אין להקשות איך אפשר שעל ידי משיכת המשכון יתהוה זכות בגוף בעל המשכון, משום דכיון דכל עיקר הזכות בכהאי גוונא הוא רק לפרט אחד מנכסיו, דהיינו מזה החפץ, על כן חשוב זה קנין, דכל ענין קנינים הוא המעשה המוכיח על ערך הנתינה, והכא לא צריך הוכחה יותר מזו, אבל ודאי להתחייב מנה כדין כל התחייבות לא מהני במשיכת חפץ אחד וגם במשיכת כל נכסיו, דזכות שעבוד הגוף הוא זכות בגופו בלא גבול וכולל גם נכסים שיהיו לו בעתיד כמובן, אבל באפותיקי מפורש יוכל להיות שפיר שיועיל מעשה קנין בהשדה על ידי חזקה, וכמו כן במשכון, (זולת לשיטת הר"י מיגאש ז"ל). והנה לפי דברינו לא זכתה האשה בעצם המשכון, רק עיקר זכותה הוא במה שזכתה בגוף הלוה שעבוד הגוף ליקח מנכסיו, ומה שתטול עצם המשכון לבסוף אינו מפני שיש לה קנין בעצם המשכון, רק עיקר הדבר הוא של הבעלים, והיא יש לה זכות ליטול מנכסיו כמו בכל שעבוד דעלמא, ולזה ביאר הרמב"ן דאף דבשטר חוב דאחרים מקודשת, היינו משום דשם לא נשאר אצל המקדש מאומה ונקרא חסר אצל המקדש, אבל בכהאי גוונא עדיין לא חסר המקדש מעצמו כלום, דכשנוטלת אחר כך אז הוא דנוטלת מנכסיו ואז יהיה החסרון, ואם היינו אומרים דהחסרון היה כבר מקודם לא היה זה נחשב שאחר כך היא נוטלת מנכסיו רק ששלה היא נוטלת, וזה ברור. 
והראב"ד ס"ל דדוקא על האופן המובא בגמרא שאמר לה התקדשי לי במנה ונתן לה משכון, הרי לא נתן לה המשכון שעל ידי משיכתו יתחייב, ונמצא דלא נשתעבד מעולם במנה מנכסיו, ומשום הכי לא שייך משכון כיון דליכא שעבוד הגוף, אבל אם אמר זכי במשכון זה שעבוד מנה, הרי נתן המשכון לשם קנין שעל ידו תזכה בשעבוד מנה דהוא שעבוד הגוף ושעבוד נכסים, ובענין זה ליכא פלוגתא בנוגע לזכות השעבוד, רק פלוגתתם הוא לענין קדושין וקנין קרקע, דלהראב"ד ז"ל מהני בכהאי גוונא, וכן נראה מדברי הרא"ש שם בסוגיא, וסבירא ליה להראב"ד דמהני בקדושין אם היא נהנית מחמתו אחר כך מנכסיו, דמיקרי נתינת כסף קדושין מעכשיו, ולהרמב"ן והרשב"א אי אפשר להיות הקדושין רק אחר כך כשיחסר לו עצם הדבר, ולפי זה דבריהם עולים כהוגן ואין צריך להגיה תיבת "שעבוד" כמו שמגיה בספר קצות החושן סימן ק"צ סק"ו בדבריהם, וגריס "שיעור מנה" יעו"ש. וגדולה מזו מצינו דמהני בשכירת חמור שבמשיכת החמור יתחייב המשכיר להעמיד לו חמור אחר, דלפי זה היה לכאורה אפשר להתחייב בשעבוד הגוף על ידי משיכת חפץ מנכסיו וכמו שנתבאר, וצ"ע. 
ב. בביאור דברי התוס' בכתובות ריש פרק אף על פי 
ולפי דברינו נראה לבאר דברי התוספות ריש פרק אף על פי, שתמהו וז"ל: תימה שעכשיו נהגו שכותב חתן לכלה מאה ליטרין אף על פי שאין לו שוה פרוטה, דבשלמא  כשיש לו הוא משעבד נכסיו לזה החוב, והואיל ונתחייב אפילו נאבדו אלו הנכסים וקנה אחרים הם משתעבדים, אף על פי שאין אדם מקנה דבר שלא בא לעולם, מכל מקום אדם משעבד דבר  שלא בא לעולם כיון דכתב ודעתיד אנא למיקני כדאמרינן בפרק מי שמת, אבל אותו שאין לו איך ישתעבד נכסיו שיקנה אחרי כן, כיון שלא נתחייב לה היינו דבר שלא בא לעולם, יעו"ש, ושאל ר"י לרבנו אליהו והשיב לו דמצינו כענין זה בפרק השוכר את הפועלים דתניא מתנה שומר חנם להיות כשואל, ופריך במאי בדברים, ומשני בשקנו מידו, משמע בכל ענין אף על פי שאין מקנה לו שום נכסים אלא שמשעבד גופו לזה החוב מעתה ולכשיהיו לו נכסים חל שעבודו מעתה, ואין זה קנין דברים, דקנין דברים לא הוי אלא כההיא דריש בבא בתרא שקנו מידו לחלוק חצר שאין בה כדי חלוקה, אבל מה שמשעבד גופו להתחייב לדבר זה משתעבד, ואין זה קנין דברים בעלמא, עכ"ל. והנה דבריהם נעלמו ממני, כיון דרצו לפרש ענין התחייבות שהוא חל רק על הנכסים ולא על גופו, אם כן מה מהני אם יש לו עכשיו נכסים לענין שיזכה שעבוד בנכסים שיקנה, ועוד, לפי דבריהם הרי אפשר שיחול שעבוד נכסים בלי שעבוד הגוף, וזהו היפך משיטת הראשונים וכמו שנתבאר, ולדעת היש אומרים בתוספות שם נשאר כן גם לפי המסקנא, שביארו הענין משום הודאת בעל דין יעו"ש. 
ועל פי מה שנתבאר לנו נראה בכוונתם, דודאי עיקר שעבוד נכסים הוא בשעבוד הגוף היינו ליטול מנכסי המתחייב, רק שהם סברו בקושיתם דזכות שעבוד הגוף אינו חל על ידי קנין, דהוי כקנין דברים, כיון דאינו יכול להשתמש בגוף המתחייב, ורק היכא שחייבה תורה, כגון כתובה ושאר חיובי התורה, זכתה לו בזכות זה, אבל שיזכה על ידי קנין הוי כקנין דברים ואינו מועיל, ומשום הכי סברי דהתחייבות על ידי קנין אי אפשר רק על ידי הנכסים שיזכה בנכסים ליטול הנכסים, היינו שעל ידי הקנין שחל על הנכסים נתהוה ממילא שעבוד הגוף, דכיון שזכה בנכסים ליטול מהנכסים שלא בדרך הקנאה חלוטה רק על ידי שעבוד, שענינו שיטול מהנכסים בלא דעת בעל הנכסים איזה דבר שישוה מאה מנה, הרי ממילא זכות זה חוזר אצל בעל הנכסים, דהא דיוכל ליטול ממנו הרי אינו מפני שהנכסים הם של הנוטל, רק מפני שאין צריך דעת בעל הנכסים, וזהו שעבוד הגוף. ולכן שיטת התוספות בזה דכיון שעל ידי הנכסים ממילא איכא שעבוד הגוף אז יכול לשעבד גם הנכסים שיקנה אחר כך ככל דאיקני, דכיון שזכה שעבוד הגוף ליטול מנכסים ואינו מוגבל בזכותו איזה עצם שיטול ממילא יהיה לו זכות גם בנכסים שיקנה אחרי כן, ומשום הכי יכול לשעבד גם שעבוד נכסים בנכסים שיקנה, ומשום הכי אף אם יאבדו אלה הנכסים מהני ככל שעבוד דאקני, אבל כשאין לו עכשיו כלום קשה איך תועיל התחייבות בקנין. והנה היש מפרשים סוברים, דלפי האמת כן הוא, והא דנהגו לכתוב כן הוא משום הודאת בעל דין. ובתירוצם הראשון הם סוברים דלפי האמת גם שעבוד הגוף נקנה על ידי קנין, והזכות הוא בגוף האדם והוא דבר הנקנה שיטול מנכסיו כשיהיו לו, ולא הוי קנין כקנין לחלוק שהוא בגוף השותף לענין חלוקה, וזה הוי קנין דברים, אבל ליטול מנכסים לכשיהיו לו נכסים הוי זכות בגוף המתחייב מעכשיו וכמו שבארנו. 
ג. ביאור שיטת הרא"ש ריש פרק אף על פי 
והרא"ש בכתובות שם ביאר לנו המשא ומתן של בעלי התוספות הנ"ל באופן אחר, ותוכן דבריו, דעיקר החקירה היתה על התחייבות שלאחר זמן, דכיון דאינו מתחייב מעכשיו וגם אין לו נכסים, וכן ס"ל דגם כשיש נכסים לא מהני לנכסים שיקנה אחר כך יעו"ש. ונראה דסבירא ליה להרא"ש דגם לפום קושיתם היו בעלי התוספות סוברים דענין התחייבות בקנין הוא זכות שעבוד הגוף, רק דהוו סברי דזכות שעבוד הגוף הוא לענין ליטול מנכסים, ומשום הכי כשמתחייב מעכשיו אז חל קנין על זה, דמיד יש לו זכיה בגוף המתחייב, ואם ישתכר ממון או יעשה איזו פעולה בשבילו יזכה בזה בעד חובו, וזה עלול להיות בכל שעה ושעה ושפיר הוי זכות שעבוד הגוף, אבל בכהאי גוונא שזמן החיוב הוא לכשתתאלמן או תתגרש ואין לו זכות בגופו עכשיו אין בזה דבר הנקנה עכשיו, ובשלמא כשיש לו נכסים הוא משעבד נכסיו על חוב זה כשיתחייב אח"כ, דבנכסים שייך ענין זכות זה מעכשיו ליטלם אח"כ, אבל בגופו הוה ס"ל דלא שייך זכות עכשיו לכשיהיה, כיון שלא יטול את גופו, אבל בנכסים כל זכות שעבוד הוא זכות ליטלם לאח"ז. והנה גם הרא"ש הביא תירוץ הי"מ שבתוספות הנ"ל, ודחה דבריהם דאין טעם זה מספיק לנכסים הידועים שלא היו לו באותה שעה יעו"ש. 
והנה דברי הרא"ש ז"ל גם כן סתומים, דכיון דס"ל דעל ידי נכסים אינו מתהוה שעבוד הגוף, אכתי קשה מה מועיל לנו בזה שיש לו נכסים עכשיו שיזכה בהם לאחר כך, כיון דשעבוד הגוף אינו חל אחר כך מחמת קנינו של עכשיו, והרי זוהי עיקר חקירתם של בעלי התוספות, דאם אפשר להתחייב על ידי קנין של עכשיו לאחר כך אין מקום לכל דיונם בזה, ועל כרחך הטעם בזה דאע"פ דכל קנין מועיל על לאחר זמן היינו כל היכא דאין בזה משום דבר שלא בא לעולם, והכא דיכול להתחייב מעכשיו, מכל מקום אינו יכול להתחייב לאחר זמן, וכיון דלא חל שעבוד הגוף איך זוכה בשעבוד נכסים בלא שעבוד הגוף. 
והנלענ"ד דבאמת צריך לדון למה לא יחול שעבוד הגוף על זמן שלאחר כך, כמו בכל קנין לאחר שלשים היכא דלית ביה משום דבר שלא בא לעולם. ונראה דבאמת יכול להתחייב על זמן שלאחר כך, אלא דמכיון דעדיין לא זכה שום זכות בגוף המתחייב, דכל ענין זכות זה הוא ליטול מהנכסים, וכיון דאינו יכול ליטול עכשיו מהנכסים כלום דעדיין לא הגיע הזמן, ונמצא דכל ענין קנין זה הוא רק שיחול אחר כך, וכבר נתבאר לנו במקום אחר דבכי האי גוונא דאף אם יהיה מעכשיו, דמהני לענין שלא יוכל לחזור בו לשיטת הרשב"א, ולענין אם נקרע השטר לשיטת התוספות, אבל אם ימכור הנכסים כשיגיע הזמן אין שום דבר על מה שיחול, ומשום הכי אם נאמר שחל אחר כך מחמת קנינו של עכשיו אבל אם בשעת מיתה כבר מכר הנכסים, או שענין מיתתו גופא הוי כמכירה אם החלות הוא לאחר מיתה, דשעת היתר נשואין הוא הזמן שלאחר המיתה ולא שעת המיתה, וכן בגירושין אם מכר הנכסים איך יגבה, דבשלמא אם היה זוכה בזכות שעבוד הגוף מעכשיו יכול לשעבד נכסים שיקנה, ובשעה שקנה זכה בהם הלה זכות שעבוד ולא מהני מכירת הנכסים האלה, אבל כשאין גופו משועבד עכשיו לא מהני דאיקני, דהא דמהני דאיקני הוא רק כשקנה הנכסים, דאז יש לו זכות ליטול גם מהם מפני שהם נכסי המתחייב ואז מועילה ההשתעבדות שיזכה בהם מחמת שעבוד נכסים, או מדינא כמו שכתב הריטב"א בחידושיו בפ"א מקדושין, או שהוא מתקנה כמו שכתב הרשב"ם בבבא בתרא שם בסוגיא דדאיקני, אבל היכא דכשקנה ליכא זכות שעבוד הגוף וצריך קנין חדש עליהם בעיקר הזכות, הוא דבר שלא בא לעולם, ודו"ק. אמנם כשיש לו נכסים עכשיו, יכול לשעבד הנכסים שיזכה בהם על זמן שלאח"כ, דבנכסים שייך שעבוד זה מעכשיו כנ"ל, ומכיון שזוכה בנכסים ליטלם אחר כך הרי ממילא זוכה זכות הגוף לענין נכסים אלה שיטלם לאחר זמן אשר זהו עיקר ענין שעבוד הגוף, אלא שסבירא ליה להרא"ש דזכות זה שזוכה בנכסים אלה לא הוי שעבוד הגוף אלא לגבי הנכסים הללו, אבל שיזכה בשעבוד הגוף ליקח גם מנכסים אחרים לא מהני, וכמו שכתבנו לעיל בדעת הרמב"ן ז"ל, ומשום כך דחה הרא"ש שיטת היש מפרשים ונקט לעיקר דמה שנהגו לכתוב אף כשאין לו הוא משום שגם שעבוד הגוף שפיר זוכה מעכשיו שיטול מנכסים כשיהיו לו נכסים לאחר כן, והוכיחו ענין זה מהא דמתנה שומר חינם להיות כשואל דשם גם כן חיוב הגוף הוא על ידי קנין, ואינו מתחייב מיד רק אחר כך בשעת האונס, ומהני אף כשאין לו עכשיו נכסים. ויעויין בהפלאה שם ובחידושי הגאון רע"א ז"ל ואכהמ"ל. 
והנה לפי הנתבאר גם מדברי הרא"ש, נראה הא דכתבנו לעיל בשיטת הרמב"ן ז"ל, דשעבוד הגוף יכול להתהוות על ידי שני אופנים, או כשיתחייב גופו ככל התחייבות לפי מסקנת הרא"ש והתוספות הנ"ל, או על ידי שעבוד נכסים, דכיון דענין שעבוד הגוף הוא שעבוד ליטול מנכסים מתהוה קנין זה גם על ידי הנכסים, דעל ידי שזוכה בהם הוא זוכה ליטול מהם בלי דעתו, וזה נכון בעזהי"ת. 
והנה לכאורה היה מקום לומר לשיטת הרא"ש דסבירא ליה דאף דשעבוד נכסים לא מהני בלא שעבוד הגוף, אבל לשעבד נכסים מעכשיו שיטלם כשיהיה שעבוד הגוף זה מהני. אבל לענ"ד דבר זה הוא נגד השכל, דכיון דלא שייך זכות זה בלא שעבוד הגוף איך אפשר שיזכה עכשיו בנכסים זכות דאינו שייך עכשיו כלל, ולא מהני קנין כזה אלא שיחול גם על הנכסים לאחר כך, ואם בינתיים ימכור הנכסים לא יזכה. ומלבד זה יהיה קשה על זה מדברי התוספות בכתובות דף מ"ב ע"א ד"ה רבי שמעון, יעו"ש, שכתבו שם שאין אדם יכול לשעבד משכון על חיוב קנס לכשתהיה העמדה בדין, משום דהוי דבר שלא בא לעולם, דליכא עדיין חיוב בעולם, ולפי זה אם נאמר דבחיוב תוספות כתובה שעבוד הגוף חל רק אחר כך בשעת מיתה וגירושין, הרי זה דומה ממש לחיוב קנס שחל לאחר העמדה בדין, דהכא גם כן אינו ברור שיבוא דילמא תמות היא בחייו. אלא נראה לי ברור כמו שנתבאר לעיל. ולפי דברינו גם ביאור דברי התוספות הם כפשטן, דהנה אף אם יאמר זכי במשכון זה שעבוד מנה מהני וכמו שכתבנו לדעת הרמב"ן ז"ל שזוכה עכשיו זכות שעבוד הגוף על מנת ליטול מנכסים, אבל בכהאי גוונא שיועיל לגבות עבור הקנס, היינו שהזכות ליטול מנכסים יזכה אחר כך, ורק מייחד לו המשכון דכשיהיה קנס שיגבה מזה המשכון, ונמצא דאין זכות זה חל עכשיו כלל רק יחול לאחר העמדה בדין, משום הכי תלוי זה בדין קנין על דבר שלא בא לעולם, דאם אדם מקנה דשב"ל אז מהני קנין של עכשיו על זמן שלאחר כך, אבל למאן דס"ל אין אדם מקנה דבר שלא בא לעולם לא מהני מעשה קנין של עכשיו כלל על זה. ואין להקשות דגם למאן דסובר דמהני אבל הרי כלתה קנינו, אמנם זה לא קשה כלל, דאפשר שיהיה על ידי מעכשיו, וכמו שכתבו התוספות בב"מ דף ט"ז דאז מהני אם נקרע השטר, אבל שיזכה זכות בחפץ מעתה זה לא מהני לכו"ע, ודלא כדברי בעל קצות החושן בסימן ר"ז שכתב דדברי תוספות אלו תלויים בדברי הרא"ש והרמב"ן ז"ל הנ"ל, ולדברינו אין בדבר זה מחלוקת כלל, דלא מצינו שום שיטה בראשונים הנ"ל שתסבור דמהני שעבוד נכסים בלא שעבוד הגוף, וזה נראה ברור. 
והנה לפי מה שכתבנו בענין זה נראה לענ"ד ברור דגם בחפץ מסויים שייך שעבוד הגוף, ודלא כמו שכתב הקצות החושן בסימן ר"ג דלא שייך שעבוד הגוף בחפץ מסויים, ולא אבין איך יכלכל בעל הקצות החושן ענין אפותיקי מפורש, לשיטת הסוברים דלא מהני שעבוד נכסים בלא שעבוד הגוף, ועיין בנתיבות המשפט סימן ס'. ונראה לענ"ד שהבעל התרומות שהובאו דבריו בבית יוסף סימן ס' שכתב להוכיח דמתחייב אדם בדבר שלא בא לעולם, מהא דמהני דאקני לשעבד נכסים שיקנה, סבירא ליה כשיטת הרא"ש הנ"ל, דעל ידי שעבוד נכסים שיש לו עכשיו לא יתהוה שעבוד הגוף רק כנגד אלה הנכסים שיש לו, אבל על הנכסים שיקנה לאחר כך ליכא שעבוד הגוף, ולפי זה שפיר הוכיח שאם נימא דאין אדם מתחייב בחפץ שיהיה לו אחר זמן, היינו דלא שייך שעבוד הגוף רק על פרטי הנכסים שיש לו עכשיו, אבל על חפץ שיהיה לו לאחר זמן לא שייך זכות בגוף, אם כן איך מועיל שעבוד דאקני בחיוב שעל ידי התחייבות, כגון חיוב אחריות ללוקח, שמפורש בגמרא בב"ב דמהני, דגובה הבעל חוב רק חצי השבח מטעם שיש ללוקח שעבוד דאקני, וכל שאין לו זכות אצל הנכסים ליטלם מפני שהם נכסי המתחייב לא מהני דאקני לא מדינא ולא מתקנה, וכמו שכתבנו. ולדעתי זה נכון בדברי בעל התרומות אף על פי שראיתי בדברי האחרונים שמתקשים בדבריו. 
ד. ביאור דברי הרא"ש בסוגיא דמנה אין כאן משכון אין כאן 
אמנם מדברי הרא"ש בפ"ק דקדושין לא משמע כדברינו, דהנה שם הביא שיטת היש מפרשים דסוברים דהא דאמרו שם בגמרא דמנה אין כאן משכון אין כאן הוא רק לענין קדושין ומכירה, משום דאין כאן כסף לקנין דלא זכתה האשה בגוף המשכון (אי משום דאגיד גביה וכשיטת הרשב"א והרמב"ן ז"ל, או משום דהאשה לא זכתה בעצם הדבר, דרק במשכון דאחרים דהיא זוכה מיניה דידיה עצם הדבר דכבר קנוי לו מדרבי יצחק, אבל בכאן מה שתזכה אחר כך מדרבי יצחק לאו מיניה דידיה הוא אלא שהתורה זכתה לה וצ"ע), אבל לענין השעבוד מהני משיכת המשכון, והוכיחו דבריהם מהא דמבואר בפרק האומנין דעל ידי משיכת כלי האומנות נתחייבו הפועלים, והרא"ש פליג על שיטה זו ואין חילוק בין קדושין למתנה וטעם אחד לשניהם, דאם נאמר דיתהוה שעבוד היה מועיל זה לקדושין, והיא כסברת הראב"ד דלא סבירא ליה סברת אגיד גביה, והך דפרק האומנין הוא מפרש משום דיש שם שעבוד הגוף, וז"ל: אבל ההיא דהפועלים כיון דדבר האבוד הוא וחזרו בהן חייבים לשלם לו ההפסד, הלכך נשתעבד לו המשכון שלהם לשכור עליו עד כדי חייו, וכשעושים שידוכין בקנין צריך להתחייב בקנין כשאר התחייבות או להקנות כך וכך בגוף המשכון, ע"כ. והנה שיטת היש מפרשים ברור דסבירא להו דהוא מתחייב זה על ידי משיכת המשכון, היינו, או שנאמר שעל ידי זה נעשה שעבוד הגוף ואף אם יאבד חפץ זה, וכשיטת התוספות בריש אף על פי כפי שנתבאר לנו לעיל, או לכל הפחות נעשה שעבוד הגוף לגבות ממשכון  זה, אבל הרא"ש נראה דס"ל דלא מהני כלל משיכת המשכון לזכות על ידו שעבוד הגוף וכל זמן שלא נתחייב גופו ליכא משכון, דאם נימא דעל ידי משיכה זוכה גם שעבוד הגוף נגד המשכון, והרי זה כאפותיקי מפורש, ואם כן שוב הרי אפשר גם בשידוכין לעשות כן. ואולי הרא"ש בפרק אף על פי כתב שם דבריו רק לפי סברת בעלי התוספות שדנו בהך ענינא, ושיטתם היא כשיטת היש מפרשים שמביא הרא"ש בקדושין שם, שהם סוברים דעל ידי נכסים נתהוה שעבוד הגוף נגד נכסים אלה, אבל הרא"ש בעצמו בקדושין שם לא סבירא ליה כלל ענין זה. 
ולפי הנתבאר נמצא דהרא"ש ז"ל פליג בתרתי על הרמב"ן והרשב"א, חדא, אם על ידי שעבוד נכסים מתהוה שעבוד הגוף, ועוד, אם מהני התחייבות לקדושין וקנין קרקע כנ"ל. אמנם להנ"ל צ"ע איך יכלכל הרא"ש ענין אפותיקי מפורש דהוא שעבוד נכסים בלא שעבוד הגוף, וודאי דמזה מוכרח דבזה לכולי עלמא מיקרי שעבוד הגוף נגד נכסים אלה של האפותיקי, וזהו דבר ברור דלא כדברי בעל הקצות החושן בסימן ס'. ועל כן מוכרחים אנו לחלק בין הך דאפותיקי מפורש לבין הך דחבילה בידו וכן ענין הבטחות שידוכין, דבהך דחבילה וכיו"ב נעשה הקנין על ידי משיכת החפץ ובזה סבירא להו להרא"ש וכן להראב"ד ז"ל, דעל ידי משיכת החפץ לא נעשה שעבוד הגוף, אבל באפותיקי מפורש יהיה נעשה שעבוד הגוף נגד הנך נכסים על ידי קנין סודר או כסף, דזכות בגופו אינו נקנה על ידי חזקת השדה, והתם גבי שידוכין וגבי פועלים נעשה על ידי קנין בחפץ, וזה ברור לענ"ד. ולפי זה לא קשה כלל על הרא"ש מדבריו בפרק אף על פי, דלפירוש הרא"ש גם  לפי הס"ד של השואלים הוה סבירא להו דקנין התחייבות בכלל חל על גופו כל היכא שחיובו מיד וכמו שכתבנו, והכי נמי אם יש לו נכסים חל שעבוד הגוף נגד נכסים אלה לכשיתחייב וזהו ענין שעבוד הגוף, אבל על ידי חזקה או משיכה גם להסלקא דעתך שם לא מהני. וצריך עיון בשידוכין בכה"ג מה מהני אם יתחייב לבסוף, ועיין קצות החושן סימן ר"ז. 
שוב התבוננתי בלישנא דהתוספות והרא"ש שכתבו דמשעבד הנכסים לכשיתחייב, דדחוק קצת לפרש דסברי ששעבוד הגוף נעשה על ידי הנכסים, דלפי זה מה שייך שיתחייב, דהלא שעבוד הגוף בלא הנכסים ליכא גם אחר כך רק זכות שזכה בנכסים, אלא יותר נראה דסברי דכיון דזכות בגופו אינו אלא לענין ליטול מנכסים, משום הכי כל זמן שאינו יכול ליקח מנכסים עדיין לא זכה בגופו כלל, דבשלמא בחפץ שזכותו ליטול אותו שייך זכות גם על לאחר זמן, דבחפץ שיש לאדם איזה קנין על לאחר זמן הוי גם כן בעלים קצת, מה שאין כן בזכות שעבוד הגוף דלא הוי באמת בעלים על גופו שימנע מהבעלים איזה השתמשות כלשהי, אלא זכות על ידי השעבוד בגוף ליטול בנכסים, וכיון דלית ליה נכסים אין לו עדיין זכות בגופו כלל, ואם כן היה יכול לחזור בו, וגם כשיזכה אחר כך נכסים לא יזכה בהם שעבוד לזכות מלקוחות, דבכהאי גוונא לא מהני דאיקני, דרק היכא דבשעה שקונה היה לו דין שעבוד הגוף או משעה שכותב לו דאיקני, אבל הכא אף לאחר שיקנה עדיין לא חל עליו שעבוד הגוף עד שעה שתהיה ראויה להנשא לאחר. ועוד, דאם נאמר דעכשיו אינו זוכה זכות בגופו אלא בשעת החיוב וכשיהיו לו נכסים אם כן הוי דבר שלא בא לעולם לשיטת התוספות, דבשלמא לשיטת הרא"ש דאם מתחייב מיד מהני גם בלי נכסים לא חשוב דבר שלא בא לעולם, אבל לשיטת התוספות קשה. ואולי לא פליגי התוספות בדבר זה על הרא"ש. אבל כשיש לו נכסים כיון דשעבוד נכסים שייך מעכשיו זכות על לאחר זמן ממילא שייך גם שעבוד הגוף, דעל פרט זה יש לו בגופו לזכות בנכסים שעבוד מעכשיו. והתוספות ס"ל דכיון דהטעם דלא מהני זכות בגופו מעכשיו הוא משום דאין כאן זכות כלל, אבל היכא דפועל זכות זה מעכשיו הוי האי זכותא ככל זכות דעלמא, והועיל קנינו לענין זה שיטול מנכסים מאה מנה לאחר זמן, וכיון שזכה בגופו ליטול מאה מנה אף מה שיהיה לו לאח"כ ממילא יכול לשעבד לענין נכסים שיקנה ככל דאיקני. ואין זה דומה למוכר דבר שלא בא לעולם עם דבר שבא לעולם כפי שמדמה כן ההפלאה בכתובות שם, דהתם שני החפצים הם קנינים נפרדים, אבל הכא הזכות בגופו הוא שיטול מנכסיו כ"כ, רק כל זמן דלא מהני זכות זה לזכות באיזה חפץ מהנכסים לא מועיל זכות זה מעכשיו, אבל אם רק הועיל קצת שוב זכה בזכות זה מעכשיו. והרא"ש ז"ל סבירא ליה דאפשר להתחלק, דעל נכסים שיש לו מהני ועל נכסים שעדיין לא קנה לא מהני וזה פשוט. והראיה שהביאו במסקנא דזכות שעבוד הגוף הוי זכות גם בלא נכסים, וגם אם זמן החיוב הוא לאח"כ, מהא דמתנה שו"ח להיות כשואל, נכון לפרש כמו שכתבו בעל ההפלאה והגרע"א, דאף אם איתא נכסים, למאן דאמר משעת אונס, לא מסתבר שישתעבדו נכסים מעכשיו יותר משואל, וא"כ הוא רק לאח"ז והדר סודר למריה, ולדברינו לא צריך לזה, דאף דמיירי במעכשיו דמהני בכה"ג (עיין תוספות ב"מ דף ט"ז), אבל לחזרה לא מהני לשיטתם. 
ה. בענין "זכי במשכון זה שעבוד מנה" ובביאור דברי הר"ן בקדושין שם 
ונ"ל בהא שכתבנו לדעת הרא"ש והראב"ד ז"ל דסברי גם כן כשיטת הרמב"ן דמהני זכיה במשכון על ידי משיכה, דהטעם הוא, אף דנראה דלא שייך ענין שעבוד נכסים בלא שעבוד הגוף, והיינו, דזכות ליטול נכסים אי אפשר אם לא שהנכסים שלו, וכיון דשעבוד אינו כן דהנכסים לעולם של הלוה, רק בשעה שיזכה המלוה בקנין חדש במשיכה או על ידי בית דין יזכה בהם זכיה גמורה, ועל כן תלוי ענין שעבוד בזכות שעבוד הגוף, ועיין ריטב"א לקדושין י"ג, דכתב, דלמ"ד שעבודא לאו דאורייתא לא מהני אף שעבדו בפירוש, דהוי קנין לחצאין, ומשום הכי אמרינן בגמרא דהוי בגדר ערבות דעיקר הכח בזכות המלוה הוא על ידי שיש לו קנין בגופו של הלוה על ענין זה ליטול מנכסיו, וביארנו ענין זה בארוכה בס"ד במק"א. מכל מקום יש לומר דמהני משיכה במשכון לזכות שעבוד מנה, היינו דעל ידי זה נתחייב גופו, דענין חיוב הגוף הוא קנין בגופו ליטול מנכסיו, והויא המשיכה מעשה קנין לענין זה, כיון דעיקר זכותו הוא ליטול מנכסים לא את גופו של הלוה. וראיה ברורה לזה מהא דמוכח ריש פרק הזהב דאף להתחייב ליתן לחבירו מטלטלין לא מהני למ"ד משיכה קונה מן התורה, או לדידן מדרבנן, על ידי קנין כסף, דהרי הזהב קונה את הכסף הוא מחייב, כמו שאמרו בגמרא, ומוכח דכסף אינו מחייב את הזהב, וכן הוכיחו גדולי האחרונים, וכן מהא דפוסק על שער שבשוק הוא גם כן על דרך זה, והטעם אף שכל התחייבות חל על גופו של המתחייב כמו שכתבו בתוספות ורא"ש ריש פרק אף על פי, מכל מקום עיקר המקח והסחורה הם המטלטלין, וצריך על זה מעשה  הקנין הנצרך למו"מ של מטלטלין, וזה נכון בעזהי"ת. 
והנה אם נאמר דבאומר זכי שעבוד מנה במשכון זה הוי כאפותיקי מפורש, דאם נאבד החפץ אף באונס פטור הנותן, ודאי מסתבר דשייך מעשה משיכה בהאי חפץ לומר שעל ידי זה זכה בקנין גוף הבעלים ליטול האי חפץ שלא מדעתו, אמנם אם נאמר דלשיטתם בכה"ג נתחייב גופו גם כן ככל אפותיקי סתם, גם כן יש מקום לומר דשייך משיכה על זה להועיל, דהרי בשוכר חמור סתם מהני משיכת החמור שיחויב לו חמור אחר, וכן באומר לו ליתן מקום לחפירת באר מהני מה שחפר במקום אחד להתחייב, עיין ב"מ ק"ג ובנמוקי יוסף שם, ולפי זה לכו"ע מהני זכי במשכון שעבוד מנה, ורק באומר אתן לך מנה והא לך משכון על זה אין כאן זכיה חדשה במשכון לשעבוד מנה, רק ככל משכון דעלמא שבנתינת משאר חפצים, ועיקר זכות הגביה במשכון זה הוא על ידי הזכות הקודם שהיה לו בגוף הלוה ליטול מנכסיו שיעור זה, וכיון דליכא זכות הקודם בטל ענין המשכון לגמרי. וזהו עיקר ביאור דברי הגמרא באמרם מנה אין כאן משכון אין כאן, רק שהרמב"ן ז"ל הוסיף דאפילו אם יאמר זכי לא מהני לקדושין משום אגיד גביה, אבל בפירוש דברי הגמרא גם הוא מפרש כהרא"ש והראב"ד ז"ל, וזה ברור. 
ובזה יתורץ לנו דקדוק גדול בדברי הר"ן מה שעמד על זה בחידושי מהרי"ט, דמלשון הר"ן נראה דחסרון אגיד גביה הוי רק בקדושין מדכתב ואין כאן כסף קדושין, ולקמן בהביאו שיטת הראב"ד זכר גם לענין מכירה, וזה תימה דהרי בגמרא הובא הך דינא גם לענין מכירה בענין אמתיה וכו'. ולענ"ד נראה, דהנה בחו"מ סימן ל"ט הובאה שיטת הרמב"ן ז"ל דעל ידי זכות שעבוד נכסים ושעבוד הגוף בקבלת השטר נתחייב המלוה להלוות ללוה, יעו"ש, ותמה על זה בקצות החושן שם דלשיטתו כאן לא מהני התחייבות לקנין כסף, ועי"ש שרוצה לתרץ שהענין הוא דחייב חיוב ממילא משום נהנה ככל פסיקה בקרקע. 
ולענ"ד אי אפשר לומר כן, דענין אגיד גביה ביארנו במקום אחר דהוי לא חסר, דכמו דלא מהני לקדש במלוה משום דלא נתרבה אצלה ממון, כמו כן בעושה התחייבות לא נחסר עדיין ממנו שום ממון, וכן מצאתי תו"ל בחידושי הרשב"א לקדושין דף מ"ח דמשמע מדבריו כן, יעו"ש, ואם נאמר דהוי כלא חסר איך יתחייב משום נהנה. 
על כן נראה לענ"ד, דהנה בלאו הכי אי אפשר לומר דמהני שם מטעם קנין כסף, דהרי התחייבות למטלטלין לא מהני בכסף רק לקבל מי שפרע, ועל כרחך צריך לומר דהוי כחליפין, וס"ל דחליפין כה"ג דניתן בתמורת הדבר ממש, לא כדרך אחיזת הסודר לחיזוק הדבר לבד, מהני גם בפירות, וכמו שכתב הקצות החושן בדעת הרמב"ן שהוא סובר כן, אלא שהקצות החושן מתמה על זה, דלשיטתיה אגיד גביה לא מיקרי כסף כמו כן לא הוי חליפין, אמנם לפי מה שכתבנו נראה ברור דבחליפין ליכא חסרון דאגיד גביה, דבכסף דהוי בעי שיווי הדמים וצריך שיהיה חיוב על מקבל הכסף ליתן תמורת הכסף וכמו שנתבאר אצלנו כל זה מגמרא ב"ק דף ע', בהא דאמרו שם "דאי בעי תבע ליה בדינא וכו' מכירה נמי לא הוי מכירה", אבל בחליפין דמהני אף בכלי שאין בו שוה פרוטה, ובפחות משוה פרוטה אי אפשר לפעול חיוב כידוע, ועיקר ענין חליפין הוא קנין חפץ בעד קנין חפץ, היינו דתמורת החפץ שנקנה לו על ידי הקנאת המקנה הוא מקנהו, ומשום הכי אין צריך בזה שיהיה חסר דוקא, רק בשהקנה לו ענין הזה שבא לידו ותמורת זה הוא מקנהו, וזה נכון. ולפי הנ"ל מה שכתב כאן הר"ן בשמו דאפילו בנותן לו זכיה חדשה לא מהני משום אגיד גביה זהו דוקא בקדושין דבעינן דוקא כסף ולא חליפין, אבל במכירה דמהני חליפין ליכא חסרון דאגיד גביה, ולדברו יתפרש במכירה בהך דאמהתא דאמרו פריטי אין כאן הוא רק משום דלא נתחייב גופו, דגם בקדושין מפרש לישנא דהגמרא על דרך זה, אלא שהוסיף דאפילו אם יאמר בלשון אחר, כנ"ל בביאור דברי הר"ן, ונכון הוא בעז"ה. 
וראיה לדברינו דבמשכון שייך משיכה להתחייב גופו, דהרי מבואר בהגהות אשרי סוף פרק הזהב דהיכא דלא שייך משיכה גם ריש לקיש מודה דמהני בכסף, יעו"ש, בענין מכירת עובר, וכן מוכח קצת מהא דכתב הר"י הלוי דמשכון בשעת הלואה נקנה בכסף, ואף דקיי"ל דצריך משיכה, וגם לר"ל מהני משכון, אלא ודאי דכל היכא דלא שייך משיכה מהני כסף, ואם כן כיון דבהתחייבות פליגי ר"ל ורבי יוחנן, בע"כ שיהני משיכה שיקנה על ידי זה בגופו של המתחייב, ואף דיש לחלק בין התחייבות דהוי מקח וסחורה ידועה משא"כ הכא, אבל מ"מ חזינן דמהני משיכה לחיוב הגוף, ודו"ק. 
ומכל מקום גם מה שכתבנו במקום אחר דאפשר ליתן לחבירו זכות שעבוד מנה בחפץ על ידי מעשה קנין בהך חפצא ואין צריך לזה זכות בגופו, וכמו נדוניא, דמשמע פשטות הדברים כן, ולפי זה באומר זכי במשכון זה שעבוד מנה זכה לכו"ע, והרא"ש אפשר שגם כן סובר הכי, רק דפליג היכא שמבטיח לו מנה ונותן על זה משכון, דבכל משכון אינו זוכה במשכון זכיה חדשה על ערך הדמים רק זוכה ערבות ובטוחות, וכיון דאמר ליה שנותן לו על ידי משכון הרי לא זכהו זכות ממון על ידי משיכת המשכון ואם כן לא זכה בעיקר הזכות של המנה, אבל אם אומר לו זכי במשכון זה שעבוד מנה, היינו, שעיקר הזכות ליטול מהנכסים מנה יזכה במשכון זה, יתכן דמהני אף לשיטת הר"א. והא דכתב בהך דחבילה וכן בשידוכין שצריך שיזכהו בגופה של חבילה, היינו נמי בכה"ג שיזכה שעבוד מנה, ואין כונתו שיהיה שיתוף ממש באופן שלא יוכל לפדות בממון אחר אחר כך. ומה שכתב בספר אבני מילואים דאף בנותן לו שותפות ממש יכול לפדותו ושייך לו זכות זה, לא נראה לענ"ד כלל, דאיזה זכות היא פדיה, והרי זה כאומר לכשיהיו לי מעות תחזירם לי, כמובן. 
אחרי כך מצאתי בביאור הגר"א לאבן העזר סימן ס"ט שכתב שם להדיא שדעת הרא"ש והראב"ד ז"ל חדא שיטה היא, ולדעת שניהם מהני באומר זכי במשכון זה שעבוד מנה, ונמצא דלכו"ע מהני בכהאי גוונא לענין זכות שעבוד, ופלוגתתם היא רק לענין קדושין ומכירה משום דאגיד גביה, ועי"ש שכתב דגם מה שכתב ר"י הובא ברמ"א שם זכי מנה בגוף המשכון זהו גם כן רק לשיטת הרא"ש והראב"ד, והוא ממש כדברינו, ודלא כהקצות החושן שהגיה "שיעור מנה" והמציא פלוגתא חדשה לענין שעבוד, ותו"ל שכוונתי לדבריו הקדושים. 


חידושי ר' שמעון שקופ קונטרס השעבוד סימן ג 
========================================= 
בענין שטר חוב שכתוב בו לגבות מעידית, ואם שעבוד נכסים יכול להתחלק משעבוד הגוף 
א. אם אדם יכול לשעבד מנכסיו יותר ממה ששעבדה תורה למ"ד שעבודא דאוריתא 
איתא בגיטין דף נ' ע"א וז"ל הגמ' שם: אמר מר זוטרא בריה דרב נחמן משמיה דרב נחמן, שטר חוב היוצא על היתומים אף על פי שכתוב בו שבח (שהתנה עם המלוה לגבות מעידית, רש"י) אינו גובה אלא מן הזיבורית. אמר אביי, תדע, שבע"ח דינו בבינונית ומיתמי בזיבורית. א"ל רבא הכי השתא, בעל חוב דיניה מדאורייתא בזיבורית, כדעולא, דאמר עולא דבר תורה בעל חוב בזיבורית, שנאמר, בחוץ תעמוד והאיש וכו', מה דרכו של איש להוציא פחות שבכלים, ומה טעם אמרו בעל חוב בבינונית כדי שלא תנעול דלת בפני לווין, וגבי יתמי אוקמוה רבנן אדאורייתא, אלא הכא כיון דדיניה מדאורייתא בעידית, אפילו מיתמי נמי בעידית. ועיין בתוספות שם ד"ה כיון, שכתבו, דהך פלוגתא מיתלי תלי בפלוגתא אם שעבודא דאורייתא או לאו דאורייתא, דמר זוטרא ואביי דסברי מיתמי בזיבורית סברי דשעבודא לאו דאורייתא, ורב קסבר שעבודא דאורייתא יעו"ש. 
ויעויין בפני יהושע שם שהקשה מזה על הרי"ף והרא"ש שפסקו להלכה דשעבודא דאורייתא, ומכל מקום נקטו להלכה דבפירש לו את השבח אינו גובה מן היתומים רק זיבורית. ובספר קצות החושן סימן ל"ט סק"א כתב לתרץ על פי מה דמוכח מדברי התוספות ב"ב סוף פרק גט פשוט, דגם אם שעבד הלוה נכסיו בפירוש אם מהני, תלוי גם כן בהך מחלוקת אם שעבודא דאורייתא או לאו דאורייתא. וטעמא דמילתא הוא על פי דברי הריטב"א בקדושין דף י"ג ע"ב, דהך מ"ד דסובר דשעבודא לאו דאורייתא הוא משום דקסבר דאין הקנאה לחצאין, ולפום הך טעמא יש לומר דגם מ"ד דסובר שעבודא דאורייתא זהו דוקא בשעבוד ממילא, דהיינו דעל חיוב ממון נעשה שעבוד נכסים ממילא, אבל לשעבד נכסיו יותר משעבוד התורה יש לומר דלא מהני גם להך מ"ד מטעם דאין הקנאה לחצאין, ובזה גופא פליגי רבא ומר זוטרא, דלרבא יכול אדם לשעבד נכסיו, ולא אמרינן אין הקנאה לחצאין, ומר זוטרא, אף על גב דגם הוא סובר שעבודא דאורייתא, אבל לשעבד נכסיו יותר ממה ששעבדה תורה ממילא אינו יכול משום דאין הקנאה לחצאין, והרי"ף והרא"ש פוסקים בזה כמר זוטרא, יעו"ש במה שהאריך בענין זה. 
והנה אף שדברי הקצות החושן נכונים, אבל מסוגית הש"ס בגיטין שם נסתרים דבריו לענ"ד. דפריך שם בגמרא, ולרבא והתני אברם חוזאה אין נפרעין מנכסי יתומים אלא מן הזיבורית ואפילו הן ניזקין, והא ניזקין דינן מדאורייתא בעידית, עי"ש. ולפי דברי הקצות החושן הרי גם למר זוטרא קשה, כיון דכל עיקר מחלקותם הוא לענין פירש לו את השבח אי מהני מן התורה, דמר זוטרא סובר דלא מהני, אבל בניזקין דכתיב בהדיא בקרא דדינו בעידית גם למר זוטרא היה ראוי לגבות מיתמי מעידית, ויעויין ברא"ש שם שמכח קושיא זו של הש"ס הוכיח לדינא דלא כרבא, דמה שתירצו בגמרא שם אליבא דרבא כגון שהיתה עידית דניזק כזיבורית דמזיק הוא לרבי ישמעאל, ודלא כהלכתא, יעו"ש. ולדברי הקצות הרי קושיא זו היא גם למר זוטרא. 
על כן נלענ"ד דלא כדברי הקצות החושן, ובאמת למאן דסבר שעבודא דאורייתא יכול לשעבד כפי שירצה. דהנה בתוספות שם בד"ה הנ"ל, כתבו דאף למ"ד שעבודא לאו דאורייתא מכל מקום בפירש לו את השבח גובה מיניה דידיה מעידית מן התורה יעו"ש, ולכאורה אינו מובן, כיון דע"כ סברי כהריטב"א הנ"ל דאין הקנאה לחצאין, ודלא כהרשב"א דסובר דהיכא דשעבדו בפירוש כו"ע ס"ל דשעבודא דאורייתא, ואם כן קשה אמאי מיניה דידיה גובה מן העידית. 
ועל כן נראה לענ"ד דהיכא שמחייב את עצמו לשלם מעידית לכו"ע מהני ההתחייבות שיהיה מחוייב לשלם כפי תנאו, וכמו דמצינו בפרק הזהב שאם התחייב לשלם מארנקי ישנה או חדשה חייב לשלם כפי ההתחייבות. ועל זה לא שייך לומר אין הקנאה לחצאין, דאין זה לחצאין, דחיוב זה הוא בהחלט או בכסף או בעידית, וכמה אופני התחייבות מצינו בכה"ג. ועיקר המחלוקת אי שעבודא דאורייתא או לא, הוא על ענין חיוב האדם בתשלומי ממון אם הוא רק זכות בגוף האדם שישלם לו בממונו, או שעל ידי חיוב זה זוכה המלוה זכות בנכסי הלוה, והיינו דכיון דזכותו על הלוה הוא שישלם לו ממון הוא זוכה זכות בממונו מן התורה, ומשום הכי היכא שחיוב הגוף על הלוה הוא רק על תשלום ממון לבד בזה זכות הנכסים הוא גם כן על הממון בכלל, וממה שירצה הלוה ישלם לו, ואפילו פחות שבכלים, אבל אם שעבד גופו לשלם בממון של עידית, או דוקא בכסף, או דוקא מארנקי חדשה וכיוצא בזה, בכל כה"ג אם יש ללוה נכסים כאלה יש לו זכות לבעל חובו מן התורה על נכסים אלה, זכות שעבוד פרטי למ"ד שעבודא דאורייתא. ובקצרה: כל מה שמחוייב גופו בתשלומין מנכסיו, שוב למ"ד שעבודא דאורייתא נתנה תורה זכות להמקבל בנכסי המתחייב, אבל למאן דאמר שעבודא לאו דאורייתא, החיוב הוא רק על גופו, היינו שזכות המלוה רק על גוף הלוה שישלם לו כפי תנאו, אבל לא זכתה לו התורה זכות בנכסי הלוה. ולפי זה בשעבד לו את השבח, שהתחייב גופו לשלם מעידית, דמיניה דידיה לכו"ע מהני, וכמו שכתבו התוספות הנ"ל וכמו שבארנו, וכן בניזקין דכתיב בהדיא בקרא שמחוייב לשלם בעידית, אם נימא שזכה הניזק או המלוה מלבד שעבוד הגוף גם בנכסי העידית של המזיק או הלוה, תלוי בפלוגתא אם שעבודא דאורייתא או לא, וכמו דפליגי בממון סתם אם זוכה המלוה או הניזק בממונו, כמו כן בחיוב שבח אם יש שעבוד הגוף על זה גם כן תהיה אותה המחלוקת אם שעבודא דאורייתא או לא, וזה ברור. ועיין שם בסוגיא שכל הענין שם מתיישב על דרך זה. 
ומה שהקשה הפני יהושע בסתירת פסקי ההלכות, יעו"ש ברא"ש שכתב להדיא דאף דשעבודא דאורייתא וכל תנאי שבממון קיים (היינו כיון דשעבודא דאורייתא בכל חיוב סתם וכל תנאי שבממון קיים וכ"כ בחיוב שבח, וזה באמת מורה כדברינו) מכל מקום אינו גובה מיתמי אלא מזיבורית משום לא פלוג, והוא כתירוץ השני בתוספות גיטין הנ"ל, ולא אדע מה שנתקשו הפני יהושע והקצות החושן בדבר שהתוספות והרא"ש פירשו בזה טעם הדבר. והא דבניזקין הביא הרא"ש שם שיטת ר"י דביתומים גדולים גובים מעידית, הוא משום דהתם לא שייך כל כך לא פלוג, דרק בבעל חוב גופא שייך טפי לא פלוג בין פירש שבח לבין סתם, אבל מניזקין לחוב סתם לא שייך כל כך לא פלוג ופשוט. וענין הקנאה שכתב הריטב"א ז"ל הוא מפני ששעבוד נכסים הוא רק בגדר ערבות כמובן, אבל בשעבוד הגוף לא שייך זה. 
ב. גדר גביה מלוקח באפותיקי מפורש 
ועל פי מה שכתבנו נלענ"ד לבאר ענין האפותיקי מפורש שכתבו התוספות בב"מ דף ט"ו ע"ב ד"ה הא דלא מסיק, שגובה את השבח אף דלא מסיק אלא כשיעור ארעא משום דקרקע שלו אשבח, וכן א"צ דאיקני מטעם זה, וכן היא שיטת הרי"ף והרמב"ן והרא"ש, וזה תימה, דאם נימא דאפותיקי הוי כמכורה יזכה גם אם הושבח אצל הלוה עצמו, ועיין בש"ך חו"מ סימן קט"ו סקכ"ו שתמה על דבריהם, ועיין בפני יהושע לב"מ שם במה שהאריך בדבריהם. ומלבד כל הנ"ל קשה דהרי מבואר בגיטין דאפותיקי מפורש הוי רק שעבוד, ומשום כך אם הקדיש קדושת הגוף מפקיע מידי שעבוד, ועיין בתוספות שם דהוא משום דבעל חוב מכאן ולהבא גובה. ועוד צריך ביאור אמאי אין הלוקח יכול לסלקו בדמים מאי שנא מכל שעבוד, ובאם נאמר דהוי כמכורה אם כן אמאי יכול הלוה לסלקו בדמים, ויעויין בחו"מ סימן קי"ז ובש"ך שם. 
אמנם לפי מה שכתבנו לעיל בענין שעבוד, הנה לכאורה ענין אפותיקי מפורש אינו יפוי כח של המלוה אלא להפך דהוא גרעון זכותו, דהנה ענין שעבוד הגוף הוא זכות בעצמות הלוה שיוכל ליטול מנכסיו בשיווי החיוב, וזכות זה לא שייך בשום אופן בנכסים, דזכות בנכסים הוא קנין שעל פרט זה הדבר שלו, ואיך אפשר שיהיה זכות בקרקע לזכות ממנו דמים או חפץ אחר, ואיך יתהוה מגוף שדה גוף אחר אם לא שיהיה לו קנין בקרקע שיוכל למכרה או להשתמש בה, ומשום הכי ענין שעבוד הוא זכות שתלוי בבעל הנכסים, והיינו, שיש לו זכות בנכסים לא משום שיש לו קנין בהם, אלא מפני שיש לו זכות מבעל הנכסים להשיג חפץ ששוה בכדי החוב, וכיון שאלו הנכסים הם גם כן של בעל הנכסים משום הכי יש לו זכות ליטלם, ומפני זה אמרו חז"ל שזכות שעבוד הוא בגדר ערבות, משום דאין לו מושג אחר, דכיון דאינו נוטל הנכסים משום שהם של המלוה רק משום שהם של הלוה, דאם היה לו זכות בנכסים עצמם אם כן המלוה נוטלם משום שהדבר שלו, אבל שעבוד אינו כן, דבאמת אין לו זכות בנכסים ליקח חפץ כזה שיהיה מידתו ומשקלו מתואר ומוגבל, ואיך נוכל לומר שהוא נוטל הנכסים משום שהם שלו, אלא שעיקר זכותו מבעל הנכסים להשיג איזה עצם או פעולה או הנאה וכיו"ב שישוה כנגד החוב, וכיון שלא השיג זה נוטל מן הנכסים שגם הם מנכסי הלוה, וזהו הטעם דליכא שעבוד נכסים בלא שעבוד הגוף, דלא יצוייר זכות זה של שעבוד אלא בגדר ערבות שיש לו זכות בקרקע, משום שיש לו זכות בבעל הקרקע. והנה שעבוד אפותיקי הוא גם כן שעבוד ככל שעבודים, שעבוד הגוף והנכסים, כיון דאינה מכירה וכמו שכתבנו, והיינו שזכה שעבוד הגוף אצל הלוה להשיג ממנו איזה דבר ששוה כנגד חובו, רק שהגביל ערך זכויותיו, שלא יהיה לו זכות ליטול מנכסיו רק מקרקע מסוימת שעשאה אפותיקי, והנה אין בזה יתרון כח למלוה כלל, דמה שיטול מן הלוה אותה קרקע אין זה משום שיש לו קנין וזכות בעצם הקרקע, רק מפני שהיא מנכסי הלוה ויש לו זכות ליטול מנכסי הלוה, ואף שנגרע כחו שלא יוכל ליטול מנכסים אחרים של הלוה, אבל בזו הקרקע שהיא אפותיקי הוא שוה בכחו לכל בעל חוב דעלמא, ומטעם זה יוכל הלוה לסלקו בדמים, דכיון דעצם הקרקע של הלוה היא והוא אין לו זכות בעצם הקרקע כיון שנותן לו דמיו פטרו מחובו. 
אולם כשמכר הלוה השדה שהיא אפותיקי לבע"ח אז אין מקום לשעבודו של המלוה, דהנה אם יהיה המקח קיים אין ציור לזכות שעבוד רק כפי האופן שנתבאר לנו לעיל שישתיירו הנכסים לפרט גביית חוב אצל הלוה, ואז יתקיים גם זכות המלוה שישיג מנכסי הלוה, אבל באפותיקי לא שייך לומר שנשתיירה השדה של הלוה לגבי גביית חוב, דכיון דבשאר נכסים אין לו למלוה שום זכות, ואין שום הנאה והשתמשות ללוה בפריעת חוב זה, דבשלמא בשאר חוב דאם לא יתפרע מכאן גובה הבע"ח לאחר זמן ממה שישיג אצל הלוה, אבל באפותיקי הזכות הזה לא יצוייר כי אם לגבי המלוה, אבל לא נוכל לומר שהנכסים עדיין של ראובן הלוה, דכל שאנו אומרים שהוא "שלו" מוכרח דיהיה שלו לאיזה פרט, אבל לא נוכל לומר שיהיה שלו לענין שיקחו אחרים ממנו בעל כרחו, דבקני על מנת להקנות הוא המקנה, משא"כ הכא שנוטל המלוה בעל כרחו, ולפי זה מהראוי שיהיה אחד משתי אלה, או שיפקע השעבוד על ידי המכירה או שלא תחול המכירה כלל, אבל כיון שגם זה אי אפשר, דהמכירה בע"כ חלה, כיון דעצם הקרקע היא של המוכר ואין למלוה כי אם שעבוד, וכן להפקיע השעבוד גם כן אי אפשר דאינו ברשותו לזכות בהשעבוד. אלא נראה בזה, דכיון דענין שעבוד נכסים הוא שיהיה בכחו לבסוף לזכות בנכסים לפרעון החוב, ומשום הכי כל זמן שעדיין יש לו זכות על הלוה ליטול מנכסיו עדיין זכותו רק שעבוד גרידא וכמש"כ, אבל באפותיקי כשמכר אותה קרקע דליכא שוב שום זכות להתפרע מנכסי הלוה ואין לו עוד שעבוד נכסים, אז נשלם שעבוד המלוה לזכות באותם נכסים ונתהוה קנין. דהרי בכל שעבוד כן הוא שלבסוף בשעת הפרעון נעשה קנין, רק בכל פרעון צריך קנין חזקה לברר שזה פרעונו, דבלא קנין לא נתפרע דיין והשעבוד קיים, אבל הכא בשעת המכירה נשלם פרעון הלוה במה שנשאר זכות המלוה באותה קרקע שלא תהיה מעתה של הלוה ונעשה פריעת החוב ושעבוד המלוה משעת המכירה, והא דחלה המכירה הוא עד שעת הטירפא, דזכות שעבוד היה לו שיטול, ולא שתהיה שלו, ואף דעתה נעשה זכות זה לקנין, אבל לא זכה בקנין זה רק כדי ערך זכות השעבוד שהיה לו, אלא דקודם היה זה זכות שעבוד בלא קנין וחלק בקרקע ועיקר הזכות היה אצל הבעלים, ועכשיו שנפקע זכותו מבעל הנכסים ונשאר בנכסים גרידא נקרא קנין וחלק, וכל שנוטל הנכסים מפני זכות שיש לו בנכסים עצמם זה נקרא קנין וחלק. ולפי זה יובן לנו הא דבכל שעבוד יכול הלוקח לסלק בדמים ובאפותיקי אינו מסלקו, דבכל שעבוד שגובה מפני שעדיין לפרט גביה הם נכסי הלוה, אם כן אין למלוה רק זכות להשיג מבעל הנכסים שוויו של החוב, ומשום הכי כל שיש לאחד זכות בעצם הדבר ולהאחר זכות קליש להשיג את המחוייב לו יכול לפדות בדמים, וכמו באומן הקונה בשבח כלי, דאף שיש לאומן זכות בעצם השבח אבל כיון דגוף הדבר של הבעלים מסלקו בדמים, וכ"כ הכא, אבל באפותיקי, על פי מה שנתבאר לנו זכות המלוה גדול יותר מזכותו של הלוקח, ויהיה דינם כמו שנתבאר לנו במקום אחר לאביי דס"ל למפרע הוא גובה, דהיינו שיש לו חלק בקרקע על זמן שלאח"כ משעת הטריפה, דלפי זה נראה דאם חפר הלוקח בורות שיחין ומערות אינו רק כמזיק שעבודו, וכמו כן באפותיקי כן הוא דהוי רק כזכות אחריך. רק אם הקדיש הלוקח קדושת הגוף יש לומר דאינה מפקיעה מידי שעבוד כמו אליבא דאביי לשיטת התוספות. והנה לפי זה לכאורה גם הלוה בעצמו אינו יכול לסלקו בדמים אחר המכירה, אמנם באמת כן משמע מדברי הרא"ש שפירש דברי הש"ס בהא דאמר אביי דינא הוא דאזיל ומשתעי דינא בהדיה דמיירי באפותיקי מפורש, ומוכח מדבריו דבלא טעמא דאחריות לא מצי לסלקו בדמים. 
ג. בענין סילוק בדמים בכל שעבוד ובאפותיקי מפורש 
ובנוגע לסילוק דמים הנה לכאורה לפמש"כ מהראוי דגם הלוה אינו יכול לסלקו לאחר המכירה בדמים, כיון שכבר נתפרע חובו ואין לו עוד שום דו"ד זה עם זה. והנה באמת אינו כן, דהרי הרא"ש כתב בפ"ק דב"מ דגם אחר המכירה יכול הלוה לסלק בזוזי, רק הלוקח אינו יכול לסלק בזוזי עי"ש. אמנם מדברי הרא"ש גופא מוכח דהא דיכול הלוה לסלקו אחרי המכירה הוא מפני טעם צדדי, דהרי אי לאו טעמא דאחריות לל"ק ומשום תערומות לל"ב באמת לא הוה מצי לסלקו, ובשאר בע"ח ודאי דגם בכה"ג מסלקו דחובו עליו ובדמים פרעון בע"כ הוי פרעון, רק הכא דלא הוי פרעון דאין לו שום חוב עליו על כן מדינא לא שייך בזה סילוק דמים, רק נראה דסבירא ליה לאביי דכיון שהדבר עדיין נוגע להמוכר ורוצה שיעמוד ממכרו ביד הלוקח בידו לסלקו בדמים כבתחילה, שהמוכר לא הפסיד זכותו הקודם, וזה טעם צדדי שהיה פשיטא ליה לאביי שאינו ידוע לנו אמיתת טעם זה. 
ואין להקשות לפי זה אמאי בכל שעבוד יכול הלוקח לסלקו בזוזי, הלא ביד המלוה למחול את שעבודו על הלוה, שעבוד הגוף והנכסים, באופן שלא ישאר שעבודו רק בקרקע זו, דאז תהיה אפותיקי מפורש לדברינו, שאפותיקי אינו יפוי השעבוד רק גרעון שעבוד שאר נכסים, ומחילה מהני אף בע"כ, עיין מח"א ואבני מילואים הלכות כתובה, הבאנו דבריהם. אבל זה אינו, דעד כאן לא שייך שיתהוה משעבוד קנין רק על ידי המוכר כמו שכתבנו, אבל אם ימחול המלוה שעבוד הגוף לגבי שאר נכסים ממילא לא ישתייר גם בשדה זו ענין השעבוד, דאין שום דבר שיהיה נקרא שם בעלים על השדה ולא נקרא נכסי הלוה, ופקע שעבוד הגוף שענינו שיטול מנכסי הלוה, וכל שפקע שעבוד הגוף על ידי המלוה פקע שעבוד הנכסים, ופשוט. 
והר"ן בפרק הכותב, הובאו דבריו בקצות החושן סימן ס"ו, הקשה, בכל לוה שמת אמאי לא נפקע שעבוד הנכסים מכיון שפקע שעבוד הגוף, ותירץ דזהו ענין הערבות שיקח הנכסים כל זמן שלא פרע הלוה עי"ש. והנה אף שפשטות דבריו אינם מורין כדברינו, אמנם גם לדברינו הם מבוארים היטב, דהנה לפי מה שבארנו ענין שעבוד הגוף דהוא זכות בעצמות הלוה ליקח מנכסיו בלא דעתו, הנה לאחר מיתה לא שייך זכות זה, דלאחר מיתה אז ליכא עיכוב מצד קנין הלוה, דהרי גר שמת כל אדם נוטל מנכסיו, ורק בהניח יורשים העיכוב מצד היורשים ולא מצד המת, ואם כן לא נשאר לאחר מיתה עיקר שעבוד הגוף, רק בנכסים נשאר זכות זה להתפרע מהם חובו של הבעלים, וענין זה הוא ערבות כמש"כ, והחילוק בין מחילת שעבוד הגוף למיתת הלוה הוא בזה דמיתה הוא מחמת הלוה ומחילה הוא מצד המלוה, עיין קצות החושן שביאר דבריו שמחילה הוא פרעון, אבל כשמת עדיין לא נפרע, ולדברינו מובן יותר, דהנה כשמת לדברינו עדיין נשארו הנכסים שלו על פרט זה לפריעת החוב, וכשגובה הבעל חוב הוא גובה מנכסי הלוה, דלפרט זה אינם זוכים היורשים, אבל כשמוחל את שעבוד הגוף הרי מחל את הזכות שהיה לו בזה ליטול מנכסים, וכל שפקע זכותו ליטול מנכסי הלוה ממילא פקע גם הזכות שהיה לו בנכסים עצמם, דזכות הנכסים לא היה בגדר קנין רק לפרוע החוב, היינו ליטול מנכסי הלוה, ומכיון שפקע זכות זה אין לו שום זכות בנכסים עצמם. ולדברינו יתיישב מה שנראה מסתימת הפוסקים דמוכר שטר חוב ומת הלוה דיכול המוכר למחול, והנה לכאורה לפירוש הר"ן דכשמת פקע שעבוד הגוף ולא נשאר רק זכות הנכסים, וזה אינו יכול למחול, דכבר מכר ללוקח, ולפי מה שכתבנו גם לאחר מיתת הלוה עדיין נשאר זכות ליטול מנכסי הלוה, דאם לא כן, לפי דברינו לא יצוייר זכות שעבוד, כי אם ישאר זכות בנכסים עצמם הוא קנין וחלק בקרקע, דכל שנוטל הנכסים מחמת הנכסים ולא מצד בעליהם זהו קנין ולא שעבוד, ועל זכות זה שהוא מצד בעל הנכסים אינו נמכר, דאף שכל זכות בנכסים נמכר, אבל זכות שיש למלוה בנכסים ליקח אותם מכח שהם נכסי הלוה זה לא זכה הלוקח, דהלוקח אין לו שום זכות בבעל הנכסים, ורק זכות בנכסים עצמם יכול לזכות, והא דמסלק ללוקח השטר חוב בזוזי, הוא מפני שהלוקח שטר חוב יש לו הזכות כפי כח הזכות של המלוה, וזכות המלוה הוא רק בבעל הנכסים, וכשנותן דמים מסלק זכות המלוה, ומשום הכי כשמוחל המלוה זה ואינו יכול ליטול מנכסי הלוה ממילא פקע גם זכות הלוקח, ונכון הוא. 
והנה לפי מה שבארנו דאי אפשר לצייר שעבוד הנכסים בלא שעבוד הגוף אם לא שיהיה בגדר קנין לאיזה פרט, הנה ענין חמרא לדמיו, בגמרא גיטין ס"ו, דהוא שהיין שלו לפרט זה שלא יוכל אדם ליהנות ממנו בלא תשלום דמים כך וכך, וכמו עבד לקנס, רק שם מיבעי לש"ס משום דלא עבידא דאתא, אבל בכהאי גוונא מהני לכולי עלמא, ומשום הכי אם נמכר ונתחייב הלוקח דמים משלם הדמים להזוכה, דהרי לוקח מחוייב דמים משום נהנה, וכיון שלענין תשלום כל הנאותיו, או אם יזיק אדם, הרי היין לכל פרטים אלו של הזוכה, ועיין בתוספות שם שדימו זה לדקל לפירותיו, דמש"כ במקום אחר לבאר באופן שיהיה זכות שויו של היין של הזוכה, לפי דברינו בזה אי אפשר לומר כן, דמיין אי אפשר להתהוות דמים כמו שכתבנו בזה, אמנם לפי זה צריך עיון קצת אם לא ירצו הבעלים למכרו ולא ליהנות ממנו מאיזה כח יכופם הזוכה למכור היין, אם לא שנאמר שנתן לו גם כח וזכות מכירה, כמו קני על מנת להקנות, דבכהאי גוונא ודאי מהני לכולי עלמא שיקח דמים לעצמו, ומכל מקום נראה דאם בעל היין רוצה ליהנות ממנו ולשלם דמים אין בזה איסור גזל, דאף דלפרט הנאה נקרא של הזוכה, אבל כיון שהזוכה לא יוכל ליהנות מעצם הדבר על כן אינו גוזלו מידי, וזהו ענין פדיון בהקדש דמים, כיון דאינו ראוי לגבוה עצם הדבר יוכל כל אדם ליתן דמים ולקחת את החפץ, אבל הזוכה לא יוכל להקדיש היין למזבח, כמו דאמרינן בגיטין דף ל"ט שאין הגזברים יכולים לשחרר עבדים אף אם נותן להקדש דמיהם, רק מוכרים לאחרים והם משחררים, דהקדש לא נקרא בעלים על עצם הדבר שאינו ראוי למזבח ולבדק הבית, רק זכות מכירה להם מן המקדיש, ואם יש זכות פדיה לכל אדם או הבעלים קודמים, יעויין בתוספות גיטין והובא אצלנו במקום אחר. 


חידושי ר' שמעון שקופ קונטרס השעבוד סימן ד 
========================================= 
בענין שעבוד דאיקני ובדין בע"ח גובה את השבח 
א. בביאור דין גביה מנכסים משועבדים 
בב"ב דף קנ"ז ע"א מבואר לענין דאיקני, דלרבי מאיר דסובר אדם מקנה דבר שלא בא לעולם משתעבד מדינא, ולדידן דלא קיי"ל כרבי מאיר, כתב הרשב"ם שם בד"ה אלא כי תיבעי, שהוא מתקנת חכמים, ויש מן הראשונים שפירשו, דגם לדידן משתעבד מדינא, דשעבוד עדיף מקנין וחל גם על דבר שלא בא לעולם, יעויין בריטב"א לקדושין דף י"ג ע"ב ובספר מחנה אפרים הלכות גביית חוב סימן א'. 
ועיין בספר קצות החושן סימן קי"ב סק"א שחקר שם מאיזה טעם שעבוד עדיף מקנין, דלכאורה, אדרבה, מצינו ששעבוד קיל מקנין, דלמאן דאמר שעבודא לאו דאורייתא לא מהני לדעת התוספות סוף ב"ב דף קע"ה ע"ב, גם אם שעבדו בפירוש, משום דאין קנין לחצאין, הרי דשעבוד גרע מקנין. ועיין עוד שם שהוכיח מדברי הרמב"ם דסובר דאפילו למ"ד שעבודא דאורייתא אין הנכסים שבאו לאחר ההלואה משתעבדים להמלוה אלא דוקא הנכסים שהיו ביד הלוה בשעת הלואה, דהרמב"ם כתב בפרק י"ח מהלכות מלוה ולוה דהמלוה את חבירו סתם הרי כל נכסיו אחראין וערבאין לחוב זה, לפיכך כשיבוא לגבות וכו' אף על פי שהם עתה מכורים לאחר או נתונים במתנה הואיל ומכר הלוה או נתן אחר שנשתעבדו בחוב זה הרי הוא מוציא מיד הלקוחות או מיד בעלי המתנות, וזהו הנקרא טורף, במה דברים אמורים בקרקעות שהיו לו בשעת הלואה אבל נכסים שבאו לו אחר הלואה לא נשתעבדו לבעל חוב, ואם התנה עליו שכל נכסים שיקנה יהיו משועבדים וכו' הרי בעל חוב טורף, יעו"ש, ומשמע מלשונו של הרמב"ם שהנכסים שקנה אחר ההלואה לא נשתעבדו כלל, אף על פי שהרמב"ם סובר דשעבודא דאורייתא, ולפי זה שעבוד דאקני הוא משום  שנשתעבדו בפירוש, ושוב קשה במה עדיף שעבוד מקנין, יעו"ש שהאריך בזה, והכריע מתוך כך דשעבוד דאקני אינו אלא מתקנת חכמים, וכדעת הרשב"ם שהבאנו. 
ועיין עוד שם בקצות החושן שהביא דברי המהרי"ט חלק חו"מ סימן כ"ג, שמבואר מדבריו בטעם דאיקני, שהוא משום שהשעבוד חל על גופו של הלוה, והקצות החושן דחה דבריו, יעו"ש. והנה כנראה שדברי המהרי"ט הם דברי בעל התרומות שהביאם הב"י בחו"מ סימן ס', שכתב דיכול אדם לחייב עצמו בדבר שלא בא לעולם מהא דאמרינן דאיקני משתעבד, אבל באמת מדברי התוספות והרא"ש ר"פ אף על פי לא משמע כן, יעו"ש. 
ולענ"ד נראה בזה על פי מה שכתבו התוספות (גיטין נ' ע"א ד"ה כיון) בשטר שכתוב בו שבח דמיניה דידיה אף למ"ד שעבודא לאו דאורייתא גובה מן התורה, היינו דמחוייב להגבותו מעידית, דכל התחייבות בממון הוא מן התורה, רק דלמ"ד שעבודא לאו דאורייתא אין לו זכות זה אלא לתבוע מבעל הנכסים אבל לא בגוף הנכסים, ולמאן דאמר שעבודא דאורייתא זוכה זכות זה אף בנכסים, וכמו כן יש לומר בדאיקני, דמתחייב עצמו לשלם לו אף בנכסים שיקנה, וכיון דחל עליו החיוב לשלם לו מנכסים אלה ממילא יזכה בגוף הנכסים מדין שעבוד כבכל שעבוד שכתב בו שבח, ולפי זה נראה בשעבד לו שבח דאיקני שיגבה מיתומים קטנים מן העידית, דאף זה מן התורה, אמנם באמת אינו כן משום לא פלוג, וצ"ע. ואולי שעבוד הגוף והנכסים הם שני דברים, היינו, דאף למ"ד שעבודא דאורייתא, מ"מ בשבח ודאיקני לא משתעבד ממילא שיזכה בגוף הנכסים, אם לא משום הקנאתו בפירוש, וכדברי הקצות החושן, ובאמת צ"ע מה מהני קנין לענין דאיקני להתחייב גופו, כיון דמיניה יגבו ממילא, בשלמא גבי כתב לו שבח מהני שיתחייב לשלם דוקא מעידית, אבל גבי דאיקני דאינו משעבד עצמו לשלם דוקא במה שיקנה, איזה חיוב מתווסף עליו על ידי ההשתעבדות אם לא שיזכה בגוף הנכסים, וזה הוי דבר שלא בא לעולם, ואם כן דברי המהרי"ט הנ"ל וגם דברי התוספות קשים מאד וצ"ע. 
והנה צריך עיון וביאור איך שייך שעבוד על השבח שהשביחו הלוקח, דלא זכה בו המוכר מעולם, וכבר נתעוררו בזה הראשונים ז"ל, וזה קשה אף למאן דאמר אדם מקנה דבר שלא בא לעולם. והנה לשיטת רש"י בפסחים דף ל' ע"ב, על פי מה שפירשו בדבריו הקצות החושן סימן קי"ז סק"ב והנתיבות בסימן ל"ז, דכל שמשועבד לבעל חוב אין המקח חל כלל, היה ניחא, דלפי זה ממילא השבח הוא של המוכר. אבל דבריהם בשיטת רש"י אינם נראים לעניות דעתי, ואפילו אם נחזיק בדעת רש"י כדבריהם, עדיין צ"ע לדעת התוספות גיטין דף מ' (ד"ה הקדש וכו', יעויין בקצות החושן סימן קי"ז שם) דודאי לא ס"ל כרש"י הנ"ל, ואם כן לדבריהם הקושיא עדיין קיימת דהרי המוכר מעולם לא זכה בהשבח ואיך גובה אותו הבעל חוב. 
והנה לכאורה היה מקום לומר, דכיון דקודם המכירה שעבד גם את השבח לא יוכל הלוקח לזכות בשבח קנין מוחלט, משום דקדמה הקנאתו ושעבודו לבעל חוב לזכיית הלוקח, אבל לדעתי נראה זה דחוק, שנאמר לפי זה לרבי מאיר דס"ל דאדם מקנה דבר שלא בא לעולם אם ימכור פירות דקל מעכשיו (באופן שלא יוכל לחזור בו לפי שיטת הרשב"א קדושין דף ס"ב) ואחר כך ימכור לאחר את הדקל, שיזכה הלוקח הראשון בפירות שגדלו מן הדקל של הלוקח השני, שזכה בגוף הדקל בלי שום שיור, דהרי ממילא קונה הלוקח השני את הפירות כבעלים, שהפירות שלהם ממילא כיון שהדקל שלהם, וזה ברור לענ"ד. ועוד, דלהרשב"א דס"ל דהא דגובה חצי שבח משום דהוי כלוה ולוה ואחר כך קנה, הוא משום דיכול לחזור משעבוד ראשון, וכל היכא שיכול לחזור ודאי בכה"ג אם מכר גוף הדבר לשני יופקע זכות הראשון לגמרי, ודוקא בלוה ולוה דשעבוד שניהם חל על השדה בשוה משעת קניית השדה, אבל אם השני זוכה עכשיו בגוף הדבר והראשון לא זכה עדיין, ודאי דלא יזכה שוב הראשון בהגעת זמן, ועיין בשיטה מקובצת לב"מ דף י"ט לענין שכיב מרע ולענין בעל חוב, דאם הלוה לאחר נתינת השטר חוב מ"מ גובה כיון דיכול לחזור עד שעת מיתה, יעו"ש, ואם כן הכא שזוכה הלוקח בגוף הדבר, אף שלא חזר בו מהשעבוד שנשתעבד השבח למלוה, אבל כיון שיכול לחזור ודאי זכה הלוקח לגמרי, וזה ברור. וראיה לזה מקדושין לאחר שלשים, דאף דיש אומרים דאם נתקדשה לשני לא הוי חזרה מקדושין הראשונים מכל מקום חלין הקדושין השניים ואינם נפקעים, ואין לחלק בזה בין קדושין דלא פקעי לבין ממון בכהאי גוונא. 
אמנם לענ"ד נראה בביאור דברי רש"י הנ"ל בפסחים, שכתב שם דנכסים המשועבדים אינם ברשותו של הלוה, דכוונתו בזה דבאמת ודאי שחל המקח, כיון דבעל חוב מכאן ולהבא הוא גובה, וגם לאביי ביארנו במקום אחר דחל המקח בגוף הקרקע ולא בטל המקח מעיקרא, אלא דכוונת רש"י הוא דעל ענין זה אינו מכור ונשאר של המוכר. דהנה באמת יש לדון בכל שעבוד שגובים מהלוקח, אם נאמר דמשעה שמכר אין לו להמוכר שוב בהנך נכסים כלום, איך נתפרע חיובו של הלוה במה שגבה המלוה נכסים אלה, שהרי גבה מנכסים של אחרים. ואין לומר דמכיון שגובה עכשיו על ידי השעבוד ששעבד לו הלוה בשעה שהיו הנכסים שלו הרי זה פרעון החוב, דזה באמת אינו, דכיון דזכות השעבוד בעצם לא יוכל להיות פרעון החוב, משום דלא היה לו להלוה בשעת חלות השעבוד שום חסרון, דמטעם זה כתב הרשב"א בקדושין דלא יוכל לקדש אשה על ידי התחייבות, דאף שהאשה זוכה בזכות חדש אבל בעינן שיהא זה חסר, ובכה"ג הא לא חסר כלל (עיין בחידושי הרשב"א לקדושין דף מ"ח), ונמצא דלא יוכל להתחשב לפרעון כמו שאין זה נחשב לפרעון בקדושין ולקנות קרקע, ונמצא דהמלוה כשגובה מהמשועבדים נהנה מנכסים של אחרים והלוה לא נחסר כלום. ובאם יתעקש מי שהוא לומר דעל מנת כן נשתעבד הלוה, והיינו שהמלוה יהיה מוחל לו החוב אם יתפרע מן הקרקע המשועבדת, אבל מה נענה לשעבוד נזיקין ושאר מלוה הכתובה בתורה, איך יפקע החיוב בזה במה שזכה התובע זכות בנכסים אשר זכות זה אינו מגרע כלום מנכסי המזיק, ואחר כך מכר המזיק הנכסים ונחסר בגבייתם אדם אחר ולא המזיק, ואעפ"כ המזיק נפטר מחיובו. ועל כן ביאר לנו רש"י ז"ל בדבריו הקדושים ענין גביית חוב ממשועבדים, דאף לאחר המכירה עדיין נשארו על פרט זה של גביית החוב הנכסים של הלוה, דכיון דענין זכות שעבוד אינו ענין קנין וחלק בנכסים, אלא זכות גרידא של גביית החוב, דענין שעבוד הגוף נתבאר לנו שהוא זכות בגופו של הלוה שיוכל המלוה לתפוס ולקנות מנכסיו בלי דעתו ורצונו, וזכות זה הוא בעצמות הלוה ולא בנכסים, ולמ"ד שעבודא דאורייתא יש לו זכות גם בנכסים, אבל אינו זוכה רק זכות זה בלבד שיש לו זכות בנכסי הלוה לגבות מנכסיו, וע"כ ענין זכות זה תלוי שיהיו הנכסים נכסי הלוה, דכל שהוא בגדר חלק וקנין הרי הוא כבעלים על חלקו שקנה, אבל בשעבוד זכותו שיגבה מנכסים בגביית חוב, וכל שזכותו בגדר גביה זכותו מתקיים רק כשיהיו הנכסים של הלוה, אבל אם יופקעו הנכסים מן הלוה אין זכות זה יכול להתקיים, ולפי זה כשמכר הלוה מנכסיו, אף שבודאי נקנים הנכסים ללוקח לגמרי, אבל מכל מקום על ענין זה נשארים הנכסים עדיין של המוכר שיהיו שלו לשלם חובותיו, דעל ענין זה אינו יכול להפקיע ולמכור הנכסים לאחר שלא יהיו שלו, וכמו שמצינו מבואר בראשונים בנותן מתנה ומתנה שלא ישתעבדו לבע"ח (עיין בריטב"א לקדושין דף כ"ג שמפרש זה בדרך שיור), שעל פרט זה אינם של המקבל ונשארים של הנותן (עיין חו"מ סימן קי"א ובמפרשים שם), וכמו כן אדם יכול ליתן מתנה באופן שהם ישתעבדו לבעל חובו, (ובזה נראה לי דאף למ"ד קני על מנת להקנות לא חשיב מתנה, דשם אם יקנה לאחר אין למקנה שום זכות, ובכה"ג שפורע החוב חשוב שפיר השתמשות, ודומה לנותן לעבד על מנת שתצא בו לחירות, ונתבאר פרט זה אצלנו במקום אחר, דאף דפורע חובו של חבירו פטור זהו רק בפורע שלא מדעתו אבל מדעתו חשוב הנאה, ועוד דשם הוא כפי המבואר בירושלמי דמחיל ליה ואכהמ"ל). ולכן חשובים גם לאחר המכירה נכסי הלוה לפרט זה, דזכות שיש למלוה בנכסים מעכב שלא יוכל הלוה להפקיע את נכסיו שלא ישארו שלו, וזהו ענין שעבוד לשיטת רש"י. ולפי הנ"ל לא פליגי התוספות בגיטין דף מ' (שהזכרנו לעיל) על רש"י כלל, דהטעם שקדושת הגוף מפקיע ולא קדושת דמים הוא משום דקדושת דמים הויא כמכירה, ולא עדיף הקדש מהמקדיש, שאינו יכול להקנות להקדש אלא כל זכויותיו בנכסים, אבל מה שהם שלו על פרט גביית חוב דידיה לא יוכל למסרם לגבוה, אבל קדושת הגוף שענינו לא הקנאה למזבח אלא התפסת קדושה, וכל שהבעלים האמיתיים התפיסו עליהם קדושה לא תפקע הקדושה לעולם אף אם יש בהם זכות לאחרים. ואכהמ"ל בזה. 
ונראה לי דיש להוכיח קצת כדברינו מדברי התוספות כתובות דף מ"ד ע"א ד"ה אימר, שכתבו שם בשם הרשב"א, לענין שיגבה בע"ח של הנותן שלוה מהם לאחר זמן נתינת השטר הראשון קודם שקבל את השטר מתנה השני יעו"ש. והנה צריך לבאר ענין הזכות שנקנה במחילה דהוא משום קנין אודיתא, דבלאו הכי אינו נקנה בדיבור, דאף דמ"ד אחולי אחיל ליה לא ס"ל דאודויי אודי ליה, היינו דהך מ"ד לא ס"ל דכוונתו היתה לבטל לגמרי המתנה שבשטר הראשון לכל הפרטים המסתעפים בין הקנין מזמן הראשון לזמן השני, ורק לפרט זה נתן דהיינו לענין בע"ח, והוא, דכיון דהקנאה זו נעשית בשעה שמקבל השטר השני, ונמצא דבגוף הקרקע לא שייך הקנאה, דהרי עכשיו הוא מקבל שטר הקנאה ואיך יזכה מזמן של אתמול על ידי הקנאה של עכשיו, ועל כן צריך לפרש שנותן לו זכות לפרט זה של גביית חוב, יעו"ש, והנה צריך להבין למי הוא נותן זכות זה, דלבעל חוב אי אפשר ליתן זכות שעבוד גרידא לשיטת הרא"ש דשעבוד נכסים בלי שעבוד הגוף אי אפשר, וכבר נתבאר לנו לעיל דכן הוא באמת לכו"ע, וכיון דהכא הוא מתנה לזכות שעבוד חדש לבע"ח שיגבה מנכסים של אחרים זה ממש שעבוד נכסים בלי שעבוד הגוף, ומה שיש בזה שעבוד הגוף באיש אחר זה אינו מועיל לגבי דידיה לגבי מתנתו שהוא נותן מדידיה, וזה ברור. אלא שצריך לפרש דענין השעבוד הזה הוא נותן לנותן המתנה שיהיה שלו לענין שיגבו בע"ח ממנו, וכיון דהנכסים שלו ממילא גובים בע"ח דידיה, וצריך לפרש שיהני רק לבע"ח שיש להם שעבוד דאקני, משום דזה הוי כקנה ומכר כיון דעיקר הקרקע נשאר גם עכשיו של המקבל, ועיין בהפלאה שם. והנה כל זה שפיר רק אם נפרש דכל ענין שעבוד הוא רק בכה"ג שנשארו הנכסים של הלוה לפרט זה, על כן יש לומר דגם הכא מכיון שמקבל שטר שני הרי איכא הודאה והוכחה לפרט זה שיגבו בע"ח דידיה, וכמו שאם היה האמת כן שהשטר הראשון היה פסול, והיה קונה עכשיו את השדה דאז היה נשאר להנותן זכות זה, משום הכי נקנה על ידי קבלת השטר זכות זה להנותן, אבל אם נימא דכל שעבוד הוא זכות מלוה גרידא ואין למוכר כלום בזה, איך יקנה הנותן זכות זה על ידי קבלת השטר מתנה השני יותר ממה שמוכח מהלואתו, ואף אם ירצה להקנות יהיה צריך קנין פרטי על זה, ומוכח מזה דכל שעבוד שגובין ממשועבדים הוא זכות של הנותן שהם שלו וכשיטת רש"י בפסחים על פי שנתבאר לעיל. 
ובהא דגובין מן היורשים ומנכסי הגר, צ"ל דגם לאחר המיתה נשארו הנכסים של הלוה דיורשים לא ירתי אלא מה שאינו צריך לאביהם, אבל מה שדרוש שם בעלים לענין גביית חוב, שהוא צורך המת לפרוע חובו, לא יוכלו היורשים לירש פרט זה, ונשארו הנכסים לענין זה לעולם של המת. ואין זה שייך לענין מה שחקר המחנה אפרים אם יש זכיה למת (הלכות זכיה ומתנה סימן ל"א), דרק זכיה חדשה לא שייך במת, אבל שישארו הנכסים שהיו לו מחיים גם לאחר מיתה זה ודאי שייך גם במת, דגם מצינו שיורש בקבר ונעשים שלו, ומשום הכי בין בנכסי הגר ובין ביורשים גובים מנכסיו, דהם עדיין נכסי המת לפרט זה, דהיורשים זוכים גוף הקרקע, ולפרט זה של גביית חוב אינם יכולים להפקיע קנינו של המת, וכן הדין בנכסי הגר. 
ולפי הנתבאר מתורץ היטב מה שנתקשו בשטת רש"י בפסחים הנ"ל, דהנה אם ילוה לאחר המכירה קודם שפרע לבעל חוב המוקדם ודאי דאין לבעל חוב המאוחר שום זכות בהאי קרקע, דרק לענין פרט זה נשאר השיור למוכר, היינו לענין גביית בעל חוב שהיה עליו קודם המכירה, וחוץ לפרט זה הקרקע מוחלטת ללוקח, ועל כן אם פרע לבעל חוב המוקדם להמכירה אין לבעל חוב שלוה ממנו לאחר המכירה שום זכות שעבוד, וזה פשוט. ודין אינו ברשותו כזה אינו נוגע כלל למחלוקת רבי יוחנן וריש לקיש לענין מכירה בדבר שאינו ברשותו, דהתם הדבר הוא של המוכר בשלימות ורק משהו מעכבו על שליטת החפץ, אבל להפקיע זכותם של אחרים בזה כו"ע מודים שאין הדבר מסור בידו, כשם שלא היה יכול להפקיע הך זכות בלי מכירה והקדש, כן נלענ"ד. 
ומלבד הנ"ל, הרי מצינו לענין איסורי הנאה דהוו כאינו ברשותו לכו"ע, דכל שהפסיד הבעלים זכותים בחפץ שלו אינו נקרא בעלים גמורים להקנות החפץ לאחרים אף שהוא שלו, וכה"ג מצינו לרבי יוחנן דס"ל דקנין פירות כקנין הגוף דמי, דאף דיש לו זכות גמור בגוף הקרקע לא יוכל למסרה לאחר, ולא משמע דזה יהיה תלוי בפלוגתא דצנועין, וכן הוא לענין זכות שעבוד דאינו נמכר, ועל ענין זה לא שייך מכירה רק שיפקיע קנינו מהנכסים וממילא יהיה מופקע כח הבעל חוב, וזה אינו ברשותו לעשות, וכמו דאם היתה הקרקע אצלו לא יוכל להשתמש רק בתשמישים שביכלתו להשתמש בהם באופן שלא להפקיע זכות השעבוד, כמו כן אינו נפקע זכות זה במכירה ונשארת הקרקע של הלוה לפרט זה. 
ולכאורה יש לדון אם יאסור בקונם לאחר המכירה על המלוה אם יחול הקונם או לא, דהנה בשאר קדושת הגוף ודאי לא שייך הקדש אחר המכירה, ולפי דברינו דגוף הנכסים הם באמת של הלוקח והלוקח הוא הבעלים עליהם להקדיש קדושת הגוף, אולם בקונמות אולי יתכן ששניהם, בין המוכר ובין הלוקח, יכולים להתפיס, דלענין קונמות לא צריך שיהיה נקרא בעלים גמורים, ואולי כיון דאינו נקרא בעלים אלא לפרט זה של גביית חוב וקונמות הוא פרט אחר שוב אינו בעלים על כך, אמנם יתכן שנאמר דכיון דעל פרט זה הוא שלו שוב יכול לאסור עליו, וצ"ע. 
והנה תפיסת הקצות החושן בשיטת רש"י דפסחים הנ"ל דס"ל דלהכי לרבא דס"ל דבעל חוב מכאן ולהבא הוא גובה מכל מקום גובה מנכסים המשועבדים מהלקוחות, משום דלא חלה המכירה על גוף הקרקע, דהוי אינו ברשותו, ורק לענין פירות חלה המכירה, ואת גוף הקרקע יקנה הלוקח רק משעה שיסלק הלוה לבעל חוב, ולא חשוב דבר שלא בא לעולם דהרי הוי כמקדיש שדה שמשכנה היכא דבידו לפדותה, והא דקדושת הגוף מפקיע מידי שעבוד הוא משום דקדושת הגוף חלה גם על דבר שאינו ברשותו. הנה אף שגם הנתיבות המשפט הלך בדרך זו וכן מפרש גם בספר נחל יצחק סימן ל"ט, אמנם מלבד מה שהערנו לעיל על דברים אלה הנה כל הרואה יראה עד כמה רחוקה שיטה זו מנקודת האמת, דהנה לפי דרכם יתעוררו בזה קושיות עצומות, חדא, כיון שאין המקח חל עד סילוק הדמים לפי זה מהראוי היה שיגבה אף בעל חוב מאוחר למכירת הנכסים, כיון דבשעת המכירה היה כבר על הנכסים שעבוד בעל חוב מוקדם ולא חלה המכירה, ואין לומר דבכה"ג אין חל שעבוד המלוה השני מכיון שכבר עשה הלוה קנין עם הלוקח על זמן שלאחר כך, דזה אינו, דבכה"ג כל זמן שלא זכה הלוקח בגוף הקרקע, ואינו ברור שיזכה, ודאי חל השעבוד, דהרי השעבוד חל מעכשיו, ועוד, אם מת הלוה ולא שילם לבעל חוב אם ירצו היתומים לשלם לבעל חוב מכל מקום תתבטל המכירה, כיון דלא חל המקח אלא משעת סילוק הדמים לבעל חוב ואז כבר מת המקנה, וכמו לרבי יוחנן דס"ל דקנין פירות כקנין הגוף דמי אם מכר הבן בחיי האב ומת הבן בחיי האב, וכבר נתבאר לנו במקום אחר דאף שמוכח משיטת רבנו תם דכל שנגמר הקנין מעכשיו לענין חזרה ולענין אם נקרע השטר שוב לא איכפת לנו אם מת המקנה, אבל בנידון דידן משעה שמת הבן זכו יורשים בזכות קנין הגוף, דיורשים ירשי, וכמו שכתבו התוספות שם, ומשום הכי בהגיע הזמן לא יוכל הלוקח לזכות בנכסי היורשים, והוא הדין בעניננו. ועוד, מאיזה טעם יכול הלוקח לסלק לבעל חוב בדמים בע"כ של בע"ח והלוה, דהנה כבר נתבאר לנו במקום אחר דפרעון בע"כ לא מהני רק אם הלוה פורע, אבל שיפרע אחר שלא מדעת הלוה בעל כרחו של המלוה זה לא מהני, והבאנו לזה ראיה מתוספות ב"ק דף ק"ב ד"ה מי הודיעו, יעו"ש. ועוד קשה טובא מהא דגובה מהפקר ומנכסי הגר, כמבואר בחו"מ סימן רע"ה, ובספר נחל יצחק שם מתרץ דהוא משום מזיק שעבודו יעו"ש, והנה מלבד שכל יסוד דבריו אינו מתקבל כלל, דהנה אם ננקוט בשיטת רש"י דס"ל שא"א שיהיה זכות שעבוד לגבות מלוקח אם הלוקח זכה בגוף הנכסים, אז בע"כ ענין שעבוד הוא מנכסים של הלוה, ולפי זה כל שנעשה הפקר כבר פקע השעבוד ואינו מזיק בזכייתו כלום, ואם נאמר שיש שעבוד גם כשיצאו הנכסים לגמרי מרשות הלוה דמכל מקום נשאר זכות המלוה על זה אז ודאי לא יופקע השעבוד גם אם זכה בהם אחר, וכן הלוקח. ועוד, דלפי דבריו אם לא ידע שיש עליו בעל חוב יפטור דהוי שוגג. ועוד, אם הזוכה ימכור לאחר לא יגבה הבעל חוב ממנו. וכל אלה הם דברים שלא ניתנו להאמר כלל. ועוד קשה מיורשים דגובים מהם למ"ד שעבודא דאורייתא, ומה שכתב בספר נחל יצחק לתרץ על פי דברי התומים דגם במת איכא שעבוד הגוף על היתומים, זה ודאי אינו, ועל כן נראה בביאור הענין כדברינו לעיל. 
ועוד קשה לעניות דעתי, דלפי דברי הנחל יצחק יהיה חילוק בין גביית חוב מנכסי הגר לכמה פרטים. חדא, דיהיה הדין לגבות מהזוכה גם אם אבדו אחר כך הנכסים שזכה בהם, דכבר נתחייב הזוכה מדין מזיק שעבודו, וכן להיפך, אם יש עליו שאר בע"ח קודמים או אם מכר הנכסים, ולא הוה סתים לנו השו"ע לבאר דין שעבוד בנכסי הפקר. ועוד יקשה לדבריהם בשיטת רש"י מהמשנה בב"ק דף ק"ט בגוזל את אביו ונשבע לו דצריך להחזיר לבניו משום כפרה ואם אינו רוצה או אין לו לוה ומחזיר ובע"ח באים ונפרעים יעו"ש, והנה באין הגזילה קיימת מכיון שלוה על הקרקע הרי מה שנותן להשבת גזילתו אינו כלום דלא יוכל להקנות משום שאינו ברשותו, ואיך תתקיים השבה בדבר שאינו ברשותו שלא יוכל להקנות. ועוד, מה נענה לריש לקיש דסובר דאדם מקנה דבר שאינו ברשותו, וכבר הערנו על כך לעיל. והנחל יצחק גם הוא נתעורר בזה וכתב דדבר שאינו יכול להוציאו בדיינים לכו"ע אינו יכול למכור, אבל זה אינו, חדא, דלא משמע דריש לקיש סובר דבגזילה שאין עליה עדים שלא יוכל להקנות, דמסוגיא דצנועין מוכח דגם באין עדים מהני לריש לקיש בהקדש, ואפילו אם נניח דבעניננו גרע טפי, אבל מכל מקום הרי גוף הקרקע שלו הוא, דבעל חוב מכאן ולהבא הוא גובה, ולמה לא יוכל להקנות, וכן נראה ראיה מהא דמוכר שטר חוב שיכול למחול אפילו ליתמי, ולשיטת רבנו תם מה הוא מוחל, אלא ודאי דגם עכשיו גובה מנכסי המת, וזו הוכחה גדולה למה שנתבאר לעיל. 
ב. בדין בע"ח גובה את השבח שתלוי בדין דאיקני 
ועל פי דרכנו יתבאר לנו על נכון ענין שעבוד שבח שתלה הש"ס בשעבוד דאיקני, דהנה הא דצריך דאיקני בשבח ואינו זוכה ממילא על ידי קנינו שזוכה בקרקע, כתב הרמ"ה בב"ב שם, משום דזכות שעבוד הוא זכות ולא קנין, ועל כן אינו דוחה את הלוקח שזוכה בגוף הקרקע יעו"ש, וכן כיוון הקצות החושן לדבריו בסימן קט"ו יעו"ש. וזה דוקא לגבי הבעל חוב שאין הקרקע שלו ורק שיש לו זכות לגבות מהקרקע של הלוה, ואם היה נחשב של המלוה לפרט זה היה חשוב כבר פרעון החוב, וכיון דאינו חשוב פרעון עכשיו אלא דמתפרע אח"כ, בע"כ דלא חשוב שלו, כי אם רק זכות להתפרע מן הקרקע של הבעלים. וזה פשוט, דמשום הכי לא שייך לגבי הבעל חוב שיזכה בשבח על ידי הזכות שיש לו בגוף הקרקע, אבל לגבי הלוה לפי מה שנתבאר לנו שהנכסים נשארו שלו אף לאחר המכירה לענין גביית החובות שלו, לדידיה שייך שפיר שיזכה בשבח על ידי גוף הקרקע, דכיון דהקרקע שלו ממילא אם נשבחו הנכסים או שהגדילו אילנות הרי הם שייכים לבעלים של הקרקע, ולכל פרט שגוף הקרקע של הלוה גם השבח של הלוה לפרט זה ולשאר פרטים השבח של הלוקח כגוף הקרקע, ומכיון שגדלו האילנות נתווספו נכסים חדשים ללוה. ותלוי זה בדין דאיקני אם משתעבד, דאם זוכה הבעל חוב אם שעבד לו דאיקני איזה זכות בגוף הנכסים מזמן שבאו לעולם אז גם השבח שנקנה ללוה ממילא משועבד גם כן, אבל אם אינו זוכה בדאיקני אלא דמיניה גבי מחמת שעבוד הגוף בכהאי גוונא לא יזכה בשבח, דכל שאין לו זכות בגוף הנכסים אף על פי שיכול לתפוס בגוף הנכסים משום דבעל הנכסים אינו יכול לעכב, דיש להמלוה זכות בגוף הלוה על זה, אבל כשמכר, דלכל פרטי התשמישים הנכסים של הלוקח, הרי הלוקח יכול לעכב, דכל שאין לבעל חוב זכות בגוף הנכסים, כשיש להם בעלים אחרים מלבד הלוה לא יוכל לתפוס. וגם נראה דלפרט זה לא נשאר ללוה שום זכות, דרק במה שיש זכות לבעל חוב נשארו נכסים אלה של הלוה, אבל על פרט שאין זכות לבעל חוב על זה לא נשתיירו הנכסים של הלוה, וכמו כן הוא בשבח, ומשום הכי אם דאיקני אינו משתעבד אף אם יזכה הלוה לא יזכה המלוה, וכיון דלא יזכה המלוה ממילא אינו זוכה הלוה גם כן כמו בגוף הנכסים, ודו"ק. 
אמנם כל זה בשבח שנשבח ממילא, אבל שבח שהושבח על ידי טרחה והוצאות של הלוקח היה ראוי מדינא שיהיה של הלוקח וככל אומן שקונה בשבח כלי, ומה דמכל מקום הבעל חוב גובה, הוא משום דהלוקח משביח אדעתא דמרא ארעא, וככל יורד לתוך שדה חבירו ברשות, עיין בנמוקי יוסף, ולפי זה מובן היטב דלהכי לא מצי לתבוע הוצאותיו מבעל חוב, כיון דבעל חוב גובה מן הקרקע והשבח שהם של בעל הקרקע, והרי זה כמשביח נכסי הלוה, שאם יגבה אח"כ הבעל חוב שלא יוכל המשביח לתבוע הוצאותיו ודמי פעולתו מן המלוה הגובה אלא תביעתו היא מבעל הקרקע, דשדה של הלוה הושבח ושעבודו לא יושבח בשום אופן, ודו"ק כי הוא נכון מאד בס"ד. 
ועיין בקצות החושן סימן קט"ו סק"ג שהוכיח מדברי הרמב"ם ז"ל דאם לוה ומכר ואחר כך לוה עוד ואח"כ נשבחה השדה, דלא יגבה מן השבח רק המלוה הראשון והלוקח, אבל המלוה השני לא יגבה, אף דלשעבוד השבח הרי המלוה השני הוא כמלוה הראשון כדין לוה ולוה ואח"כ קנה מכל מקום אינו גובה. והקצות החושן ביאר בטעמא דמילתא דמעולם לא קנה הלוה את השבח מדינא אלא משום נעילת דלת, וכמש"כ הרא"ש בפ"ק דב"מ, דאלמוה רבנן לשעבודא דבעל חוב שלא יפסיד כלל במה שמכר הלוה הנכסים המשועבדים וגובה השבח מן הלוקח כאילו היו הנכסים ביד הלוה, וזהו דוקא בקרקע המשועבד לבעל חוב עשו השבח כאילו היה ביד הלוה, אבל נגד מלוה שני שלוה אחר מכירת השדה דלדידיה לא נשתעבד מעולם גוף השדה, גם בשבחו אינו נוטל ואוקמה אדינא, דמדינא לא נשתעבד כלל כיון שלא קנאו הלוה מעולם יעו"ש. ודבריו דחוקים, דאם היא תקנה בלי טעם אמאי גובה רק חצי שבח, ומאי פשיטא להו להש"ס בב"ב להקשות מדין שבח לדאיקני. 
אמנם לדברינו ודאי דלא שייך שיהיה שום זכות בשבח להמלוה השני, דכיון דכל עיקר הזכות למלוה הראשון בשבח הוא משום דנשאר להמוכר קנין בקרקע שיהיה שלו על פרט זה לפרוע חובו של המלוה שזכה בשעבוד נכסים קודם המכירה, זהו רק לגבי המלוה הראשון, אבל זכותים אחרים שהם כנגד בע"ח שלאחר המכירה לא יזכה המוכר כלל, דלכל דבר חוץ מהזכות הנ"ל הרי השדה לגמרי של הלוקח, והשבח שזוכה בו הלוה אינו זוכה בו רק לפרט השיור שנשתיירה לו גוף הקרקע, וכיון דלבעל חוב השני אין לו זכות שעבוד בגוף הקרקע ממילא אין לו בשבח המוכר כלום, וזה פשוט. 
והא דגובה רק חצי שבח והחצי גובה הלוקח בשביל אחריותו על דמי המקח של הקרקע, אף דלענין זה שיגבה הלוקח בתורת שעבוד לא שייך שישתייר הקרקע של המוכר דלגבי שעבודו של הלוקח לא שייך רק אם היתה הקרקע חשובה של אחרים, וגם לא שייך שיהיה לו זכות שעבוד על פרט שנשתייר ביד המוכר, דכיון דפרט השיור הוא רק לענין גביית המלוה אבל לפרט שעבודו של הלוקח לא נשתייר אצלו כלל, ואם כן אינה של המוכר רק לפרט גביה של הבעל חוב ואיך גובה הלוקח מן השבח. אבל באמת נלענ"ד דלא קשה מידי, דנראה דאם יתן מתנה לראובן על פרט גביית בע"ח של ראובן ויהיה ראובן חייב גם לנותן שאז ודאי יוכל לגבות גם הנותן מאותה הקרקע אף אם פירש לו הנותן שיהיה שלו רק לענין פריעת בעל חוב של פלוני ופלוני, משום דכל שיור משתייר ונשאר אצל הנותן, וכיון דבזו השדה ליכא בעלים אחרים רק ראובן עם הנותן, וראובן חייב להנותן, אם כן מאיזה טעם יהיה עיכוב לנותן שלא יוכל לגבות מאותה שדה, דממה נפשך, אם היא שלו נוטלה ואם היא של ראובן יגבה בחובו, ומשום הכי כמו כן בנידון דידן לענין השבח שפיר גובה הלוקח גם כן, דכיון דאמרינן דזכה המוכר בשבח מחמת הקרקע הרי קנה עכשיו נכסים והוא חייב לו עבור האחריות גובה הלוקח ממה נפשך, כנ"ל, וכל זה אם כתב גם ללוקח דאיקני, אבל בלא דאיקני אין לו זכות שעבוד בנכסים שזכה המוכר ולבעל חוב איכא שעבוד. כנלענ"ד. 
ועל פי דברינו יתבארו לנו היטב דברי הרמב"ן בענין אחריך לפלוני, דכתב שם, דאם מת הראשון אין בעל חוב גובה רק השני זוכה בנכסים, ועיין קצות החושן סימן רמ"ח. ולכאורה הדבר תמוה, מאי שנא מכל שעבוד נכסים שגובה מיתומים ומלקוחות מחמת הזכות שהיה לו בנכסים מזמן הקדום, וכמו כן יהיה בעל חוב קודם להשני מטעם זה. אמנם לדברינו דשעבוד הוי שיור לגבי הלוה, שאין הלוקחו וכן היורשים זוכים בנכסים, שנשאר הדבר אצל המוכר או המוריש, הנה באחריך שעל פי כח הנותן הקודם נתון לשני מה שישתייר מהראשון לאחר מותו בטל כוח המקבל הראשון לגמרי, וכל שבטל קנין הראשון בטל דין שעבוד, ודו"ק. ולא דמי לאפותיקי מפורש שנבאר בע"ה להלן דכל שבטל דין שעבוד נעשה קנין, דשם הלוקח וכן היורש זוכה רק מיניה דידיה מהלוה ובאים כאחד ואלים שעבוד הבעל חוב ונעשה קנין, אבל בכה"ג שהשני זוכה מכח הנותן הראשון על כן אם זכה השני לא שייך באים כאחד שיזכה הבעל חוב ויעשה קנין, דלאו מכח הלוה זוכה השני, ודו"ק היטב. 
ג. בענין בע"ח גובה חצי שבח 
בשו"ע סימן קט"ו סע"א איתא וז"ל: כשבא בעל חוב לטרוף מן הלוקח אם כתב לו הלוה דאיקני טורף גם כן השבח שהשביח השדה וכו', וחוזר הלוקח וגובה הקרן אף מנכסים המשועבדים שמכר או נתן מאחר זמן שנתן לו השדה, אבל השבח שטרף ממנו בעל חוב אינו גובה אותו מנכסי המוכר אלא מבני חורין, ע"כ. ובש"ך סקי"ב שם הקשה בשם הגדולי תרומה בהא דקתני שגובה הלוקח מנכסים משועבדים דמשמע שגובה כל הקרן, ואמאי, הלא כבר גבה חצי שבח שזה צריך לנכות מן הקרן, דהרי בעד השבח לא יוכל הלוקח לגבות מן השבח, דשבח אינו גובה ממשעבדי וכל דאיכא בעל חוב נקרא השבח משעבדי יעו"ש. 
והנה לשיטת הרשב"א דכל הסוגיות דב"ב מיירי באופן ששעבד לו סתם דאיקני שיכול לחזור כגון בלא מעכשיו ועיין ריטב"א גיטין דף מ"ד ולפי זה מתורץ מה שהקשה עליו הקצות החושן בסימן ר"ט סק"ח יעו"ש מדברי הרשב"א בקדושין דף ס"ג, ופירוש דבריו בש"ך ובביאורי הגר"א ז"ל, דלהכי לוה ולוה ואח"כ קנה דחולקין משום שחזר ממחצה, יעו"ש בש"ך סימן קי"ב סק"ב ובביאורי הגר"א שם סק"ה, הנה לפירושם ודאי יתיישב הא דלשיטת הרשב"א גובה כל הקרן, דכיון שכתב ללוקח דאיקני חזר ממחצה וכל שחזר הרי נשאר השבח של הלוקח בלי תורת טירפא כמובן, ושפיר גובה כל הקרן. אבל באמת דבריהם דחוקים לומר שחזר ממחצה על ידי כתיבת דאיקני. ונראה לענ"ד דלפי מה שבארנו לעיל יהיה דין חצי שבח שנשאר אצל הלוקח לא בתורת טירפא, דכל שנשאר אצלו זכות שבח ודאי הוא שלו מחמת המכירה, דלפרט זה לא שייך שיור כמש"כ, וכשנשתייר אצלו חצי שבח הרי הוא שלו מחמת המכר ומשום הכי גובה כל הקרן ממשעבדי. 
ובזה אפשר ליישב קצת מה שהקשה בספר פני יהושע לב"מ דף ט"ו ע"א על שיטת הפוסקים דבעל חוב אינו גובה משבח יתומים, מהא דאיתא בבכורות דף נ"ב ע"א, דאין הבכור נוטל פי שנים בראוי כבמוחזק ולא האשה בכתובתה ולא הבנות במזונותיהן, ולהנך פוסקים הכוונה בזה משבח לקוחות, ואם כן מאי פריך בגמרא שם והאמר שמואל בעל חוב גובה את השבח ומשני דמקולי כתובה שנו כאן, ותיפוק ליה דלמאי דמסקינן דבעל חוב גובה חצי שבח והלוקח גובה חצי שבח דהו"ל כלוה ולוה דיחלוקו, ואילו לגבי כתובת אשה בלוה ולוה ואין אחד מהם מוקדם קיי"ל דבעל חוב גובה הכל דמיקרי כושל, כיון שנתן מעות, והכי נמי הלוקח לגבי כתובת אשה ה"ל כושל שנתן מעות וכיון דה"ל לוה ולוה לא שייכא איהי כלל בשבחא יעו"ש, ועיין באחרונים שהאריכו בקושיא זו. ולפי דברינו יש לומר, דכיון שאם לא תגבה האשה מן השבח יזכה הלוקח בלא דין טירפא יהיה גזל אצל האשה, דהרי כתב הר"ן הטעם דלא הוי גזל אצל האשה משום דדין לוה ולוה ששניהם שוים דכל שגבה גבה והכא מגבינן לבעל חוב תחילה וכשגובה זוכה בדין, אבל בכה"ג אם ישאר בידו לא יהיה מדין גביה, וכל שלא זכה מדין גביה הרי יהיה גזל אצל האשה, והא דלא הוי גזל אצל הבע"ח נגד חצי השבח שנוטל הלוקח הוא משום דכיון דאם היו גובין בתורת גביה לא יגבה רק חצי שבח לא מפקעינן כחו בזה, אבל אם נימא שיטול הלוקח כל השבח וזה רק מדין תפיסה שקדם וגבה וזה לא שייך אצל הלוקח. 
ד. ביאור נוסף בדין בע"ח גובה את השבח 
בהא דקיי"ל דבעל חוב גובה את השבח אם כתב לו דאיקני, ובגמרא ב"ב דף קנ"ז מבואר להדיא דענין שבח וענין דאיקני חדא הוא, דלרבי מאיר משתעבד מדינא, ולרבנן גם כן קיי"ל דמהני, ויש סוברים דהוא גם כן מדינא דקיל שעבוד מקנין ויש סוברים שהוא מטעם תקנת חכמים, אבל על כל פנים גם לאותם שסוברים שהוא מטעם תקנה עשו חז"ל שיועיל בזה כמו לרבי מאיר בדבר שלא בא לעולם, כן נראה לכל מעיין. 
והנה כבר הארכנו בזה לעיל איך אפשר שיחול על השבח שעבוד כיון דמעולם לא זכה המוכר בשבח, ובזה נבאר בעז"ה אופן חדש, על פי מה שכתבנו בחידושינו לב"ב בענין שיור פירות לרבי מאיר, דמבואר שם דף ס"ג ע"א דמהני לדידיה גם בלי שדה לפירות, והוא משום דסובר הש"ס דמה דגדלי פירות בשדה בזמן מן הזמנים כיון דבא מכח הקרקע משום הכי כמו שיש לבעלים כח בשדה כמו כן יש להם כח על הפירות לכשיבואו לעולם, אלא דלרבנן לא יוכל לעשות על הפירות שום חלות, דמה דהשתא אינו יכול לעשות לא יוכל לעשות על לאחר זמן, ולרבי מאיר דסובר דמהני כה"ג יכול גם כן לעשות איזה חלות לכשיבואו לעולם, ונמצא דלרבי מאיר ענין שבח בפירות אינו כשדה זו לכשאקחנה, דהתם עושה קנין על השדה מכח שיתווסף לו לאח"כ על ידי זה שיקח את השדה, וכאן הוא להפך שעושה על פי כחו דהשתא דיש לו קודם המכירה, ואף דאחר כך פקע כחו אחר המכירה אבל כיון דעשה מעשה הקנאה קודם המכירה דאז היה לו הכח על הכל מהני, וכעין דמצינו בכהאי גוונא באחריך לפלוני לשיטת הרמב"ן, והארכנו שם בענין זה. 
ולפי זה עיקר ענין שעבוד בשבח הוא על דרך זה, שהלוה קודם מכירה משעבד גם השבח והפירות שהשדה תעשה בימים הבאים, ולרבי מאיר כשיבואו לעולם יחול ענין זה על ידי המעשה הקדום ולא איכפת לנו כלל מה שלא באו אחר כך ליד המוכר, ורק אם עושה על פי הכח שלאחר כך צריך כמובן שיהיה אז הכח בידו, אבל כאן הוא להפך שהכל הוא עושה על פי הכח דמעיקרא. 
ולפי זה אין מקום למה שחקר בקצות החושן סימן קט"ו סק"ג אם יכול לשעבד השבח לאחר שמכר השדה, יעו"ש, דלפי מה שביארנו רק קודם המכירה של השדה והפירות העתידים לבוא יכול לשעבד, אבל לאחר שמכר שכבר פסק כחו איך ישעבד שבח של אחרים שאין לו שום שייכות בו, וזה ברור ופשוט. 
אמנם מה דמצינו הרבה חילוקי דינים בין הראשונים בין אם השבח בא על ידי טורח או לא וכן לענין מקבל מתנה, אלה הם ודאי תקנות חכמים מצד הלוה או מצד הלוקח, אבל יסוד הדברים בנוי על פי כללי הדינים לרבי מאיר בדבר שלא בא לעולם. ולענ"ד הוא ברור בעזהי"ת. 


חידושי ר' שמעון שקופ קונטרס השעבוד סימן ה 
========================================= 
הערות בסוגיא דבעל חוב גובה את השבח מכת"י שני 
א. בב"מ דף ט"ו ע"ב איתא: הא דמסיק ביה כשיעור ארעא ושבחא הא דלא מסיק ביה אלא שיעור ארעא דיהיב ליה שבחיה ומסליק ליה, ופריך בגמרא, הניחא למ"ד אי אית ליה זוזי ללוקח לא מצי מסליק ליה לבעל חוב שפיר, אלא למאן דאית ליה כי אית ליה זוזי ללוקח מצי מסליק ליה לבעל חוב, נימא ליה, אילו הוו לי זוזי הוה מסלקינך מכולה ארעא השתא דלית לי זוזי הב לי גריוא דארעא שיעור שבחאי, ומשני, הכא במאי עסקינן בשעשאו אפותיקי, ע"כ. 
ועיין בקצות החושן סימן קט"ו סק"ד שהקשה בהא דאמרו בגמרא דלמ"ד דאי אית ליה זוזי ללוקח לא מצי מסליק ליה לבע"ח בזוזי ניחא, דזה ניחא רק אם נימא דהא דבעל חוב גובה את השבח הוא מתקנת חכמים, אבל אם נאמר ששבח משועבד מדינא, למה לא יוכל הלוקח לדחות הבע"ח אצל השבח, דהרי ודאי בשתי שדות יכול לדחותו יעו"ש. וכן בסימן הנ"ל סק"ט הוסיף להקשות גם על תירוץ הגמרא, דמיירי בשעשאו אפותיקי, לשיטת רש"י והרז"ה דאפותיקי לא מהני אלא לענין דלא יוכל לסלוקי בזוזי אבל שבחא דלוה הוי, ולא מצי מלוה לומר ארעאי אשבח, ואם כן למה לא יוכל לסלקו בשבחא, כיון דהוא נמי בכלל שעבודו, דהא אית ליה דאיקני, יעו"ש שמכריח מכל זה דשעבוד השבח אינו מדינא כלל. 
ולענ"ד לא קשה בזה כלל, דהנה מלבד דעיקר יסודו אינו מוכרח, דבאמת יש לומר דהא דיכול הלוקח לדחות את הבעל חוב משדה לשדה הוא גם כן מדין סילוק זוזי, הא לאו הכי במה יפה כוחו של הלוקח להראות לבעל חוב ממה לגבות, ובאפותיקי נראה דיכול בעל חוב לגבות ממה שירצה, דהלוקח לאו בעל דברים הוא לפרוע לו ממה שירצה הוא, עוד נראה לי דלא קשה מזה, דהנה בדין דאיקני הביא הקצות החושן שם שלש שיטות. דעת הב"ח דאפילו אם כבר קנה הלוה אותם הנכסים דדאיקני קודם מכירת השדות המשועבדים, גם כן אין הלוקח יכול לדחותו אצל הך דדאיקני, משום דעיקר שעבודא לאו עלייהו רמיא. ודעת המהרש"ל דאם בשעה שלקח הלוקח כבר היו הני נכסים דדאיקני יכול לדחותו אצלם, דבשעה שקנה הניח מקום לגבות. ודעת המהרש"א דאפילו קנה אותם הנכסים דדאיקני אחר המכירה גם כן יכול הלוקח לדחותו, עי"ש בסק"ד. 
ולפי זה נראה דלשיטת המהרש"ל ודאי ניחא, דבשעה שקנה הלוקח עדיין לא היה השבח בעולם, ולפלא בעיני מה שהוכיח הקצות החושן שם מתוך קושיא זו כשיטת הב"ח, דהרי גם לשיטת המהרש"ל ניחא בפשטות. אמנם נראה דגם לשיטת המהרש"א ניחא, דגם לדידיה הוא רק אם היתה שעה אחת שהיה מקום לומר בזה דאין גובין מנכסים משועבדים במקום שיש בני חורין, כגון בכל דאיקני, דבשעה שקנאם הלוה לא היה יכול לגבות מהלוקח, דאז הרי היו ללוה נכסים בני חורין ממש ונדחה השעבוד על הנכסים דדאיקני, אבל הכא בשבח, דמעולם לא היה השבח בשום זמן מן הזמנים בני חורין, בזה יש לומר דלכו"ע לא יכול לדחותו מעיקר השעבוד אל השבח שחל השעבוד עליו לאח"כ, כיון דעיקר השעבוד כבר חל על הקרקע קודם שהיה השבח בעולם, ולא היה על השבח בשום זמן מן הזמנים דין נכסים בני חורין, כן נלענ"ד. 
ב. בב"מ דף ט"ו ע"ב מבואר, דאפילו למ"ד דסובר דאי אית ליה זוזי ללוקח מצי לסלק לבעל חוב בזוזי, מכל מקום בעשאו אפותיקי אין הלוקח יכול לסלק בזוזי. ונראה ראשונה לבאר מה דשאני לענין סילוק בזוזי אפותיקי משעבוד סתם, דבאפותיקי רק הלוה יכול לסלק בזוזי, ובשעבוד סתם גם הלוקח יכול לסלק בזוזי. והוא, דענין אפותיקי מפורש אינו כשעבוד בעלמא, דבשעבוד בעלמא יש להמלוה זכות לגבות סכום החוב מנכסים של הלוה, אבל אין לו זכות לזכות בעצם מיוחד, ובאפותיקי הוא זכות בעצם השדה המיוחדת לזכות בה, ושיעור החוב הוא רק להגביל מידת וחלק הקרקע שיזכה, וכל שיש לו זכות בעצם לא שייך סילוק בזוזי, ומה שיכול הלוה בעצמו לסלקו בזוזי הוא בעל כרחך כעין תנאי, שאם יתן דמים לא יזכה בהקרקע, ומשום כך מתחלק בזה דין אפותיקי משעבוד סתם לענין הלוקח, דכל שזכות המלוה הוא רק לגבות בשוויה אמרינן מה מכר ראשון לשני כל זכות שתבוא לידו, וכמו שהלוה בעצמו יכול לסלקו כמו כן יכול גם הלוקח לסלקו, אבל באפותיקי דבעצם זכות המלוה הוא ליטול את הקרקע, ורק סילוק בזוזי מהלוה הוא כעין תנאי, לא שייך בזה לדון משום מה מכר ראשון לשני. 
ולפי זה מה דזוכה המלוה בשבח אף אם מסיק ביה אלא כשיעור ארעא, דכיון דגובה מהלוקח את עצם הקרקע, ושיעור החוב הוא רק להגביל את מידת הקרקע שיזכה בה, ולפי זה יש למלוה קנין בקרקע מעכשיו לזכות משעת הגביה ואילך, וכמו שמצינו לאביי דס"ל בכל גביית חוב דלמפרע הוא גובה, ורבא דפליג עליו הוא משום דיכול לסלקו בזוזי, והכא דהלוקח אינו יכול לסלקו בזוזי גם לרבא למפרע הוא גובה, וכל שגובה למפרע הוא קנין ממש, והא דלאביי בכל שעבוד סתם יכול גם הלוקח לסלקו בזוזי ואי מסיק ביה שיעור ארעא לחוד אינו גובה את השבח (אף על פי שהוא סובר בכל שעבוד למפרע  הוא גובה), משום דבשעבוד סתם צריך לבוא קודם מכח גביית חוב, וכיון דמדין גביית חוב הוא אי אפשר שיגבה יותר מחובו, ואם מסלק בזוזי פקע חובו, אבל באפותיקי דעיקר זכותו הוא ליטול את הקרקע אינו יכול לסלקו בזוזי, ואז גם לרבא למפרע הוא זוכה, היינו דיש לו קנין מעכשיו על זמן שלאחר הגביה, ואין הגביה קנין מחודש, רק בירור זמן שזכה מכבר באותה שדה, ומשום הכי גם הפירות שגדלו באותה שדה הם של המלוה, עיין ברא"ש. 
? והא דמבואר בגמרא גיטין דגם באפותיקי מפורש אם שחררו מפקיע מידי שעבוד, יש לומר דזה דוקא אצל הלוה עצמו שדינו שיכול לסלקו בזוזי, אף על פי שכתבנו  שזה כעין תנאי, וכל תנאי אינו מגרע בעיקר הקנין, אבל בשעבוד תנאי כזה מגרע בעיקר הזכות, דבעצם הענין גם אפותיקי מפורש הוא רק זכות לזכות אח"כ, אלא כיון שזכותו ברור אמרינן למפרע הוא גובה, אבל אם יש בכחו לסלקו בזוזי חזר הדין דשעבוד אינו כקנין אלא רק זכות. 
וביותר נראה מדברי הרא"ש ב"מ דף י"ד וב"ק דף ט' דאם טורף הבעל חוב מן הלוקח לא יכול גם הלוה עצמו לסלקו בדמים אלא אם יש לו איזו נגיעה לומר שגם מיניה טורף, יעו"ש, ואם היה זה כעין תנאי בפשטות אי אפשר לחלק, דמכל מקום לא נתקיים התנאי, אלא שהוא זכות כזה דיכול לסלקו מן הקרקע בדמים, וזכות זה הוא רק ללוה עצמו ולא ללוקח, כיון דעצם הזכות הוא למלוה על הקרקע. ועיין בתוספות שכתבו דגם באפותיקי חל המכר עד שעת הטירפה, ומזה מוכח דרק אח"כ נעשה בעלים גמורים כמו שביארנו, ולענין סילוק בדמים כתבו שהיה סבור לפייסו בזוזי, דנראה דצריך פיוס, והוא כעין שכתב הרא"ש דאם אינו נוגע ללוה כלל אינו יכול לסלקו בזוזי לאחר המכירה כנ"ל. ועיין בפני יהושע שם שהביא מה שתמה הש"ך בענין זה, ומה שכתב הוא לתרץ, וצ"ע. 


חידושי ר' שמעון שקופ קונטרס השעבוד סימן ו 
========================================= 
בענין קנין בחפץ לדמיו 
ענין אומן קונה בשבח כלי דאינו זוכה בגוף הדבר כלל, דהעצים הם של הבעלים, רק הענין דיש לו קנין במה שנשבח בשיווי הדמים, וזה שלו ממש, רק שהבעלים יכולים ליטול בע"כ כשפורעים השכירות שפסקו משום דמעיקרא מכר להם זכות זה, ומה שהקשה הקצות החושן בסימן ש"ו סק"ב ל"ק, דידים איתנייהו בעולם, כמו יקדשו ידים לעושיהם, וכמו מקדיש ידי עבדו בגיטין דף י"ב וברמב"ם פ"ו מהלכות ערכין, ולדברי הקצות החושן קשה מה שאינו משלם אם שבר בידים, עיין ב"ק דף צ"ט, אך באמת כבר כתב הרשב"א ז"ל שם דהוי כהקנה על תנאי שאם ישבר שלא יקנה בעל הבית, ולפי זה גם עושה בלי דמים ודאי פטור משום תנאי זה, דלא עדיף מבשכר. אך מכל מקום גם בקטן יהני אם ישלם על פי שומת בית דין, דפסיקה לא מהני בקטן, אבל על פי בית דין מהני, דלא צריך להקנאתן, דכיון שאין לו זכות בגוף הדבר רק בדמים ידועין מה שנשבח ביוקר הדמים יכול לסלקו בדמים. ובזה מיושב מה שהקשה בספר פני יהושע בגיטין לענין כתיבת חשו"ק לגט יעו"ש. 
וזהו ענין בעל חוב קונה משכון מדרבי יצחק, בכהאי גוונא בשיווי הדמים, וכן היא כוונת הריטב"א בקדושין שם בשם הראב"ד מש"כ "בשיעור מנה", ומכל מקום יכול לסלקו בדמים, עיין קצות החושן סימן ק"צ, ובאמת נראה לי דלא כדבריו, ואין צריך להגיה בדברי הר"ן בקדושין שם מש"כ בשעבוד מנה לענין מנה אין כאן משכון אין כאן, דנראה לי דאין כאן מחלוקת כלל, דלכולי עלמא מועיל שעבוד נכסים בלי שעבוד הגוף היכא דאמר זכי בחפץ זה שעבוד מנה, דהוי כמו דמי חמרא בגיטין דף ס"ו ובכתובות סוף פרק נערה עי"ש ובעוד הרבה מקומות, והיכא דלא אמר זכי בחפץ זה שעבוד מנה, רק אמר ליתן מנה ועל זה נתן משכון, דהכוונה בגדר שאר משכונות לכו"ע מנה אין כאן משכון אין כאן, דבאמת שאני זכות שעבוד מנה בחפץ משאר משכון, דרק היכא שקונה מדרבי יצחק יש לומר ששוה לדמי חמרי כל זמן שלא מחל וכל זמן שלא מת הגר, עיין ב"ק דף מ"ט ובמחנה אפרים הלכות שכירות ובאבני מילואים סימן כ"ט סק"י שהביאו דברי הרשב"א לענין שואל כלי ונתחייב באסמכתא והעמיד ערב, יעו"ש, ואי אפשר שתחלוק עלי' שום שיטה אם לא בכוונת המתחייב, וגם דברי הר"ן הנ"ל מכוונים כן, שלא אמר הרמב"ן בפירוש הגמרא משום דלא הוי הכסף בעין, אלא שכתב דלענין דינא גם אם אמר זכי לא מהני משום דאינו בעין, אבל בפירוש הגמרא גם הוא יפרש כהרא"ש והראב"ד, רק הפלוגתא היא לענין דינא באומר זכי במשכון זה שעבוד מנה, דלשיטת התוספות והראב"ד מהני בכה"ג כיון דזכה בחפץ לשעבוד ולהרמב"ן ז"ל לא מהני. 
וכן פירשתי על דרך זה דברי התוספות בכתובות ריש פרק אף על פי, דלא יהני קנין לשעבד הגוף להס"ד שם בקושיתם, והיכא דיש לו נכסים דמהני, משום דזה קנין ממש בנכסים, כדברינו לעיל, ולדברי הקצות החושן הנה דבריהם סותרים למה שכתבו בקדושין, ולהנ"ל ניחא. ועיין שם בשיטה מקובצת בשם חכמי צרפת דמפורש דהוי בגדר הקנאה, עי"ש, ומה דמהני אם אבדו הנכסים שיתחייב לשלם מאחרים, לדברינו מיושב היטב, כיון דזכה קנין ממש למאה מנה, ואם כן לא היה יכול המתחייב להוציא או למכור החפץ או לגרוע ולפחות שיווי שלו, וע"כ דנעשה החיוב באופן כזה דעל מנת כן הוא מתחייב שבעד דמי מנה שזכה בחפץ זה יתחייב ליה לפרוע מכל מקום שהוא, היינו שמוחל לו קנינו בחפץ זה, דאינו צריך קנין חדש על זה כיון דיכול לסלקו בדמים כנ"ל, וכיון דהוי באופן כזה נעשה כלוה ממש וחל עליו גם שעבוד הגוף, ומשום הכי מהני אף נאבדו, דבחוב מהני דאיקני, וכל זה הוא דנעשה על ידי קנין אחד כנ"ל. ומה שכתב הריטב"א בקדושין שם דגם שעבדו בפירוש לא מהני למ"ד שעבודא לאו דאורייתא וכן היא שיטת כמה ראשונים, זה דוקא שעבוד על חיוב הגוף דהוי רק בגדר ערבות, דצריך תחילה שעבוד מהלוה, אבל שעבוד כהך שכתבנו בלא חיוב הגוף לכו"ע מהני. 
ועיין בתוספות כתובות דף מ"ב לענין יחוד כלי, דכתבו התוספות דמייחד לקנס הוי דבר שלא בא לעולם, ועיין בקצות החושן סימן ר"ז סק"ח דיישב לשיטתו דאין [שעבוד משכון בלא] שעבוד הגוף, ולדברינו גם כן מיושב, דאף דלכולי עלמא מהני לדברינו שעבוד נכסים בלי שעבוד הגוף, מכל מקום זהו דוקא היכא שמקנה לו קנין בחפץ, אבל היכא שמייחדו לגבות בו חוב של קנס אף שהוא גם כן זכות בחפץ, אבל כיון דזכות זה הוא רק על גביית חוב קנס, וכיון דהשתא לא נתחייב עדיין הוי הזוכה עדיין אינו ראוי לזכיה הזאת, ועל כן תלוי במחלוקת אם אדם מקנה דבר שלא בא לעולם, ואף דהוי כמו לדבר שלא בא לעולם, אך כיון שהגוף בעולם, עיין תוספות גיטין דף י"ג ע"ב ובמקום אחר ביארתי דבריהם, ועיין תוספות גיטין דף ל"ח ע"ב לענין המקדיש ידי עבדו בד"ה גופיה לא קדיש בסוף הדיבור שם ובמהרש"א ואינו מובן כל כך, אך לדברינו מבואר היטב, דאם נאמר דגופיה קדיש ליאסר בהנאה, היינו דכל הגוף קדוש כמו הדיוט שקנה עבדים, יכולים הגזברים לשחררו, ומה שאינם רשאים הוא תקנה כמו שכתבו שם התוספות בד"ה אין הגזברים יעו"ש, אבל אם גופו אינו קנוי להקדש דאין קנין הגוף להקדש בעבדים, רק לדמי כמו חמרא לדמי, וכמו אומן קונה בשבח כלי, אין רשות להקדש למכור כמו שהאומן אינו יכול למכור, והוא קודם לכל אדם. ולפי' ע"ז קאי לימא כתנאי וכו'. והא דאיתא בברייתא השניה דמקדיש ידי עבדו עושה ואוכל מיירי בכה"ג, ומשום הכי עושה ואוכל משום דגופו לא קדוש, ועיין במהרש"א ורש"ש שם שנדחקו בפי' ולדברינו מבואר היטב, ועיין בחידושי הרשב"א שם דמבואר כמהרש"א, וצ"ע. 
ולפירש"י שם נראה דאין קנין להקדש בכל דבר שאינו ראוי לבדק הבית, ומשום הכי עושה ואוכל, ואין יכולים לשחרר, רק זכות יש להם למכור לאחרים לדמי', ומשום הכי אחרים יכולים למכור כמו בכל שעבוד נכסים, דאם לא מצא לגבות חובו נוטל הגוף או מוכר, אמנם לפירש"י קשה טובא, דאם כן היאך משכחת לה הא דאיתא במעילה ובב"ב בהקדיש שדה שימעול בגידולין, דבשלמא הא דאיתא לקמן דיש מעילה בעבדים ל"ק, דלפי מה שביארנו גם לשיטת רש"י ז"ל משכחת מעילה היכא שפוגם בשיווי הדמים, אבל אם נהנה ולא פגם לא ימעול, אבל בגידולין אין קנין להקדש כלל כיון דאין הגוף שלהם, ולא אפשר שיהיו גידולין להקדש, וכן קשה ממקדיש ידי עבדו שקדוש מעשי ידיו, אך שם יש לומר דהקדיש מעשי הידים ולא הידים, וכן מוכח שם שיטת רש"י מהא דלא חל הקדש על פחות משוה פרוטה, ורב לטעמיה דסובר אדם מקנה דבר שלא בא לעולם וצ"ע. 
אך זה יש לומר דבין לשטת רש"י ובין לשיטת התוספות היכא דאיכא לאחד זכות דמים ולהשני גוף הדבר, שיכול לסלקו בדמים בע"כ, ולפי זה גם למ"ד אומן קונה בשבח כלי גם כן יכול לסלקו בדמים בע"כ, ובין אם יהיה האומן קטן או יהיה גדול, רק הנפ"מ לענין שיעור השבח, דלקטן לא מהני פסיקה כמובן ועל כן צריך לשלם כשיעור השבח, וכן באומן שלא נתכוין להקנות השבח לבעלים, דאז יש לומר דאף למ"ד אין אומן קונה בשבח כלי הוי שיווי השבח בתוך הכלי, דרק היכא דעושה לדעת בעל הבית הוא מקנה לבעל הכלי כל השבח, ובזה הוא אופן המחלוקת, אי אמרינן שמקנה כל השבח בלא שום תנאי ושיור, או דמשייר לעצמו על דעת שאם יזיק וכן כנגד שכרו או לא, ולענין אומן אולי יש לומר דאין לו שום שעבוד הגוף על בעל הכלי היכא דאיכא שבח בכלי, דהנה באמת לפי מה שכתבנו קשה להבין הא דאמרינן בש"ס דאין עכו"ם קונה משכון, וכן בקרקע אין משכון מדר"י, ומאיזה טעם לא יוכל אדם מדעתו להקנות לעכו"ם זכות זה בחפץ, דהלא לפי דברינו זכות זה במשכון מדר"י הוא כמו שנותן זכיה בחפץ שעבוד מנה או שיעור מנה, וכן הוא לענין אומן בכלי דזה מהני לענין עכו"ם ולענין קרקע, וכמו שביארנו לדברי התוספות בפרק אף על פי, אבל באמת יש לומר דזכות משכון באופן דנקנה מן התורה יוכל  שפיר לעשות מנפשו בכל דבר ולכל אדם, רק אם יעשה כזה אז היה נפטר מחיוב הגוף שלו כיון שכסף המלוה בידו, דמה לי אם פרע לו בדבר זה או בחפץ אחר, וכמו דמהני בכה"ג לענין קדושין ומכירה להראב"ד והריטב"א ז"ל, ולהרשב"א והרמב"ן ז"ל רק מטעם אחר הוא דלא מהני מטעם אגיד גביה, ובמשכון שקונה מדר"י עדיין לא נפטר מחובו, וזהו חידוש התורה דאף דעדיין עיקר חיובו על הבעלים כספו בידו, וחידוש זה לא נאמר רק במטלטלין ובישראל, ולפי זה מהראוי לומר דבאומן שקונה שמשייר לעצמו זכות כזה, אין לו שעבוד הגוף על הבעלים, רק כספו בידו, דהכא לא מצינו חידוש התורה, ואם כן מהראוי דבאומן בכה"ג יוכל לומר לו טול מה שעשית בשכרך, ועיין בפתחי תשובה סימן של"ג לענין זה מטעם אחר. 
וכן יש לחקור באם יגנב או יאנס החפץ ברשותו קודם שהחזירו לבעלים שיפטרו הבעלים מטעם זה דאין חיוב הגוף עליהם, ורק משעה שהחזיר נעשה חיוב עליהם כשאר הלואה, כמש"כ בפי' התוספות ריש אף על פי לענין אם היו לו נכסים ונאבדו, ועיין בקצות החושן סימן ש"ה בשם הרשב"ץ, ובספר נתיבות המשפט נקט לעיקר דהוי כמו משכון, דעיקר החיוב הוא על הבעלים ובכלי אין לו רק זכות משכון, וממילא אם נאנס הכלי חייבים הבעלים לשלם לו השכירות, ותמהני, כיון דהרשב"א כתב להדיא דבלא הקנאה יש לאומן קנין גמור בשבח, רק מחמת הקנאתו נקנה להבעלים, ואם כן כיון דמפורש במסכת פסחים דהיכא דלא ריבתה התורה ענין משכון אי אפשר לעשות קנין כזה מדעת האדם, ומאיזה טעם יכול אומן לקנות ולשייר קנין כזה לעצמו גם בקרקע ובעכו"ם. 


חידושי ר' שמעון שקופ קונטרס השעבוד סימן ז 
========================================= 
ההבדל שבין שעבוד למשכון 
א. גדר משכון 
עיין ש"ך חו"מ סימן ע"ב סק"ט בענין בעל חוב קונה משכון, שתמה על החולקים על שיטת רש"י דאינו רק שומר שכר, לאיזה דבר הוא קונה עי"ש. ובאמת דבריו אינם מובנים כלל, דגם לשיטת רש"י קשה להבין לאיזה דבר הוא שלו, כיון דלענין תשמישים אינו שלו, ובמה שיכול לקדש אשה קשה כמו שהקשה על התוספות, כיון דאין לו קנין אחר במה יכול לקדש אשה ולקנות קרקעות. וכל דבריו שהאריך שם קשים להבין, דמה שכתב שם לרש"י דבשלא בשעת הלואה כשאין לו במה לשלם הוי כמכר, קשה טובא, כיון דעדיין לא נתפרע איך חשוב כשלו, כיון דיכול הלוה לפדותו ואסור לו עדיין להשתמש בו, לענין מה הוא שלו, ולא מצאתי מי שימצא ביאור לכל זה. 
ונלענ"ד על פי מה שכתבנו לענין שעבוד נכסים בלא שעבוד הגוף דחשוב כנותן יין לדמיו, דהיינו דלפרט זה חשוב שלו, היינו דלענין תשמישי החפץ עדיין הוא של הבעלים הראשונים, רק לפרט מכירה לדמיו או בחוב הרי הוא של המלוה, וכמו דמצינו כיוצא בזה בהרבה מקומות בש"ס, כמו קנין על מנת להקנות, וכן על מנת שתצא בו לחירות או על מנת שאין לרבו רשות בו, לשיטת הראשונים שהוא שיורא, ובמקום אחר בארנו פרט זה בארוכה, כמו כן הכא לענין לקיחת החפץ בעד דמי' הוא שלו, ולשאר פרטים הרי הוא של הלוה. ומשום הכי לכל דבר שתלוי בשם בעלים לידע מי נקרא בעל החפץ אמרינן דעיקר הבעלים חשוב מי שהוא שלו למכרו או ליקח אותו לעצמו לגמרי בעד דמי', ולא מי [שהוא שלו] רק לתשמישים אחרים, ומשו"ה לענין חמץ שתלוי בידיעת שם בעלים אמרינן למ"ד בעל חוב קונה משכון דאינו עובר עליו, וכן אם הוה אמרינן עכו"ם קונה מישראל היה מותר בהנאה אף שגוף החפץ של ישראל. 
ואף שמבואר בסימן ע"ג דאין למלוה רשות למכרו בלא בי"ד, ומכל שכן בלא תביעה מהלוה, עי"ש, י"ל דזהו רק בגדר תנאי, דאדעתא דהכי לא זכה בו רשות מכירה, ומכל שכן אם יש במשכון מותר, דעל המותר מחובו ודאי דאין לו רשות, ומשו"ה הוי מכר בטל. ועוד יש לומר על פי מה שכתב הקצוה"ח בסימן ר"ט סק"ד דמעות לפירות מהני עי"ש, דלא כמהר"ם אלשיך, יש לומר דגדר משכון הוי גם כן זכות זה, אך לפי זה צ"ע במה יכפוהו למכור, ובשלמא במשכון של חוב יש לומר שהכפיה הוא משום החוב, אבל באומן קונה דליכא חוב קשה. ובדמי חמרי י"ל דזכה למכור. וצ"ע, והעיקר כמו שנתבאר, וא"צ לומר בדרך תנאי רק שזכה למכור בבי"ד. ואם יזיק אחר משכון לפ"ד יתחייב המזיק מה"ת, וגם אם בהמה תזיק, דל"ד למזיק שעבודא, דהא על פרט זה הוא בעלים ממש, ופרט זה חשוב יותר משאר תשמישים, אבל שעבוד אינו זכות מכירה רק גביה מדין ערבות. וגם באפותיקי מפורש שאינו חייב לשלם מנכסים אחרים, מכל מקום עיקר הגביה כשאר שעבודים, דגם באפותיקי איכא שעבוד הגוף, דהיינו לשלם מנכסים אלה, ועליו מצוה כשאר מצות פריעת חוב, והכא קנין ממש, ובאפותיקי הוי רק מזיק שעבודו. ויש לדון באפותיקי אם הזיק המלוה אם חייב לשלם לבעל הקרקע, כמו באחר, דאף למ"ד שחייב לשלם למלוה מ"מ חייב לשלם גם לבעל הקרקע, כמו שכתב ר"י שם ברא"ש, הובא בש"ך סימן שפ"ו. ולפי זה יש לומר דגם הוא יתחייב כמו באחר אם הזיק והמלוה מחל לו, אף שבאמת צ"ע מה הפסיד הלוה, ואח"כ מצאתי שהעיר בזה בקצות החושן שם. ויש לומר כיון דעיקר שלו י"ל דשוה לו כל שוי' כדי לפרוע חובו, ובזה יש לומר דאם המלוה בעצמו הזיק דאז ליכא חיוב לשלם להלוה, דמה הפסיד, דאם לשלם החוב ישלם עכשיו, וע"כ יצא זה בזה, ודוק. 
ובאמת משמע כן בהדיא ברש"י גיטין מ"א דאם בעל אפותיקי שחרר אינו משלם לאדון רק דמים העודפים על החוב עי"ש. ומהא דמצינו דאומן אינו משלם רק דמי עצים, עיין רשב"א שהבאנו לקמן, אין ראיה, דשם קנין ממש יש לו לפ"ד אומן קונה על פרט זה וצ"ע. 
והנה באתרוג שיהיה משכון שקונה מדרבי יצחק, הנה לפי שיטת הש"ך משמע שיוצא בו, וכן לשיטת הנתיבות המשפט שקונה למפרע, ויהיה תלוי אם שלם אח"כ או לא, ולדברינו ודאי לא יצא, דלא הוי שלו רק למכירה, ויש לומר דשניהם אינם יוצאים בו וצ"ע. אחר זה מצאתי בספר אמרי בינה הלכות אתרוג, שהביא בשם ספר שער המלך שנסתפק בזה, עי"ש, והוא כתב שלדעת האומרים היכא דבעל חוב קונה משכון לא מהני מחילה הוי קנין גמור. 
ב. משכון שהרשה הלוה למלוה למכרו בלי רשות ב"ד 
עיין בחו"מ סימן פ"ז סע"א בסמ"ע סק"ט ובש"ך בשם הריב"ש דאף אם משכון לא חשיב הילך מכל מקום אם נתן לו רשות למכור בלא רשות בית דין הוי הילך עי"ש. ולכאורה קשה, הלא רשות הוא רק שליחות, ויכול לחזור, ואיך חשוב הילך. ונראה דיש לומר דבכה"ג שנתן רשות למכור אינו בגדר שליחות רק קנין כדמי חמרי שאינו תלוי בשעבוד הגוף של הלוה, ורק משכון דהוי בגדר ערבות צריך רשות בית דין ככל ערב, ומשום הכי לא חשוב כפרעון, אבל בכה"ג דהוי כדמי חמרי הוי פרעון אבל זה דוקא אם מדעת המלוה, וצריך לעיין אם נאבד אח"כ באונס אם חייב הלוה לשלם, ועיין בש"ך סק"ה דכל היכא שיתחייב לשלם אם נאבד באונס ע"כ דפטור באם נתן רשות למכור, וזה הוכחה לדברינו בענין שעבוד נכסים בלא שעבוד הגוף, ועיקר הוכחת הגאונים דכל היכא שהוא בגדר משכון לא יכול להיות פרעון ומשום הכי אינה מקודשת דאם יהיה פרעון ליכא שעבוד הגוף. 


חידושי ר' שמעון שקופ קונטרס השעבוד סימן ח 
========================================= 
גדרי חיוב כופר 
כבר נתבאר אצלנו דענין שעבוד הגוף אינו מצוה לחוד אלא שיש בזה זכות ממון, בניגוד לשבועה וריבית דאין בהן לתובע זכות ממון כלל. והנה יש לדון לענין כופר, למ"ד כופרא כפרה, אם יש בזה זכות שעבוד ליורשי המת, וכבר עמד על חקירה זו בספר מנחת חינוך מצוה נ"א, יעו"ש. 
ואין להוכיח זה מהא דשקיל וטרי בש"ס, ב"ק דף מ"ב ע"ב, לענין אם הבעל יורש בכופר, יעו"ש, דלכאורה אם נאמר דליכא זכות ממון בכופר לא שייך בזה ירושה, אמנם יש לומר דחיוב כפרה דכופר הוא לשלם ליורשי המת, ועל כן צריך לדון מי הם היורשים, ולזה קאמרו בגמרא דעל דבר שלא הוחזק בחיי המת לא נקרא הבעל יורש, ואינו יוצא בכפרתו אם ישלם להבעל, דהוי כמשלם לאיש זר, וכבר העיר מזה במנחת חינוך שם. אבל זה עדיין אינו מבואר כל צרכו, דלפי זה למה לנו הטעם משום דאינו אלא לאחר מיתה, הלא לפי דברינו אפילו אם היה החיוב מחיים היה נקרא ראוי, דהטעם למ"ד דבכור נוטל פי שנים בחוב הוא משום שעבוד נכסים והכא ליכא שעבוד, וצ"ע. 
ובהא דמיבעי בגמרא ב"ק דף מ' אם ממשכנים על הכופר, יש לומר דלא מתורת שעבוד מיבעי ליה, אלא בתורת כפיה, ולפי זה תהיה הכפיה בכופר באופן שיאמר רוצה אני, דאף דבחיוב ממון לא צריך שיאמר רוצה אני, וכמו שנתבאר לנו במקום אחר, דבזכות ממון, כיון שעל ידי הכפיה יקבל בעל הזכות את זכותו, כבר יצא החייב ידי חובתו, ולכן תתכן כפיית התורה מבלי שיאמר רוצה אני, אבל בכופר אם נאמר דליכא זכות לתובע שוב במה שיקחו ממנו בי"ד הכופר בעל כרחו לא יקיים חוב כפרתו, וכמו בכפיה בשבועה או בריבית דלא תהני בזה שיקחו ממנו בעל כרחו כל כמה שלא אמר רוצה אני, כנלענ"ד. ומצאתי כן בחידושי הריטב"א למכות דף ב' ע"ב שכתב שם בשם הר"י, דבכופר הא דכופין הוא עד שיאמר רוצה אני, יעו"ש בענין עדים זוממים שאינם משלמים את הכופר. 
ולענ"ד ביאור הדברים בהא דאין עדים זוממים משלמים את הכופר, היינו, משום דאין עדים זוממים משלמים אלא מה שהם מחייבים את האדם על פי דין, דהיינו, מה שעולה על פי הגדתם לפסק דין, והפסק דין הוא המעשה המחייב אותם, וכמו שאמרו בב"ק דף ה' דדיבור שלהם החשיבה תורה למעשה, דהיינו, כאשר זממו לעשות, וכל שפסקו בית דין לחייב חשוב דנעשה מעשה, (ועיין בתוספות ב"ק דף ק' ע"א ד"ה "טימא את הטהור" שכתבו דכל היכא דקם דינא הוי מזיק ממש), ועל כן חשוב זמם לעשות, מה שאין כן בכופר דעל ידי מה שהבית דין יאמרו חייב אתה עדיין לא יזכה התובע שום זכות, אלא צריך שבית דין יכפוהו שירצה מעצמו, ונמצא שהוא בעצמו נתן הממון להתובע ולא בית דין, אלא שבית דין גרמו לו שיתחדש אצלו רצון, והוו בית דין רק גורמים ההפסד, ולא עושים מעשה ההפסד, ולא נוכל לקרות בכה"ג "אשר זמם לעשות", רק שהם גרמו שהנתבע בעצמו יעשה ההפסד. 
ועיין בתוספות ב"ק דף כ"ד ע"א שכתבו בחד תירוצא שעדים זוממים משלמים מה שעל ידם נעשה השור מועד והוזל בדמים לענין מכירה. ולכאורה לפי דברינו צריך עיון קצת, דלכאורה מה שהוזל השור למכירה אינו ענין של פסק בית דין רק כגרמא, וצ"ע. ומצאתי בחידושי הרשב"א בשם התוספות שכתב וז"ל: "ובתוספות אמרו דעכשיו משלמים כפי פחת דמיו, שאינו ראוי אלא לשחיטה", יעו"ש. ונלענ"ד בכוונתו, דהיינו משום דמדינא מוכרחים לשחטו משום דרבי נתן, דכתיב לא תשים דמים בביתך, וכן הוא הדין לכו"ע כמבואר בפרק החובל, בשור העומד להריגה, דהיינו בשור נגחן, וכן מבואר בטושו"ע חו"מ סימן שפ"ב, יעו"ש. ולפי זה הוא הפסד שנעשה על ידי בית דין, שישחטו את השור, וזהו ככל עניני בית דין. ועיין בקצות החושן סימן ל"ח שכתב לענין עדים זוממים שהעידו על יין לאסרו בהנאה שחייבים, ועיין בנתיבות המשפט שם שכתב, דבאיסורים אף במקום שצריך שני עדים ליכא בהן תורת הזמה ופטירי מכאשר זמם, וצ"ע בכה"ג, דאם יעידו שהשור מועד כבר כדי לשוחטו, דבזה היה דומה להך דיין נסך, אבל באופן שיעידו בפני בית דין בכדי לעשותו מועד אולי שאני. אמנם נלענ"ד, דלכאורה לענין להרוג את השור מדינא דרבי נתן לא יהיה צריך לזה דין הגדה, וכמו שכתב הנתיבות לענין יין נסך, ולפי זה גם הכא אינם צריכים להגיד בבית דין לעשותו מועד, דגם בלי דין מועד אסור להשהות שור נגחן, וצ"ע. 
ובספר מנחת חינוך שם רצה להוכיח מהא דמיבעי להו בגמרא שם אם ממשכנים על הכופר, דאיכא בכופר שעבוד נכסים, דאם נימא דליכא שעבוד נכסים מאי שנא כופר מריבית דאין יורדים לנכסיו, ועי"ש שנדחק לומר דכל זמן שהמזיק חי וצריך כפרה איכא שעבוד נכסים, ואם מת המזיק ואינו צריך כפרה פטורים היורשים. ולענ"ד מבואר בריטב"א שהבאנו לעיל ההיפך מדברי המנחת חינוך, שמכיון שכתב הריטב"א דבכפיה על כופר צריך שיאמר רוצה אני, מוכרח דסובר הריטב"א דליכא שעבוד ממון. ומלבד הנ"ל, אם נאמר דבכופר איכא שעבוד נכסים וזכות ממון, מאי מיבעי ליה להש"ס אם ממשכנים על הכופר, מאיזה טעם יגרע חוב זה משאר חובות, דרק בחוב של הלואה אסור למשכן אבל בשאר חובות מותר למשכן. ודוחק לומר דמיבעי להו לענין איסור גזילה, דממה נפשך, אם איכא איסור לא תגזול בשאר חיובים דנזיקין למשכנו גם בכופר כן, ואם בשאר חיובי ניזקין מותר למשכן מאיזה טעם יהיה אסור בחיוב כופר. 
ולכן נלענ"ד, דאדרבה, מהש"ס הנ"ל מוכח דרק מדין כפיה מיבעי להו, וכמו שפירש הריטב"א במכות הנ"ל. והנה התוספות בב"ק שם כתבו דרק ביורשי הניזק מיבעי להו להש"ס, ויעויין ברשב"א בחידושיו שם שכתב וז"ל: כתבו בתוספות דביורשי הניזק מיבעי ליה אם יכולים למשכנו, ונראה מדבריהם, דפשיטא דאילו לא רצה לשלם בית דין מגבין וממשכנין כשאר ניזקין דעלמא, עכ"ל. והנה לפום ריהטא מבואר מדבריהם דאיכא שעבוד נכסים, אבל מכל מקום נלענ"ד דאינו מוכרח כל כך, דיש לומר דהיכא שבעל השור אומר שלא ישלם ודאי שכופין אותו בית דין, אבל כל זמן שאינו אומר שאינו רוצה אין בית דין יכולים לכופו כמו בכל חיובי כפרה, ורק ביורשי הניזק מיבעי ליה להש"ס, כיון דמכל מקום זכות הכפרה הוא להם יש בידם למשכן המזיק שלא יבזבז נכסיו ולא יהיה לו מה לשלם, ועדיפא בזה כפיית היורשים מכפיית בית דין, דבית דין כופין רק מדין כפיית המצוה היכא שבודאי אינו רוצה לקיימה, אבל היורשים הם בגדר עביד אינש דינא לנפשיה, כיון דעל ידי זה יזכו בממון הוו בעלי דברים על התביעה, ויכולים הם לכופו על זה שיתפסו משלו, וכה"ג מצינו להרמב"ן ז"ל במלחמות לב"ק בדין הרשאה, שאם נתן לו הרשאה לזכות בכסף שיגבה הריהו בעל דבר על התביעה, אף על פי שעדיין אין לו זכות על הלוה, שלא זכה בשעבוד בלי קנין ובלי מעמד שלשתן, יעו"ש, ולפי זה גם בחיוב של שבועה ונדר יוכל לתבוע וגם להשביעו היסת, ועיין בקצות החושן סימן פ"ז, וצ"ע בזה 


חידושי ר' שמעון שקופ קונטרס השעבוד סימן ט 
========================================= 
בענין שעבודא דרבי נתן 
א. ביאור ענין שעבודא דרבי נתן 
פסחים דף ל"א ע"א: ראובן שמכר שדה לשמעון באחריות וזקפן עליו במלוה, ומת ראובן, ואתא בעל חוב דראובן וטריף ליה משמעון, ואתא שמעון ופייסיה בזוזי, דינא הוא דאתו בני ראובן ואמרי ליה לשמעון אנן מטלטלי שבוק אבון גבך, ומטלטלי דיתמי לבעל חוב לא משתעבדי, ואמר רבא, אי פיקח שמעון מגבי להו ארעא והדר גבי לה מינייהו, דאמר רב נחמן יתומים שגבו קרקע בחובת אביהן בעל חוב חוזר וגובה אותה מהן וכו' ואי אמרת מכאן ולהבא הוא גובה, אמאי חוזר וגובה אותה מהן, הא הוי כמאן דזבין יתמי נכסי דמי, ואילו קני יתמי נכסי מי קא משתעבדי לבעל חוב, שאני התם דאמר להו כי היכי דמשתעבדנא לאבוכון משתעבדנא נמי לבעל חוב דאבוכון, מדרבי נתן, דתניא רבי נתן אומר, מנין לנושה בחבירו מנה וחבירו בחבירו, שמוציאין מזה ונותנים לזה, תלמוד לומר, ונתן לאשר אשם לו, ע"כ. 
על דבר מה שרצית לחדש בשעבודא דר"נ דלא תפיס זכות רק בשעבוד הגוף ולא בשעבוד נכסים, ובזה נתיישב לך סוגית הש"ס בפסחים דף ל"א דאמרינן אנן מטלטלי שבק אבון גבך, משום דשעבוד הגוף שהוא עצם המלוה הוי מטלטלין, דבריך בזה הם שלא בעיון, דהרי אם גבו קרקע דבע"ח גובה מהם הוא משום שעבודא דר"נ כמבואר שם בגמרא, הרי מפורש דיש זכות בנכסי הלוה השני למלוה הראשון, וכן מהא דמבואר בשו"ע סימן פ"ה בשנים שלוו זה מזה ומכר אחד שט"ח וגבה הלוקח קרקע דחוזר וגובה הוא רק על שעבוד נכסי. 
והנני לרשום בזה חוות דעתי בענין החמור הזה, והוא שיטת הש"ס בפסחים הנ"ל. הנה מסוגיא זו מושג נאמן אופן הזכות של שעבוד דר"נ, דלכאורה קשה למה לא יוכל המלוה הראשון לגבות מן הלוה השני להדיא, ולמה צריך דוקא שיגבו היורשים מן המלוה השני תחילה ואח"כ יגבה מהם המלוה הראשון, ודוקא אם גבו קרקע. ותוכן הדבר הוא דמה שאמרה תורה ונתן לאשר אשם לו לפי מה דקיי"ל כר"נ, אין הכוונה שהפקיעה תורה את עיקר הזכות מבע"ח שלו ונתנה למלוה הראשון, דהרי אם ירצה לשלם בעצמו ודאי שעליו לשלם חובו לבע"ח שלו. היינו אם ראובן חייב לשמעון ושמעון ללוי שאמרה תורה שישלם ראובן ללוי, הוא רק בגדר תנאי וערבות שאם שמעון לא ישלם ללוי אז ישלם ראובן ללוי את הכסף שתחת ידו, ובזה ישולם חובו שהוא חייב לשמעון, ומשום הכי כשמת שמעון וירשו זכותו בניו אחריו, ועתה חייב ראובן ליורשי שמעון, והם אינם חייבים כלום ללוי, אינו יכול ראובן לשלם ללוי, ובטל מזה עצם דינא דר"נ, דשמעון המת אינו חייב עתה, והעיקר שכבר נפקע זכותו ונכנס לרשות יורשיו אחריו, והרי לשיטת הראשונים דמהני מחילה בשדר"נ הוא ודאי מה"ט משום דכיון דשמעון מחל זכותו לראובן אז פטור ראובן לשלם ללוי, דרחמנא אמר רק שיתן מה שת"י זכות של שמעון בכסף זה ללוי, אבל כיון דכבר ליכא תחת ידו כספו של שמעון אינו מחוייב לשלם כסף אחר. וכן הוא להלכה לדידן, אף דמחילה לא מהני, אבל אם פרע ראובן לשמעון אינו חייב לשלם כסף אחר ללוי, ומה"ט כשמת שמעון אין לוי יכול לגבות מראובן, דשמעון אינו בעולם ואינו חייב, והעיקר שאף אם נאמר דגם לאחר מיתתו נקרא שהוא חייב עדיין, אבל הזכות עבר מרשותו לרשות היורשים וזה ברור. אמנם כל זה הוא לענין שעבוד הגוף שנתנה תורה ללוי על גופו של ראובן שאינו בגדר שעבוד נכסים, אבל כיון דקיי"ל דכל היכא דאיכא שעבוד הגוף איכא שעבוד נכסים או מה"ת או מדרבנן, וכמו דנתנה תורה ללוי זכות בגופו של ראובן כמו כן נתנה תורה זכות בנכסים של ראובן, דכן הוא הכלל בכל ענין ממוני שכתובה מצוה תורה הקדימה תורה ליתן זכות לתובע והמצוה היא רק לפרוע זכותו של התובע, ואם מחל זכותו בטלה המצוה, ובספק פטור משום הממע"ה, ואינו חשוב ספק מצוה מלבד בריבית קצוצה שגילתה תורה שהיורשים פטורים מזה ילפינן שלא נתנה תורה זכות לתובע רק היא מצוה גרידא ואכהמ"ל. 
והנה ענין שעבוד ביארו לנו בגמרא שהוא בגדר ערבות, נכסי דבר אינש ערבים לו, היינו שיהיה הזכות לבע"ח בם גם לאחר שיצאו מרשות בעליהם החייבים ויכנסו לרשות אחרים שאינם חייבים כלום, ומשום הכי כשלוי זכה זכות בנכסי ראובן שאם שמעון לא יפרע ללוי וגם ראובן לא יפרע לא לשמעון ולא ללוי אז יגבה מהנכסים של ראובן, נמצא דהנכסים ערבים עבור שני בעלים, בעד ראובן שהוא עיקר הבעלים, וגם בעד שמעון. אף ששמעון אינו בעלים גמור, דבע"ח מכאן ולהבא הוא גובה, אבל כיון דנתנה תורה זכות ללוי החשיבה תורה בזה את שמעון כאילו היה נחשב גם הוא לבעלים לענין זה שיהיו נכסי ראובן ערבים בעד חובותיו. ומשום הכי חזר דין זה לדין כל שעבוד נכסים דאף שמתו הבעלים ונכנסו הנכסים לרשות היורשים בעל הזכות גובה מהם, וכמו כן הכא, אף ששמעון מת וירשו היתומים את הזכות בנכסי ראובן, לא בטל דין השעבוד והערבות שנתערבו בעד שמעון על ידי דינא דר"נ, ולוי גובה מהם, רק קודם שגבו היתומים אינו יכול לוי לגבות מנכסי ראובן, דכיון דמתחילה עליו לתבוע מגופו של ראובן, ועל גופו אין ללוי תביעה כמש"כ, וכל זמן שהם תחת ידו של ראובן הרי יכול לומר לו אני חייב ליורשי שמעון ואשלם במטלטלין בלא שעבודים, רק אסלק שעבוד הגוף שלי וממילא יופקע שעבוד הנכסים. ורק אם גבו היתומים קרקע שהיה על קרקע זו דין שעבוד, ובאה ליד היורשים הקרקע הזאת, אז זכות שעבוד של לוי בתקפו מה שנתערבו מתחילה גם בעד שמעון על ידי דין דר"נ. ואין לתמוה איך יתכן כזאת ששעבוד הגוף בטל מראובן ושעבוד נכסים לא יתבטל, דלפי מה שבארתי מה שנשאר שעבוד נכסים אין זה ערבות בעד ראובן ללוי, רק ערבות בעד שמעון ללוי, והערבות בעד ראובן ללוי באמת נפקע, כמו שנפקע מגופו של ראובן על ידי התחלפות הרשות משמעון ליורשיו. ועל פי זה נבין מה שאמרו בגמרא, אנן מטלטלי שבק אבון גבך, היינו דאם היה על המטלטלין דין שעבוד היה דינם שוה כקרקע, וכל מה שיפרע איכא עליהם ערבות ושעבוד בעד אביהם שנתחייב לראובן, וזה יש להעמיס בדברי התוספות בפסחים שם. והא דשאני מחילה מפרעון, לדעתי הוא משום דמחילה אינה פרעון רק הפקעת זכותו, וסברי ראשונים אלה כיון דעשתה תורה בעלים שניים על זכות זה ששניהם יכולים לתבוע מהלוה הב', לכן אף שמחל אחד יכול האחר לתבוע. ודוגמא לזה מצינו מה שהובא בש"ך שיטת רבינו ירוחם לענין מזיק קרקע משועבדת דחייב לשלם לבע"ח מדין מזיק שעבודו, שאם מחל בע"ח למזיק, חוזר בעל הקרקע ותובע מהמזיק, ואם פרע לבע"ח נפטר מחיובו, ועוד יש דוגמאות לזה, ואכהמ"ל. 
ובשיטת התוספות בכתובות, דסברי בתירוץ הא' דיכול למחול, ומ"מ אינו נאמן לומר פרוע הוא או אמנה, שתמהת, איני מבין קושיתך, כיון דכל זמן דלא מחל ביכלתו לתבוע מן הלוה הב', איך יהיה נאמן באמירתו, דאדם נאמן על עצמו ולא לאחרים, אף שאם בתחילה לא היה נוגע כלום לאחרים משמע דנאמן אף אם אח"כ יהיה נוגע לאחרים, כמו דמוכח מהא דמודה דיש לו קרקע לענין שעבוד מטלטלין אגב קרקע, יעויין תוס' ב"ב דף מ"ד, דמזה מוכח דעל שלו נאמן גם לאחרים, אבל כל זה אם בשעת הודאתו אינו נוגע לדין זכות של אחרים, ורק במיגו נאמן, וכן במוכר שטר חוב דיכול למחול, אם אומר טענה אחרת צריך לבוא מדין מיגו, ועיין תוס' ב"מ דף כ' לענין שובר שהאשה מודה, וכן הוא בשו"ע. 
והא דקשה בדברי התוס' באומר אמנה שיתהוה מזה גופא מחילה, חדא דזה מתורץ במה שכתבו דאינו רוצה למחול, דכיון דיודע הלוה שאינו אמנה יפרע לו, וממילא ליכא הוכחה מדבריו שאומר אמנה שברצונו למחול, ועוד כללא הוא, דכל היכא דלא מהני אמירתו מדין הודאת בע"ד לא מהני מדין אודיתא. ובזה מתורץ גם על דין מטלטלין בסימן צ"ט באומר של אחרים הם, וכמדומה לי שכן כתב הקצוה"ח, והוכיח כן מדברי התוס', ויעויין בגיטין י"ג בענין אודיתא במהרש"ל ובמהרש"א. 
ב. מחילה בשעבודא דרבי נתן 
כתב השו"ע בחו"מ סימן פ"ו סע"ה וז"ל: אין שמעון יכול למחול ללוי ולא להרויח לו זמן שהרי פקע השעבוד שיש לשמעון על לוי, ע"כ. ועיין בש"ך שם סקי"א שהאריך במחלוקת הראשונים שיש בענין זה, והכריע שם כדעת הסוברים דעל שעבודא דרבי נתן לא מהני מחילה. ובר"ן לכתובות דף י"ט כתב וז"ל: והקשו על זה מדאמרינן בפרק החובל גבי הא דתנן דהאשה פגיעתה רעה דהיא שחבלה באחרים פטורה משום דלית לה לשלומי, ומקשינן, ותזבין כתובתה בטובת הנאה להאי דחבלה ביה, דאי מחלה גבי בעל לית ליה פסידא, ומפרקינן, סוף סוף לגבי בעל ודאי מחלה ואטרוחי לבי דינא בכדי לא מטרחינן, והא התם דלית לה נכסי אחריני ואפילו הכי אמרינן דיכולה למחול, ולי אין זו קושיא, דהתם לאו מדרבי נתן אתינן עלה, והיינו טעמא משום דהא דרבי נתן לא סגיא אלא לכשיגיע זמנו פקדיה רחמנא ללוה דליתיב למלוה קמא, ומשום הכי מוציאין מזה ונותנים לזה, אבל לא סגי דליהוי מהשתא שעבודיה גביה, כל שכן בשעבוד כתובתה דאפשר דלא אתא לעולם לידי גוביינא, ומשום הכי לא אתינן עליה מדרבי נתן כלל, אלא אמרינן דתזבין כתובתה לההוא דחבלה ביה וכו'. ועיין בחידושי אנשי השם שהבין בכוונת הר"ן כפשוטם דליכא השתא שעבודא גביה כלל, ועל פי זה נתקשה דלמה לא מהני מחילה בשעבודא דרבי נתן, וכתב על זה וז"ל: ומיהו לא מצי מחיל בתרא אף על גב דלא חל שעבודא דקמא עדיין, שהרי באותה שעה שיש למחילה לחול, והיינו כשיגיע זמנו, מיד יסתלק באותה שעה שעבודו של שני ויחול שעבודו של מלוה ראשון, עכ"ל. ודברים אלה דחוקים מאד בכוונת הר"ן. 
אבל לענ"ד נראה דכוונת הר"ן הוא על דרך שכתב בשטמ"ק לכתובות שם בשם הרשב"א, שביאר תירוץ הנ"ל באורך, והעיקר המתבאר מדבריו שם שלא נאמר דיהני שעבודא דרבי נתן שיהיה מהשתא נפקע שעבוד זה ושיעבור שעבוד המלוה הראשון רק על על הלוה השני שיהיה חשוב כלוה דידיה, וכאילו פרע הלוה הראשון למלוה דידיה, דלפי זה היה הדין בחבלה דהיו שמין מה ששוה שעבוד הכתובה עכשיו אצל הנחבל והיה גובה המלוה הראשון לפי זה בסוף מאתים בעד מנה שלו, אך זה אינו, כיון שאין מועיל שעבודא דרבי נתן שיהיה גובה הכתובה עכשיו דאין מגבין בשטרות, ורק כשיגיע הזמן פקדיה רחמנא דליתיב ליה, ואם כן עכשיו עדיין עיקר החוב של הנחבל אצל האשה, ואם כן כשיגיע הזמן לא יגבה אלא מנה ולא ירויח הנחבל בזה כלום, אם לא שנעשה דרך מכירה, וממילא בטל מזה שעבודא דרבי נתן, וכמו שכתב הרשב"א שם שכבר גבה חובו, אבל באמת אם לא יעשו מכירה יגבה אחר כך כשתתגרש, דלא מהני מחילה דידה כמו בכל שעבודא דרבי נתן, אבל זה נכלל במה שאמרו במשנה דנתגרשה האשה וכו', ועד אז פגיעתן רעה, דאין לו גביה כלל בשום אופן כנ"ל. 
ועיין בקצות החושן סימן פ"ו סק"ה וז"ל: ומבואר בפוסקים דגבי שט"ח דיכול למחול משום דמכירת שטרות לאו דאורייתא או משום דשעבוד הגוף ליתא במכירה וכו' אבל בשעבודא דר"נ דהוי דאורייתא וכו' וגם שעבוד הגוף שיש לזה נשתעבד הכל לראובן, ומשום הכי אין שמעון יכול למחול ללוי, וקשה, דהא מבואר בש"ס פרק כל שעה דגבי מטלטלין לא שייך שעבודא דרבי נתן, וכן מבואר בסימן פ"ה סע"ו, דאם מכר שטר חוב ללוקח וגבה הלוקח מטלטלין אין המלוה חוזר וגובה משעבודא דר"נ, וכן בשנים שיש להם שטר חוב זה על זה ומת אחד מהם וגבו יתמי מטלטלין מן החי, אין החי חוזר וגובה, אלא אי פקח מגבהו קרקע, ואם כן מאי שנא הכא דגבי מן הלוה ולמה יגרע כחו הכא ממקבל מתנה ומלוקח דלא שייך שעבודא דר"נ אלא בגבה קרקע אבל במטלטלין לא שייך שדר"נ, וכמו שכתבו תוספות פרק כל שעה דף ל"א ד"ה משתעבדנא לאבוכון, ואף על גב דמיניה שייך דר"נ גם במטלטלין וכמש"כ הש"ך סימן פ"ה אבל היינו דוקא מיניה, והכא שכבר נתנו ומחלו ללוה מה לי נתנו לאחר או ללוה גופיה, ואם כן מצי הלוה אמר אנא מסלק ממטלטלין ולא שייך שעבודא דר"נ במטלטלין ודבר זה צריך ביאור, עכ"ל. 
והנראה דודאי לא יוכל אדם על ידי מכירה להפקיע זכות אחרים, ובע"כ הא דאין גובין מן מטלטלין המשועבדים, אף אם נאמר דכשהם בני חורין יש לו לבע"ח זכות שעבוד, הוא משום שכל שגוף הדבר נקנה לבעלים אחרים הפקיעו חז"ל דין שעבוד מעליהם, ומשום הכי במוכר שטר חוב שיש לאחרים זכות מדר"נ, כיון דשעבודא דר"נ אינו מפקיע לגמרי שעבוד של המלוה האמיתי, דהרי יכול לסלקו לבע"ח דיליה בדמים וגובה חובו (ודלא כהקצות החושן בזה), ונמצא דאין זכות שעבודא דר"נ רק כשעבוד בעלמא, ומה דהוצרכה תורה לחדש על ענין זה בפרט, הוא כמו שכבר ביארו הראשונים ז"ל, דבלא גילוי התורה הו"א דשעבוד אינו משתעבד דאין גופו ממון, והראיה דאינו נמכר מן התורה, (ולשיטת רבנו תם דס"ל דנמכר מן התורה, נתבאר אצלנו במקום אחר דגם לדידיה דוקא על ידי ד"א מקנה ובכתיבה ומסירה, ואינו כשאר חפצים, דכל שאינו צריך ליטול רשות מן הבעלים הם נקנים לאחרים בלא הקנאת מקנה, אבל שעבוד אף שיסולק דעת ושליטת בעל השעבוד אין אדם יכול לזכות בו, ורק על ידי הקנאת הבעלים נמסר הוא לאחר, לר"ת מן התורה ולשאר ראשונים מדרבנן, אבל לקנותם על ידי הקנאת הבעלים נמסר הוא לאחר לר"ת מן התורה ולשאר ראשונים מדרבנן, אבל לקנותם על ידי קנין מצד הקונה אי אפשר, וכמו שכתבו בתוספות בב"ב דף ע"ז ובשו"ע חו"מ סימן ס"ו יעו"ש, והטעם לכל זה הוא שאין זכות בלי בעלים, וכשיהיה לחפץ גופא בעלים ויהיו הזכותים בו מופקרים זה אינו במציאות, דכל דליכא בעלים על הזכותים בטל ענין הזכות לגמרי, ובזה מיושבת קושית העולם על התוספות ב"ב הנ"ל מהא דפקע שעבודו לגבי משכון של ישראל ביד גר ואכהמ"ל). ועוד דנפ"מ לענין שעבוד הגוף דאף לרבנו תם אינו נמכר, והתורה נתנה למלוה זה זכות גם על שעבוד הגוף דגם הוא יכול לתפוס על חובו כמו הלוה דידיה, וכיון דהוי בגדר שעבוד גרידא משום הכי אם מכר השטר חוב ודאי חל המקח כמו בכל שעבודים שיוכל למכור נכסים שלו, ורק שנשאר על הבעל חוב דין שעבוד בנכסים שמכר, וכמו כן הכא עדיין לא נפקע דין שעבוד של המלוה הראשון, ורק אח"כ כשגבה הלוקח בשטר חוב מן מטלטלין שזהו השלמת זכות השעבוד שדינו ודאי לזכות בגוף המטלטלין, דאף אם גבה קרקע הרי ודאי שיכול לסלק למלוה הראשון בזוזי, דמשום זכויותיו ודאי לא בטל למפרע הקנין שזכה הוא בקרקע שגבה את חובו, דרק בנגזל הוה כמק"ט, אבל כשגבה בבי"ד או מדעת הלוה כדין גבה כיון דעיקר זכות השעבוד שלו הוא, וזה ברור, ומשום הכי במטלטלין דהפקיעו חז"ל דין שעבוד כל שגוף הדבר של בעלים אחרים, כמו כן הכא אצל הלוקח שטר חוב, אבל אם לקח קרקע גובה המלוה הראשון מדין שעבוד. אבל כשימחול המלוה השני ללוה שלו, דענין המחילה הוא מחילת זכות, ולא יבוא לידי גביה לעולם שיושלמו זכותיו אצל קרקע או מטלטלין שנאמר דכל שזכה במטלטלין נפקע זכות השעבוד, דכל שמוחל אינו רק הפקעת זכותיו, אבל אי אפשר לומר שנתן זכותיו ללוה שיגבה מעצמו בנכסים שלו, וכיון דלא יבוא לעולם לידי גביה הרי נשאר שעבוד הגוף ושעבוד הנכסים כמקודם, דשם בלוקח גם כן לא פקע שעבודו על ידי המכירה רק אח"כ מעת שגבה המטלטלין שנפטר הלוה משום דהרי היה יכול לשלם גם ללוקח כמו לבע"ח, ובכה"ג גם מזיק שעבודו ליכא דגם לו יש שעבוד. אבל במחילה שלא בא כלל לידי גביה לא נפקע מעולם שעבוד המלוה הראשון, דרק זכות דיליה יכול למחול ולא זכות אחרים. ואין להקשות כיון דהוא מוחל זכות דיליה ממילא נפקע זכות המלוה, דכיון שלא היה למלוה שני רק זכות שעבוד וכיון דפקע זכותי' ממילא אין שום זכות למלוה הראשון כיון דלא היה למלוה הראשון זכות שעבוד מעצמו זולת שעבוד מלוה שני בנכסי לוה דיליה, אבל זה אינו, דכל שיש לאחרים זכות לא מהני מחילתו לפרט זה, וכה"ג מצינו לענין קנס של מפותה דאינה מוחלת כשיש זכות לאביה בזה אף שזכות האב הוא בזכותיה של הבת יעו"ש. ועוד, לפי המתבאר אצלנו (עיין לעיל בענין דאיקני) דכל שעבוד נכסים שגובה מן הלוקח הוא משום שנשאר הדבר המכור למוכר שיהיה שלו לפרט זה של גביית החוב, משום דעל פרט זה נקרא אינו ברשותו למכור, וזה מדוייק בדברי רש"י פסחים דף ל', יעו"ש, ולפי זה אינו יכול למחול בשעבודא דר"נ משום דהוי אינו ברשותו, וזה נכון בס"ד. 
ג. הפקר בשעבודא דרבי נתן 
בענין שעבודא דרבי נתן דמחילה גמורה לא מהני, צ"ע אם יפקיר שעבודא אם מהני, דלפי מה שכתבנו דלהש"ך והקצות החושן והנתיבות המשפט בסימן ס"ו דבמפקיר זוכה הלוה עי"ש, היה מקום לומר דיהני הפקר, דכיון דזכה מן ההפקר דומה למטלטלין המופקרים דמפקיע מידי שעבוד. אך באמת מוכח מהראשונים שהוכיחו מהך דכתובות דף י"ט דלא מהני מחילה בשעבודא דרבי נתן, ואם נאמר דמהני הפקר אכתי יש לו מיגו לשיטתם, ולתירוץ התוספות גם למחילה ליכא ראיה, עי"ש. 
והנה גם לדברינו דהפקר מפקיע זכותים, יש לדון, כיון דשעבודא דרבי נתן אינו רק כשעבוד בחפץ כמש"כ, דמשום הכי יכול למכור לאחר ככל חפץ שיש עליו שעבוד, ולפי זה כמו דיוכל להפקיר חפץ המשועבד כמו כן מהראוי שיוכל להפקיר גם בשעבודא דרבי נתן, דמאי שנא מכירה מהפקר. 
אמנם לא דמי, דהנה זה ודאי בכל שעבוד דאינו יכול להפקיע שעבוד וזכות חבירו, רק דבכל מכירה הוא מוכר לחבירו החפץ שהוא שלו, ובקרקע נשאר זכות חבירו כמקודם, ובמטלטלין נפקע ממילא כיון דגוף הדבר בע"כ נקנה לחבירו, דמי יעכב, וכל שנכנס ברשות אחרים הפקיעו חז"ל לשיטת הרשב"א, והנה לפי זה במפקיר מטלטלין נמי, שודאי יכול להפקיר גוף החפץ להוציאו מרשותו, וזכות חבירו אינו מפקיע בזה, ואם לא זכה בו אחר ודאי דיש לו זכות, ואם זכה בו אחר, לשיטת האומרים שפקע הוא כמו במכירה לטעם הנ"ל, ולפי זה במפקיר שעבוד דאינו מוציא זכותו מרשותו, רק מאבד הזכות ומפקיעו לגמרי, וזה אינו יכול לאבד זכות אחרים. 
אמנם עדיין אינו מובן כל כך, דלזכותים דידיה יכול להפקיעו, וממילא כיון דליכא כאן חפץ אצל השני ממילא פקע גם השעבוד, דלא היה השעבוד רק על זכותים דידיה, ויש לחלק. 
ועוד נראה, דהנה מבואר בחו"מ דגם במחילה בשעבודא דרבי נתן כל היכא דיהיה בזה דינא דר"נ לא מהני המחילה גם לדידיה, וע"כ י"ל דבאמת מחילה והפקר הם שני ענינים, דהפקר הוא קנין שנעשה בדיבור, דחפץ שלו יוצא מרשותו ונעשה אינו שלו, ומחילה הויא הסתלקות בעלמא לגבי הלוה, היינו שאינו רוצה לתבוע זכותיו, ואין מזכין לאדם בע"כ, וכיון דלא יתבע לעולם הרי אין לו זכות כלל, דכל הזכותים שלו היה בזה שיכול לתבוע, ומשום הכי אם גומר בדעתו שלא לתבוע לעולם בזה איבד את זכותיו, ומשום הכי יש לומר דבדבר דאינו צריך תביעה, כגון שכירות בית ושאר קנין פירות דלא צריך תביעה, כתב הריב"ש הובא ברמ"א בחו"מ סימן שט"ו דלא מהניא מחילה, והא דאמרינן בגמרא קדושין דף ט"ז בעבד עברי, דלמ"ד אין גופו קנוי דמהניא מחילה, אף על גב דיש  לו מעשי ידיו של העבד, היינו, דשם מעשי ידיו רק כמשכון על חוב הממון כמ"ש בקדושין דף י"ט, ולא דמי לשכירות בית, ומשום הכי יש לומר דאם משכיר או מקנה לאחרים מהני גם בשעבודא דרבי נתן, כנ"ל, אבל מחילה הוא שגומר בדעתו שלא לתבוע לא מהני בזה גמירת דעתו כיון דבע"כ הוא מחוייב לתבוע, ועיין בחידושי הרשב"א כתובות פרק אלו נערות ובשיטה מקובצת שם לענין קנס בתו דיכול האב לכופה שתתבע הקנס, אם כן מה שגומר בדעתו לאו כלום הוא. [כאן חסרות כמה תיבות להשלמת הענין]. 


חידושי ר' שמעון שקופ קונטרס השעבוד סימן י 
========================================= 
בענין מחילת שעבוד וזכות 
בספר מחנה אפרים הלכות זכיה והפקר סימן י"א כתב בדעת התוספות קדושין דף י"ט ע"א ד"ה אומר, דמחילה לא הויא הקנאה אלא סילוק בעלמא, וכמו שכתב הרשב"א בתשובה הביאה הב"י בחו"מ סימן קצ"ה. ולפי זה יראה דזה שמחל לחבירו מה שחייב לו, מעת שיצאה מחילתו מפיו מסתלק שעבודו, ואף על פי שלא נתרצה הלוה, יעו"ש. וכן כתב בספר אבני מילואים, הלכות כתובות סימן צ"ג סק"ז, וז"ל שם: אמנם כבר כתבתי בספר קצות החושן סימן פ"ו סק"י דמוחל חובו עיקרו מצד המלוה ולא מצד הלוה כלום, עי"ש, וגם מכאן ראיה (היינו, מהא דמבואר שם דאם מחלה כתובתה ליתומים אבדה מזונותיה), דודאי יכול המלוה למחול חובו אפילו בעל כרחו של לוה, ודוקא מתנה ליתא בעל כרחו של המקבל, דהא צריך שיזכה המקבל את המתנה והוא אינו רוצה לזכות, אבל מחילה, תיכף משמחל נפקע החוב, ואפילו בעל כרחו של הלוה, עכ"ל. 
וטעם הדבר בזה, דכל זכות שפקע מבעל הזכות ליכא אחר בעולם שיזכה, דליכא חפץ, והבאנו לזה ראיה במקום אחר מגמרא גיטין דף מ"ח ע"ב, דבלוקח שדה מאביו ומת אביו, דלמאן דסבר קנין פירות כקנין הגוף דמי לא חשיבא שדה אחוזה דלא ירית מאביו מידי במיתת אביו, יעו"ש. וכן יש להוכיח מגמרא ב"ב דף קל"ו, דלענין אחריך לפלוני, דאם קנין פירות כקנין הגוף הדרא ליורשי המקבל, ואם לאו כקנין הגוף דמי הדרא לנותן. 
ובזה יובנו לנו דברי התוספות קדושין דף י"ט ד"ה במלוה, שכתבו שם וז"ל: ומיהו י"ל דע"כ לא בהקנאת גופה שהיא קנויה לו מקדשה, דאם כן איך תתקדש בלא שטר שחרור ובלא הפקר, עכ"ל. וקשה, חדא, איך אפשר להתקדש בזה, דהלא אם יפקיר המקדש והיא תזכה ודאי דלא מהני רק אם יאמר בההיא הנאה וכו' ואכהמ"ל, ועוד, במה היא זוכה בעצמה והלא קטנה היא וכיון שגופה קנוי הרי צריך קנין, וזה קשה מאד. אמנם על פי דברינו יתיישבו דבריהם, דבמה שהקשינו איך תזכה בעצמה, הנה אף דעבד עברי גופו קנוי אבל הוא רק כקנין פירות, וכמו שכתב הרשב"א, וכדמוכח מכל סוגיית הש"ס דאינו כעבד כנעני, ועל כן לדברינו מעת שנעשה הפקר ממילא אבד הזכות אף בע"כ של העבד, כמובן, רק דלשון מחילה לא מהני, דמחילה הוא רק בהסתלקות שעבוד בעלמא, וכן בשכירות בית כתב הריב"ש הובא בחו"מ דלא מהני מחילה, יעו"ש, אבל אם יפקיר ודאי מהני אף בע"כ של השוכר כנ"ל, ורק אם לא הפקיר צריך הקנאה על ידי קנין, וכמו כן בעבד עברי דצריך הפקר, למ"ד גופו קנוי, ולא סגי במחילה, אבל בהפקר יצא לחירות ואפילו בע"כ, ומשום הכי מהני גם בקטנה דלית לה יד לכו"ע, דהא דאיפליגו רבנן ואבא שאול בעבדים קטנים הוא רק או משום דשמואל, דכתיב עבד איש, וסברי דכל שאין לו אדון לא נקרא עבד, ואבא שאול סובר דכל זמן שלא זכה בעצמו נקרא עבד, או משום דעבדו דגר כאשתו, (יעויין בגמרא קדושין דף ל"ט ובתוספות שם) והכא לא שייך זה רק מטעם הנ"ל שכתבנו. 
ובזה תתיישב גם הקושיא הראשונה, דיש לחקור בנותן מתנה לעבד ורוצה לקנות קרקע מהאדון, אם הוי כנותן להאדון כיון דמה שקנה עבד קנה רבו. והנה לכאורה בהשקפה ראשונה היה נראה דזה לא חשוב כסף, כיון דהאדון קנה ממילא, ובפרט לפי מה שכתבנו במקום אחר, דעיקר קנין כסף הוא פרעון השיווי ושיהיה יכול לתבוע בעד הכסף, והכא הרי האדון לא נטל ממנו כלום אלא זכה על ידי העבד. וכן משמע לכאורה בגמרא בעל מנת שתצא בו לחירות דלרבי מאיר לא מהני וקנה העבד וקנה רבו, ואם נימא דמהני בכה"ג, הרי קבל הרב כסף ולמה לא מהני לשחרור על ידי זה. 
אמנם מצאתי בחידושי הרשב"א לקדושין דף י"ט בענין צאי וקבלי קדושייך, דחקר שם איך זכה האב בכסף, ומתרץ שם בתירוץ הראשון דכיון דדעת אחרת מהני לזכות לעצמה וממילא זוכה האב משום שבח נעורים, או דחשובה כחצר אביה יעו"ש. ומוכח להדיא דס"ל בצאי וקבלי קדושייך דהכסף לאביה ומ"מ מתקדשת על ידי שנתן המקדש הכסף לה והאב זוכה בהכסף משום שבח נעורים. וסברתו מוכרחת מיעוד לכל השיטות דמפרשי דהכסף של האב, והלא ביעוד שהוא מוחל השעבוד לה והכסף לא הגיע לידי האב כי אם מדין שבח נעורים כמובן, ומ"מ מהני. וצריך לתרץ הך דעל מנת שתצא בו לחירות דלא מהני הוא רק בנתן להעבד שלא בפני הרב, ואף שעדיין צריך עיון גדול בכל זה, דכיון דדעת הנותן היה שיהני השחרור לפי זה הרי זה דומה למקדש לאחר ל' דמהני אף על פי שנתאכלו המעות, ואם כן אח"כ כשיתן העבד המעות להרב ונתרצה הרב שיצא בו למה לא מהני זה, ויש לומר דאין האחר (כלומר העבד) עושה קנין והוי מלוה, דדוקא במקדש דעושה קנין על לאחר זמן מהני דלא חשיב מלוה, וכדמוכח בגמרא בכורות דף מ"ח דתלוי בקנין על זמן שלאח"כ, ופדיון דלא שייך בזה קנין לא מהני אף לאחר זמן. 
ובזה נפרש סוגית הש"ס שם דמחלק בין מקדש לאחר ל' משום דראויה להתקדש עכשיו, דאין הכונה משום דבפדיון חשוב דבר שלא בא לעולם אלא דלא שייך שם קנין, ועיין במשנה למלך והובא בספר אבני מילואים, ולדברינו אין ראיה מזה, ועיין ברי"ט אלגאזי שהקשה איך מהני בכסף לאחר זמן לר"מ בדבר שלא בא לעולם, ולדברינו ניחא. וכן יש לפרש סוגית הגמרא בקדושין דמיבעי אי נגאל לחצאין, ובריטב"א שם כתב דלחצאין הוי לאחר שנות העבודה, ולכאורה אמאי לא מהני ככל קנין לאחר ל', ודוחק לומר משום דבכסף זה לא מהני עכשיו משום דלא יהיב כל הכסף. ולדברינו ניחא, דגם שם הוא רק פדיון ולא קנין דמהני אף בעל כרחו דאדון, ולפי זה יש לומר דאם היה נותן לרבו על מנת כן ומתרצה היה מהני, אבל כיון דלא ידע לא מהני, דהוי מלוה, היינו דאם לא יתרצה יתחייב האדון לשלם ככל מלוה משום דנהנה ע"י וזה חסר. והטעם, דכל דלא נפסק רשות אחר, רק תיכף כשמקבל העבד זוכה האדון, חשוב כנותן כסף לאדון, רק שם בנותן לעבד על מנת שתצא לחירות דהוא שלא מדעת האדון הוי מלוה ודו"ק. ולפי זה הכא בקדושין דאם יפקיר האדון חשוב כמו בנתן גופה ומעשה ידיה לאב, דכיון דתיכף היא זוכה בעצמה וזוכה האב משום שבח נעורים ככל בת קטנה חשוב כמו שמקבל מהאדון חפץ זה לקדושין. ודו"ק. 
ועוד יש לומר על פי מה שכתבו התוספות בקדושין דף ט"ז ע"א ד"ה והרב שמחל, דאפילו אם נאמר דמחילה בעי קנין, מכל מקום בעבד שאני דמוחזק בגופו, ואין לך קנין גדול מזה. והנה לכאורה לפי זה היה נראה דזהו דוקא מדעת העבד כיון דהוא משום קנין, ביאור הדברים, דאף דבשאר מחילת חוב ליכא קנין מצד הקונה, היינו משום דהלוה לא יזכה על ידי המחילה דבר חדש, דמהאי טעמא המקדש במלוה אינה מקודשת, אבל הכא מתווסף בעבד על ידי המחילה דבר חדש, והיינו מעשה ידיו, דמעיקרא לא היה לו לעבד קנין במעשי הידים ועתה יש לו, דהא יכול אדם להקדיש ידים למלאכתן, ובכה"ג מהני קנין משום שהוא מוחזק בגופו, וכן מוכח הוא מדברי התוספות בקדושין דף י"ט ד"ה במלוה, דבהחזרת המשכון, דהיינו גופה, יכולה להתקדש דהוי כסף ממש, אבל כל זה כשהעבד רוצה, אבל בע"כ לא מצינו, ולפי זה הכא באמה אם לא תתרצה לא יוכל לקדשה לריב"י. אמנם לא משמע כן לפי שיטת ר"ת בתוספות קדושין דף ה' ע"א ד"ה שכן, ויעויין בחידושי הרשב"א שם. אמנם יש לומר דאף על ידי קנין מהני בע"כ על פי המבואר בגמרא ב"ב דף נ"ד לענין נכסי עכו"ם, כמו כן הכא כיון דאם היה רוצה היה מהני אם המקנה מצדו עושה מעשה קנין גמור, וליכא למימר דמצד המקנה לא חשוב קנין רק כסף אבל חזקה הוא מצד הקונה בצירוף רשות המקנה, דהרי גם בחזקה מהני כוונת המקנה בלא כוונת הקונה, כמו שכתבו הראשונים להוכיח מהך דרב ענן בגמרא ב"ב דף מ"א, ורק בישראל איכא אומדנא ובעכו"ם ליכא אומדנא, והכא פועל ודאי שיצא מרשות האדון על ידי זה, דהרי מצדו היתה ההקנאה, וכיון דיצא מרשותו הרי זכה העבד בעצמו אף בע"כ, וממילא על פי הנ"ל יכול לקדש בזה אליבא דריב"י, ודו"ק. 
אמנם לכאורה מהא דכתבו התוספות בב"ב דף ע"ו ע"א ד"ה אי כרבי, דהמפקיר שטרותיו אין אחר זוכה במה שבתוכן, דבלא דעת אחרת לא מהני יעו"ש, והובא בשו"ע חו"מ סימן ס"ו סע"ט, ומשמע דלא פקע השעבוד מנכסי הלוה בלא זכיה ועדיין הזכות קיים. אבל באמת בלאו הכי הקשה שם הש"ך בסקכ"ה דיזכה הלוה יעו"ש, וכבר דחה בקצו"ה שם סקי"א את דבריו יעו"ש, ועי"ש בקצות החושן שכתב לתרץ וז"ל: והנלענ"ד בזה, והוא, דכבר כתבנו בסק"י הא דמהני הפקר בלא כתיבה, היינו משום דהפקר מהני כמו כתיבה ומכי אמר הריני מפקיר איהו וכל שעבודיה דאית ביה הרי יצאה מרשותו וכל הקודם זכה בו, אמנם כיון דהוי שעבוד נכסים דבר שאינו ברשותו, ומשו"ה לא סגי להקנות בכתיבה לחוד בלי מסירה, דאע"ג דכותב לו קני לך איהו וכל שעבודיה דאית ביה, כיון דמכאן ולהבא הוא גובה לא מהני עד שיכתוב וימסור, ועיקר הקניה הוא הנייר, וכיון שזוכה בנייר גורר כל שעבודיה דאית ביה, ומה"ט כתבו הפוסקים דצריך שיבוא מתחילה לידו הנייר, ואם הכתיבה קודם למסירה לא מהני, והכי נמי כי אמר הריני מפקיר איהו וכל שעבודיה דאית ביה הרי מהני הפקרו לשעבוד שבתוכו אגב הנייר, וכיון דהנייר יצא מרשותו על ידי הפקר גורר גם השעבוד שיהא הפקר, אבל תוך שלשה ימים כל זמן שלא בא ליד הזוכה לא הוי הפקר, וכדאיתא סו"פ ד' נדרים ובשו"ע סימן רע"ג ואפילו לא חזר בו ועי"ש בסמ"ע, וכיון דבא אחד בתוך שלשה ימים וזוכה בנייר זוכה נמי בשעבוד שבתוכו, והלוה לא מצי לזכות בשעבוד נכסיו כיון דלא בא לידו הנייר אינו זוכה בשעבוד אבל אחר שלשה ימים דאז הנייר נמי הפקר וגורר שעבוד שבתוכו, ונעשה השעבוד הפקר, וזוכה בו הלוה כיון דנעשה השעבוד הפקר על ידי הנייר, וזוכה בו הלוה עצמו, אבל תוך שלשה לא נעשה הפקר אלא עד שיזכה בו, ואם כן הלוה לא מצי לזכות בשעבוד, כיון דלא זכה בנייר ולא נעשה הפקר עדיין, וממילא גם בשעבוד לא זכה, ומי שזוכה בנייר זוכה גם בשעבוד נכסים שבתוכו, דהנייר גורר גם השעבוד, ואם כן שפיר משכחת לה שיזכה אחר ולא הלוה, אבל בגר שמת ונעשה ממילא הפקר זוכה ממילא בשעבוד נכסים, אבל הפקר מדעת תוך שלשה כל הקודם זכה, עכ"ל שם. 
ולענ"ד אף שהדברים בהשכל נאמרו אבל אינם נראים כלל, חדא, דמצד המפקיר מהני גם בלי הנייר, דאף דשעבוד אינו ברשותו, זהו רק בחפץ בעין, אבל בשעבוד מהני הסתלקות, וכמש"כ האבני מילואים בעצמו, הבאנו דבריו לעיל, דמהני אפילו בע"כ, ובע"כ צריך לומר דלא צריך רק הסתלקות, ולפי דברי הקצות הרי יהיה מוכח דשעבוד הגוף אינו נפקע על ידי הפקר, כמו דאינו נמכר לרבנו תם, ולפי דבריו לא אבין כל השקלא וטריא בזה, ומנין הדבר פשוט דמצי הלוה לזכות בלי קנין, דבגמרא ב"ק שם נפקע שעבוד הגוף וממילא נפקע השעבוד נכסים, וליכא למימר דגם שם זוכה בשעבוד הגוף מטעם קנין שהוא המוחזק, וכמו דמשמע מלשון המרדכי ריש סנהדרין יעו"ש, דלפי זה ודאי דמחילה בע"כ לא מהני כנ"ל, ומכיון שהוכיח האבני מילואים דמהני אף בע"כ, בהכרח שצריך לומר דשעבוד הגוף פקע ממילא, ואם נאמר שיש חילוק בין שעבוד הגוף לשעבוד נכסים הרי על ענין זה ליכא ראיה מגמרא ב"ק הנ"ל. 
ומלבד זה צ"ע, כיון דמסיק דכתיבה א"צ בדבר של הפקר, דהפקר פועל מצד המקנה ככל קנין, וכמו דמהני הפקר במקום כתיבה כמו כן יועיל גם בלא הפקר הנייר, רק הפקר השעבוד לחוד, ועיין בריטב"א לקדושין דף כ"ט לענין הקדיש חוב, וצ"ע. אמנם לו יהא כדבריו דלא מהני רק הפקר הנייר, מ"מ כיון דבתוך שלשה הוי הפקר כשבא ליד אדם על ידי קנין, ולא חשוב כמקבל מיד הנותן, עיין ברא"ש שם, משום דמן התורה הוי הפקר מיד, ורק כל זמן שלא בא ליד אדם הפקיעו חז"ל, והכא בלוה שלענין זכיה מהני קנינו בלא הנייר כמש"כ, הרי השעבוד בא ליד הזוכה ומה מגרע זה שלא זכה הנייר, הרי גם הנייר הפקיר, ולענין זכיה כבר הוא הפקר, ולענין קנין אין צריך הלוה לנייר כלל, ודו"ק. ועיין בנתיבות המשפט שם שרוצה לומר דכוונת השו"ע הוא רק על הנייר בלבד, אבל גם דבריו אינם מובנים לענ"ד, דהרי מקור דברי המחבר הוא בתוספות ב"ב הנ"ל ובתוספות כתבו להדיא דבריהם לענין לזכות מה שבתוכו. והיה נראה לענ"ד דאפשר לפרש דברי התוספות על פי דברינו לעיל, דכוונתם בזה הוא דכל זכות כזה אינו נמסר לאחר, רק על ידי דעת אחרת, אבל בלא דעת אחרת אין אדם זוכה זכות בחפץ כמש"כ, דמשו"ה כשאבד בעל הזכות זכויותיו ליכא זכות בעולם דליכא מי שיקבל הזכות, וזה נכון יותר להעמיס בדבריהם מכל התירוצים הנ"ל. 
ובענין זה אם מהני קנין מצד המקנה, משמע דבאמת מהני, מדברי הרשב"א בחידושיו לקדושין דף מ"ה בענין קטנה שנתקדשה בלא דעת אביה יעו"ש, שמקדש הבעל בלא דעת אביה שיהיו חלים הקדושין כשיתרצה, והוו קדושין לאחר ל' ולא חשיב מלוה יעו"ש, וכבר נתבאר לנו במקום אחר, דגילוי דעת לבד לא מהני בקדושין רק מהני שיעשה שליח אחר עבורו מטעם זכיה, דקדושין צריכים כוונה ולא מהני בגילוי דעת לחוד, ועוד, דאם היה בזה רק גילוי דעת היה חשוב מלוה אח"כ, כמו בפדיון הבן, וכמו שנתבאר לנו לעיל, ובע"כ צ"ל דחשוב שעושה מעשה קנין על לאחר זמן, ועל פי זה היה אפשר גם בקדושי ביאה שמבואר בגמרא בפיתה לשום אישות יעו"ש, וקדושי ביאה לא מהני לאחר זמן, ועל פי הנ"ל אפשר דמהני מצד המקדש במעכשיו, כמו בדבר שלא בא לעולם לשיטת הרשב"א והתוספות, אף שזה נגד השכל שיעשה קדושי ביאה בלא רצון האשה, וצע"ג. 
? ונראה לי בהא דחקר הקצות החושן לענין הפקר עד שלשה ימים, דאפילו לפי דברינו דלא מצד זכיה זכה עבד עברי בעצמו וכן בכל שעבוד וקנין פירות, מכל מקום תיכף כשמפקיר לא יוכל לחזור, דדוקא במידי דצריך זכיה תקנו חז"ל בזה משום לא פלוג אף בדבר דלא שייך חיוב מעשר, דקודם זכיה יוכל לחזור ולא חשוב הפקר, אבל בדבר דלא צריך זכיה חשוב כבא ליד זוכה, כיון דמצד הדין הוא כבר של המקבל כנ"ל. וכן מוכח בכל יעוד בקטנה דתיכף שמפקיר יצאה מרשותו, ולפי זה למ"ד גופו קנוי, בע"כ אמה עבריה לא תזכה בעצמה רק על ידי הפקר, אף דלית לה יד כנ"ל. וכן אפילו למ"ד אין גופו קנוי למ"ד מחילה צריכה קנין, שכתבו התוספות שהוא משום דמוחזק בגופו, בקטנה דלית לה יד בע"כ תהיה יציאתה רק על ידי הפקר. 


חידושי ר' שמעון שקופ קונטרס השעבוד סימן יא 
========================================== 
בענין כפירת שעבוד קרקעות 
אמרינן בגמרא ב"מ דף ד' ע"ב דאם תובע שתים שבשטר ועוד שתים בעל פה אינו מחוייב שבועה, משום דהוה ליה שטר שעבוד קרקעות ואין נשבעין על כפירת שעבוד קרקעות. והנה ענין זה צ"ע, כיון דאיכא כפירת ממון בכלל על עיקר החוב, כמו במלוה בעל פה, במה נפקעת הסיבה המחייבת על ידי דאית ביה גם שעבוד קרקעות. ולכאורה היה אפשר לדון בזה, שאם יצוייר שאם יכפור בעיקר החוב שהוא שעבוד הגוף, ולא יכפור על הזכות של שעבוד הקרקע, שלא היה נחשב זה ככפירת ממון, כיון דמודה בזכות של שעבוד הקרקע, ונמצא דכפירת השעבוד הוא שגורם וגומר כפירת ממון, וכיון שכפירת קרקע אינה גורמת לחיוב שבועה, וכן בנשבע אינה מחייבת קרבן שבועה, ומשום הכי בכופר חוב שיש עליו שטר וזכות שעבוד בקרקע פטור מקרבן. אבל ענין זה מסתבר רק בכופר במלוה שיש עליה שטר, האמור במסכת שבועות דף ל"ז ע"ב, אבל בסוגיא זו דמיירי לענין הודאה בשתים שבשטר, דאמרינן דלא הויא הודאה לענין חיוב שבועה משום כפירת שעבוד קרקעות, שפירש רש"י ז"ל שכשם שכפירת קרקעות אינה מביאה לידי שבועה כך הודאתו אינה מביאה לידי שבועה, דקרקעות אימעטו מתורת שבועה, ובכהאי גוונא מסתבר לומר להיפך, כיון שמודה בחיוב שתים איכא הודאה גם על עיקר החוב שהוא שעבוד הגוף, ובמה נגרעת הודאה זו משום דאיכא בזה גם הודאה על זכות שעבוד קרקע. ועוד נראה לי דכל עיקר דין כפירת קרקעות הוא משום הודאת קרקעות, דאין עיקר הכפירה מה שהוא מעלים ואינו משלם מה שהוא חייב ממון של חבירו, אלא גם אם אינו מחוייב עכשיו כלום עד שיודה, חשוב כפירת ממון מה שאינו מודה, דבתבעו ממון של קנס מה שהוא פטור מקרבן איתא במשנה שבועות דף ל' ע"ב משום דאינו משלם קנס על פי עצמו, דמזה משמע דאם היה משלם על פי עצמו היה חשוב כפירת ממון, אף שאינו חייב קנס עד העמדה בדין שיחייבוהו בית דין, דלפי זה אם היה הדין שהודאת קרקע מחייבת לא היתה כפירת קרקע פוטרת. ולכן עלינו למצוא טעם במה שהודאת חוב שיש עליה שטר שעל ידי זה יש שעבוד קרקעות אין הודאת שעבוד הגוף מועלת לחיוב שבועה. והיה מקום לומר דכפירת קרקעות לא חשבה אותה תורה לכפירה גמורה, כענין דקרקע אינה נגזלת, ומהאי טעמא גם הודאת קרקע אינה הודאה גמורה, דעל מה שאי אפשר לכפור אין הודאתו הודאה. אבל אכתי קשה למה הודאת שתים שבשטר אינה הודאה מחמת שעבוד קרקעות, הלא עדיין איכא הודאה של שעבוד הגוף. אבל אפשר דכיון דנאמר דזכות של שעבוד נכסים דחשוב כקרקע אינו נחשב ככפירה כ"כ גם זכות של שעבוד הגוף כלול בזה, דאם איכא שעבוד נכסים ברור לנו דאיכא שעבוד הגוף דבלא שעבוד הגוף ליכא שעבוד נכסים. 
והנה בריש פרק האשה שנתארמלה כתב הרא"ש וז"ל: טעמא דאיכא עדים הא ליכא עדים הבעל מהימן, ואף שבועה דאורייתא לא בעי, דאף על פי שהיא תובעת מאתים והוא מודה לה במנה, ולא חשבינן ליה כמודה במקצת, משום דהוה ליה כהודאת שעבוד קרקעות, דכתובה שעבוד קרקע הוא, ואפילו לבתר דתקינו דכתובה גובה ממטלטלי, לפי שאין יכול לומר פרעתי כרבי יוחנן דאמר הטוען אחר מעשה בית דין לא אמר ולא כלום. 
ולכאורה דבריו נפלאים, דהרי כל בעל חוב גובה ממטלטלין, ואפילו הכי כל שיש שעבוד קרקע חשבינן שעבוד קרקעות. אבל באמת נלענ"ד דאין דברי הרא"ש שייכים לענין סוגיא דידן, דהרא"ש כתב דמדינא דגמרא שכתובה אינה נפרעת אלא מן הקרקע גם מיניה דידיה הויא עיקר תביעתה על הקרקע וכן הודאתו, אבל לאחר שתקנו דגובה כתובתה גם מן המטלטלין, אז ודאי איכא בזה תביעה גם על המטלטלין, ולא מיירי הרא"ש לענין שעבוד קרקעות האמור בסוגיא דידן, דזה תלוי אם יש לו קרקע, ואף אם יש לו אם קנה לאחר זמן ולא כתב לו דאיקני, וכן נלענ"ד לפרש שיטת הרמב"ם במה שכתב בפט"ז מהלכות אישות הלכ"ה כשהיא טוענת בתולה נשאתני והוא טוען בעולה נשאתיך שחייב שבועת התורה שהרי הודה במקצת, והר"ן משיג דהרי כפירת שעבוד קרקעות הוא, והרב המגיד מתרץ דלאחר שתקנו שתגבה אשה כתובה גם ממטלטלין אין זה כפירת קרקעות לחוד, ובלחם משנה תמה עליו מסוגית הגמרא דידן, שהרי בעל חוב גובה ממטלטלין, ומ"מ חשוב שעבוד קרקעות יעו"ש. 
ולפי מה שכתבנו שיטת הרמב"ם בזה פשוטה כמש"כ על דברי הרא"ש, דמיירי היכא דליכא שעבוד וזכות בקרקע, ודנים בזה רק לענין גביה מיניה בלא שעבוד נכסים, כגון שאבדה כתובתה וכדומה שאינה גובה מלקוחות, וסוגיא דידן הוא מדין שעבוד נכסים, וכל היכא דאיכא קרקע ודין שעבוד אין כפירתו כפירה כמש"כ. 
וכן יתורץ מה שמקשה בספר אבני מילואים סימן צ"ו על השיטה מקובצת בריש פרק האשה שנתארמלה, שכתב לפרש שיטת הרמב"ם שמחוייב שבועת התורה, משום דאי תפסה מטלטלין אין מוציאין מידה, ומקשה מסוגית הש"ס דילן דחשיב הודאת שתים כהודאת שעבוד קרקעות, אף דמדין הש"ס בעל חוב גובה ממטלטלין, ומכל שכן אם תפס. ולפי מה שכתבנו הוא פשוט, דכל זה הוא רק לענין גביה בפועל בלא שעבוד בנכסים של קרקע. 
ובעיקר ביאור סוגיא דילן ובשבועות דף ל"ז ע"ב דכל מלוה בשטר אין כפירתו והודאתו מחייבת שבועה וכן אם נשבע פטור מקרבן, שעמדו על זה, כתב בספר אבני מילואים לפרש, משום דעיקר סמיכות דעת של התובע הוא על הקרקע אין כח הדין של המודה גורם לדין השבועה אף שהודאתו מועלת גם למטלטלין, וכעין האמור בגמרא כתובות דף מ"ג לענין קנס ובושת ופגם, שאם חשבינן שעיקר תביעתו על הקנס פטור מקרבן שבועה אף אם הודה על האונס ופיתוי יעו"ש. ואמנם חשבתי זה מכבר לפרש על דרך זה סוגית הגמרא דילן, אבל אחר העיון היטב נראה דאי אפשר לפרש כן, דהרי אם מכר הקרקעות ואי אפשר לגבות מהם עד שיעמיד בדין את הלוה ויש ללוה נכסים מטלטלין, שאז אי אפשר לגבות מהקרקעות המשועבדים במקום שיש בני חורין, איך אפשר לדון בזה דעיקר תביעת המלוה הוא על הקרקע ולא על בני חורין שיש ללוה, וכן כפירת הלוה הוא על הקרקע דליתא גביה ולא על נכסים שיש לו, וזה דבר רחוק מאד. 
ולכן יותר נכון לפרש עיקר ענין זה של כפירת שעבוד קרקעות שהוא כעין קרקע אינה נגזלת, שנקטו חז"ל דגם לענין כפירה כן, וכל עוד שעל זכות השעבוד לא חשבינן כפירה אף שכופר את המטלטלין אין כאן כפירת ממון, וכמו שכתבנו, ומשום הכי גם הודה לא מהני היכא דאיכא שעבוד קרקעות, אף דאיכא הודאה על עיקר שעבוד הגוף, כיון דחשבינן את שעבוד הנכסים לזכות שאי אפשר לכלותו ולאבדו על ידי כפירה, ממילא גם שעבוד הגוף קיים, ולכן לא מהני הודאה. כנלענ"ד בביאור ענין זה. 
ונראה לי דאפשר לכוין דברינו בדברי הרמב"ם בפרק ד' מהלכות טוען ונטען ה"ד שכתב בזה"ל: אין מודה במקצת חייב שבועה עד שיודה בדבר שאפשר לו לכפור בו, כיצד, מי שטען חבירו ואמר ק' דינרין יש לי אצלך נ' שבשטר זה ונ' שלא בשטר, אין לך בידי אלא נ' שבשטר, אין זה מודה במקצת, שהשטר לא תועיל בו כפירתו, והרי כל נכסיו משועבדים בו ואפילו כפר בו היה חייב לשלם, לפיכך נשבע היסת על החמישים עכ"ל. ובמשנה למלך שם כתב וז"ל: מה שכתב רבינו והרי כל נכסיו משועבדים בו, אף על  פי שזה אינו מעלה ולא מוריד לענין שאינו יכול לכפור בו שכתב, נראה שכיוון למש"כ הרב המגיד בפט"ז מהלכות אישות דאע"ג דאין נשבעים על טענת כפירת שעבוד קרקעות, דוקא כשאינו גובה אלא מן הקרקע, אבל כשגובה ויש בשעבודו מטלטלין וקרקעות לא מיפטר משום כפירת שעבוד קרקעות, וייחס סברא זו לרבינו יעו"ש, ולכן כתב רבינו כאן שכיון שכל נכסיו משועבדים בין קרקע בין מטלטלין על כן לא מיפטר אלא מטעם שאינו יכול לכפור ולא מטעם שעבוד קרקעות, וזה נאה בפירוש דברי רבינו ודו"ק, עכ"ל. 
ומה מאד רחוק בעיני לפרש כן בדברי הרמב"ם. ולכן נראה לי שדברי הרמב"ם מתפרשים בטוב על פי מש"כ, דהנה מה שנאמר דכפירת קרקע אינה נחשבת כפירה כענין קרקע אינה נגזלת, דחשובה בחזקת בעלים, הוא רק אם יוצאה בדיינים כמבואר בגמרא להלן דף ז' לענין מסותא, ובמטלטלין אף שיכול להוציא בדיינים חשוב אינו ברשותו משום דיכול להטמינם ולכלותם. ומשו"ה כתב הרמב"ם שעל ידי שכל נכסיו משועבדים אין כפירתו כפירת ממון, דהיינו, משום השטר דאינו יכול לטעון פרעתי ויש בזה שעבוד קרקעות, מצד שני דברים אלה אין כפירתו בזה חשובה כפירה ומה"ט אין הודאתו הודאה. 
והא דקשה על זה, לו יהא דהודאתו אינה חשובה הודאה, יתחייב שבועה על ידי השטר כהעדאת עדים, וכמו שפסק הרמב"ם בפרק כ"ב מהלכות עדות הל"ב, במי שהוציא שני שטרות שבאחד מהם עדים פסולים, שגובה בשטר אחד ועל השני צריך לישבע משום העדאת עדים, שהעיר בזה הגר"ח בספרו הלכות אישות, נלענ"ד, דיש לומר כמו בהודאה קיי"ל דהודאה קודם לתביעה אינה מחייבת, כמו כן בעדים שקדמו לתביעה לא מהני, ושטר דהוי כמו שנתקבלה עדותן הרי קדמו עדים לתביעה, ולא דמי לנידון הדין של הרמב"ם בשני שטרות הנ"ל, כיון דכל שטר בספק פסול הוא אפשר דלא נחשב כעדים שקדמו לתביעה, דהרי צריך בכה"ג לדון ולברר. 
והנה בהא נחתינן בשיטת הרמב"ם דהא דאין נשבעים על כפירת שעבוד קרקעות הוא משום דקרקע בחזקת בעלים עומדת, וכן מפורש בדברי הרמב"ם בפ"ז מהלכות שבועות הלי"ד בטעם שפטורים מקרבן שבועה על כפירת קרקעות, משום שהן בחזקת בעליהן שא"צ להוציא מידו יעו"ש, ובהודאת קרקע שאפשר לכפור כגון עבדים היה אפשר לומר דמהני הודאה לענין חיוב שבועה, ולא קרבן שבועה אם כפר בהם, אבל דין זה מפורש ברמב"ם בהלכה הנ"ל שבכופר בעבדים פטור, מפני שהוקשו לקרקעות, וגזה"כ הוא, ולפי זה ודאי דגם בקרקעות כ"כ שהרי הוקשו זל"ז, אבל בנידון סוגיא זו כיון דשעבוד קרקע אינו יוצא מרשות בעלים ולא תועיל לו כפירתו גם בעיקר החוב, משום הכי אין הודאתו על שטר נחשבת הודאה. ומיושב כל הענין על נכון. אמנם מלשון רש"י כאן לא משמע כן וצ"ע. 


חידושי ר' שמעון שקופ קונטרס השעבוד סימן יב 
========================================== 
בענין כפירה והודאה בחיוב ממון לאחר זמן 
כתוב בשו"ע חו"מ סימן ע"ג סע"ב, המלוה את חבירו וקבע לו זמן לפורעו וכו' אינו יכול לתובעו קודם הזמן, טען המלוה ואמר היום סוף הזמן שקבעתי, והלוה אמר אומר עד עשרה ימים קבעת, הלוה נשבע היסת, ואם היה שם עד אחד שהיום סוף זמנו הרי זה נשבע שבועה דאורייתא, ע"כ. והוא מדברי הרמב"ם בפי"ג מהלכות מלוה ולוה. ועיין בקצות החושן שם סק"ב שהביא בשם המהרי"ט להקשות דגם בלי עד אחד למה לא ישבע שבועה דאורייתא משום מודה במקצת, היינו במה שמודה שמחוייב לאחר זמן לשלם, דאם הארכת הזמן יש בה משום שוה פרוטה הרי יש בזה כפירת ממון, וכהא דאמרינן במכות במעידין אנו באיש פלוני שהוא חייב לחבירו אלף זוז וכו' אומדין כמה אדם רוצה ויהיה בידו אלף זוז מכאן ועד עשר שנים, אלמא דבר שבממון חשוב ומחייבי עדים זוממין בהכי, דהרי מטעם זה חשוב כפירת ממון לגבי שבועה בעד אחד, יעו"ש. 
והנה לפי מה שנתבאר לנו לעיל דהתחייבות לא חשוב חסרון, יש לומר בזה, דאף דחשוב כפירת ממון, וכמו שביאר הריטב"א שם במכות דשיימינן כמה שוה חוב להשיגו לזמן הראשון וכמה הוא שוה כשישיגו לזמן המאוחר, אבל נראה דשאני הודאה מכפירה, דבכפירה צריך שיהיה ממון אצל התובע, אבל בהודאה צריך שיהיה ממון אצל הנתבע, ואם יכפור בממון שהוא איסורי הנאה אצלו באופן שהוא מותר אצל התובע הרי זו תתחשב ככפירה, אבל להפך, כשיודה בממון כזה שהוא אסור לגבי המודה לא תהיה בזה הודאה לחיוב שבועה, משום דליכא חסרון אצל הנתבע. ולפי זה יש לומר דמה שאינו רוצה לשלם עכשיו אלא לאחר זמן חשוב כפירת ממון לגבי התובע וכדברי הריטב"א, אבל מה שמודה לשלם לאחר זמן עדיין אינו מודה עכשיו בדבר שמחסר לו עכשיו, דכיון דאינו חייב עכשיו לשלם עדיין לא חסר לעצמו כלום, ורק כשיגיע הזמן אז תושלם הודאתו ואז ליכא כפירה, דעל מה שלא שילם עד עכשיו חשיב רק מבטל כיסו של חבירו, וכמו שכתב הריטב"א שם, ודוקא בשעת כפירה חשיב כפירת ממון כמו התם בעדים זוממין, דלפי דברי התובע יש לו זכות ממון של מאה דינרים לשלם לו תיכף ולפי דברי הנתבע שאינו צריך לשלם תיכף, זכות זה אינו שוה כי אם פחות ממאה דינרים, עיין בריטב"א שם. 
ויעויין בש"ך שם סק"ז שכתב וז"ל: ואם טוענו היום סוף הזמן שאתה חייב לי מאה, והלה משיב איני חייב לך רק חמישים לשלם אחר עשרה ימים, נשבע מיד היסת ואחר עשרה ימים נשבע שבועה דאורייתא, ע"כ. ולכאורה קשה למה לא יתחייב שבועה דאורייתא גם על כפירת הזמן על ידי גלגול, דהנה מה שכתב שישבע אחר כך השבועה דאורייתא היה ניחא, דכיון דנשבע שבועת היסת על הזמן למה ישבע עכשיו על הכפירה, ימתין על הזמן, וכמו שמפורש שם בסע"ג, דזה אומר חמשה ימים נשאר מהזמן, וזה אומר עשרה ימים, אומרים למלוה המתן עד סוף החמשה ואז ישבע שבועת היסת שנשאר עוד חמשה ימים עי"ש, אבל צ"ע למה יפטור עצמו בהיסת, כיון דאיכא שבועה דאורייתא יתחייב גם על זה על ידי גלגול שבועה דאורייתא. ולדברינו מיושב היטב, דבאמת יהיה חיוב שבועה עליו רק אחר זמן, דאז תושלם הודאתו כשיגיע הזמן שיצטרך לשלם על פי הודאתו, אבל במה שנתחייב לשלם אחר כך עדיין לא חסר כלום. ובאמת מוכח כדברינו מלישנא דש"ס כתובות דף מ"ב דלרבי שמעון שפטור שבועה בקנס משום דאם יודה יפטור, הא בלאו הכי חשוב כפירת ממון אף דעל ידי כפירתו ליכא גדר גזילת ממון. וכן משמע להדיא ממה דשקלו וטרו שם בתוספות דהא לא שייך יחוד כלי עי"ש, ועיין בדברי ההפלאה במה שהאריך שם. 


חידושי ר' שמעון שקופ קונטרס השעבוד סימן יג 
========================================== 
משכון של ישראל שנפל מיד נכרי ונתייאש ממנו 
בשו"ע חו"מ סימן ע"ב סעל"ח, במשכון של ישראל שהיה ביד עכו"ם ונפל ממנו ומצאו ישראל שחייב להשיב לישראל, וכתב בש"ך שם ס"ק קי"ב שאם החזיר לעכו"ם חייב מדין מזיק, ועיין בב"ח שם שעשה בזה מחלוקת בין הרא"מ ובין מהר"מ, עי"ש. ולא אדע במה יפקע שעבודא של עכו"ם בנפילת המשכון. ועיין בב"ח יו"ד סימן קמ"ו, הובא גם בש"ך שם, דאבידת עכו"ם קודם יאוש אם זכה בה הישראל לא הוי שלו עי"ש. וכן מסתבר, וכמו למ"ד גזל עכו"ם מותר שכתב היראים דלא הוי שלו. ואם כן איך נפקע כאן שעבוד העכו"ם, אם לא שנחלק לר"א ממיץ בין גזל לאבידה, דבאבידת עכו"ם נעשה הפקר קודם יאוש, דלא כהב"ח והש"ך ביו"ד שם. אבל באמת סברתם נכונה מאד על פי הכללים שנתבארו לנו באריכות במקום אחר. על כן נראה ליישב בדוחק, דמה שכתבו דפקע שעבודא דעכו"ם כוונתם לאחר שיתודע להעכו"ם, דאז ודאי יתיאש העכו"ם, ויש לומר דזהו מה שכתב מהר"מ הובא ברא"ש ב"ק פרק שור שנגח את הפרה: "ופקע שעבודא דעכו"ם, משום דאסור להחזיר אבידה לעכו"ם", עי"ש, היינו דמשום זה פקע שעבודא שנתיאש דודאי לא יחזירו לו. ועוד יש לומר על פי מה שכתבנו במקום אחר, דיאוש לא הוי כהפקר רק באבידה משום דנתנה תורה רשות לזכות לכל אדם, אבל בגזילה דלא מצי שום אדם לזכות הוי עדיין שלו, ומשום הכי יכול לומר הרי שלך לפניך, עיין בב"ק ס"ו. על כן יש לומר דהכא באבידת עכו"ם שנתיאש ממנו, אף דיאוש לא הוי כהפקר ועדיין זכות עכו"ם עליה, מכל מקום כיון דאסור להחזיר לו, ובע"כ יחזירנו לבעלים, והבעלים יזכו בו או גם אחר יזכה בו זכותו, וכיון דיכול כל אדם לזכות בו ממילא הוי הפקר, וכל היכא דהוי הפקר שוב ליכא שום זכות בעולם, כמש"כ לעיל. וזה שהוצרך מהר"מ להוסיף "משום דאסור להחזיר לו אבידה", דהכא לא דמי לשאר אבידה לאחר יאוש דכל אדם יכול לזכות וממילא הוי הפקר, אבל הכא אם נאמר דהוי הפקר שוב לא יוכל אדם לזכות בה כמו שאמרנו, וממילא יש לומר להפך, דכיון דסוף סוף אי אפשר לומר שיזכה בו כל מוצאו, וליד הבעלים לא בא עדיין, וממילא יהיה יאוש זה כיאוש דגזילה, אבל לפי שאסור להחזיר לעכו"ם ובע"כ צריך להחזיר לבעלים והוי כאתי ליד בעלים לענין זה שיהיה יאוש זה כשאר אבידה דהוי הפקר. וזהו דוקא על פי דברינו שביארנו במקום אחר לחלק בזכיית זכות ושעבוד בין הפקר ליאוש, דלאחר שנעשה הפקר לא שייך שום זכיה, דליכא שום זכות בעולם, ואחר יאוש איכא זכות בעולם ומצי אחר לזכות, והוא, על פי מה שכתב מהר"ם הובא בש"ך סימן ס"ו דהא דצריך כתיבה ומסירה הוא דוקא לענין הקנאת המקנה אבל מצד הקונה אין צריך, ומשום הכי יכול לזכות ביאוש, עיין קצות החושן סימן ס"ו, ולפי זה כשיבוא לאחר יאוש ליד הבעלים יזכו בו, ומשו"ה נעשה הפקר ופקע שעבודא. ונכון הוא, אף כי אולי אין כוונת הר"מ לזה, דפשטות לשון הרא"מ והר"מ מורה דסברי דאבידת עכו"ם נעשה הפקר בלא יאוש מטעם שאסור להחזירו לעכו"ם על כן נעשה הפקר וצ"ע. ואיך שיהיה דברי הב"ח לא אוכל להולמן במה שעשה מחלוקת ביניהם אם נפקע השעבוד בנפילה או אח"כ, כי אלה הם דברים בלא טעם וסברא. 
והנה לענין אם החזיר אח"כ לעכו"ם, לפ"ד דסברי דפקע השעבוד ודאי שיתחייב מטעם מזיק, אבל אם החזיר קודם שנתיאש העכו"ם, כגון שלא ידע עדיין מהנפילה והוי יאוש שלא מדעת, או דשמענו דלא נתיאש, לכאורה אז ליכא לחייב את המחזיר מדין מזיק, כיון דעדיין זכות העכו"ם בו, וכמו שכתבו התוספות בב"ק דף קי"ג לענין עדות לעכו"ם, דאף דהפקעת הלואתו מותר מכל מקום אינו משלם רק מה שחייב לו כמש"כ לעיל, ומכל שכן הכא יש לומר דהוי קצת כגזל עכו"ם. אמנם יש לומר, כיון דגוף הדבר של הישראל ואין לעכו"ם בזה רק שעבוד בעלמא, וממילא הוי שומר אבידה של הישראל, ושומר חייב בכה"ג, כמו דאמרינן ב"ק דף מ' ע"ב ולימא ליה וכו', ומסיק משום שעבודא דר"נ, שמחויב להעמיד גם זכות שעבוד של הניזק, וכמש"כ במקום אחר, אבל הכא בעכו"ם שאינו מחויב, ואדרבה אסור לו להחזיר האבידה לעכו"ם, אם כן מצד שמירה יתחייב ולא מדין מזיק, היינו דדין מזיק לא הוי, וככל תופס לבע"ח דלא הוי מזיק, שמשלם מה שחייב, אבל בשומר כה"ג נקרא פשיעה, וכל שפשע צריך שיחזיר אח"כ ליד בעלים, וכל שאינה נקראת השבה מחויב משעת הפשיעה כדמוכח מב"ק דף ע"א וכתובות דף ל"ד, בשור הנסקל שגונב מיד שומר דצריך שישיב ליד בעלים, אף דעכשיו לא שוה מידי, דאסו"ה הוא, ומכל מקום כל שלא השיב חייב משעת פשיעה. ועיין בשיטה מקובצת ב"ק דף נ"ו ע"ב ד"ה פשיטא שכתבו כן. ולפי זה הכא אף קודם יאוש יתחייב לשלם מטעם שומר ולא מטעם מזיק. ועיין תוספות ב"ק דף מ' ע"ב שהקשו מה פשע השואל, ולכאורה צ"ע הא שואל חייב באונסין, ולדברינו ניחא, דבלא פשיעה גם שואל פטור דלא הוי היזק, וכל שמזיק בידים פטור גם שואל פטור, רק משום דפשע ממילא לא יפטור עד שישיב, ודו"ק. 
שוב מצאתי בספר שעה"מ סימן ע"ב סקל"ד שהקשה על הש"ך והב"ח הך קושיא מעדות עכו"ם, ולא דייק במה שכתבו הר"מ והרא"מ דפקע שעבודא. ולדברינו אף דלא פקע השעבוד שומר שאני. 



 *   *   *   *   *   *   *   *   *   *   *   *   *   * 
